शीर्षक,विवरण
बालिकालाई जन्मिन देऊ,"जर्मन अर्थशास्त्री सिसमिल्कले देशको आर्थिक एवं राजनीतिक शक्तिका लागि जनसंख्या वृद्धिलाई महत्वपूर्ण ठान्छन् । उनीमात्रै होइन, थोमन रोवर्ट माल्थस, कार सेन्डर्स, डाल्टन अनि रोविन्सले पनि जनसंख्या वृद्धिलाई विकास र शक्तिसँग जोड्छन् । सैद्धान्तिक दृष्टिकोण मात्रै होइन, जनसंख्या कुनै पनि राज्यका लागि निकै महत्वपूर्ण हुन्छ । लैंगिक र उमेरगत रूपमा अनुकूल जनसंख्याले मुलुकलाई अगाडि लैजान्छ । कतिपय सन्दर्भमा जनसंख्या नै विकासको बाधकका रूपमा रहन सक्छ । विकास मानक मानिने नेपालको जनसंख्या भने निरन्तर असन्तुलनमा देखिएको छ । नकारात्मक वृद्धिदरमात्रै होइन, लैंगिक जन्मदरमा देखिएको गहिरो खाडलले दीर्घकालमा ठूलो जोखिम निम्त्याउँछ । भूगोलगत असन्तुलनले देशको उत्पादकत्व निकै भइरहेको सत्य त छिप्ने विषय नै रहेन । २०७८ को जनगणनाले समग्रमा पुरुषको तुलनामा महिलाको संख्या ६ लाख बढी छ । तर उमेरगत हेर्दा आगामी कर्णधार मानिने पुस्तामा असमान लैंगिकता देखिन्छ । तथ्यले बोल्छ, अब छोरीलाई जन्मिन देऊ भन्ने अभियान मात्रै होइन, सन्तान वृद्धिको नीतिसमेत ल्याऊ । दुई सन्तान ईश्वरका वरदान, सानो परिवार सुखी परिवार भन्ने अभियान खुबै चल्यो । परिवार नियोजनका लागि अनेकन अभियान चलाइए । लुम्बिनी र कर्णाली प्रदेश बाहेकका ५ प्रदेशमा बालिकाको संख्या कम छ । यसको अर्काे कारकतत्व हो, परिवार नियोजनसँगै भित्रिएको गर्भपतन सेवा । यसले लिंग पहिचान गरेर गर्भपतन गर्नेको संख्या बढाएको छ । २०७८ को तथ्यांकले दस वर्षपछिको जनशक्तिको अवस्थालाई चित्रण गर्छ, युवाको घरजम हुनेमै चुनौति देखिन्छ । जतिबेला मुलुक वृद्धवृद्धाले भरिएको हुनेछ । हालकै रूपमा युवा विदेश जानेक्रम रोकिएन भने करिबकरिब रित्तै हुने अवस्था आउँछ । किनभने १० वर्ष अघिभन्दा अहिले १८ लाख बालबालिकाको संख्या कम छ । नेपालका ग्रामीण क्षेत्रमा भन्दा सहरमा बालिका कम छन्, उसो त बालबालिकाको जनसंख्या पनि सहरी क्षेत्रमै कम छ । स्वास्थ्य, शिक्षा र रोजगारीमा देखिएको निराशाले पनि जनसंख्या वृद्धिमा नकारात्मक प्रभाव पारेको छ । महंगो शिक्षाका कारण सकेसम्म दुईभन्दा बढी सन्तानको जोखिम लिनै नचाहने समाजिक मानसिकता विकास भएको छ । त्यसैले पछिल्लो दस वर्षको जनसंख्यालाई गहिरो अध्ययन गरेर सरकारले नीति बनाउनुपर्छ । सरकारले शिक्षा र स्वास्थ्यमा नागरिकको कम लगानी हुनेगरी सुखी परिवारसहितको जनसंख्या वृद्धिको अभियान चलाउनुपर्छ । बालिकाको जन्मलाई रोक्नु हँुदैन । अप्राकृतिक गर्भपतन रोक्न कडाइ गर्नुपर्छ । सन्तान जन्माउनेलाई प्रोत्साहनको नीति अँगाल्नुपर्छ । अहिले नै जनसंख्याको असन्तुलनलाई व्यवस्थापन गर्ने योजना अगाडि सारिएन भने मुलुकले आगामी दस वर्षपछि अर्काे क्षति भोग्नुको विकल्प छैन । त्यसैले बालबालिका र त्यसमाथि बालिकालाई कमसेकम जन्मिन देऊ ।"
माओवादी प्रस्तावप्रत्यक्ष कार्यकारी राष्ट्रपति,"काठमाडौं : माओवादी केन्द्रले राजनीतिक स्थायित्वका लागि प्रत्यक्ष कार्यकारी राष्ट्रपतिय प्रणालीको प्रस्ताव अघि सारेको छ। कांग्रेस र एमालेले स्थायित्व नै खोजेको भए राष्ट्रपतिय प्रणालीमा सहमति जनाउन माओवादीले आग्रह गरेको छ। पार्टी स्थायी समितिको शनिबारको बैठकमा पार्टी अध्यक्ष पुष्पकमल दाहाल प्रचण्डले प्रत्यक्ष निर्वाचित कार्यकारी राष्ट्रपतिको एजेन्डा पुनः उठाउने भन्दै यसका लागि कांग्रेस र एमाले पनि तयार हुनुपर्ने बताएका थिए। सरकार गठन गर्दा कांग्रेस र एमालेले संविधान संशोधन गर्ने सहमति गरेका थिए। माओवादीले संविधान संशोधन गर्दा शासन प्रणाली पनि फेर्नुपर्ने प्रस्ताव अघि सारेको हो। संविधान निर्माणका क्रममा माओवादीले प्रत्यक्ष कार्यकारी राष्ट्रपतिय शासन व्यवस्थाको प्रस्ताव गरेको थियो। तर, कांग्रेस र एमाले तयार नभएपछि सुधारिएको संसदीय प्रणाली मा सहमति जुटेको थियो। माओवादीको फरक मतसहित ०७२ मा संविधान जारी गरिएको थियो। प्रत्यक्ष कार्यकारी राष्ट्रपतिय शासन प्रणालीको एजेन्डा लिएर माओवादीले सदन, सडक र जनतामा जाने विषयमा बैठकमा छलफल भएको थियो। संसदीय व्यवस्थाले देशमा राजनीतिक अस्थिरता पैदा गरेको माओवादीले ठहर गर्दै ९ वर्षअघि थाती राखेको यो एजेन्डालाई फेरि उठाउन लागेको हो। सत्ताबाट बाहिरिएपछि माओवादीलाई फेरि शक्तिशाली बनाउने उद्घोष गर्दै पार्टी बैठकमा प्रचण्डले नेताहरूको धारणा सुनिरहेका छन््। पार्टी प्रवक्ता अग्नि सापकोटाका अनुसार अध्यक्ष प्रचण्डले शुक्रबार र शनिबार स्थायी समिति बैठकको सुरुवातमै विशेष समय लिएर लामो बहस गर्दै पार्टीको वैचारिक, राजनीतिक, संगाठनिक परिस्थिति र कार्यभारका बारेमा धारणा राखेका थिए। प्रत्यक्ष कार्यकारी राष्ट्रपति किन ? अध्यक्ष प्रचण्डले बैठकमा प्रत्यक्ष कार्यकारी राष्ट्रपतिको एजेन्डा अघि सार्नुको कारण र औचित्यबारे नेताहरूलाई प्रष्ट पारेका थिए। प्रत्यक्ष कार्यकारी राष्ट्रपतिको मुद्दालाई हाम्रा पार्टी अध्यक्ष प्रचण्डजीले बैठकमा अधिकारिक र संस्थागत रूपमा उठाउनुभएको छ, प्रवक्ता सापकोटाले भने, सत्तामा कब्जाका लागि देशमा अस्थिरता, विकृति, विसंगतिको कुरा गरिँदै छ। त्यसबाट देशलाई बचाउन प्रत्यक्ष कार्यकारी राष्ट्रपतिको आवश्यकता देखियो। यदि एमाले र कांग्रेसले देशलाई स्थिर बनाउन चाहेको होे भने माओवादीको एजेन्डामा दुवै दलले सहयोग गर्नुपर्ने अध्यक्ष प्रचण्डले बैठकमा नेतासँग कुरा राखेका थिए। कांग्रेस र एमालेले स्थायित्व नै चाहेको हो प्रत्यक्ष कार्यकारी राष्ट्रपति शासन व्यवस्था लागू गरौं, प्रचण्डले भनेका थिए, पाँच वर्षभित्र महाअभियोग लगाउने स्थिति पनि हुन्छ। नत्र त राष्ट्रपति त फेरिँदैन। त्यसले देशलाई स्थायित्व दिन्छ। शुक्रबारको बैठकमा वरिष्ठ उपाध्यक्ष नारायणकाजी श्रेष्ठ, उपाध्यक्ष अग्नि सापकोटा, उपमहासचिव जनार्र्दन शर्मा, वर्षमान पुनले धारणा राखेका थिए। त्यसैगरी सचिव गणेश साह, देवेन्द्र पौडेल, स्थायी समिति सदस्यहरू गणेशमान पुन, पर्शुराम तमाङ, सुरेन्द्रकुमार कार्की, कुलप्रसाद केसी, अमृता थापा मगर, चक्रपाणी खनालले पनि धारणा राखेका थिए। कम्युनिस्टहरूको मोर्चा बन्दी र एकतामा जोड बृहत् वाममोर्चा बनाएर सडक र सदनमा जानुपर्नेबारे माओवादीको बैठकमा बहस भएको छ। एजेन्डालाई सडक र सदनसँग जोड््न स्पष्ट नीति, कार्ययोजना, कार्यक्रमसहित जनतामा जानु पर्नेमा नेताहरूले जोड दिएका छन्। शुद्धीकरण अभियान चलाएर पार्टीलाई शक्तिशाली बनाउने र समाजवादी मोर्चाबाट बृह्त वामपन्थी एकीकरणका लागि पहल कदमी लिएको पार्टी अध्यक्ष प्रचण्डले नेताहरूलाई बैठकमा जानकारी गराएका थिए। प्रचण्डले बैठकमा भने, देशभक्त, जनवादी र प्रगतीशील पार्टीहरूलाई जोडेर मोर्चा बनाउनुपर्छ। संसदको फोहोरी खेलले माओवादी प्रदूषित युद्ध लडेर आएको माओवादी संसदीय राजनीतिको फोहोरी खेलमा फसेर बिग्रिएको पार्टीका उपाध्यक्षसमेत रहेको पार्टी प्रवक्ता सापकोटाले बैठकमा भनेका थिए। कहीँ न कहीँ हामी संसदीय परिपार्टीबाट प्रदूषित भएका छौं। त्यो प्रदूषणबाट पार्टीलाई मुक्त गर्नका लागि शुद्धीकरण अभियान चाल्नुपर्छ , उनले भने, पार्टी र राज्य दुवैमा यो अभियान चलाउनु जरुरी छ। आन्दोलनको स्वरूपहरूलाई नयाँ ढंगले परिभाषित गरेर अभियानमा जान्छौं। माओवादी नेता तथा कार्यकर्ताको आचार र व्यवहार कम्युनिस्टको जस्तो नभएको विषयमा पनि बैठकमा व्यापक कुरा उठेको थियो। त्यसले पार्टी प्रदूषित भएको सबैले स्वीकार गर्नुभयो। कम्युनिस्टको विचार, मूल्यमान्यता र आदर्शमा पार्टी भित्र कमी भएकै हो, उपाध्यक्ष सापकोटाले भने, पहिला शक्तिशाली थियौं। वर्गसँगको सम्बन्ध गहिरो थियो। अहिले वर्गसँगको सम्बन्ध टुटेको र कमजोर भएको छ। जनताका इच्छा, आकांक्षा, अपेक्षा पूरा गर्नमा माओवादी चुकेको बैठकमा नेताहरूले बताएका छन्। पार्टीभित्र कम्युनिस्ट संस्कार र संस्कृति बिग्रीयो। अब नेताहरूले कम्युनिस्टको हुनुपर्ने नैतिकता र आचरणमा जोड दिनुपर्छ। पार्टीमा निरन्तर शुद्धीकरण अभियान चलाउनुपर्छ , उपाध्यक्ष सापकोटाले भने, ज्ञानको विकास हुन सकेन। अब दिनदिनै विचारको संश्लेषण गर्ने परिपार्टी बसाल्नै पर्छ। सापकोटाका अनुसार राष्ट्रियता र लोकतन्त्रका हिसाबले देशको राजनीतिक परिस्थिति पेचिलो र जटिल बन्दै छ। जनताको जनजीविकाको सवाल पनि उस्तै जटिल बन्दै गएको छ। यी सबै अवस्थाको समाना गर्न पार्टीलाई सबल, सक्षम र सुदृढ बनाउन शुद्धीकरण अभियानको आवश्यकता परेको हो।"
अँगेनुको उज्यालोमा चुम्चेत गाउँ,"गोरखा : उत्तरी गोरखाको चुम्चेत, चुम्लिङ, सिप्चेतलगायतका हिमाली गाउँका बासिन्दाले अहिले अँगेनुको उज्यालोका भरमा रात गुजार्ने गरेका छन्। गाउँको लघुजलविद्युत् आयोजना पहिरोले बगाएपछि चुमनुब्री गाउँपालिका ६ चुम्चेत, चुम्लिङ, सिप्चेत, खारोङ, ताज्यू, डुम्जे, रेञ्जम, घो, यार्चो र खारगुम्बा बस्तीका करिब २ सय ५० घरधुरीका बासिन्दाले दाउराको उज्यालोको भरमा जीवन गुजार्ने गरेका हुन्। घरमा बत्ती नभएपछि गाउँलेहरू सम्साँझै खाना खाइवरी सुत्ने गरेका स्थानीय दीपेश गुरुङले जानकारी दिए। आज १२ दिन भयो, हामी अँध्यारोमा बसेको, स्थानीय दीपेश लामाले भने, साउन १२ गते चमार हिमालको फेदबाट झरेको पहिरोले चुम्लिङ, चुम्चेत लघुजलविद्युत आयोजना बगायो। त्यसपछि यहाँका २ सय ५० घरका बासिन्दा साँझ ६ बजेतिर खाना खाएर ७ बजेतिर सुत्ने गरेका छौं। कसैकसैको घरमा २०७३ सालमा चिनियाँ सरकारले राहतस्वरूप दिएको सोलार टुकी छ। त्यो पनि धेरैजसोको बिग्रिसकेको छ। कसैकसैको होला, त्यस्तै ३०, ४० घरमा, उनी भन्छन् । अरूचाहिँ धेरैजसो साँझमै ओछ्यानमा जान्छन्, कोही कोही चाहिँ अँगेनुको उज्यालोको भरमा बस्छन्। विद्युत्विहीन भएपछि बत्तीमात्र होइन, दैनिक छाक टार्ने अन्न कुटानी पिसानी गर्न पाइएको छैन। मोबाइल चार्ज गर्न पनि नपाएको गाउँलेको गुनासो छ। गाउँमा बिजुली आयो भनेर टोलटोलमा कुटानी, पिसानीको मिल राखेका थिए। अहिले त सबै ठप्पै भयो, अर्का स्थानीय भुछिमा लामा भन्छन्,बिजुली आएपछि पानीघट्टा नि भत्कियो। घट्टा बनाउने ठाउँ पनि छैन। अहिले गहुँ, मकै जाँतोमा पिसेर निर्वाह चलाइरहेका छौं, खाद्रिङका लामा भन्छन्, मोबाइल चार्ज गर्न नपाएर सबैको मोबाइल स्विच अफ भएर बसेका छन्। हामी दुर्गमका मान्छे, टाढाका आफन्तहरूसँग मोबाइलमा कुराकानी गर्न पनि पाइएको छैन, इन्टरनेट चलाउन पनि नपाउँदा अन्धकारमा बसेजस्तै भएको छ। लगातारको झरीले सोलार प्रविधि चार्ज गर्न पनि नपाएको गाउँलेको भनाइ छ। सो गाउँमा केन्द्रीय प्रसारणको बिजुली बत्तीको पहुँच पुगेको छैन। गाउँलेहरूले गते जेठ १५ गते निर्माण सम्पन्न भएको ७५ किलोवाटको चुम्चेत, चुम्लिङ जलविद्युत् आयोजनाको बत्ती बाल्ने गरेका थिए। गत साउन १२ गते रातको २ बजे चुम्चेत खोला (ताम्जाखोला)मा उत्पादित सो लघुजलविद्युत् आयोजनाको मुहान र कुलो सबै बगाएको आयोजनाका अध्यक्ष गोपाल लामा बताउँछन्। कादुरी एग्रिकल्चरल एड एसोसिएसन (केएए)ले निर्माण सम्पन्न गरेको सो आयोजना भत्किएपछि गाउँलेहरू चिन्तित छन्। पहिरोले आयोजना जगैदेखि बगाएर लग्यो, अध्यक्ष लामा भन्छन्, अहिले बत्ती बाल्न पाइएको छैन, मोबाइल चार्ज गर्न पनि पाइएको छैन। गहुँ, कोदो यहाँको मुख्यबाली हो। त्यो पनि कुट्न पिस्न पाइएको छैन। फर्निचर उद्योगहरू चल्न पाएनन्। रेडियो, टेलिभिजन पनि हेर्न, सुन्न पाइएन। अन्धकारमा परेको भनेको यस्तै होला भनेर सोचिरहेको छु। सो घटनास्थलको विपत् जोखिम न्यूनीकरणको टोलीले अवलोकन गरेको थियो। अलिअलि मर्मत गरेर हुने भए गाउँपालिकाले गरिदिन्थ्यो। यहाँ मर्मत गर्ने होइन, नयाँ बनाउनुपर्छ, उनले भने, त्यसका लागि कादुरी आफैं आएर अनुगमन गर्नुपर्ने रहेछ। उनीहरूले पक्कै पनि बनाइदेलान् भन्ने भरोसामा बसेका छौं। लामो समयदेखि विद्युत्विहीन भएको चुमनुब्री गाउँपालिका६ चुम्चेत गाउँ। तस्बिर : शिव उप्रेती।"
कर्णालीमा पहिलोपटक बीबीए पढाइ हुने,"वीरेन्द्रनगर : कर्णाली प्रदेशमै पहिलोपटक ब्याचलर अफ बिजनेस एडमिनिस्ट्रेसन बीबीए पढाइ हुने भएको छ। क्याम्ब्रिज बिजनेस कलेज सुर्खेतले बीबीएका लागि सुदूरपश्चिमाञ्चल विश्वविद्यालयबाट सम्बन्धन प्राप्त गरेपछि कर्णाली प्रदेशमै पहिलोपटक सुर्खेतमा बीबीए पढाइको सुरुवात गर्ने भएको हो। कर्णालीका शैक्षिक अभियन्ताहरूको सक्रियतामा सुर्खेतको वीरेन्द्रनगरमा नयाँ खुलेको क्याम्ब्रिज बिजनेस कलेजमा बीबीए पढाइ थालनी हुने भएपछि विद्यार्थीको सर्वाधिक रुचि भएको बीबीए पढ्न कर्णाली बाहिर जानुपर्ने विद्यार्थीको बाध्यता अन्त्य भएको छ। विश्व बजारमा अत्यन्तै उपयोगी र नयाँ प्रविधियुक्त विषय बीबीए भएकाले यो बजारको आवश्यकता अनुसार क्याम्व्रिज विजनेश कलेजले कर्णालीमै पहिलोपटक यस विषयको पढाइ सुरुवात गर्न लागेको कलेजका अध्यक्ष दीपक गौतमले बताए। उनले भने, विद्यार्थीहरूलाई व्यावसायिक जगतमा सफल व्यवस्थापक तथा नव उद्यमीहरूका रूपमा तयार गर्न र आर्थिक क्षेत्रको विकासका लागि कर्णाली प्रदेशमा पहिलोपटक निजी क्षेत्रवाट दक्ष जनशक्ति उत्पादन गर्ने गरी बिबिए कायक्रम सञ्चालनमा ल्याएका छौं। यसले कर्णालीमा दक्ष जनशक्ति उत्पादन, सक्षम नेतृत्व विकास, कर्णालीलाई विश्वबजारसँग जोड्नका लागि महत्वपूर्ण भूमिका खेल्नेछ। ब्याचलर अफ बिजनेस एडमिनिस्ट्रेसन एक व्यवसायिक पाठ्यक्रम भएकाले विद्यार्थीहरूको बौद्धिक क्षमता, व्यवस्थापन, र नेतृत्व कौशल विकास गर्न मद्दत पुग्ने क्याम्ब्रिज बिजनेस कलेजका सञ्चालक हरिहर बस्नेतले बताए। बीबीए ४ वर्षे, ८ सेमेस्टरअन्तर्गत बिजनेस टुलका विषयहरूको अध्ययन हुनेछ। कलेज संचालक बस्नेतले भने, कर्णाली प्रदेशका विद्यार्थीहरूलाई पहिलो प्राथमिकतामा राखेर बीबीए कार्यक्रम सञ्चालनमा ल्याएका छौं। यसलाई हामीले पूर्ण मल्टििमडियाको तरिकाले पठनपाठन सञ्चालन गराउने तयारी गरेका छौं। बीबीए कार्यक्रमले अर्थशास्त्र, समाजशास्त्र, मनोविज्ञान, अपरेशन, मार्केटिङ, फाइनान्स, अनुसन्धान आदि जस्ता विषयका क्षेत्रहरूमा विशेषज्ञता समावेश गर्नेछ। बीबीए कार्यक्रमले विद्यार्थीहरूलाई आफ्नो रुचिको क्षेत्रमा ध्यान केन्द्रित गर्ने अवसर प्रदान गर्छ। विश्वभर उद्योगहरू द्रुत गतिमा बढ्दै गएकाले, कडा प्रतिस्पर्धा र नवीनतम प्रवृत्तिहरूबाट आफूलाई अब्वल सावित गर्नका लागि बीबीए गर्न अति आवश्यक रहेको कलेज सञ्चालक बस्नेतले बताए। उनका अनुसार वास्तविकविश्व व्यापार प्रशासन भूमिकाहरू, उद्यमशीलताका साथै चुनौतीहरू र आविष्कारहरूको सामना गर्न संगठनात्मक कार्यहरूका लागि तयार बन्न हरपल प्रेरित गर्ने भएकाले बीबीए कर्णालीका विद्यालर्थीका लागि निकै उपयोगी छ। यस्तै, क्याम्ब्रिज बिजनेस कलेजका निर्देशक किरण बस्नेतले कर्णालीमै बीबीए कार्यक्रम सञ्चालन गर्न लामो समयबाट गरिएको प्रयास यो यो वर्ष सफल भएको बताए। उनले भने, कर्णाली प्रदेशमा विद्यार्थीहरूका लागि समय उपयोगि शिक्षा बीबीएको सम्बन्धन प्राप्त गर्न झन्डै ८ वर्ष लाग्यो। यो कार्यक्रम कर्णाली प्रदेशकै लागि नौलो हो। यो विषय पढ्नका लागि विगतमा धेरै विद्यार्थीहरू प्रदेश बाहिर नेपालगञ्ज, काठमाडौंं जानुपर्ने बाध्यता थियो। अब कर्णालीका विद्यार्थीले कर्णालीमै बीबीए पढ्न पाउने भएका छन्। कर्णालीका विद्यार्थीको बीबीए अध्ययन गर्ने सपना क्याम्ब्रिज विजनेश कलेजले पुूा गर्ने भएको छ।"
पोखरामा बोरा विमर्श,"पोखरा : लेखक तथा पत्रकार अखण्ड भण्डारीको नयाँ उपन्यास बोरा माथि शनिबार पोखरामा परिचर्चा भएको छ। र्यान्डम रिडर्स सोसाइटी नेपालको आयोजनामा भएको परिचर्चा कार्यक्रममा उपप्रध्यापक राजिन पनेरुले अवधारणापत्र प्रस्तुत गरे। बहसकर्ता राजिनले यो कुनै बादभन्दा पनि समाजमा भएका यथार्थपरक घटनामा आधारित भएर लेखिएको उपन्यास रहेको बताए। यो निरन्तरता र त्यसको एउटा प्राप्ति भएको पनि उनले सुनाए । उपन्यास आदर्शमा गएर टुंगिएको उत्तरबद्धि चरणमा लेखिएको एउटा बलियो इँटा रहेको उनको मूल्यांकन थियो। उपन्यासलाई सुखान्त बनाएर तमाम आमाप्रति उच्च सम्मान गरिएको पनि उनले अवधारणापत्र प्रस्तुत गर्दै बताए। उपन्यासमा प्रयुक्त संवाद काव्यात्मक र सूक्तिमय रहेको उनले बताए। कतिपय संवादलाई भाँचिदिने हो भने एउटा सुन्दर कविता आउँछ, बन्छ, बहसकर्ता पनेरुले भने। कृतिलाई हेर्ने र बुझने आआफ्ना तौर तरिकाहरू हुने बताउँदै पनेरुले भोगेका कुराहरू साँचो लाग्छन् नभोगेका कुराहरू त यी फगत हुन् जस्तो लाग्ने बताए। तर, भोगेपछि थाहा पाइन्छ, उनले भने, विवाह गरेकै रात सासुलाई बोक्सी आरोप लगाउन सक्छन् ? के बुहारीहरू त्यतिसम्म हुन्छन् ? प्रश्न जन्मिन्छन्। यो आम पाठकको प्रश्न पनि हो, उनले भने। पनेरुले भण्डारीको उपन्यास सरल, सहज र बोधगम्य रहेको बताए। आमाप्रति श्रद्धा गर्ने प्रत्येक सन्तानले पढ्नै पर्ने उपन्यास बोरा भएको पनेरुको भनाइ थियो। सामाजिक एवं आदर्शोन्मुख यथार्थवादी धाराको साहित्यमा भण्डारीको उपन्यास पछिल्लो एक इँटा भएको पनेरुले बताए। उपन्यासमा मातृत्वको कारुणिक उहापोह रहेको उनको भनाइ थियो। र्यान्डम रिडर्स सोसाइटीले महिनाको अन्तिम शनिबार समसामयिक विषय र कृतिमाथि बहस गर्दै आएको छ। पछिल्लोपटक आएका कृतिमा समसामयिकता र बहसको सान्दर्भिक विषय भएको हुँदा भण्डारीको उपन्यासमाथि चर्चा गरिएको सोसाइटीका अध्यक्ष रुपिन्द्र जोशीले बताए। परिचर्चा कार्यक्रममा बोल्दै अन्नपूर्ण पोस्ट् दैनिकका प्रधान सम्पादकसमेत रहेका लेखक भण्डारीले उपन्यास बोरा सत्य घटनामा आधारित रहेको सुनाए। यो समाजलाई नजिकबाट हेरेर, देखेर, छामेर अगाडि बढिरहेको पेसामा रहेका कारण समाजका समस्यासँग पहिचित रहन मदत पुगेको लेखक भण्डारीले बताए। पत्रकारितामा आफूले आवाजविहीनका आवाज र समाजका कथा लेख्ने गरेको पनि उनले सुनाए। आवाज बिहीनको आवाज लेख्नेक्रममा समाजको अवस्था अझै नजिकबाट देखेको उनले बताए। यो उपन्यासको मूल जरा सत्य रहेको उनले सुनाए। यसैभित्र रहेर आवश्यकताअनुसार पात्र तयार पारेर उपन्यास लेखेको पनि उनले सुनाए। समाजमा बढिरहेको अत्यन्तै ठूलो अन्याय, पाप र अपराधको विषय बोराभित्र रहेको पनि उनले बताए। बोरा मा आफ्नै छोराले बोरामा हालेर फ्याँकिएको आमा भेटाएको वास्तविक परिस्थितिलाई समेटिएको पनि उनले जानकारी दिए। उपन्यासमा छोराले बोरामा हालेर फ्याँके पनि त्यो छोराप्रति आमाले कुभलो कहिल्यै चिताउँदिनन्। उपन्यास आदर्शमा गएर टुंगिएको छ। परिचर्चा कार्यक्रममा सोम सापकोटा, बाबुराम सुवेदी, भरतमणि भट्टराई, कृष्णमुरारी पौडेल, गनेश पौडेललगायतले उपन्यासका विषयमा जिज्ञाशा राखेका थिए। पिसबुक प्रालिद्वारा प्रकाशित उपन्यास ४७१ पृष्ठको छ। भण्डारीको यो दोस्रो उपन्यास हो। उनको पहिलो उपन्यास मलाया एक्सप्रेस हो। भण्डारीको यसअघि समाचारको भाषा पुस्तक पनि प्रकाशित छ। सत्य घटनामा साहित्यिक इन्जिनियरिङ डोको भन्ने लोककथामा बाबुलाई डोकोमा हालेर भिरबाट मिल्काउन गएको विवरण छ। अचेल त्यसको बिम्ब फेरिएको छ, भन्छन् उपान्यासकार अखण्ड भण्डारी। उनकै भनाइमा डोकोको विस्तारित रूप बोरा बनेको छ। आमालाई बोरामा हालेर मिल्काएको सत्य घटनामा आधारित रहेर उनले यो उपन्यास लेखेका छन्। पत्रकारिता गर्ने क्रममा समाजमा देखेका घटनालाई भ्वाइस अफ दी भ्वाइस स्तम्भमा समेट्ने क्रममा बोराचाहिँ एउटा घटनाको विस्तार गरी उपन्यास तयार पारेको उनले शनिबार पोखरामा सुनाए। र्यान्डम रिडर्स सोसाइटीले आयोजना गरेको उपन्यास बोरामाथिको परिचर्चामा उनी रचनागर्भ खुलाउँदै थिए। यसको मूल जरो सत्य हो, कोरियोग्राफी र इन्टेरियर डिजाइन मैले गरेको हुँ, उनले भने। उपन्यासका उपकथाहरू पनि सत्य नै रहेको उनले सुनाए। बोरालाई भण्डारीले प्रतिनिधिमूलक घटना बताए। सबै छोराहरूले आमालाई बोरामा फाल्दैनन्, तर पनि आमाबाबुलाई नहेर्ने संस्कृति बढ्दै गएको विषय गम्भीर छ, उनले भने। यस्तो चरित्र नेपाली समाजको गरिब र सीमान्तीकृत वर्गमा भन्दा सम्भ्रान्तहरूमा आफूले देखेको उनको भनाइ थियो। भण्डारीले समाज बदल्न लेखकले केही न केही भूमिका खेल्नुपर्ने मान्यता सुनाए। त्यही मान्यता राखेर उपन्यासमार्फत सन्देश दिन खोजेको उनको भनाइ थियो।"
"पश्चिम नेपालको लाइफलाइन, सास्तीले हैरान","बुटवल : बुटवलदेखि नारायणगढसम्मको जम्मा दुरी हो १ सय १४ किलोमिटर। यति बाटो छिचोल्न कति समय लाग्ला ? २ घण्टा वा ३ घण्टा ? दाउन्नेमा अलि अप्ठ्यारो बाटो छ, आधा घण्टा थप छुट्याऔं। त्यसो हुँदा साढे तीन घण्टामा यो बाटो छिचोलिनुपर्ने हो। साढे तीन घण्टा त परै जाओस, ६ घण्टामा यो बाटो पार गर्न सकियो भने आफूलाई धन्य मान्नुपर्छ। कुनैकुनै बेला त पूरै दिन वा रात भर यो सडकमा बिताउँछन्, यात्रीहरू। बर्खामा हिलै हिलो, हिउँदमा धुलोको बादल। कतिखेर कुन खाल्डोमा परिने हो, उस्तै चिन्ता। यस्तो सास्ती व्यहोर्नुपरेको दिन होइन, महिना होइन, ६ वर्ष भयो। यो सडक निर्माण थालेदेखि नै यात्रीले निकै कष्ट व्यहोर्नु परिरहेको छ। ६ वर्षमा आधाजसो मात्रै निर्माण कार्य सम्पन्न भएकाले अझ कति वर्ष कष्ट व्यहोर्नुपर्ने हो ? यसै भन्न कठिन छ। पश्चिम नेपालका नागरिकहरूको लाइफलाइन का रूपमा रहेको यस सडकको निर्माणले गति नलिँदा नागरिकहरूको दैनिकीसमेत तहसनहस बनेको छ। सडककै दुर्दशाले व्यवसायीले अर्बौंको नोक्सानी बेहोर्नुपरेको गुनासो गर्छन्। दोस्रोपटक म्याद थप गर्दासमेत योजना पूरा नभएपछि निर्माण कम्पनीले तेस्रोपटक म्याद थपको काम अगाडि बढाएको छ। तर, फेरि थपिएको म्यादमा पनि नागरिक सडक निर्माण पूरा हुनेमा विश्वस्त छैनन्। पूर्वको मेचीदेखि पश्चिमको महाकालीसम्म यसै सडक भएर सानाठूला गरी दैनिक हजारौं सवारीसाधन ओहोरदोहोर गर्छन्। निर्माण कम्पनी र कार्यान्वयन गर्ने निकायको ढिलासुस्तीका कारण यो सडक योजनाले चाहेअनुसार गति लिन नसकेको नागरिकको गुनासो छ। दुवै खण्डमा ५३ प्रतिशत मात्र प्रगति रुपन्देहीको बुटवलदेखि चितवनको नारायणगढसम्मको दुरी १ सय १३ दशमलव ५ किलोमिटर छ। गैंडाकोटदेखि दुम्कीबाससम्मको ६५ किलोमिटरलाई पूर्वी खण्ड र बुटवलदेखि दाउन्नेसम्मको दुरीलाई पश्चिम खण्डका रूपमा विभाजन गरेर काम थालिएको छ। यी दुवै खण्डमा गरेर हालसम्म करिब ५३ प्रतिशत मात्र भौतिक प्रगति भएको दुवै खण्डका आयोजना कार्यालयहरूले जनाएका छन्। दुवै खण्डको निर्माणका लागि चाइना स्टेट कन्सट्रक्सन इन्जिनियरिङ कर्पोरेसन (सीएससीइसीचाइना) सँग सम्झौता गरिएको छ। आयोजनाका लागि एसियाली विकास बैंक (एडीबी) को सहयोगमा सडक विभागले योजना सञ्चालन गरेको हो। ६ वर्षको अवधिमा ५३ प्रतिशत मात्र निर्माण गरिएको यो योजनालाई अबको एक वर्ष अर्थात् २०८२ साउन ६ गतेसम्म सक्ने गरी तेस्रोपटक म्याद थपिएको छ। थपिएको एक वर्षमा दुवै खण्डमा गरी बाँकी रहेको ४७ प्रतिशत काम कसरी पूरा होला ? भन्नेमा नागरिक विश्वस्त देखिँदैनन्। उद्योगी व्यवसायी तहसनहस भए व्यापारिक हिसाबले पनि बुटवल देशकै प्रमुख सहर हो। ठूलाठूला उद्योग, कलकारखाना, होटललगायत पर्यटन क्षेत्रका पूर्वाधार निर्माण भएका छन्। भैरहवास्थित गौतमबुद्ध अन्तर्राष्ट्रिय विमानस्थलदेखि बुटवलका दुईदुइटा केबलकार र सेभेन स्टारका होटलहरू रुपन्देही क्षेत्रमा छन्। अन्तर्राष्ट्रिय विमानस्थलकै कारण होटल क्षेत्रमा लगानी बढेको छ। तर, पछिल्लो समय बुटवलनारायणगढ सडकले गर्दा उद्योगी, व्यवसायी निरुत्साहित बन्दै गएको बुटवल उद्योग वाणिज्य संघका अध्यक्ष हरप्रिसाद अर्यालले गुनासो गरे। भगवान गौतमबुद्धको जन्मस्थल लुम्बिनी घुम्न आउने पर्यटक यही सडकका कारण चितवनको सौराहा लगायत पोखरामा मोडिएका छन्, अर्यालले भने,लुम्बिनीमा बर्सेनि कम्तीमा १० लाख आउने पर्यटक अहिले ६ लाख मात्र आउने गरेको तथ्यांक छ। अर्यालले आर्थिक गतिविधि बर्सेनि तहसनहस भइरहेको समेत जानकारी गराए। भैरहवास्थित भन्सार कार्यालयको भन्सार असुलीमा समेत यही सडकका कारण गिरावट आएको छ। बुटवल क्षेत्रमा सञ्चालित उद्योग, व्यवसायमा प्रयोग हुने कच्चापदार्थ समेत यही सडक भएर ल्याउनुपर्ने बाध्यता छ, अर्यालले भने, सामानको ढुवानी नै महँगो पर्ने भएपछि उपभोक्ताले प्रयोग गर्ने मूल्य बढेको छ। समग्रमा व्यावसायिक सर्कल नै तहसनहस भयो। मुलुकको अर्थतन्त्रको ठूलो हिस्सा रुपन्देही क्षेत्रमा सञ्चालित उद्योग, व्यवसायहरूले धानेको बताउँदै अर्यालले सडक निर्माणलाई तीव्र गतिमा अघि बढाउँदा सिंगो देशले नै फाइदा लिनसक्ने बताए। उनले अबको म्याद थपिएको समयमा २४ सैँ घण्टा लगाएर भए पनि सडक निर्माणलाई पूर्णता दिन सुझाव दिएका छन्। पश्चिम नेपालको भविष्य लुम्बिनीसहित कर्णाली, सुदूरपश्चिम र केही भााग गण्डकी प्रदेशका नागरिकको संघीय राजधानी काठमाडौंसहित पूर्वी नेपालको यात्रामा जाने प्रमुख मार्ग बुटवल नारायणगढ सडक नै हो। यो सडकले पूर्णता पायो भने पश्चिम नेपालका नागरिकहरूका लागि जीवन बदल्ने मार्ग बन्ने निश्चित छ। दैनिक हजारौं सवारीसाधनहरू यही सडक भएर ओहोरदोहोर गर्ने गर्छन्। साढे तीन वर्षमा निर्माण पूरा गर्ने गरी सम्झौता भए पनि योजनाले अपेक्षाकृत गति लिन सकेन। मुख्यतः कोभिडकै कारण कामले गति लिन नसकेको हो। चीनबाट कोरोना सुरु भयो। चीनकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रह्यो। अब कामले गति लिन्छ। अन्तर सरकारी निकायहरूबीचमा पनि प्रभावकारी समन्वय हुन् सकेन। जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्न ढिलाइ हुँदा निर्माणले भनेजस्तो गति नलिएको हो । अब कुनै पनि कानुनी झन्झट छैनन्। एक वर्षमै योजना पूरा हुन्छ भन्नेमा विश्वस्त छौं। निर्माण कम्पनीले प्रतिघण्टा चार सय टन क्षमताको प्लान्ट जडान गरेका छन्। पहिले प्रतिघण्टा १ सय ६० टन क्षमताको मात्र प्लान्ट थियो। आशिष थापामगर, आयोजना प्रमुख एवं सिनियर डिभिजनल इन्जिनियर, बुटवलनारायणगढ सडक (पूर्वीखण्ड) सडक बनाउन राज्यका निकायहरूले प्रभावकारी कदम नचाल्दा यसले गति लिन नसकेको व्यवसायीले गुनासो गरेका छन्। सुरुवाती वर्षमा कोभिडको बाहना बनाए पनि त्यसपछिका वर्षहरूमा निर्माणले तीव्रता पाएको छैन। गतवर्ष राष्ट्रिय स्वतन्त्र पार्टीका सभापति रवि लामिछाने सहितको टोलीले नारायणगढदेखि बुटवलसम्म सडक निर्माणका लागि दबाब पैदल यात्रा गरेका थिए। तर, उनीहरूको पैदलयात्रा पनि कर्मकाण्डी मात्र भएको नागरिकले आलोचना गरेका छन्। रास्वपा सरकारमा हुँदा पनि यो सडकले अपेक्षाकृत गति लिन सकेन। पश्चिम खण्डमा ५२ प्रतिशत बुटवलदेखि नवलपरासीको दाउन्नेसम्मको खण्डमा पर्ने पश्चिम क्षेत्रको साढे ४८ किलोमिटर सडक निर्माण गर्न ७ अर्ब ८६ करोड रुपैयाँमा ठेक्का सम्झौता भएको छ। यस खण्डमा हालसम्म ५२ दशमलव ६५ प्रतिशत मात्र भौतिक प्रगति भएको आयोजना कार्यालयका इन्जिनियर एवं सूचना अधिकारी शरद श्रेष्ठले जानकारी दिए। दुई पटकसम्म थपिएको म्यादमा पनि काम पूरा नभएपछि निर्माण कम्पनीले तेस्रोपटक म्याद थप्ने प्रक्रियालाई अन्तिम चरणमा पुयाएको छ। आगामी एक वर्षभित्र निर्माण पूरा गर्ने गरी तेस्रो पटकका लागि म्याद थप हुन लागेको इन्जिनियर श्रेष्ठले जानकारी दिए। हालसम्म यस खण्डको वित्तीय प्रगति ४४ दशमलव ४ प्रतिशत भएको छ, श्रेष्ठले भने, बाँकी रहेको ५५ दशमलव ६ प्रतिशत प्रगति एक वर्षमा हुने लक्ष्य लिएका छौं। यस खण्डअन्तर्गत १८ किलोमिटर चार लेन र ३० दशमलव १ किलोमिटर दुई लेनको सडक कालोपत्रे गरिएको छ। वन क्षेत्रमा चार लेन र बजार क्षेत्रमा ६ लेनको सडक निर्माण गरिएको छ। साना पुल २१ वटा मध्येमा १८ वटा र ठूला ९ वटा मध्येमा ६ वटा निर्माण पूरा भएको श्रेष्ठले जानकारी दिए। हाल यस खण्डमा निर्माणको काम रोकिएको छ। निर्माण कम्पनीले बर्खाभरी काम गर्न नसकिने बताएका छन्, श्रेष्ठले भने, संभवत बर्खापछि मात्र काम सुचारु हुन्छ होला। पूर्वी खण्डमा ५३ प्रतिशत व्यापारिक हिसाबले पनि बुटवल देशकै प्रमुख सहर हो। ठूलाठूला उद्योग, कलकारखाना, होटललगायत पर्यटन क्षेत्रका पूर्वाधार निर्माण भएका छन्। भैरहवास्थित गौतमबुद्ध अन्तर्राष्ट्रिय विमानस्थलदेखि बुटवलका दुईदुइटा केबलकार र सेभेन स्टारका होटलहरू रुपन्देही क्षेत्रमा छन्। अन्तर्राष्ट्रिय विमानस्थलकै कारण होटल क्षेत्रमा लगानी बढेको छ। तर, बुटवलनारायणगढ सडकले गर्दा उद्योगी, व्यवसायी निरुत्साहित बन्दै गए। लुम्बिनी घुम्न आउने पर्यटकहरू यही सडकका कारण चितवनको सौराहा, पोखरातिर मोडिए। लुम्बिनीमा बर्सेनि १० लाख पर्यटक आउँथे अहिले ६ लाखमा झरे। सडककै कारण भैरहवास्थित भन्सार कार्यालयको भन्सार असुलीमा समेत गिरावट आएको छ। थपिएको म्यादमा २४ सैँ घण्टा लगाएर भएपनि सडक निर्माण सक्नुपर्छ। हरिप्रसाद अर्याल, अध्यक्ष, बुटवल उद्योग वाणिज्य संघ गैंडाकोटदेखि दुम्कीबाससम्मको पूर्वी खण्डको काम हालसम्म करिब ५३ प्रतिशत मात्र सकिएको छ। वित्तीय प्रगति ४६ प्रतिशत भएको आयोजना प्रमुख सिनियर डिभिजनल इन्जिनियर आशिष थापा मगरले जानकारी दिए। दाउन्ने क्षेत्रको साढे चार किलोमिटर पनि यसै खण्डअन्तर्गत पर्छ। १५ किलोमिटर चारलेन र १५ किलोमिटर दुई लेनको सडक कालोपत्र भइसकेको थापामगरले बताए। २०७५ माघ २४ गते आयोजना निर्माण गर्ने गरी सम्झौता गरिएको थियो। साढे तीन वर्षमा निर्माण पूरा गर्ने गरी सम्झौता भए पनि योजनाले अपेक्षाकृत गति लिन सकेन्। यस खण्डको सम्झौता रकम भ्याटसहित ९ अर्ब १३ करोड छ। मुख्यतः कोभिडकै कारण कामले गति लिन नसकेको हो, आयोजना प्रमुख थापामगरले भने,चाइनाबाट कोरोना सुरु भयो। चाइनाकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रहयो। अब कामले गति लिन्छ। उनले अन्तर सरकारी निकायहरूबीचमा पनि प्रभावकारी समन्वय हुन नसक्दा जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्नसमेत समस्या परेको अनुभव सुनाए। अब थपिएको एक वर्षमा कानुनी कुनै झन्झट नरहेको र निर्माण कम्पनीले लक्ष्यअनुसारको काम गर्ने हो भने योजना पूरा गर्न सकिने उनको विश्वास छ। यो बाटो समयमै नबन्दा यातायात व्यवसायीले अर्बौं नोक्सानी बेहोर्नुपरेको छ । नयाँ गाडी खरिद गरेको एक वर्ष नबित्दै इन्जिन बदल्नुपर्ने पीडा छ। करोडौं लगानी गरेर नयाँ बस खरिद गर्ने हो तर सरकारले बाटो राम्रो नबनाउँदा लगानी, बालुवामा पानीजस्तै बनेको छ। बढीमा दुई घण्टाको बाटो अहिले कम्तीमा ६ घण्टा लाग्छ। नयाँ बसको आयु कम्तीमा २० वर्ष भए पनि यही सडकका कारण ६ वर्ष पनि नटिक्ने अवस्था छ। पूर्वपश्चिम महेन्द्र राजमार्गको बुटवल मध्यखण्ड हो। पश्चिम नेपाल बस व्यवसायी प्रालि नेपालकै सबैभन्दा ठूलो यातायात कम्पनी हो। यहाँबाट देशभरका लागि सवारीसाधनहरू आउजाउ गर्छन्। सडककै कारण यातायात क्षेत्रमा लगानी विस्तार गर्नेहरू समेत निराशा बने। दधिराम खरेल, अध्यक्ष, पश्चिम नेपाल बस व्यवसायी प्रालि निर्माण कम्पनीले प्रतिघण्टा चार सय टन क्षमताको प्लान्ट जडान गरेका छन्, थापामगर भन्छन्, यसअघि प्रतिघण्टा १ सय ६० टन क्षमताको मात्र प्लान्ट थियो। अहिले २ सय ४० टन क्षमता थपिएको छ। यो नै काम छिटो हुन्छ भन्ने प्रमुख आधार हो। यातायात व्यवसायीका पीडा उस्तै बुटवलनारायणगढ सडककै कारण यातायात व्यवसायीको करिब १ अर्ब बढी नोक्सानी भएको हुनसक्ने अनुमान गरिएको पश्चिम नेपाल बस व्यवसायी प्रालिका अध्यक्ष दधिराम खरेलले जानकारी दिए। एकिन तथ्यांक त छैन, तर सबै तिरका व्यवसायीहरूको अवस्था देख्दा एक अर्बभन्दा बढी नोक्सानी भएको आकलन गरिएको छ। उनले नयाँ गाडी खरिद गरेको एक वर्षभित्रै इन्जिन बदल्नुपर्ने पीडा यातायात व्यवसायीले खेप्नुपरेको गुनासो गरे। करोडौं खर्चेर नयाँ बस खरिद गर्ने हो तर सरकारले बाटो राम्रो नबनाउँदा लगानी डुबेको छ, खरेल भन्छन्, बढीमा दुई घण्टाको बाटो अहिले कम्तीमा ६ घण्टा लाग्छ। नयाँ बसको आयु कम्तीमा २० वर्ष भए पनि यही सडकका कारण बढीमा ६ वर्ष नटिकेको उनले सुनाए। पूर्वपश्चिम महेन्द्र राजमार्गको बुटवल मध्यखण्ड हो। पश्चिम नेपाल बस व्यवसायी प्रालि नेपालकै सबैभन्दा ठूलो यातायात कम्पनी हो। यहाँबाट देशभरका लागि सवारीसाधनहरू आउजाउ गर्छन्। सडककै कारण यातायात क्षेत्रमा लगानी विस्तार गर्नेहरूसमेत निराशा बनेको अध्यक्ष खरेलले प्रतिक्रिया दिए। नयाँ एसी बस किन्दाकिन्दै, खाल्डामा डुब्यो रुपन्देहीको तिलोत्तमा नगरपालिका २ जानकीनगरका ३२ वर्षीय कमल खनालले गत वर्षको पुसमा नयाँ एसी बस किने। भैरहवादेखि काठमाडौं सेवा दिने गरी उनले झन्डै १ करोड रुपैयाँ लगानी गरेर सुविधायुक्त एसी बस किनेका थिए। तर, तीन महिना नबित्दै बुटवल नारायणगढ सडक खण्डअन्तर्गत सुनवलमा गाडी खाल्डामा डुब्यो। सडकभरी पानी थियो, खनालले भने, बाटो होला भनेको खाल्डो रहेछ। गाडी चुर्लुम्म डुब्यो। पाँच लाख खर्चेर मर्मत गर्नुपयो। उनले गाडी किनेको तीन महिनामै मर्मतमा लाखौं खर्च गर्नुपर्दा निराश बन्नुपरेको दुःखेसो सुनाए। बसको इन्जिन, फिल्टर लगायत विभिन्न पाटपुर्जामा क्षति भएको उनले बताए। हामीजस्ता भुइँमान्छेको पीडा कसले सुन्ने, देख्ने ? , खनालले भने, यो बाटो बन्न लागेको वर्षौं भयो। अहिलेसम्म बनेको छैन। भोग्नु दुःख भोगियो। योबाहेक काठमाडौं छिटो पुग्नका लागि बैकल्पिक मार्ग नहुँदा समस्या छ। खनाल प्रतिनिधि पात्र मात्र हुन्। यो सडक भएर आउजाउ गर्ने यातायात व्यवसायीदेखि लाखौं यात्रुहरूले दैनिक सास्ती खेपिरहेका छन्। बुटवल नारायणगढ सडककै कारण पश्चिम नेपालको आर्थिक गतिविधि तहसनहस छ। वर्षौंदेखि उद्योगी, व्यवसायीहरू मर्कामा परिरहेका छन्। तर, सरकारले व्यवसायीहरूको पीडा सुनेको छैन। अव, उद्योगी व्यवसायीले दबाबमूलक कार्यक्रम गर्छन्। जुन रूपमा उद्योग, व्यवसाय क्षेत्र चलायमान हुनुपर्दथ्यो, त्यो हुनै सकेन। त्यसको मुल कारण यही सडक नै हो। अब हामी चुप लागेर मात्र यो सडक बन्ला जस्तो छैन्। थपिएको समय एक वर्षमा पनि सडक निर्माण पूरा होला भन्नेमा त्यति विश्वसनियता छैन। सुमनकुमार श्रेष्ठ, अध्यक्ष, चितवन उद्योग वाणिज्य संघ २ घण्टाको सपना, कहिले होला पूरा ? बाटो सहज नहुँदा अहिले बुटवलदेखि नारायणगढ पुग्नका लागि गाडीमा कम्तीमा पनि ६ घण्टा लाग्छ। समय मात्र लाग्दैन्, हिउँदमा धुलाम्मे र बर्खामा हिलाम्मे हुँदा गाडी नचिनिने हुन्छन्। यात्रुको स्वास्थ्यमा समेत प्रतिकूल असर गरिरहेको छ। तर, निर्माणाधीन सडक कालोपत्रे हुने हो भने यात्रा बढीमा दुई घण्टामै छोट्टिन्छ। सडक भरपर्दो नहुँदा काठमाडौं पुग्ने कतिपय यात्रुहरूले भैरहवा हुँदै हवाई मार्ग पनि प्रयोग गर्ने गरेका छन्। तर, सबै यात्रुका लागि हवाई मार्ग पहुँचमा छैन। भोलिको संभावना देखेर आज लगानी गरेका बुटवल क्षेत्रका सयौं लगानीकर्ताहरू सडककै कारण निराश बन्दै जान थालेको होटल व्यवसायी महासंघ नेपालका संस्थापक अध्यक्ष एवं बुटवलका पुराना स्थापित होटल व्यवसायी माधव नेपालले प्रतिक्रिया दिए। सडक निर्माण थाल्दा उत्साहित भए पनि निर्माणले गति नलिँदा निराश हुनुपरेको उनको भनाइ छ। बुटवलमा आजको भन्दा पनि भोलीको भविष्य देखेर लगानीकर्ताहरू आउने गर्छन्। पछिल्ला केही वर्षमै अर्बौं लगानीका ठूला होटलहरू पनि खुलेका छन्, नेपालले भने, देशको अर्थतन्त्रलाई माथि उकास्न होटल र पर्यटन क्षेत्र महत्वपर्ण हुने भएकाले लगानीमैत्री वातावरण राज्यले बनाइदिनुपर्छ। यो बाटो छिटो बन्नुपर्छ। व्यवसायीले दबाबमूलक कार्यक्रम थाल्ने बुटवल नारायणगढ सडककै कारण पश्चिम नेपालको आर्थिक गतिविधि ठप्प भएको भन्दै उद्योगी व्यवसायीहरूले दबाबमूलक कार्यक्रम गर्ने योजना बनाएको उद्योग वाणिज्य संघ चितवनका अध्यक्ष सुमनकुमार श्रेष्ठले जानकारी दिए। जुन रूपमा उद्योग, व्यवसाय क्षेत्र चलायमान हुनुपर्दथ्यो त्यो हुन सकेको छैन, श्रेष्ठले भने, अब हामी चुप लागेर मात्र यो सडक बन्ला जस्तो छैन, दबाबमूलक कार्यक्रम गर्छौं। उनले अब थपिएको समय एक वर्षमा पनि सडक बन्नेमा त्यति ढुक्क नभएको समेत जानकारी दिए।"
कांग्रेसएमाले गठबन्धनलाई कोइरालाको व्यंग्य : संघ र प्रदेशका मन्त्री छनोटले सुशासनलाई जिस्काइरहेको छ,"काठमाडौं : नेपाली कांग्रेसका केन्द्रीय सदस्य डा शेखर कोइरालाले कांग्रेसएमालेको गठबन्धनको सुशासन मन्त्री छनोटमा देखिएको भन्दै कटाक्ष गरेका छन्। कांग्रेस केन्द्रीय समिति बैठकलाई सम्बोधन गर्दै डा कोइरालाले सुशासनको धेरै प्रतिबद्धता गरेपनि संघ र प्रदेशमा मन्त्रीहरु छनौटले जिस्काइरहेको बताएका हुन्। उनले भने,वर्तमान सरकार गठनको सन्दर्भमा नेपाली काँग्रेस र एमालेले सुशासनको धेरै प्रतिबद्धता गरेका छन । तर व्यवहारमा संघ र प्रदेशमा मन्त्रीहरु छनोटले सुशासनलाई जिस्काइरहेको छ । हामी किन यसरी सुशासनको सन्दर्भमा बारम्बर चुक्दै छौँ ? उनले सुशासन केवल शब्द रटान र पार्टीको घोषणापत्रमा लेखिने कुरा मात्र होइन आम नागरिकले अनुभूति गर्ने कुरा भएको उनको भनाई छ । कोइरालाले भने,कांग्रेस नवनिर्माणको वाटो, पार्टीमा मूल्य र सिद्धान्तको नवनिर्माण अभियान, सरकारमा गएकाहरुको सुशासनप्रतिको निष्ठा र पार्टीमा आवद्ध साथीहरुको एकतावद्ध प्रयासबाट मात्र कांग्रेस रुपान्तरण सम्भव छ, तसर्थ भविष्यको कांग्रेसको नयाँ राजमार्ग यिनै वाटोवाट मात्र बन्छ भनी विश्वासका साथ हामी अघि बढौं । सरकार छ भन्ने अनुभूति आम नागरिकलाई संकटको समय सबैभन्दा बढी हुने उनको तर्क छ । उनले भने,अहिले ती नेपालीहरुका विच सरकार पुग्नुपर्छ जो बाढी, पहिरो, दुर्घटना र प्राकृतिक प्रकोपका अनेकन् समस्याहरुसंग जुध्दै छ । तिनको उद्धार, राहत, उपचार र पुनर्स्थापना सरकारको प्रमुख दायित्य हो । म चाहन्छु हामी संलग्न भएको सरकारले यस मानवीय कार्यलाई एकछिन पनि ढिलो नगरी सम्बोधन गर्ने सक्रियता देखाओस् । सरकारी निकायमा राजनीतिकरण भएर तिनको प्रभावकारिता भुत्ते भएको उनको भनाई छ। उनले भने,लोकतन्त्रको जग तब मात्र बलियो हुन्छ, जब संस्थालाई लोकतान्त्रीकरण र पारदर्शी ढंगले चलाइन्छ।"
खानेपानी महसुलबारे छलफल गर्न धरानका मेयर साम्पाङले बोलाए १० दललाई वार्तामा,"धरान : धरान उपमहानगरपालिकामा खानेपानीको महसुस वृद्धिविरुद्ध आन्दोलन चर्किएपछि मेयर हर्क राई (हर्क साम्पाङ)ले आन्दोलनरत १० दलका प्रतिनिधिहरुलाई वार्तामा बोलाएका छन्। जनतालाई नि:शुल्क पानी खुवाउने एजेण्डा बोकेर मेयर बनेका साम्पाङले खानेपानीको महसुल, खानेपानी जडान र खानेपानी नामसारीको महसुल वृद्धि गरेपछि धरान उपमहानगरपालिका नेतृत्वविरुद्ध दलहरु आन्दोलनमा उत्रिएका थिए। धरान उपमहानगरपालिका र चोक चोकमा आन्दोलन चर्काएपछि आइतबार साम्पाङले कांग्रेस,एमाले, जसपा, जसपा नेपाल, माओवादी केन्द्र लगायतका १० दललाई वार्तामा बोलाएका हुन्। दलहरुले आज पनि उपमहानगरपालिकाको मुख्य गेटमा धर्ना दिएर नाराबाजी गरेका थिए। दलहरुको आन्दोलन सशक्त बनेपछि उनले वार्तामा बोलाएका हुन्। साम्पाङले दलहरुलाई वार्तामा बोलाएपछि दलका प्रतिनिधिहरु आन्तरिक तयारीमा जुटेको कांग्रेस महाधिवेशन प्रतिनिधि रबि राइले बताए। एमालेका धरान अध्यक्ष हर्कजङ एभेङले मेयर हर्क साम्पाङले खानेपानी व्यवस्थापन बोर्डको बैठक नै नराखी खानेपानीको महसुल वृद्धि गरिएकाले आन्दोलन गर्नु परेको बताए। उनले १० दलको जायज मागलाई मेयर राईले सम्बोधन नगरे आन्दोलन थप शसक्त बनाउने चेतावनी दिए।"
माओवादी केन्द्रका अध्यक्ष प्रचण्ड र भारतीय विदेश सचिव मिश्रीबीच भेटवार्ता,काठमाडौं : भारतको विदेश मन्त्रालयका सचिव विक्रम मिश्रीले पूर्वप्रधानमन्त्री एवं नेकपा (माओवादी केन्द्र) का अध्यक्ष पुष्पकमल दाहाल प्रचण्ड सँग भेटवार्ता गरेका छन् । नेपालको दुईदिने औपचारिक भ्रमणमा रहेका विदेशसचिव मिस्रीले दाहाल निवास खुमलटार पुगेर उनीसँग भेटवार्ता गरेका हुन् । भेटमा दुई देशबीचको आपसी हित एवं पारस्पारिक सम्बन्ध अभिवृद्धि गर्ने विषयमा महत्त्वपूर्ण कुराकानी भएको दाहालको सचिवालयले जनाएको छ । मिश्रीले आज दिउँसो राष्ट्रपति रामचन्द्र पौडेल र प्रधानमन्त्री केपी शर्मा ओलीसँग पनि भेटवार्ता गरेका थिए। परराष्ट्र मन्त्रालयका सचिव सेवा लम्सालको निमन्त्रणामा उनी काठमाडौं आएका हुन्।
आफूविरुद्ध नेतृत्वले एकपछि अर्को प्रचारबाजी गरिरहेको भन्दै जनार्दन शर्माको आपत्ति,"काठमाडौं : नेकपा माओवादी केन्द्रका उपमहासचिव जनार्दन शर्माले आफूविरुद्ध नेतृत्वले एकपछि अर्को प्रचारबाजी गरिरहेको भन्दै आपत्ति जनाएका छन्। स्थायी समिति बैठकलाई सम्बोधन गर्दै शर्माले पार्टीभित्र मुद्दा विशेषमा कमी कमजोरीबारे छलफल र बहसलाई विषयान्तर गर्न पार्टी फुट्दैछ भन्ने हल्ला चलाइएको दाबी गरेका हुन्। उनले पार्टी एजेन्डाविहीन बन्दै शून्यतातर्फ अग्रसरकाले कार्यकर्ताहरू चरम निराशा र असन्तुष्टिमा बाँचेको बताए। शर्माले संगठनमा माथिदेखि तलसम्म परिवारवाद हाबी भएको बताए। माओवादी आन्दोलनमा आफ्नो जीवन समर्पण गरेका महिला, जनजाति, दलित,सिमान्तकृत, मधेसी, उत्पिडित वर्ग र समुदायहरु बिस्तारै आन्दोलनबाट अलग हुँदै गए। उनले लिखित दस्तावेजमार्फत भनेका छन्,पार्टीलाई आम जनताबाट अलगथलग मात्र पारिएन। छरपष्ट हुँदै गएको जनमतबारे चिन्ता जाहेर गर्ने संस्थागत परिपाटी निर्माण हुन सकेन। माओवादी पार्टी योजनाविहीन र सङ्गठनविहीन बन्न जाँदा माओवादीका एजेन्डाहरू खोसिँदै गएको उनको दाबी छ। संघर्षबाट शान्तिमा आएको माओवादी लक्ष्यविहीन र एजेण्डाविहीन हुँदै बिस्तारै आफ्नो निजी स्वार्थ र सुविधा उन्मुख भयो। एकथरी नेता कार्यकर्ताहरु पद र सुविधा तथा अर्कोथरी अभाव र पीडामा भौतारिने वातावरण निर्माण भयो। शर्माको भनाई उदृत गर्दै एक स्थायी कमिटी सदस्यले भने,क्रान्तिमार्फत शान्तिमा आउँदा समग्र राष्ट्रलाई संविधानसभा, संविधान, संघीयता, सामवेशी लोकतन्त्रको मार्गचित्रमा डोर्याएको माओवादी आफैं किमकर्तव्यविमुढ हुन पुग्यो। शर्माले पार्टीलाई शक्तिशाली बनाउन वामपन्थी एवम प्रगतिशील शक्तिबीच अन्तर्क्रिया,एकता र धुव्रीकरण गर्नुपर्ने प्रस्ताव गरेका छन्। शर्माले पार्टी निर्माणका वर्तमान परिवेश र काम अनुरूप तालमेल हुने गरि पार्टीको नाम परिवर्तन गर्न र आम जनताले सहज रुपमा स्वीकार गर्ने गरी चुनाव चिन्ह फेर्नुपर्ने प्रस्ताव राखेका छन्। स्थायी कमिटीका एक सदस्यका अनुसार शर्माले महाधिवेशनमार्फत कार्यकर्ताबाट निर्वाचित हुने गरी नयाँ नेतृत्व चयन गर्ने गरी पार्टी पुनर्गठन अभियानमा लाग्नुको विकल्प नभएको बताएका छन्। बदलिएको सामाजिक, पारिवारिक संरचना र नयाँ युवा पुस्ताको मनोविज्ञानबारे अध्ययन अनुसन्धान गरी प्राप्त रिपोर्टका आधारमा योजना तथा कार्यक्रम बनाउनुपर्ने शर्माको भनाई छ।"
"नियुक्तिका साना विषयमा अल्झनु हुँदैन, जनतासँग सम्बन्ध बढाऔं : प्रधानमन्त्री","प्रधानमन्त्री ओलीले सरकार सञ्चालन गर्दा कसले कति भाग लिने भन्ने खालको विवाद नगरी सहमतिसहकार्य र जनताका लागि परिणाम दिने मुख्य विषयलाई ध्यानमा दिन पनि आग्रह गरे। काठमाडौं : प्रधानमन्त्री केपी शर्मा ओलीले पूर्वाधार विकासको क्रमसँगै उत्पादन र रोजगारीवृद्धितर्फ ध्यान केन्द्रित गर्न लुम्बिनी प्रदेश सरकारलाई आग्रह गरेका छन्। मुख्यमन्त्री चेतनारायण आचार्यसहित मन्त्रीहरुसँग आज प्रधानमन्त्री निवास बालुवाटारमा भएको छलफलमा प्रधानमन्त्री ओलीले उपयुक्त माटोमा उन्नत जातका बाली लगाएर कृषिलाई औद्योगिकरण गर्दै त्यसको बजार विस्तार गर्न सुझाव दिएका हुन्। अहिले समग्र अर्थतन्त्र ओरालो लागेको छ। भवन, कार्यालय आदि संरचनामा खर्च गरेर तत्काल उत्पादन वृद्धि हुन सक्दैन। हामीसँग ऊर्बर धर्ती, पानी र हावापानी छ। मेहनत गरेर उत्पादन र रोजगारी बढाउन सकनिे धेरै आधारहरु छन्।, प्रधानमन्त्री ओलीले भने, यस्ता काममा हाम्रा राजनीतिक दलका सङ्गठन र कार्यकर्ता पनि लाग्नुपर्छ। तिनीहरुले जनतासँग नङ र मासुको सम्बन्ध बनाउनुपर्छ। हामीहरु नियुक्तिमा को जानेनजाने खालको साना विषयमा अल्झनु हुँदैन। मुख्य कुरा, देशको विद्यमान समस्याको समाधान कसरी गर्ने भन्नेमा हाम्रो ध्यान जानुपर्छ। उनले अशुद्ध र विषादीयुक्त खाद्य पदार्थतरकारी निर्यात र आयात नगर्न ध्यानाकर्षण गराउँदै जनतालाई स्वस्थ्य खाना खुवाउने प्रबन्ध गर्नुपर्ने बताए। अहिलेको समीकरण र सरकार मुलुकको विशेष अवस्थाका कारण बनेको उल्लेख गर्दै उनले एमाले र कांग्रेस मिल्दा पनि देश बनाउन नसकिए कस्ले बनाउँछ भन्ने प्रश्न गरे। प्रधानमन्त्री ओलीले हाल घाटा बजेटमा सरकारहरु सञ्चालन भएकाले आफूहरुले छोडेर जाँदा यस्तो अवस्थाको अन्त्य गराउने गरी काम गर्न आग्रह गरे। प्रधानमन्त्री ओलीले सरकार सञ्चालन गर्दा कसले कति भाग लिने भन्ने खालको विवाद नगरी सहमतिसहकार्य र जनताका लागि परिणाम दिने मुख्य विषयलाई ध्यानमा दिन पनि आग्रह गरे। मुख्यमन्त्री आचार्यले प्रदेशको राजधानी रुपन्देहीबाट दाङ सार्न बजेटको प्रबन्ध र समग्र पूर्वाधार विकासमा केन्द्र सरकारको सहयोगको अपेक्षा गरेका थिए। छलफलमा उपप्रधानमन्त्री एवं अर्थमन्त्री विष्णुप्रसाद पौडेल, नेकपा (एमाले) का महासचिव शङ्कर पोखरेललगायत सहभागी थिए।"
माओवादी केन्द्रभित्र नेतृत्व परिवर्तनका लागि सैद्धान्तिक बहस,"काठमाडौं : नेकपा माओवादी केन्द्रको स्थायी कमिटी बैठकमा नेतृत्व परिवर्तनका लागि सैद्धान्तिक बहस चलेको छ। आइतबार पार्टी कार्यालय पेरिस डाँडामा बसेको बैठकपश्चात पत्रकार सम्मेलनमा प्रवक्ता अग्नि सापकोटाले नेतृत्व विकास गर्ने विषयमा सैद्धान्तिक बहस चलेको जानकारी दिए। सिद्धान्त, विचार, नीतिमा राम्रो तयारी गरि नेतृत्व निर्माण गर्नुपर्नेमा छलफल चलेको उनको भनाई छ। उनले स्थायी कमिटीमा चलेको बहसले केन्द्रीय कमिटीमा पनि निरन्तरता पाउने जानकारी दिए। केहि दिन यता जारी स्थायी कमिटी बैठकमा स्थानीय तहलाई आधार बनाएर समाजवादको आधार तयार पार्नुपर्नेमा सदस्यहरुले जोड दिएको उनको दाबी छ। बैठकमा जनताका समस्या र मुद्दाहरूमा केन्द्रित भएर जनपरिचालन कार्यक्रम ल्याउनुपर्ने, नयाँ कार्यनीतिको विकास गर्नुपर्ने धारणा आएको प्रवक्ता सापकोटाले जानकारी दिए। माओवादी सरकारले सुरु गरेको सामाजिक न्यायसहितको सुशासनका कार्यक्रमहरुबाट सरकार पछि हट्ने देखिएकाले खबरदारी गर्नुपर्ने धारणाहरु समेत आएको उनको भनाई छ। आइतबार माओवादी स्थायी कमिटी बैठकमा १४ जना धारणा राखेका थिए। अध्यक्ष प्रचण्ड र पार्टी संगठन विभाग प्रमुख तथा पार्टी उपमहासचिव जनार्दन शर्माले प्रस्तुत गरेको प्रतिवेदनमा नेताहरूले आफ्नो धारणा राखिरहेका छन्। नेताहरूले बोल्ने क्रममा सकेकाले सोमबार पनि बैठकलाई निरन्तरता दिने केन्द्रीय कार्यालयले जानकारी दिएको छ। बैठकमा उपमहासचिव जनार्दन शर्मा, वर्षमान पुनलगायतले ३५ वर्षसम्म पु्ष्पकमल दाहाल प्रचण्डले मात्र नेतृत्व लिने अवसर पाएकाले पार्टी अध्यक्ष कति पटक बन्ने विधानमै तोकिनुपर्ने माग गरेका थिए। पार्टी निर्माणका लागि विधान पुनर्लेखन र नेतृत्वको कार्यकाल तोकिनुपर्ने अधिकांश नेताको जोड छ। उनीहरुले पार्टी शुन्यतर्फ उन्मुख भएको उल्लेख गर्दै पार्टीभित्र भएको कमजोरीको जिम्मेवारी अहिलेको मूल नेतृत्वले आनाकानी गरिरहेको भन्दै बैठकमा प्रश्न उठाएका छन्।"
प्रधानमन्त्री ओलीसँग भारतीय विदेश सचिव मिश्रीको भेटवार्ता,"काठमाडौं : प्रधानमन्त्री केपी शर्मा ओलीसँग भारतीय विदेश सचिव विक्रम मिश्रीले शिष्टाचार भेटवार्ता गरेका छन्। प्रधानमन्त्री ओलीसँग विदेश सचिव मिश्रीसहितको प्रतिनिधिमण्डलले आइतबार प्रधानमन्त्रीको कार्यालय सिंहदरबारमा भेटवार्ता गरेको हो। भेटका क्रममा दुई पक्षीय हित र पारस्परिक विषयमा छलफल भएको प्रधानमन्त्रीको सचिवालयले जनाएको छ। भेटमा नेपालको तर्फबाट परराष्ट्र सचिव सेवा लम्साल,नेपालस्थित भारतीय राजदूत नवीन श्रीवास्तवलगायत उच्च अधिकारीहरू सहभागी छन्। विदेश सचिव मिश्री परराष्ट्र सचिव लम्सालको निमन्त्रणामा आज काठमाडौं आएका हुन्। दुई दिने नेपाल भ्रमणमा आएका विदेश सचिव मिश्रीले परराष्ट्र मन्त्री डा आरजु राणा देउवासहित शीर्ष नेताहरूलाई भेट्ने कार्यक्रम रहेको परराष्ट्र मन्त्रालयले जनाएको छ। मिश्री गत असार १४ गते भारतको विदेश सचिवमा नियुक्त भएका थिए। राष्ट्रिय सुरक्षा सल्लाहकारका उपप्रमुखसमेत रहेका मिश्रीलाई विदेश सचिवको जिम्मेवारी दिइएको हो। विनयमोहन क्वात्राले अवकास पाएपछि मिश्री भारतीय विदेश सचिवमा नियुक्त भएका हुन्।"
जलवायु परिवर्तनको असर न्यूनीकरणका लागि नेपालभारत मिलेर अघि बढौं : राष्ट्रपति पौडेल,"काठमाडौं : राष्ट्रपति रामचन्द्र पौडेलसँग भारतीय विदेश सचिव विक्रम मिस्रीले शिष्टाचार भेट गरेका छन्। राष्ट्रपति भवन शीतल निवासमा आइतबार भएको शिष्टाचार भेटमा द्विपक्षीय हित र सम्बन्धका विषयमा कुराकानी भएको हो। भेटमा राष्ट्रपति पौडेलले जलवायु परिवर्तनका असर न्यूनीकरणका लागि नेपाल भारत मिलेर काम गर्नुपर्ने बताए। हिमाल र पानीको सुरक्षामा नै मानवजातिको सुरक्षा निर्भर रहेको हुनाले जलवायु परिवर्तनको असर न्यूनीकरणमा दुवै देश मिलेर काम गर्न जरुरी छ, राष्ट्रपति पौडेलले भने। राष्ट्रपति पौडेलले नेपालको विकासमा भारतको ठूलो सहयोग रहेको उल्लेख गर्दै सचिव मिस्रीको कार्यकालमा दुवै देश बीचको सम्बन्ध अझ प्रगाढ हुने विश्वास व्यक्त गरेको प्रेस सल्लाहकार किरण पोखरेलले जानकारी दिए। राष्ट्रपति पौडेलले आपसी हित र समृद्धिका लागि दुई देशबीचको मित्रता र सहकार्य अझ मजबुत बनाउनुपर्छ भन्ने लागेको छ भन्दै कृषिको आधुनिकीकरण, पूर्वाधार विकास, जलविद्युत, व्यापार, लगानी, पर्यटन तथा मानव संशाधन विकास नेपालको प्राथमिकता रहेको बताए। उनले नेपालमा जलविद्युत विकास, दिगो एवम् सहज ऊर्जा व्यापारका लागि प्रशस्त सम्भावना रहेको उल्लेख गरे। भेटमा भारतीय विदेश सचिव मिस्रीले जलवायु परिवर्तनको असर न्यूनीकरणको विषय दुवै देशका लागि चुनौति रहेकोले यसमा मिलेर काम गर्ने प्रतिबद्धता व्यक्त गरे। नेपाल सरकारका ऊर्जा, कृषि, पर्यटनजस्ता नेपालको प्राथमिकतामा भारत पनि काम गर्न इच्छुक रहेको बताए। उनले काम अगाडि बढिरहेका आयोजना चाँडै सम्पन्न गरेर बाँकी नयाँ प्राथमिकतामा काम गर्न भारत इच्छुक रहेको पनि जानकारी दिए।"
तारागाउँ रिजेन्सी होटलबाट प्रतिफल आउनेगरी योजना बनाउन पर्यटन मन्त्रालयलाई निर्देशन,"काठमाडौं : सांसदहरुले तारागाँउ विकास समितिको जग्गा प्रकरणमा छानविन गर्नुपर्ने धारणा राखेका छन् । सिंहदरबारमा आइतबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिको बैठकमा उनीहरूले नेपालको पर्यटन उद्योगको विकास गर्ने उद्देश्यले स्थापित तारागाउँ विकास समितिको जग्गा प्रकरणमा निकै अघिदेखि नै अनियमितता भएको हुन सक्ने भन्दै छानविन गर्नुपर्ने माग गरेका हुन् । तारागाउँ रिजेन्सी होटल लिमिटेडमा सरकारी स्वामित्वको तारागाउँ विकास समितिले लगानी गरेपनि प्रतिफल आउन नसकेको उनीहरूको भनाइ छ । बैठकमा समिति सदस्य पूर्वप्रधानमन्त्री माधव कुमार नेपालले होटेल हायातले तारागाउँ विकास समितिको जग्गालाई एकलौटी बनाउन खोजेको र राज्यको शेयर २२ प्रतिशतबाट ९ प्रतिशतमा झारिएको बताए। उनले राज्यले लाभांश नपाउने अवस्थाको अध्ययन हुनुपर्ने बताए । यसमा सरकारको स्पष्ट दृष्टिकोण समेत आउनुपर्ने उनको भनाइ छ । त्यस्तै समिति सदस्य नेमकिपा सांसद प्रेम सुवालले तारागाउँ विकास समितिले गरेको लगानीका बारेमा यसअघिका समेत सबै मन्त्री, प्रधानमन्त्रीहरूलाई जानकारी रहेको भन्दै सबैलाई समितिमा बोलाएर जानकारी लिनुपर्ने बताए । उनले सरकारी सम्पत्ती निजी क्षेत्रलाई दिने काम गम्भीर रहेको उल्लेख गरे। समिति सभापति राजकिशोर यादवले तारागाउँ र होटलबीच भएको लिग सम्झौताका विषयमा पर्यटन मन्त्रालयले कार्ययोजना बनाउने र त्यसआधारमा अर्को बैठकमा छलफल गर्ने बताए । तारागाउँ रिजेन्सी होटल लिमिटेडमा सरकारले गरेको लगानी प्रतिफलमा बदल्न सक्ने गरि समाधानका योजनासहित आउन पनि समितिले पर्यटन मन्त्रालयलाई निर्देशन दिएको छ ।"
बीमाको दायरा कम्तिमा ५ लाख बनाउँछौं : स्वास्थ्यमन्त्री पौडेल,"काठमाडौं : स्वास्थ्यमन्त्री प्रदीप पौडेलले स्वास्थ्य बीमाको दायरा कम्तिमा ५ लाख बनाउने गरी बीमाको नीतिगत र कानूनी व्यवस्थामा पुनरावलोकन गर्ने बताएका छन्। आगामी प्राथमिकता तथा कार्ययोजना सार्वजनिक गर्न आइतबार काठमाडौंमा पत्रकार सम्मेलन गर्दै मन्त्री पौडेलले बीमाको दायरा कम्तिमा ५ लाख बनाउने, अन्य क्षेत्रलाई समेत स्वास्थ्य बीमामा समेट्नका लागि नीतिगत र कानूनी व्यवस्थामा पुनरावलोकन गर्ने बताएका हुन्। बीमा व्यवस्थापन सूचना प्रणाली परिमार्जन गरी रियल टायम दावी प्रविष्टिका लागि सबै सेवा प्रदायकलाई एकीकृत प्रणालीमा सामेल गराउने उनले बताए। मन्त्री पौडेलले अहिले बागमती र लुम्बिनीमा मात्रै क्यान्सर उपचार सेवा सञ्चालनमा रहेकोमा त्यसलाई सातै प्रदेशमा लैजाने, मानव अंग प्रत्यारोपण केन्द्र स्थापना गरिने योजना रहेको बताए। उनले सबै कार्ययोजनाको आवश्यक पूर्वाधारको योजनासहित कार्ययोजना तयार रहेको दाबी गरे। त्यस्तै औषधिको मूल्य समायोजन र औषधि व्यवस्था विभागको क्षमता सुदृढीकरण गरिने, सम्पूर्ण मेडिकल डिस्पोजेबल, इम्प्लान्ट तथा उपकरणहरुको आयात तथा उत्पादनमा गुणस्तर सुनिश्चित गरिने लगायतका कार्ययोजना समेत उनले सार्वजनिक गरे।"
सांसदले भने : पदीय हैसियतको दुरुपयोग गर्नेलाई कारबाहीको दायरा बढाऔं,"विधेयकमाथि छलफल गर्न अख्तियारको नेतृत्वलाई समितिमा बोलाउने निर्णय गरेको समिति सभापति रामहरि खतिवडाले जानकारी दिए। काठमाडौं : प्रतिनिधिसभाअन्तर्गतको राज्यव्यवस्था तथा सुशासन समितिले भ्रष्टाचार निवारण ऐन संशोधन विधेयकका सन्दर्भमा अख्तियारसँग छलफल गर्ने भएको छ। सिंहदरबारमा आइतबार बसेको बैठकले भ्रष्टाचार निवारण ऐन, २०५९ लाई संशोधन गर्न बनेको विधेयकमाथि छलफल गर्न अख्तियारको नेतृत्वलाई समितिमा बोलाउने निर्णय गरेको समिति सभापति रामहरि खतिवडाले जानकारी दिए । बैठकमा समिति सदस्यहरुले पदीय हैसियतको दुरुपयोग गर्नेलाई कारबाहीको दायरा बढाउनुपर्नेमा जोड दिएका थिए। भ्रष्टाचार मुद्दामा सजाय कम हुँदा अकुत सम्पतीलाई वैद्य बनाउन सक्नेतर्फ सजक हुनुपर्ने समिति सदस्य सोबिता गौतमले बताइन्। उनले एक करोड रुपैयाँभन्दा बढी जतिसुकै भ्रष्टाचार गरेपनि ८ वर्ष देखि १० वर्षसम्म कैदको व्यवस्थामा संशोधन गर्न सुझाव दिइन्। त्यस्तै समिति सदस्य अर्जुन नरसिंह केसीले भ्रष्टाचारजन्य कसुरमा ५ वर्षे हदम्याद राख्ने विषयमा संशोधन गर्नुपर्नेमा जोड दिए । उनले भ्रष्टाचारीलाई उम्काउने गरि विधेयकमा व्यवस्था भए आम नागरिकमा नकारात्मक सन्देश जाने उल्लेख गरे । बैठकमा गृहमन्त्री रमेश लेखकले भ्रष्टाचार निवारण ऐनमा आएका उपयुक्त संशोधनहरु सरकारलाई स्वीकार्य हुने बताए। उनले छिटो छलफल गरेर विधेयकलाई अघि बढाउन आग्रह गरे ।"
मनसुनजन्य घटनाको पूर्वतयारीलाई थप प्रभावकारी बनाउँछौं : गृहमन्त्री,"काठमाडौं : गृहमन्त्री रमेश लेखकले बाढी, पहिरो लगायत मनसुनजन्य घटनाको पूर्वतयारीलाई थप प्रभावकारी बनाउँदै लैजाने बताएका हुन्। सिंहदरबारमा आइतबार बसेको राष्ट्रियसभा अन्तर्गतको संघीयता सवलीकरण तथा राष्ट्रिय सरोकार समिति बैठकमा उनले दिर्घकालीन रुपमा नै मनसुनजन्य घटनाको पूर्वतयारीलाई बलियो तथा प्रभावकारी बनाउने र यसका लागि राज्यका संयन्त्रहरुलाई थप जिम्मेवार बनाइने बताएका हुन्। उनले यस वर्ष अत्याधिक बर्षा हुँदा तुलनात्मक रुपमा यसअघि भन्दा कम क्षति हुनुको कारण पूर्व तयारी रहेको जिकिर गरे। उनले सिमलताल बस दुर्घटना अध्ययन प्रतिवेदनको अध्ययन भइरहेको भन्दै त्यसका सुझावका आधारमा मन्त्रालयले काम गर्ने प्रतिबद्धता जनाए । विकास गर्दा आधारभूत मापदण्ड पालना नगर्दा भविष्यमा ठूलो क्षति हुने गरेको भन्दै उनले विकासका कामको मापदण्डमा छलफलको आवश्यकता रहेको धारणा राखे। बैठकले बाढी,पहिरो लगायत मनसुनजन्य घटना एवं विपद् व्यवस्थापन सम्बन्धमा भएका काम कारवाही तथा सिमलताल बस दुर्घटना अध्ययन प्रतिवेदनको निष्कर्ष र कार्यान्वयन कार्ययोजनाका विषयमा गृहमन्त्रीसँग छलफल गरेको हो ।"
विदेश सचिव मिश्रीले गरे नेपाल भाषा परिषद्को नयाँ भवनको उद्घाटन,काठमाडौं : भारत सरकारको भूकम्पपछिको पुनर्निर्माण अनुदान सहयोगअन्तर्गत निर्माण गरिएको काठमाडौंस्थित नेपाल भाषा परिषद्को नयाँ भवनको उद्घाटन गरिएको छ । नेपालको औपचारिक भ्रमणमा आइतबार नेपाल आएका भारतीय विदेश सचिव विक्रम मिश्री र सरकार सहरी विकास मन्त्रालयका सचिव मणिराम गेलालले भवनको संयुक्त रुपमा उद्घाटन गरेका हुन्। परराष्ट्र मन्त्रालयका सचिव सेवा लम्सालको मैत्रीपूर्ण निमन्त्रणामा भारतीय विदेश सचिव मिश्री नेपालको दुईदिने औपचारिक भ्रमणका लागि आज काठमाडौं आएका हुन् । सचिव मिश्रीले राष्ट्रपति रामचन्द्र पौडेल र प्रधानमन्त्री केपी शर्मा ओलीसँग शिष्टाचार भेटवार्ता गरेका छन्। सिंहदरबारमा प्रधानमन्त्री ओलीलाई भेट्नुअघि विदेश सचिव मिश्री राष्ट्रपति भवन शीतल निवास पुगेर राष्ट्रपति पौडेलसँग भेटवार्ता गरेका हुन्। भेटका क्रममा द्विपक्षीय हित र सम्बन्धका विविध विषयमा कुराकानी भएको जनाइएको छ। विदेशसचिव मिश्री भोलि स्वदेश फर्किने कार्यक्रम छ ।
माओवादी प्रवेश गरेका नेताकार्यकर्ताको प्रचण्डसँग गुनासो जिम्मेवारीविहीन भयौं,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले अरु दलबाट आएका नेताहरुलाई जिम्मेवारीविहीन नबनाइने बताएका छन्। आइतबार पार्टी कार्यालय पेरिसडाँडामा आयोजित पार्टी प्रवेश कार्यक्रममा प्रचण्डले माओवादी पार्टी प्रवेश गरेकाले जिम्मेवारी नपाएको गुनासो गरेकाले उनीहरुलाई जिम्मेवारी विहीन नबनाइने बताएका हुन् । उनले प्रदेश र स्थानीय तहमा पनि माओवादीमा समावेश भएकालाई उचित जिम्मेवारी दिन निर्देशन दिए । अहिले माओवादीमा प्रवेश गर्नेको देशैभरीबाट लहर चलेको उनको भनाई छ। कार्यक्रममा विभिन्न पार्टीबाट आएका नेता कार्यकर्तालाई प्रचण्डले माओवादी प्रवेश गराएका थिए ।
कांग्रेस सभापति देउवा र भारतीय विदेश सचिव मिश्रीबीच भेटवार्ता,काठमाडौं : भारतीय विदेश सचिव विक्रम मिश्रीले नेपाली कांग्रेसका सभापति एवं पूर्व प्रधानमन्त्री शेरबहादुर देउवासँग भेटवार्ता गरेका छन्। देउवा निवास बूढानीलकण्ठमा भएको भेटमा दुई देशबीचको आपसी सम्बन्ध थप मजबुत बनाउने विषयमा कुराकानी भएको थियो। मिश्रीले आज दिउँसो राष्ट्रपति रामचन्द्र पौडेल र प्रधानमन्त्री केपी शर्मा ओलीसँग पनि भेटवार्ता गरेका थिए। परराष्ट्र मन्त्रालयका सचिव सेवा लम्सालको निमन्त्रणामा उनी आइतबार काठमाडौं आएका हुन्।
"कांग्रेस सभापतिमाथि दबाब बढाउँदै कोइराला, महाधिवेशन लम्बाउने कुनै प्रपञ्च नगर्न आग्रह","काठमाडौं : नेपाली कांग्रेसका केन्द्रीय सदस्य डा शेखर कोइरालाले १५ औँ महाधिवेशन लम्बाउने कुनै प्रपञ्च नगर्न सभापति शेरबहादुर देउवालाई आग्रह गरेका छन्। कांग्रेस केन्द्रीय समिति बैठकलाई सम्बोधन गर्दै डाकोइरालाले पार्टीको विधान र नियमावलीमा गर्नुपर्ने संशोधनका लागि अबिलम्ब समितिहरु बनाउनुपर्नेमा जोड दिएका हुन्। उनले २०८२ मंसिरमा महाधिवेशन गर्ने सुनिश्चितता केन्द्रीय समिति बैठकले गर्नुपर्ने धारणा राखेका छन्। तपाइँको नेतृत्वमा विगत आठ वर्ष देखि कांग्रेसले राष्ट्रिय राजनीतिमा निर्वाह गरेको भूमिकाको समीक्षा म यहाँ गर्न चाहिन्न। कांग्रेस हिजो किन खुम्चियो र आज फेरि किन गठबन्धनको कारण ठुलो दलको रुपमा संसदमा उपस्थित छ, यद्यपि कांग्रेसको जनाधार खुम्चिएको निर्वाचनले देखाएको छ। यि सबैको वस्तुनिष्ठ समीक्षा गर्ने जिम्मा म इतिहासलाई छाडिदिन्छु। कोइरालाले भने, मेरो आग्रह सबै केन्द्रीय कार्यसमितिलाई साक्षी राखेर के मात्र छ भने कांग्रेसको १५ औँ महाधिवेशन लम्बाउने कुनै प्रपञ्च नगरौँ। पार्टीको विधान र नियमावलीमा गर्नुपर्ने संशोधनका लागी अबिलम्ब समितिहरु बनाऔँ। १४औँ महाधिवेशनदेखि थाँती रहेका क्रियाशिल सदस्यता लगायतका समस्याहरु तत्काल समाधान गरी २०८२ मंसिरमा १५ औँ महाधिवेशन गर्ने सुनिश्चितता यही केन्द्रीय समिति बैठकले गरोस्। महाधिवेशन सार्ने काम भयो भने त्यसले कांग्रेस र लोकतन्त्र दुवैलाई दुर्घटनातर्फ लैजाने उनको दाबी गरे। पार्टीलाई विधान अनुसार समय गुज्रेर गरिने कुनै पनि कार्य प्रभावकारी नहुने उनले बताए। उनले अहिले राजनीतिमा पपुलिज्म हावी भएको तर्क गरे। कोइरालाले भने,अहिले राजनीतिमा लोकरिझ्याई(पपुलिज्म) हावी भएको छ। हाम्रो पार्टी पनि लोकरिझ्याईबाट अछुतो छैन। कांग्रेस पार्टीको आफ्नै मौलिकता,आदर्श र सिद्धान्त छ तर अहिले यसलाई बिर्सेर सामाजिक सञ्जाल र लोकरिझ्याईले पार्टीलाई डोर्याउन खोजेको जस्तो देखिन्छ। यसले पार्टी कहाँ पुग्छ बेलैमा सोचौँ। गठबन्धन सरकारको नेतृत्व कांग्रेसको राजनीतिक प्रतिस्पर्धी एमालेले गरिरहेको बताउँदै उनले सरकारमा गएका कांग्रेसका मन्त्रीले जनताको विश्वास र मन जित्नेगरी काम गर्न सकेनन् भने पार्टीमा नसोचेको गिरावट आउने खतरा रहेको बताए। दुई ठूला दल मिलेर सरकार बनाउनुको सार्थकता प्रदेशलाई हरेक प्रकारले सशक्त र प्रभावकारी बनाउनेतर्फ पहल गर्नुपर्ने धारणा राखे।"
अर्थमन्त्री पौडेलले सचिवहरुसँग किन गरे कार्य सम्पादन सम्झौता ?,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेल र सचिवहरुबीच कार्य सम्पादन सम्झौता भएको छ। अर्थ मन्त्रालयमा आयोजित कार्यक्रममा अर्थमन्त्री पौडेल र अर्थ सचिव डा रामप्रसाद घिमिरे, राजस्व सचिव दिनेशकुमार घिमिरे र महालेखा नियन्त्रक विनोदप्रकाश सिंहबीच छुट्टाछुट्टै कार्य सम्पादन करार सम्झौता भएको हो। कार्य सम्पादन सम्झौतामा चालु आर्थिक वर्षमा गरिने कार्यक्रमहरु, लक्ष्यहरु र समयसीमा उल्लेख गरिएको छ । अर्थमन्त्री पौडेलले कार्य सम्पादन सम्झौता मूल्यांकनको महत्वपूर्ण आधार हुने उल्लेख गर्दै सिङ्गो टीमलाई परिचालन गरेर सचिवहरु र महालेखा नियन्त्रक सम्झौतामा उल्लेखित कार्यक्रम कार्यान्वयनमा खरो रुपमा उत्रिने विश्वास व्यक्त गरे। अर्थसचिव डाघिमिरेले वार्षिक कार्यक्रम र नीतिसँग सामजस्यता कायम गरी सम्झौतामा उल्लेखित क्रियाकलापहरु कार्यान्वयन गर्ने प्रतिबद्धता व्यक्त गरे।"
आर्थिक र सामाजिक परिवर्तनमा युवाहरूको भूमिका महत्वपूर्ण : मन्त्री सिंह,काठमाडौं : उपप्रधानमन्त्री एवं सहरी विकास मन्त्री प्रकाशमान सिंहले देश निर्माणमा युवाहरूले महत्वपूर्ण भूमिका खेल्नुपर्ने बताएका छन्। अन्तराष्ट्रिय युवा दिवसका सन्दर्भमा आइतबार ललितपुरमा आयोजित कार्यक्रममा सिंहले आफ्नो अधिकार स्थापितका लागि लड्दै युवाहरूले देश निर्माणमा महत्वपूर्ण भूमिका खेल्नुपर्ने बताएका हुन् । समाज परिवर्तनका लागि युवाहरूको भूमिका पनि महत्वपूर्ण हुने उनले बताए। उनले युवाहरूमा वेरोजगारीको समस्याको मुद्दा देखिएको र दैनिक हजारौं युवाहरू वैदेशिक रोजगारीमा जानुपर्ने अवस्था अन्त्य हुँदै जाने विश्वास व्यक्त गरे । सिंहले केहि वर्षअघिको तुलनामा अहिले स्थायी तहमा नै विकास र परिवर्तन भएकाले त्यसलाई सदुपयोग गर्नुपर्नेमा जोड दिए। उनले सूचना प्रविधिको सहि प्रयोग गर्दै त्यसबाट युवाहरूले फाइदा लिन सक्नुपर्ने धारणा राखे।
"जनार्दन शर्माको प्रस्ताव : प्रचण्डले नेतृत्व छाड्नुपर्छ, प्रत्यक्ष निर्वाचनबाट नेतृत्व छान्न मिति घोषणा गरौं (पूर्णपाठ)","काठमाडौं : नेकपा माओवादी केन्द्रका उपमहासचिव जनार्दन शर्माले अध्यक्ष पुष्पकमल दाहाल प्रचण्डलाई पार्टीको नेतृत्व छाड्नुपर्ने प्रस्ताव गरेका छन्। माओवादीको स्थायी समिति बैठकमा लिखित प्रस्ताव राख्दै सम्बोधन गर्दै शर्माले पार्टी नयाँ पुस्तालाई हस्तान्तरण गर्न सुझाव दिएका हुन्। हाम्रो पार्टी र आन्दोलनमा अन्तरसंघर्ष र दुई लाइन संघर्ष संचालन गर्ने सन्दर्भमा एकथरीले अन्धसमर्थन गर्ने र अर्को थरिले वर्गसंघर्षकै रुपमा बुझ्ने प्रवृत्ति हावी छ। यसलाई पार्टी निर्माण र नयाँ परिस्थिति अनुसार रुपान्तरण र विकासको अर्थमा बुझ्ने चेतना अभिबृद्धि गर्न जरुरी छ। त्यस अर्थमा पुरानालाई सम्मान नयाँलाई प्रोत्साहनको मान्यतामा रही विकल्पमा जानुपर्छउनले भनेका छन्। उनले बैठकमा तीनवटा प्रस्ताव अगाडि राखेका छन्। जसमा नेतृत्व हस्तान्तरणका लागि अध्यक्ष प्रचण्डको हालसम्मको योगदानलाई स्थापित गर्न बाँकी समय उहाँको भूमिकालाई सुनिश्चित गर्न वैचारिक काम र सत्ताको नेतृत्व गर्ने जिम्मेवारीसहित सांगठनिक क्षेत्रको भूमिका उहाँले चाहेको व्यक्तिलाई हस्तान्तरण गर्नुपर्ने माग गरेका छन्। त्यसैगरी नेतृत्व पुस्तान्तरणका लागि अध्यक्ष प्रचण्डले संरक्षकको भूमिकामा रही वैचारिक प्राधिकार र सत्ताको नेतृत्व गर्ने र हालका पदाधिकारीहरु सल्लाहकारको भूमिकामा रही विभागीय काम, अनुगमन, मूल्याङ्कन, स्कुलिङ, प्रशिक्षण गर्ने र तेश्रो तहका युवाहरुलाई कार्यकारी सांगठनिक नेतृत्व हस्तान्तरण गर्न दिनुपर्ने बताएका छन्। उनले हालको केन्द्रीय कमिटी भङ्ग गरी प्रचण्डको संयोजकत्वमा महाधिवेशन आयोजक समिति बनाई महाधिवेशनमार्फत प्रत्यक्ष निर्वाचनबाट नयाँ नेतृत्व चयन गर्ने गरी मिति तोक्नेसमेत प्रस्ताव गरेका छन्। उनले आफ्ना प्रस्तावलाई कुनै आग्रह पुर्वाग्रहको रुपमा नलिई पार्टी निर्माणको लागि गरिएको बहसको विषयका रुपमा ग्रहण गरिनेछ भन्ने विश्वास लिएको बताएका छन्। जनयुद्ध तथा जनआन्दोलनमा लागेका वर्ग र समुदाय टाढिए उपमहासचिव शर्माले राष्ट्रियता र जनजिविकाको मुद्दा संवर्द्धन गर्न नसक्दा आज जनतन्त्रमाथि नै धावा बोल्ने परिस्थिति पैदा हुँदै गएको उल्लेख गरेका छन्। राष्ट्रियता, कुनै पनि राष्ट्रका लागि सबैभन्दा संवदेनशील विषय हो। यसको सुदृढीकरणका लागि आर्थिक आत्मनिर्भरताको नीति चाहिन्छ। आर्थिक आत्मनिर्भरताको लागि उत्पादनमुखी अर्थतन्त्र जरुरी हुन्छ। यसको लागि आय प्रतिस्थापन र निर्यात प्रवर्द्धनको प्रभावकारी नीति चाहिन्छ। शर्माले भने,आम जनसमुदाय राष्ट्रिय स्वाभिमानको भावनाले शिक्षित हुन जरुरी छ। त्यसका लागि राष्ट्रप्रति इमान्दार, सबल र सुदृढ नेतृत्व र कुटनीति चाहिन्छ, जसले राष्ट्रियताको संवर्द्धनमा प्रभावशाली भुमिका निर्वाह गर्न सकोस्। तर आज सिद्धान्तहीन सहकार्य तथा हचुवा परराष्ट्र नीतिका कारण नेपालको राष्ट्रियता सुदृढ हुन सकेको छैन जनजीविकाको प्रश्न, जनताको आर्थिक जीवनसँग जोडिएको अर्को महत्वपूर्ण प्रश्न हो। उनले पार्टी र नेतृत्वप्रति विश्वास गरेर जनयुद्ध तथा जनआन्दोलनमा लागेको वर्ग र समुदायका दैनिक जीवनका समस्याहरु समाधान गर्न नसकेको कारण टाढिदै गएको निष्कर्ष निकालेका छन्। एकलौटी नेतृत्वको अभ्यास गरिँदा समस्या उनले सामूहिक नेतृत्वको कम्युनिष्ट अवधारणालाई संकुचित गर्दै एकलौटी नेतृत्वको अभ्यास गरिँदा समस्या भएको उल्लेख गरेका छन्। शर्माले भने,सामूहिक नेतृत्वको कम्युनिष्ट अवधारणालाई संकुचित गर्दै एकलौटी नेतृत्वको अभ्यास गरियो। युद्धकालिन प्राधिकार सामूहिक विचार संश्लेषणको रूपमा थियो तर शान्ति प्रक्रियामा आउदै गर्दा वैचारिक संश्लेषणलाई खारेज गरेपछि नेतृत्वको प्राधिकार मात्र बाँकी रह्यो जसले पार्टीलाई उल्टो दिशातर्फ डोर्यायो। शान्ति सम्झौतासँगै बदलिएको परिस्थिति अनुरूप पार्टीलाई संगठनात्मक संरचना र विधि पद्दति अनुसार चलाउने काम गरिएन। कम्युनिष्ट पार्टीमा सामुहिक नेतृत्वको केन्द्रीकृत अभिव्यक्तिको मर्म विपरीत पार्टीमा हाइरार्की सिष्टम स्थापित गरिनु समस्याको जड भएको उनको भनाई छ। कम्युनिष्ट पार्टीमा सामुहिक नेतृत्वको केन्द्रीकृत अभिव्यक्तिको मर्म विपरित पार्टीमा हाइरार्की सिष्टम स्थापित गरियो। शर्माले भने,सचिवभन्दा उपमहासचिव, उपमहासचिवभन्दा महासचिव, महासचिवभन्दा उपाध्यक्ष, उपाध्यक्षभन्दा वरिष्ठ उपाध्यक्ष, वरिष्ठ उपाध्यक्षभन्दा अध्यक्ष माथि हुने र एकअर्कोलाई उँचो निचो देखाउने वेयष्ट मिनिष्टरियल सिष्टम पार्टीमा लागू गरियो तर बिग्रेको कामको नैतिक जिम्मेवारी नलिने प्रवृत्ति हावी हुँदै गयो। बहुलवादी सांगठनिक संरचना र केन्द्रीकृत सोंच आफैंमा अन्तरविरोधी कुरा हो। पार्टी शुन्यतर्फ उन्मुख उपमहासचिव शर्माले पार्टी शुन्यतर्फ उन्मुख भएको उल्लेख गरेका छन्। पार्टीभित्र भएको कमजोरीको जिम्मेवारी अहिलेको मूल नेतृत्वले लिन किन आनकानी गरिरहेको भन्दै बैठकमा प्रश्न गरेका थिए। २०६४ सालको चुनावका बेला १२० सिटमा हामीलाई बहुमत दिने मतदाता र निर्वाचन क्षेत्र प्राय सबै हामीबाट खोसिएका छन्। हामी शुन्यतर्फ उन्मुख छौं। पहिलो संसदीय निर्वाचनमा हामीलाई प्राप्त ३१ लाख मतदाताको अभिमत अहिले खस्किरहेको छ। र त्यसपछिका निर्वाचनमा कुल मतदाता संख्या बढे पनि हामी भने निरन्तर १४ लाख, ११ लाख हुँदै अझ खुम्चिनेतिर उन्मुख छौं। शर्माले भने, बिडम्बना के छ भने, आज पार्टीमा जो जति छन्, ती सबै असन्तुष्टि बोकेर बाँचेका छन्। यसको जिम्मेवारी अहिलेको मूल नेतृत्व र नेतृत्वको टिमले लिन किन आनाकानी गरिरहेका छौं ? हाम्रो पार्टीको साँघुरिदै जानुको मूल कारण जनता नभएर हामीले उठाएका नारा, दिएका आश्वासन हामी सरकारमा हुँदा पूरा नभएर हो। नेताहरुको बसाई उठाई, रहनसहन राजा महाराजाको जस्तो भएकाले जनताले मन नपराएको उनको दाबी छ। शर्माले भने,शान्ति प्रक्रियामा आए यता हाम्रो तौरतरिका युद्धकालीनभन्दा फरक नभएको, जनसम्बन्ध, जनसम्पर्क वा हाम्रा च्यानलहरु सही नभएको, हाम्रो बसाई उठाई, रहनसहन राजामहाराजाको जस्तो भएको जनताले मन पराएनन्। न हामीलाई अँगालो हाल्न चाहने आफ्नै वर्गले त्यो गर्न सक्ने अवस्था छ न सुमसुम्याउन चाहनेहरुले त्यो अवसर पाउने स्थिति छ। सीमित मान्छेको घेरामा टाढैबाट दर्शनभेट हुने वातावरणमै हामी रमाउन थाल्यौं। हेर्नुहोस् शर्माको लिखित प्रस्ताव"
कांग्रेसले नाम दिने बित्तिकै सरकार विस्तार हुन्छ : मुख्यमन्त्री कार्की,"मुख्यमन्त्री कार्कीले एक साताभित्र प्रदेश सभाको बैठक आव्हान गरिने बताए। विराटनगर : कोशी प्रदेशका मुख्यमन्त्री हिक्मतकुमार कार्कीले नेपाली कांग्रेसले नाम दिने बित्तिकै कोशी प्रदेश सरकार विस्तार गरिने बताएका छन्।आइतबार विराटनगरस्थित मुख्यमन्त्री तथा मन्त्रिपरिषद कार्यालयमा पत्रकारसँगको भेटमा मुख्यमन्त्री कार्कीले प्रदेश मन्त्रालयहरुको संख्या ९ बाट नबढाइने समेत बताए । उनले प्रदेश संरचनालाई स्थापित गर्ने र प्रदेश चाहिन्छ भन्ने मान्यता प्रति विश्वास दिलाउने गरी प्रदेश सरकारले काम गरिरहेको जानकारी दिए । प्रदेश सरकारले चालू आर्थिक वर्षा चिया सम्मेलन, पर्यटन सम्मेलन र लगानी सम्मेलन आयोजना गरेर प्रदेशको आर्थिक गतिविधि बढाउने गरी कार्यक्रम ल्याउन लागेको उनले बताए। मुख्यमन्त्री कार्कीले एक साताभित्र प्रदेश सभाको बैठक आव्हान गरिने बताउँदै दशैं अगाडिसम्म ६७ वटा विधेयकहरु पारित गर्ने योजना रहेको जानकारी दिए ।"
माओवादी प्रस्तावप्रत्यक्ष कार्यकारी राष्ट्रपति,"काठमाडौं : माओवादी केन्द्रले राजनीतिक स्थायित्वका लागि प्रत्यक्ष कार्यकारी राष्ट्रपतिय प्रणालीको प्रस्ताव अघि सारेको छ। कांग्रेस र एमालेले स्थायित्व नै खोजेको भए राष्ट्रपतिय प्रणालीमा सहमति जनाउन माओवादीले आग्रह गरेको छ। पार्टी स्थायी समितिको शनिबारको बैठकमा पार्टी अध्यक्ष पुष्पकमल दाहाल प्रचण्डले प्रत्यक्ष निर्वाचित कार्यकारी राष्ट्रपतिको एजेन्डा पुनः उठाउने भन्दै यसका लागि कांग्रेस र एमाले पनि तयार हुनुपर्ने बताएका थिए। सरकार गठन गर्दा कांग्रेस र एमालेले संविधान संशोधन गर्ने सहमति गरेका थिए। माओवादीले संविधान संशोधन गर्दा शासन प्रणाली पनि फेर्नुपर्ने प्रस्ताव अघि सारेको हो। संविधान निर्माणका क्रममा माओवादीले प्रत्यक्ष कार्यकारी राष्ट्रपतिय शासन व्यवस्थाको प्रस्ताव गरेको थियो। तर, कांग्रेस र एमाले तयार नभएपछि सुधारिएको संसदीय प्रणाली मा सहमति जुटेको थियो। माओवादीको फरक मतसहित ०७२ मा संविधान जारी गरिएको थियो। प्रत्यक्ष कार्यकारी राष्ट्रपतिय शासन प्रणालीको एजेन्डा लिएर माओवादीले सदन, सडक र जनतामा जाने विषयमा बैठकमा छलफल भएको थियो। संसदीय व्यवस्थाले देशमा राजनीतिक अस्थिरता पैदा गरेको माओवादीले ठहर गर्दै ९ वर्षअघि थाती राखेको यो एजेन्डालाई फेरि उठाउन लागेको हो। सत्ताबाट बाहिरिएपछि माओवादीलाई फेरि शक्तिशाली बनाउने उद्घोष गर्दै पार्टी बैठकमा प्रचण्डले नेताहरूको धारणा सुनिरहेका छन््। पार्टी प्रवक्ता अग्नि सापकोटाका अनुसार अध्यक्ष प्रचण्डले शुक्रबार र शनिबार स्थायी समिति बैठकको सुरुवातमै विशेष समय लिएर लामो बहस गर्दै पार्टीको वैचारिक, राजनीतिक, संगाठनिक परिस्थिति र कार्यभारका बारेमा धारणा राखेका थिए। प्रत्यक्ष कार्यकारी राष्ट्रपति किन ? अध्यक्ष प्रचण्डले बैठकमा प्रत्यक्ष कार्यकारी राष्ट्रपतिको एजेन्डा अघि सार्नुको कारण र औचित्यबारे नेताहरूलाई प्रष्ट पारेका थिए। प्रत्यक्ष कार्यकारी राष्ट्रपतिको मुद्दालाई हाम्रा पार्टी अध्यक्ष प्रचण्डजीले बैठकमा अधिकारिक र संस्थागत रूपमा उठाउनुभएको छ, प्रवक्ता सापकोटाले भने, सत्तामा कब्जाका लागि देशमा अस्थिरता, विकृति, विसंगतिको कुरा गरिँदै छ। त्यसबाट देशलाई बचाउन प्रत्यक्ष कार्यकारी राष्ट्रपतिको आवश्यकता देखियो। यदि एमाले र कांग्रेसले देशलाई स्थिर बनाउन चाहेको होे भने माओवादीको एजेन्डामा दुवै दलले सहयोग गर्नुपर्ने अध्यक्ष प्रचण्डले बैठकमा नेतासँग कुरा राखेका थिए। कांग्रेस र एमालेले स्थायित्व नै चाहेको हो प्रत्यक्ष कार्यकारी राष्ट्रपति शासन व्यवस्था लागू गरौं, प्रचण्डले भनेका थिए, पाँच वर्षभित्र महाअभियोग लगाउने स्थिति पनि हुन्छ। नत्र त राष्ट्रपति त फेरिँदैन। त्यसले देशलाई स्थायित्व दिन्छ। शुक्रबारको बैठकमा वरिष्ठ उपाध्यक्ष नारायणकाजी श्रेष्ठ, उपाध्यक्ष अग्नि सापकोटा, उपमहासचिव जनार्र्दन शर्मा, वर्षमान पुनले धारणा राखेका थिए। त्यसैगरी सचिव गणेश साह, देवेन्द्र पौडेल, स्थायी समिति सदस्यहरू गणेशमान पुन, पर्शुराम तमाङ, सुरेन्द्रकुमार कार्की, कुलप्रसाद केसी, अमृता थापा मगर, चक्रपाणी खनालले पनि धारणा राखेका थिए। कम्युनिस्टहरूको मोर्चा बन्दी र एकतामा जोड बृहत् वाममोर्चा बनाएर सडक र सदनमा जानुपर्नेबारे माओवादीको बैठकमा बहस भएको छ। एजेन्डालाई सडक र सदनसँग जोड््न स्पष्ट नीति, कार्ययोजना, कार्यक्रमसहित जनतामा जानु पर्नेमा नेताहरूले जोड दिएका छन्। शुद्धीकरण अभियान चलाएर पार्टीलाई शक्तिशाली बनाउने र समाजवादी मोर्चाबाट बृह्त वामपन्थी एकीकरणका लागि पहल कदमी लिएको पार्टी अध्यक्ष प्रचण्डले नेताहरूलाई बैठकमा जानकारी गराएका थिए। प्रचण्डले बैठकमा भने, देशभक्त, जनवादी र प्रगतीशील पार्टीहरूलाई जोडेर मोर्चा बनाउनुपर्छ। संसदको फोहोरी खेलले माओवादी प्रदूषित युद्ध लडेर आएको माओवादी संसदीय राजनीतिको फोहोरी खेलमा फसेर बिग्रिएको पार्टीका उपाध्यक्षसमेत रहेको पार्टी प्रवक्ता सापकोटाले बैठकमा भनेका थिए। कहीँ न कहीँ हामी संसदीय परिपार्टीबाट प्रदूषित भएका छौं। त्यो प्रदूषणबाट पार्टीलाई मुक्त गर्नका लागि शुद्धीकरण अभियान चाल्नुपर्छ , उनले भने, पार्टी र राज्य दुवैमा यो अभियान चलाउनु जरुरी छ। आन्दोलनको स्वरूपहरूलाई नयाँ ढंगले परिभाषित गरेर अभियानमा जान्छौं। माओवादी नेता तथा कार्यकर्ताको आचार र व्यवहार कम्युनिस्टको जस्तो नभएको विषयमा पनि बैठकमा व्यापक कुरा उठेको थियो। त्यसले पार्टी प्रदूषित भएको सबैले स्वीकार गर्नुभयो। कम्युनिस्टको विचार, मूल्यमान्यता र आदर्शमा पार्टी भित्र कमी भएकै हो, उपाध्यक्ष सापकोटाले भने, पहिला शक्तिशाली थियौं। वर्गसँगको सम्बन्ध गहिरो थियो। अहिले वर्गसँगको सम्बन्ध टुटेको र कमजोर भएको छ। जनताका इच्छा, आकांक्षा, अपेक्षा पूरा गर्नमा माओवादी चुकेको बैठकमा नेताहरूले बताएका छन्। पार्टीभित्र कम्युनिस्ट संस्कार र संस्कृति बिग्रीयो। अब नेताहरूले कम्युनिस्टको हुनुपर्ने नैतिकता र आचरणमा जोड दिनुपर्छ। पार्टीमा निरन्तर शुद्धीकरण अभियान चलाउनुपर्छ , उपाध्यक्ष सापकोटाले भने, ज्ञानको विकास हुन सकेन। अब दिनदिनै विचारको संश्लेषण गर्ने परिपार्टी बसाल्नै पर्छ। सापकोटाका अनुसार राष्ट्रियता र लोकतन्त्रका हिसाबले देशको राजनीतिक परिस्थिति पेचिलो र जटिल बन्दै छ। जनताको जनजीविकाको सवाल पनि उस्तै जटिल बन्दै गएको छ। यी सबै अवस्थाको समाना गर्न पार्टीलाई सबल, सक्षम र सुदृढ बनाउन शुद्धीकरण अभियानको आवश्यकता परेको हो।"
जसपा नेपालको केन्द्रीय समितिको बैठक आजबाट सुरु,"काठमाडौं : जनता समाजवादी पार्टी (जसपा) नेपालको केन्द्रीय समितिको बैठक आइतबारदेखि सुरु हुने भएको छ। ललितपुरको सानागाउँस्थित थसी ब्याङ्क्वेटमा मध्यान्ह १२ बजेदेखि बैठक सुरु हुने जसपाका नेता पूर्ण बस्नेतले जानकारी दिए। उनका अनुसार चारदिनसम्म चल्ने सो बैठकको पहिलो दिन केन्द्रीय सदस्यहरूको शपथग्रहण हुने छ। त्यस्तै बैठकका कार्यसूचिहरु प्रस्तुत गरिनुका साथै पार्टीको राजनीतिक एवम् सङ्गठनात्मक कार्यक्रम, कार्ययोजना तथा समसामयिक राजनीतिक प्रस्तावहरू प्रस्तुत हुने छन्। बैठकको दोस्रो र तेस्रो दिन वर्तमान भूराजनीतिक परिस्थिति र नेपालको परराष्ट्र नीति तथा सम्बन्ध, नेपालको वर्तमान राष्ट्रिय राजनीति सन्दर्भमा हाम्रो पार्टीको भूमिका, नेपालको सन्दर्भमा पहिचान र राष्ट्रियजातीय मूक्तिको सवाल, नेपालको सन्दर्भमा समाजवादसम्बन्धी अवधारणा, जनता समाजवादी पार्टी, नेपालको आदर्श, वैचारिक एवम् सैद्धान्तिक अवधारणा र संविधान संशोधनको आवश्यकता र अपरिहार्यतालगायतका विषय शीर्षकमा केन्द्रीय समिति सदस्यहरूलाई अभिमुखीकरण तथा प्रशिक्षण दिइने छ। त्यसैगरी पार्टीको राजनीतिक एवम् सङ्गठनात्मक कार्यक्रम, कार्ययोजना तथा समसामयिक राजनीतिक प्रस्तावहरुमा छलफल गरी उक्त प्रस्तावउपर निर्णय हुने छ। साथै सो बैठकले बैठकले केन्द्रीय समितिका सदस्यहरूको कार्यविभाजन पनि गर्ने छ।"
भारतीय विदेश सचिव मिश्री आज नेपाल आउँदै,"काठमाडौं : भारतीय विदेश सचिव विक्रम मिश्री आज नेपाल भ्रमणमा आउँदै छन्। दुई दिने भ्रमणका लागि मिश्री काठमाडौं आउन लागेका परराष्ट्र मन्त्रालयले जानकारी दिएको छ। नेपाल बसाइका क्रममा विदेश सचिव मिश्रीले राष्ट्रपति रामचन्द्र पौडेल, प्रधानमन्त्री केपी शर्मा ओली, परराष्ट्र मन्त्री डा आरजु राणा देउवासहित शीर्ष नेताहरूलाई भेट्ने कार्यक्रम रहेको परराष्ट्र मन्त्रालयले जनाएको छ। विदेश सचिव मिश्रीले समकक्षी सेवा लम्साल र परराष्ट्रका उच्च अधिकारीहरूसँग पनि भेट्ने कार्यक्रम छ। विदेश सचिव मिश्रीको नेपाल भ्रमण नियमित भएको भारतीय विदेश मन्त्रालयले जनाएको छ। उनको भ्रमणले नेपालभारतबी द्विपक्षीय सहकार्य र सम्बन्धलाई अघि बढाउन मद्दत गर्ने विश्वास लिइएको छ। विदेश सचिव मिश्री सोमबार स्वदेश फर्किनेछन्। मिश्री गत असार १४ गते भारतको विदेश सचिवमा नियुक्त भएका थिए। राष्ट्रिय सुरक्षा सल्लाहकारका उपप्रमुखसमेत रहेका मिश्रीलाई विदेश सचिवको जिम्मेवारी दिइएको हो। विनयमोहन क्वात्राले अवकास पाएपछि मिश्री भारतीय विदेश सचिवमा नियुक्त भएका हुन्।"
भारतीय विदेश सचिव मिश्री काठमाडौं आइपुगे,"काठमाडौं : भारतीय विदेश सचिव विक्रम मिश्री काठमाडौं आइपुगेका छन्। दुई दिने भ्रमणका लागि नेपाल आएका मिश्री केही बेरअघि त्रिभुवन अन्तराष्ट्रिय विमानस्थलमा आइपुगेका हुन्। मिश्रीलाई स्वागत गर्न परराष्ट्र सचिव सेवा लम्साल विमानस्थल पुगेको थिइन्। सचिव लम्सालको निमन्त्रणामा मिश्री नेपाल आएका हुन्। नेपाल बसाइका क्रममा विदेश सचिव मिश्रीले राष्ट्रपति रामचन्द्र पौडेल, प्रधानमन्त्री केपी शर्मा ओली, परराष्ट्र मन्त्री डा आरजु राणा देउवासहित शीर्ष नेताहरूलाई भेट्ने कार्यक्रम रहेको परराष्ट्र मन्त्रालयले जनाएको छ। विदेश सचिव मिश्रीले समकक्षी सेवा लम्साल र परराष्ट्रका उच्च अधिकारीहरूसँग पनि भेट्ने कार्यक्रम छ। विदेश सचिव मिश्रीको नेपाल भ्रमण नियमित भएको भारतीय विदेश मन्त्रालयले जनाएको छ। उनको भ्रमणले नेपालभारतबी द्विपक्षीय सहकार्य र सम्बन्धलाई अघि बढाउन मद्दत गर्ने विश्वास लिइएको छ। विदेश सचिव मिश्री सोमबार स्वदेश फर्किनेछन्। मिश्री गत असार १४ गते भारतको विदेश सचिवमा नियुक्त भएका थिए। राष्ट्रिय सुरक्षा सल्लाहकारका उपप्रमुखसमेत रहेका मिश्रीलाई विदेश सचिवको जिम्मेवारी दिइएको हो। विनयमोहन क्वात्राले अवकास पाएपछि मिश्री भारतीय विदेश सचिवमा नियुक्त भएका हुन्।"
दाङमा प्रशोधित पानीको अधिकतम मूल्य निर्धारण,दाङ : दाङमा प्रशोधित पानीको अधिकतम मूल्य निर्धारण गरिएको छ। जिल्ला प्रशासन कार्यालय दाङले आइतबार मूल्य निर्धारण गरेको हो। एक लिटरको बोतल पानीको मूल्य अधिकतम २० रुपैयाँ तोकिएको छ। तोकेको अधिकतम मूल्य भन्दा बढी लिन पाइने छैन। एक लिटर पानीको बोतललाई २० रुपैयाँभन्दा बढी लिएमा कारबाही गरिने जिल्ला प्रशासन कार्यालय दाङले जनाएको छ। प्रशोधित पानीको मूल्य निर्धारण गर्दै जिल्ला प्रशासन कार्यालयले तोकेको भन्दा बढी रकम लिएमा कारबाही गरिने समेत जनाएको छ। आइतबार एक सूचना जारी गर्दै प्रशासनले एक लिटर बोतलको पानीलाई २० रुपैयाँ मूल्य तोकेको छ। २० लिटर पानी भरिएको जारको मूल्य ६० रुपैयाँ तोकेको छ। उपभोक्ता हित संरक्षणलाई ध्यानमा राख्दै जिल्ला प्रशासन कार्यालयले पानीको मूल्य तोकेको प्रशासकीय अधिकृत निम बहादुर केसीले बताए। तोकेको रकमभन्दा बढी प्रशोधित पानीको बोतल र जारमा मूल्य निर्धारण नगर्न प्रशासनको आग्रह छ। यदि सोभन्दा बढी मूल्य निर्धारण गरी पानीको बोतल वा जार बिक्री वितरण गरेको पाइएमा उपभोक्ता हित संरक्षण ऐन २०७५ तथा नियमावली २०७६ बमोजिम कारबाही गरिने जिल्ला प्रशासन कार्यालयले जारी गरेको सूचनामा उल्लेख छ। कसैले बढी मूल्य लिएमा जिल्ला प्रशासन कार्यालय जिल्ला प्रहरी कार्यालय वा नजिकको प्रहरी कार्यालयमा खबर गरी उपभोक्ता हित संरक्षणमा सहयोग पुर्याउन प्रशासनले सबैमा अनुरोध समेत गरेको छ।
नुवाकोटमा ९६ प्रतिशत धान रोपाइँ,नुवाकोट : समयमै मनसुन भएका कारण यस वर्ष नुवाकोटमा गत वर्ष भन्दा धेरै क्षेत्रफलमा बर्खे धान रोपिएको छ। आकाशे पानीको भर पर्नुपर्ने स्थानमा भने धान रोप्न बाँकी रहेको छ। नुवाकोटमा साउनको तेस्रो सातासम्म कुल ९६ प्रतिशत खेतमा धान रोपाइँ गरिएको छ। हालमा ११ हजार ६ सय १२ हेक्टर क्षेत्रफलमा धान रोपाइँ सम्पन्न भएको कृषि विकास कार्यालय नुवाकोटले जनाएको छ। सिँचाइ तथा पानीको उपलब्धता भएका खेतहरूमा धान रोपाइँ सकिएको कार्यालयले जनाएको छ। कार्यालयका अनुसार नुवाकोटमा कुल १४ हजार २ सय ८३ हेक्टर जमिनमा बर्खे धानको खेती हुने गरेको कार्यालयकी अधिकृत रुक्मिणी अधिकारीको भनाई छ। उनका अनुसार नुवाकोटमा लगभग रोपाइँ अन्तिम चरणमा पुगेको र आकासे पानीको भर हुने केही टारी खेतहरूमा रोपाइँ गर्न बाँकी रहेको छ। यसवर्ष समयमै मनसुन भएको र यसको अवधि लामो रहेका कारण धान खेती गर्ने किसानहरूलाई समस्या नपरेको कृषि विकास कार्यालयका प्रमुख केशव खनालको भनाई छ।
ट्रान्सफर्मर चोरी गर्ने गिरोह पक्राउ,"काभ्रे : काभ्रेको विभिन्न ठाउँबाट ट्रान्सफर्मर चोरी गर्ने र त्यहाँभित्र रहेको तार भक्तपुरको कवाडी पसलमा लगेर बेच्ने समूहलाई प्रहरीले पक्राउ गरेको छ। पक्राउ पर्नेमा काभ्रेका विष्णुबहादुर सार्की, दोलखाका २२ वर्षीय पल्हाद बस्नेत, सिन्धुपाल्चोकका २२ वर्षीय सन्तोष बिक, दोलखाका ३० वर्षीय दिकुल खत्री, दोलखाका २१ वर्षीय प्रविन बस्नेत, सिन्धुपाल्चोकका ४२ वर्षीय राजेश विक, दोलखाका २७ वर्षीय सुनिल बस्नेत, दोलखाकै २४ वर्षीय जगन्नाथ बस्नेत र सिन्धुपाल्चोकका २४ वर्षीय प्रेम मिजार रहेका छन्। केही सातायता करिब एक दर्जन ट्रान्सफर्मर चोरी भएपछि प्रहरीले विशेष योजना बनाएर खोजी कार्य गरेको थियो। प्रहरीले चोरीमा प्रयोग गरिएको बा १ ज ८७३४ नम्बरको ट्याक्सी नियन्त्रणमा लिएको छ। जिल्ला प्रहरी कार्यालय काभ्रेका डीएसपी राजकुमार श्रेष्ठका अनुसार जिल्लाका विभिन्न स्थानमा ट्रान्सफर्मर नै चोरी भएको र त्यहाँभित्रको तार लिएर जान थालेपछि विशेष अप्रेसन गरेर उनीहरूलाई पक्राउ गरिएको जानकारी दिए। प्रहरी चौकी भकुण्डे र इलाका प्रहरी कार्यालय मंगलटारको विशेष अप्रेसनमा ७ जना र उनीहरूको सूचनाका आधारमा थप तीन जना पक्राउ गरिएको श्रेष्ठले बताए । पक्राउ पर्नेहरूलाई डाँका तथा चोरी सम्बन्धी कसुर मुद्दामा अनुसन्धानका लागि म्याद गरेर अनुसन्धान गरिरहेको प्रहरीले जनाएको छ।"
सोमबार देशका यी स्थानमा हुने छ भारी वर्षा,"काठमाडौं : देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी र सुदूरपश्चिम प्रदेशका केही स्थानहरू तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती, गण्डकी र लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ। सोमबार राति देशभर आंशिकदेखि साधारणतया बदली रहने छ। कोशी, बागमती, गण्डकी, लुम्बिनी र सुदूरपश्चिम प्रदेशका थोरै स्थानहरुमा तथा बाँकी प्रदेशका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती, गण्डकी प्रदेशका एकदुई स्थानमा भारी वर्षाको पनि सम्भावना रहेको छ।"
बीमाको दायरा कम्तिमा ५ लाख बनाउँछौं : स्वास्थ्यमन्त्री पौडेल,"काठमाडौं : स्वास्थ्यमन्त्री प्रदीप पौडेलले स्वास्थ्य बीमाको दायरा कम्तिमा ५ लाख बनाउने गरी बीमाको नीतिगत र कानूनी व्यवस्थामा पुनरावलोकन गर्ने बताएका छन्। आगामी प्राथमिकता तथा कार्ययोजना सार्वजनिक गर्न आइतबार काठमाडौंमा पत्रकार सम्मेलन गर्दै मन्त्री पौडेलले बीमाको दायरा कम्तिमा ५ लाख बनाउने, अन्य क्षेत्रलाई समेत स्वास्थ्य बीमामा समेट्नका लागि नीतिगत र कानूनी व्यवस्थामा पुनरावलोकन गर्ने बताएका हुन्। बीमा व्यवस्थापन सूचना प्रणाली परिमार्जन गरी रियल टायम दावी प्रविष्टिका लागि सबै सेवा प्रदायकलाई एकीकृत प्रणालीमा सामेल गराउने उनले बताए। मन्त्री पौडेलले अहिले बागमती र लुम्बिनीमा मात्रै क्यान्सर उपचार सेवा सञ्चालनमा रहेकोमा त्यसलाई सातै प्रदेशमा लैजाने, मानव अंग प्रत्यारोपण केन्द्र स्थापना गरिने योजना रहेको बताए। उनले सबै कार्ययोजनाको आवश्यक पूर्वाधारको योजनासहित कार्ययोजना तयार रहेको दाबी गरे। त्यस्तै औषधिको मूल्य समायोजन र औषधि व्यवस्था विभागको क्षमता सुदृढीकरण गरिने, सम्पूर्ण मेडिकल डिस्पोजेबल, इम्प्लान्ट तथा उपकरणहरुको आयात तथा उत्पादनमा गुणस्तर सुनिश्चित गरिने लगायतका कार्ययोजना समेत उनले सार्वजनिक गरे।"
स्नातक पढ्नेको भर्ना शुल्क नगरपालिकाले तिरिदिने,"गुल्मी : पछिल्लो समय विभिन्न कारणले स्नातक तथा स्नातकोत्तर पढ्ने विद्यार्थीको संख्या घट्दो छ। वैदेशिक रोजगारी, बसाइँसराइ, निजी विद्यालय अभिभावकको रोजाइमा पर्ने लगायतका समस्याले सामुदायिक तथा निजी क्याम्पसमा अध्ययन गर्ने विद्यार्थी घटिरहेका छन्। पहिले विद्यार्थी भरिभराउ तथा भर्नाका लागि प्रतिस्पर्धा हुने क्याम्पसमा अहिले विद्यार्थीको चाप घटेको तथ्यांकले देखाएको छ। देशभरका क्याम्पसमा पढ्ने विद्यार्थीको संख्या बर्सेनि घटिरहेको पाइन्छ। सबैभन्दा ठूलो विद्यार्थी संख्या ओगटेको त्रिविमा समेत विद्यार्थीको चाप घटेको छ। कतिले मुस्किलले कोटा पुर्याएर अध्यापन गराइरहेका छन् भने कतिपय तोकेको कोटाभन्दा कम विद्यार्थी पढाउन बाध्य छन्। कतिपय क्याम्पसले विद्यार्थी संख्या बढाउन भर्ना र मासिक शुल्क घटाउने खालका योजना ल्याएका छन् त कतिले विद्यार्थी आकर्षित पार्ने केही नयाँ खालका कार्यक्रम नै सार्वजनिक गरिरहेका छन्। कुनै समय विद्यार्थीको संख्याले भरिभराउ हुने गुल्मीको रेसुंगा बहुमुखी क्याम्पसमा पछिल्लो केही वर्षयता विद्यार्थी संख्या घट्दै गइरहेको छ। सामुदायिक क्याम्पसमा सरकारको कम लगानी र अभिभावकको रोजाइमा निजी क्याम्पस पर्ने हुँदा पनि देशभर यी र यस्ता समस्या देखा पर्न थालेका छन्। सामुदायिक विद्यालयमा सरकारले लगानी बढाए पनि गुणस्तर सुधार गर्न नसक्दा अभिभावकले गुणस्तरीय शिक्षाको विकल्प रोज्न थालेका छन्। निजीको तुलनामा सार्वजनिक विद्यालयको पूर्वाधार राम्रो बनाउँदै लगिए पनि विद्यार्थीको संख्या भने घट्दै गइरहेको देखिएको छ। गुल्मी जिल्लालाई शिक्षाको माध्यमबाट समुन्नतितर्फ लैजान रेसुंगा नगरपालिकाले स्नातक तह पहिलो वर्षमा भर्ना हुन चाहने विद्यार्थीको शुल्क तिरिदने भएको छ। जिल्लाकै शैक्षिक धरोहरका रूपमा चिनिने रेसुंगा बहुमुखी क्याम्पसमा प्रथम वर्ष भर्नाबापतको प्रतिविद्यार्थी पाँच हजार रुपैयाँ नगरले तिरिदिने रेसुंगा नगरपालिकाका नगरप्रमुख खिलध्वज पन्थीले जानकारी दिए। नगरपालिकाले आइतबार पत्रकार सम्मेलन गर्दै रेसुंगा बहुमुखी क्याम्पसमा विद्यार्थी संख्या पछिल्लो केही वर्षयता घट्दै गएकाले विद्यार्थीको संख्या वृद्धि गरेर उक्त क्याम्पसलाई पुरानै लयमा फर्काउन निःशुल्क भर्ना कार्यक्रम ल्याएको नगरप्रमुख पन्थीले बताए। नगरप्रमुख पन्थीका अनुसार गरिब, विपन्न र आर्थिक अवस्था कमजोर भएका कारण क्याम्पस पढ्नबाट वञ्चित विद्यार्थीलाई यस कार्यक्रमले समेट्ने छ। क्याम्पसले स्नातक प्रथम वर्षको भर्ना शुल्क ६ हजार १ सय ५० रुपैयाँ तोकेको छ। २०३९ सालमा समुदायस्तरबाट सञ्चालन गरिएको यस रेसुंगा बहुमुखी क्याम्पसमा स्नातक र स्नातकोत्तर तहका विभिन्न विषयमा अध्ययनअध्यापन हुँदै आएको छ। क्याम्पसमा हाल विभिन्न तहमा ७ सय ७९ जना विद्यार्थी अध्ययनरत रहेका क्याम्पस प्रमुख हरिबहादुर केसीले बताए। यस वर्ष उक्त क्याम्पसमा तीन सय जना विद्यार्थी भर्ना गर्ने लक्ष्य नगरपालिकाले लिएको छ। नगरपालिकाले यसअघि क्याम्पस आर्थिक संकटमा परेको भन्दै एक करोड रुपैयाँ सहयोग गरेको थियो। स्नातक तह र स्नातकोत्तर तह अध्यापन गराउँदै आएको क्याम्पसमा पढ्न मासिक शुल्क ९ सय ५० रुपैयाँ लाग्ने क्याम्पसले जनाएको छ। प्राध्यापकउपप्राध्यापकहरूलाई तलब दिन नसकेपछि रेसुंगा बहुमुखी क्याम्पसले यसअघि नै संकटकाल घोषणा गरेको थियो। नगरपालिकाले यसअघि दुई चरणमा एक करोड रुपैयाँ आर्थिक सहयोग गरिसकेको छ। संकटकाल घोषणापछि क्याम्पसले केही उपप्राध्यापकलाई समेत हटाएको थियो। रेसुंगाले एसईईमा ३ दशमलव २ जीपीए ल्याएर उत्तीर्ण गर्ने विद्यार्थीलाई नगरपालिका भित्रका विद्यालयमा अध्ययन गर्ने विद्यार्थीको लागि मासिक एक हजार रुपैयाँ छात्रवृत्ति दिँदै आएको छ।"
१० दलको आन्दोलनपछि मेयर हर्क साम्पाङले गरे खानेपानीको मूल्यवृद्धि फिर्ता गर्ने सहमति,"धरान : धरान उपमहानगरपालिकामा खानेपानीको महसुस वृद्धि फिर्ता गर्ने सहमति भएको छ। धरानका मेयर हर्क साम्पाङले खानेपानीको महसुल वृद्धि गरेपछि कांग्रेस, एमाले लगायतका १० दलले सशक्त आन्दोलन सुरु गरेका थिए। १० दलको आन्दोलन चर्किएपछि आइतबार मेयर साम्पाङले दलहरूलाई वार्ताका लागि बोलाएका थिए। वार्तामा खानेपानीको महसुल यथावत् राख्ने सहमति भएपछि दलहरूको आन्दोलन स्थगित भएको एमाले सुनसरीका सदस्य नारायण सुवेदीले बताए। मेयर साम्पाङ, १० दलका प्रतिनिधि र वडाध्यक्ष बीच ३ बुँदे सहमति भएको पनि उनले बताए। दुई पक्षीय वार्तामा वृद्धि गरिएको खानेपानीको मूल्य वृद्धि फिर्ता लिएर यथावत् राख्ने खानेपानी व्यवस्थापन बोर्डलाई पूर्णता दिन उच्च अदालतको फैसला पर्खने र ७ दिनभित्र खानेपानी व्यवस्थापन बोर्डको हिसाब सार्वजनिक गर्ने सहमति भएको कांग्रेस महाधिवेशन प्रतिनिधि रवि राईले बताए। जनतालाई निःशुल्क पानी खुवाउने एजेन्डा बोकेर मेयर बनेका साम्पाङले खानेपानीको महसुल, खानेपानी जडान र खानेपानी नामसारीका महसुल वृद्धि गरेपछि धरान उपमहानगरपालिका नेतृत्व विरुद्ध सत्तामा सहभागी दलहरू कांग्रेस, एमाले, जसपा, जसपा नेपाल, प्रमुख प्रतिपक्ष माओवादी लगायतका १० दल आन्दोलनमा उत्रिएका थिए। दलहरूले धरान उपमहानगरपालिका र चोक चोकमा आन्दोलन चर्काएपछि आइतबार साम्पाङले वार्तामा बोलाएका हुन। दलहरूले आज पनि उपमहानगरपालिकाको मुख्य गेटमा धर्ना दिएर साम्पाङ विरुद्ध नाराबाजी गरेका थिए। उनी दलहरूको आन्दोलन सशक्त बनेपछि दलहरूलाई वार्तामा बोलाउन बाध्य भएका थिए।"
गौतमबुद्ध अन्तर्राष्ट्रिय क्रिकेट रंगशालाको निर्माण सुरु,"चितवन : चितवनको भरतपुरमा निर्माणाधीन गौतमबुद्ध अन्तर्राष्ट्रिय क्रिकेट रंगशालाको काम अगाडि बढेको छ। भरतपुर महानगरपालिकाको सहरी पूर्वाधार महाशाखाका प्रमुख सन्तोष आचार्यले प्यारापिट मुनि ढुङ्गाको सोलिङको धमाधम भइरहेको जानकारी दिए। निर्माणमा प्रयोग हुने स्थानीय सामग्रीको महानगरपालिकाको प्रयोगशालामा परीक्षण भइरहेको छ भने रड प्रयोगशाला परीक्षणका लागि काठमाडौँ पठाइएको छ। उनले भने, निर्माण कम्पनीका प्राविधिक एवं कर्मचारी फिल्डमा खटिएर काम सुरु गरेका छन्। भरतपुर महानगरपालिकाले प्रदेश र केन्द्र सरकारसँगको सहकार्यमा क्रिकेट रंगशालाको काम अगाडि बढाएको हो। महानगरपालिकाका उपनिर्देशक इन्जिनियर जगन्नाथ अर्यालका अनुसार १० हजार दर्शक बस्नमिल्ने प्यारापिटसहित मैदान तयार गरिने छ। राससका अनुसार रंगशाला निर्माणको लागत ७५ करोड ५० लाख ९१ हजार १ सय ८९ रुपैयाँ छ। विसं २०८३ पुस २२ गतेसम्ममा निर्माण सम्पन्न गर्ने गरी सम्झौता भएको छ। चालु आर्थिक वर्षमा संघीय सरकारले २५ करोड रुपैयाँ र भरतपुर महानगरपालिकाले चार करोड ८० लाख रुपैयाँ बजेट विनियोजन गरेका छन्। बागमती प्रदेश सरकारले कुल ठेक्का रकमको ७० प्रतिशत व्यहोर्ने सहमति गरेको छ। सुरुमा रङ्गशाला निर्माण थालेको धुर्मस सुन्तली फाउण्डेशनले पाँच हजार जना अट्ने प्यारापिट तयार गरिसकेको छ। त्यसका लागि दुई सय ८६ वटा पिलर खडा भइसकेका छन्।"
सुक्खा बन्दरगाह निर्माणको काम ६५ प्रतिशत सकियो,रसुवा : गोसाइकुण्ड गाउँपालिका२ टिमुरेमा रहेको नेपालबाट चीनको छोटो नाका रसुवागढीस्थित भोटोकोसी किनारमा सुक्खा बन्दरगाह निर्माणको काम ६५ प्रतिशत सकिएको छ। नेपालचीनसँगको व्यापार सहजका लागि रसुवाको टिमुरेमा अन्तर्राष्ट्रियस्तरको सुक्खा बन्दरगाहको निर्माणको काम सन् २०१९ देखि सुरु भएको हो। बन्दरगाह सदरमुकाम धुन्चेदेखि २६ किलोमिटर उत्तरमा रहेको छ। अनुगमन व्यवस्थापन नेपाल इन्टरमोडल यातायात विकास समितिले गरिरहेको छ। सन् २०२५ जुनसम्म बन्दरगाह निर्माणको काम पूरा गर्ने गरी भएको सम्झौताअनुसार तिब्बत फुली कन्स्ट्रक्सन कम्पनीले काम गरिरहेको विकास समितिका कार्यकारी निर्देशक आशिष गजुरेलले बताए। ३० महिनामा निर्माण सम्पन्न गर्ने लक्ष्य राखिएकामा कोरोना महामारी र चिनियाँ अघोषित नाकाबन्दीबाट काम प्रभावित रहेको थियो। बन्दरगाह निर्माणमा अब कुनै बाधा नआएमा निर्धारित समयमै सम्पन्न हुने विश्वास उनले व्यक्त गरे। दुई हजार ८० वर्गमिटरमा फैलिएको बन्दरगाहमा ५०० वर्गमिटर क्षेत्रफलको प्रशासनिक भवन तथा तीन सय ५० कन्टेनर राख्न सक्ने संरचनासहितको सात सय ५० वर्गमिटरको गोदाम निर्माण हुनेछ। ७ सय ५० वर्ग मिटरको क्षेत्रफलमा गोदामघर निर्माण भएको छ भने चीनले आफ्नो भूभाग रसुवागढी नाकाबाट करिब ३० किलोमिटर टाढा केरुङ भन्दामाथि पाङसिङमा आधुनिक बन्दरगाह निर्माण गरेको छ। चीनको सिगात्सेदेखि केरुङसम्मको दूरी ४ सय ५० किमी रहेको छ।
रसुवागढी नाकाबाट एक वर्षमा ६५ अर्बको सामान आयात,"आर्थिक वर्ष ०८०८१ को भन्सार शुल्क, जरिवाना, भ्याटसमेतको २० अर्ब ३६ करोड ९७ लाख ८२ हजार असुल भइ राज्य कोषमा दाखिला भएको भन्सार कार्यालयले जनाएको छ । रसुवा : गत आर्थिक वर्षमा रसुवागढी नाकाबाट ६५ अर्ब २२ करोड ६३ लाख बराबरको चिनियाँ सामग्री नेपाल आयात गरिएको छ । आयातित सामग्रीमा इन्धन एवम् विद्युतीय सवारीसाधन, तयारी कपडा, रबर, जुत्ता, चप्पल, हातेझोला, होजियारी (मोजा आदि) कपडा, जुत्ता बनाउने सामग्री, स्याउ, लसुन, ओखरलगायत रहेको रसुवा भन्सार कार्यालय टिमुरेका प्रमुख भन्सार अधिकृत रामप्रसाद पाठकले जानकारी दिए । एक अर्ब ९६ करोड १८ लाख बराबरको सामान निर्यात भएको छ। जसमध्ये तामा र आल्मुनियमका भाँडाकुँडा, गलैँचा, चाउचाउ, नुडल्स, पास्ता, जडीबुटी, पछ्यौरा, दोसल्ला, बुक बाइन्डिङ गर्ने कपडा, तयारी कपडासमेत छन् । आयातीत सामानको परिमाण घटाइ विवरण बुझाउने व्यापारीलाई कानुनबमोजिम जरिवाना गरिने भन्सार कार्यालयले जनाएको छ। गत आर्थिक वर्षमा मम परिमाण देखाउने व्यापारीबाट ६१ करोड ६० लाख जरिवाना गरिएको प्रमुख भन्सार अधिकृत पाठकले बताए । बस, कार, ट्रक, ट्राइसाइकल, भ्यानसमेतका सवारीसाधन आयात भएका छन्। गत आवमा सात हजार ३७७ चिनियाँ सवारीसाधन आयात भएका थिए । सोमध्ये ३४५ इन्धनबाट चल्ने र सात हजार ३२ वटा भने विद्युतीय रहेको जनाइएको छ । गत वर्ष आयात भएका सवारीसाधनको मूल्य १९ अर्ब ५७ करोड ४५ लाख रहेको भन्सारको तथ्याङ्कमा उल्लेख छ । आव ०७९८० मा एक हजार सात सय मात्र सवारीसाधन आयात भएको भन्सार कार्यालयको तथ्यांकले देखाउँछ। आर्थिक वर्ष ०८०८१ को भन्सार शुल्क, जरिवाना, भ्याटसमेतको २० अर्ब ३६ करोड ९७ लाख ८२ हजार असुल भइ राज्य कोषमा दाखिला भएको भन्सार कार्यालयले जनाएको छ । ०७१ सालदेखि औपचारिक रुपमा सञ्चालनमा आएको रसुवागढी नाकामा दैनिक ३ सय ५० भन्दा बढी सवारी साधन आवतजावत गर्दथे । चीनले अन्तर्राष्ट्रिय नाकाको रूपमा घोषणा गरेपछि सीमामा व्यापारी, व्यवसायी र सवारीको चाप बढ्दै गएको छ । रसुवागढी नाकाबाट चीनको केरुङ पुग्नका लागि २४ किलोमिटर दूरी पार गर्नुपर्छ ।"
व्यक्तिगत खर्चमा पदमार्ग निर्माण,"रुकुमपूर्व : रुकुमपूर्वको एक ठाउँमा व्यक्तिगत खर्चमा पदमार्ग निर्माण गरिएको छ। जिल्लाको पुथाउत्तरगंगा गाउँपालिका१४ स्थित भालुखाप्चे भीरमा पदमार्ग निर्माण गरिएको हो। पहिरोले पदमार्ग बगाएको झण्डै आधा महिनापछि नयाँ पदमार्ग निर्माण गरिएको छ। सिस्ने२ का पूर्व वडाध्यक्ष जीवन केसी लगायत करिब २० जना युवाले पदमार्ग निर्माणका लागि जोखिम मोलेरै काम गरेका छन्। काम थालनी गरेको ६ दिनपछि पदमार्ग निर्माण भएको छ। करिब दुई लाख बजेटमा पाँच सय मिटर लामो पदमार्ग निर्माण गरिएको छ। कुनै पनि सरकारी निकायबाट पदमार्ग निर्माणको लागि बजेट प्राप्त नभएपछि सिस्ने गाउँपालिका२ का निर्माण व्यवसायी तथा समाजसेवी नरहरि खड्काले पदमार्ग निर्माणको लागि आर्थिक सहयोग गरेका छन्। पुरानो पदमार्ग पहिरोले बगाएपछि वैकल्पिक रूपमा नयाँ पदमार्ग निर्माण गरिएको छ। पदमार्ग पहिरोले बगाए देखि सिस्ने गाउँपालिका वडा नम्बर १ र २ तथा पुथाउत्तरगंगा गाउँपालिकाको वडा नम्बर ७, ८, ९ र १४ नम्बर वडाका सर्वसाधारण जोखिम मोलेर डोरीको भरमा केही दिन यता यात्रा गर्नुपर्ने बाध्यता थियो। पदमार्ग निर्माण भए सँगै उक्त क्षेत्रका नागरीकहरूलाई सहज भएको छ। यस क्षेत्रमा अहिलेसम्म सडक विस्तार हुन सकेको छैन। यहाँका सर्वसाधारणलाई वर्षौदेखि ज्यानको बाजी राखेर यात्रा गर्नुपर्ने बाध्यता छ। समाजसेवी खड्काले जनताले पदमार्ग अभावको कारण जोखिममा यात्रा गर्दा पनि सरकारवालाहरूको ध्यान नगएपछि व्यक्तिगत रूपमा सहयोग गरेर पदमार्ग निर्माण गरेको बताए। सिस्ने गाउँपालिकाको १ र २ तथा पुथाउत्तरगंगाको ७, ८, ९ र १४ नम्बर वडाका जनताले लामो समयदेखि जोखिममा यात्रा गर्दा पनि सरकारी पक्षबाट वास्ता नहुन दुःख भएको उनको भनाइ छ। अझै सम्म पनि सिस्ने गाउँपालिका १ र २ नम्बर वडामा सडक सञ्जाल पुगेको छैन।"
"बस्तीमा जंगली जनावरको आतंक, बाघ नियन्त्रमा लिन विशेषज्ञसहितको टोली परिचालित","बर्दिया राष्ट्रिय निकुञ्जसँगै जोडिएको टीकापुर क्षेत्रमा वर्षेनी जङ्गली जनावरको आक्रमण बढ्दै गएको छ । निकुञ्जबाट कर्णाली नदी तर्दै सजिलै हात्ती, बाघ, चितुवा जस्ता जङ्गली जनावरहरू बस्तीमै पसेर आक्रमण गर्न थालेका हुन् । टीकापुर : २०८१ बैशाख पहिलो सातादेखि नै बर्दिया राष्ट्रिय निकुञ्जमा भिषण आगलागी भयो । निकुञ्जको सुरक्षार्थ खटिएका नेपाली सेनाले समेत नियन्त्रण लिन नसकेपछि झण्डै महिना दिनसम्मै निकुञ्जमा आगो दन्कियो । चर्को गर्मीमा पानीको अभाव र बासस्थानमा दन्किएको आगोका कारण जंगली जनावरहरू सुरक्षित स्थानको खोजीमा लागे । आगो नलागेको, पानी पर्याप्त भएको क्षेत्रमा निकुञ्जसँगै जोडिएको गाउँबस्तीतर्फ पस्न थाले, जंगली जनावरहरू बाघ, हात्ती, चितुवा, हरिण आदि । त्यसरी गाउँबस्ती पसेका बाघ, चितुवा र हात्तीका कारण कैलालीको पूर्वी क्षेत्रमा जंगली जनावरको त्रास बढ्दै गएको छ । जंगली जनावर चितुवाले एक साता यता कैलालीको टीकापुरमा घरपालुवा जनावर बाख्रा, कुखुरा मार्न थालेपछि स्थानीयमा त्रास बढेको हो । गत सातादेखि चितुवाले टीकापुरका विभिन्न स्थानमा दैनिक बाख्रा, कुखुरा र कुकुरमा मार्न थालेपछि स्थानीयहरू त्रसित बनेका छन् । बर्दिया राष्ट्रिय निकुञ्जमा आगलागी हुनु,चैत्रदेखि जेठसम्म पर्याप्त मात्रामा जंगली जनावरलाई पानीको व्यवस्था नहुनुले पनि जंगली जनावरहरू बस्तीतर्फ पसेर आतंक मच्चाइ रहेका छन् । बिहीबार राति समेत चितुवाले स्थानीयका बाख्रा र कुखुरा मारेको टीकापुर नगरपालिका वडा नं १ का वडाध्यक्ष मोहनसिंह लुहारले जानकारी दिए । चितुवाले वडा नं १ ब्लक बी, सी, १७ र १८ मा गरी एकै सातामा स्थानीयका २२ बाख्रा मारेको छ भने केही बाख्राहरू घाइते बनाएको छ,'अध्यक्ष लुहारले भने, त्यत्तिकै संख्यामा कुखुरा र कुकुर समेत मारेपछि हामीहरू त्रसित बनेका छौं । चितुवाले बिहीबार राति ब्लक नं १७ मा रहेको मिनबहादुर नेपालीको खोरबाट २६ वटा कुखुरा मारेको छ । चितुवाले कुखुराकै खोरमा आक्रमण गरेपछि स्थानीयले होहल्ला गर्दा दुई बच्चासहितको चितुवा भागेको रमेश खड्काले बताए । गए राति नै ब्लक नं १८ मा समेत चितुवाको आक्रमणबाट एक बाख्रा घाइते भएको थियो । स्थानीय नर परियारले बुधबार राति ११ बजे बाख्रा कराएपछि आफूले होहल्ला गर्दा छिमेकीको बाख्रा घाइते अवस्थामै छोडेर चितुवा भागेको बताए । २०८० चैत २७ गते जङ्गली हात्तीको बथानको आक्रमणबाट टीकापुर नगरपालिका वडा नं १ ब्लक नं १५ की जसुदा बटालाको ज्यान गयो । गाईबस्तुलाई घाँस काट्न सामुदायीक वनमा गएकी उनी जङ्गली हात्तीको सिकार भइन् । एक हप्ता भयो,ब्लक नं १७१८ तिरै बाख्रा, कुखुरा मारिरहेको छ,' परिवारले भने, गएराति समेत एक छिमेकीको घरबाट बाख्रा लिँदै गरेको थाह पाएपछि दुई बच्चा सहितको चितुवा भागेछ,'यो घटनाले निकै त्रास फैलिएको छ,'उनले भने। बर्दिया राष्ट्रिय निकुञ्जमा आगलागी हुनु,चैत्रदेखि जेठसम्म पर्याप्त मात्रामा जंगली जनावरलाई पानीको व्यवस्था नहुनुले पनि जंगली जनावरहरू बस्तीतर्फ पसेर आतंक मच्चाइ रहेका छन् । २०६४ सालमा कर्णाली नदीमा आएको भीषण बाढीले नदीको धार परिवर्तन गरिदियो । बर्दिया राष्ट्रिय निकुञ्ज छेउ हुँदै बग्ने कर्णाली नदीको सहायक नदी गेरुवा नदीमा पानीको सतह निक्कै घट्यो । कर्णाली नदीको पानी पश्चिम कैलालीतर्फ बग्न थाल्यो । यस वर्षमात्रै गेरुवा नदीमा पानी फर्काउन निकुञ्जले चिसापानी पुलबाट दक्षिणतर्फ स्काइभेटर प्रयोग गरेर पानीको मुहान खोलेको थियो । वनजन्तुको लागि सुरक्षित मानिने निकुञ्जमै आगजनी हुनुले आहारको कमी हुने नै भयो, त्यसमा पानी समेत नभएपछि जंगली जनावरहरू बस्तीतर्फ पस्ने गरेका छन्,'वन, वातावरण तथा विपद् व्यवस्थापनमा लामो समय काम गरेका टीकापुर नगरपालिका वडा नं ६ का अध्यक्ष बलिराम चौधरीले भने, जनावरहरूको बासस्थान मासिनु, आहारको कमी हुनुले पर्यावरण पनि मासिएको छ भने जनावर र मानवबीच द्वन्द्व बढ्दै गएको छ । बढ्दै जंगली जनावरको आक्रमण बर्दिया राष्ट्रिय निकुञ्जसँगै जोडिएको कर्णाली नदी किनारमा अवस्थित सामुदायिक वनमा विगत केही वर्ष यता जङ्गली जनावरको आक्रमणमा परेर वर्षेनी कसै न कसैले ज्यान गुमाउनु परेको छ । २०८० चैत २७ गते जङ्गली हात्तीको बथानको आक्रमणबाट टीकापुर नगरपालिका वडा नं १ ब्लक नं १५ की जसुदा बटालाको ज्यान गयो । गाईबस्तुलाई घाँस काट्न सामुदायीक वनमा गएकी उनी जङ्गली हात्तीको सिकार भइन् । टीकापुर नगरपालिका वडा नं १ का ६० वर्षीय मन्सुराम चौधरीको २०७७ चैत्र २१ गते जङ्गली हात्तीले नै ज्यान लियो । जानकी गाउँपालिका वडा नं६ स्थित जङ्गलमा गएका उनलाई हात्तीले आक्रमण गरेको थियो । इलाका प्रहरी कार्यालय टीकापुरका अनुसार गत २०७९ असार ५ गते जङ्गली हात्तीकै आक्रमणबाट टीकापुर नगरपालिका वडा नं १ की ५० वर्षीया टंक सोडारीको घटनास्थलमै ज्यान गएको थियो । उनलाई सनकट्टीघाटबाट घर फर्किने क्रममा हात्तीको बथानले आक्रमण गरेको थियो । त्यस्तै टीकापुर नगरपालिका वडा नं १ का ६० वर्षीय मन्सुराम चौधरीको २०७७ चैत्र २१ गते जङ्गली हात्तीले नै ज्यान लियो । जानकी गाउँपालिका वडा नं६ स्थित जङ्गलमा गएका उनलाई हात्तीले आक्रमण गरेको थियो । केही व्यक्तिहरू जङ्गली जनावरको आक्रमणमा परेर घाइते समेत भएका छन् । २०७९ मङ्सिर ८ गते टीकापुर भुराखानी सामुदायिक वनमा घाँस काट्न गएकी ढुन्की कठायत चितुवाको आक्रमणबाट घाइते भइन् । २०७९ चैत २४ गते टीकापुर नगरपालिका वडा नं८ श्रीलङ्काका २७ वर्षीय पवन आउजी चितुवाको आक्रमणबाट घाइते भए । कर्णाली जैविक मार्गमा पर्ने कर्णाली नदीमा सत्ती कर्णाली, भगरैया, साइपुर, भैरवनाथ, खोटेना भुराखानी, रानी कर्णाली, शीतल, जनशक्ति, कैलाशेश्वर, जगतपुर, शिवशक्ति, कालिका, छतिवन, ऐश्वर्य र महिला लगायत सामुदायिक वनहरू छन् । यी वनहरूमा बाघ, हात्ती, चितुवा जस्ता जनावरहरू नभए पनि निकुञ्जबाट आउने जनावरहरू बस्ती क्षेत्रमा प्रवेश गरेर दुःख दिने गरेको शिलत सामुदायिक वनका अध्यक्ष सिद्धराज ठकुल्लाले बताए । चार वर्ष अघि चितुवा दिउँसै टीकापुर बजार क्षेत्रमै पसेर स्थानीयलाई आक्रमण गर्यो । चितुवाको आक्रमणमा परेर ट्राफिक प्रहरी देवीराम धिताल घाइते भए । त्यो भन्दा केही वर्ष पहिले बसपार्क क्षेत्रमा जङ्गली गैँडा देखिएको थियो । गैँडाले आक्रमण गर्दा टीकापुर नगरपालिका वडा नं ३ रामपुरमा एक व्यक्ति घाइते भएका थिए । २०८० जेठको महिनामा टीकापुर नगरपालिका वडा नं २ विजयनगरको बस्ती नजिकै डमरुसहितको पाटेबाघ देखा पर्यो । २०७९ असार महिनामा विश्वमै दुर्लभ मानिने पाटेबाघ टीकापुर नगरपालिका वडा नं २ स्थित जनशक्ति सामुदायिक वन भित्र मृत अवस्थामा फेला परेको थियो । यी त केही प्रतिनिधि घटनाहरू मात्र हुन् । बर्दिया राष्ट्रिय निकुञ्जसँगै जोडिएको टीकापुर क्षेत्रमा वर्षेनी जङ्गली जनावरको आक्रमण बढ्दै गएको छ । निकुञ्जबाट कर्णाली नदी तर्दै सजिलै हात्ती, बाघ, चितुवा जस्ता जङ्गली जनावरहरू बस्तीमै पसेर आक्रमण गर्न थालेका हुन् । बर्दिया राष्ट्रिय निकुञ्जमा सन् २०२२ मा गरिएको बाघ गणना अनुसार १ शय २५ बाघहरू छन् । देशभर ३ शय ५५ बाघ छन् । विभिन्न अध्ययन अनुसार निकुञ्जमा १ शय २० देखि ५० सम्म जङ्गली हात्तीहरू रहेका छन् । निकुञ्जलाई कर्णाली नदीले छुट्टाएको छ । नदीको कैलाली किनारतर्फ रहेका दर्जन बढी सामुदायिक वनमा निकुञ्जबाट आउने जङ्गली जनावरहरू बस्तीमा पस्ने गरेका छन् । कर्णाली जैविक मार्गमा पर्ने कर्णाली नदीमा सत्ती कर्णाली, भगरैया, साइपुर, भैरवनाथ, खोटेना भुराखानी, रानी कर्णाली, शीतल, जनशक्ति, कैलाशेश्वर, जगतपुर, शिवशक्ति, कालिका, छतिवन, ऐश्वर्य र महिला लगायत सामुदायिक वनहरू छन् । यी वनहरूमा बाघ, हात्ती, चितुवा जस्ता जनावरहरू नभए पनि निकुञ्जबाट आउने जनावरहरू बस्ती क्षेत्रमा प्रवेश गरेर दुःख दिने गरेको शिलत सामुदायिक वनका अध्यक्ष सिद्धराज ठकुल्लाले बताए । उनले निकुञ्जसँगै जोडिएको टीकापुर क्षेत्रमा हुने वन्यजन्तुको प्रभावबारे निकुञ्जले ध्यान दिनुपर्ने बताए । निकुञ्जबाट आएर जनावरले क्षति गर्ने, त्यसको न्यूनिकरणका लागि निकुञ्ज जिम्मेवार नहुनुले समस्या निम्त्याएको छ उनले भने स्थानीय सरकार, निकुञ्ज र सामुदायिक वनको सहकार्य आवश्यक छ । बर्दिया राष्ट्रिय निकुञ्जमा सन् २०२२ मा गरिएको बाघ गणना अनुसार १ शय २५ बाघहरू छन् । देशभर ३ शय ५५ बाघ छन् । विभिन्न अध्ययन अनुसार निकुञ्जमा १ शय २० देखि ५० सम्म जङ्गली हात्तीहरू रहेका छन् । चितुवा नियन्त्रण लिने प्रयास दैनिक बाख्रा मार्न थालेपछि टीकापुर नगरपालिकाको अनुरोधमा बर्दिया राष्ट्रिय निकुञ्ज र राष्ट्रिय प्रकृति संरक्षण कोषको संयुक्त टोली दुई दिनदेखि टीकापुरमा परिचालित छ । बर्दिया राष्ट्रिय निकुञ्जका वन्यजन्तु प्राविधिक जगनारायण चौधरी, राष्ट्रिय प्रकृति संरक्षण कोषका वन्यजन्तु प्राविधिक फिरुलाल थारू, करारु चौधरी, इलाका प्रहरी कार्यालय टीकापुर र नगर प्रहरीलगायत टोलीले चितुवा नियन्त्रणको प्रयास गरिरहेको छ । चितुवा खोज्न विभिन्न स्थानमा टोली समेत परिचालन गरिएको इलाका प्रहरी कार्यालय टीकापुरका प्रमुख डिएसपी विश्वराज अधिकारीले जानकारी दिए । राष्ट्रिय प्रकृति संरक्षण कोषका वन्यजन्तु प्राविधिक फिरुलाल थारूले चितुवा नियन्त्रणमा लिन पासो थापिएको जानकारी दिए । स्थानीयले तीन चितुवा देखेको बताएका छन्, हामी चितुवा नियन्त्रणको प्रयासमा दुई दिनदेखि लागिरहेका छौं,'प्राविधिक थारुले भने । चितुवाको आक्रमणबाट बच्न शुक्रबारदेखि नगरपालिकाले माइकिङ गरिरहेको छ । बर्दिया राष्ट्रिय निकुञ्जबाट कर्णाली नदी तरेर बच्चासहितको चितुवा वडा नं २ मा रहेका सामुदायिक वन हुँदै बजार क्षेत्रमा पसेको आशङ्का गरिएको छ । चितुवाले दैनिक आतंक मच्चाउन थालेपछि इलाका प्रशासन कार्यालय, नगरपालिका, इलाका प्रहरी र राजनीतिक दलको उपस्थितिमा निकुञ्ज र कोषको टोलीले थप पासोहरू राख्ने निर्णय गरेको छ । दिनमा ड्रोन क्यामेराको सहायतले चितुवाको खोजी गर्ने निर्णय भएको छ,'इलाका प्रहरी कार्यालय टीकापुरका प्रमुख डिएसपी अधिकारीले भने ,हिजो स्थानीय वीरेन्द्र विद्यामन्दिर माध्यमिक विद्यालयको जग्गामा रहेको उखुबारी र केराबारी नजिक पासो थापिएको थियो,आज थप दुईवटा पासो थप्ने निर्णय भएको छ । चितुवाको आक्रमणबाट बच्न शुक्रबारदेखि नगरपालिकाले माइकिङ गरिरहेको छ । बर्दिया राष्ट्रिय निकुञ्जबाट कर्णाली नदी तरेर बच्चासहितको चितुवा वडा नं २ मा रहेका सामुदायिक वन हुँदै बजार क्षेत्रमा पसेको आशङ्का गरिएको छ । बजार क्षेत्रमा मात्र नभएर चितुवाले टीकापुरको वडा नं ७ र ८ मा समेत आतङ्क मच्चाएको छ । त्यहाँ पनि चितुवाले दैनिक बाख्रा, घरपालुवा कुकुर र भैँसी मार्न थालेको वडा नं ८ का वडाध्यक्ष दीर्घबहादुर ठकुल्लाले बताए । दुई साता अघि मात्रै घरमा रहेको खोरमा पसेर चितुवाले बाख्रा र कुकुर मारेका हो अध्यक्ष ठकुल्लाले भने घरमै पसेर आतंक मच्चाउन थालेपछि मान्छेलाई नै आक्रमण गर्ने हो कि भन्ने त्रास स्थानीयमा छ,'हामी यसको नियन्त्रणका लागि पहल गरिरहेका छौं ।"
अँगेनुको उज्यालोमा चुम्चेत गाउँ,"गोरखा : उत्तरी गोरखाको चुम्चेत, चुम्लिङ, सिप्चेतलगायतका हिमाली गाउँका बासिन्दाले अहिले अँगेनुको उज्यालोका भरमा रात गुजार्ने गरेका छन्। गाउँको लघुजलविद्युत् आयोजना पहिरोले बगाएपछि चुमनुब्री गाउँपालिका ६ चुम्चेत, चुम्लिङ, सिप्चेत, खारोङ, ताज्यू, डुम्जे, रेञ्जम, घो, यार्चो र खारगुम्बा बस्तीका करिब २ सय ५० घरधुरीका बासिन्दाले दाउराको उज्यालोको भरमा जीवन गुजार्ने गरेका हुन्। घरमा बत्ती नभएपछि गाउँलेहरू सम्साँझै खाना खाइवरी सुत्ने गरेका स्थानीय दीपेश गुरुङले जानकारी दिए। आज १२ दिन भयो, हामी अँध्यारोमा बसेको, स्थानीय दीपेश लामाले भने, साउन १२ गते चमार हिमालको फेदबाट झरेको पहिरोले चुम्लिङ, चुम्चेत लघुजलविद्युत आयोजना बगायो। त्यसपछि यहाँका २ सय ५० घरका बासिन्दा साँझ ६ बजेतिर खाना खाएर ७ बजेतिर सुत्ने गरेका छौं। कसैकसैको घरमा २०७३ सालमा चिनियाँ सरकारले राहतस्वरूप दिएको सोलार टुकी छ। त्यो पनि धेरैजसोको बिग्रिसकेको छ। कसैकसैको होला, त्यस्तै ३०, ४० घरमा, उनी भन्छन् । अरूचाहिँ धेरैजसो साँझमै ओछ्यानमा जान्छन्, कोही कोही चाहिँ अँगेनुको उज्यालोको भरमा बस्छन्। विद्युत्विहीन भएपछि बत्तीमात्र होइन, दैनिक छाक टार्ने अन्न कुटानी पिसानी गर्न पाइएको छैन। मोबाइल चार्ज गर्न पनि नपाएको गाउँलेको गुनासो छ। गाउँमा बिजुली आयो भनेर टोलटोलमा कुटानी, पिसानीको मिल राखेका थिए। अहिले त सबै ठप्पै भयो, अर्का स्थानीय भुछिमा लामा भन्छन्,बिजुली आएपछि पानीघट्टा नि भत्कियो। घट्टा बनाउने ठाउँ पनि छैन। अहिले गहुँ, मकै जाँतोमा पिसेर निर्वाह चलाइरहेका छौं, खाद्रिङका लामा भन्छन्, मोबाइल चार्ज गर्न नपाएर सबैको मोबाइल स्विच अफ भएर बसेका छन्। हामी दुर्गमका मान्छे, टाढाका आफन्तहरूसँग मोबाइलमा कुराकानी गर्न पनि पाइएको छैन, इन्टरनेट चलाउन पनि नपाउँदा अन्धकारमा बसेजस्तै भएको छ। लगातारको झरीले सोलार प्रविधि चार्ज गर्न पनि नपाएको गाउँलेको भनाइ छ। सो गाउँमा केन्द्रीय प्रसारणको बिजुली बत्तीको पहुँच पुगेको छैन। गाउँलेहरूले गते जेठ १५ गते निर्माण सम्पन्न भएको ७५ किलोवाटको चुम्चेत, चुम्लिङ जलविद्युत् आयोजनाको बत्ती बाल्ने गरेका थिए। गत साउन १२ गते रातको २ बजे चुम्चेत खोला (ताम्जाखोला)मा उत्पादित सो लघुजलविद्युत् आयोजनाको मुहान र कुलो सबै बगाएको आयोजनाका अध्यक्ष गोपाल लामा बताउँछन्। कादुरी एग्रिकल्चरल एड एसोसिएसन (केएए)ले निर्माण सम्पन्न गरेको सो आयोजना भत्किएपछि गाउँलेहरू चिन्तित छन्। पहिरोले आयोजना जगैदेखि बगाएर लग्यो, अध्यक्ष लामा भन्छन्, अहिले बत्ती बाल्न पाइएको छैन, मोबाइल चार्ज गर्न पनि पाइएको छैन। गहुँ, कोदो यहाँको मुख्यबाली हो। त्यो पनि कुट्न पिस्न पाइएको छैन। फर्निचर उद्योगहरू चल्न पाएनन्। रेडियो, टेलिभिजन पनि हेर्न, सुन्न पाइएन। अन्धकारमा परेको भनेको यस्तै होला भनेर सोचिरहेको छु। सो घटनास्थलको विपत् जोखिम न्यूनीकरणको टोलीले अवलोकन गरेको थियो। अलिअलि मर्मत गरेर हुने भए गाउँपालिकाले गरिदिन्थ्यो। यहाँ मर्मत गर्ने होइन, नयाँ बनाउनुपर्छ, उनले भने, त्यसका लागि कादुरी आफैं आएर अनुगमन गर्नुपर्ने रहेछ। उनीहरूले पक्कै पनि बनाइदेलान् भन्ने भरोसामा बसेका छौं। लामो समयदेखि विद्युत्विहीन भएको चुमनुब्री गाउँपालिका६ चुम्चेत गाउँ। तस्बिर : शिव उप्रेती।"
मुस्ताङका बगैंचामा लटरम्म स्याउ,"जोमसोम : हिमाली जिल्ला मुस्ताङका बगैंचामा अहिले लटरम्म राताम्मे स्याउ फलेको दृश्य देख्न पाइन्छ। गतवर्ष मुस्ताङमा स्याउका लागि मौसम अनुकूल नहुँदा स्याउ उत्पादन घट्दो रहेकोमा यसवर्ष भने स्याउ उत्पादन वृद्धि हुने छनक देखिएको हो। जिल्लामा जलवायु परिवर्तनका कारण स्याउ बोटमा विभिन्न रोगकिराको संक्रमण देखिएको भए पनि जिल्लाका सम्बन्धित स्थानीय तह, कृषि ज्ञान केन्द्र, कृषि प्राविधिक र स्थानीय किसानको पहलमा स्याउमा देखा परेको रोगकिरा नियन्त्रण एक साताभित्रै नियन्त्रणमा लिन सक्दा स्याउ उत्पादनमा कुनै असर नपरेको कृषि ज्ञान केन्द्र मुस्ताङले उल्लेख गरेको छ। गत वर्ष मुस्ताङका बगैंचामा स्याउको परागसेचन अर्थात् पोलिनेसन हुने समयमा मौसम अनुकूल नहुँदा स्याउ उत्पादनमा ह्रास आएको थियो। अहिले मुस्ताङको मुख्य स्याउ उत्पादन हुने क्षेत्र जिल्लाको थासाङ, घरपझोङ र वारागुङ मुक्ति क्षेत्रका विभिन्न स्याउ बगैंचामा राताम्मे स्याउ फलेका छन्। यसवर्ष स्याउको परागसेचन हुने समय चैतवैशाख महिनामा स्याउ परागसेचनलाई कुनै असर नपुगेका कारण स्याउ उत्पादन अपेक्षित रूपमा वृद्धि हुने कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले जानकारी दिए। शितोष्ण हावापानीमा उत्पादन हुने मुस्ताङको स्याउ खेती यहाँका प्रमुख नगदेबालीको रूपमा लिइन्छ। बर्सेनि स्याउ उत्पादन गरेर लाखौं रुपैयाँ आम्दानी लिन सकिने भएकाले मुस्ताङका किसानको स्याउ खेतीतर्फको आकर्षण बढेको हो। सहरबजारका पारखीहरू मुस्ताङको स्याउ भन्ने बित्तिकै हुरुक्कै हुने गर्छन्। गण्डकी प्रदेशकै पर्यटकीय लाइफलाइन मानिएको हिमाली जिल्ला मुस्ताङका स्थानीयहरू स्याउ खेतीतर्फ आकर्षित हुँदा यहाँ स्याउ खेतीको क्षेत्र विस्तार र उत्पादकत्व समेत वृद्धि हुने क्रममा रहेको जनाइन्छ। अक्सर मुस्ताङको स्याउ असोजकात्तिक महिनामा टिपेर स्थानीय बजार र पोखराकाठमाडौंसम्म पर्याइने गरिएको छ। यहाँका स्याउ बगैंचामा भदौ नलाग्दै बगैंचामा स्याउ फलेर राताम्मे देखिन थालेको हो। अनुकूल मौसम र स्याउ बगैंचाको उचित हेरचाह र स्याहार सुसार गर्दा स्याउको उत्पादनको प्रतिफल राम्रो हुने केन्द्र प्रमुख बस्ताकोटीले बताए। मुस्ताङको स्याउ खेतीले उत्पादन तथा बिक्री वितरणमा मात्रै होइन यहाँका राताम्मे स्याउ बगैंचाले आन्तरिक तथा बाह्य पर्यटकलाई समेत आकर्षित गर्ने गरेको छ। मुक्तिनाथ दर्शन तथा मुस्ताङ भ्रमणमा आउने पर्यटकले यहाँको स्याउ बगैंचा अवलोकन गर्ने, बगैंचामै पुगेर स्याउको स्वाद चाख्न पाउने र स्याउ बगैंचामै बसेर फोटो भिडियो तस्बिर कैद गर्न पाइने भएकाले मुस्ताङ भित्रिएका पर्यटकले बेग्लै र फरक खालको अनुभूति गर्ने गर्छन्। पछिल्लो समय मुस्ताङका पालिकाहरूले कृषि र पर्यटनलाई सँगैसँगै लिएर पर्यटन र कृषि रणनीति अख्तियार गर्दै आइरहेको पाइन्छ। जिल्लाको थासाङ२ कोवाङदेखि लोमान्थाङसम्म स्याउ खेती विस्तार भइसकेको छ। जसमध्ये सबै भन्दा स्याउ उत्पादनको हब मुस्ताङको घरपझोङ गाउँपालिका रहेको कृषि ज्ञानकेन्द्र मुस्ताङको तथ्यांकले देखाउँछ। यसका अलावा क्रमशः वारागुङ मुत्तिक्षेत्र ,थासाङ, लोेघेकर दामोदरकुण्ड र लोमान्थाङ गाउँपालिकामा स्याउ उत्पादन हुन्छ। मुस्ताङका किसानले बर्सेनि बगैंचाबाट स्याउ टिपेर मंसिर, पुस र माघ महिनामा बगैंचा पतझरविहीन बगैंचालाई अर्को वर्षका लागि बगैंचा व्यवस्थापनकार्यमा जुट्ने गर्छन्। स्याउ बोटको अनाधिकृत हाँगाबिगा काँटछाँट गर्ने, सिँचाइको पहुँच पुर्याउने, स्याउ बगैंचा मलजल र गोडमेल गर्ने र स्याउ बगैंचमा लाग्ने विभिन्न रोगकिरा नियन्त्रण गर्न विषादी छर्किन आदि कार्यमा मुस्ताङका किसान व्यस्त हुने गर्छन्। मुस्ताङमा बर्सेनि स्याउ खरिद गर्न जिल्ला बाहिरका उल्लेख्य स्याउ व्यापारीहरू मुस्ताङ आउने गर्छन्। जिल्लाका स्थानीय व्यापारीले पनि मुस्ताङका किसानले उत्पादन गरेको स्याउ खरिद गरी बजारसम्म पुर्याउने गर्छन। मुस्ताङमा स्याउ फल्ने सिजन भदौ महिनामा जिल्ला भित्र र जिल्ला बाहिरका व्यापारीहरूले स्याउ किसानलाई पेस्की अर्थात् स्याउ बगैंचा ठेक्का लगाउन बैनापट्टा गर्ने प्रचलन रहेको जोमसोमका किसान अजित थकालीले जानकारी दिए। मुस्ताङमा केही वर्षअघि स्याउ नपाक्दै बगैंचाबाट स्याउ टिपेर बजार पुर्याउने परिपाटीले मुस्ताङको स्याउमा उपभोक्ताको गुनासो चुलिएको थियो। पछिल्ला ३ आर्थिक वर्षमा मुस्ताङमा असोज अगावै बगैचाबाट स्याउ टिप्न नपाउने नियमलाई पनि कार्यान्वयनमा ल्याउन थालिएको थकालीले उल्लेख गरे। स्याउमा रस भरिएर मात्रै बजारीकरण गर्दा स्याउको गुणस्तर राम्रो हुने किसान थकालीको भनाइ छ। गत वर्ष मुस्ताङमा स्याउ बोटमा अनुकूल समयमा परागसेचन हुन नपउँदा जिल्लामा स्याउ उत्पादन (२४५८) प्रतिशत अर्थात् १ हजार ६२१ मेट्रिक टन स्याउ उत्पादन कम भएको थियो। आर्थिक वर्ष २०७९०८० मा मुस्ताङमा ६ हजार ५९६ मेट्रिक टन स्याउ उत्पादन भएकोमा गत वर्ष ४ हजार ९७५ मेट्रिक टन मात्रै स्याउ उत्पादन भएको थियो। तर, यसवर्ष स्याउ उत्पादन क्षमता पुरानै लयमा फर्किने छनक देखिएको घरपझोङ गाउँपालिकाका कृषि शाखा अधिकृत रोशन थकालीले बताए। पोहोर साल ६ हजार ५९६ मेट्रिक टन स्याउ उत्पादन हुँदा ५९ करोड ३७ लाख रुपैयाँ मुस्ताङ भित्रिएको कृषि अधिकृत थकालीले स्मरण गरे। वारागुङ मुक्तिक्षेत्र गाउँपालिकाको वडा ४ र ५ स्याउ उत्पादनमा कुनै समस्या नरहे पनि पालिकाको वडा १ र ३ मा जलवायु परिवर्तनको असरका कारण रोगकिराको संक्रमण देखिएकाले स्याउको गुणस्तर उत्पादनमा असर पुगेको बारागुङका कृषि शाखा अधिकृत विकास पाण्डेले उल्लेख गरे। गत वर्ष स्याउ उत्पादन राम्रो भएको छुसाङ र मुक्तिनाथ क्षेत्रमा स्याउ उत्पादनमा रोगकिराको प्रकोपले समस्या उत्पन्न भएको जनाए। मुस्ताङमा उत्पादन हुने स्याउमध्ये २० प्रतिशत जिल्लामै खपत हुने गरेको छ। गुणस्तरीय स्याउ बजार पठाइने गरिएको छ भने कम गुणस्तरका स्याउलाई प्रशोधन गरी स्याउको सुकुटी, जाम, जुस र ब्रान्डी बनाइने गरिन्छ। मुस्ताङका ५ स्थानीय तहमा कुल १ हजार ४१५ हेक्टर क्षेत्रफलमा स्याउ खेती विस्तार भइसकेको छ। जसमध्ये पछिल्लो समय ५ सय ८५ हेक्टर क्षेत्रफलमा लगाइएको स्याउले मात्रै उत्पादन दिने गरेको कृषि ज्ञानकेन्द्र मुस्ताङले जनाएको छ। केन्द्रमा स्याउ उत्पादन गर्ने १५० भन्दा बढी कृषि फर्म,सहकारी र समूह आबद्ध भइसकेका छन्। जिल्लाको ५ वटै स्थानीय तहमा सडक संञ्जालको पहुँच पुगिसकेकाले स्याउको बजारिकरणमा कुनै समस्या नरहेको केन्द्रको ठम्याइ छ। मुस्ताङमा परम्परागत स्थानीय उन्नत जातका लोकल स्याउका अलावा इटालीबाट आयात गरिएको उच्चघनत्वको (हाईब्रिट) स्याउ खेतीतर्फ स्थानीय कृषकको आकर्षण बढेको हो। सार्वजनिक खेर गइरहेका बाँझो जग्गा र कालीगण्डकी नदीको तटीय जग्गामा सामूहिक स्याउ खेती विस्तार भइरहेको छ। जिल्लामा स्थानीय उन्नत जातका रेड डेलिसियस, रोयल डेलिसियस,गोल्डेन डेलिसियस, रिचारेड डेलिसियस लगायतको व्यावसायिक स्याउ खेती गरिएको छ। यस्तै, लगाएको पहिलो वर्षमै उत्पादन दिने उच्चघनत्वको (हाइब्रिड) स्याउ खेतीतर्फ गाला, फुजी, गोल्डेन डेलिसियस, किङरोड, रेड डेलिसियस र जोना प्रिन्स जातका स्याउ खेती गरिएको कृषि ज्ञानकेन्द्र मुस्ताङले उल्लेख गरेको छ।"
"सोलुखुम्बुमा करेन्ट लागेर एकजना विद्युतका कर्मचारीको मृत्यु, तीन घाइते","सोलुखुम्बु : सोलुखुम्बुको सल्लेरीमा करेन्ट लागेर एकजना विद्युतका कर्मचारीको मृत्यु भएको छ भने अन्य ३ जना घाइते भएका छन् । मृत्यु हुनेमा सल्लेरी च्याल्सा विद्युत कम्पनीका वरिष्ठ प्राविधिक ४३ वर्षीय विष्णु राई रहेको प्रदेश प्रहरी कार्यालय विराटनगरले जनाएको छ । कार्यालयका प्रमुख डीआईजी चन्द्रकुबेर खापुङका अनुसार शनिबार दिउँसो विद्युतका तार आसपासका रुख काटछाट गर्ने क्रममा करेन्ट लागेर घाइते भएका राईको उपचारको क्रममा जिल्ला अस्पताल फाप्लुमा मृत्यु भएको हो । २०६६ साल फागुनदेखि उक्त कम्पनीमा कार्यरत प्राविधिक राईको स्थायी ठेगाना थुलुङ दुधकोशी गाउँपालिका९ लोखिम हो । सोही घटनामा परी घाइते भएका विद्युत कम्पनीका प्राविधिक सहयोगी पदमा कार्यरत्त सोलुदुधकुण्ड नगरपालिका६ का ३० वर्षीय वुद्धि राजभण्डारी, कम्पनीमा ज्यालादारीको रुपमा कार्यरत सोही ठेगानाका ३४ वर्षीय टसी शेर्पा र ५१ वर्षीय कुमार बस्नेतको जिल्ला अस्पताल फाप्लुमा उपचार भइरहेको कम्पनीका वित्तीय अधिकृत मेमकुमारी मास्केले जानकारी दिइन् । मृतकको शव पोष्टमार्टमका लागि जिल्ला अस्पताल फाप्लुको शव गृहमा राखिएको छ । घाइतेहरूलाई थप उपचारका लागि हेलिकोप्टरमार्फत काठमाडौं लैजाने तयारी भइरहेको सल्लेरी च्याल्सा विद्युत कम्पनीको कार्यालय सल्लेरी सोलुखुम्बुले जनाएको छ । विद्युत कम्पनीले हाइटेन्सन लाइनको तार आसपासको रुख काटछाट गर्ने क्रममा एक्कासी विद्युत प्रवाह हुँदा एकैसाथ ४ जनालाई करेन्ट लागेको घाइते टसी शेर्पाले बताए । भर्याङ तारमा छुँदा करेन्ट लागेको उनको भनाइ छ । यद्यपि घटनाको कारण भने खुलेको छैन । उक्त कम्पनीले जिल्ला सदरमुकाम सल्लेरीसहित आसपासका क्षेत्रमा गरी करिब तीन हजार चार सय घरधुरीलाई विद्युत सेवा उपलब्ध गराउँदै आएको सल्लेरी च्याल्सा विद्युत कम्पनीले जनाएको छ ।"
हुम्लामा चार वर्षमा पनि बनेन पुल,"हुम्ला : कर्णाली करिडोरअन्तर्गत पर्ने खार्पु, च्वाखोला नदीमा पक्की पुल निर्माण गर्न चार वर्षअघि सम्झौता भएको थियो। २०७८ साउन १४ गते पक्की पुल निर्माणको सम्झौता भए पनि हालसम्म एउटा पिलर मात्र ठडिएको छ। ठेकेदार कम्पनीको चरम लापरबाहीले अहिलेसम्म पुल निर्माण कार्य अलपत्र भएपछि स्थानीयहरूले सास्ती खेप्न बाध्य भएका छन्। पक्की पुल समयमै निर्माण नहुँदा नेपालगञ्ज, सुर्खेतबाट ढुवानी हुँदै आएका विकास निर्माणदेखि दैनिक उपभोग्य वस्तु पुलभन्दा पारी झार्नु परेको छ। पुल नबन्दा नेपालगञ्ज, सुर्खेतदेखि सदरमुकाम सिमकोट पुग्ने मालबाहक ट्रक, ट्याक्टर, बोलेरो जीप बोकेर आउने च्वाखोलामा रोकिने गरेको चंखेली गाउँपालिका५ का रुपधन तामाङले जानकारी दिए। पक्की पुल निर्माण नभएपछि नदीभन्दा पारी झरेर झोलुंगे पुल तरेर गाडी चढ्नुपर्ने बाध्यता रहेको उनले बताए। हुम्लामा सडकको ट्रयाक खुले पनि च्वाखोला नदीमा पुल निर्माण नुहुँदा हुम्ला अहिलेसम्म सडक सञ्जालसँग नजोडिएको चंखेली गाउँपालिका१ का तिलक बोहराले दुखेसो गरे। हिल्सा सिमकोट सडक योजना हुम्लाका अनुसार पक्की पुल निर्माणको जिम्मा स्वच्छ माउण्ट पुमरी जेभी विदुर१० नुवाकोटका प्रोप्राइटर हिमाल अधिकारीले लिएको जनाएको छ। सम्झौता अनुसार २०८० असार ११ गते निर्माण सम्पन्न हुनुपर्ने निमित्त कार्यालय प्रमुख ओमप्रकाश कोहारले जानकारी दिए। एक पटक म्याद थप गरेको छ पुल निर्माणको भौतिक प्रगति १५ प्रतिशत रहेको निमित्त कार्यालय प्रमुख कोहारले अन्नपूर्णसँग बताए।"
भरुवा बन्दुक र चोरीका सामानसहित तीनजना पक्राउ,"झापा : झापामा भरुवा बन्दुक र चोरीका सामानसहित तीनजना पक्राउ परेका छन् । पक्राउ पर्नेहरूमा अर्जुनधारा नगरपालिका४ का १९ वर्षीय आदित्य लिम्बु, सोही ठाउँका २२ वर्षीय छिरिङ तामाङ र २१ वर्षीय निखिल तामाङ रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । आदित्यको साथबाट चाँदीको १ थान सिक्री, टेलिकमको ५० दरको १९ थान रिचार्ज कार्ड, छिरिङको साथबाट चाँदीको औँठी २ थान, चाँदीको पाउजु२ थान र चाँदीको सिक्री१ थान, एनसेलको रु ५० दरको रिचार्ज कार्ड ५थान र निखिलको साथबाट १ थान चाँदीको सिक्री बरामद गरिएको डीएसपी चन्दले बताए । प्रहरीले छिरिङको घरबाट लुकाइछिपाइ राखिएको अवस्थामा एक थान भरुवा बन्दुक समेत फेला पारेको उनले बताए । गत साउन २५ गते राति साढे १० बजेको समयमा अर्जुनधारा७ स्थित मिलडाँडाका इन्दिरा अधिकारीले सञ्चालन गरेको किराना पसलमा ताला फुटाई चोरी भएको सूचना पछि प्रहरीले अनुसन्धान थालेको थियो । अनुसन्धानका क्रममा प्रहरी चौकी शनिश्चरेले अर्जुनधारा४ देवान चोकमा बसोबास गर्ने ती युवाहरूलाई शङ्कास्पद अवस्थामा फेला पारी पक्राउ गरेको हो । पक्राउ परेका उनीहरूलाई इलाका प्रहरी कार्यालय अनारमनिमा राखेर थप अनुसन्धान अघि बढाएको प्रहरीले जनाएको छ ।"
"पश्चिम नेपालको लाइफलाइन, सास्तीले हैरान","बुटवल : बुटवलदेखि नारायणगढसम्मको जम्मा दुरी हो १ सय १४ किलोमिटर। यति बाटो छिचोल्न कति समय लाग्ला ? २ घण्टा वा ३ घण्टा ? दाउन्नेमा अलि अप्ठ्यारो बाटो छ, आधा घण्टा थप छुट्याऔं। त्यसो हुँदा साढे तीन घण्टामा यो बाटो छिचोलिनुपर्ने हो। साढे तीन घण्टा त परै जाओस, ६ घण्टामा यो बाटो पार गर्न सकियो भने आफूलाई धन्य मान्नुपर्छ। कुनैकुनै बेला त पूरै दिन वा रात भर यो सडकमा बिताउँछन्, यात्रीहरू। बर्खामा हिलै हिलो, हिउँदमा धुलोको बादल। कतिखेर कुन खाल्डोमा परिने हो, उस्तै चिन्ता। यस्तो सास्ती व्यहोर्नुपरेको दिन होइन, महिना होइन, ६ वर्ष भयो। यो सडक निर्माण थालेदेखि नै यात्रीले निकै कष्ट व्यहोर्नु परिरहेको छ। ६ वर्षमा आधाजसो मात्रै निर्माण कार्य सम्पन्न भएकाले अझ कति वर्ष कष्ट व्यहोर्नुपर्ने हो ? यसै भन्न कठिन छ। पश्चिम नेपालका नागरिकहरूको लाइफलाइन का रूपमा रहेको यस सडकको निर्माणले गति नलिँदा नागरिकहरूको दैनिकीसमेत तहसनहस बनेको छ। सडककै दुर्दशाले व्यवसायीले अर्बौंको नोक्सानी बेहोर्नुपरेको गुनासो गर्छन्। दोस्रोपटक म्याद थप गर्दासमेत योजना पूरा नभएपछि निर्माण कम्पनीले तेस्रोपटक म्याद थपको काम अगाडि बढाएको छ। तर, फेरि थपिएको म्यादमा पनि नागरिक सडक निर्माण पूरा हुनेमा विश्वस्त छैनन्। पूर्वको मेचीदेखि पश्चिमको महाकालीसम्म यसै सडक भएर सानाठूला गरी दैनिक हजारौं सवारीसाधन ओहोरदोहोर गर्छन्। निर्माण कम्पनी र कार्यान्वयन गर्ने निकायको ढिलासुस्तीका कारण यो सडक योजनाले चाहेअनुसार गति लिन नसकेको नागरिकको गुनासो छ। दुवै खण्डमा ५३ प्रतिशत मात्र प्रगति रुपन्देहीको बुटवलदेखि चितवनको नारायणगढसम्मको दुरी १ सय १३ दशमलव ५ किलोमिटर छ। गैंडाकोटदेखि दुम्कीबाससम्मको ६५ किलोमिटरलाई पूर्वी खण्ड र बुटवलदेखि दाउन्नेसम्मको दुरीलाई पश्चिम खण्डका रूपमा विभाजन गरेर काम थालिएको छ। यी दुवै खण्डमा गरेर हालसम्म करिब ५३ प्रतिशत मात्र भौतिक प्रगति भएको दुवै खण्डका आयोजना कार्यालयहरूले जनाएका छन्। दुवै खण्डको निर्माणका लागि चाइना स्टेट कन्सट्रक्सन इन्जिनियरिङ कर्पोरेसन (सीएससीइसीचाइना) सँग सम्झौता गरिएको छ। आयोजनाका लागि एसियाली विकास बैंक (एडीबी) को सहयोगमा सडक विभागले योजना सञ्चालन गरेको हो। ६ वर्षको अवधिमा ५३ प्रतिशत मात्र निर्माण गरिएको यो योजनालाई अबको एक वर्ष अर्थात् २०८२ साउन ६ गतेसम्म सक्ने गरी तेस्रोपटक म्याद थपिएको छ। थपिएको एक वर्षमा दुवै खण्डमा गरी बाँकी रहेको ४७ प्रतिशत काम कसरी पूरा होला ? भन्नेमा नागरिक विश्वस्त देखिँदैनन्। उद्योगी व्यवसायी तहसनहस भए व्यापारिक हिसाबले पनि बुटवल देशकै प्रमुख सहर हो। ठूलाठूला उद्योग, कलकारखाना, होटललगायत पर्यटन क्षेत्रका पूर्वाधार निर्माण भएका छन्। भैरहवास्थित गौतमबुद्ध अन्तर्राष्ट्रिय विमानस्थलदेखि बुटवलका दुईदुइटा केबलकार र सेभेन स्टारका होटलहरू रुपन्देही क्षेत्रमा छन्। अन्तर्राष्ट्रिय विमानस्थलकै कारण होटल क्षेत्रमा लगानी बढेको छ। तर, पछिल्लो समय बुटवलनारायणगढ सडकले गर्दा उद्योगी, व्यवसायी निरुत्साहित बन्दै गएको बुटवल उद्योग वाणिज्य संघका अध्यक्ष हरप्रिसाद अर्यालले गुनासो गरे। भगवान गौतमबुद्धको जन्मस्थल लुम्बिनी घुम्न आउने पर्यटक यही सडकका कारण चितवनको सौराहा लगायत पोखरामा मोडिएका छन्, अर्यालले भने,लुम्बिनीमा बर्सेनि कम्तीमा १० लाख आउने पर्यटक अहिले ६ लाख मात्र आउने गरेको तथ्यांक छ। अर्यालले आर्थिक गतिविधि बर्सेनि तहसनहस भइरहेको समेत जानकारी गराए। भैरहवास्थित भन्सार कार्यालयको भन्सार असुलीमा समेत यही सडकका कारण गिरावट आएको छ। बुटवल क्षेत्रमा सञ्चालित उद्योग, व्यवसायमा प्रयोग हुने कच्चापदार्थ समेत यही सडक भएर ल्याउनुपर्ने बाध्यता छ, अर्यालले भने, सामानको ढुवानी नै महँगो पर्ने भएपछि उपभोक्ताले प्रयोग गर्ने मूल्य बढेको छ। समग्रमा व्यावसायिक सर्कल नै तहसनहस भयो। मुलुकको अर्थतन्त्रको ठूलो हिस्सा रुपन्देही क्षेत्रमा सञ्चालित उद्योग, व्यवसायहरूले धानेको बताउँदै अर्यालले सडक निर्माणलाई तीव्र गतिमा अघि बढाउँदा सिंगो देशले नै फाइदा लिनसक्ने बताए। उनले अबको म्याद थपिएको समयमा २४ सैँ घण्टा लगाएर भए पनि सडक निर्माणलाई पूर्णता दिन सुझाव दिएका छन्। पश्चिम नेपालको भविष्य लुम्बिनीसहित कर्णाली, सुदूरपश्चिम र केही भााग गण्डकी प्रदेशका नागरिकको संघीय राजधानी काठमाडौंसहित पूर्वी नेपालको यात्रामा जाने प्रमुख मार्ग बुटवल नारायणगढ सडक नै हो। यो सडकले पूर्णता पायो भने पश्चिम नेपालका नागरिकहरूका लागि जीवन बदल्ने मार्ग बन्ने निश्चित छ। दैनिक हजारौं सवारीसाधनहरू यही सडक भएर ओहोरदोहोर गर्ने गर्छन्। साढे तीन वर्षमा निर्माण पूरा गर्ने गरी सम्झौता भए पनि योजनाले अपेक्षाकृत गति लिन सकेन। मुख्यतः कोभिडकै कारण कामले गति लिन नसकेको हो। चीनबाट कोरोना सुरु भयो। चीनकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रह्यो। अब कामले गति लिन्छ। अन्तर सरकारी निकायहरूबीचमा पनि प्रभावकारी समन्वय हुन् सकेन। जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्न ढिलाइ हुँदा निर्माणले भनेजस्तो गति नलिएको हो । अब कुनै पनि कानुनी झन्झट छैनन्। एक वर्षमै योजना पूरा हुन्छ भन्नेमा विश्वस्त छौं। निर्माण कम्पनीले प्रतिघण्टा चार सय टन क्षमताको प्लान्ट जडान गरेका छन्। पहिले प्रतिघण्टा १ सय ६० टन क्षमताको मात्र प्लान्ट थियो। आशिष थापामगर, आयोजना प्रमुख एवं सिनियर डिभिजनल इन्जिनियर, बुटवलनारायणगढ सडक (पूर्वीखण्ड) सडक बनाउन राज्यका निकायहरूले प्रभावकारी कदम नचाल्दा यसले गति लिन नसकेको व्यवसायीले गुनासो गरेका छन्। सुरुवाती वर्षमा कोभिडको बाहना बनाए पनि त्यसपछिका वर्षहरूमा निर्माणले तीव्रता पाएको छैन। गतवर्ष राष्ट्रिय स्वतन्त्र पार्टीका सभापति रवि लामिछाने सहितको टोलीले नारायणगढदेखि बुटवलसम्म सडक निर्माणका लागि दबाब पैदल यात्रा गरेका थिए। तर, उनीहरूको पैदलयात्रा पनि कर्मकाण्डी मात्र भएको नागरिकले आलोचना गरेका छन्। रास्वपा सरकारमा हुँदा पनि यो सडकले अपेक्षाकृत गति लिन सकेन। पश्चिम खण्डमा ५२ प्रतिशत बुटवलदेखि नवलपरासीको दाउन्नेसम्मको खण्डमा पर्ने पश्चिम क्षेत्रको साढे ४८ किलोमिटर सडक निर्माण गर्न ७ अर्ब ८६ करोड रुपैयाँमा ठेक्का सम्झौता भएको छ। यस खण्डमा हालसम्म ५२ दशमलव ६५ प्रतिशत मात्र भौतिक प्रगति भएको आयोजना कार्यालयका इन्जिनियर एवं सूचना अधिकारी शरद श्रेष्ठले जानकारी दिए। दुई पटकसम्म थपिएको म्यादमा पनि काम पूरा नभएपछि निर्माण कम्पनीले तेस्रोपटक म्याद थप्ने प्रक्रियालाई अन्तिम चरणमा पुयाएको छ। आगामी एक वर्षभित्र निर्माण पूरा गर्ने गरी तेस्रो पटकका लागि म्याद थप हुन लागेको इन्जिनियर श्रेष्ठले जानकारी दिए। हालसम्म यस खण्डको वित्तीय प्रगति ४४ दशमलव ४ प्रतिशत भएको छ, श्रेष्ठले भने, बाँकी रहेको ५५ दशमलव ६ प्रतिशत प्रगति एक वर्षमा हुने लक्ष्य लिएका छौं। यस खण्डअन्तर्गत १८ किलोमिटर चार लेन र ३० दशमलव १ किलोमिटर दुई लेनको सडक कालोपत्रे गरिएको छ। वन क्षेत्रमा चार लेन र बजार क्षेत्रमा ६ लेनको सडक निर्माण गरिएको छ। साना पुल २१ वटा मध्येमा १८ वटा र ठूला ९ वटा मध्येमा ६ वटा निर्माण पूरा भएको श्रेष्ठले जानकारी दिए। हाल यस खण्डमा निर्माणको काम रोकिएको छ। निर्माण कम्पनीले बर्खाभरी काम गर्न नसकिने बताएका छन्, श्रेष्ठले भने, संभवत बर्खापछि मात्र काम सुचारु हुन्छ होला। पूर्वी खण्डमा ५३ प्रतिशत व्यापारिक हिसाबले पनि बुटवल देशकै प्रमुख सहर हो। ठूलाठूला उद्योग, कलकारखाना, होटललगायत पर्यटन क्षेत्रका पूर्वाधार निर्माण भएका छन्। भैरहवास्थित गौतमबुद्ध अन्तर्राष्ट्रिय विमानस्थलदेखि बुटवलका दुईदुइटा केबलकार र सेभेन स्टारका होटलहरू रुपन्देही क्षेत्रमा छन्। अन्तर्राष्ट्रिय विमानस्थलकै कारण होटल क्षेत्रमा लगानी बढेको छ। तर, बुटवलनारायणगढ सडकले गर्दा उद्योगी, व्यवसायी निरुत्साहित बन्दै गए। लुम्बिनी घुम्न आउने पर्यटकहरू यही सडकका कारण चितवनको सौराहा, पोखरातिर मोडिए। लुम्बिनीमा बर्सेनि १० लाख पर्यटक आउँथे अहिले ६ लाखमा झरे। सडककै कारण भैरहवास्थित भन्सार कार्यालयको भन्सार असुलीमा समेत गिरावट आएको छ। थपिएको म्यादमा २४ सैँ घण्टा लगाएर भएपनि सडक निर्माण सक्नुपर्छ। हरिप्रसाद अर्याल, अध्यक्ष, बुटवल उद्योग वाणिज्य संघ गैंडाकोटदेखि दुम्कीबाससम्मको पूर्वी खण्डको काम हालसम्म करिब ५३ प्रतिशत मात्र सकिएको छ। वित्तीय प्रगति ४६ प्रतिशत भएको आयोजना प्रमुख सिनियर डिभिजनल इन्जिनियर आशिष थापा मगरले जानकारी दिए। दाउन्ने क्षेत्रको साढे चार किलोमिटर पनि यसै खण्डअन्तर्गत पर्छ। १५ किलोमिटर चारलेन र १५ किलोमिटर दुई लेनको सडक कालोपत्र भइसकेको थापामगरले बताए। २०७५ माघ २४ गते आयोजना निर्माण गर्ने गरी सम्झौता गरिएको थियो। साढे तीन वर्षमा निर्माण पूरा गर्ने गरी सम्झौता भए पनि योजनाले अपेक्षाकृत गति लिन सकेन्। यस खण्डको सम्झौता रकम भ्याटसहित ९ अर्ब १३ करोड छ। मुख्यतः कोभिडकै कारण कामले गति लिन नसकेको हो, आयोजना प्रमुख थापामगरले भने,चाइनाबाट कोरोना सुरु भयो। चाइनाकै निर्माण कम्पनी भएकाले पनि कोरोनाको प्रोटोकलमा धेरै कडाइ भयो। त्यसको असर तत्कालै नदेखिए पनि क्रमिक रूपमा वर्षौंसम्म रहयो। अब कामले गति लिन्छ। उनले अन्तर सरकारी निकायहरूबीचमा पनि प्रभावकारी समन्वय हुन नसक्दा जंगल क्षेत्रमा रूख कटानी, खानेपानी, विद्युत् लगायतको व्यवस्थापन गर्नसमेत समस्या परेको अनुभव सुनाए। अब थपिएको एक वर्षमा कानुनी कुनै झन्झट नरहेको र निर्माण कम्पनीले लक्ष्यअनुसारको काम गर्ने हो भने योजना पूरा गर्न सकिने उनको विश्वास छ। यो बाटो समयमै नबन्दा यातायात व्यवसायीले अर्बौं नोक्सानी बेहोर्नुपरेको छ । नयाँ गाडी खरिद गरेको एक वर्ष नबित्दै इन्जिन बदल्नुपर्ने पीडा छ। करोडौं लगानी गरेर नयाँ बस खरिद गर्ने हो तर सरकारले बाटो राम्रो नबनाउँदा लगानी, बालुवामा पानीजस्तै बनेको छ। बढीमा दुई घण्टाको बाटो अहिले कम्तीमा ६ घण्टा लाग्छ। नयाँ बसको आयु कम्तीमा २० वर्ष भए पनि यही सडकका कारण ६ वर्ष पनि नटिक्ने अवस्था छ। पूर्वपश्चिम महेन्द्र राजमार्गको बुटवल मध्यखण्ड हो। पश्चिम नेपाल बस व्यवसायी प्रालि नेपालकै सबैभन्दा ठूलो यातायात कम्पनी हो। यहाँबाट देशभरका लागि सवारीसाधनहरू आउजाउ गर्छन्। सडककै कारण यातायात क्षेत्रमा लगानी विस्तार गर्नेहरू समेत निराशा बने। दधिराम खरेल, अध्यक्ष, पश्चिम नेपाल बस व्यवसायी प्रालि निर्माण कम्पनीले प्रतिघण्टा चार सय टन क्षमताको प्लान्ट जडान गरेका छन्, थापामगर भन्छन्, यसअघि प्रतिघण्टा १ सय ६० टन क्षमताको मात्र प्लान्ट थियो। अहिले २ सय ४० टन क्षमता थपिएको छ। यो नै काम छिटो हुन्छ भन्ने प्रमुख आधार हो। यातायात व्यवसायीका पीडा उस्तै बुटवलनारायणगढ सडककै कारण यातायात व्यवसायीको करिब १ अर्ब बढी नोक्सानी भएको हुनसक्ने अनुमान गरिएको पश्चिम नेपाल बस व्यवसायी प्रालिका अध्यक्ष दधिराम खरेलले जानकारी दिए। एकिन तथ्यांक त छैन, तर सबै तिरका व्यवसायीहरूको अवस्था देख्दा एक अर्बभन्दा बढी नोक्सानी भएको आकलन गरिएको छ। उनले नयाँ गाडी खरिद गरेको एक वर्षभित्रै इन्जिन बदल्नुपर्ने पीडा यातायात व्यवसायीले खेप्नुपरेको गुनासो गरे। करोडौं खर्चेर नयाँ बस खरिद गर्ने हो तर सरकारले बाटो राम्रो नबनाउँदा लगानी डुबेको छ, खरेल भन्छन्, बढीमा दुई घण्टाको बाटो अहिले कम्तीमा ६ घण्टा लाग्छ। नयाँ बसको आयु कम्तीमा २० वर्ष भए पनि यही सडकका कारण बढीमा ६ वर्ष नटिकेको उनले सुनाए। पूर्वपश्चिम महेन्द्र राजमार्गको बुटवल मध्यखण्ड हो। पश्चिम नेपाल बस व्यवसायी प्रालि नेपालकै सबैभन्दा ठूलो यातायात कम्पनी हो। यहाँबाट देशभरका लागि सवारीसाधनहरू आउजाउ गर्छन्। सडककै कारण यातायात क्षेत्रमा लगानी विस्तार गर्नेहरूसमेत निराशा बनेको अध्यक्ष खरेलले प्रतिक्रिया दिए। नयाँ एसी बस किन्दाकिन्दै, खाल्डामा डुब्यो रुपन्देहीको तिलोत्तमा नगरपालिका २ जानकीनगरका ३२ वर्षीय कमल खनालले गत वर्षको पुसमा नयाँ एसी बस किने। भैरहवादेखि काठमाडौं सेवा दिने गरी उनले झन्डै १ करोड रुपैयाँ लगानी गरेर सुविधायुक्त एसी बस किनेका थिए। तर, तीन महिना नबित्दै बुटवल नारायणगढ सडक खण्डअन्तर्गत सुनवलमा गाडी खाल्डामा डुब्यो। सडकभरी पानी थियो, खनालले भने, बाटो होला भनेको खाल्डो रहेछ। गाडी चुर्लुम्म डुब्यो। पाँच लाख खर्चेर मर्मत गर्नुपयो। उनले गाडी किनेको तीन महिनामै मर्मतमा लाखौं खर्च गर्नुपर्दा निराश बन्नुपरेको दुःखेसो सुनाए। बसको इन्जिन, फिल्टर लगायत विभिन्न पाटपुर्जामा क्षति भएको उनले बताए। हामीजस्ता भुइँमान्छेको पीडा कसले सुन्ने, देख्ने ? , खनालले भने, यो बाटो बन्न लागेको वर्षौं भयो। अहिलेसम्म बनेको छैन। भोग्नु दुःख भोगियो। योबाहेक काठमाडौं छिटो पुग्नका लागि बैकल्पिक मार्ग नहुँदा समस्या छ। खनाल प्रतिनिधि पात्र मात्र हुन्। यो सडक भएर आउजाउ गर्ने यातायात व्यवसायीदेखि लाखौं यात्रुहरूले दैनिक सास्ती खेपिरहेका छन्। बुटवल नारायणगढ सडककै कारण पश्चिम नेपालको आर्थिक गतिविधि तहसनहस छ। वर्षौंदेखि उद्योगी, व्यवसायीहरू मर्कामा परिरहेका छन्। तर, सरकारले व्यवसायीहरूको पीडा सुनेको छैन। अव, उद्योगी व्यवसायीले दबाबमूलक कार्यक्रम गर्छन्। जुन रूपमा उद्योग, व्यवसाय क्षेत्र चलायमान हुनुपर्दथ्यो, त्यो हुनै सकेन। त्यसको मुल कारण यही सडक नै हो। अब हामी चुप लागेर मात्र यो सडक बन्ला जस्तो छैन्। थपिएको समय एक वर्षमा पनि सडक निर्माण पूरा होला भन्नेमा त्यति विश्वसनियता छैन। सुमनकुमार श्रेष्ठ, अध्यक्ष, चितवन उद्योग वाणिज्य संघ २ घण्टाको सपना, कहिले होला पूरा ? बाटो सहज नहुँदा अहिले बुटवलदेखि नारायणगढ पुग्नका लागि गाडीमा कम्तीमा पनि ६ घण्टा लाग्छ। समय मात्र लाग्दैन्, हिउँदमा धुलाम्मे र बर्खामा हिलाम्मे हुँदा गाडी नचिनिने हुन्छन्। यात्रुको स्वास्थ्यमा समेत प्रतिकूल असर गरिरहेको छ। तर, निर्माणाधीन सडक कालोपत्रे हुने हो भने यात्रा बढीमा दुई घण्टामै छोट्टिन्छ। सडक भरपर्दो नहुँदा काठमाडौं पुग्ने कतिपय यात्रुहरूले भैरहवा हुँदै हवाई मार्ग पनि प्रयोग गर्ने गरेका छन्। तर, सबै यात्रुका लागि हवाई मार्ग पहुँचमा छैन। भोलिको संभावना देखेर आज लगानी गरेका बुटवल क्षेत्रका सयौं लगानीकर्ताहरू सडककै कारण निराश बन्दै जान थालेको होटल व्यवसायी महासंघ नेपालका संस्थापक अध्यक्ष एवं बुटवलका पुराना स्थापित होटल व्यवसायी माधव नेपालले प्रतिक्रिया दिए। सडक निर्माण थाल्दा उत्साहित भए पनि निर्माणले गति नलिँदा निराश हुनुपरेको उनको भनाइ छ। बुटवलमा आजको भन्दा पनि भोलीको भविष्य देखेर लगानीकर्ताहरू आउने गर्छन्। पछिल्ला केही वर्षमै अर्बौं लगानीका ठूला होटलहरू पनि खुलेका छन्, नेपालले भने, देशको अर्थतन्त्रलाई माथि उकास्न होटल र पर्यटन क्षेत्र महत्वपर्ण हुने भएकाले लगानीमैत्री वातावरण राज्यले बनाइदिनुपर्छ। यो बाटो छिटो बन्नुपर्छ। व्यवसायीले दबाबमूलक कार्यक्रम थाल्ने बुटवल नारायणगढ सडककै कारण पश्चिम नेपालको आर्थिक गतिविधि ठप्प भएको भन्दै उद्योगी व्यवसायीहरूले दबाबमूलक कार्यक्रम गर्ने योजना बनाएको उद्योग वाणिज्य संघ चितवनका अध्यक्ष सुमनकुमार श्रेष्ठले जानकारी दिए। जुन रूपमा उद्योग, व्यवसाय क्षेत्र चलायमान हुनुपर्दथ्यो त्यो हुन सकेको छैन, श्रेष्ठले भने, अब हामी चुप लागेर मात्र यो सडक बन्ला जस्तो छैन, दबाबमूलक कार्यक्रम गर्छौं। उनले अब थपिएको समय एक वर्षमा पनि सडक बन्नेमा त्यति ढुक्क नभएको समेत जानकारी दिए।"
झापास्थित ओमसाई हस्पिटलमा डीएनए परीक्षण सुरू,"झापा : झापाको भद्रपुरस्थित ओमसाई पाथीभरा हस्पिटलले डीआक्सीराइबोन्यूक्लिक एसिड (डिएनए) परीक्षण सुरू गरेको छ । मानिसमा कस्ता प्रकारका रोग लाग्दैछ,कस्ता जटिल शारीरिक समस्या छन्, त्यसको पहिचान गर्ने स्वास्थ्य परीक्षण प्रविधि डीएनए ओमसाई हस्पिटलले सञ्चालनमा ल्याएको हस्पिटलका अध्यक्ष दीपककुमार पोखरेलले जानकारी दिए । यो डीएनए परीक्षण गर्ने प्रविधि ६ वर्ष अगाडि अमेरिकाबाट सुरुवात भई दुई वर्षअघि मात्र भारतमा भित्रिएको हो । अत्याधुनिक रोग पहिचान गर्ने डीएनए परीक्षण मानव जीवनमा एक पटक मात्र गर्न मिल्ने हो । नेपालमै पहिलो पटक यो प्रविधि डेल्ट्स्फर्म इन्डिया प्राली भारत मुम्बईको प्राविधिक सहयोगमा भित्र्याइएको हस्पिटलका अध्यक्ष पोखरेलको भनाइ छ । नौ प्रकारको डीएनए परीक्षण गर्न सकिन्छ,भारतलगायतका अन्य देशमा यो परीक्षण गर्दा मंहगो शुल्क तिर्नुपर्छ,अध्यक्ष पोखरेलले भने,ओमसाईमा अहिले २५ हजार रुपैयाँमै यो परीक्षण गर्न पाइन्छ, विस्तारै परीक्षणको शुल्क बढाइन्छ । डिएनए परीक्षण भनेको आफ्नो सन्तान हो वा होइन भन्ने पत्ता लगाउने आम मानिसको बुझाइ छ । तर,त्यसो होइन । यो परीक्षणले मानिसमा लाग्न सक्ने जटिल रोग वा अन्य स्वास्थ्य समस्या बारेमा बेलै बुझ्न सकिन्छ । त्यसैले यो परीक्षण मानिसका लागि अति आवश्यक छ,उनले भने । ओमसाईमा आइतबारबाटै डीएनए परीक्षणको सुरुवात गरिसकेको हस्पिटलका व्यवस्थापक दीप पौडेलले जानकारी दिए । डीएनए परीक्षण किटबाट गरिन्छ । कोरोना महामारीको बेलामा लिइएको पीसीआरको स्वाब संकलन जस्तै हो । डीएनएको स्वाब संकलन गरी ओमसाईले डेल्ट्स्फर्म इन्डिया प्रालिको हैदरावादको ल्याबमा पठाउँछ, व्यवस्थापक पौडेलले भने, ल्याबबाट यहाँसम्म रिपोर्ट आउन २८ दिन लाग्छ । अहिले हस्पिटलकै जनशक्तिबाट स्वाब संकलन गरिने बताउँदै उनले भने,हस्पिटलमा संकलन गरिएको स्वाब ढिलोमा सात दिनभित्र भारत पठाउँछौं । हस्पिटलले अहिले झापा जिल्लाभरि होम सर्भिसको व्यवस्था पनि गरेको उनको भनाइ छ । दुई वर्षमाथि देखि ८० वर्षसम्मका मानिसको डीएनए परीक्षणले शरीरमा भइरहेका तथा हुन सक्ने रोग तथा शारीरिक बनोटको बारेमा जानकारी दिने भरपर्दो उपचार सेवा रहेको डेल्ट्स्फर्म इन्डियाका डाआसीन मौर्यले जानकारी दिए । भारतमा दुई वर्षअघि सुरू भएको डीएनए परीक्षण जीवनमा एक पटक मात्र गरिने परीक्षण रहेको डा मौर्यले बताए । बच्चामा १० वटा प्यानलमा ५१ प्रकारको र अरू उमेर समूहमा १८ वटा प्यानलमा १३१ प्रकारका परीक्षण हुने भएकोले मानव शरीरका लागि आवश्यक तत्त्व,वंशाणुपरम्परागत रोग, भविष्यमा आउन सक्ने रोगका बारेमा ९९९९ प्रतिशत विश्वसनीय रिपोर्ट आउने उनको दाबी छ । १६५ प्रकारका औषधि उपचारका क्रममा शरीरले स्वीकार्छ वा स्वीकार्दैन भन्ने तथ्य समेत डीएनए परीक्षणबाट पत्ता लाग्ने बताउँदै उनले भने,हरेक व्यक्तिले आफ्नो स्वास्थ्य र आयुको सही जानकारी लिनका लागि एक पटक परीक्षण गर्नुपर्छ । सुरुवातमा यो मानिसलाई बुझाउनै मुस्किल हुन्छ । बुझेपछि आफै परीक्षण गर्न आउनेछन् । अहिले भारतमा ६ लाख बढीले यो उपचार सेवा लिइसकेको उनको भनाइ छ । हस्पिटलले तीन महिनाअघि बिर्तामोडमा मेरो डीएनए कार्यक्रममार्फत सो प्रविधि भित्राउन लागेको जानकारी गराएकोमा शनिबार साँझ भद्रपुरमा एक कार्यक्रमका बीच यो परीक्षणको सुरुवात गर्न लागेको बारेमा जानकारी गराएको थियो ।"
खानेपानी महसुलबारे छलफल गर्न धरानका मेयर साम्पाङले बोलाए १० दललाई वार्तामा,"धरान : धरान उपमहानगरपालिकामा खानेपानीको महसुस वृद्धिविरुद्ध आन्दोलन चर्किएपछि मेयर हर्क राई (हर्क साम्पाङ)ले आन्दोलनरत १० दलका प्रतिनिधिहरुलाई वार्तामा बोलाएका छन्। जनतालाई नि:शुल्क पानी खुवाउने एजेण्डा बोकेर मेयर बनेका साम्पाङले खानेपानीको महसुल, खानेपानी जडान र खानेपानी नामसारीको महसुल वृद्धि गरेपछि धरान उपमहानगरपालिका नेतृत्वविरुद्ध दलहरु आन्दोलनमा उत्रिएका थिए। धरान उपमहानगरपालिका र चोक चोकमा आन्दोलन चर्काएपछि आइतबार साम्पाङले कांग्रेस,एमाले, जसपा, जसपा नेपाल, माओवादी केन्द्र लगायतका १० दललाई वार्तामा बोलाएका हुन्। दलहरुले आज पनि उपमहानगरपालिकाको मुख्य गेटमा धर्ना दिएर नाराबाजी गरेका थिए। दलहरुको आन्दोलन सशक्त बनेपछि उनले वार्तामा बोलाएका हुन्। साम्पाङले दलहरुलाई वार्तामा बोलाएपछि दलका प्रतिनिधिहरु आन्तरिक तयारीमा जुटेको कांग्रेस महाधिवेशन प्रतिनिधि रबि राइले बताए। एमालेका धरान अध्यक्ष हर्कजङ एभेङले मेयर हर्क साम्पाङले खानेपानी व्यवस्थापन बोर्डको बैठक नै नराखी खानेपानीको महसुल वृद्धि गरिएकाले आन्दोलन गर्नु परेको बताए। उनले १० दलको जायज मागलाई मेयर राईले सम्बोधन नगरे आन्दोलन थप शसक्त बनाउने चेतावनी दिए।"
"विराटनगरको लाइफगार्ड अस्पतालको आईसीयूमा आगलागी, नियन्त्रणको प्रयास जारी","विराटनगर : विराटनगरको लाइफगार्ड अस्पतालको आईसीयूमा आगलागी भएको छ। आइतबार दिउँसो ३ बजेतिर आगलागी सुरु भएको हो। आगो नियन्त्रणको प्रयास जारी छ। विराटनगर महानगरपालिकाको दकमल र प्रहरीको सहयोगमा आगो नियन्त्रणमा लिने प्रयास भइरहेको हो। बाहिरबाट हेर्दा धुवाँको मुस्लो उडिरहेको देख्न सकिन्छ। अस्पतालका प्रशासन प्रमुख निरज श्रेष्ठका अनुसार दिउँसो ३ बजेतिर अचानक आगलागी सुरु भएको हो। आईसीयूमा बिरामी भने नरहेको उनले बताए। खाली रहेको आईसीयूमा आगलागी भएको देखेपछि अस्पतालको अन्य वार्डका बिरामी र कुरुवाहरू भने त्रासमा देखिन्छन्। आगलागीका कारण अस्पतालको सेवा प्रवाह अवरुद्ध बनेको जानकारी श्रेष्ठले दिए। उनले विद्युत सर्ट भएर आगलागी भएको हुनसक्ने बताए। आगो नियन्त्रणको प्रयास जारी छ, श्रेष्ठले भने, क्षतिको विवरण यकिन छैन।"
विद्युत महसुल नबढ्ने भएपछि ३ महिनापछि खुल्यो ताला,"स्याङ्जा : बुटवल पावर कम्पनी (बीपीसी) को स्याङ्जा स्थित आँधीखोला विद्युत वितरण केन्द्रको लेखा शाखामा लगाइएको ताला ३ महिनापछि खोलिएको छ। विद्युत नियमन आयोगले जेठ महिनामा बढाइएको मूल्य तत्काल कार्यान्वयन नगर्न भनि पत्राचार गरेपछि केन्द्रमा लगाइएको ताला स्थानीय उपभोक्ताले नै खोली दिएका हुन्। महसुल वृद्धिको विरोधमा मिटर रिडिङमा रोक लगाउनकै लागि तालाबन्दी गरेका हुन। बीपीसी र स्थानीयबीच भएका विभिन्न सम्झौता बेवास्ता गर्दै आएको र एकतर्फी रूपमा विद्युत महसुल वृद्धि गर्ने निर्णय गरेकाले उपभोक्ताहरू जेठ महिनादेखि आन्दोलित थिए। आन्दोलित स्याङजा र पाल्पाका स्थानीय उपभोक्ताले मूल्यबृद्धिको विरोध गर्दै जेठ २२ गते केन्द्रमा तालाबन्दी गरेका थिए। गल्याङ नगरपालिका३ मा स्थित आधिखोला जलविद्युत केन्द्रले ४५ देखि ७५ प्रतिशतसम्म विद्युत महसुल वृद्धि गर्ने निर्णय गरेको थियो। जसका विरुद्धमा विद्युत उपभोक्ताले स्याङ्जा र केन्द्रमा समेत मूल्य वृद्धिको पुनरावलोकन गर्न माग गर्दै विद्युत नियमन आयोग, उर्जा मन्त्रालय हुँदै प्रधानमन्त्री केपी ओलीसम्मको ध्यानाकर्षण गराएका थिए। स्थानीय उपभोक्तामा मागलाई विद्युत नियमन आयोगले मनन गर्दै बीपीसीलाई विद्युत महसुल वृद्धि गर्न दिएको अनुमति तत्काललाई कार्यान्वयन गर्न रोक लगाएपछि आन्दोलनका सबै प्रक्रिया टुंग्याइएको संघर्ष समितिका संयोजक श्याम बस्यालले जानकारी दिए।"
"अस्पतालको आईसीयूमा लागेको आगो नियन्त्रण, डेढ करोडको क्षति","विराटनगर : विराटनगर महानगरपालिका५ स्थित लाइफगार्ड अस्पतालको आईसीयूमा लागेको आगो नियन्त्रणमा आएको छ। विराटनगर महानगरपालिकाको दमकल र प्रहरीको सहयोगमा आगो नियन्त्रणमा लिइएको हो। अस्पतालको आईसीयूमा आइतबार दिउँसो ३ बजेतिर अचानक आगलागी सुरु भएको थियो। करिब १ घण्टापछि आगो नियन्त्रणमा लिइएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। विद्युत सर्ट भएर आगलागी भएको हुनसक्छ, उनले भने, आगलागीको कारण यकिन भइसकेको छैन। वास्तविकता पत्ता घटनाको अनुसन्धान सुरु गरिएको जानकारी बस्नेतले दिए। अस्पताल सञ्चालक समितिका सदस्य एवं वरिष्ठ नाक, कान तथा घाँटी रोग विशेषज्ञ डाक्टर कैलाश श्रेष्ठका अनुसार आगलागीबाट करिब डेढ करोड बराबरको क्षति भएको छ। अस्पतालले १० बेडको आईसीयू सञ्चालन गरिरहेको थियो। बिरामी भने नरहेको डा श्रेष्ठले बताए। यसअघि भर्ना भएका बिरामी डिस्चार्ज भएर गएका कारण आईसीयू खाली थियो, उनले भने, नयाँ बिरामी भर्ना भएका थिएनन्। अस्पतालमा आगलागी सुरु भएपछि अन्य वार्डका बिरामी र कुरुवाहरू त्रसित बनेका थिए। बाहिरबाट हेर्दा धुवाँको मुस्लो उडिरहेको देखिन्थ्यो। आईसीयूको एसीबाट आगलागी सुरु भएको जानकारी डा श्रेष्ठले दिए। उनका अनुसार आगोले भेन्टिलेटर, मनिटर, एसी, पोर्टेबल एक्सरे मेसिन, बेडलगायत आईसीयू कक्षभित्र रहेका सबै सामान जलेका छन्। एसीबाट आगलागी सुरु भयो। १० मिनेटजतिमा सबै जलिसक्यो होला। धन्न आईसीयूमा बिरामी थिएनन्, डा श्रेष्ठले भने, सर्ट सर्किट हुँदा सीटी स्क्यान मेसिनमा पनि असर परेको छ। आगलागीपछि आईसीयू कक्ष ध्वस्त भएको छ। केही पनि सामान बाँकी रहेनन्। आईसीयू खाली रहेका कारण मानवीय क्षति हुन नपाएको उनको भनाइ छ। आगलागीपछि ओपीडी लगायतका सबै सेवा तत्काललाई बन्द गरिएको जानकारी डा श्रेष्ठले दिए। आगलागीका कारण अस्पतालको सेवा प्रवाह अवरुद्ध बनेको छ, उनले भने, सोमबारदेखि आईसीयूबाहेकका सबै सेवा सञ्चालन हुने छन्।"
किसानको दुई रुपैयाँ पनि छोडेनन् डेरी र सहकारीले,"उद्योग, कृषि तथा सहकारी मन्त्रालय कोशीको योजना महाशाखा प्रमुख एवं मन्त्रालयका प्रवक्ता पशुपति पोख्रेलले किसानको हातमै पुग्ने अनुदान पनि डेरी व्यवसायी र सहकारीले कागज मिलाएर आफ्नै गोजी भरेको बताए । इलाम : कोशी प्रदेश सरकारले दुग्ध उत्पादक किसानकै हातमा पुग्ने गरी दिएको अनुदान पनि डेरी उद्योग र दुग्ध सहकारीले किसानको हातमा पुग्नुअघि नै फर्जी कागजात बनाएर खाइदिएको खुलेको छ । उद्योग, कृषि तथा सहकारी मन्त्रालय कोशीको योजना महाशाखा प्रमुख एवं मन्त्रालयका प्रवक्ता पशुपति पोख्रेलले किसानको हातमै पुग्ने अनुदान पनि डेरी व्यवसायी र सहकारीले कागज मिलाएर आफ्नै गोजी भरेको बताए । उनले भने दुई रुपयाँ अनुदनमा त घोटला नहोला भनेको त्यसमा पनि भएपछि चालु आर्थिक वर्षमा सो अनुदान पनि काटियो । नेपाल कृषि बजार विकास कार्यक्रम (सहज)सँगको सहकार्यमा उद्योग वाणिज्य महासंघ कोशी प्रदेशको आयोजना तथा सूर्योदय नगर उद्योग वाणिज्य संघको व्यवस्थापना इलामको फिक्कलमा आयोजित कृषि क्षेत्रका विद्यमान अनुदानहरुले यस क्षेत्रको रुपान्तरणमा खेलेको भूमिका विषयक संवाद कार्यक्रमलाई सहजीकरण गर्दै प्रवक्ता पोख्रेलले प्रदेश सरकारले कृषि, पशुपालन, माछालगायतका क्षेत्रमा ठुलो लगानी गरेको बताए । उनले अनुदानका लागि निरन्तर एउटा वर्ग मात्रै आएकाले सरकारले अब व्याजमा अनुदान दिने कार्यक्रम अघि सारेको बताए । प्रदेश सरकारले आव ०७१७१ देखि यान्त्रिकरणमा अनुदानको दिँदै आएको थियो । सो अनुदान नेता किसानको हातमा पुगेको किसानको गुनासो छ । अनुदानमा कृषि यान्त्रिकरण उपलब्ध गराएदेखि उत्पादन र लागतमा सकारात्मक प्रभाव देखिएको मन्त्रालयको विश्लेषणमा उल्लेख छ । यान्त्रिकरण खरिदमा अनुदान दिनका लागि सरकारले न्यूनतम मापदण्ड तोकेको छ । कृषि विकास निर्देशनालय कोशीका अनुसार प्रदेशका १४ जिल्लामा ७ लाख ८९ हजार ८१२ परिवार कृषक रहेका छन् । कोशी प्रदेशमा उत्पादन भएका अलैची, अदुवा, अलैची, चियालगायतका कृषि उपजले वैदेशिक मुद्रा भित्राउने गरेको छ । क्वारेन्टाइन कार्यालय काकरभिट्टाको तथ्यांकअनुसार अदुवा चिया, अलैचीलगायत ९ प्रकारका कृषिउपज निर्यात भएका छन् । त्यही अवधिमा भारतबाट त्यही मार्ग प्रयोग भएर ६५ प्रकारका कृषि वस्तु भित्रिने गरेको छ । क्वारेन्टाइन कार्यालय विराटनगरबाट सुपारी देखि टिमुर सम्म १६ प्रकारका कृषि उपज निर्यात भएका छन् । कृषि क्षेत्रमा देश आत्मनिर्भर नहुँदा त्यही अवधीमा ९० प्रकारका कृषि वस्तु भित्रिएका छन् । प्रदेशको कुल भूभागको ३१ दशमलव ३८ प्रतिशत कृषि क्षेत्र रहेको सरकारी तथ्याङ्क छ । प्रदेश सरकारले समुन्नत कृषि, सम्पन्न किसानः समृद्ध प्रदेशको नारा अघि सारेको छ । जसमा कृषि आधुनिकीकरणलाई जोड दिँदै आएको छ । कोशी प्रदेशको उद्योग कृषि तथा सहकारी मन्त्रालयले आर्थिक बर्ष २०७४।०७५ देखि २०७५।०८० सम्म छ वर्षमा कोशी प्रदेश सरकारले सो मन्त्रालयलाई विनियोजन गरेको कूल बजेट मध्ये ४ अर्ब ७३ करोड २५ लाख ७१ हजार रुपैयाँ कृषि आधुनीकिकरणमा कृषककै हातमा पुग्ने गरी अनुदान दिएको मन्त्रालयको तथ्यांकमा उल्लेख छ । सरकारले कृषि यान्त्रीकरण र आधुनिकीकरणका लागि किसानको हातमै पर्ने गरी औषत वार्षिक ७८ करोड ८७ लाख ६१ हजारको हाराहारीमा अनुदान दिँदै आएको छ । एग्री गृन नेपालका कार्यकारी निर्देशक डा राजेन्द्र उप्रेती सरकारले मल, कृषि ऋणको व्याज, कृषि विमाको प्रिमियम, सिंचाइमा प्रयोग हुने विद्युत शुल्क, कृषि औजार, सिंचाइ पूर्वाधार, कृषि सामग्रीमालगायतमा अनुदान प्रदान गरिरहेको भएपनि अनुदानको नकारात्मक चर्चा बढी हुने गरेको बताउँछन् । उनले सरकारले सामूहिक हितका परियोजनामा सरकारले अनुदान दिनु पर्ने सुझाव दिए । मन्त्रालयका प्रवक्ता पोख्रेलले मन्त्रालय र मातहतका कार्यालयबाट विभिन्न कार्यक्रममार्फत् कृषि क्षेत्रमा उत्पादन प्रवर्द्धन, उत्पादकत्व वृद्धि, विविधिकरण, प्रशोधन, व्यवसायिकीकरण, आधुनिकीकरण र बजारीकरणको लागि कृषि अनुदान प्रदान गर्ने गरिएको छ । प्रवक्ता पोख्रेलका अनुसार मन्त्रालयले सिधै किसानलाई यान्त्रीकरणको नाममा अनुदान दिन बन्द गरेको छ । उनले भने स्थानीय सरकारले कृषि यन्त्र खरिद गरेर किसानलाई वितरण गर्ने प्रस्ताव गरे भने मात्रै त्यस्तो शीर्षकमा अनुदान उपलब्ध गराउने गरिएको छ । आव २०७९८० मा यस मन्त्रालयको कृषि क्षेत्रको चालु तर्फको कूल खर्च १ अर्ब ५० करोड ८५ लाख ७४ हजारमध्ये ८२ करोड २६ लाख ७३ हजार रकम अनुदान कार्यक्रममा खर्च भएको छ । कुल चालु खर्चमा ५५ प्रतिशत रकम अनुदान कार्यक्रममा भुक्तानी भएको मन्त्रालयले जनाएको छ । प्रत्येक वर्ष यही अनुपातमा बजेट विनियोजन हुने गरेको सरकारी तथ्यांकले देखाउँछ । उद्योग वाणिज्य महासंघ कोशीका अध्यक्ष राजेन्द्र राउत अहिले पनि कोशी प्रदेश कृषिमा आत्मानिर्भर हुन नसकेको बताउँछन् । किसानका समस्या सुन्न र समयानुकूल नीति निर्माण गर्न महासंघले सरकारवालाबीच संवादलगायतका कार्यक्रम सञ्चालन गरिरहेको उनले बताए । उनले कृषिको प्रवद्र्धनका लागि महासंघको आयोजनामा भदौ २७ देखि ३० गते सम्म विराटनगरमा कृषि एक्सपोको आयोजना गरेको समेत बताए । उनले भने, त्यहाँ नेपाल, भारतलगायतका विभिन्न देशका विज्ञहरुसंघ कृषि उद्यमीको अन्तरक्रिया समेत हुनेछ । सूर्योदय नगरपालिकाका मेयर रणबहादुर राईले कृषि क्षेत्रमा उत्पादक देखि उद्यमीसम्म इमान्दार नभएको टिप्पणी गरे । उनले भने उपभोक्ताले खाने छुर्पीमा डकच्यु छुर्पीका विग्रेका टुक्रा मिसाएर बिक्री गरेको कारण त्यो बजार पनि बिग्रिदैछ । उनले दुग्ध परिकारको अन्तर्राष्ट्रिय व्यापारको ढोका खोल्न खोरेतलगायतका रोग मुक्त क्षेत्रको रुपमा यस क्षेत्रलाई विकास गर्नु आवश्यक रहेको बताए । कोशी प्रदेशको कुल ग्राहस्थ उत्पादन ८५० अर्बमध्ये ३३५ प्रतिशत योगदान गर्ने कृषि क्षेत्रको ऐन बनाउन र कार्यान्वयन गर्न स्थानीय सरकारहरू उदासीन देखिएको सरोकारवालाको गुनासो छ । सरकाले अनुदानमा अनियमितता भयो भन्नु भन्दा पनि अनुगमन र दण्डलाई प्रभावकारी बनाउनु पर्ने राष्ट्रिय कृषक समूह महासंघ कोशीकी अध्यक्ष कुसुम दहाल बताउँछिन् । कोशी प्रदेश र यहाँका १३७ वटा स्थानीय सरकार मध्ये १३० स्थानीय तहले केन्द्रीय सरकारले कहिले कृषि ऐनको ड्राफ्ट पठाउँछ र कार्यान्वायन गरौ भनेर पर्खेर बसेको कारण वास्तविक कृषक लामो समयदेखि सरकारी सेवाबाट बञ्चित हुँदै आएको कृषक अभियान्ताहरू बताउँछन् । किसानका हितमा ऐन बनाउन पनि आन्दोलन नै गर्नुपर्ने अवस्था आउनु दु:खद् भएको बताउँछन् पाँचथरका अगुवा कृषक गणेश पोख्रेल । उनी भन्छन् ,यसले सरकार किसानलाई मान्छे ठान्दैन भन्ने देखाउँछ । कृषि विकास निर्देशनालय कोशीका अनुसार प्रदेशका १४ जिल्लामा ७ लाख ८९ हजार ८१२ परिवार कृषक रहेका छन् । कोशीका कृषकका हितमा किसानको पहिचान, वर्गिकरण र किसान परिचयपत्र वितरण गर्न बाटो खोल्ने ऐन जारी गर्न सरकारले ढिलो गर्न नहुने सूर्योदय नगर उद्योग वाणिज्य संघका अध्यक्ष प्रमोद राई बताउँछन् । उनले भने विचौलिया अत्य गर्न र अनुदान वितरणलाई व्यवस्थित गन पनि ऐन आवश्यक छ ।"
मोरङमा श्रीमतीको हत्या गर्ने पक्राउ,"विराटनगर : मोरङमा श्रीमानले श्रीमतीको वीभत्स हत्या गरेका छन्। सुन्दरहरैँचा नगरपालिका१० बाघझोडाका ५८ वर्षीय लक्ष्मण नेपालले श्रीमती ४१ वर्षीया पवित्रा फुयाँल नेपालको हत्या गरेका हुन्। लक्ष्मणले आइतबार बिहान ११ बजेतिर खुकुरीले श्रीमतीको शरीरका विभिन्न भागमा अन्धाधुन्ध प्रहार गरेको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार श्रीमानको खुकुरी प्रहारबाट गम्भीर घाइते भएकी पवित्रालाई उपचारका लागि विराटनगरको नोबेल शिक्षण अस्पताल ल्याइएको थियो। उपचारका क्रममा १२ बजेतिर चिकित्सकले मृत घोषित गरेको जानकारी बस्नेतले दिए। खुकुरी प्रहारबाट पवित्राको टाउको, अनुहारलगायत शरीरका विभिन्न भागमा गहिरो चोट लागेको थियो। अंश विवादका कारण पवित्राको हत्या भएको प्रहरीको प्रारम्भिक अनुसन्धानबाट खुलेको छ। श्रीमानश्रीमतीबीच अदालतमा यसअघि मुद्दासमेत चलेको थियो। पछि दुवै जना मिलेर बस्नेगरी मुद्दामा मिलापत्र भएको प्रहरीले जनाएको छ। प्रहरीका अनुसार पवित्राको माइती मोरङको लेटाङ हो। श्रीमानले १६ धुर जग्गा किनेर श्रीमतीको नाममा पास गरिदिएका रहेछन्। दुई जनाबीच झगडा भएपछि श्रीमती माइततिर गएर बस्न थालिछन्, प्रहरी स्रोतले भन्यो, त्यसपछि श्रीमानले अदालतमा जग्गा रोक्का सम्बन्धी मुद्दा हालेछन्। श्रीमतीले पनि सम्बन्धविच्छेद, घरेलु हिंसा र मानोचामल सम्बन्धी मुद्दा दर्ता गरेको पाइयो। अदालतले दुवै जनालाई छलफलमा बोलाएर मुद्दामा मिलापत्र गराएको पाइएको प्रहरीले जनाएको छ। जग्गा दुवै जनाको संयुक्त नाममा हुने र आगामी दिनमा मिलेर सँगै बस्ने भनी अदालतले साउन १० गते मिलापत्र गराएको प्रारम्भिक अनुसन्धानबाट खुलेको छ, प्रहरी स्रोतले भन्यो, मिलापत्रपछि दुवै जनाले मुद्दा फिर्ता लिएछन्। त्यसपछि पनि दुई जनाबीच विवाद भएर श्रीमती माइततिरै गएर बस्न थालेको पाइएको प्रहरीले जनाएको छ। श्रीमानले माइतीमा बसिरहेकी श्रीमतीलाई बोलाएर वीभत्स हत्या गरेको डीएसपी बस्नेतले बताए। अब मिलेर बस्नुपर्छ भनेर श्रीमान लक्ष्मणले श्रीमती पवित्रालाई घरमा बोलाएछन्, उनले भने, बिहान खाना खाने बेलामा खुकुरीले शरीरका विभिन्न भागमा प्रहार गरेर हत्या गरेछन्। श्रीमतीको हत्यामा संलग्न लक्ष्मणलाई प्रहरीले खुकुरीसहित पक्राउ गरेको छ। इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको थप अनुसन्धान अघि बढाएको छ। लक्ष्मणविरुद्ध कर्तव्य ज्यान मुद्दा चलाउने प्रहरीको तयारी छ। प्रहरी हिरासतमा रहेका लक्ष्मणले पनि श्रीमतीसँग झगडा परेको र सहन नसकेर खुकुरीले प्रहार गरेको प्रहरीलाई बताएका छन्। पवित्राको शवलाई पोस्टमार्टमका लागि विराटनगरको कोशी अस्पतालमा राखिएको छ। प्रहरीका अनुसार पवित्रा लक्ष्मणकी कान्छी श्रीमती हुन्। जेठी श्रीमतीसँग सम्बन्ध बिग्रिएपछि उनले दोस्रो बिहे गरेको प्रहरीले जनाएको छ।"
गोमन सर्पले डसेर झापामा वृद्धा मृत्यु,झापा : झापाको बिर्तामोडमा गोमन सर्पले डसेर वृद्धाको मृत्यु भएको छ। मृत्यु हुनेमा बिर्तामोड नगरपालिका७ गरामनीस्थित मिलडाँडाकी ६८ वर्षीया धनमाया पौडेल रहेको जिल्ला प्रहरी कार्यालय झापाले जनाएको छ। आइतबार बिहान ७ बजेतिर भण्डार कोठामा आलु निकाल्न जाँदा उनको दाहिने खुट्टामा गोमन सर्पले डसेको थियो। घाइते उनलाई उपचारका लागि सर्पदंश उपचार केन्द्र चारआली लगिएको थियो। शरीरमा विष फैलिसकेकाले त्यहाँ उपचार सम्भव नभएपछि थप उपचारका लागि बिर्तामोडस्थित बीएण्डसी अस्पताल ल्याउँदै गर्दा बिहान ९:२५ बजे उनको बाटोमै मृत्यु भएको प्रहरीले जनाएको छ। घटनाको बारेमा प्रहरीले अनुसन्धान गरिरहेको छ।
चट्याङ लागेर १० महिला घाइते,"टीकापुर : कैलालीमा मृत्यु कर्ममा भेला भएका १० जना महिला चट्याङ लागेर घाइते भएका छन्। कैलालीको बर्दगोरिया गाउँपालिका१ उत्तरमुडाका भीमबहादुर चौधरीको घरमा १३ दिनको पुण्य तिथिमा जम्मा भएका महिलाहरू चट्याङ लागेर घाइते भएका हुन्। चौधरीको घरको अगाडि अमट्टाको रुख मुनि टेन्ट टाँगेर खाना पकाउने क्रममा चट्याङ् परेको थियो। जिल्ला प्रहरी कार्यालय कैलालीका अनुसार चट्याङ लागेर बर्दगोरिया गाउँपालिका१ उत्तरमुडाका ५० वर्षीया फिरियादेवी चौधरी, ३५ वर्षीया रितादेवी चौधरी, ३२ वर्षीया माया चौधरी, ४५ वर्षीया कमलापती चौधरी र ३२ वर्षीया किरन चौधरी घाइते भएकी छन्। चट्याङ परेर ३८ वर्षीया उर्मिला डगौरा, ४० वर्षीया पार्वती चौधरी, ५० वर्षीया फुलकुमारी चौधरी, ३५ वर्षीया निर्मलादेवी थारु र घोडाघोडी नगरपालिका३ ढुसर की ३० वर्षीया ममता थारु घाइते भएको जिल्ला प्रहरी कार्यालय कैलालीले जनाएको छ। घाइतेहरूको अवस्था सामान्य रहेको र बर्दगोरिया अस्पताल बौनियामा उपचार भइरहेको प्रहरीले जनाएको छ।"
"बडिगाड पहिरो, ५० परिवार विस्थापित","बागलुङ : बाढी पहिरोका कारण बडिगाडमा ५० परिवार विस्थापित भएका छन् । बडिगाड गाउँपालिका९ को नयाँबस्ती र वडा नं १० आरुपाता, पात्ले, क्लावझिङ, खोर, सल्लेनधारालगायत बस्तीका ५० परिवार विस्थापित भएका हुन् । हलैका पहिरोमा परी ११ जनाको मृत्यु भएको छभने एक जनाको अवस्था अझै अज्ञात छ । विस्थापित परिवारको अहिले बिचल्ली भएको छ । पहिरोका कारण खानेपानी, विद्युत् आपूर्ति हुनसकेको छैन । बालबालिका र वृद्धवृद्धालाई बढी समस्या परेको छ । स्थानीय भीमबहादुर बुढाले गाउँका धेरै घर पहिरोको जोखिममा रहेको हुँदा बस्ती छाडेर अन्तै जानुपरेको दुखेसो रासस प्रतिनिधिसँग पोखे। आफ्नो घर वरपरका बस्ती पहिरोको जोखिममा रहेका उनले बताए। विस्थापित परिवारलाई विद्यालय तथा सार्वजनिकस्थलमा व्यवस्थापन गरिरहेको बडिगाड गाउँपालिकाका उपाध्यक्ष भीमसेन वनले जानकारी दिए। गाउँपालिकाले प्रारम्भिक चरणको राहत वितरण गरिरहेको उनले बताए। पालिकाले खाद्यान्न र त्रिपाल, बत्तीलगायत अतिआवश्यक सामग्री उपलब्ध गराएको भन्दै दीर्घकालीन व्यवस्थापनका लागि माथिल्लो तहको सरकारसँग छलफल गरिरहेको उनले बताए। रासस"
३२ बाख्राको गोठालो पुन्टु,"काठमाडौं : जनावरमध्ये सबैभन्दा बफादार र चलाखमानिन्छ, कुकुर। यस भनाइलाई कटुन्जे, भक्तपुरका ओमकार बुढाथोकीको गोठाले कुकुर पुन्टुले प्रमाणित गरिदिएको छ। पुन्टुले दिनहुँ बुढाथोकीका ३२ वटा बाख्रा चराउने गरेको छ। बुढाथोकीले करिब तीन वर्षअघि कटुञ्जेको बाटोमा खुट्टा भाँच्चिएको अवस्थामा पुन्टुलाई भेटेका थिए। उनले पुन्टुलाई घर लगे। औषधि उपचार गरे। दुई महिनापछि पुन्टु पूर्णरूपले स्वस्थ भयो। हिँड्डुल गर्न र कुद्न थाल्यो। तन्दुरुस्त भएपछि बुढाथोकीलाई पछ्याउँदै पुन्टुले बाख्राको गोठालो गर्न थालेको हो। बागलुङका बुढाथोकी विगत १४ वर्षदेखि कटुन्जेमा बसोबास गर्दै आएका छन्। पाँच वर्षदेखि व्यावसायिक रूपमा बाख्रापालन गर्न थालेका हुन्। बुढाथोकी दैनिक सूर्यविनायक नगरपालिकास्थित गुन्डुको जंगलमा ३२ वटा बाख्रा चराउन जान्छन्। दिनमा करिब दुई वा तीन घण्टा बाख्रा चराउने समय अवधिभर पुन्टुले निकै चनाखो भएर बाख्राको रेखदेख गर्ने गरेको उनले बताए। गुन्डुको जंगल हुँदै पलाञ्चोक मन्दिर नजिकैको चौरसम्म जाने बाटोमा पुन्टुले आफू अगाडिअगाडि लागेर बाख्राहरूलाई डोर्याउँदै बाटो सुरक्षित भए, नभएको जाँच्ने गरेको बुढाथोकीले सुनाए। पुन्टुले आफ्ना बाख्राको नजिकै अरू कुनै बाख्रालाई पनि आउन नदिने र मान्छेले छुन खोज्दा पनि टोक्न जाने बताउँदै बुढाथोकी भन्छन्, यसले अरू कसैको बाख्रालाई मेरो बाख्रासँग मिसिन दिँदैन। बाख्रा चर्ने क्रममा चौरमा अलि टाढाटाढासम्म बाख्रा गएमा पुन्टुले उक्त बाख्राको कान टोकिदिने र आफ्नै बाख्राहरूको बथानमा फर्काउने गरेको बुढाथोकीले बताए। मेलै जाजा भनेपछि टाढाटाढा गएका बाख्राको कान टोकिदिन्छ र फर्काएर ल्याउँछ, उनले भने। पुन्टुले गोठालो गर्न सघाउन थालेदेखि बाख्रा चराउन निकै सहज भएको बुढाथोकीको अनुभव छ। पुन्टुले गोठालो गर्नुअघि जंगलमा बाख्रा चराउँदा बाख्राहरू यत्रतत्र छरिने हुँदा थाहै नपाउने गरी बाघ र चितुवाले बाख्राहरू खाइदिने समस्या धेरै भोगेको उनी स्मरण गर्छन्। तर, अहिले पुन्टुले बाख्राहरूलाई टाढाटाढा जान नदिने र बाघ वा चितुवा आइहाले पनि भुकेर सबै बाख्राहरूलाई एकै ठाउँमा जम्मा पार्ने भएकाले बाख्राहरू पहिलेभन्दा निकै सुरक्षित भएको उनले जनाए। घाम लाग्दा होस् या पानी पर्दा, पुन्टुले बफादारिताका साथ बाख्राको गोठालो लाग्ने गरेको भन्दै बुढाथोकीले पुन्टुको तारिफ गरे। पुन्टुले मासु भात होस् या दूध भात, केही खाँदैन। उसको दैनिक आहार बिस्कुट हो। त्यसैले आफूले सधैं भिर्ने झोलामा पुन्टुको लागि बिस्कुट बोकेर हिँड्ने गरेको बुढाथोकीले बताए। उनका अनुसार पुन्टुले दिनमा एक सय रुपैयाँबराबरको बिस्कुट खान्छ। बुढाथोकीको परिवार अहिले भक्तपुरको झौखेलमा बस्छन्। उनी भने बाख्रापालनका लागि कटुन्जेमा एक्लै बस्ने गरेका छन्। त्यही भएर पनि पुन्टु अहिले उनको सबैभन्दा नजिकको साथी भएको छ। उनी हाल बसेको घरमा पुन्टु ढोकामै बस्ने हुँदा कोही अञ्जान व्यक्तिलाई भुकेर आउन दिँदैन। यसले गर्दा आफूले सुरक्षित महसुस गरेको बुढाथोकीले पुन्टुको टाउकोमा थपथपाउँदै भने। कुनै तालिम नदिएको भए पनि बाख्रा कतै हराउँदा पुन्टुले जसरी पनि खोजेर ल्याउने गरेको बताउँदै बुढाथोकी भन्छन्, जहाँबाट पनि भेटाएर ल्याउँछ यसले, उनी थप्छन्, खै ! के गरी पत्ता लाउँछ, बाख्रा हिँडेको पाइला सुँघ्छ होला कि। पुन्टुभन्दा अगाडि पालेको एउटा कुकुरले पुन्टुलाई गोठालो गर्न सिकाएको उनले बताए। उनले भने, पहिला मेरो एउटा भोटे कुकुर थियो। त्यसैले पछि लाग्दालाग्दा यसले पनि गोठालो गर्न सिक्यो। बुढाथोकीका बाख्राहरू पनि पुन्टुलाई चिनेर उसले डोर्याएको बाटोमा मात्र हिँड्छन्। पुन्टु छिटो हिँड्दा बाख्राहरू पनि छिटोछिटो हिँड्छन् र ढिलो हिँड्दा ढिलै हिँड्ने गरेका बुढाथोकीले बताए। सुरुसुरुमा बुढाथोकीलाई पछ्याउँदै बाख्रा चराउने ठाउँसम्म आएको भए पनि अहिले पुन्टु आफैंले बाख्रालाई डोर्याएर चराउन लैजान सक्ने भएको उनले बताए।"
"आज यी प्रदेशमा ठूलो पानी पर्ने, सचेत रहन आग्रह","काठमाडौं : आज बिहानबाट देशभर हल्कादेखि मध्यम वर्षा भइरहेको जल तथा मौसम विज्ञान विभागले विभागले जनाएको छ । आज दिउँसो कोशी, मधेस, बागमती, गण्डकी, लुम्बिनी, कर्णाली र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा हुने र कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा भारी वर्षा हुने विभागको बुलेटिनमा उल्लेख छ । आज राति कोशी, बागमती गण्डकी, लुम्बिनी, कर्णाली र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । कोशी, मधेस, गण्डकी र सुदूरपश्चिम प्रदेशका एकदुई स्थानमा भारी वर्षा हुनसक्ने विभागले जनाएको छ। ती क्षेत्रका सर्वसाधारणलाई सतर्क रहन अनुरोध गरेको छ ।"
