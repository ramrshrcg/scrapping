शीर्षक,विवरण
मधेसमा दलित महिला राज्यमन्त्री,"जनकपुरधाम : संघीयताको अभ्यास गरिरहेको नेपालका प्रदेश सरकार नै असमावेशी भएका बेला मधेस सरकारले पहिलोपटक दलित महिलालाई राज्यमन्त्री बनाएको छ । यसअघिको कार्यकालमा मधेस सरकारले महिलालाई राज्यमन्त्रीमै थन्काएको थियो भने दलितलाई मौका नै दिएको थिएन । तर जनमत पार्टीको नेतृत्वमा बनेको पहिलो सरकारले नै दलित समुदायलाई प्राथमिकतामा राखेर राज्यमन्त्री बनाएको छ । प्रदेशसभाको पहिलो कार्यकालमा ७ जना दलित समुदायका प्रदेशसभा सदस्य थिए । यसपटक भने मधेस प्रदेशसभामा ८ सदस्यीय दलित समुदाय सांसद छन् । जसमध्ये जनमत पार्टीले रञ्जुकुमारी मण्डल खंग (खत्वे) लाई पहिलो पटक राज्यमन्त्री बनाएको छ । यसअघि पनि सरोज यादवको नेतृत्वमा जनमत पार्टीले रञ्जुकुमारी मण्डल खंगलाई मन्त्री बनाउन सिफारिस गर्दा स्विकार नगरेको पार्टीका सचिव विश्वेश्वरप्रसाद साह (बीपी) बताउँछन् । उनले भने, मधेस प्रदेशमा आर्थिक एव शैक्षिक रूपले पिँधमा परेको मधेसी दलित समुदायलाई मधेस सरकारबाट उपेन्द्र यादवले बहिष्कृत गरेका थिए । यहाँसम्मकी जनमत पार्टीले माननीय रञ्जुकुमारी खंगलाई मन्त्री बनाउन यसअघि नै सिफारिस गरेको थियो । तर, दलित एवं सीमान्तकृत विरोधीहरूले उनको शपथ ग्रहण रोकेका थिए । उनले प्रथमपटक कुनै मधेसी दलितलाई मधेस प्रदेश सरकारमा सहभागी भएको साक्षी हुन पाएकोमा खुसी व्यक्त गरे । राज्यमन्त्री खंगले दलित समुदायबाट पहिलोपटक मन्त्री बन्दा ठूलो जिम्मेवारी काँधमा आएको अनुभूत भएको बताइन् । उनले भनिन्, जनमत पार्टीले सबै मधेसीहरूको आवाज बुलन्द गरेर काम गर्छ । सबैको सहभागिता र समावेशितालाई सम्मान गरेर हिँडेको छ । राज्यमन्त्री खंगले भनिन्, कार्यक्षमता, दक्षता र लगनशीलताले मेहनतका साथ काम गर्ने छु । राजनीतिक दलहरूले दलितलाई बहिस्कार गरेकोमा आक्रोश पोख्दै राज्यन्त्री खंगले भनिन्, मेरो शपथग्रहण गराउन मैले बारम्बार यस अघिको जसपाका मुख्यमन्त्री सरोज यादवलाई आग्रह गरेको थिएँ तर उहाँले गराउनु भएन । प्रदेश मन्त्रिपरिषद् बैठकमा औपचारिकताको लागि मात्र बोलाउने गरेको महिला मन्त्रीहरूको अनुभव छ । प्रदेश सरकारकी एक पूर्वराज्यमन्त्री धेरैजसोलाई राज्यमन्त्री बनाएर बेरोजगार राख्ने गरिएको बताउँछिन् । भन्छिन्, योजना अघि बढाउन खोज्दा मन्त्री र सचिवले नटेरेको कटु अनुभव पनि गरियो । मधेस प्रदेशकी पूर्व प्रदेशसभा सदस्य मन्जुकुमारी यादव सबै प्रदेशले मन्त्रिपरिषदमा महिलालाई सकेसम्म अवसर नदिएको बताउँछिन् । महिलाको पक्षमा आकर्षक नारा ल्याएको हाम्रो मधेस प्रदेश सरकारलाई नै हेर्नुस् । अवसर वा जिम्मेवारीको मामिलामा महिलालाई सधैं विभेद गरिएको छ । नेपाली कांग्रेसकी पूर्वप्रदेशसभा सदस्य गीताकुमारी यादव जताततै, जेमा पनि पितृसत्तात्मक सोच हावी भएको बताउँछिन् । महिला प्रतिनिधित्वलाई सांकेतिकबाट परिणाममुखी बनाउन सधैं आलटाल गरिएको उनको भनाइ छ । हामीले सार्वजनिक मञ्च, संसद् सबैतिर राज्य सञ्चालनमा महिला सहभागीताको आवाज उठायौं, उनी भन्छिन्, नीतिगत सुधार पनि भयो तर प्रदेश सरकारहरूले पनि व्यावहारिक तहमा कार्यान्वयन गरेनन् । सधैं विभेदमा पार्ने मनशाय देखियो । मधेस प्रदेश सरकारको पहिलो कार्यकालमा महिलाको उपस्थिति न्यून मात्रामा थियो । मधेस प्रदेशसभामा १ सय ७ प्रदेशसभा सदस्यमध्ये ४७ जना महिला थिए । तर, प्रदेश सरकारमा पनि महिला प्रतिनिधित्वलाई महत्व दिइएको छैन । ४७ महिलामा २ जनालाई राज्यमन्त्रीमा सीमित गरियो । १०७ सदस्यीय प्रदेश सभाबाट मोलालबाबु राउत गद्दी नेतृत्व सरकारमा १२ सदस्यीय मन्त्रिपरिषद् बन्दा जम्मा २ जना महिला परेका थिए । त्यो पनि राज्यमन्त्रीमा सीमित गरिएको थियो । तत्कालीन समयमा संघीय समाजवादी पार्टीको तर्फबाट उषा यादव अर्थ राज्यमन्त्री थिईन् भने राष्ट्रिय जनता पार्टी नेपाल (राजपा) बाट डिम्पल झा भौतिक पूर्वाधार तथा यातायात राज्यमन्त्री थिइन् । जनता समाजवादी पार्टी (जसपा) फुट्नुअघि दुई राज्यमन्त्री भए पनि जसपा फुटेपछि कांग्रेस, माओवादी केन्द्र र एकीकृत समाजवादी सरकारमा सहभागी भयो । तर उषा यादव अर्थ राज्यमन्त्री र रुबिकुमारी कर्ण सञ्चार राज्यमन्त्री बनेकी छन् । क्याबिनेटस्तरको मन्त्री महिला नै थिएनन् । यता सरोजकुमार यादव नेतृत्वको सरकारमा माओवादी केन्द्रबाट सुनिता यादव उद्योग, पर्यटन र जसपाबाट सुरिताकुमारी साहलाई खेलकुद तथा समाज कल्याण मन्त्रालयको जिम्मेवारी दिइएको थियो । जसमा सुरिता स्वतन्त्रबाट निर्वाचन भएर आएकाले पार्टीमा प्रवेश गर्दा उनलाई मन्त्रालयको जिम्मेवारी दिइएको थियो । दलित अधिकारकर्मी विनोद महरा नेपालको दलित आन्दोलनको लागि एउटा इँटा थपिएको बताउँछन् । उनले भने, यो हाम्रो लागि एकदम खुसीको कुरा हो । उनका अनुसार समग्रमा राज्यबाट अहिले पनि उपेक्षित मधेसले संविधानको मर्मअनुसार समावेशिताको एक नमूना देखाएको छ । जसपामा २ महिला मन्त्रीमधेस सरकारको पहिलो कार्यकालमा महिलालाई राज्यमन्त्रीमा सीमित गरिए पनि अहिलेको वर्तमान सरकारमा दुई जना महिलामन्त्री सहभागी छिन् । जसपाका संसदीय दलका नेता सरोजकुमार यादवको नेतृत्वको मन्त्रिपरिषद्मा पहिलोपटक स्वतन्त्रबाट निर्वाचित भएर जसपा प्रवेश गरेकी सुरिताकुमारी साहलाई स्वास्थ्य मन्त्रीको जिम्मेवारी दिइएको थियो । दोस्रोपटक मन्त्रिपरिषद् विस्तार हुँदा माओवादी केन्द्रले सहिद परिवारको तर्फबाट स्व रामवृक्ष यादव (मास्टर साहेव) को छोरी सुनिता यादवलाई मन्त्रीमा स्थान दिइएको छ । जनमतमा ५ महिलामन्त्री२०८१ जेठ २५ गते जनमतका सतिष सिंहको नेतृत्वमा गठित मन्त्रिपरिषद्मा दलितसहित ५ महिला मन्त्री भएका छन् । एकीकृत समाजवादीबाट बेची लुंगेली, नेपाल संघीय समाजवादी पार्टीबाट विमला अन्सारी, नागरिक उन्मुक्तिबाट उर्मिला चौधरी, नेकपा एमालेबाट राज्यमन्त्रीमा शारदा देवी थापा र जनमतबाट राज्यमन्त्रीको रूपमा रञ्जुकमारी मण्डल खंगलाई जिम्मेवारी दिइएको छ ।"
कर्णालीका विपद् हेर्ने भवन आफैं जोखिममा,"वीरेन्द्रनगर : गत कात्तिक १७ गते जाजरकोट र रुकुमपश्चिममा गएको भूकम्पका कारण धेरै सरकारी कार्यालय र विद्यालयहरू चर्किएर जोखिममा छन् । जाजरकोटको भेरी त्रिवेणी मावि, जिल्ला प्रशासन कार्यालय, जिल्ला समन्वय समिति, नलगाड डिभिजन वन कार्यालय, नलगाड पशुसेवा कार्यालय, भगवती मावि, भेरी त्रिवेणी माविलगायतका सरकारी निकायहरू नै जोखिमयुक्त भवनमा सञ्चालन भइरहेका छन् । भूकम्पबाट धरासायी भएका दर्जनौं जोखिमयुक्त विद्यालयहरूमा बालबालिका पढ्न बाध्य छन् । जोखिमयुक्त भगवती मावि कुदु जाजरकोट भवन । सल्यान जिल्ला प्रहरी कार्यालय, इप्रका दामाचौर, इप्रका देवस्थल, छत्रेश्वरी गाउँपालिका२ स्थित जनता मावि, सल्यानकै बालकल्याण माविलगायतका सरकारी संरचनाहरू विपद्को उच्च जोखिममा पनि सञ्चालन भइरहेका छन् । यस्तै बाढीको उच्च जोखिममा रहेका डोल्पाका जिल्ला प्रहरी कार्यालय, जगदुल्ला गाउँपालिका२ मा रहेको इलाका प्रहरी कार्यालय, ठूलीभेरी नगरपालिका९ स्थित प्रहरीचौकी, मुड्कचुला गाउँपालिका४ स्थित प्रहरी चौकीलगायतका धेरै सरकारी संरचनाहरू नै बाढी र पहिरोको उच्च जोखिममा छन् । मुगुको रारा छायानाथ नगरपालिका८ स्थित भवानी आधारभूत विद्यालय पहिरोको जोखिममा छ । त्यसैगरी सोही नगरपालिका७ स्थित स्वास्थ्यचौकी पिना, वडा नं १२ स्थित नेरा आधारभूत विद्यालय पहिरोको उच्च जोखिममा छ । यस्तै दैलेखको रामघाटमा रहेको सत्य संग्राम आधारभूत विद्यालय बाढी र पहिरोको उच्च जोखिममा छ । प्रहरीचौकी चुप्रा र गैडावाज प्रहरीचौकी पनि बाढीपहिरोको जोखिममा छ । यस्तै कालिकोटका १ सय ८ मानव बस्ती र दर्जर्नौ सरकारी संरचनाहरू नै बाढी र पहिरोको जोखिममा छन् । १० वटै जिल्लाका संरचनाहरू जोखिममा यी त केही जोखिमयुक्त प्रतिनिधिमूलक निकायहरू मात्र हुन् । समग्रमा कर्णाली प्रदेश नै भूकम्प, बाढीपहिरोका साथै अन्य प्राकृतिक प्रकोपहरूको जोखिमबाट अछुतो छैन । कर्णाली प्रदेश प्रहरी कार्यालयका अनुसार कर्णाली प्रदेशका १० वटै जिल्लामा सरकारी संरचनाहरू बाढी पहिरो र भूकम्पको जोखिममा छन् । प्रहरीको तथ्यांकअनुसार प्रदेश राजधानी सुर्खेतमा मात्र ११ विद्यालय, ३ प्रहरी बार्यालय, ५ स्वास्थ्य कार्यालय र ५ अन्य सरकारी निकाय गरी २४ सरकारी कार्यालयहरू विपद्को जोखिममा छन् । जाजरकोटमा २ सय ६९ विद्यालय, ३३ प्रहरी कार्यालय, २० स्वास्थ्य संस्था, २८ अन्य सरकारी कार्यालय गरी ३ सय ५० सरकारी निकायहरू विपद्को जोखिममा छन् । यस्तै रुकुमपश्चिममा ८० विद्यालय, १२ प्रहरी कार्यालय, ६ स्वास्थ्य संस्था, ११ अन्य कार्यालय गरी १ सय ९ सरकारी निकायहरू विपद्को उच्च जोखिममा छन् । यस्तै कर्णालीका १० वटै जिल्लामा हाल सञ्चालनमा रहेका ४ सय ४३ विद्यालय, ६८ प्रहरी कार्यालय, ५७ स्वास्थ्य संस्था, ७९ अन्य कार्यालय गरी ६ सय ४७ सरकारी कार्यालयहरू विपद्को उच्च जोखिममा छन् । प्रदेश प्रहरी कार्यालयका प्रवक्ता एसएसपी बीरबहादुर वलीले भने, कर्णाली बाढी, पहिरो, भूकम्प, आगलागी जस्ता प्राकृतिक प्रकोपका हिसावले निकै जोखिममा छ । यहाँका सरकारी निकायहरू नै अधिकांश विपद्का जोखिमबीच सञ्चालन भइरहेका छन् । अन्य मानवीय बस्तीहरू पनि त्यतिकै जोखिममा छन् । यसले समुदाय, प्रहरी र अन्य सरोकारवाला निकायहरूलाई विपद् पूर्वतयारीमा जुट्न संकेत गरेको उनले बताए । हामी स्रोतसाधनका हिसावले पर्याप्त छैनौं । सानो विपद्मा पनि खोज, उद्धार गर्न निकै समस्या भोग्नुपर्छ । भौगोलिक विकटता, विकासका पूर्वाधारहरूमा कमजोर पहुँच, यातायात र सञ्चारको असुविधालगायतका कारण सानो विपद्मा पनि धेरै क्षति बेहोर्नुपर्ने बाध्यता छ, उनले भने, तर पनि हामी सम्भावित विपद्को पूर्वतयारीमा नै हुन्छौं । यो वर्ष मनसुन पनि छिट्टै आउने सूचना प्राप्त गरेका छौं । कर्णालीका सबै प्रहरी युनिटहरूलाई विपद्को पूर्वतयारीमा बस्न निर्देशन दिएका छौं । विगतमा भएका विपद्का घटनाहरू विश्लेषण गरी सम्भावित विपद्को तयारीमा जुटिरहेको उनले जनाए । यद्यपि प्रहरीसँग स्रोत र साधन अभाव रहेकाले विपद्को जोखिम न्यूनीकरणमा ठूलो चुनौती रहेको उनको भनाइ छ । विपतविरुद्ध सरकारी पूर्वतयारी कमजोर कर्णालीमा जब विपद् हुन्छ, राज्यका निकायहरू केही बोरा चामल बोकेर आउँछन् । त्यति मात्र होइन, त्यही राहतमा पनि राजनीतीकरण हुन्छ । गाउँमा विपद् भएका बेला २० बोरा चामल ल्याउन कम्तीमा ४ लाख खर्च हुने गरी हेलिकप्टरमा नेताको सवार हुन्छ । गाउँका नागरिकलाई आँखामा छारो हाल्ने काम गरिन्छ । नागरिक समाजका अगुवा दमनराज बमले भने, कर्णालीका सरकारी कार्यालयहरू त विपद्को जोखिममा छन् । नागरिकका बस्तीहरूको त हिसाब नै छैन । सुर्खेतमा २०७१ सालमा आएको बाढीका कारण पीडित बनेका स्थानीय नागरिक अहिले पनि गिरीघाटको खोला किनार जंगलमा टहरा निर्माण गरी बसिरहेका छन् । उनीहरूको पुनस्र्थापन राज्यले गर्न सकेको छैन । हरेक वर्ष बाढी, पहिरो जस्ता प्राकृतिक प्रकोपबाट नागरिक गास बासविहीन हुन्छन् । राज्यका निकायहरू केही समय दाल चामल, चाउ चाउ र केही लता कपडा दिन्छन् । त्यसपछि उनीहरूलाई बिर्सन्छन् । फेरि विपद् आउँछ । त्यही चक्र दोहोरिन्छ । विपद्बाट कर्णालीलाई जोगाउन नीतिगत तथा अन्य पूर्वतयारीका काम भने कहीँ कतैबाट नहुने उनले बताए । यस्तो छ तथ्यांक आर्थिक वर्ष ०७७७८ मा विपद्का घटनामा परी ८५ जनाको मृत्यु भएको थियो । ४ सय १६ विपद्का घटना घटेका थिए । जसमा ११ जना बेपत्ता भए । घटनामा १ हजार १ सय ३४ घरमा क्षति पुगेको थियो । १ हजार ३ सय २१ घरपरिवार आंशिक तथा पूर्ण विस्थापित भएका थिए । ३५ करोड ५६ लाख ९९ हजार ५ सय ६४ रुपैयाँ बराबरको धनमालमा क्षति पुगेको थियो । आर्थिक वर्ष २०७९८० मा कर्णालीमा विपद्बाट ६४ करोड ८६ लाख ९६ हजार ७ सय ८४ रुपैयाँ बराबरको क्षति भयो । प्रदेशभर विपद्जन्य घटनामा ६८ जनाको मृत्यु भयो भने १६ जना बेपत्ता भए । ७३ जना घाइते भएका थिए । १ हजार २ सय १५ वटा विपद्का घटना भएका थिए । जसमा १ हजार १ सय ८६ घरमा क्षति भयो । ४ सय ४२ घरपरिवार विस्थापित भए । जोखिमयुक्त नलगाड डिभिजन वन कार्यालय । विपद्का कारण नागरिकका घर, गोठ, भवन, उद्योग, विद्यालय र सरकारी कार्यालयलगायतका भौतिक संरचनाहरूमा क्षति पुगेको थियो । विपद्का क्षेत्रमा सरकारले बनाएका ऐन नियमहरू प्रभावकारी रूपमा कार्यान्वयनमा आएका छैनन् । जसका कारण नागरिकले विपद् आउँदा तत्काल सरकार साथमा रहेको अनुभूति गर्न पाएका छैनन् । पूर्व प्रदेशसभा सदस्य पद्मा खड्काले भनिन्, तीन तहका सरकारबीच तालमेल नमिल्दा विपद् व्यवस्थापनमा समस्या छ । जिल्ला तहमा संघ र प्रदेशका संरचनाहरू छुट्टाछुट्टै छन् । उनीहरूले पनि स्थानीय सरकारसँग समन्वय गरेर आफ्ना योजना तर्जुमा गर्दैनन् । कर्णालीमा सडक निर्माणमा गरिने डोजरको प्रयोग र अबिरल वर्षाले बाढी र पहिरो जाने समस्या छ । भू तथा जलाधार व्यवस्थापन कार्यालय सुर्खेतका प्रमुख शिखर चपाईले भने, वातावरण प्रभाव मूल्यांकन नगरी गरिने विकास, भिरालो जमिन, बस्ती र खेतीका लागि बर्गीकरण नगरिनु, माथिल्लो तटीय क्षेत्रको संरक्षणमा कुनै नीति नहुनु विपद्का कारण हुन् । खोला, वन संरक्षित छैन । चुरे क्षेत्र अत्यन्तै संवेदनशील छ । त्यसको संरक्षण छैन । कर्णालीका ३३ प्रतिशत नागरिक जोखिमयुक्त बस्तीमा बस्ने गरेका तथ्यांक छ । बढ्दो सहरीकरणले गर्दा पनि छिटो विकासको हुटहुटीले धेरै विनासलाई निम्त्याउने गरेको छ । गाउँहरू सहरीकरण हुँदैछन् तर विपद्का हिसावले कहाँ सहरीकरण गर्ने भन्ने विषयमा पनि ठोष योजना छैन । मन लागेको ठाउँमा बजार बिस्तार हुनाले पनि विपद्बाट बढी क्षति हुने गरेको देखिन्छ । समन्वय नहुँदा प्रतिकार्यमा समस्याकर्णालीमा विपद् व्यवस्थापनको कार्यमा सरकार र सम्बन्धित निकायबीच प्रभावकारी समन्वय नहुँदा प्रतिकार्यमा समस्या हुने गरेको छ । कालीकोटको तिलागुफा नगरपालिका प्रमुख शंकरप्रसाद उपाध्यायले विपद् व्यवस्थापनका लागि एकद्वार प्रणाली हुनुपर्ने बताए । उनले भने, स्थानीय सरकार, प्रदेश सरकार र संघीय सरकारबीच तालमेल नमिल्दा विपद् व्यवस्थापनमा समस्या छ । प्रदेश र संघीय सरकारले योजना तर्जुमा गर्दा स्थानीय सरकारसँग समन्वय गर्दैन । यसले विपद्का क्षेत्रमा छरिएर लगानी जाने र उचित प्रतिफल नआउने समस्या भएको छ । विपद् व्यस्थापनका लागि आवश्यक नीति तथा योजनाहरू निर्माण भए तापनि समन्वयको अभावमा कार्यान्वयन हुन नसकेको नागरिक समाजको भनाइ छ । स्रोत साधनहरूमा पनि जनताका आवश्यकताभन्दा पनि पहुँचका आधारमा हुने बाँडफाँटले विभेद गरेको छ । अधिकारकर्मी बाले विकले भने, विपद् व्यवस्थापनमा प्रदेश सरकार चुकिरहेको छ । स्थानीय सरकारले पनि स्थानीय समस्या अनुकूलभन्दा पनि आफू अनुकूल स्रोत परिचालन गर्ने गलत संस्कारले विपद् व्यवस्थापनका लागि आवश्यक मुख्य काम ओझेलमा परेको छ । कर्णालीको भौगोलिक कठिनाइ तथा यस्ता जोखिमयुक्त स्थानमा विपद्को सामना कसरी गर्ने भन्ने विषयमा पूर्वतयारीको अभावमा उद्धारमा समस्या भइरहेको उनको भनाइ छ । विपद् व्यवस्थापनमा तीन तहका सरकारसँगै साझेदार निकायबीच समन्वय गरी एकीकृत रूपमा कार्यक्रम बनाएमा सहज हुने उनले बताए । सरकारले गर्ने विपद् पूर्वतयारीका कामहरू आवश्यकता केन्द्रित नहुँदा पनि विपद्का घटनामा कमी नआएको नागरिक अगुवाको बुझाइ छ । कतिपय योजनाहरू सरकारले पहँुचका आधारमा छनोट गछर्न् । आफ्ना आसेपासे र कार्यकर्ताको सिफारिसमा खोला नै नभएको ठाउँमा तटबन्ध, पानी नभएको ठाउँमा पोखरी, पहिरो नजाने ठाउँमा तटबन्धका योजना पर्छन्, नागरिक समाजका अगुवा हस्तबहादुर बमले भने, तर बास्तबिक ठाउँमा योजना छनोट हुँदैनन् । बजेट पनि आउँदैन । कतिपय बजेट आएको ठाउँमा पनि गुणस्तरीय काम हुँदैन । जसका कारण विपद्को जोखिम कर्णालीमा घट्दो नभई बढ्दो क्रममा छ । दिन प्रतिदिन हाम्रा बस्तीहरू जोखिममा पर्दै गइरहेका छन् । बजेटमा विपद्लाई प्राथमिकता दिन्छौं : मुख्यमन्त्री कँडेल कर्णाली प्रदेशका मुख्यमन्त्री यामलाल कँडेलले कर्णाली प्रदेश विपद्का हिसावले उच्च जोखिममा रहेकाले त्यसलाई न्यूनीकरण गर्न सरकार लागिरहेको बताए । उनले भने, अहिले हामी आगामी आर्थिक वर्षका लागि बजेट, नीति तथा कार्यक्रम निर्माणको तयारीमा जुटिरहेका छौं । उक्त बजेट, नीति तथा कार्यक्रमबाटै विपद्को पूर्वतयारीका लागि आवश्यक बजेट तथा कार्यक्रमको तयारी भइरहेको छ । कर्णालीलाई प्राकृतिक विपद्का हिसावले सुरक्षित बनाउन हाम्रो पहल जारी छ । सरकारले बजेटमा पनि विपद्को विषय प्राथमिकताका साथ सम्बोधन गर्ने उनले बताए । उनले प्राकृतिक प्रकोपसँग लड्न सरकार, नागरिक र अन्य सहयोगी निकायहरूको पनि सहकार्य जरुरी रहेकाले त्यसका लागि सरकारले आवश्यक समन्वय गरिरहेको बताए । उनले भने, सरकार एक्लैले विपद् जोखिम न्यूनीकरण गर्न सक्दैन । यसमा सबैको साथ जरुरी छ । नागरिकको जिउधनको सुरक्षाका लागि सरकार गम्भीर छ । विपद्बाट जोगाउन आवश्यक पर्ने पूर्वतयारीका कामहरू अबिलम्ब गर्न सम्बन्धित सबै निकायहरूलाई निर्देशन पनि दिएका छौं । विपद्बाट सुरक्षित प्रदेश बनाउनुका साथै कर्णालीलाई विकास र समृद्धिका मार्गमा अगाडि बढाउन सरकारले ठोष कार्यक्रमसहित नयाँ बजेट, नीति तथा कार्यक्रम लयाउने तयारी गरेको उनले जानकारी दिए । त्यसका लागि प्रदेश सरकारले संघ सरकार र स्थानीय सरकारसँग पनि समन्वय गरिरहेको उनको भनाइ छ । किन हुन्छ कर्णालीमा विपद् ? कर्णलीमा विपद् हुनुका धेरै कारण छन् । इन्जिनियर लिलाबहादुर भण्डारीका अनुसार पछिल्लो समय कर्णालीमा भइरहेको विपद् अनावश्यक रूपमा गरिने विकासले निम्त्याएको परिणाम हो । उनले भने, त्यसको अलावा विपद् जोखिम न्यूनीकरण र विकास निर्माणबीच तालमेलको कमी, प्राकृतिक सम्पदाको अत्याधिक दोहन, स्पष्ट कार्ययोजना र पर्याप्त लगानीको अभाव, स्रोत साधनको न्यून उपलब्धता, भवन निर्माण संहिताको पालना नहुनु, आधुनिक प्रविधिको कम उपयोग, कमजोर सूचना संयन्त्र र कार्यसञ्चालन कार्यविधिको अभाव जस्ता समस्याहरूका कारण कर्णालीमा विपद्को जोखिम बढिरहेको छ । यसबाहेक जलवायु परिवर्तनको असरले भइरहेको अतिबृष्टि र अनाबृष्टिले पनि कर्णालीमा विपद्का घटना निम्तिरहेका उनको भनाइ छ । उनका अनुसार विपद् व्यवस्थापनमा कर्णालीको संस्थागत सुशासन कमजोर हुनुका साथै विपद् न्यूनीकरणको क्रियाकलापमा निजी तथा गैरसरकारी संस्था संलग्न हुनका लागि रहेको झन्झटिलो प्रक्रियासमेत विपद् व्यवस्थापनको अर्को समस्या हो । विपद्बाट विभिन्न क्षेत्रमा परेका प्रभावका सम्बन्धमा अध्ययन हुन नसक्नु, पर्याप्त शिक्षा र पूर्वचेतावनी दिने प्रणालीको विकास हुन नसक्नुले विपद्बाट प्रभावित हुन सक्ने सम्भावित क्षेत्रमा थप जटिलता ल्याएको छ, उनले थपे । जोखिमयुक्त जिल्ला समन्वय समिति कार्यालय । पछिल्लो समय कर्णालीका लेकाली डाँडाहरूमा हिउँ जम्न छाडेको छ । बर्सेनि खडेरीको मार पर्न थालेको छ । वर्षा भएपछि बाढी आउने गरी हुने तर धेरै समय वर्षा नै नहुने समस्याले विपद्को अर्को समस्या निम्तयाउने गरेको छ । कर्णाली प्रदेशका सुर्खेत बाहेकका ९ जिल्ला बाढी र पहिरोको उच्च जोखिममा छन् । विपद् जोखिम न्यूनीकरण तथा व्यवस्थापन प्राधिकरणका अनुसार कर्णालीमा ८ हजार ८५ घरधुरी बाढी, पहिरोको जोखिममा छन् । भौगोलिक हिसाबले कर्णाली कमजोर भूबनोट भएको र पहिरोको उच्च जोखिममा रहेको प्रदेश हो, इन्जिनियर भण्डारीले भने, बर्खायाम सुरु भयो कि बाढी, पहिरोका घटना भइरहन्छन् । विपद् पूर्वतयारी केबल तयारीमा मात्र सीमित हुन्छन् । विपद् पीडितलाई बिमाले राहतकर्णाली सरकारले कर्णालीका सबै नागरिकको प्राकृतिक विपद् बिमा गरेको छ । बिमाका कारण कर्णालीका नागरिक बाढीपहिरो, आगलागी जस्ता प्राकृतिक विपद्मा परेर ज्यान गुमाएमा प्रतिव्यक्ति दुई लाख रुपैयाँ प्रदेश सरकारले गरेको बिमाबाट प्राप्त गर्छन् । सरकारले बिमा मार्फत दुई लाख दिने हुँदा यसले पीडित परिवारलाई राहत दिएको छ । प्रदेश सरकारको आन्तरिक मामिला तथा कानुन मन्त्रालयमा विपद् शाखा प्रमुख कृष्ण रोकायाका अनुसार प्रदेश सरकारले आर्थिक वर्ष २०७७ फागुनबाट विपद् बिमामार्फत राहत वितरण गर्न थालिएको हो । जसमा हालसम्म ३ सय ७१ जना मृतकका परिवारले राहत प्राप्त गरिसकेका छन् । उनका अनुसार विपद्बाट उत्पन्न हुन सक्ने सम्भावित जोखिमको पूर्वतयारी, प्रतिरोधको तयारी, विपद् प्रतिरोधात्मक भौतिक संरचना, भरपर्दो सूचना प्रवाह, आवश्यक जनशक्ति र त्यसका लागि तालिमको बन्दोबस्त तथा वातावरणअनुकूल विकास निर्माणका काम विपद् व्यवस्थापनको तयारी चरणअन्तर्गत पर्दछ । त्यसमा प्रदेश सरकार चरणबद्ध तयारीमा जुटिरहेको शाखा प्रमुख रोकायाले बताए । विपद्को समयमा गरिने खोज, सूचना तथा तथ्यांक संकलन, उद्धार र राहत वितरण विपद् प्रतिकार्य चरणअन्तर्गत पर्दछ । विपद् प्रतिकार्य चरणमा पीडितहरूलाई तत्काल गाँस, बास र कपास उपलब्ध गराउनु राज्य र सम्बन्धित पक्षको प्रमुख दायित्व हुन्छ, उनले भने, प्रदेश सरकारले विपद्बाट जोगिने र विपद्पछि खोज तथा उद्धार, राहत तथा पुनर्निर्माणका कामलाई पनि योजनाबद्ध रूपमा गर्ने गरी तयारी गरिरहेको छ । विपद्को जोखिममा रहेका सरकारी संरचनाहरूसुर्खेत जाजरकोट रुकुमपश्चिम कर्णालीका १० जिल्लामा विपद्का कारण भएका क्षति आर्थिक वर्ष २०७९८० स्रोत : प्रदेश प्रहरी कार्यालय, सुर्खेत कर्णालीका सरकारी कार्यालयहरू त विपद्को जोखिममा छन् । नागरिकका बस्तीहरूको त हिसाब नै छैन । सुर्खेतमा २०७१ सालमा आएको बाढीका कारण पीडित बनेका स्थानीय नागरिक अहिले पनि गिरीघाटको खोला किनार जंगलमा टहरा निर्माण गरी बसिरहेका छन् । उनीहरूको पुनस्र्थापन राज्यले गर्न सकेको छैन ।दमनराज बम, नागरिक समाजका अगुवा विपद् व्यवस्थापनमा प्रदेश सरकार चुकिरहेको छ । स्थानीय सरकारले पनि स्थानीय समस्या अनुकूलभन्दा पनि आफू अनुकूल स्रोत परिचालन गर्ने गलत संस्कारले विपद् व्यवस्थापनका लागि आवश्यक मुख्य काम ओझेलमा परेको छ । कर्णालीको भौगोलिक कठिनाइ तथा यस्ता जोखिमयुक्त स्थानमा विपद्को सामना कसरी गर्ने भन्ने विषयमा पूर्वतयारीको अभावमा उद्धारमा समस्या भइरहेको छ ।बाले बिक, अधिकारकर्मी"
पुराना पार्टीले नयाँ दलको अस्तित्वलाई स्वीकार गर्न सकेनन् : रवि लामिछाने,काठमाडौं : राष्ट्रिय स्वतन्त्र पार्टीका सभापति रवि लामिछानेले नेपाली राजनीतिको अस्वस्थ र पूर्वाग्रही प्रतिस्पर्धाले समाज र देशको हित नगर्ने बताएका छन्। नेपाल समाजवादी पार्टीको स्थापना दिवसका अवसरमा बुधबार काठमाडौंमा आयोजित कार्यक्रममा उपप्रधान एवं गृहमन्त्री लामिछानेले नयाँ दलहरूको अस्तित्वलाई स्वीकार नगर्ने र नेपाली राजनीतिमा देखिएको अस्वस्थ र पूर्वाग्रही प्रतिस्पर्धाले समाज र देशको हित नगर्ने बताए। उनले मधेसमा जनमत पार्टी र अन्य स्थानमा रास्वपालगायत स्वतन्त्र उम्मेदवारलाई जनताले दिएको भोटले नयाँ सन्देश दिएको भन्दै यसलाई सबै दलहरूले स्वीकार गर्न सक्नुपर्ने बताए। आफ्नो पार्टी स्थापना हुनुभन्दा लामो समयदेखि जनतासमक्ष गएर धेरै अध्ययन गरिएको भन्दै लामिछानले अहिले पनि आफ्नो पार्टीलाई सामाजिक सञ्जालको लोकप्रियताका आधारमा भोट आएको भन्ने जबरजस्त भाव स्थापित गराउन खोजिएको गुनासो गरे। लामिछानले अहिले नयाँ शक्तिहरू मिल्न आवश्यक नरहेको तर्क गर्दै विचारमा आधारमा एक्लै चुनाव लड्न र जनतामाझ परीक्षण गर्न चुनौती दिए। उनले संविधानले परिकल्पना गरेको संघीयताको मर्मअनुसार प्रदेशलाई बेढंगबाट ढंगको बनाउनुपर्ने आवश्यकता देखिएको बताए।
"जसपा नेपाल अध्यक्षमा उपेन्द्र यादव निर्विरोध, पदाधिकारीमा कोको भिड्दैछन्?","जनकपुरधाम : जनता समाजवादी पार्टी नेपालको अध्यक्षमा उपेन्द्र यादव निर्विरोध निर्वाचित भएका छन्। लामो समयदेखि जसपाको नेतृत्व गर्दै आएका यादव पुनः निर्विरोध अध्यक्ष बनेका हुन्। जनकपुरधाममा सोमबारदेखि जारी पार्टीको तीन दिने प्रथम एकता महाधिवेशनअन्तर्गत आज अन्तिम दिन भएको उम्मेदवारी दर्तामा अध्यक्षमा यादवको मात्र उम्मेदवारी परेपछि उनी निर्विरोध निर्वाचित भएका हुन्। १८ वर्ष अगाडि यादवकै नेतृत्वमा मधेसी जनअधिकार फोरम नेपाल गठन भएर पटकपटक पार्टीको नाम परिवर्तन भए पनि अध्यक्षमा यादवले नै नेतृत्व गरिरहेका छन्। स्थापनाकालमा उपेन्द्र यादवको पार्टी एक गैरसरकारी संस्थाको रूपमा थियो। अन्य पदमा कोको भिड्दै?त्यस्तै पार्टीको सहअध्यक्षका लागि ३ जनाले उम्मेदवारी दर्ता गराएका छन्। उपाध्यक्षमा राजकिशोर यादव, लालबाबु राउत र रकम चेम्जोङको उम्मेदवारी परेको छ। उपाध्यक्षमा भने खालिद सिद्धिकी र प्रकाश अधिकारीले उम्मेदवारी दर्ता गराएका छन्। महासचिवमा मनिष सुमन, रामकुमार शर्मा, दीपक कार्की र विजय यादवले उम्मेदवारी दिएका छन्। जसपाको विधान अनुसार एक जना अध्यक्ष, एक जना सहअध्यक्ष, उपाध्यक्ष पाँच जनामध्ये एकजना महिला अनिवार्य हुने व्यवस्था गरिएको छ। त्यस्तैगरी २ जना महासचिव र उपमहासचिव तीन जना र त्यसमध्ये एक जना महिला हुनुपर्ने पार्टीको विधानमा व्यवस्था छ। त्यस्तै सचिव ७ जना हुनेमा दुईजना महिला अनिवार्य हुने र कोषाध्यक्ष एक जना रहने व्यवस्था छ। २० जना केन्द्रीय पदाधिकारी रहने जसपाको केन्द्रीय समिति २०१ सदस्यीय बन्ने छ। आजै अपराह्न ४ बजेदेखि बेलुकी ८ बजेसम्म मतदानको समय तोकिएको जसपा नेपालले जनाएको छ।"
परराष्ट्रमन्त्री श्रेष्ठको बधाईपछि भारतीय विदेशमन्त्रीले भने नेपालसँग सहकार्य गर्न तत्पर छु,काठमाडौं : भारतका नवनियुक्त विदेशमन्त्री एस जयशंकर नेपालसँग सहकार्य गर्न इच्छुक रहेको बताएका छन्। परराष्ट्रमन्त्री नारायणकाजी श्रेष्ठले बधाई ज्ञापन गरेपछि विदेशमन्त्री श्रेष्ठले नेपालसँग काम गर्न इच्छुक रहेको बताएका हु्न्। तेस्रो कार्यालका लागि भारतको प्रधानमन्त्री बनेका नरेन्द्र मोदीले एस जयशंकरलाई पुनः विदेश मन्त्रालयको जिम्मेवारी सुम्पिएका छन्। विदेश मन्त्रालयको जिम्मेवारी पाएपछि एस जयशंकरलाई परराष्ट्र मन्त्री श्रेष्ठले बुधबार टेलिफोनमार्फत् बधाई तथा सफल कार्यकालको शुभकामना दिएका थिए।
"कर्मचारीलाई प्रधानमन्त्रीले भने हस्, भइहाल्छ भनेर हुँदैन, कार्यसम्पादनस्तर र व्यवहार बदल्नुस्","काठमाडौं : प्रधानमन्त्री पुष्पकमल दाहालले आगामी आर्थिक वर्षदेखि सबै राष्ट्रसेवकहरूको नतिजा सूचकसहितको कार्यसम्पादनमा आधारित मूल्याङ्कन प्रणालीको विकास गरी कार्यान्यवन गर्न निर्देशन दिएका छन्। सिंहदरबारमा आयोजित चालु आर्थिक वर्षको तेस्रो त्रैमासिक प्रगति समीक्षा तथा मन्त्रालयस्तरीय विकास समस्या समाधान समिति (एमड्याक) बैठकमा प्रधानमन्त्री दाहालले सबैको कार्यसम्पादनस्तर र व्यवहारमा समेत रूपान्तरण आवश्यक भएको बताए। 'प्रधानमन्त्री तथा मन्त्रिपरिषद्को कार्यालयको गहन भूमिकालाई मध्यनजर गरी इमान्दारीता र कार्यकुशलतापूर्वक कार्यसम्पादनमा जुट्न सबैमा आह्वान गर्दछु। यस कार्यालयलाई शासकीय मामिलाको वास्तविक केन्द्र बनाउने हो। ताली पड्काउने, हजुर, हस्, भइहाल्छजस्ता भाष्यमात्र होइन, हामी सबैको कार्यसम्पादनस्तर र व्यवहारमा समेत रूपान्तरण आवश्यक छ,' उनले भने। प्रधानमन्त्रीले चालु आर्थिक वर्षका बाँकी कार्यक्रम र क्रियाकलापहरूको कार्यान्वयनमा विशेष ध्यान दिई शतप्रतिशत नतिजा प्राप्तिमा जोड गर्न र आर्थिक वर्ष २०८१८२ को नीति तथा कार्यक्रम र बजेटको प्रभावकारी कार्यान्वयनमा आवश्यक पूर्वतयारीका कामहरू समयमै सम्पादन गर्न निर्देशन दिए। तोकिएको समयमा निर्धारित लक्ष्य अनुरूपको नतिजा हासिल गर्न कर्मचारी वर्गको क्रियाशीलता आवश्यक रहेको उल्लेख गर्दै प्रधानमन्त्री दाहालले कार्यरत तहअनुसार कर्मचारीरूको क्षमता विकास गर्नुका साथै उत्प्रेरणा तथा मनोबल बढाउँदै लगिने बताए। मन्त्रिपरिषद्को कार्यालय र मातहत निकायहरूको कार्यसम्पादनस्तर, नतिजा र गुणस्तरलाई राष्ट्रिय मानकको रूपमा स्थापित गर्नुपर्ने आवश्यकता औंल्याउँदै उनले मुलुकको कार्यकारी मुख्यालयको समग्र छवि र प्रगतिमा सरकारको कार्यसम्पादनस्तर प्रतिविम्बित हुने भएकाले त्यस विषयमा ध्यान दिनुपर्ने बताए। प्रधानमन्त्री तथा मन्त्रिपरिषद्को कार्यालयलाई आवश्यकता भन्दा बढी कर्मचारी थन्काउने निकायको रूपमा भन्दा विज्ञता र क्षमता उपयोग गर्ने थलो बनाउनुपर्नेमा जोड दिँदै प्रधानन्त्रीले यस विषयमा विशेषगरी मुख्य सचिवजी र सचिवहरूले नेतृत्वदायी भूमिकासहित आवश्यक प्रबन्ध गर्न निर्देशन दिए। प्रभावकारी अनुगमन तथा मूल्याङ्कन प्रणालीको विकास गरी काम गर्नुपर्नेमा जोड दिँदै प्रधानमन्त्री दाहालले योजना तथा कार्यक्रमहरू समयमा कार्यान्वयन गर्न र प्रभावकारी अनुगमन तथा मूल्याङ्कन प्रणालीको विकास गरी समयमा सूचना प्राप्ति, सूचनाको गहन विश्लेषण र समस्या समाधानका लागि आवश्यक सकारात्मक हस्तक्षेप गर्नुपर्ने जरुरीरहेको बताए। 'समग्र कार्यसम्पादनबाट निरास हुनुपर्ने अवस्था नभए पनि तोकिएको कार्यक्रम, तय गरिएको माइलस्टोन तथा सूचकमा पूर्ण उपलब्धि हासिल गर्न थप मेहनतको आवश्यक छ,' उनले भने।"
श्रीमानश्रीमतीबीच नै फाटो ल्याउने प्रयास भयो : रेशम चौधरी,"काठमाडौं : नागरिक उन्मुक्ति पार्टीका नेता रेशम चौधरीले टीकापुर घटना घटाउनेको नाम सार्वजनिक गर्ने बेला आएको बताएका छन्। समाजवादी पार्टीको स्थापना दिवसका अवसरमा काठमाडौंमा आयोजित कार्यक्रममा चौधरीले टीकापुर घटनाका बारेमा लाल आयोगको प्रतिवेदन लुकाइएको भन्दै अब उक्त घटना घटाउनेको नाम सार्वजनिक गर्ने बेला आएको बताए। उनले टीकापुर घटनामा घाइते व्यक्तिलाई उपचार गर्न अस्पताल लाने, रिक्सा चलाउने, तरकारी बेच्ने निर्दोष थारूहरूलाई ८ वर्ष जेल पठाइएको जिकिर गरे। जबरजस्ती दोषी बनाइएका थारूहरूलाई उचित क्षतिपूर्तिसहित राज्यले माफी माग्ने बन्दोबस्त गर्न उनले गृहमन्त्री समक्ष आग्रह गरे। उनले साढे १० हजार जनप्रतिनिधि र एक लाख ३९ हजार जनता सहभागी भएको आफ्नो पार्टीको महाधिवेशनलाई निर्वाचन आयोगले अवैध ठहर गर्नु उचित नभएको बताए। उनले श्रीमान श्रीमतीबीच नै फाटो ल्याउन खोजेको बताए। 'श्रीमान श्रीमतीबीच फाटो ल्याउन खोज्ने दलहरूले देशको विकास गर्न सक्दैनन्,' उनले भने। उनले आफूलाई अझैपनि तर्साउने प्रयत्न भइरहेको भन्दै त्यसबाट आफू रतिभर पनि त्रसित नहुने बताए।"
केही वर्षभित्र वैकल्पिक शक्तिले नै हो देशको नेतृत्व गर्ने : बाबुराम भट्टराई,काठमाडौं : नेपाल समाजवादी पार्टीका अध्यक्ष बाबुराम भट्टराईले अहिलेको व्यवस्थालाई थप परिमार्जन गर्दै अघि बढ्नुपर्ने बताएका छन्। पार्टीको स्थापना दिवसका अवसरमा बुधबार काठमाडौंमा आयोजित कार्यक्रममा भट्टराईले अहिलेको संविधान आधा भरिएको र आधा खाली गिलास भएको भन्दै यसलाई पूर्ण बनाउन शासकीय स्वरुप लगायतका व्यवस्थालाई परिमार्जन गर्दै अघि बढ्नुपर्ने बताए। उनले प्रदेश र केन्द्रमा प्रत्यक्ष निर्वाचित कार्यकारीको व्यवस्था हुनुपर्ने बताए। भट्टराईले राजनीतिक स्थीरता र भ्रष्टाचारमुक्त देश नबनाएसम्म विकास हुन नसक्ने बताए। उनले पुराना दलका नेताहरू धृतराष्ट बनिसकेको भन्दै उनीहरूको बाहुपासमा नफस्न नयाँ दलका नेताहरूलाई सुझाव दिए। देशलाई अबको केही वर्षभित्र देशको नेतृत्व गर्ने वैकल्पिक शक्ति नै भएको उनको भनाइ छ।
"अख्तियार, निर्वाचन आयोग र सीआईबीले अनावश्यक दु:ख दिइरहेको छ : शेखर कोइराला","काठमाडौं : नेपाली कांग्रेसका नेता डा शेखर कोइरालाले देशको राजनीति तरल अवस्थाबाट गुज्रिरहेको बताएका छन्। बुधबार काठमाडौंमा नेपाल वित्तीय संस्था कर्मचारी संघ,नेपाल बैंक लिमिटेडको अधिवेशन उद्घाटन गर्दै कोइरालाले डेड वर्षमा केन्द्र र प्रदेश गरि ८ वटा सरकार २३ पटक परिवर्तन हुनुलाई राजनीतिक दलहरूले अन्त्यन्तै गम्भीर ढंगले समीक्षा गर्नुपर्नै समेत बताए। राजनीतिक वा सरकारको स्थीतरताविना जतिसुकै कुरा गरेपनि मुलुकमा आर्थिक विकास हुन नसक्ने भन्दै स्थीरता अन्त्यका लागि संविधान संशोधन गर्नुपर्ने उनले बताए। कोइरालाले कांग्रेस अहिले विपक्षमा रहेकाले सरकारमा जान कुनै हतारो नरहेको स्पष्ट पारे । उनले अन्य दलहरूले जस्तै कोशिस गरेर सरकारमा नजाने धारणा व्यक्त गरे। विभिन्न प्रकरणमा अख्तियारले,निर्वाचन आयोगले,सीआईबीले अनावश्यक दु:ख दिइरहेको भन्दै यस विषयमा राजनीतिक दलहरूबीच छलफल हुन जरुरी रहेको उनको भनाइ छ । उनले भने,' के को लागि गरिरहेको छ। दल फुटाउने। दललाई दु:ख दिने। व्यक्ति व्यक्तिहरूलाई दु:ख दिएर अघि जान सकिदैन।' उनले सुशासन,पारदर्शी र भ्रष्टाचारका कुराको छिनोफानो गरेर अघि जान नसके देश पनि अघि जान नसक्ने धारणा राखे। यो विषयलाई नेपाली कांग्रेसले गम्भीर रुपले लिएको उनको भनाइ छ।"
कोरलानाकामा नेपालतर्फको पूर्वाधार बनाइदिने चिनियाँ प्रस्ताव,"जोमसोम : चीनको स्वाशासित क्षेत्र तिब्बतसँग सीमाना जोडिएको मुस्ताङको कोरलानाकामा एकीकृत भन्सार(आईसीपी)लगायतका भौतिक संरचना निर्माण गर्ने चीन सरकारले नेपाल सरकारलाई प्रस्ताव गरेको छ। सोमबार साँझ जिल्ला प्रशासन कार्यालय मुस्ताङमा सरोकारवाला सम्मिलित अन्तरक्रियामा नेपाल सरकार राष्ट्रिय योजना आयोगका उपाध्यक्ष मीनबहादुर श्रेष्ठले कोरलानाकामा भन्सारलगायतका सबै भौतिक संरचना चीन आफैंले बनाइदिने प्रस्ताव सरकारलाई प्राप्त भएको बताएका छन्। आयोगका उपाध्यक्ष श्रेष्ठसहित अर्थ मन्त्रालय, भौतिक पूर्वाधार मन्त्रालय र प्रधानमन्त्री कार्यालयका सचिवउपसचिव लगायतको टोलीले सोमबार उत्तरी चीनको कोरलानाका र राष्ट्रिय गौरवको (बेनीजोमसोमकोरला) सडकको स्थलगत अनुगमन गरेको थियो। सरकारको १ अर्बभन्दा बढी लागतको निर्माणाधीन परियोजनाको अनुगमन तथा सहजीकरण गर्न एक समिति बनेको छ। समितिले अनुगमन तथा सहजीकरण कार्यविधिसमेत बनाएको छ। समितिको संयोजकमा आयोगका उपाध्यक्ष श्रेष्ठलाई कार्यभार दिइएको छ। यही ठूला आयोजनाको स्थलगत अनुगमन तथा सहजीकरण गर्ने उद्देश्य लिएर समितिको टोली पहिलो फ्रेजमै मुस्ताङको कोरला सडकमा निस्किएको थियो। कोरला सडकको स्थलगत अनुगमन गरी फर्कएको समितिको टोलीले जिल्ला प्रशासन कार्यालय मुस्ताङको समन्वयमा समसामयिक विषयमा छलफल गरेको थियो। छलफलमा चीनतर्फ समृद्ध सडकसँगै ठूल्ठूला भन्सार, अध्यागमन तथा सुरक्षा पोष्टलगायतका भौतिक संरचना निर्माण भइसक्दा नेपाल सरकारले आफ्नोतर्फ किन भौतिक संरचना निर्माण गर्न सक्दैन भन्ने स्थानीय पत्रकारहरूले राखेको जिज्ञासामा राष्ट्रिय योजना आयोगका उपाध्यक्ष श्रेष्ठले कोरलानाकामा एकीकृत भन्सार जाँच (आईसीपी)लगायतका भौतिक संरचना निर्माण गरिदिने चिनियाँ पक्षबाट सरकारलाई प्रस्ताव आएको र यसको प्रस्ताव माथि छलफल अघि बढिसकेको बताए। उपाध्यक्ष श्रेष्ठले चीनको उक्त प्रस्तावले मूर्त रुप लिए कोरला पूर्वाधार र कोरला सडकमार्गलाई एकै साथ निर्माण सम्पन्न गर्ने बताए। उनले राष्ट्रिय गौरवको कोरला सडक निर्माणलाई गति दिन आफूले सक्दो प्रयास गर्ने बताए। हिजो विभिन्न कारणले गर्दा सडक निर्माणमा ढिलासुस्ती भएकै हो। अब त्यो ढंगले हुँदैन। यसलाई फरक शिराबाट अघि बढाउनु पर्नेछ। हामीले अनुगमन गरेको रिपोर्ट प्रधानमन्त्रीसमक्ष पेस गर्छौं,' उनले भने। कोरला सडकअन्तर्गत म्याग्दी खण्ड भौगर्भिक समस्याका कारण बाढी पहिरो र नदी कटानले सडक संरचनामा क्षति पुग्ने गरेको उनको भनाइ छ। त्यहाँ देखिने समस्यालाई समाधानका लागि वैकल्पिक उपाय खोज्न यसअघि पनि गृहकार्य भएको उनले बताए। उपाध्यक्ष श्रेष्ठले कोरलानाका सडकलाई उच्च प्राथमिकता राखेर नै यहीबाट स्थलगत अनुगमन तथा सहजीकरण गर्ने कार्य सुरु गरिएको बताए। कोरला सडक तथा कोरलानाकामा भौतिक संरचना निर्माण सम्पन्न भएमा गण्डकी प्रदेशको पर्यटनमात्र नभएर ब्यापारिक हबसमेत बन्ने उपाध्यक्ष श्रेष्ठले बताए। उनले अब कोरलानाका पछिल्लो थपिएको समसीमाभित्रै सम्पन्न गर्ने गरी काम अघि बढाइने उल्लेख गरे। अर्थ मन्त्रालयका सचिव टंक पाण्डेयले पनि कोरलानाकामा चीनले भौतिक संरचना निर्माण गरिदिने प्रस्ताव सरकारलाई प्राप्त भइसकेको बताए । सरकार आफ्नै स्रोतसाधनले बनाउने कि चीनको प्रस्तावलाई आत्मसाथ गर्ने भन्नेमा छलफल चलिरहेको छ।। यो प्रक्रिया टुंगोमा पुगिसकेको छैन। सरकारले पनि कोरला पूर्वाधारका लागि आफ्नै तरिकाले अध्ययन गरेको छ,' उनले भने। कोरलानाकाको नेपाली भूमिको दशगजा क्षेत्रमा सरकारले १ हजार रोपनी जग्गा प्राप्त गरिसकेको छ। त्यहाँ भन्सार, सुख्खा बन्दरगाह, अध्यागमन, एकीकृत सुरक्षा पोष्ट, क्वारेन्टाइनलगायतका भौतिक संरचना निर्माण गर्न भन्सारका नाममा ४ वर्षअघि नै जग्गा प्राप्त भइसकेको हो। २०७९ साल फागुनमा कोरलानाकामा भौतिक संरचना निर्माणका लागि सरकारले विस्तृत परियोजना प्रतिवेदन (डीपीआर) सर्भे प्रारम्भ गरेको थियो। यसका लागि नेपाल उद्योग वाणिज्य मन्त्रालय, आपूर्ति मन्त्रालय र नेपाल इन्टरमोडल यातायात विकास समितिअन्तर्गत कोरला पूर्वाधार निर्माणका लागि १ करोड बजेट विनियोजन गरिएको थियो। कोरला पूर्वाधारको डीपीआर गर्ने जिम्मा सितारा, इन्टुसिप, फुलराइट जेभीले लिएको थियो। जेभीले कोरलानाका पुगेर डीपीआरको प्रतिवेदन बुझाए पनि सरकारले उक्त प्रतिवेदन अझै सार्वजनिक गरेको छैन। जसका कारण कोरला पूर्वाधार निर्माण गर्न सरकारले विलम्व गरेको देखिन्छ।"
सत्ता र शक्तिको आडमा कसैले उन्मुक्ति पाउनु हुँदैन : नेता विश्वकर्मा,"दाङ : नेपाली कांग्रेस केन्द्रीय सदस्य तथा पूर्वमन्त्री मिन विश्वकर्माले सत्ता र शक्तिका आडमा कुनै पनि नेतालाई उन्मुक्ति दिन नहुने बताएका छन्। नेपाल प्रेस युनियन दाङले बुधबार घोराहीमा आयोजना गरेको पत्रकार सम्मेलनमा बोल्दै नेता विश्वकर्माले राजनीतिक दलका नेताहरुसँग जोडिएका सबै घट्नाहरुको सत्यतथ्य छानविन गर्नुपर्ने भन्दै दोषी देखिए कानुन अनुसार दण्डीत हुनुपर्ने बताए। कुनै पनि पार्टीका नेता वा परिवारका नातेदार जोडिएकै कारण घट्नालाई प्रभाववित पार्न नहुने भन्दै नेता विश्वकर्माले कांग्रेस, एमाले, माओवादी,स्वतन्त्र पार्टीलगायतका नेताहरु जोडिएका सहकारी प्रकरण, टिकापुर जग्गा प्रकरण, ललिता निवास, भुटानी शरणार्थी ,सुकुम्वासी जग्गा प्रकरणदेखि गिरीबन्धु जग्गा प्रकरणसम्म सबै घट्नाहरुको सत्यतथ्य छानविन गर्न आवश्यक रहेको बताए। भ्रष्ट्राचार,अनियमितालगायतका बेतिथिको विरोधसँगै सुशासनका लागि नेपाली कांग्रेसले संसददेखि सडकसम्म निरन्तर कुरा उठाउँदै आएको भन्दै नेता विश्वकर्माले कांग्रेस भएकै कारण कसैले उन्मुक्ति नपाउने बताए। भुटानी शरणार्थी प्रकरणलगायतका घट्नाहरुमा कांग्रेसका प्रभावशाली नेता बालकृष्ण खाँडलगायतका नेताहरु विगतमा मुच्छिएको भन्दै उनले कसैको बचाउनमा कांग्रेस नलाग्ने बताए । नेता र नेतृत्वसँग जोडिएका विषयमा सत्यतथ्य छानविन गरेर जनतालाई प्रष्ट पार्नुपर्ने भन्दै त्यसका लागि कांग्रेसले सहयोग गर्न तयार रहेको बताए। सहकारी प्रकरणमा कांग्रेसले कुरा उठाएकै कारण अहिले छानविनको प्रक्रिया अघि बढेको भन्दै उनले संसदका महासचिवको विषयमा पनि छानविन प्रक्रिया अघि बढाउनुपर्ने बताए। राज्यको निती निर्माण गर्ने स्थानमै बस्ने मानिसको नागरिकतामा खोट देखिनुले राम्रो संकेत नगर्ने भन्दै नेता विश्वकर्माले सबैलाई छानविनको दायरामा ल्याउनुपर्ने बताए । त्यसैगरी नेता विश्वकर्माले नेपाली कांग्रेस सरकार बनाउने र ढलाउने पक्षमा नलागेको बताए। नेपाल प्रेस युनियन दाङले घोराहीमा आयोजना गरेको पत्रकार सम्मेलनमा बोल्दै नेता विश्वकर्माले कांग्रेस इमान्दारिताका साथ सशक्त प्रतिपक्षको भूमिका बस्ने बताए। सरकारले राम्रो काम गर्दै जनताको मन जित्न सके वर्तमान सरकार अघि बढ्ने सम्भावना रहेको भन्दै नेता विश्वकर्माले भने,कांग्रेस वर्तमान गठबन्धनको सरकारलाई ढालेर सरकार बनाउने पक्षमा छैन। यही सरकार निरन्तर जाओस् भन्ने पक्षमा छ। जनचाहना अनुसार सरकार अघि बढ्न नसके नयाँ सरकार बन्ने सम्भावना कायमै रहेको बताए।"
"सेनाभित्र लोकतान्त्रिकरण गर्नुपर्नेछ, त्यहाँभित्र गणतन्त्र आएको छैन : उपमहासचिव गुरुङ","उनले संवेदनशील अंग नेपाली सेनालाई व्यापार,ठेक्कापट्टा गर्न दिनु कतिको जायज छ भन्दै प्रश्न गरे। काठमाडौं : नेकपा एमालेका उपमहासचिव पृथ्वीसुब्बा गुरुङले संसदको काम कारबाहीप्रति असन्तुष्ट जनाएका छन्। बुधबार प्रतिनिधि सभाको बैठकमा सम्बोधन गर्दै उनले बजेटकोबारे धेरै टिप्पणी नभएपनि संसदलाई बहसको थलो बनाउनुपर्ने तर्क गरेका हु्न्। उनले संसदलाई वादविवाद,संवाद र सहमतिको थलोको रुपमा स्थापित गर्नुपर्ने धारणा राखे। यो संसद वादविवाद,संवाद र सहमतिको थलो बनाउनुपर्छ। यो संसद समस्या समाधानको थलो बन्नुपर्छ। राष्ट्रकासामू उपस्थित चुनौतिका सामना गर्न सक्ने केन्द्र बनाउनुपर्छ। गुरुङले भने,संसदलाई प्रभावकारी बनाउने र आकर्षकको केन्द्र बनाउनेतर्फ सोचिरहेका छैनौं। शून्य समयमा लामो समय खर्चन्छौ, तर विधेयकमाथि छलफल गर्दा ३ मिनेटको समय दिन्छौं। विधेयक बनाउने थलोमा विधेयकमाथि छलफल गर्दैनौं भने संसद कसरी प्रभावकारी हुन्छ ? सांसद गुरुङले प्रतिनिधि सभामा नीति तथा कार्यक्रममा व्यापक छलफल गर्नुपर्नेमा त्यो हुन नसकेको भन्दै असन्तुष्ट व्यक्त गरे। उनले संवेदनशील अंग नेपाली सेनालाई व्यापार,ठेक्कापट्टा गर्न दिनु कतिको जायज छ भन्दै प्रश्न गरे। उनले सेनामा महत्त्वकाक्षी बढ्यो भने लोकतन्त्र,गणतन्त्रमाथि नै खतरा पर्ने दाबी गरे। गुरुङले भने,नेपाली सेनाको अझै आधुनिकीकरण,पेशागत हिसाबले सक्षम बनाउनुपर्नेछ। सेनाभित्र लोकतान्त्रिकरण गर्नुपर्नेछ, त्यहाँभित्र गणतन्त्र आएको छैन भन्ने लाग्छ। त्यसको बारे रक्षा मन्त्रालयले पोलिसी पर्नेछ,सेनालाई आधुनिकीकरण गर्नुपर्ने आवश्यकता छ,परम्परागत रुपमा चल्न दिनुहुँदैन। उनले पोलिसी र कार्यक्रममा हस्तक्षेप गर्नु आवश्यकता रहेको उल्लेख गरे।"
प्रतिनिधिसभा बैठक (लाइभ),"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। बैठकमा चारवटा मन्त्रालयका लागि छुट्याइएको विनियोजन बजेटमाथि छलफल हुने कार्यसूची छ। सहरी विकास, रक्षा, महिला,बालबालिका तथा ज्येष्ठ नागरिक र कानुन,न्याय तथा संसदीय मामिला मन्त्रालयको विनियोजन बजेटमाथि छलफल हुनेछ। योसँगै सांसदहरूले दर्ता गरेको खर्च कटौतीको प्रस्ताव पनि पेश हुने कार्यसूचीमा उल्लेख छ। मंगलबारदेखि विनियोजन विधेयक २०८१ को विभिन्न शीर्षकहरूमाथि छलफल सुरू भएको हो। मंगलबार शिक्षा तथा विज्ञान प्रविधि,कृषि तथा पशुपन्छी विकास र श्रम तथा रोजगार मन्त्रालयको बजेटमाथि छलफल भएको थियो।"
राष्ट्रपति पौडेल स्विट्जरल्यान्डको जेनेभामा,"काठमाडौं : राष्ट्रपति रामचन्द्र पौडेल स्विट्जरल्यान्ड र जर्मनीको भ्रमणका क्रममा स्विट्जरल्यान्डको जेनेभा पुगेका छन्। उनलाई जेनेभा अन्तर्राष्ट्रिय विमास्थलमा नेपाली राजदूत रामप्रसाद सुवेदी तथा दूतावासका कर्मचारीले स्वागत गरेको राष्ट्रपतिको सचिवालयले जनाएको छ । उनले यही जेठ ३१ गते अन्तर्राष्ट्रिय श्रम सङ्गठन (आइएलओ)को आयोजनामा हुने अन्तर्राष्ट्रिय श्रम सम्मेलनको एक सय १२औँ उच्चस्तरीय सत्र अन्तर्गतको सामाजिक न्यायका लागि विश्वव्यापी गठबन्धन (ग्लोबल कोलिसन फर सोसल जस्टिस)को उद्घाटन मञ्चलाई प्रमुख वक्ताका रुपमा सम्बोधन गर्ने कार्यक्रम रहेको छ । जेठ ३१ गते नै राष्ट्रपति पौडेलसँग अन्तर्राष्ट्रिय श्रम सङ्गठन (आइएलओ)का महानिर्देशक गिल्बर्ट एफ होग्ङबोले शिष्टाचार भेट गर्ने कार्यक्रम तय भएको छ । यसैगरी राष्ट्रपति पौडेलले आज जेठ ३० गते स्विस महासङ्घका राष्ट्रपति भिओला आमहर्डसँग द्विपक्षीय वार्ता गर्नेछन्। स्विट्जरल्यान्डको भ्रमणपछि राष्ट्रपति पौडेल आगामी असार १ गते जेनेभाबाट रोयल डच एयरलाइन्स मार्फत जर्मनीको बर्लिन प्रस्थान गर्नेछन् । राष्ट्रपति पौडेलले सङ्घीय गणतन्त्र जर्मनीका राष्ट्रपति फ्रैङ्कवाल्टर स्टाइनमायेरको निमन्त्रणामा जर्मनीको औपचारिक भ्रमण गर्न लागेका हुन्। उनले असार ३ गते जर्मनी राष्ट्रपतिसँग औपचारिक वार्ता गर्नेछन्। जर्मनीमा राष्ट्रपति पौडेलले पोष्टडाम इन्स्टिच्युट फोर क्लाइमेट इम्प्याक्ट रिसर्च इन्स्टिच्युट, जर्मन रिसर्च फर जियोसाइन्स, टेलेग्राफफेनवर्ग क्याम्पसको अवलोकन गर्ने कार्यक्रम रहेको छ । साथै सेसिलियानहोफ एन्ड स्यान्ससोसी प्यालेस गार्डेन र सेसिलियानहोफ एन्ड स्यान्ससोसी प्यालेस म्युजियमको पनि अवलोकन गर्ने कार्यक्रम रहेको छ । यसैगरी असार २ गते गैरआवासीय नेपाली सङ्घ जर्मनीले राष्ट्रपति पौडेललाई अभिनन्दन गर्ने कार्यक्रम रहेको छ । सोही कार्यक्रममा उनले जर्मनीमा रहेका नेपाली समुदायलाई सम्बोधन गर्ने कार्यक्रम पनि तय भएको छ । असार ३ गते जर्मनी ट्रेड एन्ड इनभेष्ट आबद्ध उद्योगी व्यापारीहरूसँग भेट कार्यक्रम रहेको छ । राष्ट्रपति पौडेल भ्रमण सम्पन्न गरी असार ५ गते स्वदेश फर्कनेछन्। रासस"
सीप सिकाउन र आर्थिक रुपमा सबल बनाउन छोरी आत्मनिर्भर कार्यक्रम ल्याइएको हो : मन्त्री चौधरी,"नवलपुर : महिला, बालबालिका तथा ज्येष्ठ नागरिक मन्त्री भगवती चौधरीले किशोरीहरूका लागि लगानी र नीतिगत सुधार गर्नुपर्नेमा सरकार प्रतिबद्ध रहेको बताएकी छन्। नवलपुरको देवचुली नगरपालिका१० मा बालिका सिकाइ तथा स्रोत केन्द्रको अवलोकनपछि किशोरी र बालबालिकाहरूसँग अन्तरसंवादमा मन्त्री चौधरीले किशोरीहरूमा राज्यका सबै निकाय, सामाजिक क्षेत्र तथा समाज, परिवार सबैले लगानी गर्न आवश्यक रहेको बताएकी हुन्। मन्त्री चौधरीले सरकारले मन्त्रालयगत बजेट दिने क्रममा थोरै बजेट दिने र योजनाअनुसारको बजेट कटौती गर्दा आशातीत काम गर्न नसकेको उल्लेख गरिन्। बालबालिकाहरूको संरक्षण, शिक्षा, स्वास्थ्यमा लगानी तथा उनीहरूको सुरक्षाका निम्ति लगानी गर्न राज्य प्रतिबद्ध छ, मन्त्री चौधरीले भनिन्, त्यसका निम्ति हामीले काम पनि गर्दै आएका छौँ। तर मन्त्रालयत बजेटको सीमितताका कारण आशातीत काम गर्न सकेका छैनौँ। उनले छोरीहरूलाई शिक्षासँगै जीवन उपयोगी शिक्षा समेत सिकाउनुपर्ने बताइन्। खासगरी आत्मनिर्भर बनाउनका निम्ति सीप सिकाउनुपर्ने उनको भनाई थियो। सोही योजना अन्तर्गत छोरी आत्मनिर्भर कार्यक्रम ल्याइएको मन्त्री चौधरीको दाबी छ। हामीले यो बजेटमा प्रधानमन्त्री छोरी आत्मनिर्भर कार्यक्रम ल्याएका छौँ। त्यो विशेष गरी छोरीहरूलाई आर्थिक रूपमा सबल बनाउनका निम्ति ल्याइएको कार्यक्रम हो, मन्त्री चौधरीले भनिन्, स्थानीय तहको सबै पालिकामार्फत सञ्चालन हुने गरी ल्याइएको उक्त कार्यक्रम केही ठाउँबाट पाइलटका रूपमा सञ्चालन हुनेछ। किनभने हामीले योजना बनाएअनुसार बजेटको व्यवस्था हुन सकेन। यसैगरी किशोरीको अधिकार र सरोकारवालाको भूमिकाको बारेमा अन्तर संवाद कार्यक्रम कार्यक्रममा किशोरी अभियन्ता रेजिना घर्ती मगरले तीन तहको सरकारले बालबालिकालाई प्राथमिकता दिनुपर्ने र लगानीको सुनिश्चितताको लागि पहल गर्नुपर्नेमा जोड दिइन्। कार्यक्रममा सहभागीहरूले विद्यालयमा नर्स कार्यक्रम प्रभावकारी रूपमा सञ्चालन गरिनुपर्ने, किशोरीहरूको लागि आवश्यक पर्ने सेनेटरी प्याड गुणस्तरीय र निजी विद्यालयमा पनि उपलब्धता गराइदिनुपर्ने, स्थानीय तहमा किशोरकिशोरीहरूको लागि मानसिक स्वास्थ्यको लागि मनोपरामर्शकर्ताहरूको व्यवस्थापन गरिनुपर्ने, स्थानीय तहमा किशोरीहरूको लागि छुटै डेस्कको स्थापना गरिनुपर्ने, गरिब र सीमान्तकृत बालबालिकालाई राज्यले निःशुल्क शिक्षा र स्वास्थ्यको लागि काम गरिनुपर्ने, दिवा खाजालाई सबै बालबालिकाले पुग्ने गरिएको लागि व्यवस्थापन गरिनुपर्ने लगायतका सवालहरू मन्त्री चौधरीसामु पेश गरेका थिए।"
श्रमिकलाई मर्यादित कार्यमा लगाउन र सामाजिक न्याय प्रवर्द्धन गर्न नेपाल प्रतिबद्ध छ : मन्त्री अर्याल,"काठमाडौं : श्रम, रोजगार तथा सामाजिक सुरक्षामन्त्री डोलप्रसाद अर्यालले श्रमसम्बन्धी समस्या समाधान गर्न तथा सामाजिक न्याय प्रवर्द्धनमा नेपाल प्रतिबद्ध रहेको बताएका छन्। मङ्गलबार जेनेभामा आयोजित ११२ औँ अन्तर्राष्ट्रिय श्रम सम्मेलनलाई सम्बोधन गर्दै उनले श्रमिकलाई मर्यादित कार्यमा लगाउने कार्यसूची कार्यान्वयन गर्न नेपाल सरकार प्रतिबद्ध रहेको बताएका हुन् । मन्त्री अर्यालले श्रमसम्बन्धी ऐन, कानुनको कार्यान्वयन तथा सुधारका साथै त्यसक्रममा प्राप्त अनुभव, उपलब्धिबारे जानकारी दिनुभएको जेनेभास्थित संयुक्त राष्ट्रसङ्घ तथा अन्य अन्तर्राष्ट्रिय सङ्गठनहरूका लागि नेपालको स्थायी नियोगले जनाएको छ । मन्त्री अर्यालले मङ्गलबार अपराह्न मलेसियाका मानव संशाधन मन्त्री चि केओङ सिमसँग भेटवार्ता गरे । त्यस अवसरमा उनीहरूबीच नेपाली आप्रवासी कामदारका लागि सुरक्षित कामको वातावरण निर्माण र कामदारको सीप अभिवृद्धिमा सहयोग सुदृढ गर्ने विषयमा छलफल भएको थियो । त्यसैगरी मन्त्री अर्याल र कतारका श्रम मन्त्री अली समिख अल मारीबीच पनि मङ्गलबार नै भेटवार्ता भएको जनाउँदै उक्त नियोगले दुवै मन्त्रीले नेपाली कामदारको समस्या समाधान र कामको अवस्था सुधार गर्न द्विपक्षीय सहयोगलाई सुदृढ बनाउने उपायबारे छलफल भएको छ । सम्मेलनमा सहभागी हुने राष्ट्रपति रामचन्द्र पौडेल नेतृत्वको प्रतिनिधिमण्डलमा मन्त्री अर्याल आज सामेल हुनेछन् । गत सोमबार जेनेभा गएका मन्त्री अर्याल शुक्रबार स्वदेश फर्कने कार्यक्रम छ ।  रासस"
"प्रतिनिधिसभा बैठक बस्दै,चारवटा मन्त्रालयको बजेटमाथि छलफल हुने","काठमाडौं : संघीय संसदअन्तर्गत प्रतिनिधिसभा बैठक बस्दैछ। बिहान ११ बजेका लागि बोलाइएको बैठकमा चारवटा मन्त्रालयका लागि छुट्याइएको विनियोजन बजेटमाथि छलफल हुनेछ। सहरी विकास,रक्षा,महिला,बालबालिका तथा ज्येष्ठ नागरिक र कानुन,न्याय तथा संसदीय मामिला मन्त्रालयको विनियोजन बजेटमाथि छलफल हुनेछ।योसँगै सांसदहरूले दर्ता गरेको खर्च कटौतिको प्रस्ताव पनि पेश हुने कार्यसूची छ। मंगलबारदेखि विनियोजन विधेयक २०८१ को विभिन्न शीर्षकहरूमाथि छलफल सुरू भएको हो। मंगलबार शिक्षा तथा विज्ञान प्रविधि,कृषि तथा पशुपन्छी विकास र श्रम तथा रोजगार मन्त्रालयको बजेटमाथि छलफल भएको थियो।"
राष्ट्रपति पौडेल दोहाबाट जेनेभा प्रस्थान,"काठमाडौं : राष्ट्रपति रामचन्द्र पौडेल स्वीट्जरल्याण्डको जेनेभामा आयोजना हुने अन्तर्राष्ट्रिय श्रम सम्मेलनको एक सय १२औँ अधिवेशनमा सहभागी हुने सिलसिलामा आज बिहान कतारको राजधानी दोहाबाट त्यसतर्फ प्रस्थान गरेका छन्। मङ्गलबार राति दोहा पुगेको राष्ट्रपति नेतृत्वको प्रतिनिधिमण्डललाई हमाद इन्टरनेशनल विमानस्थलमा कतारका लागि नेपालका राजदूत नरेशविक्रम ढकाल, कतारी विदेश मन्त्रालय र नेपाली राजदूतावासका कर्मचारीले बिदाइ गर्नुभएको राष्ट्रपतिका प्रेस सल्लाहकार किरण पोखरेलले जानकारी दिए। त्यसअघि सोही टोलीले राष्ट्रपतिलाई स्वागत गरेको थियो । राष्ट्रपति पौडेलले आज स्वीस महासङ्घका राष्ट्रपति भिओला आमहर्डसँग द्विपक्षीय वार्ता गर्ने कार्यक्रम रहेको परराष्ट्र मन्त्रालयले जनाएको छ । भोलि बिहीबार उनले सामाजिक न्यायका लागि विश्वव्यापी गठबन्धन मञ्चको उद्घाटन सत्रलाई सम्बोधन गर्नेछन्। भोलि नै राष्ट्रपति पौडेलसँग अन्तर्राष्ट्रिय श्रम सङ्गठन (आइएलओ)का महानिर्देशक गिल्बर्ट एफ होग्ङबोले शिष्टाचार भेट गर्ने कार्यक्रम छ । राष्ट्रपति पौडेल आगामी असार १ गते जेनेभाबाट बर्लिनतर्फ प्रस्थान गर्नुहुनेछ ।सङ्घीय गणतन्त्र जर्मनीका राष्ट्रपति फ्रैङ्कवाल्टर स्टाइनमायेरको निमन्त्रणामा राष्ट्रपति पौडेल जर्मनीको औपचारिक भ्रमणमा जान लागेका हुन्। उनले असार ३ गते आफ्ना जर्मन समकक्षीसँग औपचारिक वार्ता गर्नेछन्। जर्मनीमा राष्ट्रपति पौडेलले पोष्टडाम इस्टिच्युट फर क्लाइमेट इम्प्याक्ट रिसर्च इन्स्टिच्युट, जर्मन रिसर्च फर जियो साइन्स, टेलेग्राफफेनवर्ग क्याम्पसको अवलोकन गर्ने कार्यक्रम छ । साथै सेसिलीयानहोफ एण्ड स्यान्ससोसी प्यालेस गार्डेन र सेसिलीयानहोफ एण्ड स्यान्ससोसी प्यालेस म्युजियमको पनि अवलोकन गर्ने कार्यक्रम छ । असार २ गते गैरआवासीय नेपाली सङ्घ जर्मनीले राष्ट्रपति पौडेललाई अभिनन्दन गर्ने कार्यक्रम रहेको छ । सोही कार्यक्रममा उनले जर्मनीमा रहेका नेपालीलाई सम्बोधन गर्नेछन्। त्यसैगरी राष्ट्रपतिले असार ३ गते जर्मनी ट्रेड एण्ड इनभेष्टमा आबद्ध उद्योगी व्यापारीसँग भेट गर्ने कार्यक्रम छ । राष्ट्रपति पौडेल असार ५ गते स्वदेश फर्कनेछन्। रासस"
सरकारलाई जीवन परियारको प्रश्न : सार्वजनिक खर्च पुनरावलोकन आयोगको प्रतिवेदन कार्यान्वयन गर्न कसले रोक्यो ?,"काठमाडौं : नेपाली कांग्रेस सांसद जीवन परियारले डाडिल्लीराज खनाल संयोजकत्वमा तयार पारिएको सार्वजनिक खर्च पुनरावलोकन आयोगको प्रतिवेदन कार्यान्वयनमा ल्याउन माग गरेका छन्। बुधबार प्रतिनिधिसभा बैठकमा विनियोजन विधेयक २०८१०८२ अन्तर्गत विभिन्न मन्त्रालयका लागि छुट्याएको विनियोजन बजेटमाथि छलफलमा भाग लिँदै सांसद परियारले खनाल संयोजकत्वमा गठन भएको आयोगको प्रतिवेदन कार्यान्वयन गर्न कसले रोक्यो ? भन्दै प्रश्न समेत गरे। '२०७५ साल भाद्र ३ गते तत्कालीन सरकारले मन्त्रिपरिदको निर्णयबाट डा डिल्लीराज खनाल संयोजकत्वमा एउटा सार्वजनिक खर्च पुनरावलोकन आयोगको प्रतिवेदन तयार पारेको छ। मलाई सम्झना छ, संभवत वर्तमान सत्तारुढ दल नेकपा एमालेका अध्यक्ष केपी शर्मा ओली प्रधानमन्त्री भएको बेलामा यो आयोग बनाएको हो। माओवादीका साथीहरू पनि सरकारमा थिए, 'उनले भने, ' त्यो आयोगको प्रतिवेदन कार्यान्वयन कसले रोकेको छ ?' सांसद परियारले गत वर्ष अर्थमन्त्री डाप्रकाशशरण महतले सोही प्रतिवेदनका आधारमा केही संस्थानहरू मर्ज र केही कार्यालयहरू खारेज गरेको स्मारण गराए। उनले त्यो प्रतिवेदन वर्तमान सरकारलाई पढ्न समेत सुझाव दिए। उनले भने,'त्यो प्रतिवेदनलाई पढ्यो भने कुनै पनि आयोजनाहरू केका लागि बनाउने भन्ने कुराहरू छ। ठेक्का प्रक्रिया कसरी लगाउने भन्ने कुरा छ। खर्च गर्ने प्रक्रिया कस्तो हुन्छ भन्ने कुरा उल्लेख छ,'त्यसैले त्यो प्रतिवेदन वर्तमान सरकारले पढ्ने कि नपढ्ने?' दलित समुदायको हकअधिकारका लागि सरकारले ध्यान दिन नसकेको उनको आरोप छ। ' दलित समुदाय १३८ प्रतिशत अर्थात् ४५ लाख हारहारीमा छन्। तीमध्ये ९० दलितहरू गरिबीको रेखामुनि छन्। तिनीहरूको पक्षमा सरकारले कुनै काम गर्न सकेको छैन,'उनले भने,'सरकारले छुवाछुतमुक्त राष्ट्र घोषणा गरेपनि त्यसको कार्यान्वयन हुन सकेको छैन।' हरेक वर्ष मन्त्रालयमा विभिन्न शीर्षकमा खर्चहरू बढाउँदै जाने तर, सही सदुपयोग नहुने परिपाटी विगतदेखि नै चल्दै आएको भन्दै यसलाई रोक्नुपर्ने उनको सुझाव छ।"
"' कर्णाली पुलको मर्मत तत्काल गरियोस्, खच्चडका मालिकलाई क्षतिपुर्ति दिइयोस् '","काठमाडौं : प्रमुख प्रतिपक्षी दल नेपाली कांग्रेस सांसद सीता कुमारी रानाले कर्णाली पुल मर्मतका लागि सरकारसँग माग गरेकी छिन्। बुधबार प्रतिनिधिसभा बैठकमा बोल्दै सांसद रानाले कर्णाली नदीमाथिको झोलुङ्गे पुलमा आवतजावत बन्द गरिएपछि तत्काल मर्मतका लागि माग गरेकी हुन्। आइतबार अछामबाट दैलेख जाँदै गरेका १३ वटा खच्चड लठ्ठा चुँडिदा पुलमा फसेका थिए। पुलमा फसेका १३ खच्चडमध्ये उद्दारका क्रममा २ वटा मरेका थिए। पुलबाट नदीमा खसालेर खच्चडको उद्दार गरिएको थियो। अछामको पञ्चदेवल बिनायक नगरपालिका९ कालेकाडा र दैलेखको आठबिस नगरपालिका४ खिड्कीज्युला जोड्ने कर्णालीको झोलुङ्गे पुलको दाहिनेतर्फका लट्ठा चुडिएपछि जीर्ण बनेको उक्त पुलमा आवागमन बन्द गरिएको छ। पु्लको आवागमन बन्द गरिएपछि दैलेख र अछामका विद्यार्थीहरू पढाइबाट बञ्चित भएको बताउँदै रानाले पुल मर्मतको कार्य तत्काल अघि बढाउन सरकारसँग माग गरेकी हुन्। उनले खच्चडको मालिकलाई उचित क्षतिपूर्ति दिनुपर्ने बताइन्। 'पुलको लठ्ठा चुडिँदा कोल्टिएका खच्चडलाई हेर्दा जो कसैको हृदय रोएको छ। अवोध पशुहरुको मृत्युले मन रोएको छ। हाल कर्णाली माथिको झोलुंगे पुलमा आवातजावत बन्द गरिएको छ। दैलेख आठबीस नगरपालिका ४ र अछाम ९ जोडिएको यो पुल प्रयोगमा रोक लगाएपछि झन्डै १०० जना विद्यार्थी विद्यालय जान बञ्चित भएका छन्। यो पुलबाट आवतजावतमा जोखिम भएपछि दैलेख र अछाम जिल्लाको प्रशासनबाट बन्द गरिएको हो। आइतबार खाद्यान्न बोकेर जाँदै गरेका १३ खच्चड पुलको लठ्ठा चुँडिदा पुलमा फसेका थिए। तीमध्ये २ वटा खच्चड परेका छन्,'उनले भनिन्,'खच्चडको मालिकलाई उचित क्षतिपूर्तिको व्यवस्था सरकारले तुरून्तै गरोस् भन्न चाहन्छु।' अन्य पुलको व्यवस्था नभएकाले स्थानीयलाई बाध्य भएर सोही पुलबाट आवतजावत गर्नुपर्ने वाध्यता रहेको भन्दै तत्काल प्राविधिक टोली पठाइ निरीक्षण गर्न माग गरिन्। उनले भनिन्, 'दुई जिल्ला आवतजावत गर्न अन्य पुलको व्यवस्था नभएका कारणले स्थानीयलाई बाध्य भएर सोही पुलबाट आवातजाउत गर्नुपर्ने वाध्यता छ। तत्काल मर्मत सम्भार नभएमा थप मानवीय जोखिम बढ्ने सम्भावना छ। अन्य पुल पनि जोखिममा रहेकाले उनीहरूको पनि स्थलगत निरीक्षण गरियोस्।' पुलको लट्ठा चुँडिएपछि पञ्चदेवल विनायक नगरपालिका९ का चिल्ताडा,भाटगाउँ, भानाकोट,तामकोट,राकुलगायत बस्तीको नजिकको बजार खिड्की जीउँला र राकमका स्थानीयलाई आवतजावतसँगै दैनिक उपभोगका सामान ढुवानीमा समस्या भएको छ।"
नेपाल सरकारको नुन खाँदाखादै दोहोरो नागरिकता लिने कोको हुन् ? सार्वजनिक होस्,"काठमाडौं : प्रतिनिधि सभाको बैठकमा सांसदले अख्तियारले सरकारलाई सरकारी अधिकारीले विदेशी नागरिकता वा आवासीय अनुमति लिए नलिएको यकिन गर्न निर्देशन दिएको विषय उठान गरेका छन्। बुधबार प्रतिनिधि सभाको बैठकमा सांसद रघु जी पन्तले नेपाल सरकारको नुन खाँदाखादै दोहोरो नागरिकता लिने कोको हुन् सार्वजनिक गर्न माग गरेका छन्। पीआर भएका कर्मचारी, व्युरोक्याट लगायतसँग दोहोरो नागरिकता छछैन छानबिन गर्नू भनेर अख्तियारले प्रधानमन्त्री तथा मन्त्रिपरिषद् कार्यालयलाईलाई पत्राचार गरेको छ। बल्ल केही फेला परेको छ रे, फेला परेर पनि कारबाहीलाई अब लेखि पठाइएको छ भनेको पढ्न पाइएको छ समाचारमा ।उनले भने, को को हुन्। केही विशिष्ट श्रेणीका पनि छन् रे। नेपाल सरकारको नुन खाँदाखादै विदेशी नागरिकता लिन रहर लाग्ने महानुभावहरु कोको रहेछ चिन्न पाउनुपर्यो। पन्तले अख्तियारको कारबाहीमा सम्बन्धित प्रशासनले छिटो कारबाही गरेर संसदलाई जानकारी देओस् भन्ने माग गरेका छन्। अख्तियारले मुख्यसचिवमार्फत प्रधानमन्त्री तथा मन्त्रिपरिषद् कार्यालयलाई पत्राचार गर्दै नेपाल सरकारबाट नियुक्ति हुनुपर्ने व्यक्तिका हकमा नेपाल सरकार (मन्त्रिपरिषद्) मा प्रस्ताव पेस गर्दा बखत त्यस्ता व्यक्तिले विदेशी नागरिकता वा आवासीय अनुमति लिए नलिएको यकिन गर्न आग्रह गरेको हो। नेपाल सरकारबाट नियुक्ति हुनुपर्ने व्यक्तिको हकमा नेपाल सरकार (मन्त्रिपरिषद) मा प्रस्ताव पेश गर्दाका बखत त्यस्ता व्यक्तिले विदेशी नागरिकता वा आवासीय अनुमतिपत्र लिए नलिएको यकिन गर्न निज व्यक्ति स्वयंले सो बारे गरेको घोषणा अनिवार्य रुपमा पेस गर्न लगाउने र अन्य सार्वजनिक निकायका हकमा पनि सोही बमोजिम कानुनी व्यवस्था गर्ने गराउने व्यवस्था गर्न नेपाल सरकारका मुख्य सचिवमार्फत सबै निकायमा निर्देशन हुन सुझाव लेखी पठाउने भन्ने आयोगको मिति २०८१०११० मा निर्णय भएकाले सोबमोजिम गर्ने गराउने व्यवस्था हुन निर्णयानुसार अनुरोध गरेको छु,अख्तियारका सचिव रामेश्वर दंगालले पठाएको पत्रमा उल्लेख छ। विदेशी मुलुकको स्थायी आवासीय अनुमतिपत्र लिएमा वा सो का लागि आवेदन दिएमा भविष्यमा सरकारी सेवाको निम्ति अयोग्य ठहरिने गरी सेवाबाट बर्खास्त गरिएका व्यक्ति निजामती सेवाको पदमा उम्मेदवार हुन नपाउने व्यवस्था गरेको अख्तियारले सरकारलाई स्मरण गराएको थियो। नेपालको संविधानको धारा २९१ मा नियुक्तिका लागि योग्य नहुने सम्बन्धी विशेष व्यवस्था गरिएको छ। सो धाराको उपधारा (१) बमोजिम यस संविधानमा अन्यत्र जुनसुकै कुरा लेखिएको भए तापनि विदेशको स्थायी आवासीय अनुमतिपत्र लिएको नेपालको नागरिक यस संविधान बमोजिम निर्वाचन, मनोनयन वा नियुक्ति हुने पदमा निर्वाचित, मनोनीत वा नियुक्तिको लागि योग्य हुने छैन तर त्यस्तो विदेशको स्थायी आवासीय अनुमतिपत्र त्यागेको व्यक्तिलाई कम्तीमा तीन महीनाको अवधि व्यतित भए पछि त्यस्तो पदमा निर्वाचित, मनोनीत वा नियुक्त गर्न बाधा पर्ने छैन भन्ने व्यवस्था गरिएको छ । त्यसैगरी उपधारा (२) मा उपधारा (१) बमोजिमको विदेशको स्थायी आवासीय अनुमतिपत्र लिएको नेपालको नागरिक सम्बन्धी अन्य व्यवस्था संघीय कानुन बमोजिम हुनेछ भन्ने व्यवस्था गरेको छ । निजामती सेवा ऐन, २०४९ को दफा ६१ को उपदफा (२) ले विदेशी मुलुकको स्थायी आवासीय अनुमतिपत्र लिएमा वा सो का लागि आवेदन दिएमा भविष्यमा सरकारी सेवाको निम्ति अयोग्य ठहरिने गरी सेवाबाट बर्खास्त गर्ने व्यवस्था गरेको र सोही ऐनको दफा १० को उपदफा (१) को खण्ड (घ) ले यसरी भविष्यमा सरकारी सेवाका निम्ति अयोग्य ठहरिने गरी सेवाबाट बर्खास्त गरिएका व्यक्ति निजामती सेवाको पदमा उम्मेदवार हुन नपाउने व्यवस्था गरेको छ ,अख्तियारको पत्रमा भनिएको छ। कानुनी व्यवस्था विपरित सार्वजनिक सेवामा नियुक्ति गर्ने परिपाटीको अन्त्य गर्न मापदण्ड, कार्यविधि, निर्देशिका तयार गरी लागू गर्नुपर्ने अख्तियारको सुझाव छ। यता तत्कालीन समाजकल्याण परिषद्की उपाध्यक्ष मोनिका भट्टराई अधिकारीले अमेरिकी स्थायी बसोबास अनुमतिपत्र (पीआर) लिएको खुलेपछि पदबाट राजीनामा दिएकी थिइन्। सासू उमा रेग्मी महिला, बालबालिका तथा ज्येष्ठ नागरिकमन्त्री हुँदा अमेरिकी पीआरधारी अधिकारीलाई परिषद्को उपाध्यक्ष बनाएकी थिइन्। त्यस्तै सुरक्षण मुद्रण केन्द्रका पूर्वकार्यकारी निर्देशक विकल पौडेललाई अमेरिकाको स्थायी आवासीय अनुमति लिएको भए पनि नेपालको सरकारी पदमा बहाल भएको भन्दै अख्तियारले मुद्दा हालेर विशेष अदालतले दोषी पनि ठहर गरिसकेको छ। अख्तियारले सरकारलाई नियुक्ति हुने हरेक व्यक्तिलाई त्यस्तो स्वघोषणा अनिवार्य गराउन पनि भनेको छ।"
सभामुख र युएईका राजदूतबीच शिष्टाचार भेट,"काठमाडौं : सभामुख देवराज घिमिरेसँग संयुक्त अरब इमिरेट्स (युएई)का राजदूत अबदुल्ला सइद मुवारक जरवान अलसाम्सीले शिष्टाचार भेट गरेका छन्। बुधबार बिहान भएको भेटमा सभामुख घिमिरेले ठूलो संख्यामा नेपाली जनता युएईमा रोजगारीमा रहेकाले रोजगार तथा जीवन सुरक्षालाई विशेष ध्यान दिन अपिल गरेका छन् । युएईमा मात्रै करिब ४ लाख नेपाली विभिन्न क्षेत्रमा कार्यरत छन् । उनले नेपाल र संयुक्त अरब इमिरेट्सबीच सन् १९७७ मा कूटनीतिक सम्बन्ध स्थापना भएदेखि नै असल एवं मित्रवत सम्बन्ध रही आएकोमा सन्तुष्टि व्यक्त गरे । उनले युएईले स्वास्थ्य, शिक्षा, स्पेस प्रविधि, ऊर्जा र नवप्रवर्तन लगायतका क्षेत्रमा हासिल गरेको उल्लेखनीय प्रगतिका लागि बधाई दिए । युएई राज्य स्थापना भएको केही दशकमै गरेको बृहत्तर प्रगति र समृद्धिका लागि युएईको दुरदर्शी नेतृत्वको प्रशंसा गर्दछु, उनले भने । सभामुखले हालै काठमाडौंमा सम्पन्न तेस्रो नेपाल लगानी शिखर सम्मेलनमा सहभागी भएकोमा युएईलाई धन्यवाद व्यक्त गरे। उनले नेपालबाट अलैंची, चिया लगायतका कृषिजन्य उत्पादन निर्यातको प्रचुर सम्भावना रहेको बताउँदै आवश्यक सहजिकरणको अपिल गरे। युएईका राजदूत अलसाम्सीले युएईको संघीय राष्ट्रिय काउन्सिलका सभामुखले निकट भविष्यमा नै नेपाल भ्रमण गर्ने जानकारी गराए । उनले गत वर्ष नै भ्रमण तय भए पनि निर्वाचनका कारण भ्रमण पछि सरेको उल्लेख गरे । अलसाम्सीले दुई मुलुकबीच भएका सहमति कार्यान्वयन गर्न नेपाल सरकार र संघीय संसदको भूमिका अपेक्षित रहेको बताए । उनले युएई निर्माणका लागि नेपाली नागरिकले दिएको योगदानलाई आफ्नो मुलुकले सदा स्मरण गर्ने समेत उल्लेख गरे।"
मुस्ताङ घुम्न आएका बरालको मोटरसाइकल दुर्घटनामा मृत्यु,जोमसोम : मुस्ताङमा मोटरसाइकल दुर्घटनामा घाइते भएका एक युवकको मृत्यु भएको छ। पोखराको मणिपाल अस्पतालमा उपचारका क्रमम ती युवकको मृत्यु भएको प्रहरीले जानकारी दिएको छ। मृत्यु हुनेमा पोखरा महानगरपालिका११ काउडाँडाका १८ वर्षीय शुभम बराल छन्। बेनीजोमसोम सडकखण्डअन्तर्गत मुस्ताङको थासाङ गाउँपालिका३ कालोपानी हुँदै लेतेतर्फ जाँदै गरेको ग १५ प नम्बरको मोटरसाइकल अनियन्त्रित भई दुर्घटना भएको थियो। ४ दिन अघि मुस्ताङ घुम्न आएका उनी सवार मोटरसाइकल मंगलबार दिउँसो घर फर्किने क्रममा दुर्घटना भएको मुस्ताङका डीएसपी भोजराज पाण्डेयले जानकारी दिए। उनका अनुसार चालकले सन्तुलन गुमाउँदा मोटरसाइकल सडकको बाँयातर्फ नालीमा पल्टिएको थियो।
अत्यधिक गर्मीले दाङमा विद्यार्थी बेहोस,दाङ : अत्यधिक गर्मीको कारण दाङको तुलसीपुरमा रहेको एक विद्यालयका विद्यार्थीहरू बेहोस भएका छन्। तुलसीपुर उपमहानगरपालिका वडा नम्बर ११ मा रहेको अमर माद्यामिक विद्यालय उरहरीमा पढ्ने सात जना विद्यार्थी गर्मीले बेहोस भएको प्रधानाध्यापक पदम वलीले जानकारी दिए। बेहोस भएका विद्यार्थीको अवस्था सामान्य रहको वलीले बताए। गर्मीका कारण दिनहुँजसो विद्यार्थी बेहोस हुँदै आएकाले केही दिनका लागि तुलसीपुर उपमहानगरपालिकाले गर्मी बिदा गरिदिन आग्रह गरेका छन्।
गर्मी बढेपछि कमलामाईका विद्यालय एक साता बन्द,"सिन्धुली : अत्यधिक गर्मी बढेपछि सिन्धुलीको कमलामाई नगरपालिकाका विद्यालयहरू एक साताका लागि बन्द गर्ने निर्णय गरिएको छ। गर्मी बढ्दा विद्यालयमा पठनपाठनमै समस्या देखिन थालेपछि नगरपालिकाले बिहीबारदेखि आगामी असार ५ गतेसम्म नगरका सामुदायिक र संस्थागत विद्यालयहरू बन्द गर्ने निर्णय गरिएको हो। कमलामाई नगरपालिकाकी कार्यबाहक नगर प्रमुख मन्जु देबकोटाका अनुसार नगरका मन्टेश्वरी, पूर्वप्राथमिक समेत सामुदायिक र संस्थागत विद्यालयहरू बिहीबारदेखि आगामी बुधबारसम्म बन्द गरिने छ। हालः दिइएको गर्मी विदा आगामी वर्खे विदाबाट कट्टा हुनेगरी विद्यालय बन्द गर्नहुन सबै विद्यालयमा जानकारी गराइएको छ। कमलामाई नगरपालिकामा ८४ वटा सामुदायिक र २४ वटा संस्थागत विद्यालयहरू रहेका छन्। उता जिल्लामा अत्यधिक गर्मी हुँदा दुधौली, मरिण, हरिहरपुरगढी र सुनकोशीगढतिर क्षेत्रका विद्यालयमा समेत पठनपाठनमा समस्या हुनेगरेको छ। जिल्लामा ३७ देखि ३८ डिग्रीसम्म तापक्रम हुने गरेको छ। गर्मीका कारण मरिण गाउँपालिकाका कतिपय विद्यालयका बालबालिकाहरू बेहोस भएर ढल्ने समेत गरेको अभिभावकहरूले जनाएका छन्।"
वीरगन्जका विद्यालयमा फेरि ३ दिन विदा,"वीरगन्ज : गर्मी अत्यधिक बढेर जनजीवन नै अस्तव्यस्त भएपछि वीरगन्ज महानगरपालिकाले शिक्षण संस्थाहरूमा फेरि तीन दिनका लागि विदा दिने गर्ने निर्णय गरेको छ। बढ्दो गर्मीका कारण बालबालिकाहरूको स्वास्थ्यमा प्रतिकुल प्रभाव परेको भन्दै वीरगन्ज महानगरपालिका नगरपालिकाले जेठ ३१ गतेदेखि असार २ गतेसम्म महानगरमा रहेका सबै सामुदायिक र संस्थागत विद्यालयहरू बन्द गर्ने निर्णय गरेक हो। यसअघि महानगरपालिकाले जेठ १६ देखि १८ गतेसम्म गर्मी विदा दिएको थियो। बुधबार वीरगन्ज महानगरपालिकाका प्रमुख प्रशासकीय अधिकृत मातृका प्रसाद भट्टराईले सूचना जारी गर्दै हाल गर्मी बढिरहेको र अबका केही दिन अझ गर्मी बढ्ने मौसम विभागको पूर्वानुमानलाई मध्यनजर गरी बालबालिकाको स्वास्थ्यलाई ख्याल गर्दै विद्यालयमा जेठ ३१ देखि असार २ गतेसम्मका लागि गर्मी विदा दिने निर्णय गरिएको जनाएका छन्। विद्यार्थीहरू कक्षाकोठामै बेहोस हुने अवस्था आएको भन्दै अभिभावकहरूले विदा दिन माग गर्दै आएका थिए। पर्सा, बारालगायत मध्यतराईका जिल्लामा गर्मी अत्यधिक बढिरहेको छ।"
बैतडीमा श्रीमानको कुटाइबाट श्रीमतीको मृत्यु,"बैतडी : बैतडीमा श्रीमानको कुटाइबाट श्रीमतीको मृत्यु भएको छ। पाटन नगरपालिका४ चिल्लेपानीका ६५ वर्षीय प्रताप सिंह ऐरीको कुटाइबाट उनकी श्रीमती ६० वर्षीया सुना ऐरीको मृत्यु भएको हो। मंगलबार घरायसी विवाद भएको र सोही क्रममा श्रीमानको कुटाइबाट गम्भीर घाइते भएकी सुनाको बुधबार उपचारको क्रममा डडेल्धुरा अस्पतालमा मृत्यु भएको हो। उपचारकै क्रममा उनको डडेल्धुरा अस्पतालमा बुधबार मृत्यु भएको प्रहरी निरीक्षक खेमविक्रम केसीले जानकारी दिए। सुनाको खुट्टा, ढाड र टाउकोमा गम्भीर चोट लागेको थियो। प्रहरीले श्रीमान ऐरीलाई नियन्त्रणमा लिएको छ।"
काभ्रेमा दाम्पती हत्याका अभियुक्त पक्राउ,"काभ्रे : छुट्टाछुट्टै हत्याको घटनामा संलग्न दुई जना अभियुक्तलाई बुधबार सार्वजनिक गरिएको छ। काभ्रे प्रहरीले केही हप्ताअघि तेमाल र महाभारत गाउँपालिकामा भएका रहस्यमय दुई घटनाको अनुसन्धान गर्दै हत्यामा संग्लनलाई पक्राउ गरी सार्वजनिक गरेको हो। महाभारत गाउँपालिका४ तिनखुट्टेमा यही जेठ ७ गते भएको दम्पती हत्यामा संलग्न सिन्धुपाल्चोक जिल्लाको जुगल गाउँपालिका१ घर का ३८ वर्षीय एकेन्द्र सार्की र जेठ २४ गते तेमाल गाँउपालिका२ को काफलडाँडास्थित चुखाबाट तिनपिप्ले जाने कच्ची सडक खण्डको छेउमा बस्दै आएकी ५७ वर्षीया साहिली तामाङको हत्या अभियोगमा सोही स्थानका ५७ वर्षीय मानध्वज तामाङलाई प्रहरीले सार्वजनिक गरेको छ। प्रहरी अनुसार एकेन्द्रले जेठ ७ गते राति मानबहादुर बल र निजको श्रीमती केकै माया तामाङनीलाई फलामको रड र फलामको घन प्रयोग गरी हत्या गरेका थिए। हत्यालगत्तै उनले मोबाइल, मृतक केकै माया र मानबहादुरले लगाएका सुनका गरगहना, मृतकको पसलमा रहेको रिचार्ज कार्डहरू र नगदसमेत लुटेर लगेका थिए। प्रहरीका अनुसार एकेन्द्र सडक निर्माणमा मजदुरी गर्न महाभारतको वडा नं ४ पुगेका थिए। त्यस्तै जेठ २४ गते साहिली तामाङलाई फलामको रडले शरीरको विभिन्न भागमा हानेर विभत्स हत्या गरिएको थियो।"
एक हजार बढीसँग साढे दुई करोड ठगी गर्ने ६ जना कन्सलटेन्सी सञ्चालक पक्राउ,"काठमाडौं : सामाजिक सञ्जालमार्फत विज्ञापन गरेर युरोपका देशहरूमा आकर्षक तलबको प्रलोभन देखाएर एक हजार बढीलाई ठगी करोडौं ठगी गर्ने ६ जना कन्सलटेन्सी सञ्चालक पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले कन्सल्टेन्सी सञ्चालकसहित उनीहरूलाई पक्राउ गरेको हो। पक्राउ पर्नेमा सर्खेत घर भई कोटेश्वर बस्ने २७ वर्षीय रेशम रावल, मोरङ घर भई नरेफाट बस्ने ३५ वर्षीय सन्तविर घिमिरे, सुर्खेत घर भई कोटेश्वर बस्ने २४ वर्षीय प्रेमबहादुर रावल, डडेलधुरा घर भई कोटेश्वर बस्ने २६ वर्षीय राजेश साउद, काभ्रेपलाञ्चोक घर भई धुम्बाराही बस्ने ३० वर्षीय सुरेन्द्र तामाङ र रामेछाप घर भई कोटेश्वर बस्ने २५ वर्षीय टंकराज खनाल छन्। उनीहरूले फेसबुक, वाट्स एप र टिकटकमा वैदेशिक रोजगारको झुटो विज्ञापन बुस्ट गरेर सर्वसाधारणलाई ठगी गर्दै आएका थिए। उनीहरूले पोल्याण्ड, पोर्चुगल, फ्रान्स, माल्टा, रोमानिया, क्रोएसियालगयतका देशमा पठाइदिने भन्दै एक हजार बढीलाई ठगी गरेका थिए। उनीहरूले नागरिकता, सक्कल राहदानी, शैक्षिक प्रमाणपत्र लिएर प्रतिव्यक्ति ३५ हजारसम्म अशुल्ने गरेका थिए। रसिद भने १७ हजार ६ सयको मात्र काटिएको पीडितहरूले गुनासो गरेका छन्। सक्कल डकुमेन्ट फिर्ता लिन उनीहरूले डेढदेखि दुई लाखसम्म असुल्ने गरेको प्रहरीको अनुसन्धानबाट खुलेको छ। प्रहरीका अनुसार उनीहरूले साढे दुई करोड बढी ठगी गरेका छन्।"
घाँस काट्ने क्रममा रुखबाट खसेर महिलाको मृत्यु,स्याङ्जा : चापाकोट नगरपालिका७ साँखरका ३५ वर्षीया सिर्जना ढकालको घाँस काट्ने क्रममा मृत्यु भएको छ। रुखबाट खसेर उनको मृत्यु भएको प्रहरीले जानकारी दिएको छ। बुधबार बिहान करिब ७ बजे आफ्नै बारीमा रहेको पिपलको रुखको घाँस का बेलाट्ने उनी खसेकी थिइन्। खसेपछि घाइते भएका उनलाई उपचारका लागि पाल्पा लगिएको थियो। उपचारका क्रममा उनको मृत्यु भएको प्रहरी नायव उपरीक्षक इन्द्रबहादुर रानाले जानकारी दिए।
"भरत ताल निर्माण रोक्ने पत्रको बेवास्ता, वन विनाश गरी उत्खनन्","काठमाडौं : जनप्रतिनिधि र कर्मचारीको मिलेमतोमा सर्लाहीको बागमती नगरपालिकामा कृत्रिम ताल निर्माणका क्रममा करोडौं भ्रष्टाचार भएको खुलेको छ। अख्तियार दुरुपयोग अनुसन्धान आयोगले मेयर भरतकुमार थापासहित ६ जनाविरुद्ध ३० करोड २९ लाख बिगो दाबी गर्दै मंगलबार विशेष अदालतमा मुद्दा चलाएको छ। मेयर थापाले माछापोखरी बनाउने भन्दै आफ्नै नाममा कृतिम ताल (भरत ताल) निर्माण गरेका थिए। विशेष अदालतमा हालिएको आरोपपत्रमा सरकारको स्वीकृतबिना बागमती नगरपालिकाले वनको जग्गासमेत विनास गरी त्यो ताल बनाएको उल्लेख छ। अख्तियारले नगरपालिकाकी उपमेयर लीलाकुमारी मुक्तान, तत्कालीन प्रमुख प्रशाकीय अधिकृत विमलकुमार पोखरेल, तत्कालीन योजना शाखा प्रमुख सागर पौडेल, तत्कालीन लेखा अधिकृत विश्वराज पोखरेल र जिल्ला समन्वय समितिका तत्कालिन प्रमुख मेथुर चौधरीलाई प्रतिवादी बनाएको छ। वन विनाश गरी उत्खनन मेयर थापाले जनप्रतिनिधि र आपसी मिलेमतोमा संघीय सरकारको स्वीकृतिबिना अनाधिकृत रूपमा पोखरी निर्माण गरेको अख्तियारको आरोपपत्रमा उल्लेख छ। प्रारम्भिक परीक्षण प्रतिवेदन (आईईई) स्वीकृत भएको भन्ने गलत लिखत तयार गरेको अनुसन्धानमा देखिएको छ। मेयर थापाले भव्य ताल निर्माण गरेका हुन्। जसको नाम उनले आफ्नै नामबाट भरत ताल राखे। २०७४ सालको स्थानीय निर्वाचनमा पहिलोपटक मेयर भएका थापा २०७९ सालमा पुनः निर्वाचित भए। अख्तियारको अनुसन्धानमा बागमती नगर कार्यपालिकाबाट यो माछा पोखरीको विस्तृत परियोजना प्रतिवेदन (डीपीआर) तयार गरेको देखाए पनि बहुउद्देशीय माछा पोखरी निर्माण गर्ने कार्यको गुरु योजना स्वीकृतसमेत नगराएको पाइएको छ। अख्तियारको अनुसन्धानमा बागमती नदीको वहाव प्रयोग गर्न स्वीकृति नलिई माछा पोखरी (हाल ताल) निर्माण गर्ने भनी सागरनाथ वन विकास परियोजना अन्तर्गतको वन क्षेत्रमा नगरपालिकाले यो पोखरी बनाएको देखिएको छ। ३९ लाख ७३ हजार १९१ घनमिटर नदीजन्य पदार्थको उत्खनन अख्तियारको अनुसन्धानमा वन परियोजनाले सो क्षेत्रबाट ढुंगा, गिटी, बालुवा झिक्न नमिल्ने भन्ने पटकपटक नगरपालिकालाई पत्र पठाएको भए पनि त्यसको अन्देखा गरेको देखिन्छ। सरकारको स्वीकृतबिना २०७५७६ देखि बागमती नगरपालिकाले ३९,७३,१९११८ घनमिटर उत्खनन गरेको आरोपपत्रमा छ। अख्तियारको अनुसार ब्लकिङसहित गणना गर्दा ४७,००,२८५१६ घनमिटर नदीजन्य पदार्थ उत्खनन भएको देखिन्छ। तत्काल प्रचलित वातावरण संरक्षण नियमावली, २०५ अनुसार खानी क्षेत्रअन्तर्गत दैनिक ३ सय घनमिटरसम्म निर्माणमुखी खनिज, ग्राभेल, गिटी, बालुवाको उत्खनन गर्ने प्रस्तावमा प्रारम्भिक वातावरणीय परीक्षण गर्नुपर्ने व्यवस्था छ। सोही नियमावलीअनुसार नदीनाला सतहबाट दैनिक २५० घनमिटरभन्दा बढी बालुवा, ग्राभेल, गिर्खा, माटो निकाल्ने प्रस्तावका लागि वातावरणीय प्रभाव मूल्यांकन गर्नुपर्छ। अख्तियारका अनुसार औसतमा प्रतिदिन करिव ३४५ घनमिटर उत्खनन भएको देखिन्छ। प्रतिवादीहरूको वयानलाई नै आधार मान्ने हो भने पनि माछापोखरी प्रथम खण्डबाट प्रतिदिन करिब ६६० घनमिटर नदीजन्य पदार्थ उत्खनन् भएको देखिएको र वातावरणीय प्रभाव मूल्यांकन गर्नुपर्ने उत्खनन परिमाणलाई वातावरणीय प्रभाव मूल्यांकन नगरिकन अनाधिकृत एवं गैरकानुनी रूपमा उत्खनन गरे गराएको प्रतिवादीहरूको बयानबाट नै पुष्टि हुन आयो, आरोपपत्रमा भनिएको छ। उद्देश्यविपरीत पोखरी बागमती माछा पोखरी सम्बन्धमा राष्ट्रिय योजना आयोगका कार्यक्रम निर्देशक गोकुल खड्का सहितको अनुगमन टोली बनेको थियो। त्यो टोलीले गरेको अध्ययन प्रतिवेदनमा उद्देश्यविपरीत माछा पोखरी बनेको उल्लेख छ। खाद्य सुरक्षाका लागि प्रस्ताव गरिएको माछापालन कार्य सुरु नभएको तथा प्रस्तावमा पेस गरेको र स्वीकृत लागत अनुमान फरक परेको देखिएको प्रतिवेदनमा उल्लेख छ। स्थानीय सरकार सञ्चालन ऐन, २०७४ को दफा ७७ मा स्थानीय तहले कानुनबमोजिम आफ्नो आन्तरिक लेखापरीक्षण गराउनुपर्ने छ भन्ने उल्लेख गरेको देखिन्छ। तर, बागमती नगरपालिकाको सुरु आर्थिक वर्ष २०७४७५ देखि २०७९०८ सम्म आन्तरिक लेखापरीक्षण नभएको भन्ने बेहोराको २०८१ जेठ ०६ को पत्र आयोगमा पठाएको देखिएको छ। वन क्षेत्र अतिक्रमण मेयर थापाले सागरनाथ वन विकास परियोजना, सर्लाही अन्तर्गत मूर्तिया वन व्यवस्थापन शाखा, सर्लाहीको व्यवस्थापनमा रहेको वन क्षेत्र अतिक्रमण गरेर माछा पोखरी, आँप बगैंचा, क्रसर उद्योग सञ्चालन गरेको वनका कर्मचारीको बयानमा उल्लेख छ। बागमती नगरपालिकाको माछा पोखरीले वनको ७० हेक्टर अतिक्रमण गरेको अख्तियारको अनुसन्धान देखिएको छ। त्यस्तै आँप बगैंचाले ५० हेक्टर, ३,२५० घरटहराले ७५१ं७ हेक्टर, पानीट्यांकी, खेल मैदानले ७० हेक्टर गरी ९४१७ हेक्टर वन क्षेत्र अतिक्रमण गरेको छ। त्यस्तै भक्तिपुर र सागरनाथ रेन्ज पोस्टअन्तर्गतको २५३७ हेक्टर गरी सर्लाही जिल्लामा सागरनाथ वन विकास परियोजना, सर्लाहीको जम्म ९६७३७ हेक्टर वन क्षेत्र अतिक्रमण भएको छ। महोत्तरी जिल्लामा ४२४१ हेक्टर वन क्षेत्र अतिक्रमण भएको छ। निर्माण रोक्ने पत्रको बेवास्ता बागमती माछा पोखरी (भरत ताल) भनिएको निर्मित तालले चर्चेको सम्पूर्ण भूभाग नेपाल सरकार, वन तथा वातावरण मन्त्रालय अन्तर्गतको सागरनाथ वन विकास परियोजना, सर्लाहीको व्यवस्थापनमा रहेको वन क्षेत्रमा पर्ने देखिएको छ। माछा पोखरी निर्माण गर्न बागमती नगरपालिकाले सागरनाथ वन विकास परियोजना, सर्लाहीबाट सहमति लिए नलिएको सम्बन्धमा सागरनाथ वन विकास परियोजनालाई पत्राचार गरिएकोमा यो पोखरी निर्माणमा कुनै स्वीकृति, सहमति वा सिफारिस प्रदान नगरेको भनी सो परियोजनाको पत्रबाट खुल्न आएको देखिएको आरोपपत्रमा छ। वन परियोजनाको स्वामित्वमा रहेको जमिनमा माछा पोखरी निर्माण नगर्ने बागमती नगरपालिकालाई २०७६ भदौ १८ मा पत्राचारसमेत गरेको देखिएको छ। तर, नगरपालिकाले बदनियत राखी यो पत्रलाई अन्देखा गरी गराई बागमती नगरपालिकाबाट निर्माण कार्य जारी राखेको देखिएको अख्तियारको आरोपपत्रमा छ। सागरनाथ वन विकास परियोजना अन्तर्गतको वन क्षेत्रमा रहेको वन पैदावार (नदीजन्य पदार्थ) यो परियोजनानेपाल सरकारको स्वीकृतबिना बागमती नगरपालिकाले बागमती माछा पोखरीबाट उत्खनन गरेको उल्लेखित नपुग परिमाणको हुन आउने २६ करोड ८० लाख ८३ हजार ९८० रकम हानिनोक्सानी गरेगराएको पुष्टि भएको छ। यो हानिनोक्सानी गरेको रकममा मूल्य अभिवृद्धि कर(भ्याट) १३ प्रतिशतले हुन आउने ३ करोड ४८ लाख ५० हजार ९१७ समेत गरी जम्मा ३० करोड २९ लाख ३४ हजार ८९७ रकम हुन आउँछ। आफ्नो हात जगन्नाथ मेयर थापाले भव्य ताल निर्माण गरेका हुन्। जसको नाम उनले आफ्नै नामबाट भरत ताल राखे। २०७४ सालको स्थानीय निर्वाचनमा पहिलोपटक मेयर भएका थापा २०७९ सालमा पुनः निर्वाचित भए। अख्तियारले मुद्दा चलाएपछि उनी निलम्बनमा छन्। भरत ताल सर्लाही जिल्लाको बागमती नगरपालिका४ र १२ मा पर्छ। यो १ सय ५० बिघा क्षेत्रमा फैलिएको छ। यो तालमा बोटिङ गर्न र पिकनिक मनाउन दैनिक हजारौं पर्यटक आउने गरेका छन्। सुरुमा माछापालनका लागि पोखरी खनिएको थियो। पछि, तालकै रूपमा विकास गरिएको हो। यो पनि पढ्नुहोस भरत ताल मालामाल पोखरी निर्माणमा अनियमितता : बागमतीका नगर प्रमुखसहित ६ जनाविरुद्ध भ्रष्टाचार मुद्दा"
"गुर्जाको अर्गानिक आलुले पाएन बजार, गाईभैंसीलाई खुवाउँदै किसान","बेनी : म्याग्दीको धवलागिरी गाउँपालिका१ गुर्जाका कृषकले हिमाली चिसो हावापानीमा जैविक मलको प्रयोगबाट उत्पादन गरेको आलु कुहाएर फाल्नु पर्ने बाध्यता रहेको छ । सडक यातायात र बजार अभावमा गुर्जाका कृषकले उत्पादन गरेको आलु गाईभैंसी, भेडाबाख्राको आहरा बनाउने र कुहाएर फाल्ने गरेका हुन् । गुर्जाका कृषक तुलसी छन्त्यालले घरमा उपभोग,आफन्तलाई उपहार, गाईवस्तुलाई आहरा बनाउँदा पनि नसकिएको आलु धेरै भएर खोल्सामा फाल्ने गरेको बताइन् । 'गुर्जाको प्रमुख कृषि उपज आलु हो,'उनले भनिन्,'ढुवानी र बजार अभावमा आलु खेतीबाट गुर्जाबासीले लाभ लिन पाएका छैनौं ।' यो वर्ष ४० मुरी आलु फलाएकी छन्त्यालले ३ मुरी आलु खोल्सामा लगेर फाल्नुपरेको दुखेसो गरिन् । चैतवैशाख महिनामा लगाउने आलु साउन भदौमा भित्र्याउने गर्दछन् । एकवटा घरले वार्षिक ५० मुरीसम्म आलु फलाछ । २६५ घरधुरी रहेको गुर्जामा वार्षिक १०० मेट्रिक्टन बढी आलु उत्पादन हुने वडा सदस्य सिता छन्त्यालले बताइन् । 'खाना, खाजा र पाहुनालाई कोसेलीका लागि आलुको धेरै प्रयोग हुने गर्छ,'उनले भनिन्,'अर्गानिक तरिकाले उत्पादन गरेको आलु कुहाएर फाल्नुपर्दा मन खिन्न हुन्छ ।' यस वर्ष १० मेट्रिक्टन आलु खेर गएको वडा सदस्य छन्त्यालले बताइन् । मध्यम किसिमको आकारको दाना हुने गुर्जाको आलु स्वादिलो मानिन्छ । म्याग्दीका ६ वटा स्थानीय तहको ४५ वटा वडा मध्य सडक र यातायात सुविधा नपुगेको वडा गुर्जा हो । छिमेकी लुलाङबाट पुरै दिन जंगल,भिर र खोल्साको बाटोमा पैदलयात्रा गरेपछि गुर्जा पुगिन्छ । गुर्जामा प्रतिकिलो ३० पर्ने आलु खच्चर र भरियालाई बोकाएर लुलाङ पुर्याउँदा प्रतिकिलो ४५ पुग्ने कृषक लक्ष्मी छन्त्यालले बताइन् । धवलागिरी गाउँपालिका१ गुर्जाका वडा अध्यक्ष झकबहादुर छन्त्यालले लुलाङ गुर्जा सडक आयोजनालाई पूर्णता दिएर गुर्जाको जनजिवनलाई सहज बनाउने र कृषि उपज तथा वन पैदावारको बजारीकरण गर्ने लक्ष्य रहेको बताए । गाउँपालिकाले आलु ढुवानीमा अनुदान दिने,विउ आलुका रुपमा बजार खोज्ने र आलुका परिकार बनाउने सिप सिकाउने वडा अध्यक्ष छन्त्यालले बताए ।"
बागलुङका २१ रुटको भाडा समायोजन,"बागलुङ : बागलुङमा २१ वटा रुटमा चल्ने सवारी साधनको भाडा समायोजन गरिएको छ। प्रमुख जिल्ला अधिकारीको अध्यक्षतामा रहेको यातायात भाडादर निर्धारण समितिले यसअघि लिँदै आएको भाडादरमा न्यून शुल्क घटाएर भाडादर कायम गरेको हो। समितिको बैठकले मध्यपहाडी लोकमार्गको बागलुङदेखि गलकोट, बुर्तिबाङ हुँदै निसीखोलाको जुग्जाखोला र बोङ्गादोभानसम्म र दक्षिणतर्फ कुश्मीसेरा र हुग्दीशिरसम्मको भाडा समायोजन गरेको हो। समितिले बनाएको कार्यदलले ल्याएको प्रस्तावमा बसको मात्रै भाडा घटाएर प्रस्तुत गरेको थियो। समितिमा उक्त कुरा खुलेपछि व्यवसायीले न्युनतम भाडा घटाउन सहमत भएका हुन्। नयाँ निर्धारण भएको भाडा अनुसार सदरमुकामदेखि गलकोटहुँदै बुर्तिवाङसम्मको ९१ किमी, बुर्तिवाङदेखि १० किमीको बोङगादोभान र बागलुङदेखि ९९ किमीको जुग्जाखोलाका लागि रुट कायम भएको छ। त्यस्तै सदरमुकामदेखि २१ किमी दक्षिणको जैमिनी १ को कुश्मीसेरा र कुश्मीसेराहुँदै राङखानी र बरेङ गाउँपालिकाको हुग्दीशिर सम्मको ५३ किमी तथा बागलुङदेखि सिगानाहुँदै हुग्दीशिरको ४१ किमी सडक मात्रै परमिटमा परेको छ। त्यसबाहेक बागलुङदेखि ताराखोला गाउँपालिका केन्द्र रहेको भातखाने डाँडा सम्मको ४२ किमी र गलकोटदेखि ताराखोला १८ किमीको मात्रै रुट परमिट कायम भएको हो। व्यवसायीले यात्रीलाई मनोमानी भाडा लिएका थिए। २१ स्थानको भाडादर समायोजन भएकोमा केही स्थानको यथाबत छभने केही स्थानमा न्युनतम रकम घटेको हो। समितिका अध्यक्ष प्रमुख जिल्ला अधिकारी नेत्रप्रसाद सुवेदीका अनुसार सदरमुकाम बागलुङ बजारदेखि ९१ किमीको बुर्तिवाङका लागि जिपमा ९ सय ७० रुपैयाँ र बसमा ७ सय ८० रुपैयाँ भाडा तोकिएको छ। यसअघि बसले ८ सय ४० र जिपले ९ सय ८० लेखेपनि १ हजार १ सय भाडा असुल गर्थे। त्यस्तै २१ किमीको कुश्मीसेराका लागि बसको २ सय २० र जिपको २ सय ६० बनाइएको छ। तर अहिलेसम्म यहाँको लागि जिपले ४ सय रुपैयाँ असुल्थे। मध्यपहाडी लोकमार्गकै खण्ड रहेको अक्षेतेका लागि १ सय भाडा तोकिएको छ। यहाँ ७ किमी दुरी छ। यसअघि जिपले यहाँ पुगेको १ सय ५० रुपैयाँसम्म असुल्थे। त्यसबाहेक जिपमा सुल्डाँडा गएको १ सय ३०, घोडाबाँधे गएको ३ सय ५०, नरेठाँटी गएको ५ सय १०, हटिया गएको ५ सय ६०, गलकोटदेखि ताराखोला गएको ३ सय ५०, बागलुङदेखि हरिचौर गएको ६ सय ७०, खरवाङ पुगेको ८ सय तोकिएको छ। सदरमुकामदेखि रत्नेचौरको ९०, बेनीको १ सय ३५ भाडा तोकिएको छ। सदरमुकामदेखि सिधै अर्गल गएको भने ६ सय ३५ रुपैयाँ भाडा कायम गरिएको छ। भाडा नतोकिएका दर्जनौं स्थानमा भने रुट परमिट नभएको हो। प्रदेश सवारी तथा यातायात व्यवस्था ऐन २०७६ ले परमिट भएको स्थानको मात्रै समितिमार्फत भाडादर कायम हुने व्यवस्था गरेको छ। दररेट कायम भएपछि बढी असुल गरेको वा टिकट नदिएको अवस्थामा उजुरी गर्न सबैलाई आग्रह गरिएको छ।"
मकवानपुरमा सवारी दुर्घटनामा परी एकजनाको मृत्यु,हेटौंडा : मकवानपुरमा सवारी दुर्घटनामा परी एक जनाको मृत्यु भएको छ । मृत्यु हुनेमा नवलपरासीका ४७ वर्षीय दिलबहादुर टण्डन क्षेत्री रहेका प्रहरीले जनाएको छ। पूर्वपश्चिम सडकखण्ड अन्तरगत मकवानपुरको मनहरी ७ रमनटारस्थित सडकखण्डमा गएराति सवारी दुर्घटना हुँदा क्षेत्रीको मृत्यु भएको जिल्ला प्रहरी कार्यालय मकवानपुरका प्रहरी नायव उपरीक्षक लक्ष्मी भण्डारीले जानकारी दिए । मनहरीबाट चितवनतर्फ जाँदै गरेको ना७ ख ८४४९ नम्बरको टिफरले हेटौंडाबाट चितवनतर्फ जाँदै गरेको बाप्र०२०३० प १६३१ नम्बरको स्कुटरलाई ठक्कर दिँदा स्कुटर चालक क्षेत्री गम्भीर घाइते भएका थिए । घाइते उनलाई तत्काल उद्धार गरी उपचारको लागि चितवनको भरतपुरस्थित पुरानो मेडिकल कलेजमा लगिएको थियो। उनको उपचारको क्रममा नै मृत्यु भएको प्रहरीले जनाएको छ ।
"काभ्रेको तिनखुट्टेमा दम्पत्ति हत्या गर्ने सार्वजनिक, ऋण तिर्न दवाव परेपछि लुटपाट गर्न हत्या गरेको खुलासा","काभ्रे : काभ्रे प्रहरीले जिल्लाको महाभारत गाउँपालिका ४ तिनखुट्टेमा दम्पत्ति हत्या गरेको अभियोगमा एकजनालाई पक्राउ गरेको छ । जिल्ला प्रहरी कार्यालय काभ्रेले धुलिखेलमा पत्रकार सम्मेलन गर्दै तिनखुट्टेमा जेठ ७ गते भएको दम्पत्तिहत्यामा संलग्नलाई पक्राउ गरि सार्वजनिक गरेको हो । जिल्ला प्रहरी कार्यालय काभ्रेका प्रमुख एसपी बशुन्धरा खड्काका अनुसार दम्पत्तिको हत्यामा संलग्न सिन्धुपाल्चोक जिल्लाको जुगल गाउँपालिका वडा नम्बर १ घर का ३८ वर्षीय एकेन्द्र सार्की हुन् । प्रहरीले अप्रेशन महाभारत नाम दिएर दम्पत्तिको हत्यामा संलग्नको खोजी गरेको थियो । एकेन्द्रले जेठ ७ गते राति मानबहादुर बल र निजको श्रीमती केकै माया तामाङलाई फलामको रड र फलामको घन लगायतका औजार प्रयोग गरी हत्या गरेका थिए । हत्यापछि सुनका गरगहनाहरू,मृतकहरुको पसलमा रहेको रिचार्ज कार्डहरू तथा नगद रकम समेत लुटी लगेका प्रहरी अनुसन्धानबाट खुलेको खड्काले बताए । पक्राउ परेका व्यक्तिको आर्थिक अवस्था कमजोर रहेको र ऋण तिर्न दवाव परेपछि लुटपाट गर्न हत्या गरेको खुल्न आएको उनले बताए। त्यस्तै प्रहरीले काभ्रे तेमाल गाँउपालिका वडा नं ०२ को काफलडाँडास्थित चुखाबाट तिनपिपल जाने कच्ची सडक खण्डमा ५७ वर्षीया साहिली तामाङको विभत्स तवरले हत्या गर्ने सोही ठाँउका ५७ वर्षीय मानध्वज तामाङलाई समेत सार्वजनिक गरेको छ ।"
गिरीबन्धु टीइस्टेट प्रालिले भन्यो जग्गा सट्टापट्टाको निवेदन हामीले नै दिएका हौं,"काठमाडौं : गिरीबन्धु टीइस्टेट प्रालिले परिवारको निजी जग्गामा चिया बगानको लागि प्रचलित कानुनबमोजिम हदबन्दीसम्म छुट लिएको दाबी गरेको छ। बुधबार झापामा पत्रकार सम्मेलन गर्दै गिरीबन्धु टीइस्टेटले गिरीबन्धु आफूहरूको निजी सम्पत्ति भएको भन्दै चिया बगानको लागि प्रचलित कानुनबमोजिम हदबन्दीसम्म छुट लिएको दाबी गरेको हो। गिरीबन्धु टीइस्टेटका अध्यक्ष छत्र गिरीले गिरीबन्धुलाई सित्तैमा सरकारी जग्गा दिएकोजस्तो भ्रमपूर्ण र गलत प्रचारबाजी तथा घोचपेचहरूमा तथा सामाजिक सञ्जालहरूमा सम्प्रेषण भइरहेको भन्दै आपत्ति जनाए। २०२१ सालमा भूमि सम्बन्धी ऐन लागू हुन अघिनै गिरीबन्धुले चिया खेती विस्तार गरेको गिरीको भनाइ थियो। हदबन्दी छुटमा ५ सय विघा जग्गा राख्ने अनुमति पाएकोमा अहिले गिरीबन्धुको नाममा ३ सय ९० विघा जग्गा रहेको उनले बताए। २०२० सालमा कम्पनी स्थापना गरी सञ्चालनमा आएको ठाउँमा वस्ती विस्तार भई बिर्तामोड बजारको विकास भएको र एउटै स्थानमा लामो समयदेखि चिया बगान रही माटोको उर्वर शक्तिमा ह्रास आएकाले चिया उत्पादनमा ७० प्रतिशतसम्म ह्रास आएको अवस्था भएकाले चिया मजदुरको रोजीरोटीमा समेत समस्या थपिँदै गएको गिरीले बताए। उनले उक्त परिस्थितिका कारण त्यस क्षेत्रबाट चिया बगान हटाउन निरन्तर जनदबाब आएकाले उपयुक्त ठाउँमा चिया बगानको व्यवस्था गर्ने गरी, जग्गा सट्टापट्टाको लागि निवेदन गरिएको प्रष्ट पारे। उनले अदालतबाट समेत चिया बगानको लागि सट्टाभर्नाको जग्गाको सुनिश्चतता, मजदुरको रोजीरोटीको समस्याबाट वञ्चित नगर्ने, सट्टाभर्ना लिने जग्गाको मूल्यको आधार र चिया उत्पादनको लागि हदबन्दी छुट लिएकाले सोही प्रयोजनमा प्रयोग गर्नुपर्ने आदेश आएकाले आवश्यक प्रक्रिया पूरा गरेर उपयुक्त निर्णयमा पुग्ने जानकारी दिए।"
"तत्कालीन प्रधानाध्यापक, विद्यालय व्यवस्थापन समितिका अध्यक्षसहित चारजनाविरुद्ध भ्रष्टाचार मुद्दा","काठमाडौं : संखुवासभाको शारदा माध्यमिक विद्यालय हुम्लिङ्गका तत्कालीन प्रधानाध्यापक कृष्णहरी भट्टराई , विद्यालय व्यवस्थापन समितिका अध्यक्ष गोपालकुमार अधिकारीसमेत चारजनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले गैर कानुनी लाभ तथा हानी पुर्याइ एवं सार्वजनिक सम्पत्ति हानीनोक्सानी गरी भ्रष्टाचार गरेको आरोपमा प्रधानाध्यापक भट्टराईसहित चारजनाविरुद्ध आज विशेष अदालत काठमाडौंमा आरोप पत्र दायर गरेको हो। आयोगका प्रवक्ता नरहरि घिमिरेका अनुसार संखुवासभा धर्मदेवी नगरपालिका४ मा रहेको शारदा माध्यमिक विद्यालयको खानेपानी आपूर्तिको लागि प्रदेश१ बाट आर्थिक वर्ष २०७५०७६ मा विनियोजन भएको रकम र पुस्तकालय व्यवस्थापनका लागि आर्थिक वर्ष २०७४०७५ मा जिल्ला शिक्षा कार्यालयबाट निकासा भएको रकमबाट कुनै पनि कामको सुरुवात नै नगरी बिल भरपाइ मिलाइ रकम अनियमितता गरेको पुष्टि हुन आएकाले तत्कालीन प्रधानाध्यापक भट्टराई,शिक्षक लालबाबु मण्डल,विद्यालय व्यवस्थापन समितिका अध्यक्ष गोपाल अधिकारी र शाक्य अफसेट प्रेसका प्रोपाइ६र केशव कुमार शाक्यविरुद्ध आरोप पत्र दायर गरेको जानकारी दिए। उनका अनुसार प्रधानाध्यापक भट्टराईलाई ४ लाख ६० हजार ४५५,विद्यालय व्यवस्थापन समितिका अध्यक्ष अधिकरीलाई ३ लाख ४३ हजार,तत्कालीन शिक्षक मण्डललाई ३ लाख ३४ हजार र शाक्य अफसेट प्रेसका प्रोप्राइटर शाक्यलाई ४ लाख १० हजार ४५५ रुपैयाँ बिगो र सजाय माग गरिएको छ।"
"दाङबाट काठमाडौं जाँदै गरेको बस रुपन्देहीमा दुर्घटना, ४३ जना घाइते",भैरहवा : रुपन्देहीमा सैनामैना नगरपालिका१० सालझण्डीमा सवारी दुर्घटना हुँदा ४३ जना घाइते भएका छन्। दाङबाट काठमाडौं जाँदै गरेको रा १ ख २७८३ नम्बरको तुल्सीपुर यातायात प्रालिको बस मंगलबार राति करिब १२ बजे सालझण्डीमा रोकि राखेको लु २ ख ६८७ नम्बरको ट्रकमा ठोक्किदा दुर्घटना भएको जिल्ला प्रहरी कार्यालय रुपन्देहीका सूचना अधिकारी एवं डीएसपी मनोहर प्रसाद भट्टले जानकारी दिए। उनका अनुसार घाइते भएका ४३ जनाको राति नै उद्दार गरी बुटवलस्थित चौराह अस्पताल र एडमोन सिटी अस्तालमा उपचारका लागिएको थियो। जसमध्ये १९ जना डिस्चार्ज भएका छन्। ट्रक र बस नियन्त्रणमा लिएर घटनाको सम्बन्धमा अनुसन्धान भइरहेको प्रहरीले जनाएको छ।
उफ् भैरहवाको गर्मी (फोटो फिचर),"भैरहवा : भैरहवामा गर्मी अत्यधिक बढेको छ। दिउँसो सडकमा मानिसको हिंडडुल पातलिएको छ। अस्पतालमा विरामीको चाप उस्तै बढेको छ। जनजीवन अस्तव्यस्त बनेको छ। गर्मी बढेसँगै खरबुजा, काँक्रा, उखुको रस, लस्सीलगायतका पेय पदार्थहरूको व्यापार फस्टाएको छ। जल तथा मौसम विज्ञान विभागको मौसम पूर्वानुमान महाशाखाका अनुसार बुधबार बिहान करिब ९ बजे मापन गरिएको भैरहवाको अधिकतम तापक्रम ३९ दशमलव ५ डिग्री सेल्सियस र न्यूनतम तापक्रम २९ दशमलव ४ डिग्री सेल्सियस रहेको छ। नेपालमा मनसुन प्रणाली भित्रिएपनि पश्चिमी तराईमा सक्रिय हुन अझै केही समय लाग्ने बताइएको छ। आगामी केही दिनसम्म देशको मध्य तथा पश्चिमी तराईमा अत्याधिक गर्मीको सम्भावना देखिएकाले आवश्यक तयारी र सतर्कता अपनाउनका लागि महाशाखाले अनुरोध समेत गरेको छ। दैनिक मजदुरी गरेर खानेहरुका लागि गर्मीयाम कष्टकर बन्न पुगेको छ। प्राय युवा युवतीहरू गर्मी छल्नका लागि विभिन्न पार्क, स्विमिङ पुल र रुखको छहारीमा पुग्ने गरेका छन्। गर्मी बढेसँगै अस्पताल तथा निजी क्लिनिकमा बालबालिकालगायत अन्य उमेर समूहका बिरामीहरूको चाप बढेको छ। अन्य मौसमको तुलनामा गर्मी मौसममा बिरामीको संख्यामा वृद्धि भएको विभिन्न अस्पतालहरूले जनाएका छन्। गर्मी मौसमसँगै हावाहुरी र धुलो, सडक पेटी तथा फुटपाथको खाजा नास्ता बढ्दो प्रयोग र फोहोर पानीका कारण बिरामीको संख्या बढेको भीम अस्पताल भैरहवाका चिकित्सक डा आरिफ हुसैनले बताए। गर्मीका कारण अस्पतालमा झाडापखाला, डिहाइड्रेसन, हिट स्ट्रोक लगायतका विरामीको संख्या बढेको उनको भनाइ छ। उनका अनुसार फुटपाथको खाजा नास्ता नखाने, पानी उमालेर अथवा फिल्टर गरेर नियमित पिउने, दही, दालजस्ता झोलिलो पदार्थ खाने, चिल्लो, मैदाले बनाएको खाना नखाने बानीको विकास गरेर बिरामी हुनबाट जोगिन सकिने छ।"
मोरङको केराघारीमा जंगली हात्ती मृत फेला,धरान : मोरङको सुन्दरहरैचा नगरपालिका ६ को केराघारीमा जंगली हात्ती मृत फेला परेको छ । केहि दिनदेखि भारतबाट नेपाल प्रवेश गरेको हात्तीको समूहको भाले हात्ती मृत अवस्थामा फेला परेको डिभिजन बन कार्यालय सलकपुर मोरङका अधिकृत राजेन्द्र घिमिरेले बताए । मृत भेटिएको हात्तीको पशु कार्यालय बिराटनगरका पशु चिकित्सक आएर पोस्टमर्टम गरेका छन् । हात्ती के कारणले मरेको भन्नेबारे एकिन नभएपनि अत्याधिक गर्मीले मरेको हुनसक्ने आशंका गरिएको छ। पोस्टमार्टमपछि जङ्गलमा गाडिएको अधिकृत घिमिरेले जानकारी दिए। भारतबाट आएका हात्तीहरूले सुनसरी र मोरङको जंगल आसपासको मानव बस्तीमा प्रवेश गरि आतंक मच्चाउँदै आएका छन् ।
काठमाडौंमा मनसुन भित्रन केही दिन लाग्ने,"काठमाडौं : काठमाडौं उपत्यकामा मनसुन भित्रन केही दिन लाग्ने भएको छ । हाल देशको पूर्वी भागमा मनसुनी प्रणालीको प्रभाव रहेको तथा बाँकी क्षेत्रमा स्थानीय र पश्चिमी वायु तथा विहार आसपास बनेको न्यून चापीय क्षेत्रको आंशिक प्रभाव रहेको छ । जल तथा मौसम विज्ञान विभागका मौसमविद् सञ्जीव अधिकारीका अनुसार काठमाडौँ उपत्यकामा आज वर्षाको सम्भावना कम छ । यद्यपि यहाँको आकाशमा बादल लाग्ने सम्भावना छ । यहाँको अधिकतम तापक्रम ३२ देखि ३४ डिग्री सेल्सियसका बीच रहने पूर्वानुमान छ । सुदूरपश्चिम, कर्णाली र कोशी प्रदेशलगायत देशका पहाडी भागमा आंशिकदेखि साधारणतया बदली भई बाँकी इलाकामा मौसम सफा छ । कोशी प्रदेशको एकदुई स्थानमा हल्का वर्षा पनि भइरहेको विभागले जनाएको छ ।आज दिउँसो कोशी प्रदेशलगायत वाग्मती र गण्डकी प्रदेशका पहाडी भागमा आंशिकदेखि साधारणतया बदली रही बाँकी भागमा मौसम मुख्यतया सफा रहने छ । कोशी, वाग्मती र गण्डकी प्रदेशका पहाडी भूभागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ ।विभागले आज राति कोशी र गण्डकी प्रदेशका पहाडी भूभागमा आंशिक देखि साधारणतया बदली रही बाँकी भूभागमा आंशिक मौसम सफा रहने पूर्वानुमान गरेको छ । कोशी र गण्डकी प्रदेशका पहाडी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ ।"
मोरङमा हात्तीको छावा मृत फेला,"विराटनगर : मोरङमा जंगली हात्तीको बच्चा (छावा) मृत फेला परेको छ। सुन्दरहरैँचा नगरपालिका६ दुर्गा मन्दिर टोलनजिक भक्तराज लिम्बूको केरा बगानभित्र छावा मृत फेला परेको हो। भाले जातको छावा बुधबार बिहान ६ बजेतिर मृत अवस्थामा भेटिएपछि स्थानीय र जनप्रतिनिधिले वन कार्यालय तथा प्रहरीलाई खबर गरेका थिए। सब डिभिजन वन कार्यालय लाटीझोडा एवं सब डिभिजन वन कार्यालय सलकपुर र प्रहरी चौकी गछियाको टोली अहिले घटनास्थल पुगिसकेको छ। लाटीझोडा सब डिभिजन वन कार्यालयका प्रमुख एवं अधिकृत अमृतविलाश पन्तले वन कर्मचारी र प्रहरीको संयुक्त टोली घटनास्थललाई सुरक्षित राखेको जानकारी दिए। उनका अनुसार अन्दाजी ६७ वर्षको जस्तो देखिने हात्तीको बच्चा केरा बगानभित्र मृत फेला परेको हो। छावाको मृत्यु हुनुको कारण खुल्न बाँकी रहेको पन्तले बताए। यद्यपि, सुँडको छेउमा सामान्य चोट देखिएको छ। शरीरका अन्य भागमा अरु चोटपटक नदेखिएको पन्तको भनाइ छ। उनका अनुसार हात्तीको छावा कसरी व्यक्तिको नम्बरी जग्गाभित्रको केराघारीमा पुग्यो भन्ने यकिन भइसकेको छैन। घटनाको जानकारी कोशी टप्पु वन्यजन्तु आरक्षलाई गराइएको उनले बताए। घटनाको अनुसन्धान तथा कानुनी प्रक्रिया पूरा गर्न आरक्षको टोली अहिले घटनास्थलतर्फ जाँदै छ। टोलीले छावाको पोस्टमार्टम गरेर अनुसन्धानको प्रक्रिया अघि बढाउने छ। पोस्टमार्टम र थप अनुसन्धानबाट मात्रै मृत्युको कारण यकिन हुने वन अधिकृत पन्तले बताए।"
"सङ्खुवासभाको चिचिला गाउँपालिकामा पहिरो : एकको मृत्यु, दुईजना घाइते",खाँदबारी : सङ्खुवासभाको चिचिला गाउँपालिका३ सोलाखानीमा पहिरोमा पुरिएर एक जनाको मृत्यु भएको छ । अरुण तेस्रो जलविद्युत आयोजनामा काम गर्ने कामदार र बर्दिया घोराभिट्टाका गंगाराम थारुकाको मृत्यु भएको जिल्ला प्रहरी कार्यालय सङ्खुवासभका सुचना अधिकारी प्रहरी निरीक्षक रामकुमार लामिछानेले जानकारी दिए । आयोजनाको अन्तर्गत अडिट थ्री कार्यरत कामदार थारुको पहिरोमा परी पुरिएर मृत्यु भएको हो । गए राती सुतेकै अवस्थामा वर्षा सँगै आएको पहिरोले पुरिएर थारुको मृत्यु भएको प्रहरी निरीक्षक लामिछानेले बताए । पहिरोमा परी मकवानपुरका उमेश कार्की र गोविन्द थारू घाइते भएका छन् । कामदारका लागि निर्माण भएका १४ वटा कोठामध्ये ३ वटा पहिरोले बगाएको छ ।
