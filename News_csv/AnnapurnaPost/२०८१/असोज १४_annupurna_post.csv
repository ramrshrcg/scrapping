शीर्षक,विवरण
गुल्मीमा घर लिप्ने क्रममा करेन्ट लागेर महिला घाइते,गुल्मी : गुल्मीमा घर लिप्ने क्रममा करेन्ट लागेर महिला घाइते भएकी छन्। जिल्लाको मालिका गाउँपालिका२ दर्लिङ अडारे निवासी २७ वर्षीया माया रोका मगर घाइते भएको जिल्ला प्रहरी कार्यालय गुल्मीले जनाएको छ। मगर आफ्नै घरको बाहिर दलानमा लिप्ने क्रममा अचानक करेन्ट लागेर घाइते भएकी थिइन्। करेन्ट लागेर घाइते भएकी रोका अहिले बोल्न नसक्ने अवस्थामा रहेकी छन्। सोमबार दिउँसो साढे ३ बजे तिर करेन्ट लागेको थियो। उनको गुल्मी अस्पताल तम्घास उपचारका लागि ल्याइएको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले जानकारी दिए। मुसाले काटेर नाङ्गो बनाएको बिजुलीको तारमा अचानक छुन गई करेन्ट लागेको भन्ने बुझिएको प्रहरी नायब उपरीक्षक पोखरेलले बताए। करेन्ट लागेर घाइते भएकी रोकाको गुल्मी अस्पतालमा उपचार भइरहेको छ।
परराष्ट्र मन्त्री राणा र अमेरिकी उपविदेशमन्त्री उर्जा जियाबीच भेटवार्ता,"काठमाडौं : परराष्ट्रमन्त्री आरजु राणा देउवाले र अमेरिकी उपविदेशमन्त्री उर्जा जियाबीच भेटवार्ता भएको छ। संयुक्त राज्य अमेरिकाको वासिङ्टन डिसीस्थित नेपाली राजदूतावासमा सोमबार उनीहरूबीच भेटवार्ता भएको हो। भेटमामा नेपालअमेरिका आपसी हितका विविध विषयका साथै शान्ति, मानवधिकार र प्रजातन्त्रका विषयमा छलफल भएको परराष्ट्र मन्त्रालयले जानकारी दिएको छ। मन्त्री राणाले नेपाल सदैव शान्ति, मानवअधिकार र प्रजातन्त्रका पक्षमा रहेको र नेपालको संसदले हालै पारित गरेको सङ्क्रमणकालीन न्यायसम्बन्धी कानुनका बारेमा उपविदेशमन्त्री जियालाई जानकारी गराएकी थिइन्। मन्त्री राणाले नेपालले पीडितमैत्री सो कानुन पारित गरेको र शान्ति प्रक्रियाका बाँकी रहेका कामहरू पनि छिट्टै टुङ्ग्याउने जानकारी गराएकी थिइन्। संयुक्त राष्ट्रसङ्घीय महासभामा भाग लिन अमेरिका पुगेकी मन्त्री राणा वासिङ्टन डिसीमा छिन्।"
नदीमा डुबेको अवस्थामा झापामा दुई वटा शव फेला,"झापा : नदीमा डुबेको अवस्थामा झापामा दुई वटा शव फेला परेको छ। दुवै जना पुरुष भएको शवको सनाखत हुन नसकेको जिल्ला प्रहरी कार्यालय झापाले जनाएको छ। मेची नदीमा डुबेको अवस्थामा सोमबार दिउँसो १ बजे एक पुरुषको शव फेला परेको थियो। भद्रपुर नगरपालिका ३ झोलुङ्गे पुलस्थित मेची नदीको बिच भागमा कालो पाइन्ट लगाएको, शरीरको माथिको भागमा कपडा नभएको, बायाँ साइडको भाग पुरिएको, दाहिने साइडको आधा भाग देखिएको, अनुहार पानीमा घोप्टो परेको अवस्थामा बेवारिसे शव फेला परेको प्रहरीले जनाएको छ। कानुनी प्रक्रिया पूरा गरी शवलाई पोस्टमार्टमको लागि प्रादेशिक अस्पताल भद्रपुर पठाइएको प्रहरी कार्यालय झापाका डीएसपी कृष्णकुमार चन्दले जानकारी दिए। त्यस्तै शिवसताक्षी नगरपालिका ७ स्थित कनकाई नदीमा आज दिउँसो अन्दाजी साढे ३ बजे पानीको बिच भागमा बेवारिसे शव फेला परेको हो। तत्काल नाम, थर, वतन नखुलेको पुरुषको शव घोप्टो परी शरीर सुन्निएर गलेको अवस्थामा फेला परेको प्रहरीले जनाएको छ। कानुनी कानुनी प्रक्रिया शव पोस्टमार्टमको लागि प्रादेशिक अस्पताल भद्रपुर पठाएको प्रहरीले जनाएको छ।"
"मन्त्रिपरिषद् बैठकमा प्रधानन्त्रीको ब्रिफिङ, भन्छन् मोदीसँगको भेटघाट फलदायी भयो","काठमाडौं : प्रधानमन्त्री केपी शर्मा ओलीले सोमबार बसेको मन्त्रिपरिषद् बैठकमा अमेरिका भ्रमणका विषयमा ब्रिफिङ गरेका छन्। संयुक्त राष्ट्रसंघको महासभामा भाग लिएर सोमबार स्वदेश फर्किएका ओलीले मन्त्रिपरिषद्मा ब्रिफिङ गरेका हुन्। प्रधानमन्त्री कार्यालय स्रोतका अनुसार ओलीले भारतीय समकक्षी नरेन्द्र मोदीसँगको भेट राम्रो भएको बताएका थिए। मोदीसँग दुई देशबीचको सम्बन्धलाई प्रगाढ बनाएर लैजाने विषयमा छलफल भएको प्रधानमन्त्रीको भनाइ थियो। 'भारतीय प्रधानमन्त्रीसँगको भेटघाटले राम्रो वातावरण बनाएको उहाँको ब्रिफिङ थियो,' प्रधानमन्त्री कार्यालय स्रोतले अन्नपूर्णसँग भन्यो। प्रधानमन्त्री ओली र समकक्षी मोदीबीच गत असोज ६ गते न्युयोर्कमा भेटवार्ता भएको थियो। उनीहरूबीच ऊर्जा, प्रविधि र व्यापारजस्ता मुद्दाहरूमा केन्द्रित रहेको थियो। भेटपछि प्रधानमन्त्री ओलीले सामाजिक सञ्चालमा भनेका थिए, भारतनेपाल मित्रता धेरै बलियो छ र हामी हाम्रो सम्बन्धलाई अझ गति दिन चाहन्छौं। हाम्रो वार्ता ऊर्जा, प्रविधि र व्यापार जस्ता मुद्दाहरूमा केन्द्रित थियो। भेटमा सँगै रहेकी परराष्ट्रमन्त्री आरजु राणा देउवाले भारतीय प्रधानमन्त्री मोदीले छिट्टै नेपाल भ्रमणमा आउने बताएकी थिइन्। त्यस्तै प्रधानमन्त्री ओलीले संयुक्त राष्ट्रसंघको मञ्चमा नेपालको तर्फबाट उठाउनुपर्ने विषयमा जोड दिएको बताएका थिए। उनले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि राष्ट्रसंघका बैठकहरूमार्फत आह्वान गरेका थिए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरेका थिए। अमेरिकी भ्रमणका दौरान प्रधानमन्त्री ओलीले कुवेतका राजकुमार एवं प्रधानमन्त्री शेख सबाह अल खलेद अल हमाद अल मुबारक अल सबाह, भुटानका प्रधानमन्त्री दासो छिरिङ तोग्बे, फिनल्यान्डका राष्ट्रपति अलेक्जेण्डर स्टब र सामोआका प्रधानमन्त्री फैमे नाओमी माताफासँग साइडाइन वार्ता गरेका थिए। त्यस्तै अमेरिकी राष्ट्रपति जो बाइडेन, युएसएआइडीकी प्रमुख समान्था पावर, मिलेनियम च्यालेन्ज कर्पोरेशनकी सीइओ एलिस अल्ब्राइट र युएस इन्टरनेशनल डेभलपमेन्ट फाइनान्स कर्पोरेशनकी डेप्युटी सीईओ निशा बिस्वाललगायतसँग पनि प्रधानमन्त्री ओलले भेटवार्ता गरेका थिए।"
ढल्केवरमा बृहत् खुला झिझिया प्रतियोगिता हुने,ढल्केवर(धनुषा) : धनुषाको ढल्केवरमा बृहत् खुला झिझिया प्रतियोगिता हुने भएको छ। दसैंका अवसरमा ढल्केवर दुर्गा पूजा मेला समितिले असोज १७ गतेदेखि २७ गतेसम्म झिझिया प्रतियोगिता आयोजना गर्न लागिएको हो। मधेसको मौलिक परम्पराको प्रवर्द्धनका लागि झिझिया प्रतियोगिताको आयोजना गरिएको ढल्केवर दुर्गा पूजा मेला समितिका अध्यक्ष सन्तोष कुमार महतोले बताए। उनका अनुसार मधेसको एक सांस्कृतिक लोक नृत्य रहेको झिझिया प्रतियोगिताका लागि अहिले झिझिया टिमहरूको नाम दर्ता गर्ने कार्य भइरहेको छ। १० दिनसम्म चल्ने प्रतियोगिताका विजेतालाई ३१ हजार नगद पुरस्कारको व्यवस्था गरिएको अध्यक्ष महतोले बताए। उनले द्वितीय पुरस्कार २१ हजार र तृतीय पुरस्कार १५ हजार नगदको व्यवस्था रहेको जनाए। प्रतियोगितामा सहभागी अन्य टिमहरूलाई सान्त्वना पुरस्कारको व्यवस्था समेत गरिएको समितिका महासचिव तीर्थप्रसाद सिंहले जानकारी दिए। उनले प्रतियोगितामा भाग लिन चाहने टिमहरूले असोज १७ गतेसम्म नाम दर्ता गराउन सकिने उल्लेख गरे। ढल्केवरमा दसैं अवधिभर भव्य मेला महोत्सव लाग्दै आएको छ। यसवर्ष विगतको भन्दा अझ भव्य मेला लगाउने गरी आफूहरू तयारीमा जुटेको मेला समितिका सचिव राकेश सिंहले बताए।
अमेरिकाबाट फर्किए प्रधानमन्त्री ओली,"काठमाडौं : प्रधानमन्त्री केपी शर्मा ओली स्वदेश फर्किएका छन्। संयुक्त राष्ट्रसंघको महासभामा सहभागी हुन न्युयोर्क गएका प्रधानमन्त्री ओली सोमबार स्वदेश फर्किएका हुन्। अमेरिका भ्रमणका क्रममा उनले अमेरिकी राष्ट्रपति जो बाइडेन, युएसएआइडीकी प्रमुख समान्था पावर, मिलेनियम च्यालेन्ज कर्पोरेशनकी सीइओ एलिस अल्ब्राइट र युएस इन्टरनेशनल डेभलपमेन्ट फाइनान्स कर्पोरेशनकी डेप्युटी सीईओ निशा बिस्वाललगायतसँग भेटवार्ता गरेका थिए। ती भेटहरूमा अमेरिका र नेपालबीचको बलियो द्विपक्षीय सम्बन्धका साथै नेपालको दिगो र समृद्ध भविष्य सुनिश्चित गर्ने विषयमा छलफल भएको थियो। त्यस्तै प्रधानमन्त्री ओलीले संयुक्त राष्ट्रसंघको महासभामा पनि सम्बोधन गरेका थिए। त्यसक्रममा आयोजित विभिन्न छलफलमा पनि उनी सहभागी बनेका थिए। प्रधानमन्त्री ओलीले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि आह्वान गरेका थिए। उनले विश्व शान्ति र सुरक्षामा आफ्नो योगदानलाई थप वृद्धि गर्न नेपाल तयार रहेको प्रतिबद्धता पनि जनाएका थिए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरेका थिए।"
प्रहरी दिवस ब्याडमिन्टन प्रतियोगितामा मोती र हिमालको जोडी पहिलो,"उदयपुर : ६९ औँ प्रहरी दिवसको पूर्वसन्ध्यामा जिल्ला प्रहरी कार्यालय उदयपुरले आयोजना गरेको ब्याडमिन्टन प्रतियोगितामा ए डिभिजनतर्फ मोती राई र हिमाल राईको जोडीले उपाधि जितेको छ। प्रतियोगितामा सन्तोष कटुवाल र विनय चौधरीको जोडी दोस्रो बनेको छ। फाइनलको डिसाईडिङ खेलमा २ अंकले कटुवाल र चौधरीको जोडीलाई पछि पार्दै राईको जोडी प्रथम भएको हो। त्यसैगरी बलबहादुर कार्की र सौरभ ठकुरीको जोडी र बादल खतिवडा र गोविन्द थापाको जोडी तेस्रो भए। ए डिभिजनतर्फ १६ जोडीले भाग लिएका थिए। त्यसैगरी बी डिभिजनतर्फ प्रहरीका नरबहादुर राई र रुपकुमार धामीको जोडी प्रथम भएको छ। प्रहरीकै प्रकाश बस्नेत र दीपक राईको जोडीलाई पछि पार्दै राई र धामीको जोडी प्रथम भएको हो। प्रकाश र दीपकको जोडीले दोस्रो स्थानमा चित्त बुझाउनु पर्यो। प्रहरीका बबिन राई र गणेश बिष्टको जोडी र केशव बस्नेत र गुनराज बञ्जराको जोडी तेस्रो भए। बी डिभिजनतर्फ ६४ टिमले प्रतिस्पर्धा गरेका थिए। निकै प्रतिस्पर्धात्मक बनेको दुवै इभेन्टसको फाइनल खेलको उद्घाटन त्रियुगा नगरपालिकाका उपमेयर महेश्वरी राईले गरेकी थिइन्। विजयी टिमहरूलाई प्रहरी दिवसा अवसरमा प्रमाणपत्र, शिल्ड, मेडल र नगद पुरस्कारसहित पुरस्कृत गरिने जिल्ला प्रहरी प्रमुख एसपी हरिहरनाथ योगीले बताए। दुई दिनका सञ्चालन भएको प्रतियोगिता वर्षातका कारण तीन दिन सञ्चालन भएको थियो।"
बिपी राजमार्गमा अलपत्र परेका यात्रुहरू पैदलै फर्किँदै,"काठमाडौं : अविरल वर्षाका कारण आएको बाढी र पहिरोबाट बिपी राजमार्ग अवरुद्ध भएपछि यात्रुहरू पैदलै फर्किन थालेका छन्। काभ्रेको पात्लेखेतदेखि नेपालथोकसम्मको विभिन्न स्थानको सडक अवरुद्ध भएपछि फसेका यात्रुहरू पैदलै फर्किन थालेका हुन्। तीन दिनसम्म पनि सडक खुल्न नसकेपछि बाध्य भएर पैदलै फर्किनुपरेको यात्रुहरुले गुनासो गरेका छन्। उनीहरूले सडक खोल्नका लागि ढिलाई भएको गुनासो समेत गरेका छन्। काभ्रेको १३ वटा स्थानीय तहमध्ये रोशी गाउँपालिका, पनौती नगरपालिका, तेमाल गाउँपालिका र बेथानचोक गाउँपालिका धेरै बाढी र पहिरोबाट प्रभावित भएका छन्। राजमार्गमा सयौं यात्रुहरू बीचबाटोमै ३ दिनदेखि अलपत्र परेका छन्। ३ दिनसम्म बाढी र पहिरोले सडक अवरुद्ध भएपछि राजमार्गमा फसेर पैदलै फर्केका यात्रुहरुले सहजरूपमा पानी खानासमेत नपाएको जनाएका छन्। बाढी, पहिरोबाट प्रभावित र राजमार्ग अलपत्र अवस्थामा रहेका यात्रुहरूलाई उद्धार गर्नको लागि आइतबार बिहानबाट नेपाली सेनाले खाद्य रासन हेलिकोप्टरमार्फत उपलब्ध गराएको थियो। तर, हेलिकोप्टरबाट हजारौं यात्रुको उद्धार सम्भव देखिएको छैन। काभ्रेमा मात्रै बाढी पहिरोबाट मृत्यु हुनेको संख्या ५४ पुगेको छ।"
एनआरएनएद्वारा १ करोड सहयोगको घोषणा,"साउदी : नेपालमा लगातारको भारी वर्षाका कारण विभिन्न भागमा आएको बाढीपहिरो र डुबानबाट प्रभावित नेपालीहरूलाई गैरआवासीय नेपाली संघ (एनआरएनए)ले आपतकालीन अवस्थामा एक करोड रुपैयाँ सहयोग गर्ने निर्णय गरेको छ। संघका अध्यक्ष डा बद्री केसीका अनुसार आइतबार भएको भर्चुअल बैठकमा संघका पदाधिकारीहरूले पहिलो चरणमा तत्काल बाढीपीडितका लागि एक करोड रुपैयाँ सहयोग गर्ने निर्णय गरेको बताए। बैठकले गैरआवासीय नेपाली संघका उपाध्यक्ष डा हेमराज शर्माको संयोजकत्वमा उच्चस्तरीय आर्थिक सहयोग संकलन समिति समेत गठन गरेको र समितिमा संघका विभिन्न पदाधिकारी, क्षेत्रीय संयोजक तथा राष्ट्रिय समन्वय परिषदका अध्यक्षहरू समावेश रहेको बताए। बैठकपछि राष्ट्रिय समन्वय परिषद् र अन्तर्राष्ट्रिय समन्वय परिषद्को आपतकालीन संयुक्त बैठक आयोजना गरी सहयोग संकलनमा थप छलफल गरी आवश्यक अनुसार सहयोग गर्ने बताए। उनका अनुसार एनआरएनएले राष्ट्रिय समितिको सहकार्यमा बाढी प्रभावित क्षेत्रमा भौतिक रूपमा उपस्थित भएर राहत वितरण गर्ने तयारी गरिरहेको बताए। आकस्मिक बैठकले वर्षाका कारण उत्पन्न विपद्का घटनामा ज्यान गुमाएकाहरूलाई श्रद्धाञ्जली व्यक्त गर्नुको साथै शोकसन्तप्त परिवारजनप्रति समवेदना समेत व्यक्त गरेको थियो। संघले प्रभावित क्षेत्रको क्षति अध्ययन गर्न काठमाडौंमा रहेका सोम सापकोटा र कृष्ण तिमल्सिनासहितको समिति गठन गदै समितिले आफ्नो प्रतिवेदन अन्तर्राष्ट्रिय परिषद् (केन्द्रीय समिति) बैठकमा प्रस्तुत गर्नेछ। बाढीपहिरोबाट काठमाडौं, काभ्रे, भक्तपुर, मकवानपुर, ललितपुर, धादिङ, सिन्धुपाल्चोक, दोलखा, सिन्धुली, रामेछाप, नुवाकोट, पाँचथर, धनकुटा, उदयपुर, सोलुखुम्बु, इलाम, महोत्तरी र सप्तरी जिल्लाका बासिन्दाहरू धेरै प्रभावित भएको जानकारी दिए। साथै संघद्वारा आपत्कालीन अवस्थामा सरकारले अवस्था अनुसार तत्कालीन सहयोग गर्न तथा सम्बन्धित निकायको ध्यानाकर्षण गदै संघले सकेको सहयोग गर्ने बताए।"
विपद्मा सरकारको भूमिका ठीक भएन भन्नु विरोधका लागि मात्रै : प्रधानमन्त्री ओली,"काठमाडौं : प्रधानमन्त्री केपी शर्मा ओलीले विपद्का बेला सरकारको विरोध गर्नुभन्दा सबै मिलेर जानुपर्ने बताएका छन्। संयुक्त राष्ट्र संघको महासभाबाट सोमबार स्वदेश फर्किएका प्रधानमन्त्रीले ओलीले विपद्का बेला सबैको हातेमालोको आवश्यकता पर्ने बताए। विपद्का बेला सरकारले केही गर्न नसक्नु भन्नु विरोधको लागि विरोधमात्रै भएको उनको भनाइ छ। 'सरकारको भूमिका ठीक भएन भन्नु विरोधका लागि विरोधमात्रै हो। सरकारले गर्नेसम्मको काम गरेको छ। उद्धार गरेको छ। तत्कालै बैठक बसेको छ,' प्रधानमन्त्री ओलीले भने। उनले बाढी पहिरो भनेर नआउने भन्दै सरकारले आफ्नो बुतासम्म काम गरिरहेको बताए। 'बाढी पहिरो भनेर जाँदैन। तदारुकताका साथ सकारले काम गरिरहेको छ। बाहिर हुँदा पनि मैले यस विषयमा जानकारी लिइरहेको थिएँ। निर्देशन दिइरहेको थिएँ। सरकारले आफ्नो बुताअनुसार काम गरिरहेको छ,' उनले भने। यस्तो बेला सबै मिलेर यथार्थपरक भएर जानुपर्ने उनको भनाइ छ। प्रधानमन्त्री ओलीले बाढी पहिरो प्रभावित क्षेत्रमा अझ प्रभावकारी ढंगले उद्धार, राहत र पुनःनिर्माणका काम अगाडि बढ्ने प्रतिवद्धता जनाए। 'अत्यधिक पानी पर्ने पूर्वानुमान गरिए पनि कहाँ बाढी जान्छ, कहाँ पहिरो जान्छ भनेको त छैन नि। काठमाडौंमा यति डुबान आउला भन्ने कल्पना पनि गरिएको थिएन,' उनले भने।"
ग्लोबल आइएमई बैंकका ग्राहक तथा परिवारले बुद्ध एयरको टिकट खरिदमा ८ प्रतिशत छुट पाउने,"काठमाडौं : ग्लोबल आइएमई बैंक लिमिटेडका ग्राहक तथा ग्राहकका परिवारका सदस्यहरूले बुद्ध एयरको टिकट खरिदमा ८ प्रतिशत छुट पाउने छन्। उक्त छुट सम्बन्धी समझदारीमा बैंकका नायब महाप्रबन्धक तथा बाग्मती प्रदेश प्रमुख रुपेन्द्र वाग्ले र बुद्ध एयरका मार्केटिङ सेल्स डाइरेक्टर रुपेश जोशीले हस्ताक्षर गरे। समझदारी अनुसार ग्लोबल आइएमई बैंकका डेबिट, क्रेडिट कार्डवाहक एवम् बैंकको मोबाइल बैंकिङ एप्लिकेशन ग्लोबल स्मार्ट प्लस प्रयोगकर्ताहरूले बुद्ध एयरको टिकटको खरिदमा ८ प्रतिशत छुट पाउनेछन्। बैंकका ग्राहकहरू तथा ग्राहकका परिवार सदस्यहरूले बुद्ध एयरको काउन्टरबाट यो छुट पाउनेछन। साथै, सम्पूर्ण आन्तरिक बिमानस्थलमा रहेको बुद्ध एयरको काउण्टरबाट टिकट लिएपश्चात् बैंकको ग्लोबल स्मार्ट प्लसमार्फत क्युआर कोर्ड स्क्यान गरी भुक्तानी गर्दा वा बैंकको डेबिट तथा क्रेडिट कार्डबाहक ग्राहक वा ग्राहकका परिवार सदस्यहरूले ८ प्रतिशतको छुट पाउनेछन्। ग्लोबल आइएमई बैंक युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकका रूपमा सम्मानित बैंक हो। साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरूबाट फरकफरक विधामा सम्मानित भएको छ। ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३८४ एटिएम, २५५ शाखा रहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,००० भन्दा बढि सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
"सरकारद्वारा राष्ट्रिय शोकको घोषणा, तीन दिन राष्ट्रिय झन्डा झुकाउने","काठमाडौं : बाढी पहिरोका कारण दुई सयभन्दा धेरैको मृत्यु भएपछि सरकारले राष्ट्रिय शोकको घोषणा गरेको छ। सोमबार बसेको मन्त्रिरिषद् बैठकले राष्ट्रिय शोकको घोषणा गर्दै तीन दिन राष्ट्रिय झन्डा झुकाउने निर्णय गरेको सञ्चार तथा सूचना प्रविधिमन्त्री पृथ्बीसुब्बा गुरुङले बताए। त्यस्तै मृतक परिवारलाई जनही दुई लाख राहत उपलब्ध गराउने निर्णय सरकारले गरेको छ। राहत तथा उद्धारका लागि अर्थ मन्त्रालयले एक अर्ब उपलब्ध गराउने निर्णयसमेत गरिएको छ। मन्त्री गुरुङका अनुसार प्रधानमन्त्री दैवी प्रकोप राहत कोषमा मन्त्रिपरिषद्का सदस्यहरूको एक महिनाको तलब जम्मा गर्ने निर्णयसमेत गरिएको छ। त्यस्तै राहत र उद्धारका लागि सरकारले प्रदेश र स्थानीय तहसँग समन्वय गर्ने आह्वान पनि गरेको छ। त्यस्तै बाढी पहिरोका कारण घाइते भएकाहरूलाई निशुल्क उपचार र उपचारमा कुनै कमी हुन नदिने निर्णयसमेत भएको मन्त्री गुरुङले बताए। त्यस्तै सडक, खानेपानी, दूरसञ्चार, विद्युतलगायतका संरचनामा पुगेको क्षतिबारे सम्बन्धित मन्त्रालयले प्रतिवेदन बुझाउने निर्णयसमेत गरिएको छ। त्यस्तै प्रभावित जिल्लामा अनुगमन टोली गठन गरेर खटाउन गृह मन्त्रालयलाई निर्देशनसमेत दिइएको मन्त्री गुरुङले बताए। यसैबीच प्रधानमन्त्री केपी शर्मा ओलीले भोलि पत्रकार सम्मेलन गर्ने भएका छन्। संयुक्त राष्ट्रसंघको महासभामा भाग लिएर सोमबार स्वदेश फर्किएका ओलीले मंगलबार विशेष पत्रकार सम्मेलन गर्ने भएका हुन्। प्रधानमन्त्री ओलीले देशमा गएको प्राकृतिक विपत्तिका विषयमा पत्रकार सम्मेलन गर्न लागेको प्रधानमन्त्री कार्यालय स्रोतले जानकारी दिएको छ।"
मोरङका खोला र पैनीमा ३ जना मृत भेटिए,"विराटनगर : मोरङका भिन्दाभिन्दै स्थानका खोला र पैनीमा ३ जना मृत भेटिएका छन्। खोलाले बगाएर ल्याउँदै गरेको र डुबेर मृत्यु भएको अवस्थामा सोमबार शव फेला परेको मोरङ प्रहरीका डीएसपी वेदप्रकाश जोशीले बताए। उनका अनुसार कानेपोखरी र ग्रामथान गाउँपालिका तथा विराटनगर महानगरपालिकामा मृत फेला पर्नेमा वृद्धसहित २ जना पुरुष र १ जना महिला छन्। महिलाको पहिचान खुल्न बाँकी छ। कानेपोखरी गाउँपालिका४ खोरियामा डाँस खोलाले बगाएर ल्याउँदै गरेको अवस्थामा १ जना वृद्ध मृत फेला परेका छन्। इलाका प्रहरी कार्यालय पथरीका डीएसपी मोहनविक्रम दाहालका अनुसार पथरीशनिश्चरे नगरपालिका८ का ७५ वर्षीय लाखबहादुर राईलाई खोलाले बगाउँदै गरेको अवस्थामा स्थानीयले देखेर बाहिर निकालेका थिए। दिउँसो १ बजेतिर बाहिर निकालिएका राईको मृत्यु भइसकेको पाइएको उनले बताए। प्रहरीका अनुसार कानेपोखरी४ स्थित माइली छोरीको घरमा आएका राई ५ दिनदेखि सम्पर्कविहीन थिए। छोरीकोमा खाना खाएर आफ्नो घरतिर फर्किने क्रमममा राईलाई डाँस खोलाले बगाएको हुनसक्ने प्रहरीको अनुमान छ। डीएसपी दाहालका अनुसार घटनास्थलबाट करिब साढे ३ किलोमटिर तल शव फेला परेको हो। घर फर्किने क्रममा तर्न खोज्दा खोलाले बगाएर मृत्यु भएको हुनसक्ने आशंका छ। ५ दिनसम्म कतै अड्किएको थियो होला दाहालले भने, स्थानीयले बगाउँदै गरेको देखेपछि बाहिर निकालेर हेर्दा मृत्यु भइसकेको रहेछ। घटनाका बारेमा थप अनुसन्धान भइरहेको छ। घटनाको अनुसन्धानका लागि इलाका प्रहरी कार्यालय पथरीबाट इन्स्पेक्टर खगेन्द्र येक्तेनको नेतृत्वमा टोली खटिएको थियो। इन्स्पेक्टर येक्तेनकै टोलीले कानुनी प्रक्रिया पूरा गर्दै शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ। त्यस्तै, सिंघिया खोलाले बगाएर ल्याउँदै गरेको अवस्थामा विराटनगरमा १ जना महिलाको शव भेटिएको छ। डीएसपी वेदप्रकाश जोशीका अनुसार विराटनगर महानगरपालिका८ हाटखोलामा शव फेला परेको हो। अन्दाजी ३० वर्षीयाजस्तो देखिने महिलाको पहिचान नखुलेको उनले बताए। बगाएर ल्याउँदै गरेको देखेपछि स्थानीयले खोलाको बीचबाट दिउँसो १२:४५ बजेतिर शवलाई बाहिर निकालेका थिए। घटनाको अनुसन्धानका लागि जिल्ला प्रहरी कार्यालय मोरङबाट इन्स्पेक्टर हेमराज ओली नेतृत्वको टोली परिचालन गरिएको छ। प्रहरीले कानुनी प्रक्रिया पूरा गर्दै घटनास्थलबाट शवलाई पोस्टमार्टमका लागि कोशी अस्पताल लगेको छ। मृतकको चिउँडोमा चोट देखिएको छ। खोलाले बगाएर मृत्यु भएको हुनसक्ने बताउँदै डीएसपी जोशीले मृतकको पहिचानको प्रयास गर्दै घटनाको अनुसन्धान अघि बढाइएको जानकारी दिए। यसैबीच, ग्रामथान गाउँपालिका६ का ३५ वर्षीय सत्यनारायण भगत घरनजिकैको पैनीमा मृत फेला परेका छन्। माछा मार्न भनेर आइतबार घरबाट हिँडेका उनको भोलिपल्ट शव भेटिएको हो। फर्किएर नआएपछि खोजी गर्ने क्रममा घरदेखि करिब २ सय मिटर पश्चिममा रहेको पैनीमा डुबिरहेको अवस्थामा शव फेला परेको जानकारी डीएसपी जोशीले दिए। उनका अनुसार भगत बिहान ९ बजेतिर मृत फेला परेपछि स्थानीयले प्रहरीलाई खबर गरेका हुन्। घटनाको अनुसन्धानका लागि इलाका प्रहरी कार्यालय बेलबारीबाट इन्स्पेक्टर कृष्णबहादुर खत्री नेतृत्वको टोली घटनास्थल पुगेको थियो। खत्री नेतृत्वकै टोलीले कानुनी प्रक्रिया पूरा गरी शवलाई पोस्टमार्टमका लागि कोशी अस्पताल पठाएको छ। घटनाको थप अनुसन्धान भइरहेको डीएसपी जोशीले बताए। उनका अनुसार पैनीमै डुबेर भगतको मृत्यु भएको हुनसक्ने प्रारम्भिक अनुसन्धानबाट खुलेको छ।"
न्यायालयमा भएको भ्रष्टाचार देखाउँमा आफूविरुद्ध मुद्दा चलाउन खोजियो : बार अध्यक्ष घिमिरे,काठमाडौं : नेपाल बार एसोसिएशनका अध्यक्ष गोपालकृष्ण घिमिरेले आफ्नो कमजोरी ढाक्नका लागि न्यायपरिषद्ले आफूविरुद्ध मुद्दा चलाउन खोजेको बताएका छन्। सोमबार बार एसोसिएशनमा पत्रकार सम्मेलन गर्दै घिमिरेले न्यायपरिषद्को स्वेच्छचारिताविरुद्ध आवाज उठाउँदा अपहेलनामा कारबाही गर्न सक्नेगरी न्यायपरिषद्ले तयारी गरेको बताए। हरिकृष्ण कार्कीको प्रतिवेदनले नै न्यायालयमा भ्रष्टाचार भएको देखाएको अवस्थामा त्यही विषयलाई बारले उठाउँदा न्यायपरिषद् बारमाथि खनिएको उनको भनाइ छ। आफूले दिएको अभिव्यक्तिको जिम्मेवारी आफूले लिने भन्दै उनले जुनसुकै मुद्दा खेप्न पनि आफू तयार रहेको स्पष्ट पारे। न्यायपरिषद्को कुनै पनि कदमले बार बिचलित नहुने उनको भनाइ छ। उनले न्यायपालिका शुद्ध नभएसम्म बारको न्यायिक लडाईँ जारी रहने बताए।
बागमती प्रदेश सरकारले मृतकका परिवारलाई दुई लाख रुपैयाँ राहत दिने,हेटौंडा : बागमती प्रदेश सरकारले बाढीपहिरोमा परी ज्यान गुमाएका परिवारलाई प्रति मृतक दुई लाख रुपैयाँ राहत दिने भएको छ। आज बसेको प्रदेश स्तरीय सर्वदलीय बैठकले उक्त निर्णय गरेको नेकपा माओवादी केन्द्र बागमती प्रदेश संसदीय दलका नेता तथा निवर्तमान मुख्यमन्त्री शालिकराम जम्कट्टेलले बताए। उनका अनुसार बाढी पहिरोबाट घरबारबिहीन भएका परिवारलाई अस्थायी आवास निर्माणका लागि एक लाख रुपैयाँ दिने निर्णय भएको छ। प्रदेशको प्रमुख प्रतिपक्ष दल नेकपा माओवादी केन्द्रको पहलमा सर्वदलीय बैठक बसेको हो। मुख्यमन्त्री बहादुर सिं लामाको अध्यक्षतामा बसेको सर्वदलीय बैठकमा प्रदेशसभामा रहेका दलका प्रतिनिधिहरू उपस्थित थिए। प्रदेश सरकारको विपद् व्यवस्थापन समितिको कार्यकारणी बैठकले करिब तीन करोड रुपैयाँ बाढी पहिरो प्रभावितलाई राहत वितरणका लागि सहयोग गर्ने निर्णय गरेको थियो।
नवलपरासी अदालतमा लेनदेनका मुद्दा बढे,"परासी : नवलपरासी जिल्ला अदालतमा सबैभन्दा बढी लेनदेनका मुद्दा दर्ता हुने गरेका छन्। आर्थिक वर्ष २०८००८१ मा अदालतमा रहेका कुल ३ हजार ९५४ मुद्दामा लेनदेनका ६७० वटा मुद्दा दर्ता भएको अदालतका श्रेस्तेदार जानकी रमण यादवले बताए। दर्ता भएका लेनदेनका मुद्दामा ४६० वटा फर्छ्यौट भएका छन्। लेनदेनमा दृष्टिबन्धक, कपाली तमसुक, बैंक भौचरबाट जम्मा भएको रकम, चेक कारोबार (चेक बाउन्स नगरिएको तर, अर्धकट्टीमा चेक लैजाने व्यक्तिले सही गरेको छ ), बही खाता (कुनै पसलबाट उधारोमा सामान लगेको भनि उपभोक्ताले खातामा सही गरेको) लगायतका आर्थिक कारोबार पर्छन्। लेनदेनपछि बढी दर्ता हुने मुद्दामा सम्बन्ध विच्छेद छ। तेस्रोमा चेक अनादरका मुद्दा छन्। गत आवमा ४२९ सम्बन्ध विच्छेदका मुद्दा दर्ता भएकोमा ३५८ फर्छ्यौट भएका छन्। चेक अनादरका ४०४ मा २६१ मुद्दा फर्छ्यौट भएको श्रेस्तेदार यादवले बताए। गत आवमा अदालतमा रहेका विभिन्न प्रकृतिका कुल मुद्दामा ६० दशमलव ५७ प्रतिशत मुद्दा फर्छ्यौट गरेको अदालतले जनाएको छ। चालु आवमा अदालतले ४ हजार २८ मुद्दा दर्ता हुने लक्ष्य राखेको छ। जसमा चालू वर्षको असोज महिनाको हालसम्म २ हजार २८ मुद्दा दर्ता भएका छन्। चालू आवमा अदालतले ६६ दशमलव ३ प्रतिशत मुद्दा फर्छ्यौट गर्ने लक्ष्य लिएको श्रेस्तेदार यादवले बताए।"
"बाढी,पहिरोमा परी मृत्यु हुनेको संख्या २०५ पुग्यो","काठमाडौं : अविरल वर्षाका कारण गत असोज ११ गतेदेखि देशका विभिन्न स्थानमा आएको बाढी,पहिरोलगायतका विपदमा परी सोमबार दिउँसोसम्म २ सय ५ जनाको मृत्यु भएको छ । बाढी, पहिरोलगायतका विपदमा परी काठमाडौं उपत्यकामा ५६ जना, कोशी प्रदेशमा १७ जना, मधेश प्रदेशमा ५ जना, बागमती प्रदेशमा १ सय २५ जना, लुम्बिनी प्रदेशमा २ जना गरी जम्मा २ सय ५ जनाको मृत्यु भएको हो । विपदमा परी काठमाडौं उपत्यकामा २४ जना, कोशी प्रदेशमा १३ जना, मधेश प्रदेशमा ८ जना, बागमती प्रदेशमा ८५ जना गरी जम्मा १ सय ३० जना घाइते भएका छन् । घाइतेहरूको स्थानीय अस्पतालमा उपचार भइरहेको छ। साथै काठमाडौं उपत्यकामा २ हजार १ सय ५५ जना, कोशी प्रदेशमा २ सय ९० जना, मधेस प्रदेशमा ३५ जना, बागमती प्रदेशमा ७ सय ४५ जना र गण्डकी प्रदेशमा ९ सय ९७ जना गरी जम्मा ४ हजार २ सय २२ जनाको उद्धार गरिएको छ । साथै बाढी पहिरोमा परी २४ जना बेपत्ता भएका छन् । बेपत्ताको खोजी कार्य जारी छ । साथै बाढी पहिरोको जोखिममा रहेका विभिन्न जिल्लाका विभिन्न घर परिवारलाई सुरक्षित स्थानमा राख्ने, पहिरोमा पुरिएका धनमाल निकालेर सुरक्षा गर्ने काम समेत विभिन्न निकाय र स्थानीयबासीको समन्वय र सहयोगमा प्रहरीले गरिरहेको छ ।"
उच्च पदस्थ पदाधिकारीहरूले ५ दिनको तलब प्रधानमन्त्री दैवी प्रकोप उद्धार कोषमा जम्मा गर्नुपर्ने,"काठमाडौं : नेपालका उच्च पदस्थ पदाधिकारीहरूले आफ्नो ५ दिनको तलब प्रधानमन्त्री दैवी प्रकोप उद्धार कोषमा जम्मा गर्नुपर्ने भएको छ। मुख्यसचिव एकनारायण अर्यालको नेतृत्वमा बसेको बैठकले बाढी पहिरोबाट प्रभावित घर परिवारहरूलाई राहत वितरणका लागि विशिष्ट श्रेणीका पदाधिकारीहरूले ५ दिनको तलब जम्मा गर्नुपर्ने निर्णय गरेको हो। त्यस्तै बाढी पहिरोबाट प्रभावित बनेको क्षेत्रलाई सम्बन्धित मन्त्रालयले यथाशाक्य समन्वय गर्न पनि बैठकले निर्देशन दिएको छ। बैठक गृह मन्त्रालयलाई खोज, उद्धार र तत्काल राहत उपलब्ध गराउन आग्रह गरिएको छ भने प्रभावित क्षेत्रमा हैजा डेंगीजस्ता रोगहरू फैलिन नदिन स्वास्थ्य मन्त्रालयलाई आग्रह गरिएको छ। त्यस्तै विस्थापित भएका वा घरबारविहीन बनेका परिवारको लागि अस्थायी आवास निर्माण र खाद्यान्नको व्यवस्थाका लागि अर्थ मन्त्रालयलाई बजेट व्यवस्था गर्न आग्रह गरिएको छ। त्यस्तै अवरुद्ध राजमार्ग छिटोभन्दा छिटो खुलाई आवागमन सहज बनाउन भौतिक पूर्वाधार तथा यातायात मन्त्रालयलाई आग्रह गरिएको छ। त्यसका लागि सम्पूर्ण संयन्त्र परिचालन गर्न पनि बैठकले भनेको छ। यस्ता छन् निर्णयहरू १ ) संवत् २०८१ साल असोज ११ र १२ गतेको अविरल वर्षाका कारण आएको बाढी, पहिरो तथा डुवानमा परी ज्यान गुमाउने सम्पूर्ण मृतकहरूप्रति श्रद्धाञ्जली अर्पण गर्दै शोक सन्तप्त परिवारजनहरूमा हार्दिक समवेदना व्यक्त गर्ने । साथै, घाइतेहरूको शीघ्र स्वास्थ्य लाभको कामना गर्ने । २) उक्त बाढी, पहिरो तथा डुवानका कारण ठूलो मात्रामा भएको क्षतिप्रति गहिरो दुःख प्रकट गर्ने। ३) गृह मन्त्रालयको समन्वयमा खोज, उद्धार र तत्काल राहत उपलब्ध गराउने कार्य गर्ने । बाटोमा अलपत्र परेका यात्रुहरूलाई गन्तव्यमा पुयाउने आवश्यक व्यवस्था भौतिक पूर्वाधार तथा यातायात मन्त्रालय र गृह मन्त्रालयको आपसी समन्वयमा अगाडि बढाउने। ४) घाइते भएकाहरूको निःशुल्क उपचारको व्यवस्था गर्नाका साथै विपद् प्रभावित क्षेत्रमा हैजा डेंगीजस्ता रोगहरू फैलिन नदिन स्थानीय तहलाई आवश्यक उपायहरू अवलम्वन गर्न अनुरोध गर्ने र त्यसको लागि आवश्यक समन्वय स्वास्थ्य तथा जनसंख्या मन्त्रालयले गर्ने । ५) बाढी, पहिरो तथा डुवानका कारण विस्थापित भएका वा घरबार विहीन भएका परिवारको लागि अस्थायी आवास निर्माण तथा खाद्यान्नको व्यवस्था गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको समन्वयमा प्रभावित प्रदेश तथा स्थानीय तहहरू मार्फत राहत रकम उपलब्ध गराउने । त्यसको लागि आवश्यक बजेट अर्थ मन्त्रालयले विपद् व्यवस्थापन कोषमा जम्मा गरिदिने। ६) बाढी पहिरोका कारण अवरुद्ध भएको राजमार्ग यथाशीघ्र खुलाई आवागमन सहज बनाउन भौतिक पूर्वाधार तथा यातायात व्यवस्था मन्त्रालयले आफ्ना सम्पूर्ण संयन्त्र परिचालन गर्ने । नेपाली सेनाको प्राविधिक सहयोगमा आवश्यक स्थानमा बेलिब्रिज राख्ने व्यवस्था गर्ने । ७) भौतिक पूर्वाधार तथा यातायात मन्त्रालयले विपि राजमार्ग (काठमाण्डौ सिंधुली वर्दिवास) सञ्चालनमा नआउन्जेलका लागि वैकल्पिक रुट पहिचान गरी यथाशीघ्र सार्वजनिक गर्ने । पृथ्वी राजमार्ग र कान्ति राजपथ यथाशीघ्र सञ्चालन गर्ने व्यवस्था मिलाउने । ८) बाढी प्रभावित क्षेत्रमा विद्युतको तत्काल आपूर्तिको व्यवस्था नेपाल विद्युत प्राधिकरणले गर्ने । ऊर्जा, जलस्रोत तथा सिंचाइ मन्त्रालयले विद्युतका स्थायी संरचनामा क्षति भएकोमा त्यसको पुनर्स्थापनाका लागि आवश्यक योजना तथा कार्यक्रम एक महिनाभित्र तयार गरी कार्य अगाडि बढाउने । ९) बाढी पहिरो तथा विपद् प्रभावित क्षेत्रमा खानेपानीको प्रबन्ध खानेपानी मन्त्रालयले गर्ने। १०) सञ्चार तथा सूचना प्रविधि मन्त्रालयले अवरुद्ध टेलिफोन सेवा, मोवाईल सेवा र इन्टरनेट सेवा एक हप्ताभित्र पुनर्स्थापना गराउने। ११) विपद्बाट भएको क्षतिको यकिन विवरण तयार गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा यथाशीघ्र पठाउन सम्बन्धित स्थानीय तहहरूलाई अनुरोध गर्ने । यसरी प्राप्त विवरणका आधारमा स्थायी संरचना निर्माण तथा सञ्चालनको कार्ययोजना तयार गरी कार्यान्वयनको व्यवस्था गर्ने । १२) प्रदेश तथा प्रभावित स्थानीय तहहरूले आफ्नो पालिकाभित्र भएको क्षतिको विवरण यथाशीघ्र राष्ट्रिय विपद् जोखिम न्यूनीकरण तथा विपद् व्यवस्थापन प्राधिकरणमा पठाउन अनुरोध गर्ने । १३) तत्काल राहत, उद्धार लगायतका सन्दर्भमा प्रदेश स्थानीय तह र सम्बद्ध पक्षसँग समन्वय सहजीकरण गरी तत्काल समस्या समाधान गर्ने प्रयोजनका लागि गृह मन्त्रालयका सहसचिवको नेतृत्वमा सङ्घीय मामिला तथा सामान्य प्रशासन मन्त्रालय, भौतिक पूर्वाधार तथा यातायात मन्त्रालय, सहरी विकास मन्त्रालय, राष्ट्रिय विपद् जोखिम न्यूनीकरण तथा व्यवस्थापन प्राधिकरणका पदाधिकारी समेत रहने गरी स्थलगत अनुगमन टोलीहरू बनाई बढी क्षति देखिएका काठमाडौं, ललितपुर, भक्तपुर, काभ्रेपलाञ्चोक, सिन्धुपाल्चोक र सिन्धुली लगायतका जिल्लामा तत्काल पठाउने र प्रतिवेदन पेश गर्ने व्यवस्था गृह मन्त्रालयले गर्ने। १४) हाल भएको बाढी पहिरोबाट प्रभावित घर परिवारहरूको राहतका लागि विशिष्ट श्रेणीका पदाधिकारीहरूको पाँच दिनको तलब बराबरको रकम प्रधानमन्त्री दैवी प्रकोप उद्धार कोषमा जम्मा गर्ने । यस सम्बन्धमा निजामती तथा अन्य सरकारी सेवाका राष्ट्रसेवक कर्मचारीहरूलाई समेत सहयोगका लागि आह्वान गर्ने।"
पेट्रोलियम पदार्थको मूल्य घट्यो,"काठमाडौं : नेपाल आयल निगमले पेट्रोलियम पदार्थको मूल्य घटाएको छ। निगमले पेट्रोल, डिजेल, हवाई इन्धन र मट्टितेलको मूल्य घटाएको हो। निगमले पेट्रोलमा एक रुपैयाँ, डिजेलमट्टितेलमा दुईदुई रुपैयाँ घटाएको हो। त्यस्तै हवाई इन्धनमा आन्तरिकतर्फ ६ रुपैयाँ र बाह्यमा प्रतिहजार लिटरमा ४५ रुपैयाँ घटाएको निमगले जनाएको छ। त्यस्तै खाना पकाउने ग्यासको मूल्य भने यथावत राखिएको छ। भारतबाट ४१ रुपैयाँ बढेर आए पनि चाडपर्वलाई लक्षित गरी निगमले ग्यासको मूल्य यथावत् राखेको निगमले जनाएको छ। नयाँ मूल्यसूची आज रातिदेखि लागू हुनेछ।"
"टाटाको फ्लोड फिक्स रिस्टोरेसन क्याम्प, टोल फ्रीमा कल गरेर घरमै गाडी जाँच्न बोलाउन सकिने",टाटा मोटर्सले देशव्यापी आइपरेको बाढीपहिरो तथा डुबानका घटनाबाट टाटा प्यारेन्जर गाडीमा क्षति पुगेका गाडीहरूमा थप क्षति हुनबाट रोक्नका लागि आपतकालीन सर्भिस सुविधाको व्यवस्था गरेको छ। यसअन्तर्गत टाटा मोटर्सको हट लाइनमा सम्पर्क गरी घरमा नै यस सुविधा लिन सकिनेछ। टाटा मोटर्सका सर्भिस टिमले घरमा नै गएर गाडीको चेकजाँच गरी मर्मतको सुविधा प्रदान गर्नेछन्। यदि गाडी घरमा मर्मत गर्न सम्भव नभएमा सिप्रदीको सर्भिस सेन्टरमा लागि गाडीलाई पूर्ण मर्मत गरी ग्राहकलाई हस्तान्तरण गरिने कुरा कम्पनीले जानकारी गराएको छ। यस दुःखद घडीमा ग्राहकलाई आफ्नो गाडीमा थप क्षति हुन नदिनका लागि तथा ग्राहक सेवालाई चुस्त बनाउनका लागि यस किसिमको सेवा प्रदान गर्न लागिएको हो। यस सेवाका लागि हटलाइन टोल फ्री नं १६६००१५५७७७ वा ९८०१५७५७७७ मा सम्पर्क गर्न सकिनेछ। यस चाडपर्वको अवसरमा टाटाका ग्राहकहरूलाई बाढीले पुर्याएको असुविधालाई ध्यानमा राखि यस विशेष आपतकालीन सर्भिस सुविधा उपलब्ध गराएको कम्पनीका सर्भिस विभागका महाप्रबन्धक कुमार भण्डारीले बताए।
अख्तियार इटहरीमा स्थानीय तहका उजुरी धेरै,"विराटनगर : अख्तियार दुरुपयोग अनुसन्धान आयोगको कार्यालय इटहरीमा स्थानीय तहका उजुरी धेरै परेको पाइएको छ। इटहरी अख्तियारमा आर्थिक वर्ष २०८००८१ मा सबैभन्दा धेरै स्थानीय तहका उजुरी परेका हुन्। उजुरीमध्ये ३८९१ प्रतिशत स्थानीय तहका छन्। आर्थिक वर्ष २०८००८१ मा आयोगमा २६ हजार ९ सय १८ वटा उजुरी विभिन्न माध्यमबाट परेका छन्। अघिल्लो आर्थिक वर्षबाट जिम्मेवारी सरेर आएका ९ हजार २ सय ६८ समेत गरेर गत वर्ष ३६ हजार १ सय ८६ उजुरी रहेका छन्। जसमध्ये २७ हजार ७ सय १४ वटा उजुरी फछर्यौट भएको अख्तियारले जनाएको छ। अख्तियार इटहरीका प्रमुख सुरेश न्यौपानेले शिक्षाका १५७९ प्रतिशत, गैरकानुनी सम्पति आर्जनसँग सम्बन्धित ६९८ प्रतिशत र भूमि प्रशासनसँग सम्बन्धित ६४ प्रतिशत उजुरी परेको जानकारी दिए। त्यस्तै, नक्कली शैक्षिक प्रमाणपत्रसँग सम्बन्धित ४७१ प्रतिशत, वन तथा वातावरणका ३८२ प्रतिशत, स्वास्थ्य तथा जनसंख्या क्षेत्रका ३६ प्रतिशत, भौतिक पूर्वाधार तथा यातायात क्षेत्रका ३६१ प्रतिशत, गृह प्रशासनका ३५२ प्रतिशत, अर्थ क्षेत्रसँग सम्बन्धित २१३ प्रतिशत, जलस्रोत तथा सिँचाइका २१० प्रतिशत र खानेपानीका १६१ प्रतिशत उजुरी परेको न्यौपानेले बताए। अख्तियारले इटहरीले सोमबार कोशी प्रदेशका प्रमुख पर्शुराम खापुङलाई ३४ औं वार्षिक प्रतिवेदन बुझाएको छ। अख्तियार इटहरीका प्रमुख न्यौपानेले प्रतिवेदन बुझाएका हुन्। उनले स्थानीय तहका उजुरी सबैभन्दा धेरै परेको जानकारी दिए। विशेष गरी आयोगमा गैरकानुनी लाभ वा हानी पुर्याउने, घुसरिसवत लिनेदिने , सार्वजनिक सम्पत्तिको हिनामिना र दुरुपयोग गर्ने, गैरकानुनी सम्पत्ति आर्जन गर्ने, झुटानक्कली शैक्षिक प्रमाणपत्र लिई व्यक्तिलाई लाभ पुर्याई सरकारी कोषको दुरुपयोग गर्ने, सरकारी राजस्व चुहावट गर्ने, गलत लिखित तयार गर्ने वा प्रतिवेदन दिने, कागजात सच्याउने, परीक्षाको गोपनीयता भंग गर्ने, परिणाम फेरबदल गर्ने जस्ता प्रकृतिका उजुरी बढी परेको न्यौपानको भनाइ छ। प्रतिवेदन बुझ्दै प्रदेश प्रमुख खापुङले प्रत्येक वर्ष स्थानीय तहका उजुरी धेरै पर्ने गरेको बताउँदै भ्रष्टाचार नियन्त्रण गरी सुशासन कायम गरी सभ्य समाज निर्माण गर्न आयोगसहित सबै निकाय एक भएर अगाडि बढ्नु पर्नेमा जोड दिए। भ्रष्टाचार समाज र राष्ट्र विकासको बाधक भएको बताउँदै उनले त्यसलाई जरैदेखि निर्मूल पार्न आग्रह गरे। अख्तियार इटहरीले कोशी प्रदेशका ११ जिल्लासहित मधेश प्रदेशको सप्तरी जिल्ला हेर्ने गर्छ। ३४ औं प्रतिवेदनमा ६ परिच्छेद र ५ सय २४ पृष्ठ छ।"
काभ्रेमा अलपत्र परेका १४८ जना यात्रुलाई काठमाडौं लगियो,"काभ्रे : जिल्लाको विभिन्न ठाउँमा अलपत्र परेका १ सय ४८ जनालाई सशस्त्र प्रहरीले काठमाडौं लगेका छन्। सोमबार बिहान सशस्त्र प्रहरी बल नेपाल प्रधान कार्यालय हल्चोकबाट पठाइएको तीन वटा बसले धुलिखेलबाट १५ किलोमटिर पूर्व दाहाल डाँडा भन्ने ठाउँबाट १३ महिला, ४९ पुरुष र ३ जना बच्चा गरी ६५ जनालाई बीपी राजमार्गबाट काठमाडौंतर्फ लगिएको हो। यसैगरी काभ्रेको विभिन्न ठाउँबाट हेलिकोप्टरमार्फत धुलिखेल ल्याइएका ४२ जना महिला, ३३ पुरुष र ८ जना बच्चा गरी ८३ जनालाई काठमाडौंतर्फ लगिएको छ। विभिन्न ठाउँमा अलपत्र परेका व्यक्तिहरूको उद्धारको लागि नेपाली सेनाको हेलिकोप्टर, सशस्त्र प्रहरी बल नेपाल प्रधान कार्यालयबाट तीनवटा बसमार्फत उद्धार गरिएको हो।"
"अदालतमा देवकुमारको बयान सकियो, थुनछेक बहस भोलि","बागलुङ : सहकारी ठगी मुद्दाका आरोपी इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीको सोमबार अदालतमा बयान सकिएको छ। सहकारी गठीको आरोप लागेपछि फरार रहेका नेपालीलाई गत शुक्रबार भारतको नयाँ दिल्लीमा पक्राउ गरेर काठमाडौं ल्याइएका नेपालीलाई आईतबार साँझ हवाई मार्ग हुँदै पोखरा ल्याइएपछि नेपाल प्रहरीले राति नै सडक मार्ग हुँदै बागलुङ ल्याएको हो। सोमबार कार्यालय खुला भएपछि जिल्ला प्रहरी कार्यालय बागलुङले नेपालीलाई बयानको लागि जिल्ला अदालत बागलुङमा हाजिर गराएको थियो। बागलुङको ढोरपाटन नगरपालिकाका मेयरसमेत रहेका ५१ वर्षीय नेपालीलाई सहकारी ठगी र संगठित अपराधको आरोप छ। उनीसँगै सोही सहकारी ठगीमा संलग्न ५८ वर्षीय ओमबहादुर नेपाली भन्ने ओमप्रसाद दर्जीलाई पनि बागलुङ ल्याई अदालतमा बयान लिइएको छ। जिल्ला प्रहरी कार्यालय बागलुङका प्रहरी निरीक्षक केशवबहादुर थापाले नेपाली र दर्जीले सोमबार अदालतमा बयान दिएको बताए। सहकारी ठगीका आरोपित नेपाली र दर्जीको सोमबार जिल्ला अदालत बागलुङमा बयान लिइएको छ, उनले भने, बयान लिने काम सोमबार सम्पन्न भयो। मंगलबार जिल्ला अदालत बागलुङको इजलासमा थुनछेकको बहस हुनेछ। नेपाली र दर्जीलाई पुर्पक्षको लागि कारागार पठाउने वा धरौटीमा रिहा गर्ने बारे मंगलबार अदालतको बहसपछि थाहा हुने प्रहरीले बताएको छ। इमेज सहकारीको बागलुङ बजार, गलकोट र बुर्तिबाङमा गरी ३ वटा शाखा बागलुङमा मात्र छन्भने पोखरा सिर्जनाचोकमा समेत इमेज सहकारी खोलिएको छ। सहकारीका संस्थापक अध्यक्ष नेपालीले बचतकर्ताको रकम अपचलन गरी १६ महिनादेख फरार रहेका थिए। २०८० बैशाख ७ गते सहकारीमा तरलता अभाव देखाएर सहकारी बन्द भएपछि जेठ ४ गतेदेखि सम्पर्कविहीन भएका थिए। जिल्ला प्रहरी कार्यालय बागलुङले जेठ २१ गते बचत रकमसहित प्रमाण जुटाएर उजुरी दिन आह्वान गरेको थियो। नेपालीविरुद्ध १ हजार ५ सय ४३ जना बचतकर्ताले रकम ठगीको आरोपमा जाहेरी दिएका थिए। जाहेरीका आधारमा सरकारी वकिलको कार्यालयले २०८० असार २५ गते जिल्ला अदालतमा १ अर्ब ५४ करोड रुपैयाँ ठगीको आरोपमा मुद्दा दायर गरेको थियो। १२ माघ २०८० मा नेपाल प्रहरीको अनुरोधमा इन्टरपोलले नेपालीविरुद्ध रेड कर्नर नोटिस जारी गरेको थियो। इमेज सहकारीका संस्थापक अध्यक्ष नेपालीसहित कार्यवाहक अध्यक्ष डोरबहादुर परियार, सचिव सुनिल नेपाली, कोषाध्यक्ष लक्ष्मी सेन र सञ्चालक सदस्यहरू चित्रबहादुर भण्डारी, रूपा विक र झगबहादुर शाहीलाई ७ वैशाखमा गते गृहमन्त्रालयले यात्रा अनुमतिमा रोक लगाएको थियो। यो मुद्दामा सहकारीका अन्य पदाधिकारी चित्रबहादुर भण्डारी, नरमती बुढा, शक्ति किसान, डोरबहादुर परियार र अनिता बुढामगर पक्राउ परिसकेका छन्। उनीहरूलाई जिल्ला अदालत बागलुङको २०८० साउन ५ गतेको आदेशले पुर्पक्षका लागि थुनामा पठाएको छ। भण्डारी, बुढा र किसान साउन ५ गते नै थुनामा गएका थिए भने सोही आदेशकै आधारमा परियार र बुढामगर २०८१ पुस पहिलो साता पक्राउ परेर पुर्पक्षका लागि कारागारमा छन्।"
शाओमी रेड्मी १४ सी नेपालमा उपलब्ध,"काठमाडौं : ग्लोबल टेक्नोलोजी लिडर शाओमीले रेड्मी १४ सी नेपाली बजारमा सार्वजनिक गरेको छ। यस स्मार्टफोनले प्रयोगकर्ताहरूलाई शक्तिशाली प्रदर्शन र अद्भुत डिस्प्ले उत्कृष्ट डिजाइन र अत्याधुनिक प्रविधिको संयोजनको साथ ग्राहकलाई उत्कृष्ट अनुभव प्रदान गर्ने कम्पनिले जनाएको छ। शाओमीले रेड्मी १३ सी को सफलताको रूपमा आफ्नो नयाँ इन्ट्रीलेभल स्मार्टफोन रेड्मी १४ सी लिएर आएको हो। रेड्मी १४ सी मा ६८८ इन्चको डट ड्रप डिस्प्ले सहित १२० हर्ट्ज रिफ्रेस रेट रहेको छ। मिडियाटेक हेलियो जी ८१अल्ट्रा प्रोसेसरद्वारा सञ्चालित यो स्मार्टफोनले सहज मल्टिटास्किंग र गेमिङ प्रदर्शन सुनिश्चित गर्दछ। आकर्षक तस्विर र सेल्फीहरूको लागि ५० मेगापिक्सेलको एआई डुअल क्यामेरा र १३ मेगापिक्सेलको फ्रन्ट क्यामेरा पनि उपलब्ध रहेको छ। १८ वाटको फास्ट चार्जिङ र अधिकतम ८ जीबी र्याम र २५६ जीबी स्टोरेजसहित ५१६० एमएएच ब्याट्रीको सहायताले रेड्मी १४ सी ले शक्तिशाली प्रदर्शन र पर्याप्त स्टोरेज प्रदान गर्दछ। फोन लन्च बारे बोल्दै शाओमी नेपालका कन्ट्री जनरल म्यानेजर मनु मनस्वीले भने, हामी नेपालमा रेड्मी १४ सी ल्याउन पाउँदा निकै उत्साहित छौं। यस डिभाइसले प्रदर्शन, डिजाइन र किफायतीताको उत्तम सन्तुलन प्रदान गर्दछ। यस स्मार्टफोनले पनि शाओमीका अरु स्मार्टफोनलेझैं ग्राहकवर्गको मन जित्नेमा हामी विश्वस्त छौं। इनोभेसन, स्टाइल र पर्फमेन्सको उत्कृस्ट मिश्रण प्रदान गर्ने लक्ष्यलाई हामीले रेड्मी १४ सी मा पनि कायम राखेका छौँ। मिडियाटेक हेलियो जी ८१अल्ट्रा प्रोसेसर रेड्मी १४ सी मा शक्तिशाली मिडियाटेक हेलियो जी ८१अल्ट्रा प्रोसेसर रहेको छ जसले प्रयोगकर्ताहरूलाई सहज अनुभव प्रदान गर्नेछ। कोर्टेक्सए७५ र कोर्टेक्सए५५ कोरको विशेषता भएको अक्टाकोर सीपीयूको साथ यस स्मार्टफोनले उत्तम मल्टिटास्किंग सुनिश्चित गर्दछ भने गेमिङ, ब्राउजिङ र सोसल मिडियाको प्रयोगका लागि उत्कृष्ट प्रदर्शन प्रदान गर्दछ। मालीजी५२ एमसी २ जीपीयूको साथ यस स्मार्टफोनले सहजै ग्राफिक सम्बन्धित कार्यहरू ह्यान्डल गर्न सक्छ। डट ड्रप रहेको डिस्प्ले रेड्मी १४ सी मा ६८८ इन्चको डट ड्रप डिस्प्ले रहेको छ जसले इमर्सिभ भ्यूइङ अनुभव प्रदान गर्दछ। साथमा डिस्प्लेले १२० हर्ट्ज रिफ्रेस रेटलाई पनि समर्थन गर्दछ जसले गेमिङ, भिडियो स्ट्रिमिङ र स्क्रोलिङमा स्मुथ डिस्प्ले सुनिश्चित गर्दछ। ६०० निट्स एचबीएमले अधिकतम उज्याले र कम ब्लु लाइटमा पनि सहजै स्मार्टफोन चलाउन मद्दत पर्याउँछ। ५० एमपी एआई डुअल क्यामेरा र १३ एमपी सेल्फी क्यामेरा यो स्मार्टफोनमा रहेको ५० एमपी एआई डुअल क्यामेरा र १३ एमपी सेल्फी क्यामेराले फोटोग्राफी उत्साहीहरूलाई आकर्षित गर्ने कम्पनीले जनाएको छ। मुख्य क्यामेरामा १८ को एपेरेचर भएकाले यसले उज्यालो र स्पष्ट तस्विरहरू प्रदान गर्दछ। यसले एचडिआर, नाइट मोड र पोर्ट्रेट मोडले प्रयोगकर्ताहरूलाई थप विकल्पहरु प्रदान गर्दछ। अगाडिको, १३ःए सेल्फी क्यामेराले क्रिस्टलक्लियर सेल्फीहरू प्रदान गर्दछ, ज्म्च्, नाइट मोड र टाइमल्याप्स जस्ता सुविधाहरू सहित, प्रयोगकर्ताहरूले कम प्रकाशमा पनि उत्तम शटहरू खिच्न सक्ने सुनिश्चित गर्दछ। ५१६० एमएच ब्याट्री तथा १८ वाट फास्ट चार्जिङ रेड्मी १४सी ५१६० यम एमएच ब्याट्रीबाट सञ्चालित यस स्मार्टफोनले लामो समयसम्मको प्रयोग सुनिश्चित गर्दछ। ब्राउजिङ, गेमिङ वा भिडियो हेर्नेका लागि ब्याट्रीले २२ घण्टासम्मको भिडियो प्लेब्याकलाई समर्थन गर्दछ। १८ वाटको फास्ट चार्जिङ क्षमता रहेको यो स्मार्टफोनले प्रयोगकर्ताहरूलाई लामो प्रतीक्षा बिना छिटो रिचार्ज गर्न मद्दत दिन्छ। मूल्य तथा बजार उपलब्धता रेड्मी १४ सी मिडनाइट ब्ल्याक, ड्रीमी पर्पल र सेज ग्रीनका तीन आकर्षक रंगहरूमा उपलब्ध छ। ४ जीबी १२८ जीबी, ६ जीबी १२८ जीबी, ८ जीबी २५६ जीबी भेरियन्टहरूमा उपलब्ध रेड्मी १४ सी को मूल्य क्रमशः रु १३,९९९, रु १५,९९९ र रु १८,९९९ रहेको छ। रेड्मी १४ सी असोज ११ देखि नेपालभरका सबै एमआई स्टोर र शाओमीका आधिकारिक रिटेल आउटलेटहरूमा उपलब्ध हुनेछ।"
बाढीपहिरोबाट मृत्यु हुनेको संख्या २०९ पुग्यो,"काठमाडौं : बाढी पहिरोबाट मृत्यु हुनेको संख्या २०९ पुगेको छ। गृह मन्त्रालयले विज्ञप्ति जारी गर्दै सोमबार साँझ ७ बजेसम्म २०९ जनाको मृत्यु भएको जानकारी दिएको छ। बाढी पहिरोमा परी २९ जना बेपत्ता भएका छन् भने १४२ जना घाइते भएका छन्। त्यस्तै सेनाको हेलिकोप्टरबाट काभ्रेपलाञ्चोक, सिन्धपाल्चोक, सिन्धुली, ललितपुर लगायतका स्थानबाट घाइते, बिरामी र अलपत्र परेका ४२५ जनाको उद्धार गरिएको छ। सरकारले अवरुद्ध सडक, विद्युत, टेलिफोनलगायतका अत्यावश्यक सेवाहरू शीघ्र सुचारु गर्न सम्बन्धित निकायहरूसँग समन्वय गरिरहेको गृह मन्त्रालयका प्रवक्ता ऋषिराम तिवारीले बताए। उनका अनुसार संयुक्त राष्ट्रसंघीय निकायहरू र लजिष्टिक क्लष्टरका साझेदार संस्थाहरूसँग बैठक गरी राहत सामग्रीहरूको स्टक लिने र वितरणका लागि नक्साङ्कन गर्ने कार्य भइरहेको छ।"
कडाइका साथ बजार अनुगमन गर्न मातहतलाई उद्योग मन्त्रीको निर्देशन,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले विपद्जन्य अवस्थाको फाइदा उठाउँदै पर्वको मुखमा महङ्गी,कालोबजारी र कृत्रिम अभाव सिर्जना हुनसक्ने बताउँदै मातहतका निकायलाई कडाइका साथ प्रभावकारी रुपमा बजार अनुगमन गर्न निर्देशन दिएका छन्। मन्त्री भण्डारीले वाणिज्य,आपूर्ति तथा उपभोक्ता संरक्षण विभागका महानिर्देशक राजन पौडेललाई मन्त्रालयमै बोलाएर पछिल्लो विपद्को फाइदा उठाउँदै बजारमा हुने ठगी नियन्त्रणमा निर्मम भएर देशव्यापी रुपमा अनुगमन गर्न निर्देशन दिएका हुन्। 'बजारबाट हामीलाई पनि विभिन्न माध्यमबाट दिनहुँ महङ्गी, कालोबजारी र कृत्रिम अभावसम्बन्धी जानकारी प्राप्त भइरहन्छ, ती सूचना पनि यहाँबाट विभागलाई प्राप्त होला, तर विभागले देशभरका मातहतका निकायलाई सक्रिय बनाएर अनुगमनलाई तीव्रता दिनुपर्छ,'मन्त्री भण्डारीले भने । उनले मन्त्रालयबाट अनुगमनका लागि विभागलाई गर्नुपर्ने सहयोगमा कुनै कमी हुन नदिने बताए। यस्तै, मन्त्री भण्डारीले खाद्य व्यवस्था तथा व्यापार कम्पनी लिमिटेडका प्रमुख कार्यकारी अधिकृत रमेश आचार्य र साल्ट ट्रेडिङ कर्पोरेसन लिमिटेडका प्रमुख कार्यकारी अधिकृत उर्मिला श्रेष्ठलाई चाडपर्वलाई लक्षित गरेर सञ्चालनमा ल्याइएका सुपथ मूल्य पसल सर्वसुलभ बनाउन निर्देशन दिएका छन्। वाणिज्य मन्त्रालय मातहतका उक्त व्यापारिक संस्थालाई उपभोक्तामुखी भएर अत्यावश्यक दैनिक उपभोग्य सामानको मौज्दात बढाउन मन्त्री भण्डारीले द्वय प्रमुख कार्यकारी अधिकृतलाई निर्देशन दिएका हुन् । उनले भने,'उपभोक्ताले सर्वसुलभरुपमा अत्यावश्यक दैनिक उपभोग्य वस्तु पाउनुपर्यो, सुपथ मूल्य पसल व्यवस्थित बनाउनुहोला,पसल थप सञ्चालन गर्नुपर्ने भए त्यो पनि गर्नुस्,न्यूनतम मौज्दात कायम जुनसुकै हालतमा पनि हुनुपर्छ,मन्त्रालयले के सहयोग गर्नुपर्छ जानकारी गराउनूस् ।' साथै मन्त्री भण्डारीले नेपाल आयल निगमका चण्डीकाप्रसाद भट्टलाई एलपी ग्यासको आवश्यक मौज्दात बढाउन निर्देशन समेत दिएका छन्।"
"नेपालको पहिलो अफरोडर एसयुभि जेइको जेसिक्स, लाइभस्ट्रिममार्फत सार्वजनिक","काठमाडौं : एसपीजी अटोमोबाइल्सले गत सोमबार एक अनलाइन लाइभ प्रसारण गरी विभिन्न मिडियाको साथमा जेइको जेसिक्सको विशेष प्रोडक्ट ब्रिफिङ गरेको छ। ओमोडा एन्ड जेइको नेपालका कन्ट्रि डिरेक्टर सोङ ह्वाइफुद्वारा सञ्चालित कार्यक्रम चीनमा सम्पन्न भयो भने अनलाइनमार्फत शारडा ग्रुपका विशेष अतिथिहरू, मिडिया तथा प्रभावशाली व्यक्तित्वहरूको उपस्थिति रह्यो। नेपाली बजारमा इलेक्ट्रिक एसयुभि ओमोडा इफाइभले सफलता पाएपछि एसपीजी अटोमोबाइल्सले नेपालको पहिलो इलेक्ट्रिक अफरोडर एसयुभि नाडा अटो सो २०२४ को अवसरमा सार्वजनिक गरेको थियो। इभि तथा गाडी पारखीमाझ यस एसयुभिले छोटो समयभित्रै उत्कृष्ट लोकप्रियता हासिल गरेको छ। हालसालै धुलिखेलस्थित डर्टटेम्पल अफरोड ट्र्याकमा सम्पन्न भएको ड्राइभिङ च्यालेन्जमा पनि जेइको जेसिक्सले आफूलाई एक उत्कृष्ट अफरोडर इलेक्ट्रिक एसयुभिका रूपमा स्थापित र प्रमाणित गरेको छ। यसको २०० मिलिमिटरको पर्याप्त ग्राउन्ड क्लियरेन्सले अफरोडमा उत्कृष्ट प्रदर्शन गर्छ र चालकलाई बलियो आत्मविश्वास र सुरक्षाको अनुभूति दिलाउँछ। जेइको जेसिक्सले उत्कृष्ट रगेड डिजाइन तथा व्यवहारउपयोगी विशेषताहरू प्रदान गर्दछ। जेसिक्सको टेलगेटमा स्टोरेज ब्याग रहेको छ जुन अन्य एसयुभिहरूमा प्राय पाइँदैन। जेसिक्सको शक्तिशाली इलेक्ट्रिक इन्जिनले मात्र ६ सेकेन्डमा ० देखि १०० किलोमिटर प्रतिघन्टाको एक्सेलेरेसन दिन्छ। जे सिक्समा रहेको २७१६ मिलिमिटरको ह्विलबेसले कठिन भूभागहरूमा, टाइट टर्निङका लागि उपयुक्त हुने टर्निङ रेडियस प्रदान गर्दछ। एक्स्ट्रिम युटर्न गर्ने बेलामा गाडीको अलटरेन् मोड एक्टिभेट हुन्छ जसद्वारा टर्निङ रेडियस ५७ मिटरबाट ४५ मिटरमा घट्छ। स्लोप, लोट्र्याकसन तथा डाउनहिलमा ड्राइभ गर्दा गाडीले टार्गेट अनुसार अटोमेटिक गति एडजस्ट गरी अधिकतम कन्ट्रोल कायम गर्दछ। साथै स्लो क्रलिङका लागि थ्रोटल र ब्रेकलाई कन्ट्रोल गरी टार्गेट स्पिङ कायम गर्दछ र अफरोडमा भरपर्दो अनुभव प्रदान गर्दछ। साथै जेसिक्सको वाटर वेडिङ क्षमता पनि उत्कृष्ट रहेको छ। यसको वायर हार्नेस कनेक्टर आइपि सिक्सटि सेभेन रेटिङमा प्रमाणित रहेको छ भने ब्याट्रि आइपिएक्स एट र आइपिएक्स नाइन को रेटिङ प्रमाणित रहेको छ। जसले गर्दा ६०० मिलिमिटरको अधिकतम वाटरवेडिङ डेप्थ प्रदान गर्छ। यही वेडिङ क्षमताले पानी, हिउँ, हिलो, ग्राभल वा जुनसुकै परिस्थितिमा पनि सहज ड्राइभिङ अनुभव कायम गर्दछ। यस गाडीको अरू विशेषतामा मोटरड्रिभन चार्जिङ पोर्ट र सुन्दर डिजाइनको थ्रिस्पोक स्टेयरिङ ह्विल पर्दछ। यसको सेन्टर कन्सोलमा कप होल्डरहरू एडजस्ट गर्न सकिने र फ्लेक्सिबल छन्। साथै, एउटा उत्कृष्ट विशेषतामा वायरलेस फोन चार्जिङ एरिया पर्दछ जसमा मोबाइल डिभाइसलाई तापक्रम कुल राख्नका लागि भेन्टिलेसन सिस्टम पनि समावेश गरिएको छ।"
सुन्दर नगर बनाउन क्लिन बागलुङ अभियान,"बागलुङ : बागलुङ नगरपालिकाले बजार क्षेत्रलाई सुन्दर बनाउनका लागि क्लिन बागलुङ अभियान सुरु गरेको छ। नगरपालिकाले फोहोरको दिगो व्यवस्थापन गर्नको लागि क्लिन बागलुङ अभियान आइतबारदेखि सञ्चालन गरेको छ। नगरपालिकाले कुहिने, पुनः प्रयोग गर्न मिल्ने र हानिकारक पुनः प्रयोग गर्न नमिल्ने फोहोर छुट्टाछुट्टै राख्नका लागि बाल्टी वितरण गरेको छ। नगरप्रमुख वसन्त कुमार श्रेष्ठले बागलुङ नगपालिकाको नगर क्षेत्र वडा नम्बर १ रामरेखादेखि वडा नम्बर ४ भित्रका सबै घरमा बाल्टी वितरण गरिने बताए। उनले घरघरमा उत्पादन हुने कुहिने, नकुहिने तथा जोखिमयुक्त फोहोरलाई घरघरबाटै छुट्याएर व्यवस्थापन गरिने बताए। कुहिने, पुनः प्रयोग गर्न मिल्ने र हानिकारकपुनः प्रयोग गर्न मिल्ने फोहोरलाई छुट्टाछुट्टै राख्नको लागि तीन वटा बाल्टी वितरण अभियान सुरु गरेका छौं, नगरप्रमुख श्रेष्ठले भने,क्लिन बागलुङको अभियानलाई कडाइको साथ लागू गरेर सुन्दर बागलुङ निर्माण बनाउन लागिपर्नेछौं। नगरपालिकाले आइतबारदेखि उपभोक्ताहरुलाई बाल्टी वितरण सुरु गरेको छ। नगरप्रमुख श्रेष्ठले १० दिनभित्र वडा नम्बर १ देखि वडा नम्बर ४ सम्मका ५ हजार उपभोक्ताहरूलाई बाल्टी वितरण गरिने बताए। ५ हजार उपभोक्ताहरूलाई तीन थरी बाल्टी वितरण गर्दैछौं, नगरप्रमुख श्रेष्ठले भने, एक वटा बाल्टी उपभोक्ताले ४५० रुपैयाँमा खरिद गर्नुपर्छ। एक वटा बाल्टी खरिद गर्दा दुई वटा फ्रिमा उपलब्ध गराउछौं। १५ हजार बाल्टी वितरणका लागि नगरपालिकाको जनशक्ति अपुग हुने भएपछि नेपाली सेना, नेपाल प्रहरी र सशस्त्र प्रहरीबाट १०१० जना जनशक्ति स्वयंसेवकको रूपमा खटाइने भएको छ। नगरपालिकाले कुहिने फोरलाई सकेसम्म घरकै करेसाबारीमा प्रयोग गर्न सुझाव दिएको छ। सकेसम्म कुहिने फोहोरलाई करेसाबारीमा प्रयोग गर्नुहोस् भनेका छौं, नगरप्रमुख श्रेष्ठले भने, करेसाबारीमा प्रयोग नगरे नगरपालिकाले पठाउने हरियो गाडीमा दिनुपर्नेछ। त्यसका लागि हरियो रंगकै बाल्टी घरघरमा दिइएको छ। नगरपालिकाले कुहिने फोहोरलाई नगरपालिकाले कम्पोस्ट मल बनाउने छ। नगरपालिकाले कम्पोस्ट मल बनाउनको लागि वडा नम्बर ४ कुँडुलेमा जग्गा भाडामा लिइएको जनाएको छ। प्लाष्टिक र ओभानो कागज लगायतका नकुहिने फोहोर नगरपालिकाको नीलो गाडीमा उठाउने भएको छ। त्यसको लागि निलो रंगको बाल्टी उपभोक्ताहरूलाई वितरण गरिएको छ। यस्तै नगरपालिकाले वितरण गरेको रातो बाल्टीमा फुटेका सिसा, अस्पतालजन्य फोहोर र विशेष विधिले मात्र सडाउनुपर्ने फोहोर संकलन हुने नगरप्रमुख श्रेष्ठले बताए। उनले निलो रंगको बाल्टीको फोहोर र रातो रंगको बाल्टीको फोहोर संकलनका लागि नगरपालिकाले सोही रंगका ट्याक्टर परिचालन गरेको बताए। नगरप्रमुख श्रेष्ठले फोहोर संकलनका लागि हरेक टोलमा दैनिक फरक फरक रंगको सवारी पठाइने बताए। नगरपालिकाले पुनः प्रयोग हुन सक्ने र प्रयोग हुन नसक्ने फोहोर वडा नम्बर १ को डम्पिङ साइडमा फाल्ने र त्यसको उचित सदुपयोग गर्ने जनाएको छ। नगरपालिकाले चालू आर्थिक वर्ष २०८१०८२ मा क्लिन बागलुङ अभियानको लागि १ करोड रुपैयाँ बजेट विनियोजित गरेको छ।"
गृहमन्त्रीले बोलाए केन्द्रीय सुरक्षा समितिको बैठक,"काठमाडौं : गृहमन्त्री रमेश लेखकले केन्द्रीय सुरक्षा समितिको बैठक बोलाएका छन्। गृहमन्त्री लेखकले बाढी, पहिरोसहितका प्राकृतिक विपतमा परेका नागरिकहरूको राहत, उद्दार तथा सहायता प्रभावकारी बनाउनेलगायतका विषयमा छलफल गर्न केन्द्रीय सुरक्षा समितिको बैठक बोलाएका हुन्। बैठक सोमबार दिउँसो २ बजे सिंदहरबारस्थित गृहमन्त्रालयमा बस्नेछ। बाढी पहिरोमा परी हालसम्म १९३ जनाले ज्यान गुमाएका छन् । ३१ बेपत्ता छन् भने ९६ जना घाइते भएका छन्। हवाई उद्दारबाट २९४ जनाको सकुशल उद्दार गरिएको छ। आइतबारदेखि गृह मन्त्रालयको अनुरोधमा नेपाली सेनाको हेलिकप्टरले काभ्रेपलाञ्चोकको बढी प्रभावित क्षेत्र रोशी गाउँपालिका लगायत विभिन्न प्रभावित क्षेत्रमा उद्दारका लागि हेलिकोप्टर परिचालित रहेको गृह मन्त्रालयका प्रवक्ता एवं सहसचिव ऋषिराम तिवारीले जानकारी दिएका छन्। खोज, उद्दार तथा राहत कार्यलाई तिव्रता दिने,अस्थायी आवास निर्माणका लागि अनुदान उपलब्ध गराउने,अवरुद्ध सडक मर्मत गरी आवागमन सुचारु गर्न सबै सरोकारवाला मन्त्रालय एंव निकायसित समन्वय गरी अघि बढ्ने, विपद्मा परी घाइते भएका नागरिकहरुको निःशुल्क स्वास्थ्य उपचार लगायतका काम प्रभावकारी बनाउँदै लैजाने गृह मन्त्रालयको जनाएको छ। यसैगरी सरकारले अस्थायी आवास निर्माण अनुदान उपलब्ध गराउने भएको छ। बिहान बसेको राष्ट्रिय विपद् जोखिम न्यूनीकरण कार्यकारी समितिको बैठकले विपदमा घरबास गुमाएका परिवारहरूका लागि अस्थायी आवास निर्माणका लागि ७ दिनभित्र लाभग्राही पहिचान गर्ने निर्णय गरेको हो। लाभग्राही पहिचान भएको ३ दिनभित्र अस्थायी आवास निर्माण अनुदान सम्बन्धी मापदण्ड,२०८१ बमोजिमको अनुदान रकमको पहिलो किस्ता तत्काल उपलब्ध गराउने सरकारको तयारी छ।"
"फोनपे र कर्मचारी सञ्चयकोषको साझेदारी, कोष सदस्यहरूको लागि डिजिटल भुक्तानी सुविधा","ललितपुर : फोनपे पेमेन्ट सर्भिस लिमिटेड र कर्मचारी सञ्चय कोष (इपीयफ) बीच एपीआइ आधारित होस्टटुहोस्ट भुक्तानीको सुविधा प्रदान गर्न एक महत्वपूर्ण साझेदारी भएको छ। यो इन्टेग्रेशनले, कर्मचारी सञ्चय कोषको एर्प (इआरपी) प्रणालीलाई फोनेपेको भुक्तानी प्रणालीसँग जोडेको छ । यसो गर्दा, कर्पोरेट भुक्तानीहरू जस्तै, व्यवसायदेखि ग्राहक, व्यवसायदेखि व्यवसाय र व्यवसायदेखि सरकारसम्मको भुक्तानी सरल अनि सजिलो भएको छ। साथै यो व्यवस्थाले फोनपेको इन्टरओपरेबल बिलर प्लेटफर्म मार्फत सापटीहरूबाट प्राप्त रकम संकलन गर्न कर्मचारी सञ्चय कोषलाई सक्षम बनाउनेछ। यस रणनीतिक साझेदारीको फलस्वरुप अब कर्मचारी सञ्चयकोषमा आबद्ध सदस्यहरूले, मोबाइल बैंकिङ एप्स, इन्टरनेट बैंकिङ, र ओम्नि च्यानल वेबसाइटहरू मार्फत सजिलै आफ्नो भुक्तानी गर्न सक्ने छन् ।आधुनिक डिजिटल भुक्तानी पूर्वाधार; जस्तै होस्टटुहोस्ट भुक्तानी इन्टेग्रेशनले कर्पोरेट भुक्तानीहरूको साथसाथै विभिन्न वित्तीय प्रक्रियाहरूलाई पनि सरल बनाउने गरेको छ। कर्मचारी सञ्चय कोषसँगको यो साझेदारी, प्रयोगकर्ताहरूको लागि वित्तीय पहुँच र दक्षता बढाउने फोनपेको लक्ष्य संग प्रतिबद्ध रहेको भन्दै , फोनपेका प्रमुख कार्यकारी अधिकृत दिवस कुमारले भने, हामीले डिजिटल भुक्तानी समाधानहरूलाई एकीकृत गरेर, प्रयोगकर्ताहरूलाई केवल सुविधा मात्र दिइरहेका छैनौं; हामी डिजिटल नेपाल बनाउने लक्ष्यमा पनि सक्रिय रूपमा योगदान गरिरहेका छौं। यो साझेदारीले, हाम्रो प्रतिबद्धता अनुरूप वित्तीय सेवाहरूलाई सबै नेपालीहरूको लागि थप पहुँच योग्य र ग्राहक मैत्री बनाएको छ । हामीले यस साझेदारी मार्फत धेरै नयाँ भुक्तानी समाधानहरू पनि प्रस्तुत गर्ने लक्ष्य राखेका छौं। कर्मचारी सञ्चय कोषका कार्यवाहक प्रमुख प्रबन्धक दर्शन भट्टराईले भने, फोनपे सँगको सहकार्य हाम्रो वित्तीय सेवाहरूलाई आधुनिकीकरण गर्ने रणनीतिक कदम हो। कर्मचारी सञ्चय कोष अन्तर्गत सापटीहरूमा डिजिटल भुक्तानी सेवा सुचारुले, हाम्रो सदस्यहरूको भुक्तानी प्रक्रियालाई सहज र छिटो बनाउनेछ। यस साझेदारीले हाम्रा योगदानकर्ताहरूलाई फाइदा पुर्याउने नवीन समाधानहरू अपनाउने हाम्रो प्रतिबद्धतालाई दर्साएको छ।"
"काठमाडौंबाट लमजुङ जाँदै गरेको माइक्रोबस शिवपुरीमा दुर्घटना,चालकसहित ११ घाइते",नुवाकोट : नुवाकोटको शिवपुरीमा माइक्रोबस दुर्घटना भएको छ। दुर्घटनामा चालकसहित ११ जना घाइते भएको जिल्ला प्रहरी कार्यालय नुवाकोटले जानकारी दिएको छ। प्रहरीका अनुसार दुईजना गम्भीर घाइते रहेका छन् । काठमाडौंबाट नुवाकोटहुँदै लमजुङ जाँदै गरेको ग १ ख ४५३५ नम्बरको माइक्रो सोमबार दिउँसो शिवपुरीको भीरबाट खसेर दुर्घटनाग्रस्त भएको प्रहरी नायव उपरीक्षक तिलक भारतीले जानकारी दिए । काठमाडौं टोखाछहरेगंगटे सडकखण्डको बीचमा रहेको शिवपुरी गाउँपालिका ७ अदुवारवारी घुम्तीमा माइक्रोबस सडकबाट एकसय ५० मिटर तल खसेको हो। घाइतेहरूलाई उपचारका लागि काठमाडौं लगिएको प्रहरी नायव उपरीक्षक भारतीले जानकारी दिए। दुर्घटनालगत्तै स्थानीयवासी तथा प्रहरीले घाइतेको उद्दार गरेका थिए। दुर्घटनाको थप विवरण संकलन भइरहेको प्रहरीले जानकारी दिएको छ।
चिसापानीबाट ४८ लाखको अवैध सामानसहित ट्रक नियन्त्रणमा,"परासी : नवलपरासीको बर्दघाटस्थित चिसापानीबाट सशस्त्र प्रहरीले ४८ लाख बराबरको अवैध सामानसहित एक ट्रकलाई नियन्त्रणमा लिएको छ। चिनीको बिल बनाएर मोबाइललगायत अन्य सामान लैजाँदै गरेको अवस्थामा सोमबार ट्रकसहित सामान बरामद गरेको सशस्त्र प्रहरी बल नेपाल २६ नम्बर गणका प्रमुख एसपी प्रकाश वाग्लेले जानकारी दिए । भैरहवाबाट काठमाडौंतर्फ जाँदै गरेको ना ८ ख १४७६ नम्बरको ट्रकबाट उक्त सामान बरामद गरिएको हो । बरामद सामानमा ३० लाख बराबरको ३० हजार केजी चिनी रहेको छ । ५० केजीका ६ सयवटा बोरामा राखेर चिनी लैजाँदै गरिएको थियो । त्यसैगरी १६ लाख बढीको १६ हजार १६० वटा मोबाइलको टेम्पर ग्लास,१ लाख बढीको ९५० वटा मोबाइल कभर र १ लाख बढीका विभिन्न काँचका भाडाकुँडा बरामद गरिएको छ । चिनीबाहेक अन्य सामानको बिल बिजक नभएका कारण ति सबै सामान अवैध भएकाले आवश्यक कारबाहीका लागि महेशपुर भन्सार कार्यालय पठाइएको एसपी वाग्लेले बताए । बरामद सामानबाहेक अवैध सामान ओसारपसारमा संलग्न ट्रकको ३५ लाख मूल्य राखेर चालक र सहचालकलाई समेत आवश्यक कारबाहीका लागि भन्सार कार्यालय पठाएको छ ।"
दोस्रो भद्रपुर खुला म्याराथन हुँदै,"झापा : दोस्रो भद्रपुर रन (खुला म्याराथन) प्रतियोगिताको तयारी अन्तिम चरण पुगेको छ। ६ वर्षअघि पहिलो पटक भद्रपुर रनको आयोजना गरेको ८ नम्बर वडा कार्यालयले यसवर्ष दसैंको अवसरमा यही असोज १७ गते घटस्थापनामा गर्न लागेको आयोजक समितिले पत्रकार सम्मेलन गरी जानकारी गराएको हो। पत्रकार सम्मेलनमार्फत नै आयोजक समितिले प्रतियोगितामा सहभागी हुने खेलाडीका लागि जर्सी समेत सार्वजनिक गरेको छ। भद्रपुर रन व्यवस्थापन समितिले यसवर्ष भद्रपुरभन्दा बाहिरका खेलाडीलाई पुरस्कार नदिने व्यवस्था मिलाएको समितिका संयोजक तथा भद्रपुर ८ का वडाध्यक्ष गौरव सुब्बा (मनोज)ले जानकारी दिए। भद्रपुर प्रतियोगितामा जो सुकैले भाग लिए पनि पदक तथा पुरस्कार जित्न भद्रपुरका बासिन्दा हुनु पर्ने र त्यसको लागि प्रमाण पेश गर्नुपर्ने उनको भनाइ छ। प्रतियोगितामा महिलातर्फ ६१ किलोमिटर र पुरुषतर्फ ८८ किलोमिटर रुट तय गरिएको छ। सगरमाथा चौकबाट सुरु हुने दौड क्याम्पस मोड हुँदै रजत जयन्ती चोक, जिल्ला कारागार, घोडामारा, जनता चोक, संगम चोक भएर सगरमाथा चोकमा आएर समापन हुने छ। प्रतियोगितामा महिला तथा पुरुष दुवैतर्फ पुरस्कारको व्यवस्था मिलाइएको छ। प्रथम हुनेले नगद ३१ हजार, दोस्रोले २१ हजार, तेस्रोले ११ हजार, चौथोले ५ हजार पाँचौंले २ हजार र छैटौँदेखि १० औंसम्मले नगद एक हजार पुरस्कार पाउने भएका छन्। प्रतियोगिता भएको दिन प्रथमदेखि चौथोसम्म स्थान प्राप्त गर्ने खेलाडीले डमी चेक प्राप्त गर्ने छन्। प्रमाण पेश गर्नेले सोही दिन वा प्रमाण पेश नगर्नेले तीन दिन भित्रमा प्रमाण पेश गर्नुपर्ने उनले बताए। प्रथम पटक २०७६ सालमा भद्रपुर रनको आयोजना भएको भए पनि विभिन्न कारणले रोकिएको रन अब भने हरेक वर्ष घटस्थापनाकै दिन सम्पन्न गर्ने गरी कोष खडा गरेरै अगाडि बढिएको उनको भनाइ छ। प्रतियोगिता सम्पन्न गर्न करिब १० लाख खर्च हुने अनुमान गरिएको छ भने खर्चको श्रोत विभिन्न दाताबाट सङ्कलन गरिएको जनाइएको छ। प्रतियोगितामा करिब एक हजार विद्यार्थी सहभागी हुनेछ। उनीहरूलाई दर्ता शुल्क लाग्दैन। १३ वर्षमाथिका करिब दुई हजार बढी प्रतियोगी सहभागी हुने अनुमान गरिएको समितिका प्रेस संयोजक गोपाल गिरीले बताए। प्रतियोगीको दर्ताका लागि ज्ञानचोक, झापाचोक, सगरमाथा चोक र मेची रंगशालामा नाम दर्ता केन्द्र स्थापना गरिएको उनको भनाई छ। साथै आयोजक समितिले मिडिया कप फुटबलका लागि भद्रपुर प्रेस क्लब भद्रपुरलाई सौजन्य स्वरूप जर्सी पनि प्रदान गरेको छ।"
अवरुद्ध सडक खुल्यो : डेढ हजार बढी सवारीसाधन काठमाडौं भित्रिए,"काठमाडौं : पृथ्वी राजमार्गअन्र्तगत धादिङको झ्याप्लेमा अवरुद्ध सडक खुलेपछि राजमार्गमा अलपत्र परेका एक हजार सात सय ७ सवारीसाधन काठमाडौं उपत्यका भित्रिएका छन् । गृह मन्त्रालयका प्रवक्ता ऋषिराम तिवारीले आइतबार साझँदेखि झ्याप्लेमा अवरुद्ध सडक खुलेयता अलपत्र यात्रुहरूसहित लिएर सयौं सवारीसाधन काठमाडौं भित्रिएको जानकारी दिए। त्यसैगरी सोमबार दिउँसोपछि काठमाडौंबाट पनि सो राजमार्ग भएर सवारीसाधन पठाउने तयारीमा प्रहरी खटिएको प्रवक्ता तिवारीले बताए। 'आजबाट उपत्कायबाट पनि पृथ्वी राजमार्ग हुँदै सवारी साधन बाहिरनेछन्,' उनले भने,'मुख्य राजमार्गका साथै अन्य अवरुद्ध सडक सञ्चालनका लागि गृह मन्त्रालयले अन्य निकायसित समन्वय गरेर अघि बढेको छ ।' त्यसैगरी सोमबार दिउँसो गृहमन्त्रालयमा केन्द्रीय सुरक्षा समितिको बैठक समेत बसेको थियो। बैठकमा सुरक्षा निकायका प्रमुखहरूले बाढी, पहिरो, डुबान तथा विपद्मा भइरहेको उद्दार,राहत, घाइतेको उपचार र अवरुद्ध सडक खुलाउने विषयमा भइरहेको जानकारी गराएका छन् । 'आज साझँसम्म काभ्रेपलान्चोकको बीपी राजमार्ग अन्तर्गत रोशी खोलामा अलपत्र परेका सबै यात्रुहरूको उद्दार भइसक्छ ,' प्रवक्ता तिवारीले भने,'अहिले त्यहाँ नेपाली सेनासहित सुरक्षाकर्मीको टोली हवाई उद्दारदेखि डोरीको सहायताबाट समेत अलपत्र यात्रुहरूको उद्दार निरन्तर गरिरहेको छ ।' प्रवक्ता तिवारीले मौसम पूर्णरुपमा समान्य बनिनसकेको अवस्था रहेकाले यात्रा गर्दा सावधानी अप्नाउनुपर्नेमा जोड दिए। 'विस्तारै सडक खुल्ने र खुलाउने क्रममा छ,'उनले भने,'अझै पहिरो लगायत जोखिम टरिसकेको छैन् ।' अवरुद्ध सडक सुचारु गर्न सरोकारवाल निकायका साथै मुलुकका विभिन्न स्थानमा सुरक्षाकर्मीको टोली समेत परिचालन भएको छ । रोशीलगायत प्रभावित क्षेत्रमा स्वास्थ्य शिविर सञ्चालन गरिनुका साथै घाइतेहरूको उद्दार गरी विभिन्न अस्पतालमा निःशुल्क उपचार भइरहेको छ।"
शिवपुरीमा माइक्रोबस दुर्घटना : घाइतेहरूको काठमाडौंमा उपचार हुँदै,नुवाकोट : शिवपुरीमा माइक्रोबस दुर्घटनाका घाइतेहरूको काठमाडौंमा उपचार भइरहेको छ। सोमबार बिहान काठमाडौंबाट नुवाकोटहुँदै पोखरा जाँदै गरेको ग १ ख ४५३५ नम्बरको माइक्रो बस शिवपुरीको भीरबाट खस्दा चालकसहित १२ जना घाइते भएका हुन्। घाइतेहरूको काठमाडौंको ग्रिनसिटी र ग्राण्डी अस्पतालमा उपचार भइरहेको नुवाकोट प्रहरीले जनाएको छ। जिल्ला प्रहरी कार्यालय नुवाकोटका अनुसार घाइतेमध्ये दुईजना गम्भीर छन्। काठमाडौं टोखाछहरेगंगटे सडकखण्डको बीचमा रहेको शिवपुरी गाउँपालिका७ अदुवारवारी घुम्तीमा माइक्रोबस सडकबाट करिब एकसय ५० मिटर तल खसेको थियो।
"काभ्रेमा बाढी पहिरोबाट मृत्यु हुनेको संख्या ५४ पुग्यो, ६ जना बेपत्ता","काभ्रे : काभ्रेमा बाढी पहिरोबाट मृत्यु हुनेको संख्या ५४ पुगेको छ। जिल्ला प्रहरी कार्यालय काभ्रेका प्रहरी निरीक्षक दिनेश बहादुर कुँवरका अनुसार काभ्रेको तेमाल, रोशी, पनौती, बनेपा लगायतका विभिन्न स्थानहरुमा बाढी पहिरोबाट ५४ जनाको मृत्यु भएको हो। मृतकमध्ये ३८ जनाको सनाखत भएको छ। बाढी पहिरोमा परेर ६ जना अझै बेपत्ता रहेका प्रहरीले जनाएको छ। बीपी राजमार्ग र अन्य स्थानहरूबाट नेपाली सेनाको हेलिकोप्टरमार्फत आज बिहानसम्म हेलिकोप्टरबाट ३३७ जना र अन्यमाध्यमबाट ३२२६ जनाको उद्धार गरेर गन्तव्यसम्म जाने व्यवस्था मिलाइएको प्रहरीले जनाएको छ। जिल्लाका विभिन्न स्थानहरूबाट नेपाली सेनाको हेलिकोप्टरले सकुशल उद्धार कार्यमा जोड दिएको कर्णेल सिंहले बताए।"
अग्रिम टिकट बुकिङका लागि सर्वसाधारणको भीड,"काठमाडौं : गोगंबुस्थित नयाँ बसपार्कमा अग्रिम टिकटका लागि भीडभाड लागेको छ। दसैंमा घर जानका लागि सर्वसाधारणहरूको भीड लागेको हो। गत शनिबारदेखि चाडपर्व लक्षित अग्रिम टिकट बुकिङ खुला गरिएको थियो। देशका विभिन्न क्षेत्रबाट सङ्घीय राजधानी काठमाडौंमा अध्ययन, व्यापार व्यवसाय, रोजगारीका लागि आएका चाडपर्व मनाउन घर जानेलाई लक्षित गरेर अग्रिम टिकट बुकिङ खुला गरिएको हो। नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले बिहान ६ बजेदेखि नै अग्रिम टिकट बुकिङ खुला भएको र सर्वसाधारणहरूले झरीका बाबजुत पनि उत्साहका साथ टिकट काटेको बताए। उनले शुक्रबारदेखि परेको अविरल वर्षाका कारण देशभरका राजमार्ग अवरुद्ध हुँदा सर्वसाधारण यात्रुलाई मर्का परेकाले अवरुद्ध सडक सूचारुका साथै ममर्त गर्न सरकारले ढिलाई गर्न नहुने बताए। सरकारले लामो तथा मध्यम दूरीका यात्रुका लागि अग्रिम टिकट बुकिङ खुला गरे पनि छोटो दूरीका सवारीसाधनको टिकट भने घटस्थापनाबाट खुल्ने बताइएको छ।"
राजधानीमै यति धेरै क्षति किन ?,"काठमाडौं : असोज ११ गतेदेखि परेको अविरल वर्षाका कारण देशभर १९३ जनाको मृत्यु भएको छ। ९६ जना घाइते भएका छन्, भने ३१ जना हराइरहेका छन्। उपत्यकाका तीन जिल्ला काठमाडौ, भक्तपुर र ललितपुरमा मात्रै मृत्यु हुनेको संख्या ५२ पुगेको छ। उपत्यका प्रहरी कार्यालय रानिपोखरीका प्रवक्ता विनोद घिमिरेका अनुसार अविरल बर्षाको कारण बाढीपहिरो र डुवानमा पर्दा उपत्यकामा बढी क्षति भएको छ। अविरल वर्षा हुने पूर्वसूचना भैरहँदा पनि पानीको कारण देशभर र उपत्यकाभित्र भएको यो क्षति धेरै हो। राज्यका सवै संयन्त्र उपत्यकामै भएको अवस्थामा पनि विपद्मा परेका व्यक्तिलाई समयमा नै उद्धार गर्न सकिएन। नेपाली सेना, नेपाल प्रहरी तथा सशस्त्र प्रहरीको टोलीले अहिलेसम्म पनि उद्धारका कार्य गरिरहेका छन्। मौसम खराबी भएको र अत्यधिक पानी परेको कारण उदारमा केही समस्या भएको भन्दै गृह मन्त्रालयले विज्ञप्ती नै जारी गरेको छ। विपद् उद्धारमा के गरे स्थानीय सरकारले ? देशैभर अहिले स्वतन्त्र र स्वायत्त बलिया स्थानीय सरकार छन्। तर, पनि डुवानमा घरबास गुमाएकाहरू राहतका पर्खाइमा छन्। स्थानीय सरकारका प्रतिनिधि भने राहतका लागि समेत सिडिओ कार्यालयको जवाफ पर्खिरहेका छन्। उपत्यकाको विभिन्न नदी किनारमा भएका बस्तीहरू डुवानमा परे। उद्धारका लागि सहयोग मागिरहेका भिडियोहरू सार्वजनिक भएका थिए। तर, तत्काल उद्धारका लागि न स्थानीय सरकार पुग्न सके न त सुरक्षा निकाय नै। समयमा नै उद्धार नहुँदा उपत्यकामै ५२ जनाले ज्यान गुमाए। ९ जना अझै बेपत्ता छन्। ललितपुरमा नदी धेरै भएकाले क्षति बढी भयो संघीय सरकार, विज्ञ, सञ्चार माध्यमले लगातार भारी र अति भारी वर्षा हुँदै छ, सर्तक रहनु होला भनेर पूर्वतयारी र सूचनाको जानकारी गराइरहे। तर, स्थानीय सरकारले त्यसलाई नजरअन्दाज गरेको क्षतिको अवस्थाले देखाउँछ। केन्द्रीय सरकारको सन्देशलाई स्थानीय सरकारले वास्ता गरेनन्। जसमा पनि संघीय राजधानी काठमाडौंमा नै ठूलो क्षति भयो। स्थानीय सरकारले केन्द्रीय सरकारका हरेक जसो विषयलाई गम्भीरताको साथ नलिएको पछिल्ला गतिविधिले देखाउँछ। संघीय सरकारलाई देखाएर आफू पन्छिन उनीहरू अभ्यस्त भइसकेका छन्। जसले गर्दा बाढी पहिरोले नराम्रो परिणाम सिर्जना गरेको छ। ललितपुर महानगरपालिका उपमेयर मञ्जली शाक्य बज्राचार्यले प्राकृतिक विपत्तीमा स्थानीय सरकार पहिलो पंक्तिमा खटिएको बताउँछिन्। उनी भन्छिन्, हामीले सुरक्षा निकायसँग सहकार्य गरेर विपद् उद्धारमा तदारुकताका साथ काम गरेका छौं। सोच्दै नसोचेको ठुलो पानी परेपछि एकैपटक सबैतिर डुवानमा पयो। हामीले चाहदा चाहँदै पनि सबैतिर तत्काल उद्धार टोली खटाउन सकेनौ। कति ठाउँमा उद्धार टोली जाने बाटो पनि अवरुद्ध भएको थियो। विपद्मा परेकालाई राहत दिने विषयमा स्थानीय सरकारले छुट्टै काम गर्ने अधिकार छैन। सरकारको एकद्धार नीति रहेको छ। यही एकद्धार प्रणालीअन्र्तगत नै राहतको कार्यक्रम ल्याउन हामीले प्रजिअसँग छलफल गरिरहेका छौं। ललितपुरमा नदीहरू धैरै पर्ने र नदी किनारमा धेरै घर टहरा बनाएर बसेको कारण पनि क्षति बढी भएको शाक्यले बताइन्। उनी भन्छिन्, सरकारले पूर्वजानकारी र सूचना पनि सार्वजनकि गरेको थियो। सचेत रहँदा रहँदै क्षति बढी हुन गयो। स्थानीय सरकार अहिले पनि फिल्डमै छ। हामीसँग भएको सवै नगर प्रहरीको टोली उद्धार कार्यमा खटिरहेको छ। स्थानीय सरकारसँग उद्धारमा सामग्री कम छन् काठमाडौं महानगरपालिकाका प्रवक्ता नवीन मानन्धरका अनुसार स्थानीय सरकारसँग प्रशस्त मात्रामा उद्धारका संयन्त्र नहुँदा पनि समस्या भएको हो। उनी भन्छन्, हामीले नगरप्रहरीका १७ वटा टोली परिचालन गरेका थियौ। साथै घाइतेको निःशुल्क उपचार र अस्पतालसम्म लैजानको लागि निःशुल्क एम्बुलेन्स प्रयोगको व्यवस्था मिलाएका छौं। विभिन्न वडामा प्रतिनिधिसँग छलफल गरी विपद्मा परेकालाई राहत प्रदान गर्न तथा क्षतिपूर्ति दिलाउनका लागि काम गरिरहेका छौं। प्राकृतिक विपति सामाना गर्न स्थानीय सरकार एक्लैले नसक्ने बताउँदै काठमाडौं उपत्यकाभित्रका डुवानमा महानगरले प्रभावकारी काम गरेको उनले बताए। प्रवक्ता मानन्धर भन्छन्, देशैभरका स्थानीय सरकारका प्रतिनिधि खटिइरहनु भएको छ। आफ्नो क्षेत्रको बासिन्दा समस्यामा पर्दा हामी चुप लागेर बस्न सक्ने अवस्था नै भएन नि ! नगर रमिता हेरेर बस्दैन । भक्तपुर नगरपालिकाकी उपमेयर रजनी जोशी भने हल्लामा आएजस्तो स्थानीय सरकार रमिता हेरेर नबसेको बताउछिन्। जोशी भन्छिन्, हाम्रो नगरमा मानवीय क्षति नभए पनि भौतिक क्षति भएको छ। नदी किनारमा बस्तीमा हामीले निगरानी गररिहेका थियौं। विपद् उद्धारका लागि सबैसँग समन्वय गरेर काम गरिरहेका थियौ। सेना, प्रहरी तथा सशस्त्र प्रहरीसँग समन्वय गरेर तयारी अवस्थामा रहेको थियो ।"
"सेयर बजारमा ४४ अंकको सुधार, कारोबार ३ अर्बमा झर्यो","काठमाडौं : नेप्से परिसूचक उच्च अंकले बढेर बन्द भएको छ। साताको दोस्रो सेयर कारोबार दिन सोमबार नेप्से परिसूचक ४४४५ अंकले बढेर २५०८८६ विन्दुमा पुगेको हो। सेन्सेटिभ इण्डेक्स १४४ प्रतिशतले बढेर ४५१३४ विन्दुमा अडिएको छ। यसदिन ३१९ स्क्रिप्सको ९७ लाख १७ हजार ९५९ कित्ता सेयर ३ अर्ब ७१ करोड ५३ लाख ५९ हजार ९३५ रुपैयाँमा खरिदबिक्री भए। उच्च अंकले बढेको बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। सीईडिबी हाइड्रोपावर डेभलपमेन्टको सेयर १० प्रतिशतले बढ्यो। यसैगरी कुमारी सबल योजनाको ९९८, युनाइटेड मोदी हाइड्रोपावरको ९५८,सर्वोत्तम सिमेन्टको ९४७ र सोनापुर मिनरल्सको ९११ प्रतिशतले मूल्य बढ्यो। कारोबार रकमका आधारमा सीईडिबी हाइड्रोपावर शीर्षस्थानमा रह्यो। सो कम्पनीको १७ करोड ६९ लाख मूल्य बराबरको सेयर कारोबार भयो। यसैगरी सर्वोत्तम सिमेन्टको १५ करोड १५ लाख मूल्य बराबरको सेयर कारोबार हुँदा शिवम् सिमेन्टको १५ करोड,नेपाल फाइनान्सको १३ करोड र हिमालयन रिइन्स्योरेन्सको ८ करोड ७६ लाख मूल्य बराबरको सेयर कारोबार भयो। म्युचुअल फण्डबाहेक अन्य समूहको उपसूचक सकारात्मक देखिएका छन्। यसदिन फाइनान्स समूहको उपसूचक सर्वाधिक ४१९ प्रतिशतले बढ्यो।कारोबारमा आएका २१० स्टक्सको मूल्य बढ्दा ३३ वटाको घट्यो भने १ स्टक्सको मूल्य स्थिर रह्यो।"
क्याप्टेन रामेश्वर थापाको पुस्तक नयाँ दिल्लीमा विमोचन,"नयाँ दिल्ली : क्याप्टेन रामेश्वर थापाको पुस्तक इन्टु दि फायरको अन्तर्राष्ट्रिय लोर्कापण भारतको राजधानी नयाँ दिल्लीमा एक विशेष समारोहको बीच गरिएको छ । भारतका लागि कार्यवाहक नेपाली राजदूत डासुरेन्द्र थापा,नेपालका लागि पूर्व भारतीय राजदूत मन्जिभसिंह पुरी,क्याप्टेन थापा, भारतनेपाल मामिलाका विज्ञ अशोक मेहतालगायतका विभिन्न क्षेत्रका विशिष्ट व्यक्तिहरूको उपस्थितिमा सो पुस्तक विमोचन गरिएको हो । किताब जात्राको चौथो दिल्ली संस्करणका अवसरमा सो पुस्तक विमोचनसाथै नेपालभारत सम्बन्धलगायत अन्य विभिन्न विषयमा प्यानल छलफलको आयोजना गरिएको थियो । कार्यवाहक राजदूत थापाले पुस्तकमा पुराना घट्नाक्रम उल्लेख भएको र त्यसलाई बुझ्नका लागि उपयोगी भएको बताए । उनले जुनसुकै पेशा र व्यवसायमा संलग्न भएपनि साहित्यको अध्ययन महत्वपूर्ण भएको बताए । विमोचन कार्यक्रममा बोल्दै पुरीले थापाको पुस्तक नेपालको राजनीति र भूराजनीति बुझ्नका लागि निकै उपयोगी रहेको बताउँदै पुस्तक प्रकाशन गरेकोमा बधाई दिए । साथै,उनले नयाँ पुस्तालाई विगत र अहिलेका विभिन्न परिस्थिती बुझ्नको लागि सो पुस्तक अध्ययन गर्न सुझाए । क्याप्टेन थापाले पुस्तकले १० वर्षे सशस्त्र द्वन्द्वको समयको नेपाली समाजलाई चित्रित गर्ने प्रयास गरेको बताउँदै विगतको द्वन्द्वबाट पाठ सिक्दै भविष्यमा त्यसलाई दोहोरिन नदिन पुस्तका समावेश विषयवस्तुले योगदान गर्नेमा आफू विश्वस्त रहेको बताए । भावी पुस्ताका लागि विगतको समाज,राजनीति र परिवेश बुझ्ने यो एक महत्वपूर्ण दस्तावेज भएको बताए । उनले भने,नेपाल र भारतको बीचमा सौहाद्र्धपूर्ण सम्बन्ध रहेको छ र यसलाई अझ गहन बनाउन आवश्यक छ । नेपाल र भारतको बीचमा विगत ७० वर्षेदेखिको लामो आर्थिक र विकास साभेदारी छ जसलाई अझ बढाउँदै लैजानुपर्नेछ । हामी भारतबाट नेपाली थप लगानी,प्रविधि हस्तान्तरण र सहयोग चाहान्छौं।उनले दुईपक्षीय सम्बन्धलाई आर्थिक विषयमा केन्द्रित गर्नुपर्ने बताए । यसै सन्दर्भमा उनले गुरु योगी आदित्यको प्रसंग उल्लेख गदै उनले बारम्बार नेपाल र भारतलाई देवभूमिको उपमा दिने गरेको उल्लेख गरे । थापाले भने,तीन वर्षदेखि उहाँले नेपाल र नेपालीको साथै भारत र संसारको मानव जातिको उत्थान र मुक्तिको लागि कलम चलाउनु भएको छ । उहाँले करीब ५ हजार कापीमा लेखिसक्नु भएको छ र ७ वर्षको उमेरमा नै उहाँले निकै बहुमुल्य किताबहरू प्रकाशन गर्नुभएको छ त्यसैले उहाँलाई संसारकै कम उमेरको लेखकभन्दा फरक पदैन् । जनरल मेहताले पुस्तकले माओवादी सशस्त्र द्वन्द्वको समयको विभिन्न पक्षहर उजागर गरेको बताउँदै इतिहास र वर्तमान जान्न चाहनेका लागि पुस्तक निकै महत्वपूर्ण रहेको बताए । फरक प्रसंगमा मेहताले भारतले अगाडि सारेको अग्नीपथको बारेमा नेपाल र भारतको बीचमा कम्तीमा वार्ता र संवाद हुनुपर्ने र निष्कर्षमा पुग्नुपर्ने बताए । उनले विगत पाँच वर्षदेखि भारतीय सेना नेपाली भर्नाको प्रक्रिया रोकिएको बताउँदै दुवै देशका सरकारलाई यस विषयमा पहल गर्न सुझाव दिए । पिएचडी चेम्बर अफ कमर्स एण्ड इन्ड्रटिजका सचिव अतुल के ठाकूरले पुस्तकमा विगतको नेपालको अवस्थाको विस्तृतमा उतारिएको बताउँदै नेपालको इतिहास र वर्तमान बुझ्नका लागि पुस्तकले महत्वपूर्ण योगदान गर्ने बताए । उनले नेपालभारत सम्बन्धमा विभिन्न पक्षहरूबारे धारणा राख्दै दुईपक्षीय सम्बन्धलाई अझ सुदृढ बनाउन आवश्यक रहेको बताए । किताब जात्रा फाउन्डेसनका अध्यक्ष ऋषिराम अधिकारीले किताब जात्राको चौथो संस्करणको अवसरमा थापाको पुस्तक विमोचन गर्न पाएकोमा खुसी व्यक्त गर्दै पुस्तकले नेपाली समाजको विभिन्न पाटोलाई उजागर गरेको बताए । यस अगाडि योगी चैतन्य आदित्यनाथ,प्रधानमन्त्री केपी शर्मा ओली,पूर्वप्रधानमन्त्री शेरबहादुर देउवाको उपस्थितीमा सो पुस्तक काठमाडौंमा विमोचन भएको थियो । यस अगाडि थापाको बारुदमाथि उड्दा नामक पुस्तक प्रकाशन भएको थियो भने इन्टु दि फायर उनको अंग्रेजी भाषाको नयाँ पुस्तक हो ।"
नुवाकोटमा माइक्रोबस दुर्घटना,काठमाडौं : काठमाडौंबाट पोखरा जान लागेको माइक्रोबस नुवाकोटमा दुर्घटना भएको छ। माइक्रो छहरेटोखा सडकखण्डमा दुर्घटना भएको जिल्लाम प्रहरी कार्यालय नुवाकोटले जनाएको छ। दुर्घटना केहि यात्रु घाइते भएका छन्। नागढुङ्गाको बाटो बन्द भएपछि उक्त सडकखण्डबाट सवारी साधन चलिरहेका छन्। विस्तृत विवरण आउन बाँकी रहेको छ।
झ्याप्ले खोलामा अस्तायो नवीनको कृषि विज्ञ बन्ने सपना,बझाङ : नागढुंगा चेकपोस्टबाट २७ किलोमिटर मात्रैको दूरीमा रहेको झ्याप्ले खोलानजिक आइपुग्दा शुक्रबार राति धेरै यात्रुले राजधानी नै प्रवेश गरिसकेको सोचेका थिए। झ्याप्ले खोला कटेलगत्तै काठमाडौं सुरु हुन्छ। नागढुंगा सुरुङ पार गरेर काठमाडौंतर्फ अगाडि बढ्दा तीन घुम्ती पार गरेपछिको चौथो घुम्ती हो झ्याप्ले खोला । त्यही झ्याप्ले खोलाको पहिरोभन्दा करिब सय मिटर तल अर्कै गाडीमा रहेका एक यात्रुका अनुसार त्यो घटना कहाली लाग्दो थियो। निरन्तरको झरीका बीचमा एकपटक ठूलो गर्जनसहित पहिरो खसेपछि त्यताबाट हारगुहारको आवाज पनि सुनिएको थियो। त्यही पहिरोले पुरेर लिएको थियो बझाङको जयपृथ्वी नगरपालिका१ चिउरीका नरेन्द्र बहादुर सिंहका जेठा छोरा नवीन सिंहको ज्यान । चितवनस्थित रामपुर कृषि क्याम्पसमा कृषि विज्ञानमा स्नातक पढिरहेका उनको सपना कृषि विज्ञ बन्ने थियो। अन्तिम वर्षको पढाइ सकेर डोल्पा जिल्लामा ओजेटी गरेका नवीन त्यही रिपोर्ट बुझाउन क्याम्पस गएका थिए। नवीनका आफन्त सुन्दर सिंहका अनुसार आइतबार साँझ उनी चढेको गाडी पहिरोमा पुरिएको हो। पढाइमा जेहेन्दार नवीन पूर्ण छात्रवृत्तिमा रामपुर क्याम्पसमा पढिरहेका थिए। मिलनसार र मिजासिलो व्यवहारले गाउँमा पनि सबैको प्यारो नवीनको मृत्युको खबरले वडा नै शोकमग्न भएको छ। बीएस्सीको अध्ययन सकिएकोले दुई वर्ष विदेश गएर पढ्ने र भविष्यमा कृषि विज्ञ बन्ने सपना बुनेका नवीनको मृत्युले परिवारमा मात्रै नभएर सिंगै गाउँलाई क्षति पुगेको कैलाशपति आधारभूत विद्यालयका शिक्षक गोपाल विष्टले बताए। २५ वर्षीय नवीनको शव बुझ्न उनका बुवा नरेन्द्र सिंहलगायत आफन्तहरू काठमाडौं पुगेका छन्। बुबा नरेन्द्र घचाया माविका शिक्षक हुन् भने नेपाल शिक्षक महासंघ मष्टा गाउँपालिकाका संस्थापक अध्यक्ष पनि हुन् ।
अवैज्ञानिक सडकले पहिरोको मार,"विकासका विभिन्न पूर्वाधारमध्ये सडक एक महत्तवपूर्ण पूर्वाधार तथा विकासको आधारस्तम्भ हो। तर, प्राविधिकको सल्लाहबेगर बाटोको भिरालोपना, कल्भर्ट, नाली व्यवस्थापनजस्ता कुरामा ध्यान नदिई डोजर चलाउँदा सडक टिकाउ हुन सकेका छैनन्। विकास भनेको सकारात्मक परिवर्तनको सूचक हो। नकारात्मक परिवर्तनलाई विकास मान्न सकिँदैन। यिनै विकासको सूचीहरूमध्ये सडक तथा यातायात पहिलो सूचक हो। विकासका विभिन्न पूर्वाधारमध्ये सडक एक महत्त्वपूर्ण पूर्वाधार तथा विकासको आधारस्तम्भ हो। सडकको राम्रो व्यवस्था भएपश्चात् अरू विकासका पूर्वाधारहरूलाई काम गर्न सरल र सहज हुन्छ। नेपालमा यस वर्षको बर्खायाम अब सकिने क्रममा छ। बर्खा रोकिएपछि हरेक स्थानीय तहहरूले विकासको नाममा डोजर लगाउने र नयाँ सडक खन्ने गर्छन्। संघीयता आएपश्चात् र आउनुपूर्वको विकास खर्चको तथ्यांक र विभिन्न अध्ययनको तथ्यलाई राम्रोसँग नियाल्ने र केलाउने हो भने संघीयतापश्चात् सडक, यातायात र भौतिक संरचना निर्माणमा गुणात्मक परिवर्तन भएको देखिन्छ। तर, विडम्बना ती सडक र भौतिक संरचना निर्माणमा भौगर्भिक, पर्यावरणीय अध्ययन ज्यादै कम वा शून्यप्रायः छ। ग्रामीण सडक विस्तार र सडकको स्तरोन्नतिलाई विकासको महत्त्वपूर्ण आधारस्तम्भ भनिन्छ। तर पनि आम नागरिक, अधिकांश जनप्रतिनिधि र केही सरोकारवालाले सडक विस्तारलाई सामान्य रूपमा डोजर चलाएर माटो फ्याँक्ने काम हो भन्ने मानसिकताबाट माथि उठ्न नसकिएको तीतो यथार्थ छ। हिजो गरिएको अवैज्ञानिक सडक विस्तारको दुःखद् परिणाम आज हामी पहिरो, भूक्षय, पानीको मूल नै दूषित तथा पानीको मूल सुकेर पानीको हाहाकारको रूपमा सामना गरिरहेका छौं। यस्ता अवैज्ञानिक अभ्यासलाई थिति मानेर निरन्तरता दिइरहँदा आजको हाम्रो यस्ता कामको दुःखद् भागीदार भोलिका दिनमा हाम्रा छेराछोरी पुस्ता पर्नेछन्। तिनले यसबाट बच्न ठूलो जन र धन खर्चनु पर्नेछ। नेपालको अहिलेको सडक विकासको परिपाटीलाई नियाल्ने हो भने हरेक वर्ष प्राविधिकको सल्लाहबिना नै नयाँ सडक खन्न र विस्तार गर्न उद्यत् हुनु अस्वाभाविक छ। यस्ता अवैज्ञानिक सडक विस्तारका कारण सडक बिग्रिएर वा सडकमा आएको पहिरो पन्छाउन तथा स्तरोन्नति गर्न बर्सेनि लाखौं बजेट खर्चिने गरेको प्रस्ट देख्न सकिन्छ। हरेक वर्ष एउटै सडकमा विकासको नाममा डोजर चलाउने र जमिन कोट्याएर छेउभित्तो मिलाएर छोड्ने परिपाटीले विकासभन्दा पनि विनाशलाई निम्त्याइरहेछ। जताततै अवैज्ञानिक रूपले डोजर चलाएर सिर्जना भएको वातावरणीय, पर्यावरणीय, भौतिक र सांस्कृतिक क्षतिको नियमन गर्ने आधिकारिक निकाय नभएकाले पनि यस्ता गतिविधिले प्रश्रय पाइरहेका छन्। नियामक निकायको अभावमा विकासको नाममा ठूलो विनाश पनि मच्चिरहेको स्थिति छ। कतिपय स्थानमा विकासको नाममा प्राविधिक सल्लाह र नापजाँचबिना जथाभावी रूपमा डोजर चलाएर सडक बनाउँदा त्यसले गम्भीर वातावरणीय असर पारिरहेको छ। ठूल्ठूला डोजर, स्काभेटरलाई कमजोर भौगर्भिक संरचना भएको जमिनमा गुडाउँदा त्यसको कम्पनले जमिनभित्रको भूसंरचना खल्बलिन पुग्छ। जसकारण पानीको मुहान सुक्ने, पानीको मूल मुहानमै पानीको मात्रा पहिलेको भन्दा घट्ने, जमिनमा चिरा पर्ने र त्यसमा बर्खाको पानी छिर्न गई ठूलो पहिरोसमेत जाने र सोही सडक, गाउँबस्ती, खेतीयोग्य जमिन बगाउने, पुर्नेजस्ता समस्या निम्तिन्छ। सडक खन्ने तथा बढाउने क्रममा खनेर निस्केका ढुंगा तथा माटो अव्यवस्थित तरिकाले छेउछाउतिर फ्याँक्दा त्यसले वनमा रहेका वन्यजन्तु र चराचुरुंगीको बासस्थान बिग्रिने र खेतबारी पुरिएर बगरमा परिणत हुने, पानीको मूल पुरिने तथा दूषित हुने सम्भावना पनि उत्तिकै हुन्छ। मानिस उच्च महत्त्वाकांक्षी र बिलासी बनेर घरआँगनमै सडक सेवा खोज्दा डोजरले जमिनमा दिने कम्पनले घरलाई नै तत्कालीन वा दीर्घकालीन रूपमा असर गरिरहेछ। घरछेउमै सडक लैजान खोज्दा ग्रामीण पहाडी भेगमा घरको आँगनको चौडाइ घट्न जान्छ। घरको बजनको भार थेग्ने सतह घटन गई त्यो सानो आँगनमा बढी दबाब परी कुनै पनि किसिमको भूस्खलन हुनसक्छ। यसरी सडक खन्दा फाइदा, छिटो, सजिलो र सुविधामात्रै हेर्नेभन्दा पनि विज्ञ प्राविधिकहरूको सल्लाहबमोजिम धेरै कुरामा ध्यान विचार पुर्याउनु पर्छ। विकासको नाममा अचेल एउटा स्थानीय तह र अर्को स्थानीय तहबीच होडबाजी नै चलेको देखिन्छ। उनीहरूको होडबाजी टिकाउमा भन्दा पनि सडकको लम्बाइको परिमाणसँग छ। सडक विस्तार गर्दा त्यसको दीर्घकालीन असर, वातावरणीय प्रभाव मूल्यांकन, प्राविधिक तथा विज्ञसँगको परामर्श केही नगरी कतिपय ग्रामीण बस्तीमा गुणस्तरीय विकासभन्दा पनि परिमाणात्मक रूपमा कति लम्बाइ सडक खनियो भन्ने प्रवृत्ति मौलाउँदै गएको देखिन्छ। यस्तो प्रवृत्तिले विकाससँगै पहिरो भूक्षयजस्ता प्राकृतिक प्रकोपलाई पनि साथै ल्याएको हुन्छ। त्यस्ता विकासले दीर्घकालीन सेवा दिँदैन। पछिल्लो समय कतिपय ग्रामीण भेगमा डोजरले बाटो सफा गरेको पटकलाई औंलामा गनेर त्यसलाई विकासको उपमा दिने प्रवृत्ति मौलाएको देखिएको छ। केही दशक अगाडिसम्म हेभी इक्युपमेन्ट डिभिजन कार्यालयमा निवेदन पेस गरेर भाडामा डोजर, स्काभेटर ल्याई चलाउन पाउने व्यवस्था थियो। यो व्यवस्था हटेसँगै अहिले हेभी इक्युपमेन्टको संख्या निकै अपत्यारिलो तरिकाले बढेको छ। विकास निर्माणका लागि डोजर ल्याउन निवेदन दिनुपर्ने र लामो समय कुर्नुपर्ने झन्झटबाट छुट्कारा दिई यसले निर्माणमा टेवा दिएको छ। उच्च संख्यामा रहेका यी सामग्रीको गलत प्रयोग पनि भइरहेको सहज अनुमान लगाउन सकिन्छ। पछिल्लो एक अध्ययनले आर्थिक वर्ष २०४६४७ सम्म नेपालमा ६ हजार ५ सय ३२ वटा डोजर, क्रेन, स्काभेटर भएको देखाउँछ। तर पछिल्लो समयमा यसको आयात अनेपक्षित रूपमा बढ्दै गएको देखिन्छ। हाल यस्ता उपकरणहरू बर्सेनि ३५ हजारभन्दा बढीको संख्यामा आयात हुने गरेको तथ्य बाहिरिएको छ। अहिले कतिपय स्थानीय तहका स्थानीय जनप्रतिनिधि स्वयंले डोजर, स्काभेटर खरिद गरी विकास निर्माणकार्य गर्दै आएका छन्। यसरी अस्वाभाविक रूपमा बढेको यी उपकरणहरूको सही उचित प्रयोग हुन सकेमा विकासमा ठूलो परिवर्तन आउने थियो। विकासको नाममा अचेल एउटा स्थानीय तह र अर्काे तहबीच अनावश्यक होडबाजी नै चलेको देखिन्छ। जुनसुकै विकास निर्माणकार्य गर्दा पनि जनताको व्यक्तिगत सम्पत्तिमा तथा संरचनामा असर नपर्ने वा कम असर पर्ने गरी गर्नुपर्छ। एकतर्फी रूपमा जनस्तरमा सल्लाह नगरी विकास कार्य थाल्दा त्यसको प्रतिकारका लागि विभिन्न नामका संघर्ष समिति बन्ने र त्यस्ता समितिले आयोजना सम्पन्न गर्न वा अघि बढाउन नदिने, आन्दोलन गर्नेजस्ता समस्या देखा पर्छ। जसले विकासको कार्यलाई पछि धकेल्छ। कुनै पनि विकास निर्माणका आयोजना सुरु गर्नुपूर्व प्राविधिक, विज्ञ, स्थानीय बासिन्दा र जनप्रतिनिधि बसेर त्यस ठाउँको आवश्यकताको पहिचान, ती आवश्यकताको प्राथमिकीकरण, मूल्यांकन र सम्पूर्ण वस्तुस्थितिको अध्ययन गरिनुपर्छ। प्राविधिकको सल्लाहबेगर बाटोको भिरालोपना, कल्भर्ट, नाली व्यवस्थापनजस्ता कुरामा ध्यान नदिई डोजर चालक, स्थानीय प्रतिनिधि र नेता कार्यकर्ता प्राविधिक बन्न खोज्दा विकास टिकाउ हुन सक्दैन। त्यसले पछिल्ला दिनहरूमा समस्या निम्त्याउँछ। हरेक विकास निर्माणको कार्य गर्दा भविष्यलाई सोचेर र दीर्घकालीन टिक्नेगरी गर्नुपर्छ। आज गरेको विकास भोलिका दिनमा सन्ततिले समेत देख्ने र उपभोग गर्न सक्नेगरी हुनुपर्छ। यसका लागि हरेक विकासको आयोजना सुरु गर्नुअघि आमनागरिकलाई उनीहरूको आवश्यकता सम्बोधन गरेर सहभागी बनाउँदै आयोजनाहरूको प्राथमिकीकरण अनि विकास निर्माण गर्नुपर्छ। हरेक विकास निर्माणमा विज्ञ तथा प्राविधिकहरूको सरसल्लाह लिनुपर्छ। विकास निर्माणमा आइपर्ने तमाम परिस्थिति र समस्यालाई हल गर्न जनप्रतिनिधि, प्राविधिक, विज्ञ र जनताबीच सम्बन्ध स्थापित गर्नु आवश्यक हुन्छ। गौतम, नास्टमा कार्यरत अनुसन्धानकर्ता हुन्।"
कोशी सरकारले गर्ने लगानी सम्मेलनको मिति तय,"विराटनगर : कोशी प्रदेश सरकारले गर्ने लगानी सम्मेलनको मिति तय भएको छ। प्रदेश सरकारले आगामी माघमा ३ दिनसम्म लगानी सम्मेलन गर्ने भएको हो। मुख्यमन्त्री हिक्मतकुमार कार्कीका आर्थिक सल्लाहकार मोहन सुवेदीका अनुसार माघ ११, १२ र १३ गते पहिलोपटक लगानी सम्मेलन गर्ने तय भएको छ। प्रदेशमा लगानीको वातावरण सिर्जना गर्न र कोशी प्रदेशमा औद्योगिक वातावरण बनेको सन्देश दिन सम्मेलन गर्न लागिएको सुवेदीले बताए। कोशी प्रदेश सरकारको आइतबार बसेको मन्त्रिपरिषद् बैठकले यसको अवधारणा पारित गर्दै मिति तय गरेको हो। निजी क्षेत्रको सहकार्य र समन्वयमा यो सम्मेलन गर्ने तयारी सरकारको छ। कोशी प्रदेश सरकारको चालू आर्थिक वर्षको नीति तथा कार्यक्रम र बजेटमा पनि लगानी सम्मेलन गर्ने विषय उल्लेख थियो। सोही अनुसार यो कार्यक्रमलाई अगाडि बढाइएको जानकारी सुवेदीले दिए। प्रदेश लगानी प्राधिकरणले यसको आवश्यक समन्वय, सहजीकरण र लगानीको क्षेत्रहरू तय गर्ने छ। प्रदेश सरकारले यो कार्यक्रम सम्पन्न गर्न करिब ३ करोड बजेट छुट्याएको छ। सम्मेलनमा नेपाल, भारत र तेस्रो मुलुकका समेत लगानीकर्ताहरूलाई आमन्त्रण गर्ने प्रदेश सरकारको तयारी छ। प्रदेशका सम्भावित आयोजनाको क्षेत्र पहिचान गरी ती क्षेत्रमा लगानी भित्राउन प्रदेश सरकारले संघ र स्थानीय तहको नीतिगत व्यवस्थालाई सुधार गर्न पहल गर्ने छ। साथै प्रदेशले गर्नुपर्ने कानुन संशोधन तत्कालै गर्ने तयारी सरकारको छ। पीपीपी मोडेलको लगानी अवधारणालाई आत्मसात गर्दै निजी क्षेत्रलाई प्रदेश विकासमा अधिकतम रूपमा संलग्न गराउने लक्ष्यका साथ लगानी सम्मेलन आयोजना गर्न लागिएको सुवेदीको भनाइ छ।"
सहकारी ठगी मुद्दामा पक्राउ परेका देवकुमार नेपालीलाई अदालत लगियो,"बागलुङ : सहकारी ठगी मुद्दका आरोपी इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीलाई सोमबार अदालत हाजिर गराइएको छ । सहकारी गठीको आरोप लागेपछि फरार रहेका नेपालीलाई गत शुक्रबार भारतको नयाँ दिल्लीमा पक्राउ गरी काठमाडौं ल्याइएका नेपालीलाई आइतबार साँझ हवाई मार्गबाट पोखरा ल्याइएको थियो। सोही राति सडक मार्गहुँदै उनलाई बागलुङ ल्याइएको हो । सोमबार कार्यालय खुल्ला भएपछि जिल्ला प्रहरी कार्यालय बागलुङले म्याद थप गर्न जिल्ला अदालत बागलुङ लगेको छ । बागलुङको ढोरपाटन नगरपालिकाका मेयर समेत रहेका ५१ वर्षीय नेपालीलाई सहकारी ठगी र संगठित अपराधको आरोप छ । उनीसँगै सोही सहकारी ठगीमा संलग्न ५८ वर्षीय ओमबहादुर नेपाली भन्ने ओमप्रसाद दर्जीलाई पनि बागलुङ ल्याइएको छ । उनलाई पनि म्याद थपको लागि अदालत लगिएको छ । बागलुङ र पोखरामा रहेको इमेज सहकारीका संस्थापक अध्यक्ष नेपालीले बचतकर्ताको रकम अपचलन गरी १६ महिनादेख फरार रहेका थिए । २०८० बैशाख ७ गते सहकारीमा तरलता अभाव देखाएर सहकारी बन्द भएपछि जेठ ४ गतेदेखि सम्पर्कबिहीन भएका थिए । जिल्ला प्रहरी कार्यालय बागलुङले जेठ २१ गते बचत रकमसहित प्रमाण जुटाएर उजुरी दिन आह्वान गरेको थियो । नेपालीविरुद्ध १ हजार ५ सय ४३ जना बचतकर्ताले रकम ठगीको आरोपमा जाहेरी दिएका थिए । जाहेरीका आधारमा सरकारी वकिलको कार्यालयले २०८० असार २५ गते जिल्ला अदालतमा १ अर्ब ५४ करोड रुपैयाँ ठगीको आरोपमा मुद्दा दायर गरेको थियो । १२ माघ २०८० मा नेपाल प्रहरीको अनुरोधमा इन्टरपोलले नेपालीविरुद्ध रेड कर्नर नोटिस जारी गरेको थियो । इमेज सहकारीका संस्थापक अध्यक्ष नेपालीसहित कार्यवाहक अध्यक्ष डोरबहादुर परियार, सचिव सुनिल नेपाली, कोषाध्यक्ष लक्ष्मी सेन र सञ्चालक सदस्यहरू चित्रबहादुर भण्डारी, रूपा विक र झगबहादुर शाहीलाई ७ वैशाखमा गते गृहमन्त्रालयले यात्रा अनुमतिमा रोक लगाएको थियो । इमेज सहकारीको बागलुङ बजार, गलकोट र बुर्तिबाङमा गरी ३ वटा शाखा बागलुङमा मात्र छन् भने पोखरा सिर्जनाचोकमा समेत इमेज सहकारी खोलिएको छ । यो मुद्दामा सहकारीका अन्य पदाधिकारी चित्रबहादुर भण्डारी, नरमती बुढा, शक्ति किसान, डोरबहादुर परियार र अनिता बुढामगर पक्राउ परिसकेका छन् । उनीहरूलाई जिल्ला अदालत बागलुङको २०८० साउन ५ गतेको आदेशले पुर्पक्षका लागि थुनामा पठाएको छ । भण्डारी, बुढा र किसान साउन ५ गते नै थुनामा गएका थिएभने सोही आदेशकै आधारमा परियार र बुढामगर २०८१ पुस पहिलो साता पक्राउ परेर पुर्पक्षका लागि कारागारमा छन् ।"
"सर्वोच्चद्वारा सीधाकुरा डटकमको सामग्री झुठा, स्वकल्पित र स्वसीर्जित भएको ठहर","सर्वोच्च अदालतले सीधाकुरा डटकममा डार्क फाइल नाम दिएर प्रसारण र प्रकाशन गरिएका सामग्रीविरुद्ध परेको अदालतको अवहेलना मुद्दामा संलग्न सबैलाई जेल सजायको फैसला गरेको छ । काठमाडौं : सर्वोच्च अदालतले सीधाकुरा डटकममा डार्क फाइल नाम दिएर प्रसारण र प्रकाशन गरिएका सामग्रीविरुद्ध परेको अदालतको अवहेलना मुद्दामा संलग्न सबैलाई जेल सजायको फैसला गरेको छ । सर्वोच्चको ९ सदस्यीय बृहत् पूर्ण इजलासले सीधाकुरा डटकमले अदालतको अवहेलना गरेको ठहर गर्दै प्रकाशक, सम्पादक र झुटा सामग्री दिएर प्रसारण गर्न लगाउनेलाई जेल सजायको फैसला गरेको हो । सीधाकुरा डटकमले सर्वोच्चका वरिष्ठतम् न्यायाधीश आनन्दमोहन भट्टराईसहित, अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, कान्तिपुर मिडिया ग्रुपका अध्यक्ष कैलाश सिरोहिया, अन्नपूर्ण पोस्ट्का राजनीतिक ब्युरो प्रमुख सुरेन्द्र काफ्ले, वरिष्ठ अधिवक्ताद्वय हरि उप्रेती र किशोर विष्टको नाम जोडेर किर्ते अडियो बनाइ तथ्यहीन सामग्री प्रसारण गरेको थियो । त्यसविरुद्ध सर्वोच्चमा अपहेलनाको मुद्दा परेको थियो । फेक अडियो बनाएका राजकुमार तिमिल्सिनालाई ६ महिना कैदको सजाय तोकिएको छ । उक्त सामग्री प्रकाशन र प्रसारण गर्ने सीधाकुरा अनलाइनका प्रकाशक युवराज कँडेल र कार्यकारी सम्पादक नवीन ढुंगानालाई तीनतीन महिना कैद सजाय सुनाएको हो । सीधाकुरा अनलाइनको हकमा ५ हजार रुपैयाँ जरिवाना तोकिएको छ । अनलाइनले आफैं क्षमायाचना गरेमा ५ हजार जरिवानाको सजाय मिनाहा हुने फैसलामा उल्लेख छ । लिखित निवेदन दिएर प्रसारित सामग्रीको विषयमा क्षमायाचना गरेमा सीधा कुराका प्रकाशक र सम्पादकलाई तोकिएको सजाय घटाएर ७ दिन कायम हुने फैसलामा उल्लेख छ । तिमल्सिनाको हकमा भने तोकिएको सजाय भुक्तान गर्नै पर्ने फैसला गरिएको छ । तिमिल्सिनाले सीधाकुरा डटकमका कार्यकारी सम्पादक ढुंगाना र प्रकाशक कँडेललाई झुटा सामग्री दिएको देखिँदा उक्त कार्यको प्रकृति, गाम्भीर्य र दोषको मात्राअनुसार न्याय प्रशासन ऐन, २०७३ को दफा १७ को उपदफा (४) बमोजिम ६ (छ) महिना कैद सजाय हुने ठहर सर्वोच्चले गरेको छ । फैसलामा भनिएको छ, यस अदालतमा चलेको प्रस्तुत मुद्दाको कारवाहीको प्रक्रियामा समेत निजमा कुनै पश्चातापबोध र क्षमायाचनाको भाव समेत नदेखिएको हुँदा ठहरेको कैदको सजाय थुनामा नै राखी कार्यान्वयन गर्नु । युवराज कँडेल, नवीन ढुंगाना, राजकुमार तिमिल्सिना । तस्बिर साभार : फेसबुकबाट कार्यकारी सम्पादक ढुंगाना र प्रकाशक कँडेलका हकमा उल्लिखित सामग्री निजहरूले आफैं उत्पादन गरेको नभई तिमिल्सिनाले उत्पादन गरी ल्याइदिएको तर उक्त सामग्रीको सत्यापन परीक्षण गर्नुपर्ने आमसञ्चारमा संलग्न जोसुकै व्यक्तिले अनिवार्य रूपमा गर्नुपर्ने न्यूनतम प्रक्रियासमेत पूरा नगरेको फैसलामा उल्लेख छ । ढुंगाना र कँडेलको उक्त कार्यको प्रकृति, गाम्भीर्य र दोषको मात्रा अनुसार न्याय प्रशासन ऐन, २०७३ को दफा १७ को उपदफा (४) बमोजिम उनीहरूलाई जनही ३ (तीन) महिना कैद सजाय हुने ठहर गरेको छ । आफ्नो सञ्चार माध्यममा पटकपटक उक्त सामग्री प्रकाशन गरी अदालतप्रति भ्रम फैलाउने र अनास्था पैदा गर्ने कार्य गरेको एवम् उक्त कार्यलाई केवल लापरबाही वा हेलचक्याइँ मात्र मान्न सकिने स्थिति नभई यस अदालत, अदालतका न्यायाधीश र समग्र न्यायिक प्रक्रियाका बारेमा अफवाह फैलाई न्यायसम्पादन गर्ने कार्यमा अवरोध भुजना गर्ने बदनियतले नै गरेको पुष्टि भएको सर्वोच्चले ठहर गरेको छ । तथापि ढुंगाना र कँडेलले अदालत समक्ष गरेको वयानमा आफूहरूको उद्देश्य अदालतको अवहेलना गर्ने नभई केवल प्राप्त सामग्रीको प्रसारणसम्म गरेको भनी क्षमायाचना गरेको भए तापनि निःशर्त क्षमायाचना गरेको नदेखिएको फैसलामा उल्लेख छ । फैसलामा भनिएको छ, निजहरूले उल्लिखित अवहेलनाजन्य कार्यका लागि यस अदालतमा उपस्थित भै निःशर्त क्षमायाचना तथा पुनः त्यस्तो कार्य नदोहोर्याउने लिखित प्रतिबद्धता व्यक्त गरेमा निजहरूलाई ठहरेको कैदमध्ये ७ (सात) दिनमात्र थुनामा राखी सो बाहेकको बाँकी कैद तत्काल निलम्बन गरी दिने, यदि क्षमायाचना नगरेमा वा पुनः त्यस्तो कार्य नदोहोर्याउने प्रतिबद्धता व्यक्त नगरेमा तोकिएको पूरै सजाय भोग्नुपर्ने साथै निजहरूउपर भविष्यमा अन्य कुनै मुद्दाबाट अदालतको अवहेलनाको कसुर ठहर भएमा हाल निलम्बित कैदसमेत थपी कार्यान्वयन गर्नु भनी अभिलेख राख्नू । सीधाकुरा डटकमका हकमा यस अदालत र समग्र न्यायप्रणालीप्रति भ्रम फैलाउने र अनास्था पैदा गर्ने गरी आफ्नो सञ्चार माध्यममा पटकपटक उक्त सामग्री प्रकाशन र प्रशारण गरेकाले उक्त कार्य न्याय प्रशासन ऐन, २०७३ को दफा १७ को उपदफा (४) बमोजिम अवहेलनाजन्य कसुर भएकाले ५ हजार (पाँच हजार रुपैयाँ) जरिवाना हुने सजाय सुनाएको छ । निजले उल्लिखित सामग्री स्रोतलाई विश्वास गरी सत्य तथ्य परीक्षण नगरी प्रकाशन प्रसारण हुन गएको भनी क्षमायाचनासहित सम्बन्धित माध्यम वा कार्यक्रममार्फत यो आदेश प्राप्त भएको मितिले तीन महिनाभित्र भुल सुधार प्रकाशन वा प्रसारण गरी यस अदालतलाई जानकारी गराएमा सो जरिवानाको अभिलेख समेत नरहने गरी लगत कट्टा गरी दिनु, फैसलामा उल्लेख छ, सो बमोजिमको भुल सुधार प्रकाशन प्रसारण नगरेमा सरकारी बाँकी सरह असुलउपर गर्नु भनी फैसला कार्यान्वयन निर्देशनालयमा लेखी पठाउनू । प्रधानन्यायाधीश विश्वम्भरप्रसाद श्रेष्ठ र न्यायाधीशहरू प्रकाशमान सिंह राउत, सपना प्रधान मल्ल, प्रकाशकुमार ढुंगाना, हरिप्रसाद फुँयाल, नहकुल सुवेदी, विनोद शर्मा, महेश शर्मा पौडेल र बालकृष्ण ढकाल रहेको बृहत् पूर्ण इजलासले फैसला गरेको हो । सीधाकुरा अनलाइनले सर्वाेच्च अदालतका तत्कालीन न्यायाधीश डा आनन्दमोहन भट्टराई, मिडिया सञ्चालक, कानुन व्यवसायी र पत्रकारका सम्बन्धमा भ्रामक प्रचार सामग्री तयार पारी प्रसारण र प्रकाशन गरेको थियो । उक्त कार्यले अदालतको न्याय सम्पादनमा गम्भीर असर परेको भन्दै सर्वाेच्च अदालतका उपरजिष्ट्रार गोविन्द घिमिरेले सीधाकुराविरुद्ध अदालतको अवहेलनामा मुद्दा दायर गरेका थिए । झुठा, स्वकल्पित, स्वसीर्जित बृहत् पूर्ण इजलासले विवादित सामग्री सत्यतामा आधारित नभई भ्रामक, झुठा, बनावटी, काल्पनिक, स्वकल्पित र स्वसीर्जित रहेको पुष्टि हुन आएको ठहर गरेको छ । अदालतको अवहेलना हुने कसूर भएको छ वा छैन ? निजहरूलाई प्रतिवेदन मागबमोजिम अदालतको अवहेलनामा सजाय हुनुपर्ने हो वा होइन? भन्ने सम्बन्धमा हेर्दा यस्तो सामग्री प्रकाशन प्रशारण गर्दा सत्यताको परीक्षण गर्ने सम्पादक र प्रकाशकको आधारभूत दायित्व निर्वाह भएको पाइँदैन, फैसलामा भनिएको छ, यति गम्भीर र संवेदनशील सामग्री प्रशारण गर्नुपूर्व यसको सत्यताको परीक्षणका लागि अदालत वा न्याय प्रशासनको जिम्मेवारीमा रहेका अधिकारीसँग कुनै सम्पर्कको प्रयाससमेत गरेको देखिएन । तिमिल्सिना, ढुंगाना र कँडेलले अदालतको न्याय सम्पादनसम्बन्धी कार्यमा अवरोध गर्ने उद्देश्य बदनियत, दूराशययुक्त र प्रवृत्ति भावना राखी विवादित सामग्री उत्पादन तथा प्रशारण गरी अदालत, न्यायिक प्रक्रिया र समग्र न्यायप्रणालीप्रति भ्रामक हल्ला फिजाइ भ्रम र अनास्था पैदा गरी अदालतको गरीमा र मर्यादामा आँच पुर्याएको देखिन आयो । तीनै जनाले न्याय प्रशासन ऐन, २०७३ को दफा १७ को उपदफा (१) र (४) बमोजिम अदालतको अवहेलनाको कसुर गरेको पुष्टि हुन आयो । अडियो सामग्री भ्रामक र असत्य भएको प्रहरी अनुसन्धानबाट पुष्टि भएको थियो । अडियो फाइलको प्राविधिक परीक्षण, अडियोमा आवाज रहेको तथा अडियो क्लिप रेकर्ड गर्दा उपस्थित रहेको भनी खुल्न आएका व्यक्तिको घटना विवरण कागज र मोबाइलको प्राविधिक परीक्षण समेतका आधारमा प्रहरी नायब महानिरीक्षक नविन्द अर्यालको अनुसन्धान प्रतिवेदन अदालतमा पेस भएको थियो । सोही आधारमा जिल्ला सरकारी वकिल कार्यालयले तिमिल्सिना, कँडेल र ढुंगानाविरुद्ध साइबर अपराधसहित तीन कसुरमा जिल्ला अदालत काठमाडौंमा मुद्दा दायर गरेको थियो । अदालतले तीनै जनालाई धरौटीमा रिहा गरेको थियो । सर्वोच्चको आइतबारको फैसलासँगै तीनै जनाले सजाय भुक्तान गर्नुपर्ने भएको छ । अदालत, न्यायिक प्रक्रिया र समग्र न्याय प्रणालीप्रति नै अनास्था पैदा हुने गरी अदालतका न्यायाधीश तथा वरिष्ठ अधिवक्ता र अधिवक्ताहरूको साँठगाँठबाट संवैधानिक इजलासबाट गरिएको भनि झुठा, वनाबटी र स्वकल्पित सामग्रीको उत्पादन र प्रसारण गरिएको अदालतको निष्कर्ष छ । यस्तो सुनियोजित, बदनीयतपूर्ण र दूराशययुक्त कार्यका लागि गरेको कसुरको प्रकृति, गम्भीरता,कार्यशैली, आवृत्ति र निजहरूमा भएको प्रश्चातापबोध र क्षमायाचनाको भाव समेतका पक्षलाई दृष्टिगत गरि सजायको आदेश गरिएको फैसलामा उल्लेख छ । अडियोमा आफ्नो संलग्नता नरहेको प्रतिक्रिया अडियोमा उल्लेख गरिएका व्यक्तिहरूले अडियोमा आफ्नो संलग्नता नरहेको लिखित प्रतिक्रिया व्यक्त गरेका थिए । तिमिल्सिनाले बयानमा तत्काल फोन गरेको भनिएका अख्तियार दुरुपयोग अनुसन्धान आयोगका प्रहरी उपरीक्षक सञ्जय थापाले आफूलाई रिपोर्टिङ गरेको कुरामा सत्यता नभएको भनी प्रतिक्रिया दिएका थिए । विवादित सामग्रीमा उल्लेख भएका न्यायाधीश डा आनन्द मोहन भट्टराईले अडियोमा उल्लेख भएकोमा संवैधानिक इजलासबाट २७८ वैशाख ८ मा फैसला भएको स्टिङ अपरेसनसम्बन्धी रिट निवेदनको इजलासमा रहेका थिएनन् । संवैधानिक इजलासमा विचाराधीन सो रिट निवेदनमा अडियोमा उल्लेख भए जस्तो साक्षी वकपत्रको कार्यविधि अवलम्बन पनि गरिएको छैन । अडियो वार्तालाप भएको भनिएको कथित मितिभन्दा अगावै मिति २०७७ मंसिर २४ मा नै सुनुवाइ समाप्त भई निर्णय सुनाउनका लागि मिति तोकिएको देखिन्छ । यसरी सुनुवाइ समाप्त भई निर्णय सुनाउन मिति तोकिएकोमा थप सुनुवाइको अवस्था नै नहुनेमा अडियो वार्तालापमा भन्न खोजिएअनुसार राजकुमारलाई भनाइ राख्न दिने भन्ने कुरा हुनै नसक्ने अवस्थाको भएकोले न्यायाधीश वा कानुन व्यवसायीले त्यस्तो कुरा भनेको भन्ने कथित अडियो सामग्री बनावटी वा कृत्रिम वा काल्पनिक हो भन्ने कुरामा द्विविधा मान्नुपर्ने नदेखिएको फैसलामा उल्लेख छ । अडियोमा उल्लेख भएको संवैधानिक इजलासबाट फैसला भएको रिट निवेदनमा कानुन व्यवसायी रहेका भनिएका वरिष्ठ अधिवक्ता हरिप्रसाद उप्रेती र अधिवक्ता किशोर बिस्टले बहस पैरवी गरेको भन्ने पनि देखिँदैन । सो रिट निवेदन फैसला भएपछि पनि कतिपय त्यस्ता प्रकृतिका मुद्दामा सबुद प्रमाणको आधारमा कसुर ठहर भई सजाय भएको देखिएकाले त्यसपछि सबै मुद्दामा सफाइ पाएको भनी तथ्यहीन र झुठा समाचार प्रशारण गरिएको देखियो । यस्ता अमिल्दो वा असंगत कुराहरू उल्लेख गरी काल्पनिक, अस्वाभाविक, दूराशय तथा दुर्भावनायुक्त, तथ्यहीन र भ्रमपूर्ण अडियो सिर्जना गरिएको भन्ने स्पस्ट छ, फैसलमा भनिएको छ, यसैले विवादित सामग्री भ्रामक, कपोलकल्पित र मिथ्या रहे भएको देखिन्छ । यसरी नियोजित रूपमा काल्पनिक अडियो बनाइ अवाञ्छित कलुषित हल्ला वा अफवाह फैलाई अदालतप्रति भ्रम सिर्जना र अदालतको जनआस्थामा आघात पारी न्यायको प्रवाहलाई अवरुद्ध गर्ने वा न्याय सम्पादनमा अवरोध सिर्जना गर्ने कार्य गरी अदालतको अवहेलना हुने कार्य गरेको देखियो । प्रेस स्वतन्त्रताको दायराभित्र पर्दैन सीधाकुरा डटकमले तीन वर्ष अगाडि रेकर्ड गरेको भनिएको अरू सञ्चार माध्यमले प्रकाशन प्रशारण नगरेको स्वकल्पित, स्वसीर्जित, झुठा, कृत्रिम र काल्पनिक अडियोलाई प्रेसले सत्यताको पहिचान र परीक्षण गर्ने आधारभूत दायित्व पूरा नगरी प्रशारण गरिएको देखिएको ठहर गरेको छ । यस्तो कार्य प्रेस स्वतन्त्रताको दायराभित्र पर्ने देखिँदैन । साथै, प्रेस स्वतन्त्रताका आवरणमा यस किसिमको झुठा सामग्री प्रकाशन प्रशारण गरी अदालतको अवहेलना गर्ने कार्य स्वीकार्य हुन सक्दैन । त्यसैले, विवादित सामग्री उत्पादन, प्रकाशन र प्रशारणबाट प्रेस स्वतन्त्रताको सीमा उल्लंघन गरी अदालतको अवहेलना भएको पुष्टि र स्थापित हुन आयो, फैसलामा उल्लेख छ । न्यायपालिकाप्रतिको आस्था, विश्वास र भरोसा कायम राख्नका लागि न्यायिक कामकारबाहीमा अवरोध सिर्जना हुनुहुँदैन । न्यायिक निर्णय, आदेश वा फैसलाको कार्यान्वयनको पनि कसैबाट अवज्ञा गरिनुहुँदैन । त्यस्तो भएमा अदालतको अवहेलनाको विषयमा कारबाही चलाइ दोषीलाई सजाय गर्नु बाञ्छनीय हुन्छ । अवहेलनाको कारबाही न्याय सम्पादनको कार्यलाई निर्वाध र सुचारु बनाउनका लागि बाध्यात्मक परिस्थितिमा गरिने कारबाही हो । आम जनसाधारणलाई भ्रम सिर्जना हुने र अदालतप्रति जनआस्थामा आघात पार्ने गरी कसैले भ्रामक वा झुठा वा स्वकल्पित वा स्वसीर्जित वा अफवाहजनक सामग्री तयार गरी त्यस्तो सामग्री प्रकाशन वा प्रसारण गरेमा वा अभिव्यक्ति दिएमा त्यसले अदालतप्रतिको विश्वसनीयतामा आँच आउने भई त्यस्ता कार्यले आम मानिसको न्यायमा पहुँच र न्याय सम्पादनमा अवरोधको अवस्था सिर्जना गर्दछ । साथै, बोलेर वा लेखेर वा स्वकल्पित वा कुनै प्रकारको भ्रामक र कपोलकल्पित हल्ला फिजाई कलुषित भ्रम फैलाउने कार्यबाट पनि अदालतको जनआस्थामा आघात पार्ने हुँदा त्यसबाट पनि न्यायमा अवरोध पुग्छ । प्रेस तथा सञ्चारमाध्यम आम नागरिकलाई सुसूचित गराउने भएकाले सञ्चारमाध्यमले प्रवाह गर्ने सत्य सूचना लोकतान्त्रिक मुलुकमा निकै महत्वपूर्ण हुन्छ । प्रेसबाट प्रवाहित हुने सत्य समाचारले नागरिक अधिकारको प्रत्याभूति, सुशासन कायम गर्ने, यस अदालतका कामकारबाही सही ढंगले सम्प्रेषित गर्ने कुरामा पनि मद्दत पुग्छ । यसैले प्रेस स्वतन्त्रता र सञ्चारको हकलाई संरक्षित गर्नुपर्ने कुरामा कसैको विमति हुन सक्दैन । साथै, सत्य समाचारहरू प्रकाशन, प्रसारण गरिएको छ वा अदालतको जनआस्थामा असर पार्ने कार्य गरेको छैन भने प्रकाशित वा प्रसारित जुनसुकै समाचारको विषयमा अदालतको अवहेलनामा कारबाहीमा चलाउन उद्दत हुनुहुँदैन । मूलतः प्रेस स्वतन्त्रता र अदालतको अवहेलनामा कारवाहीको विषय सन्तुलित र बाञ्छित सीमामा रही प्रयोग हुनुपर्छ । यहीँ नै यस अदालतको मान्यता रहँदै आएको छ । तिमिल्सिना, ढुंगाना र कँडेल पक्षका कानुन व्यवसायीले मुद्दामा कार्यविधिको पालना सही रूपमा नभएको र स्वच्छ सुनुवाइलाई पनि अवलम्बन नगरेको जिकिर गरेका थिए । बृहत् पूर्ण इजलासले त्यसतर्फ पनि गोचर गरेको जनाएको छ । सर्वोच्च अदालत नियमावली, २०७४ ले अदालतको अवहेलनासम्बन्धी कार्यविधिको सामान्य व्यवस्था गरेको छ । यस नियमावलीको नियम ५९ को उपनियम (५) ले यस नियममा उल्लेख भएबाहेक अदालतको अवहेलनासम्बन्धी मुद्दाको कारबाही र किनारा गर्दा अदालतले उपयुक्त ठानेका कार्यविधि अपनाउन सक्ने गरी अधिकार प्रदान गरेको छ । यही अधिकारका आधारमा अदालतले मुद्दाका कारबाहीको प्रक्रियामा उपयुक्त कार्यविधि अवलम्बन गर्दै आएको छ । यस्तोमा कार्यविधिको अनुशरण भएन भन्ने जिकिर तर्कसंगत र यस नियम अनुरुप देखिएन, फैसलामा उल्लेख छ । स्वच्छ सुनुवाइ न्यायको आत्मा सम्पादक तथा प्रकाशकको बयानबाट विवादित सामग्री उपलब्ध गराउने तिमिल्सिना विवादित झुठा सामग्री आफूले बनाएको भनी अदालतमा गरेको वयानमा स्वीकार गरेका थिए । हामी स्वच्छ सुनुवाइका हिमायती हो स्वच्छता न्यायको प्रमुख विशेषता हो । र स्वच्छ सुनुवाइको अधिकार आधारभूत मानव अधिकार हो भन्ने हाम्रो मान्यता छ । स्वच्छ सुनुवाइ न्यायको आत्मा हो, फैसलामा भनिएको छ, न्याय सम्पादनका लागि स्वच्छ सुनुवाइका व्यवस्थाहरू अवलम्बन हुनुपर्छ भन्ने यस अदालतको अटल धारणा रही आएको छ । अदालतबाट हुने न्याय सम्पादनका कार्यहरू स्वच्छ सुनुवाइको मान्यताबाट अनुप्राणित हुँदै आएको सबैलाई ज्ञात भएको हो । सुनुवाइको अभावमा न्यायको आत्मा नै मर्ने र न्याय नै परास्त हुने हुन्छ । यस्तोमा स्वच्छ सुनुवाइको मान्यतालाई यस अदालतबाट उपेक्षा गर्ने वा पालना नगर्ने भन्ने कुरा सोचसम्म पनि गर्न नसकिने विषय हो । यो पनि पढ्नुहोस सिधा कुरामा प्रसारित अडियो किर्ते रहेको प्रहरीको निर्क्यौल सिधा कुराले अदालतको अवहेलना गरेको ठहर, सञ्चालक र सम्पादकलाई कैद सजाय (पूर्णपाठ) यस मुद्दामा स्वच्छ सुनुवाइको मान्यता प्रतिकूल हुने गरी कुनै कार्य भए गरेको अवस्था नहुँदा कानुन व्यवसायीले स्वच्छ सुनुवाइ नभएको भनी लिएको जिकिर यथार्थपरक नभएको बृहत् पूर्ण इजलासले ठहर गरेको छ । विवादित अडियोको प्राविधिक प्रतिवेदनको नक्कल माग गर्दा दिइएन भनी जिकिर लिनुभएकाले सो तर्फ पनि हेर्नुपर्ने देखियो । अदालतमा रहेका कागजातहरू कानुनले गोपनीयता कायम गर्नुपर्ने अवस्थामा बाहेक गोप्य राख्नुपर्ने हुँदैन । त्यस्ता कागजको सरोकारवालाले नक्कल माग गरेमा नक्कल प्राप्त हुने हुन्छन्, फैसलामा भनिएको छ, यदि कसैले नक्कल दिन इन्कार गरेमा त्यसका विरुद्ध पनि विधिसम्मत प्रक्रियाहरू छन् । त्यस्तो विधिसम्मत प्रक्रिया अवलम्बन गरेको देखिँदैन । प्रत्यर्थी तर्फबाट पेस भएको बहस नोटको अनुसूचीमा पेस भएको नक्कलसँग सम्बन्धित लिखित वक्तव्य सर्वाेच्च अदालतमा चढाएको भन्ने उल्लेख छ । तर, दर्ता वा दरपीठ भएको देखिँदैन । यस अवस्थामा लिखत कागजातको नक्कल नदिएको भन्ने कुरा तथ्यसंगत स्वभाविक र प्रतितलायक छैन । दोहोरो खतराको सिद्धान्त आकर्षित हुँदैन अदालतको अवहेलना मुद्दामा भएको फैसलाबाट मातहत अदालतमा रहेका मुद्दामा प्रभाव पार्ने अवस्था हुन्छ वा हुँदैन ? भन्ने सम्बन्धमा सर्वोच्चले प्रष्ट्याएको छ । काठमाडौं जिल्ला अदालतमा प्रस्तुत अवहेलना गरिएको सामग्रीका सम्बन्धमा विद्युतीय (इलेक्ट्रोनिक) कारोबार ऐनअन्तर्गतको कसुर र अपमानजनक व्यवहारसम्बन्धी कसुरमा अभियोजन गरी विचाराधिन रहेको छ । अदालतको अवहेलना कारबाही गर्न दोहरो खतराको सिद्धान्तले निषेध गर्दछ भन्ने कुरा पनि प्रत्वर्थीहरूतर्फबाट बहस गरेका वरिष्ठ अधिवक्ता र अधिवक्ताहरूले उठाएका थिए । त्यस सम्बन्धमा पनि बृहत् पूर्ण इजलासले संक्षेपमा चर्चा गर्न आवश्यक र सान्दर्भिक रहेको उल्लेख गरेको छ । अदालतको अवहेलनामा कारबाही हुने र विद्युतीय कारोबारको कसुर फरकफरक कसुर हुन् । कुनै कार्यका सम्बन्धमा एकभन्दा बढी कानुन अन्तर्गतको कसुर हुन्छ भने त्यस्तो कसुरमा एक वा सोभन्दा बढी मुद्दा चल्न सक्ने हुन्छ । यस्तोमा दोहरो खतराको सिद्धान्त बाधक हुँदैन, फैसलामा भनिएको छ, दोहरो खतराको सिद्धान्तले कुनै एकै कसुरमा पटकपटक सजाय गर्न निषेध गरेको हो तर अदालतको अवहेलनाको कसुर र विद्युतीय कारोबारको कसुर फरकफरक भएकाले यहाँ दोहोरो खतराको सिद्धान्त आकर्षित हुने देखिँदैन । यसैले विद्युतीय कारोबारको कसुर र अपमानजनक व्यवहारको कसुरमा मातहत अदालतमा अभियोजन भएको भन्ने आधारमा अदालतको अवहेलनामा कारवाही र सजाय नसक्ने भन्ने अर्थ गर्न मिल्दैन । सर्वोच्च अदालतको अवेहलना मुद्दामा भएको फैसलाले मातहत अदालतमा विचाराधीन ती मुद्दाहरूमा असर पर्छ भन्ने प्रत्यर्थी तर्फका विद्वान् कानुन व्यवसायीहरूको जिकिर गरेका थिए । विचाराधीन ती मुद्दामा मिसिल प्रमाणको मूल्यांकन गरी आरोपित कसुर भए नभएको निरुपण गर्न मातहत अदालत स्वतन्त्र र स्वायत्त रहेको फैसलामा उल्लेख छ । अदालतको अवहेलनामा भएको फैसलाले ती मुद्दाहरूमा प्रतिकूल वा अनुकूल कुनै पनि किसिमको प्रभाव पर्ने अवस्था रहँदैन फैसलामा जनाइएको छ । आधारभूत दायित्व निर्वाह र सत्यताको परीक्षण भएन सर्वोच्चले विवादित सामग्री सत्यतामा आधारित नभई भ्रामक, झुठा, बनावटी, काल्पनिक, स्वकल्पित र स्वसीर्जित रहेको पुष्टि हुन आएको ठहर गरेको छ । पूर्णपाठ"
सडक सञ्चालनमा आएसँगै त्रिभुवन राजपथमा सवारी जाम बढ्यो,"धादिङ : आइतबार साँझदेखि सञ्चालमा आएको त्रिभुवन राजपथमा सवारी जाम बढेको छ। झ्याप्ले खोलाको पहिरोले घण्टौं यातायात आवागमन बन्द हुँदा रोकिएका सयौं सवारी साधनहरू चल्न थालेपछि जाम बढेको हो। चालकहरूले ट्राफिक नियमको पालना नगर्ने,जथाभावी ओभरटेक गर्दा ट्राफिक जाम बढेको हो। सवारी जाम खुलाउन ट्राफिक प्रहरी र प्रहरीले प्रयास गरेपनि दुवै तर्फबाट हुने ओभर टेकले गर्दा उनीहरूलाई समेत सास्ती भइरहेको छ । चालकहरूले ट्राफिक नियम पालना नगर्दा दुर्घटनाको जोखिम समेत बढेको छ। चाडपर्व नजिकिँदै जाँदा गृहजिल्ला फर्किनेहरूको समेत चाप बढ्ने भएकाले आगामी दिनमा राजमार्गमा सवारी जामको समस्या अरु बढ्ने देखिन्छ । झ्याप्ले खोलाको पहिरो पन्छाएपछि अहिले दुई तर्फी नै यातायात सञ्चालनमा आइसकेको छ । झ्याप्ले खोलामा पहिरोले सवारी साधन पुर्दा ३५ यात्रुले ज्यान गुमाएका छन्।"
घरबास गुमाएका परिवारलाई १० दिनभित्र अस्थायी आवास निर्माण गर्न सरकारले अनुदान दिने,"काठमाडौं : सरकारले अस्थायी आवास निर्माण अनुदान उपलब्ध गराउने भएको छ। आज बिहान बसेको राष्ट्रिय विपद् जोखिम न्यूनीकरण कार्यकारी समितिको बैठकले विपदमा घरबास गुमाएका परिवारहरूका लागि अस्थायी आवास निर्माणका लागि ७ दिनभित्र लाभग्राही पहिचान गर्ने निर्णय गरेको हो। लाभग्राही पहिचान भएको ३ दिनभित्र अस्थायी आवास निर्माण अनुदान सम्बन्धी मापदण्ड, २०८१ बमोजिमको अनुदान रकमको पहिलो किस्ता तत्काल उपलब्ध गराउने सरकारको तयारी छ। यसैगरी राजमार्गमा अलपत्र परी गन्तव्यमा पुग्न नसकेका यात्रुहरूलाई गन्तव्यसम्म पुग्ने व्यवस्था गर्न अवरुद्ध भएका सडक खण्डहरु यथाशिघ्र सञ्चालन गर्ने व्यवस्था भौतिक पूर्वाधार तथा यातायात मन्त्रालयले मिलाउने निर्णय भएको छ। बाढी पहिरोबाट हाल उत्पन्न विषम परिस्थितिमा सडक, खानेपानी लगायतका पूर्वाधार यथाशिघ्र सञ्चालन गरी सेवा प्रवाह सुचारु गर्न सम्बन्धित निकायले छिटो प्रक्रियाबाट आवश्यक व्यवस्थापकीय कार्य गर्ने गृहमन्त्रालयले जनाएको छ। क्षतिग्रस्त भएका सरकारी तथा सार्वजनिक भवन, सडक, पुल, खानेपानी, विद्यालय, स्वास्थ्य संस्था लगायतका संरचनाहरूको यथाशीघ्र पुननिर्माण कार्य सम्बन्धित मन्त्रालयले अघि बढाउने। केके भए निर्णय ? खोज, उद्धार, राहत कार्यलाई तीव्रता दिने। सडक मर्मत गरी आवागमन सुचारु गर्ने । विपद् पश्चात फैलिन सक्ने महामारीको आँकलन गरी महामारीजन्य रोग फैलन नदिन स्वास्थ्य तथा जनसंख्या मन्त्रालयले सम्भाव्य जोखिमयुक्त स्थानहरूमा जनचेतना, स्वास्थ्य शिविरहरू लगायतका कार्यक्रम सञ्चालन गर्ने। मनसुनजन्य विपद्का कारण क्षतिग्रस्त भएका सरकारी तथा सार्वजनिक भवन, सडक, पुल, खानेपानी, विद्यालय, स्वास्थ्य संस्था लगायतका संरचनाहरूको यथाशीघ्र पुननिर्माण कार्य सम्बन्धित मन्त्रालयले अघि बढाउने। विपद् संवेदनशील सामाजिक सुरक्षा मापदण्ड, २०८१ स्वीकृत गर्ने सम्बन्धमा कानुन मन्त्रालयको राय लिई विपद् संवेदनशील सामाजिक सुरक्षा मापदण्ड, २०८१ लाई स्वीकृति गर्ने सम्बन्धमा विपद जोखिम न्यूनीकरण तथा व्यवस्थापन ऐन, २०७४ को दफा ३९ बमोजिम मन्त्रिपरिषद्मा प्रस्ताव पेश गर्न सिफारिस गर्ने। आपतकालीन गोदामघर सञ्चालन कार्यविधि, २०८१ मा एकहप्ताभित्र समितिका सदस्यहरूबाट राय प्राप्त गरी संशोधन सहित स्वीकृत गर्ने।"
"बाढीले मधेशमा ३ जनाको मृत्यु, ४ बेपत्ता","महोत्तरी : वर्षासँगै आएको बाढीका कारण मधेश प्रदेशमा ३ जनाको मृत्यु र ४ जना बेपत्ता छन्। मधेश प्रदेश प्रहरी कार्यालय जनकपुरधामका प्रवक्ता एसपी सुभाष बोहराका अनुसार महोत्तरी गौशाला नगरपालिका ८ का १६ वर्षीय रोहित साह, बर्दिवास नगरपालिका ११ खयरमाराका २१ वर्षीय मानबहादुर थिङ र सप्तरी बलान बिहुल गाँउपालिका ४ घर भई राजविराजमा बस्दै आएको ८ वर्षीय प्रिन्सकुमार साहको मृत्यु भएको हो। यसैगरी सर्लाहीको बागमती नगरपालिका ९ स्थित सक्रोलका १५ वर्षीय मुकेश महतो सोती खोलाले बगाएर बेपत्ता छन्। ८ वटै जिल्लामध्ये रौतहटमा ३, सिरहामा १, सर्लाहीमा १ र बारामा ३ जना घाइते हुँदा उपचारपछि सामान्य अवस्थामा रहेको प्रहरी उपरीक्षक बोहराले बताए। त्यस्तै बेपत्ता हुनेमा महोत्तरीको लोहारपट्टी नगरपालिका५ का ३८ वर्षीय जाविर अन्सारी, पर्साको सिर्सिया नदीमा आएको बाढीमा बगेर भारत विहार मोतिहारी जिल्लाका ३२ वर्षीय किशोर राउत र कमला नदीमा आएको बाढीको बेला दाउरा निकाल्ने क्रममा धनुषाको गणेशमान चारनाथ नगरपालिका७ पोर्ताहाका ३५ वर्षीय सान परियार र उनकी श्रीमती माया परियार रहेका छन्। मधेश प्रदेशमा ९६ घरका परिवारका ४ सय ८८ जना विस्थापित भएका छन् भने बाढीमा फसेका ३५ जनालाई उद्धार गरिएको छ। मधेस सरकारद्वारा राहत तथा पुनःस्थापनाका लागि आठ करोड विनियोजन मधेस प्रदेश सरकारले अविरल वर्षाले पुर्याएको क्षतिबापत पीडितलाई राहत तथा पुनःस्थापना गर्न आठवटै जिल्लालाई एकएक करोड आपत्कालिन रकम विनियोजन गर्ने निर्णय गरेको छ। मधेसमा बाढीबाट भएको सडक क्षतिको पुनः निर्माणका लागि भौतिक पूर्वाधार विकास मन्त्रालयलाई तत्कालै पाँच करोड रकम विनियोजन गर्ने निर्णय गरेको हो। आइतबार बसेको मधेस प्रदेश सरकारको मन्त्रिपरिषदको बैठकले उक्त निर्णय गरेको मुख्यमन्त्री सतिशकुमार सिंहले जानकारी दिए। उनले मन्त्रिपरिषद्को बैठकबाट सम्पूर्ण दातृ निकायहरुलाई राहतका लागि खुल्ला आह्वान गरिएको र प्रभावित क्षेत्रमा पुग्न आग्रह गर्ने निर्णय भएको बताए। मुख्यमन्त्री सिंहले मधेसको प्रभावित क्षेत्रमा स्वास्थ्य सेवा प्रदान गर्न सम्बन्धित निकायलाई निर्देशन दिइएको समेत बताए।"
"प्रधानमन्त्री ओली स्वदेश फर्किँदै, आजै मन्त्रिपरिषद् बैठक बस्ने",काठमाडौं : प्रधानमन्त्री केपी शर्मा ओली आज स्वदेश फर्किँदै छन्। संयुक्त राष्ट्रसंघको ७९ औँ महासभामा भाग लिएर प्रधानमन्त्री आज दिउँसो चार बजे स्वदेश काठमाडौं आइपुग्ने कार्यतालिका छ। स्वदेश फिर्ताका लागि अमेरिकाबाट उनी कतार आइपुगेका छन्। प्रधानमन्त्रीको सचिवालयका अनुसार ओली स्वदेश ओर्लिएलगत्तै मन्त्रिपरिषद्को बैठक बस्ने गरी बैठक आह्वान गरेका छन्। ओलीले आजको बैठकमा बाढी पहिरोको क्षति र हालसम्म भएका कामका बारेमा मन्त्रीहरूसँग ब्रिफिङ लिनेछन्। त्यसपछि बाढी पीडितको सम्बन्धमा थप निर्णय हुने बताइएको छ। शुक्रबार र शनिबार भएको अविरल वर्षाका कारण आएको बाढीपहिरो र डुबानमा परी हालसम्म १९२ जनाको मृत्यु र ३० जना बेपत्ता भएका छन्। गत असोज ४ गते अमेरिका गएका प्रधानमन्त्री ओलीले संयुक्त राष्ट्रसंघको ७९ औँ महासभा असोज १० गते सम्बोधन गरेका थिए। अमेरिकामा रहँदा प्रधानमन्त्री ओलीले विभिन्न देशका प्रधानमन्त्री र राष्ट्रपतिसँग भेटवार्तासमेत गरेका थिए।
पहिरोमा परी मृत्यु भएका एन्फा एकेडेमीका तीनजना विद्यार्थीको शव हेटौंडा ल्याइयो,"हेटौंडा : गत शनिबार पहिरोमा परी मृत्यु भएका एन्फा एकेडेमीका ६ जना विद्यार्थीमध्ये ३ जनाको शव हेटौंडा ल्याइएको छ।सोमबार बिहान हेलिकोप्टरबाट मकवानपुरका साइमन योन्जन,अनुप घलान र बाराका विकल रेग्मीको शव हेटौंडा ल्याइएको हो । हेटौंडा ल्याइएको तीनाजनाको शव जिल्ला खेलकुद समिति मकवानपुरले नगर परिक्रमा गराएर हेटौंडा उपमहानगरपालिका४ मा रहेको हुप्रा चौरमा श्रद्धाञ्जली कार्यक्रम गरेको छ। श्रद्धाञ्जली सभामा प्रदेश सरकारका मन्त्रीहरू,खेलाडीहरू,विभिन्न राजनीतिक दलका नेताहरूलगायत सर्वसाधारणहरूको उपस्थिति रहेको छ । अखिल नेपाल फुटबल संघ एन्फाले मकवानपुरको इन्द्रसरोबर गाउँपालिका३ मा राखेको युथ१४ क्याम्पका ६ जना खेलाडीको गत शनिबार पहिरोमा परि मृत्यु भएको थियो । जसमध्ये ३ जना विद्यार्थी मकवानपुरका थिए । अन्य ३ जना विद्यार्थी काठमाडौंका रियान्स आचार्य,मकवानपुरका दिवस बानियाँ ,सर्लाहीका आदित्य बलम्पाकी रहेको थिए । गत बिहीबारदेखि अविरल परेको वर्षाका कारण सिस्नेरी खोलामा बाढी आएपछि विद्यार्थीहरू सुरक्षित स्थानतर्फ जाने क्रममा माथिबाट आएको पहिरोमा पुरिद ६ जना विद्यार्थीको मृत्यु भएको थियो । एकेडेमीमा कुल ४० विद्यार्थी अध्ययनरत थिए । एन्फाले गत वर्षदेखि उक्त स्थानमा श्री बत्सलादेवी हाई सेकेन्डरी इन्जिनियरिङ स्कुलसँग सहकार्य गरी विद्यार्थीलाई नियमित अध्ययनका साथै फुटबल प्रशिक्षण दिँदै आएको थियो।"
बाढीपहिरोमा परी मृत्यु हुनेको संख्या १९३ पुग्यो,काठमाडौं : बाढी पहिरोमा परी मृत्यु हुनेको संख्या १९३ पुगेको छ। नेपाल प्रहरीका अनुसार ३१ जना बेपत्ता र ९६ जना घाइते भएका छन्। हालसम्म ३ हजार ७०५ बढीको उद्दार गरिएको प्रहरीले जनाएको छ। अविरल वर्षाका कारण विभिन्न स्थानहरूमा बाढी तथा पहिरोले गर्दा अवरुद्ध सडक खुलाउने प्रयास भइरहेकाले लामो यात्रामा निस्किनु अघि नजिक वा सम्बन्धित जिल्ला प्रहरी कार्यालयमा सम्पर्क गर्न समेत अनुरोध गरेको छ।
"फराकिलो ठाउँ देखेर गाडी रोकिए, त्यही ठाउँमा पहिरोले पुर्यो","चितवन : फराकिलो ठाउँ देखेर सवारी पार्किङ गरिए । त्यही ठाउँमा पहिरो खस्यो । त्रिभुवन राजपथको झ्याप्ले खोलामा खसेको पहिरोले तीनवटा यात्रुवाहक साधन र ३५ जनालाई एकैपटक पुर्यो । फराकिलो ठाउँ देखेर रोकिएका गाडी माथिबाट लेदोसहितको १० फिट अग्लो पहिरो खस्यो । जोखिमयुक्त सडकका कारण अनाहकमा यात्रुले ज्यान गुमाए, कैयांैले सास्ति पाए । रातिमा खसेको पहिरोले राजधानीको यात्रामा निस्केकाहरूको जिन्दगीको यात्रा नै टुंग्याइदियो । धुनिबेंसी नगरपालिका९ झ्याप्ले खोलामा क्षणभरमै धेरैको सपना समाप्त भए । घटनामा बिचल्ली पर्ने यात्रुको चिच्चाहट पनि उस्तै थियो । कोही विदेशको उडान, कसैलाई परीक्षाको चटारो । यो बाध्यतालाई रोकेन झरी र पहिरोले । हिँडेरै सकसको यात्रा गरेर राजधानी प्रवेश गरे । भिरको बाटो अनि पहिरोको डर । जोखिम मोलेरै धेरैले सास्तिको यात्रा गरे । यिनै मध्ये चितवनस्थित भरतपुर ४ का दयाराम पौडेलले भिरको बाटो छिचोलेरै काठमाडौं पुगेको बताए । वैदेशिक रोजगारका लागि अन्तर्वार्ताका हिँडेका पौडेलले जोखिमको यात्रा मात्रै गरेनन् , सास्ति पनि पाए । राजधानी जाने बाटोको हालत यस्तो रह्यो कि ज्यान हत्केलामा राखेर हिडेर काठमाडौं आएँ, उनले भने , बाटोमा भगवान पुकार्दै परिवार सम्झिदै हिडे । प्रहरीले छोटो बाटो देखाइदिएपछि उनीहरू हिँडरै राजधानी छिरे । राजमार्गको सबै ठाँउमा पहिरो खसेको छ । त्रासको मानसिकतामा अधिकांशले यात्रा गरे । नौबिसेभन्दा माथि बढी जोखिम छ । सित्रेखोलाभन्दा माथि धेरै पैदल यात्रा गए । पहिरोले हिँड्न सकस भए पनि कामको बाध्यताले यात्रा गरे । चितवनबाट अध्ययनका लागि गएका पूर्वी चितवन जुटपानीका सुप्रिम कँडेलले जीवनकै कष्टकर यात्रा गरेको दुखेसो गरे । पढ्नका लागि भर्ना गर्ने समय सकिन लाग्यो । बीचमा आएपछि यस्तो भयो । नफर्किन मिल्यो न अगाडि जान । कहाँ कतिखेर पहिरो आउँछ, डरैडरमा ज्यान बचाएर काठमाडौं पुगें, उनले भने , भोकले रन्थनिएको बेला बाटोमा त्यस्तै महँगीको मारमा परेम् । सारै दुःख पाइयो । घटनास्थलमा यात्रु र तीनका आफन्तको चिच्चाहट र कोलाहल पनि कम्ती दर्दनाक थिएन । घटनास्थलबाट आठ किलोमिटर परसम्म सवारी जाम थियो । पछि चन्द्रागिरि नगरपालिकासँगको समन्वयमा सुरुङ मार्गबाट अलपत्र तरकारी, मासुजन्य पदार्थ, पशुचौपाया ढुवानीका साधनलाई पनि सुरुङ मार्गबाट प्रवेश गराइएको थियो । सडकमा रहेका यात्रुले महँगो शुल्क तिरेर खाएका थिए । राजधानीबाट १५ किलोमिटरको दूरीमा रहेको घटनास्थलमा उद्धारमा ढिलाइ भयो । सरकारको सक्रियतामा तदारुकता देखिएन । शनिबार बिहान साँझबाट थालिएको उद्धारको काममा शनिवार राती करिब आठ बजे मात्रै सकिएको थियो । घटनास्थलभन्दा करिब तीन सयम मिटर माथीबाट पहिरो खसेको हो गोरखाको धार्चे गाउँपालिका७ लापुबेँसीबाट काठमाडौंका लागि छुटेको ना ४ ख २२७० नम्बरको बसमा पाँच जना फेला परे । बसबाट चालक गोरखा भीमसेन थापा गाउँपालिका ४ धावाका मदन दमाई, बसका स्टाफहरू धावाकै विनय भट्टराई, गण्डकी गाउँपालिका फुजेलका नवराज तिवारी, धार्चे गाउँपालिका ७ का सुकबहादुर गुरुङ रहेको गोरखा दरौंदी यातायात सेवा प्रालिले जनाएको छ । चितवनबाट गएको बा २ ख १३४५ नम्बरको माइक्रो बस (जम्बोहाइस) मा चालक सहित १६ जना को शव फेला परेको थियो । बुटवलबाट गएको लु १ ज ४५७८ नम्बरको माइक्रोबसमा डेढ वर्षको बच्चासहित १४ जनाको शव फेला पर्यो । त्रिभुवन राजपथअन्र्तगत नौविसेनागढुंगाको बीचमा सडक स्तरोन्नतीको काम भइरहेको छ । राजधानी काठमाडौंबाट करिब १५ किलोमिटरको दूरीमा घटनास्थल पर्छ । दुई दिन हुँदा पनि उद्धारमा ढिलाइ भएको छ । भीरमाथिको सडक पहिला थुनिएको हो । त्यसपछि तल्लो भिरमा आएर पहिरो खसेको हो । हामीलाई खोज्नै समय लाग्यो । शनिबार साँझ मात्रै सबे निकालेका हौं, घटनास्थलमा खटिएका वडा अध्यक्ष माधव सिलवालले भने, गाडीको पाटपुर्जा अलग भएको अवस्था थियो । सबैको सहयोगबाट साँझ मात्रै उद्धारको काम सकिएको हो । उनका अनुसार झ्याप्ले खोलामा २०५५ र २०५९ सालमा पनि पहिरो गएको थियो ।"
समृद्धिका लागि वनजंगल,"वनजंगल मानव जातिको साझा सम्पत्ति हो। यो बिना कुनै पनि प्राणीको अस्तित्व सम्भव छैन। विश्वमा वनजंगलले व्याप्त क्षेत्र समान छैन। यसको कुल क्षेत्रको आधा हिस्सा केवल पाँच देश अर्थात् चीन, ब्राजिल, अमेरिका, क्यानडा र रुसमा छ। बाँकी क्षेत्र अन्य देशमा छ। जैविक विविधता संरक्षण र पारिस्थितिक प्रणाली सुचारु रूपले कायम गर्न वनजंगलले महत्त्वपूर्ण भूमिका खेलेको हुन्छ। यसबाहेक यसले हरित गृह ग्याँस उत्सर्जनलाई कम गर्न र सम्पूर्ण प्राणीलाई जिउन सघाउँछ। साधारणतया एक व्यक्तिलाई प्रतिदिन ५५० लिटर अक्सिजन चाहिन्छ। बजार मूल्य प्रतिलिटर एक हजारको दरले एक व्यक्तिलाई प्रतिदिन ५ लाख ५० हजार रुपैयाँबराबरको अक्सिजन चाहिन्छ। योबाहेक एउटा रुखले प्रत्येक वर्ष सञ्चित गरेको सरदर ९६ टनसम्म भूमिगत पानी वाष्पीकरणमार्फत वायुमण्डलमा रहन सघाउ पुर्याउँछ। वस्तुतः मानव स्वास्थ्य तथा पर्यावरणको संरक्षणमा रुखबिरुवाको धेरै योगदान हुन्छ। एउटा परिपक्व रुखले ५० वर्षमा फल तथा सौन्दर्यबाहेक अक्सिजन उत्सर्जन, वायु प्रदूषण न्यूनीकरण, बाढीपहिरो नियन्त्रण, माटोको उर्वराशक्ति अभिवृद्धि, जलीय चक्र प्रवाहमा सघाउलगायत वन्यजन्तुलाई बासस्थान प्रदान गर्छ। वयस्क स्वस्थ रुखको अक्सिजन उत्पादन क्षमता वार्षिक १०३ लिटरसम्म हुन्छ। जसबाट कुनै पनि व्यक्तिको श्वासप्रश्वासमा मद्दत पुग्छ। यसबाहेक एक रुखले वायुमण्डलबाट वार्षिक २२ केजी कार्बनडाइअक्साइड ग्यास अवशोषण गर्छ जसबाट सम्पूर्ण मानव जातिलाई फाइदा हुन्छ। नेपालको अन्दाजी ८७ प्रतिशत भूभाग पहाडले ढाकेको छ। यहाँ बाढीपहिरोको कारण करिब ६० प्रतिशत जनता जोखिममा छन्। वास्तवमा प्राकृतिक प्रकोप नियन्त्रण तथा न्यूनीकरणका लागि वनजंगल प्रवद्र्धन तथा संरक्षणले महत्त्वपूर्ण भूमिका खेल्न सक्छ। त्यतिमात्र नभई वनजंगलबाट कार्बन बिक्री गरी आर्थिक समृद्धि पनि गर्न सकिन्छ। नेपालको कुल क्षेत्रफलको झन्डै ६६ लाख हेक्टर भूभाग वन क्षेत्रले ढाकेको छ। वन तथा वातावरण मन्त्रालयद्वारा प्रकाशित एक तथ्यांकअनुसार एक हेक्टर वनले १७६९५ मेट्रिकटन कार्बन सञ्चित गर्छ। यस आधारमा यहाँको वनबाट बर्सेनि कुल १ अर्ब १० करोड ८ लाख ७० हजार मेट्रिकटन कार्बन सञ्चित हुने अनुमान छ। जसको बिक्रीबाट प्रत्येक वर्ष धेरै राजस्व वृद्धि गर्न सकिन्छ। कार्बन भण्डारणको अनुपातिक सम्भावनाको हिसाबले दक्षिण एसियाका अन्य देशको तुलनामा नेपालको अवस्था प्रशंसनीय छ। त्यसैले यहाँको वनजंगलबाट कार्बन व्यापार फस्टाउने प्रबल सम्भावना छ। हाल विश्व बजारमा विद्यमान मूल्यको आधारमा यहाँ प्रतिवर्ष झन्डै एक खर्बभन्दा बढीको कार्बन व्यापार गर्न सकिने अनुमान छ। यही कारणले उक्त व्यापारलाई प्राथमिकता दिन सरकार तत्पर छ। विगतमा सरकारले यहाँको वनजंगलबाट झन्डै ३६ लाख मेट्रिकटन कार्बन उत्पादन गर्ने लक्ष्य लिएको थियो। जसमध्ये पाँच लाख मेट्रिकटन सन् २०२२ सम्म विश्व बैंकमार्फत नर्वे र जर्मनीलाई बिक्री गर्ने सोचमा थियो। सात लाख मेट्रिकटन बफरमा राखेर सरकारले बाँकी कार्बन अन्य इच्छुक देशलाई बिक्री गर्ने नीति लिएको थियो। यसका लागि तत्कालीन सरकारले विश्व बैंकसँग कार्बन उत्सर्जन न्यूनीकरण भुक्तानी सम्झौता गरेर व्यापारको चरणमा प्रवेश गरेको थियो। तर वनजंगलको संरक्षणबिना उक्त व्यापार लाभप्रद हुन सक्दैन। नेपालमा खोज अनुसन्धानबिना गरिने विकास निर्माणका कार्यहरू प्रत्युत्पादक भएका छन्। केही दशकअघिसम्म हरियो वन, नेपालको धन भन्ने उक्ति चर्चामा थियो। जसलाई आज पुनः सार्थक बनाउन आवश्यक छ। यसका लागि विश्व तापमान वृद्धिबाट उत्पन्न समस्याको समाधानका लागि सरकारले हिँड्ने कछुवा गतिको पिछा गर्न सक्षम हुनुपर्छ। किनकि जंगलबिना मंगल हुँदैन, मानव र प्रकृतिको कल्याण पनि सम्भव हुँदैन। योबाहेक सरोकारवाला वनजंगल संरक्षण तथा प्रवद्र्धनका लागि गम्भीर हुन जरुरी छ। अध्ययन अनुसन्धानबिनाको विकास निर्माण कार्यहरूलाई रोकेर पर्यावरणमैत्री विकास प्रारूपलाई अवलम्बन गर्न उत्तिकै आवश्यक छ। केही दशकयता नेपालमा प्राकृतिक वनमाथि अत्यधिक चाप र दोहन भएको छ। हुन त २०३५ सालदेखि सामुदायिक वन (पञ्चायती वन)मा लाखौं हेक्टर वृक्षरोपण भएको बुझिन्छ। योबाहेक ७७ जिल्लामा विभिन्न प्रजातिका तीनचार लाख हेक्टर क्षेत्रफलमा वृक्षरोपण गरेको पनि आधिकारिक तथ्यांक छ। उक्त वृक्षरोपण गरिएको क्षेत्रमा वैज्ञानिक वन वा दिगो वन व्यवस्थापन गर्दा प्राकृतिक वनमाथिको अध्याधिक चाप र दोहन घटाउन सकिन्छ। यतिमात्र होइन, प्राकृतिक वनबाट सुकेका, ढलेका र कृत्रिम वनमा वैज्ञानिक तरिकाले वन व्यवस्थापन गरी यस देशका सम्पूर्ण उपभोक्तालाई आवश्यक पर्ने दाउरा सजिलैसँग पूर्ति गर्न सकिन्छ। यसका लागि सम्बन्धित व्यक्ति तथा संस्थाको ध्यान यथाशीघ्र आकृष्ट हुनु परेको छ। नेपाल सरकारको पूर्ण स्वामित्वमा रहेको वन पैदावर विकास समिति र नेपाल वन निगम लिमिटेड वन पैदावर उत्पादन तथा बिक्री वितरण गर्ने स्वायत्त संस्था हुन्। परन्तु, हाल यिनीहरू अस्तित्वविहीन जस्तै भएका छन्। यथार्थतः समितिअन्तर्गत तीनवटा वन विकास परियोजनासमेत अस्तित्वमा छन्। जसमध्ये सागरनाथ वन विकास परियोजना र रतुवामाई वन विकास परियोजना आंशिक रूपमा सक्रिय छन्। नेपालगन्ज वन विकास परियोजना भने निष्क्रिय छ। यी परियोजनालाई सक्रिय बनाउन सके भविष्यमा यहाँका वनजंगल संरक्षणमा केही योगदान पुगी कार्बनको व्यापार वृद्धि गर्न सकिन्छ। जसबाट यहाँको आर्थिक समृद्धिमा केही योगदान पुग्ने कुरा नकार्न सकिँदैन। वस्तुतः यहाँको वनजंगलबाट कार्बनको व्यापार वृद्धि गर्न त्यति सहज छैन। किनकि यहाँ जलवायु परिवर्तनबाट परिरहेका र पर्न सक्ने नकारात्मक प्रभावसम्बन्धी अध्ययन न्यून भएकाले कुन भौगोलिक क्षेत्रमा कस्तो प्रकारको र कति परिमाणमा केकस्ता प्रभाव परेका छन्। आजसम्म पनि उपयुक्त परिपाटीबाट पहिचान गर्न सकिएको छैन। जलवायु परिवर्तनका कारण यहाँका हिमालको तापक्रम दिनप्रतिदिन बढिरहेछ। जसको नकारात्मक प्रभाव तराईदेखि पहाड र हिमालसम्मका वनजंगलमा परेको छ। वन विनाशले एकातिर नेपालको कार्बन व्यापारबाट आशा गरेअनुरूप आयआर्जन गर्न सकिँदैन भने अर्कोतिर उक्त व्यापारको लागि सम्झौता गरेअनुसार यहाँको वनजंगलबाट कार्बन उत्सर्जन गर्न नसकेमा सम्बन्धित विश्व संगठनहरूलाई हर्जाना तिर्नुपर्नेछ। त्यसैले उक्त सम्झौताअनुसार काम गर्न नितान्त आवश्यक छ। नेपालमा पर्यटन उद्योगको अथाह सम्भावना छ। यसको विकासका लागि वनजंगलले महत्त्वपूर्ण भूमिका खेल्ने हुनाले आगामी दिनमा यसको संरक्षणमा उपयुक्त ध्यान दिन आवश्यक छ।"
श्राद्ध के हो ? किन गरिन्छ ?,"धर्मशास्त्र तथा शास्त्रीय मान्यतामा चान्द्रमानको पात्रोअनुसार वर्षमा चौबिस पक्ष हुन्छन्। चौबिस पक्षमध्ये आश्विन कृष्णपक्षलाई पितृपक्ष (बोलीचालीको भाषामा सोह्रश्राद्ध तथा पार्वण श्राद्ध) भनिन्छ। दिवंगत सबै पितृको कल्याण उद्देश्य राखेर पिण्डदान गर्ने पर्व सोह्रश्राद्ध हो। एक पक्षमा पन्ध्र तिथि हुने भए पनि भाद्र शुक्ल पूर्णिमादेखि आश्विन औंसीसम्मका वा जमरे औंसीसम्म सोह्र तिथिमा श्राद्ध गरिने भएकाले पनि सोह्रश्राद्ध भनिएको हो। यसपालिकोे पितृपक्ष सोह्रश्राद्ध असोज २ गते सुरु भई १६ गते समापन हुँदैछ । फलतः दिवंगत सबै पितृको कल्याण उद्देश्य राखेर पिण्डदान गर्ने पर्व सोह्रश्राद्ध हो। सूर्य कन्या राशिमा प्रवेश गर्दा यो पर्व मनाइन्छ। यस बखत दिवंगत पितृहरूलाई पिण्डदान नगर्ने पुत्रहरू पापी हुन्, कृतघ्न हुन् भनेर श्रीमद्भागवत, महाभारत आदि पौराणिक ग्रन्थमा समेत बताइएको छ। यस श्राद्धमा चारजना ब्राह्मण चाहिने भएकाले ब्राह्मणको प्रतीकस्वरूप कुशको ब्राह्मण थापिएको हो। पार्वण श्राद्ध गर्दा विगतमा चारजनै ब्राह्मण राखेर पूजा गर्ने परम्परा थियो। श्राद्ध गर्दा दुवैपट्टि राखिने दुईदुई ब्राह्मणलाई क्रमशः विश्रदेव र पितृब्राह्मण भनिन्छ। तसर्थ पार्वण श्राद्ध अन्य श्राद्धको विधि जस्तै सुरुमा देव, मनुष्य, दिव्यपितृ र स्वपितृलाई तर्पण दिएपछि सुरु हुन्छ। यसपछि प्रत्येक ब्राह्मणलाई निमन्त्रणा गरिन्छ। ब्राह्मण निमन्त्रणापछि भूस्वामीलाई अन्नदान गरिन्छ। त्यसपछि चारै ब्राह्मणलाई विधिपूर्वक सिधादान गरिन्छ। यसपछि विकटदान गरी पिण्डदानका लागि वेदी बनाएर पूजा गरिन्छ। प्रत्येक पितृलाई पिण्ड दिनुअघि पिण्डासन बनाई पितृको नाम लिइन्छ। श्राद्धका लागि स्थान हेर्ने हो भने पार्वण श्राद्ध आफ्नै घरमा बसेर गर्नु उत्तम हुन्छ। नभए पवित्र तीर्थस्थल, गंगाको तीरमा गएर पनि गर्ने चलन छ। घरमै भए भूमिमै गर्नुपर्ने नियम छ त्यो पनि अपराह्नमा। महालय श्राद्ध के हो ? किन गरिन्छ ? यो श्राद्ध कहिले र कसरी गर्नुपर्छ ? यी कुरामा विस्तृत अध्ययन गर्न नसके पनि सामान्य मानिसले जानकारी लिई व्यवहारमा उतार्न भने सक्छ। सामान्यतः महालय श्राद्ध भनेको आफ्नो गच्छेअनुसार श्रद्धाका साथ गरिने कार्य भन्ने बुझिन्छ। यसमा यति नै गर्नुपर्छ भन्ने हुँदैन। पितृका लागि जो कार्य गरिन्छ, त्यसलाई नै श्राद्ध भनिन्छ। देशकाल पात्रमा श्रद्धाले विधिपूर्वक पितृहरूको नामोच्चारण गरी ब्राह्मणहरूलाई जो दान दिइन्छ, त्यो दानलाई महालय श्राद्ध भनिन्छ। यसबारे के प्रस्ट हुन्छ भने पितृहरूको उद्देश्यले गरिने कार्य श्राद्ध हो। यसमा पनि श्रद्धापूर्वक गरिएको पितृ कार्यले पितृ तथा कर्ताको कल्याण हुन्छ। यसमा शुद्ध मन्त्र उच्चारणसहित श्राद्ध गर्नुपर्छ भनिएको छ। पितृहरूलाई शुद्ध मन्त्र शुद्ध वाक्य चाहिन्छ भने देवताहरूलाई भाव भए पुग्छ भनिएको छ। श्राद्धकल्पका अनुसार पनि प्रेत र पितृलाई आफूलाई मनपर्ने वस्तु श्रद्धाले दिनु नै श्राद्ध हो। हाम्रो धार्मिक शास्त्रमा श्रद्धा धेरै किसिमका छन्। तथापि भविष्य पुराणमा भने श्राद्ध १२ वटा भएको उल्लेख छ। यसमा भन्ने हो भने आश्विन कृष्णपक्ष पूरै १५ दिनको पितृपक्ष हो। त्यसैले यसलाई सोह्र श्राद्ध भनिन्छ। सोह्रश्राद्ध सुरु हुनुअघिको दिन पूर्णिमासमेतको गिन्तीले यो १६ दिनको भए पनि वास्तवमा १६ दिन भने यसमा पूरा हुन्न। जुन चतुर्दशीका दिन शस्त्रास्त्रले हताहत भई मरेकाका लागि मात्र गरिन्छ। सामान्यः दिनहरूमा यो लगभग १३१४ दिनको हुन्छ। एकदिन मघायुक्त तिथि पर्नाले छोराहरू हुनेले पितृपक्ष भए पनि त्यो दिन पिण्डदान गर्दैनन्। जुन मघामा पिण्डदान गर्नाले जेठो छोरोलाई हानि हुन पुग्छ। यसपालि मघा द्वादशीका दिन परेको छ, असोज १३ गते आइतबार। यसमा छोरा हुनेले मघातिथिको साटो अन्यतिथि खोजी सोह्रश्राद्ध गर्छन् वा औंसी, एकादशीमा गर्छन् वा सिदा तर्पणबाटै बिसर्जन गर्छन् पितृलाई। यस्तै, अर्को पाँच प्रकारको श्रद्धा रहेको छ। यो श्रद्धा भने आजकल धेरै प्रचलनमा छ। यसमा प्रथम नित्य हो भने दोस्रो नैमितिक, तेस्रो काम्य, चौथो वृद्धि र पाँचौं पार्वण श्रद्धा हो। एकोदिष्ट श्राद्ध जुन पितृहरूलाई वार्षिक रूपमा मृततिथिमा गरिन्छ, लाई भनिन्छ। यो जुन पितृको मृत महिना पक्ष र तिथि याद गरी यो कार्य गरिन्छ। वर्षको एकपटक पार्वण श्राद्ध गरिन्छ, यो खासगरी सोह्रश्राद्ध भन्नाले प्रत्येक पक्षमा गरिने श्राद्धलाई बुझ्नुपर्छ। जसलाई पार्वण श्राद्धको नामले बुझिन्छ। आफ्ना पितृहरूको जुन तिथि हो, त्यही तिथिमा श्राद्ध गर्नुपर्छ। औंसी तिथिमा र आश्विन कृष्ण पक्षमा मृत्यु भएकाको तिथि श्राद्धलाई एक पार्वण श्राद्ध पनि भनिन्छ। अन्त्यमा, हिन्दू समाजमा सोह्रश्राद्धको आफ्नै महत्त्व छ। मूलतः श्राद्ध भनेको भक्तिभावपूर्ण पितृहरूको उदार गर्ने कार्य हो। यसरी, दिवंगत पितृहरूले जीवमा ८४ लाखमध्ये कुनै न कुनै प्राणीमा उनीहरूले देह धारण गरेका हुन्छन्। तत् योनीका खानास्वरूप आआफ्ना दिवंगत पितृहरू तृप्त हुन्छन्। यसर्थ देवत्व प्राप्त गरेका पितृहरूले पनि सन्ततिबाट केही आशा गरेका हुन्छन् भनिन्छ। हाम्रो समाजको सबैभन्दा ठूलो पर्व दसैंतिहार हो। त्यसैले यी पर्व मनाउनुभन्दा पहिले आआफ्ना पितृलाई आदरसाथ श्रद्धापूर्वक सम्झना गर्नाले सबैको कल्याण हुन्छ भनिएको छ। यसकारण परापूर्वकालदेखि नै यो संस्कार चलिआएको पाइन्छ। यसरी पितृपक्षमा बाबुको जुन तिथि हो, त्यही तिथिमा श्राद्ध गर्नुपर्छ। सकिन्छ भने सोह्र दिनसम्म गच्छेअनुसारको विधान गर्नुपर्ने हुन्छ तर सकिँदैन भने कम्तीमा पनि बुबाको तिथिका दिन अनिवार्य रूपमा श्राद्ध गर्नुपर्छ। श्राद्ध गर्ने अघिल्लो दिन कपाल खौरने, लुगा तथा घरको सरसफाइ गर्ने, एक भक्त रही ब्रह्मचर्य आदिको नियमको पालना गर्ने गरिन्छ। यसै दिनलाई एकछाके अर्थात् हबिसे पनि भनिन्छ। एकछाके भनेको यस दिन अपराह्नपछि मात्र एक छाक खानुपर्छ। श्राद्धका दिन अर्थात् भोलिका लागि ब्राह्मणलाई निमन्त्रण दिनुपर्छ। दोस्रो दिन शौच स्नान नित्यकर्मादि गरी ब्राह्मणलाई बोलाई नियमानुसार श्राद्ध आरम्भ गर्नुपर्छ। श्राद्धपछि ब्राह्मण, बन्धुवान्धव, भान्जाभान्जी र छोरीज्वाइँलाई खाना ख्याएपश्चात् दानदक्षिणा गरिन्छ। यदि यी सबै कुरा सम्भव हुने स्थिति नरहेमा तर्पण र सिधा दान मात्र गरे पनि हुन्छ। तर तिथि बिर्सर्ने र यो क्रम तोडिनु चाहिँ कदापि हुँदैन। यसर्थ, हाम्रो सनातन धर्म र संस्कृतिको जगेर्ना तथा संरक्षण गर्नु सबैको परम कर्तव्य पनि हो।"
धादिङमा बेपत्ता भएकी बालिकासहित ३ जनाको शव फेला,धादिङ : धादिङमा बेपत्ता भएकी एक बालिकाको शव फेला परेको छ। शुक्रबारदेखि हराइरहेकी धादिङको गजुरी गाउँपालिका  ८ दोभानखर्कका सलान तामाङकी ६ वर्षीया छोरी युना तामाङको शव आइतबार फेला परेको हो। गजुरी गाउँपालिका वडा नम्बर ७ र ८ को बीचमा पर्ने घट्टे खोलामा बगेर बेपत्ता भएकी बालिका तामाङको शव बेलबोटेमा फेला परेको स्थानीय योगेन्द्र तामाङले बताए। शुक्रबार मोटरसाइकलमा आमासँग घर जान लागेको बेला आएको बाढीले मोटरसाइकल समेत बगाएको थियो। आमा र चालक बाहिर निस्किए पनि बालिका भने बेपत्ता भएकी थिइन्। यसैगरी नदीमा माछा मार्न गएका धादिङको बेनिघाटरोराङ गाउँपालिका ६ का ४० वर्षीय जनता चेपाङ र २० वर्षीय सन्तु चेपाङको पनि शव फेला परेको जिल्ला प्रहरी कार्यालय धादिङका प्रहरी निरीक्षक प्रल्हाद सिलवालले जानकारी दिए। उनीहरू नदीमा माछा मार्न जान लागेका उनीहरु निरन्तरको वर्षाका कारण गजुरी गाउँपालिका २ गुम्बाडाडाँमा रहेको ओडारमा बस्दा पहिरो लडेर पुरिएका थिए ।
"झ्याप्ले खोलामा आमासँगै अस्ताए जुम्ल्याहा दाजुबहिनी, गल्याङ् शोकमा","स्याङ्जा : स्याङ्जाको गल्याङ् शोकमा छ। गल्याङ नगरपालिका ३ लल्याङका एकै घरका तीनजनाको पहिरोमा परी मृत्यु भएपछि शोकमा परेको हो। धादिङको झ्याप्ले खोला पहिरोमा परी आमा सीता भट्टराईसँगै उनका १५ वर्षीय जुम्ल्याहा छोराछोरी दिपेश र दिपिका भट्टराईको मृत्यु भएको छ। बुटवलस्थित कालिका माविमा कक्षा १० मा अध्ययनरत उनीहरू बंगलादेश जाँदै थिए। बंगलादेशमा हुने नेसनल एस्ट्रोनोमी ओलम्पियारमा भाग लिन जाने क्रममा उनीहरू चढेको बस पहिरोले पुरेको थियो। उनीहरूले अनलाइनबाट फर्म भरेर नेपाल एस्ट्रोनोमिकल सोसाइटीको आयोजनमा भएको नेसनल एस्ट्रोनोमी ओलम्पियार २०२४ मा भाग लिएका थिए। पहिलो चरणमा छनोट भएर दोस्रो चरणको लागि बंगलादेश पुग्नुपर्ने थियो। बंगलादेशमा आयोजना हुने उक्त कन्फ्रेन्समा ३२ राष्ट्रका विद्यार्थीहरू सहभागी हुने बताइएको छ। अध्ययनमा उत्कृष्ट उनीहरू कक्षा १० अर्थात् एसईईको तयारीमा जुटेका थिए। यद्यपि,ओलम्पियारमा जाने उनीहरूको सोचमा विद्यालयले समर्थन गर्यो। विद्यालयले बिदा दिने भएपछि उनीहरू शुक्रबार काठमाडौं हिँडेका थिए। गन्तव्य नपुग्दै उनीहरू आमासँगै बिचमै अस्ताए। बुटवलबाट काठमाडौं जाँदै गरेको लु १ ज ४५७८ नम्बरको माइक्रो बस शुक्रबार साँझ पुरिएको र शनिबार साँझ मात्रै खबर आएको नगरप्रमुख गुरुप्रसाद भट्टराईले बताए। असह्यै पीडा भएको प्रमुख भट्टराईले भने, पढ्नमा निकै मेधावी थिए बाबुनानी। अब्बल पढाइका कारण उनीहरू बंगलादेश जाने छनौटमा परेका हुन्। साह्रै दु:खद घटना भो।ज्यान गुमाउने प्रमुख भट्टराईका भाइ बुहारी र छोराछोरी हुन्। 'जुम्ल्याहा बाबुनानी हरेक क्रियाकलापमा उत्कृष्ट थिए। गल्याङ्को एक उज्वल नक्षेत्र थिए। अब,सम्झना मात्र रहयो,' उपप्रमुख हेमा न्यौपाने भन्छिन्। जुम्ल्याहा बाबुनानीका हजुरबुबा मेघनाथ भट्टराई गल्याङ्मा बस्छन्। आमा सीता छोराछोरी पढाउनका लागि बुटवल बस्छन्। उनीहरूका बुबा हुमनाथ भट्टराई वैदेशिक रोजगारका लागि कोरिया छन्। उनीहरूको मृत्युले लल्याङ्मात्र होइन सिंगो गल्याङ्बासी शोकमा छ।"
मुटु जोगाऊँ,"मुटु नजोगाई जीवन स्वस्थ्य हुँदैन, तसर्थ मुटु जोगाउनुपर्छ । स्वस्थ नागरिक नै देशका सम्पत्ति हुन् । नेपालको जनसंख्याका एक तिहाई अर्थात् १ करोडजनामा कुनै न कुनै रूपमा मुटुरोग छ भन्ने तथ्यांक आफैंमा डरलाग्दो हो । मुटुरोग विशेषज्ञहरू र स्वास्थ्य निकायहरूले त्यसै भन्छन् । पछिल्लो २० वर्षमा मुलुकमा मुटुरोगी ५ गुनाले बढेका छन् । यो तीब्रतर रूपमा भइरहेको वृद्धिले ठूलो संख्याका नेपालीलाई रोगी बनारहेको देखाउँछ । मुटुरोग सामान्य होइन, घातक हो, जसको उपचार साधारण नेपालको गच्छेले भ्याउँदैन । विश्व स्वास्थ्य संगठनका अनुसार बर्सेनि २ करोड ५ लाख मानिसले विश्वभर मुटुरोगकै कारण ज्यान गुमाउँछन् । नेपाल जस्ता गरिब मुलुकमा मुटुरोगी धेरै बढिरहेका छन् । र, २०३० सम्म बर्सेनि मुटुरोगकै कारण मृत्युवरण गर्नेहरू २ करोड ५० लाख पुग्ने अनुमान छ । यो नेपाल र नेपालजस्तै गरिब मुलुकहरूको ठूलो चुनौती बनेको छ । मुटुरोगी बढ्नुको प्रमुख कारण जीवनशैली र खानपान हो । चिकित्सकहरूका अनुसार ९० प्रतिशत नेपालीले मुटुरोग नहुने खानपान गर्दैनन् । जे खान्छन् र जस्तो जीवनशैली बिताइरहेका छन्, त्यसैले बनाइरहेको छ, मुटुरोगी । नेपालमा करिब ३० प्रतिशत वयस्कलाई उच्च रक्तचाप रहेको नेपाल एनसीडी एलायन्सले जनाएको छ । २५ प्रतिशतलाई कोलेस्टेरोल छ । १० प्रतिशत मधुमेह रोगी छन् । खानपानमा जंकफुट अर्थात् पत्रु खानाको चलन बढिरहेको छ । धूमपान, मद्यपान गर्ने बढेका छन् । चिल्लो र बोसोयुक्त खाना खानु पनि मुटुरोग निम्त्याउने अर्काे मुख्य कारण हो । सरकारले १५ वर्षभन्दा मुनिका बालबालिका र ७५ वर्षमाथिका ज्येष्ठ नागरिकको मुटुरोग उपचार निःशुल्क गर्छ । उपचारका विभिन्न प्रविधि पनि भित्रिएका छन् । अरू उमेर समूहमा पनि १ लाख रुपैयाँको उपचारमा सरकारी सहयोग नै पाइन्छ । तर राज्यले उपचारमा भन्दा रोग नलाग्नेतिर ध्यान बढाउन जरुरी छ । नागरिकले पनि आफ्नो स्वास्थ्यको ख्याल गर्दै खानपान र जीवनशैलीमा व्यापक सुधार गर्नुपर्छ । सबैभन्दा पनि आफ्नो स्वास्थ्यको ख्याल आफैं राख्नु सबै नागरिकको कर्तव्य हो । त्यसमा राज्यले सचेत तुल्याउने र स्वच्छ खानपानको वातावरण तयार गर्न दायित्व निर्वाह गर्नुपर्छ नै । खानाको स्वच्छता र मापदण्डमा राज्यको नियमन अत्यन्त कडा हुनुपर्छ । तर, हाम्रो देशमा ठूलो हेलचक्र्याइँ गरिएको छ । त्यसैले नागरिक रोगी भएका छन् । मुटु नजोगाई जीवन स्वस्थ्य हुँदैन, तसर्थ मुटु जोगाउनुपर्छ । स्वस्थ नागरिक नै देशका सम्पत्ति हुन् ।"
कार्यवाहक प्रधानमन्त्री सिंहको नेतृत्व विपद्मा खट्न नसकेको भन्दै कांग्रेसमा आलोचना,"अहिले उपप्रधान तथा सहरी विकासमन्त्री सिंह कार्यवाहक प्रधानमन्त्रीको जिम्मेवारीमा छन्। उनको कार्यवाहक नेतृत्वले पनि विपद्का बेला खट्न नसकेको गुनासो कांग्रेस बैठकमा उठेको थियो। सँगसँगै गृहमन्त्री रमेश लेखकको पनि आलोचना भएको थियो। काठमाडौं : सत्तासीन कांग्रेसको केन्द्रीय कार्यसम्पादन समितिको बैठकमा सरकारले पूर्वतयारी गर्ने समय हुँदा पनि नगरेको भन्दै आलोचना भएको छ। अविरल वर्षापछि उपत्यका आसपाससहित देशका विभिन्न स्थानमा १७० जनाको मृत्यु, ४२ जना बेपत्ता र असामान्य भौतिक संरचनामा ठूलो क्षति भएपछि सरकारले आवश्यक तयारी नगरेको भन्दै चर्को आलोचना भएको हो। पार्टी सभापति शेरबहादुर देउवाको निवास बूढानीलकण्ठमा आइतबार बिहान कार्यसम्पादन समिति बैठक बसेको थियो। उक्त बैठकमा कार्यवाहक प्रधानमन्त्री प्रकाशमान सिंह र गृहमन्त्री लेखकले विपद्मा सरकारले गरेका काम तथा प्रयासबारे ब्रिफिङ गरेका थिए। कांग्रेस सरकारमा समावेश भए पनि बाढीमा सरकारले प्रभावशाली भूमिका देखाउन नसकेको भन्दै कार्यसम्पादन समितिका सदस्यले सरकारको कार्यशैली प्रति गुनासो गरेका थिए। अहिले उपप्रधान तथा सहरी विकासमन्त्री सिंह कार्यवाहक प्रधानमन्त्रीको जिम्मेवारीमा छन्। उनको कार्यवाहक नेतृत्वले पनि विपद्का बेला खट्न नसकेको गुनासो कांग्रेस बैठकमा उठेको थियो। सँगसँगै गृहमन्त्री रमेश लेखकको पनि आलोचना भएको थियो। नख्खु खोलमा उद्धारको पर्खाइमा रहेका मानिसलाई बचाउन लामो समयसम्म पनि सरकारी संयन्त्र नपुगेपछि सरकारप्रति प्रश्न तेर्सिएको हो। लेखकको व्यवहार र कार्यशैलीको पनि आलोचना भएको छ। एक पदाधिकारीले भने, बाढी पहिरोको विपद्मा सक्रिय भएर काममा लाग्नुको साटो उद्धार गर्न सकिएन भन्दै सञ्चारमाध्यममा भाषण गर्नु शोभानीय भएन। बैठकमा उक्त विषयमा समेत प्रश्न उठेपछि गृहमन्त्री लेखकले सरकारले सीमित स्रोत साधनमा काम गर्नुपरेको गुनासो गरेका थिए। बैठकमा सहभागी भएका कांग्रेस सहमहामन्त्री जीवन परियारले राजधानी जस्तो ठाँउमाा उद्धारमा ढिलाई हुँदा कसैको ज्यान जाने सम्मका घटना घट्ने, सजगता नअपनाउँदा नागढुंगामा ठूलो मानवीय क्षति भएकोमा प्रश्न उठ्नु स्वाभाविक भएको बताए। नख्खु खोलमा उद्धारको पर्खाइमा रहेका मानिसलाई बचाउन लामो समयसम्म पनि सरकारी संयन्त्र नपुगेपछि सरकारप्रति प्रश्न तेर्सिएको हो। लेखकको व्यवहार र कार्यशैलीको पनि आलोचना भएको छ। परियारले भने, ठूलो घटना भयो। राजधानी आसपासमै समयमा उद्धार नहुँदा अनाहकमा धेरैको ज्यान गएको छ। यस्तो समयमा सरकारमाथि प्रश्न उठ्छ। हामी सत्तारुढ छौं भनेर घटना घटेका कुरा ढाकछोप गर्न मिल्दैन। सरकारलाई झक्झकाउनका लागि पनि सरकारका कमिकमजोरीका विषय उठान गरिदिनुपर्छ। परियारले भने बैठकमा सरकारको विषयमा करिब सबैले प्रश्न उठाउनुभएको छ। सरकारले छिटो उद्धार गर्न सक्ने ठाउँमा पनि गर्न नसकेको प्रति हाम्रो प्रतिप्रश्न हो। बाँकी त प्राकृत्तिक विपत्ति कसैको हातमा हुँदैन। कार्यसम्पादनको बैठकपछि जारी विज्ञप्तिमा पनि सरकारको पूर्वतयारी नदेखिएको र उद्धारको काम पनि प्रभावकारी नभएको भन्दै आलोचना भएको विज्ञप्ति कांग्रेसले जारी गरेको छ। विज्ञप्तिमा भनिएको छ, नियमित रुपले झेल्नु परेको प्राकृतिक विपद्सँग जुध्न आवश्यक पूर्वतयारी र उद्धारमा अझै तीव्र र चुस्त तयारीको आवश्यकता खड्किएको छ। अतः तिनै तहको सरकारले निभाउनुपर्ने भूमिकाको एकीकृत रणनीति र चुस्त कार्ययोजना निर्माण गर्न तथा उद्धारमा आवश्यक पर्ने स्रोतसाधनको पर्याप्त जोहो गर्न कार्यसम्पादन समितिको यो बैठक सरकारलाई ध्यानाकर्षण गराउँदछ। काठमाडौं उपत्यकाभित्र मात्रै अविरल वर्षाले ४८ जनाको मृत्यु भएको छ। बिहीबारदेखि परेको अविरल वर्षाले काठमाडौं उपत्यकासहित देशका अधिकांश जिल्लामा विपद् निम्त्याएको छ। जनधनको पनि उत्तिकै क्षति भएको छ। बैठकमा गृहमन्त्री लेखकले भने सीमित स्रोत र साधनका बीच विपदमा काम गर्नुपरेको बताएका थिए। लेखकले सरकारले ३३ सय जनालाई समयमा उद्धार गरेर ठूलो मानवीय क्षति हुनबाट जोगाएको बताएका थिए। कांग्रेसले सम्पूर्ण नेता तथा कार्यकर्तालाई बाढीपहिरो पीडितको उद्धार र राहतमा सक्रिय रहन पनि निर्देशन दिएको छ। जिल्लाजिल्लामा संगठन सुदृढीकरणका लागि खटाइएका केन्द्रीय सदस्यहरूलाई बाढीपहिरो पीडितको उद्धार तथा राहतका कार्यमा सक्रिय रहन निर्देशन दिइएको प्रवक्ता डा प्रकाशशरण महतले जानकारी दिए।"
शान्ति चोकमा आगोले एक घर जल्यो,"विराटनगर : मोरङको रंगेली नगरपालिका९ शान्ति चोकमा आइतबार साँझ आगलागी हुँदा एउटा घर जलेको छ। प्रहरीका अनुसार साँझ ६:४५ बजेतिर लागेको आगोले मुकुन्दप्रसाद कोइरालाको अढाई तले घरसहित घरभित्र रहेका अन्नपात, लत्ताकपडा, सुनचाँदी, नगद, महत्वपूर्ण कागजात सबै जलेर ध्वस्त भएको हो। आगलागीको कारण खुल्न नसकेको र विद्युत् सर्ट भएर आगलागी भएको हुन सक्ने अनुमान गरिएको प्रहरीले जनाएको छ। प्रहरी, स्थानीय र दमकलको सहयोगमा आगो नियन्त्रणमा लिइएको थियो। घटनामा १५ लाख बराबरको क्षति भएको प्रहरीको भनाइ छ। प्रहरीले आगलागीको अनुसन्धान सुरु गरेको छ।"
आफैंले सिकेको गाडीमा अस्ताए,"गोरखा : गोरखा फुजेलका ३८ वर्षका नवराज तिवारीले २०५८ सालदेखि नै बसको खलासी बन्न सिकेका हुन् । १६ वर्षको उमेरमा खलासी बनेर उनी जुन बसको ढोकामा झुन्डिन सिके, त्यही बसको सहचालक बनेर काम गर्दागर्दै गत शनिबार बिहान उनको जीवन समाप्त भयो । ना ४ ख २२७० नंबरको बसमा गोरखाबाट काठमाडौं जाँदै गर्दा धादिङको झ्याप्लेखोला पहिरोमा पुरिएर उनको अरु दुई साथीहरूसँग एकै चिहान भयो । उनको यातायात पेशा सरल रेखामा कुदेन । जब बूढीगण्डकी जलविद्युत् आयोजनाले मुआब्जा बाँड्यो, उनले पनि केही रकम हात पारे । जुन बसमा खलाँसी बनेर २० वर्ष बिताए, त्यही बस किनेर बसको साहु बन्ने घरसल्लाह मिल्यो । उनले २६ लाखमा अर्जुन भट्टसँग सो बस किने । हिजोसम्मको खलासी आजै गाडी साहु बने । साहुमात्र बनेनन्, सो गाडीको चालक पनि आफैं बनेर स्वरोजगार बने । केही समयपछि नामी ड्राइभर रिठ्ठे कालेलाई ड्राइभर नियुक्त गरे । भीमसेनथापा गाउँपालिका ४ धावाका उनको लाइसेन्सको नाम भने मदन परियार थियो । कोभिडका कारण बिजनेस नपाएपछि किस्ता तिर्न सकेनन् । यही मेसोमा अढाइ वर्षअघि ड्राइभर मदन परियारले १९ लाख ५० हजारमा सो बस किनेका थिए । २६ किस्ता तिरिसक्दा पनि उनले गाडीको छ लाख ३० हजार अझै तिर्न बाँकी नै थियो । गाडी बेचेपछि फाल्टु भएर बसिरहेका नवराजलाई रिठ्ठे कालेले पार्टटाइम कन्डक्टरको काम दिने गरेका रहेछन् । अस्ति शुक्रबार पनि जाम काठमाडौं भनेर कन्डक्टर बनाएर लगेका रहेछन्, सोही बसका संस्थापक साहुजी अर्जुन भट्टले भने, भर्खर एक महिनादेखि खलाँसी सिक्दै गरेको विनय भट्टराई पनि त्यही बसमा थियो । आखिरीमा एउटै बसभित्र तीनै जनाको एकै चिहान भयो । पहिरोमा पुरिनुअघि रिठ्ठेकाले ड्राइभरले राती साँढे १० बजेतिर लापुवेशीबाट काठमाडौँ जाने नाइट बसका ड्राइभर दीपक सुनारलाई फोन सम्पर्क गरेका थिए । हामी बिहान साँढे सातबजे त्यहाँबाट आएको त अहिलेसम्म यहीँ जाममा छौँ । तपाईँ त यहाँ आइपुग्दा भोलि बिहान हुन्छ होला भनेको रहेछ, अर्जुन भट्टले भने, दीपकले सरकारले नाइट बस नहिँडाउनु भनेको छ । हामी त आउँदैनौं भन्ने जवाफ फर्काएका रहेछन् । आफै साहु, आफै ड्राइभर बनिरहेका मदन, यसअघिका खलाँसी, कन्डक्टर र गाडी साहुसमेत बनेका नवराज र भर्खर एक महिनादेखि खलासी सिक्दै गरेका विनय तीनैजनाको एउटै चिहान बन्यो सोही बस ।बसमा जम्मा दुई जना अरु यात्रु थिए । धार्चे गाउँपालिकाका ७ खानीगाउँका सुकबहादुर गुरुङ र उनकै साथी । सुकबहादुरले मुग्लिनमा सो गाडी चढाएका साथीको भने अझै सनाखत हुन सकेको छैन । अन्नपूर्ण पदमार्गमा पर्यटकको सहयोगी बनेर जान लागेका धार्चे ७ खानिगाउँका सुकबहादुर गुरुङ सोही बसभित्र थिए । १०, १२ दिन ट्रेकिङमा हिडेर दसैँअघि घर फर्किने योजना बनाएर गएका उनी अब कहिल्यै फर्कन पाएनन् । उनले राती दुई बजे दिदी मल्ली गुरुङलाई जाममा परिरहेका बेला सम्पर्क गरेका थिए । हामी त अहिलेसम्म सुरुङको मुखभनेर जाममा छमभनेर दिदीलाई फोन गरेका रहेछन्, भाउजु आइती माया गुरुङले भनिन्, त्यसपछि तीनबजेतिर त घटना भएको रहेछ । झ्याप्लेखोला पहिरोमा पुरिएको बसभित्र रहेका पाँचैजनाको शव भेटिएको छ । चालक दलका ३ र २ यात्रुको शव भेटिएको गोरखा दरौंदी यातायात सेवा प्रालिका अञ्जन खत्रीले बताए । आइतबार उद्धारका क्रममा बसभित्र ना ४ ख २२७० नंबरको बस र सोका धनी तथा चालक मदन परियारको शव पहिचान भएको हो । उनी भिमसेन थापा गाउँपालिका ४ धावाका हुन् । साथै चालक धावा निवासी विनय भट्टराई र फुजेलका नवराज तिवारीको शव फेला परेको खत्रीले बताए । दुईजना यात्रुमध्य एकजना धार्चे गाउँपालिका ७ खानीगाउँका २७ वर्षका सुकबहादुर गुरुङ रहेको त्यहाँका वडाअध्यक्ष राकेश गुरुङले पुष्टि गरेका छन् । अर्का यात्रु सुकबहादुरकै सम्पर्कमा मुग्लिनबाट सो बसमा चढेका थिए । गत शुक्रबार धार्चे ७ लापुवेशीबाट काठमाडौँका लागि छुटेको सो बस आइतबारसम्म सम्पर्कविहीन थियो ।"
"क्यानडामा नेपालको पहिलो जित, ओमान ३७ रनले पराजित","काठमाडौं : क्यानडामा जारी त्रिकोणात्मक टि ट्वान्टी सिरिज क्रिकेटमा ओमानलाई हराउँदै नेपाल विजयी भएको छ। किङ सिटीमा आज राति भएको खेलमा नेपालले ओमानलाई ३७ रनले पराजित गरेको हो। जितका लागि १७७ रनको लक्ष्य पाएको ओमानले १९१ ओभरमा सबै विकेट गुमाउँदै १३९ रन बनाउँदै अल आउट भयो। ओमानका लागि सोएविब खानले ३९ बलमा सर्वाधिक ४५ रन र १२ बलमा रफिउल्लाले ३३ रनको योगदान गरे भने फयाज बुट्टले १७ रन जोडे। प्रतिक अथाभालेले १५, खालिद कैलले ११ रन जोडे। नेपालका लागि करण केसीले ३ विकेट, कुशल भुर्तेलले २ विकेट र सन्दीप लामिछाने, रिजन ढकाल, दीपेन्द्र सिंह ऐरीले ११ विकेट लिए। टस हारेर पहिला ब्याटिङ गरेको नेपालले निर्धारित २० ओभरमा ६ विकेटको क्षतिमा १७६ रनको योगफल बनाएको थियो। नेपालका लागि गुल्शन झाले सर्वाधिक ४० रन बनाए। उनले १७ बलमा ३ चौका र ३ छक्का प्रहार गर्दै ४० रनको योगदान गरे। त्यसैगरी कुशल मल्लले ३० रन, आसिफ शेख र अनिल शाहले २७२७ रन, कुशल भुर्तेलले २० रन र ऐरीले १८ रन बनाए। यता कप्तान रोहित पौडेल भने २ रनमा आउट भएका थिए। ओमानका लागि अकिब इलियासले सर्वाधिक तीन विकेट, सकिल अहमेद, फैयाज बुट्ट र जिशान मक्सूदले ११ विकेट लिए। नेपालले तेस्रो खेलमा मंगलबार क्यानडासँग र चौथो खेलमा बुधबार पुन: ओमानको सामना गर्नेछ।"
खोलाले बगाउँदा बेपत्ता भएका चौधरी तीन दिनपछि मृत भेटिए,झापा : माछा मार्ने क्रममा खोलामा डुबेर बेपत्ता भएका झापा कमल गाउँपालिका१ का मुसे भनिने ३५ वर्षीय टिकाराम चौधरी मृत भेटिएका छन् । उनको शव तीन दिनपछि घटनास्थलदेखि करिब ३ किलोमिटर दक्षिण सोही खोलाको बगरमा बालुवाले पुरिएको अवस्थामा फेला परेको प्रहरी कार्यालय झापाले जनाएको छ । प्रहरी टोली र स्थानीयबासीले खोजतलास गर्नेक्रममा सोमबार बिहान साढे ८ बजे उनको शव फेला परेको थियो । शुक्रबार साँझ ७ बजे कमल १ स्थित कृष्णे खोलामा माछा मार्ने क्रममा खोलामा डुबेर उनी बेपत्ता भएका थिए । झापामा बेपत्ता भएका तीनै जनाको शव फेला परिसकेको प्रहरीले जनाएको छ । जमुना खोलाले बगाएको दुई दिनपछि कचनकवल गाउँपालिकाकी १५ वर्षीया बालिका नेहारिका राजवंशी आइतबार मृत भेटिएकी थिइन् भने गौरीगञ्ज गाउँपालिका २ बगहाचौधरीस्थित किस्ने खोलाको पुलबाट हाम फालेका केमालाल ताजुरियाको शव शनिबार साँझ भेटिएको थियो ।
तरकारी आपूर्ति ह्वात्तै घट्यो,"काठमाडौं : अविरल वर्षाका कारण संघीय राजधानी काठमाडौंमा ताजा तरकारी आपूर्ति ह्वात्तै घटेको छ। कालीमाटी फलफूल तथा तरकारी बजार विकास समितिको तथ्यांकअनुसार दैनिक ६ सयदेखि ७ सय टन तरकारी भित्रिने गरेकोमा डेढ सय टनमा सीमित भएको छ। तरकारीको आपूर्ति घटेसँगै मूल्यमा भार पर्ने संकेत देखिएको छ। बाहिरबाट तरकारी भित्रिने मुख्य बजार कालीमाटीमा असोज ११ गते मात्रै ५ लाख ७१ हजार ९ सय १२ किलोग्राम तरकारी भित्रिएको थियो। तर असोज १२ गते भने ह्वात्तै ७२५६ प्रतिशतले घटेर १ लाख ५६ हजार ९ सय ९२ किलोग्राम मात्रै ताजा तरकारी भित्रिएको समितिले जानकारी दिएको छ। कालीमाटी फलफूल तथा तरकारी बजार विकास समितिका सूचना अधिकारी विनय श्रेष्ठ बजारमा दैनिक ७ सय टन हाराहारीमा तरकारी भित्रिरहेकोमा अहिले १ सयदेखि डेढ सय टनमात्रै भित्रिँदा धेरै अभाव देखिएको बताउँछन्। उनी भन्छन्, ग्राहकहरूको माग जस्ताको तस्तै छ तर आपूर्ति कमजोर हुँदा मूल्यमा पनि प्रभाव पर्नु स्वाभाविक हो। विशेष गरेर ताजा तरकारीको मूल्य बढेको छ तर आलु, प्याजको मूल्य धेरै बढेको छैन। अब लामो समयसम्म सामान कम आयो भने पनि यसको असर मूल्यमै पर्ने श्रेष्ठ बताउँछन्। कुनकुन तरकारीको आपूर्ति घट्यो ? कालीमाटी बजारमा विशेष गरेर गोलभेंडा सानो, आलु रातो, प्याज सुकेको, बन्दा, भन्टा लाम्चो, बोडी, घिउ सिमी, तीतेकरेला, घिरौला, भिण्डी, रायो साग, च्याउ, काँक्रो, अदुवा, भेडेखुर्सानी र हरियो धनियाँ धेरै कम छन्। अघिल्लो दिनको तुलनामा यी तरकारीहरू अधिकतम ९६७७ प्रतिशतले कम आएका छन्। यतिबेला भेडेखुर्सानी अभाव छ। किनभने गत असोज ११ गते १ हजार ५ सय ५० किलोग्राम भेडेखुर्सानी कालीमाटीमा बिक्रीका लागि ल्याइएकोमा १२ गते भने ५० किलोमात्रै ल्याइएको छ। जसको औसत मूल्य प्रतिकिलो ग्राम १ सय २५ रुपैयाँ रहेको छ। कालीमाटीमै तरकारी आपूर्ति कम हुँदा समग्रमा अभाव हुन थालेको हो। ताजा तरकारीबाहेकको रातो आलु र सुकेको प्याजसमेत कालीमाटीमा कम भित्रिएको छ। यी वस्तुको आगमन क्रमशः ६७२१ र ६३१७ प्रतिशतले घटेको छ। रातो आलुको मात्रै थोक मूल्य प्रतिकेजी औसत ७८ रुपैयाँ छ भने सुकेको प्याजको औसत १ सय १९ रुपैयाँ हाराहारीमा छ। यस्तै, गोलभेंडा सानो १५ हजार ३ सय ४० किलोग्राम भित्रिएकोमा ४६६ प्रतिशतले घटेर १४ हजार ६ सय २५ केजीमात्रै आपूर्ति भएको छ। यसको मूल्य प्रतिकेजी १ सय रुपैयाँसम्म छ। यसैगरी अन्य ताजा तरकारीमा बन्दाको आपूर्ति ९३ प्रतिशतले घटेको छ। यसैगरी क्रमशः लाम्चो भन्टा ८६४० प्रतिशत, बोडी ७५२२ प्रतिशत, घिउ सिमी ९५३५ प्रतिशत, तीतेकरेला ५४३३ प्रतिशत, घिरौला ९५१४ प्रतिशत, भिण्डी ९११६ प्रतिशत, रायो साग ३५६६ प्रतिशत, च्याउ ८७८६ प्रतिशत, काँक्रो ९०१७ प्रतिशत, अदुवा ४० प्रतिशत र हरियो धनियाँ ९४३३ प्रतिशतले आपूर्र्ति घटेको छ। यसका बाबजुद पनि चिचिण्डो, फर्सी हरियो, स्कुस, तोफु र खुर्सानी हरियोको आगमन भने राम्रो गतिमा बढिरहेको छ। यतिबेला बढी सिजनमा रहेको यी तरकारीको आपूर्ति बढेसँगै मूल्य पनि तुलनात्मक रूपमा कम देखिन्छ। स्कुस, हरियो फर्सीको प्रतिकेजी ५० रुपैयाँदेखि ६० रुपैयाँसम्मको थोक मूल्यमा बिक्री भइरहेको छ। कृषि क्षेत्रको क्षतिको तथ्यांक संकलन गर्न मन्त्रीको निर्देशन कृषि तथा पशुपन्छी विकासमन्त्री रामनाथ अधिकारीले हालैको बाढीले कृषि क्षेत्रमा पारेको वास्तविक क्षतिको यकिन गरी आगामी रणनीति बनाउन मन्त्रालयका अधिकारीहरूलाई निर्देशन दिएका छन्। शनिबार आएको बाढीले कृषि क्षेत्रमा पारेको क्षतिका सम्बन्धमा आइतबार कृषि तथा पशुपन्छी विकास मन्त्रालयमा बसेको आकस्मिक बैठकमा मन्त्री अधिकारीले बाढीले कृषि क्षेत्रमा के, कति क्षति पुर्याएको छ यसको वास्तविक तथ्यांक छिटो संकलन गर्न निर्देशन दिएका हुन्। यसैक्रममा मन्त्री अधिकारीले भने, बाढीले थुप्रै कृषि उपजहरूमा क्षति पुर्याएको सुनिएको छ, यसलाई सम्बोधन गर्न आवश्यक छ। बैठकमा क्षतिको यकिन तथ्यांक छिटो संकलन गरी आगामी रणनीति बनाउने निर्णय भएको कृषि तथा पशुपन्छी विकास मन्त्रालयले जनाएको छ।"
हवाई उद्दारमा तीव्रता : २९४ जनाको सकुशल उद्दार,"काठमाडौं : बाढी, पहिरो, डुबान तथा प्राकृतिक विपद्का घटनामा काभ्रेपलाञ्चोकको विभिन्न स्थानमा अलपत्र परेका यात्रु तथा स्थानीयको हवाई उद्दारलाई तीव्र पारिएको छ । आइतबारदेखि गृह मन्त्रालयको अनुरोधमा नेपाली सेनाको हेलिकोप्टरले काभ्रेपलाञ्चोकको बढी प्रभावित क्षेत्र रोशी गाउँपालिकालगायत विभिन्न प्रभावित क्षेत्रमा उद्दारका लागि हेलिकोप्टर परिचालित रहेको गृह मन्त्रालयका प्रवक्ता एवं सहसचिव ऋषिराम तिवारीले जानकारी दिए। 'गत शनिबार खराब मौसमका कारण काभ्रेपलाञ्चोकमा हेलिबाट उद्दार गर्न सकिएन,'उनले भने,'मौसममा सुधार आएसँगै सेनाको हेलिकोप्टर उद्दारमा निरन्तर खटिएको छ ।' उनले सोमबार (हालसम्म) सेनाको हेलिकोप्टरबाट काभ्रेपलाञ्चोकको दार्चा र मंगलटारबाट १३२ जनाको सकुशल उद्दार गरी सुरक्षित स्थानमा ल्याइएको जानकारी दिए । उद्दार गरी ल्याइएका र अलपत्र यात्रु तथा स्थानीयहरूलाई गृह मन्त्रालयले तत्कालको राहत सामाग्री पनि उपलब्ध गराइरहेको उनको भनाइ छ । त्यसैगरी प्रभावित क्षेत्रमा खोज तथा उद्दारका लागि नेपाली सेनाको हेलिकोप्टर सिन्धुली र ललितपुरमा समेत पठाइएको प्रवक्ता तिवारीले बताए। आइतबार काभ्रपलाञ्चोक, सिन्धुली र ललितपुरमा गरी १६२ जनाको हेलिकोप्टरबाट उद्दार गरिएको थियो । यहाँको बिपी राजमार्गमा अवरुद्ध सडक खुलाउनुका साथै डोरीको सहायताबाट समेत सुरक्षाकर्मीले अलपत्र यात्रुहरूको उद्दार जारी राखेका छन् भने सो क्षेत्रको सडक सुचारु गर्न आवश्यक सवारीसाधनका लागि पेट्रोलियम पदार्थ समेत हेलिकोप्टरबाट ढुवानी गरिरहेको गृह मन्त्रालयले जनाएको छ । यता पहिरोका कारण पृथ्वी राजमार्गअन्र्तगत धादिङको झ्याप्ले अवरुद्ध सडक आइतबार रातिदेखि सुचारु भएको छ । विपद्मा अलपत्र परेकाहरूको उद्दारमा नेपाली सेना, सशस्त्र प्रहरी बल र नेपाल प्रहरीको टिम प्रभावित क्षेत्रमा सक्रियताका साथ परिचालित रहेको गृह मन्त्रालयले जनाएको छ । प्रवक्ता तिवारीका अनुसार हालसम्म सुरक्षाकर्मीहरूले चार हजार जनाको सकुशल उद्दार गरिसकेको छ । खोज, उद्दार तथा राहत कार्यलाई तीव्रता दिने, अस्थायी आवास निर्माणका लागि अनुदान उपलब्ध गराउने, अवरुद्ध सडक मर्मत गरी आवागमन सुचारु गर्न सबै सरोकारवाला मन्त्रालय एंव निकायसित समन्वय गरी अघि बढ्ने, विपद्मा परी घाइते भएका नागरिकहरुको निःशुल्क स्वास्थ्य उपचार लगायतका काम प्रभावकारी बनाउँदै लैजाने गृह मन्त्रालयको जनाएको छ । बाढी पहिरोमा परी हालसम्म १९३ जनाको ज्यान गएको छ भने ३१ जना बेपत्ता छन्। ९६ जना घाइतेको विभिन्न अस्पतालमा उपचार भइरहेको छ।"
मुटु जोगाऊँ,"मुटु नजोगाई जीवन स्वस्थ्य हुँदैन, तसर्थ मुटु जोगाउनुपर्छ । स्वस्थ नागरिक नै देशका सम्पत्ति हुन् । नेपालको जनसंख्याका एक तिहाई अर्थात् १ करोडजनामा कुनै न कुनै रूपमा मुटुरोग छ भन्ने तथ्यांक आफैंमा डरलाग्दो हो । मुटुरोग विशेषज्ञहरू र स्वास्थ्य निकायहरूले त्यसै भन्छन् । पछिल्लो २० वर्षमा मुलुकमा मुटुरोगी ५ गुनाले बढेका छन् । यो तीब्रतर रूपमा भइरहेको वृद्धिले ठूलो संख्याका नेपालीलाई रोगी बनारहेको देखाउँछ । मुटुरोग सामान्य होइन, घातक हो, जसको उपचार साधारण नेपालको गच्छेले भ्याउँदैन । विश्व स्वास्थ्य संगठनका अनुसार बर्सेनि २ करोड ५ लाख मानिसले विश्वभर मुटुरोगकै कारण ज्यान गुमाउँछन् । नेपाल जस्ता गरिब मुलुकमा मुटुरोगी धेरै बढिरहेका छन् । र, २०३० सम्म बर्सेनि मुटुरोगकै कारण मृत्युवरण गर्नेहरू २ करोड ५० लाख पुग्ने अनुमान छ । यो नेपाल र नेपालजस्तै गरिब मुलुकहरूको ठूलो चुनौती बनेको छ । मुटुरोगी बढ्नुको प्रमुख कारण जीवनशैली र खानपान हो । चिकित्सकहरूका अनुसार ९० प्रतिशत नेपालीले मुटुरोग नहुने खानपान गर्दैनन् । जे खान्छन् र जस्तो जीवनशैली बिताइरहेका छन्, त्यसैले बनाइरहेको छ, मुटुरोगी । नेपालमा करिब ३० प्रतिशत वयस्कलाई उच्च रक्तचाप रहेको नेपाल एनसीडी एलायन्सले जनाएको छ । २५ प्रतिशतलाई कोलेस्टेरोल छ । १० प्रतिशत मधुमेह रोगी छन् । खानपानमा जंकफुट अर्थात् पत्रु खानाको चलन बढिरहेको छ । धूमपान, मद्यपान गर्ने बढेका छन् । चिल्लो र बोसोयुक्त खाना खानु पनि मुटुरोग निम्त्याउने अर्काे मुख्य कारण हो । सरकारले १५ वर्षभन्दा मुनिका बालबालिका र ७५ वर्षमाथिका ज्येष्ठ नागरिकको मुटुरोग उपचार निःशुल्क गर्छ । उपचारका विभिन्न प्रविधि पनि भित्रिएका छन् । अरू उमेर समूहमा पनि १ लाख रुपैयाँको उपचारमा सरकारी सहयोग नै पाइन्छ । तर राज्यले उपचारमा भन्दा रोग नलाग्नेतिर ध्यान बढाउन जरुरी छ । नागरिकले पनि आफ्नो स्वास्थ्यको ख्याल गर्दै खानपान र जीवनशैलीमा व्यापक सुधार गर्नुपर्छ । सबैभन्दा पनि आफ्नो स्वास्थ्यको ख्याल आफैं राख्नु सबै नागरिकको कर्तव्य हो । त्यसमा राज्यले सचेत तुल्याउने र स्वच्छ खानपानको वातावरण तयार गर्न दायित्व निर्वाह गर्नुपर्छ नै । खानाको स्वच्छता र मापदण्डमा राज्यको नियमन अत्यन्त कडा हुनुपर्छ । तर, हाम्रो देशमा ठूलो हेलचक्र्याइँ गरिएको छ । त्यसैले नागरिक रोगी भएका छन् । मुटु नजोगाई जीवन स्वस्थ्य हुँदैन, तसर्थ मुटु जोगाउनुपर्छ । स्वस्थ नागरिक नै देशका सम्पत्ति हुन् ।"
मुटु जोगाऊँ,"मुटु नजोगाई जीवन स्वस्थ्य हुँदैन, तसर्थ मुटु जोगाउनुपर्छ । स्वस्थ नागरिक नै देशका सम्पत्ति हुन् । नेपालको जनसंख्याका एक तिहाई अर्थात् १ करोडजनामा कुनै न कुनै रूपमा मुटुरोग छ भन्ने तथ्यांक आफैंमा डरलाग्दो हो । मुटुरोग विशेषज्ञहरू र स्वास्थ्य निकायहरूले त्यसै भन्छन् । पछिल्लो २० वर्षमा मुलुकमा मुटुरोगी ५ गुनाले बढेका छन् । यो तीब्रतर रूपमा भइरहेको वृद्धिले ठूलो संख्याका नेपालीलाई रोगी बनारहेको देखाउँछ । मुटुरोग सामान्य होइन, घातक हो, जसको उपचार साधारण नेपालको गच्छेले भ्याउँदैन । विश्व स्वास्थ्य संगठनका अनुसार बर्सेनि २ करोड ५ लाख मानिसले विश्वभर मुटुरोगकै कारण ज्यान गुमाउँछन् । नेपाल जस्ता गरिब मुलुकमा मुटुरोगी धेरै बढिरहेका छन् । र, २०३० सम्म बर्सेनि मुटुरोगकै कारण मृत्युवरण गर्नेहरू २ करोड ५० लाख पुग्ने अनुमान छ । यो नेपाल र नेपालजस्तै गरिब मुलुकहरूको ठूलो चुनौती बनेको छ । मुटुरोगी बढ्नुको प्रमुख कारण जीवनशैली र खानपान हो । चिकित्सकहरूका अनुसार ९० प्रतिशत नेपालीले मुटुरोग नहुने खानपान गर्दैनन् । जे खान्छन् र जस्तो जीवनशैली बिताइरहेका छन्, त्यसैले बनाइरहेको छ, मुटुरोगी । नेपालमा करिब ३० प्रतिशत वयस्कलाई उच्च रक्तचाप रहेको नेपाल एनसीडी एलायन्सले जनाएको छ । २५ प्रतिशतलाई कोलेस्टेरोल छ । १० प्रतिशत मधुमेह रोगी छन् । खानपानमा जंकफुट अर्थात् पत्रु खानाको चलन बढिरहेको छ । धूमपान, मद्यपान गर्ने बढेका छन् । चिल्लो र बोसोयुक्त खाना खानु पनि मुटुरोग निम्त्याउने अर्काे मुख्य कारण हो । सरकारले १५ वर्षभन्दा मुनिका बालबालिका र ७५ वर्षमाथिका ज्येष्ठ नागरिकको मुटुरोग उपचार निःशुल्क गर्छ । उपचारका विभिन्न प्रविधि पनि भित्रिएका छन् । अरू उमेर समूहमा पनि १ लाख रुपैयाँको उपचारमा सरकारी सहयोग नै पाइन्छ । तर राज्यले उपचारमा भन्दा रोग नलाग्नेतिर ध्यान बढाउन जरुरी छ । नागरिकले पनि आफ्नो स्वास्थ्यको ख्याल गर्दै खानपान र जीवनशैलीमा व्यापक सुधार गर्नुपर्छ । सबैभन्दा पनि आफ्नो स्वास्थ्यको ख्याल आफैं राख्नु सबै नागरिकको कर्तव्य हो । त्यसमा राज्यले सचेत तुल्याउने र स्वच्छ खानपानको वातावरण तयार गर्न दायित्व निर्वाह गर्नुपर्छ नै । खानाको स्वच्छता र मापदण्डमा राज्यको नियमन अत्यन्त कडा हुनुपर्छ । तर, हाम्रो देशमा ठूलो हेलचक्र्याइँ गरिएको छ । त्यसैले नागरिक रोगी भएका छन् । मुटु नजोगाई जीवन स्वस्थ्य हुँदैन, तसर्थ मुटु जोगाउनुपर्छ । स्वस्थ नागरिक नै देशका सम्पत्ति हुन् ।"
आफैंले सिकेको गाडीमा अस्ताए,"गोरखा : गोरखा फुजेलका ३८ वर्षका नवराज तिवारीले २०५८ सालदेखि नै बसको खलासी बन्न सिकेका हुन् । १६ वर्षको उमेरमा खलासी बनेर उनी जुन बसको ढोकामा झुन्डिन सिके, त्यही बसको सहचालक बनेर काम गर्दागर्दै गत शनिबार बिहान उनको जीवन समाप्त भयो । ना ४ ख २२७० नंबरको बसमा गोरखाबाट काठमाडौं जाँदै गर्दा धादिङको झ्याप्लेखोला पहिरोमा पुरिएर उनको अरु दुई साथीहरूसँग एकै चिहान भयो । उनको यातायात पेशा सरल रेखामा कुदेन । जब बूढीगण्डकी जलविद्युत् आयोजनाले मुआब्जा बाँड्यो, उनले पनि केही रकम हात पारे । जुन बसमा खलाँसी बनेर २० वर्ष बिताए, त्यही बस किनेर बसको साहु बन्ने घरसल्लाह मिल्यो । उनले २६ लाखमा अर्जुन भट्टसँग सो बस किने । हिजोसम्मको खलासी आजै गाडी साहु बने । साहुमात्र बनेनन्, सो गाडीको चालक पनि आफैं बनेर स्वरोजगार बने । केही समयपछि नामी ड्राइभर रिठ्ठे कालेलाई ड्राइभर नियुक्त गरे । भीमसेनथापा गाउँपालिका ४ धावाका उनको लाइसेन्सको नाम भने मदन परियार थियो । कोभिडका कारण बिजनेस नपाएपछि किस्ता तिर्न सकेनन् । यही मेसोमा अढाइ वर्षअघि ड्राइभर मदन परियारले १९ लाख ५० हजारमा सो बस किनेका थिए । २६ किस्ता तिरिसक्दा पनि उनले गाडीको छ लाख ३० हजार अझै तिर्न बाँकी नै थियो । गाडी बेचेपछि फाल्टु भएर बसिरहेका नवराजलाई रिठ्ठे कालेले पार्टटाइम कन्डक्टरको काम दिने गरेका रहेछन् । अस्ति शुक्रबार पनि जाम काठमाडौं भनेर कन्डक्टर बनाएर लगेका रहेछन्, सोही बसका संस्थापक साहुजी अर्जुन भट्टले भने, भर्खर एक महिनादेखि खलाँसी सिक्दै गरेको विनय भट्टराई पनि त्यही बसमा थियो । आखिरीमा एउटै बसभित्र तीनै जनाको एकै चिहान भयो । पहिरोमा पुरिनुअघि रिठ्ठेकाले ड्राइभरले राती साँढे १० बजेतिर लापुवेशीबाट काठमाडौँ जाने नाइट बसका ड्राइभर दीपक सुनारलाई फोन सम्पर्क गरेका थिए । हामी बिहान साँढे सातबजे त्यहाँबाट आएको त अहिलेसम्म यहीँ जाममा छौँ । तपाईँ त यहाँ आइपुग्दा भोलि बिहान हुन्छ होला भनेको रहेछ, अर्जुन भट्टले भने, दीपकले सरकारले नाइट बस नहिँडाउनु भनेको छ । हामी त आउँदैनौं भन्ने जवाफ फर्काएका रहेछन् । आफै साहु, आफै ड्राइभर बनिरहेका मदन, यसअघिका खलाँसी, कन्डक्टर र गाडी साहुसमेत बनेका नवराज र भर्खर एक महिनादेखि खलासी सिक्दै गरेका विनय तीनैजनाको एउटै चिहान बन्यो सोही बस ।बसमा जम्मा दुई जना अरु यात्रु थिए । धार्चे गाउँपालिकाका ७ खानीगाउँका सुकबहादुर गुरुङ र उनकै साथी । सुकबहादुरले मुग्लिनमा सो गाडी चढाएका साथीको भने अझै सनाखत हुन सकेको छैन । अन्नपूर्ण पदमार्गमा पर्यटकको सहयोगी बनेर जान लागेका धार्चे ७ खानिगाउँका सुकबहादुर गुरुङ सोही बसभित्र थिए । १०, १२ दिन ट्रेकिङमा हिडेर दसैँअघि घर फर्किने योजना बनाएर गएका उनी अब कहिल्यै फर्कन पाएनन् । उनले राती दुई बजे दिदी मल्ली गुरुङलाई जाममा परिरहेका बेला सम्पर्क गरेका थिए । हामी त अहिलेसम्म सुरुङको मुखभनेर जाममा छमभनेर दिदीलाई फोन गरेका रहेछन्, भाउजु आइती माया गुरुङले भनिन्, त्यसपछि तीनबजेतिर त घटना भएको रहेछ । झ्याप्लेखोला पहिरोमा पुरिएको बसभित्र रहेका पाँचैजनाको शव भेटिएको छ । चालक दलका ३ र २ यात्रुको शव भेटिएको गोरखा दरौंदी यातायात सेवा प्रालिका अञ्जन खत्रीले बताए । आइतबार उद्धारका क्रममा बसभित्र ना ४ ख २२७० नंबरको बस र सोका धनी तथा चालक मदन परियारको शव पहिचान भएको हो । उनी भिमसेन थापा गाउँपालिका ४ धावाका हुन् । साथै चालक धावा निवासी विनय भट्टराई र फुजेलका नवराज तिवारीको शव फेला परेको खत्रीले बताए । दुईजना यात्रुमध्य एकजना धार्चे गाउँपालिका ७ खानीगाउँका २७ वर्षका सुकबहादुर गुरुङ रहेको त्यहाँका वडाअध्यक्ष राकेश गुरुङले पुष्टि गरेका छन् । अर्का यात्रु सुकबहादुरकै सम्पर्कमा मुग्लिनबाट सो बसमा चढेका थिए । गत शुक्रबार धार्चे ७ लापुवेशीबाट काठमाडौँका लागि छुटेको सो बस आइतबारसम्म सम्पर्कविहीन थियो ।"
"फराकिलो ठाउँ देखेर गाडी रोकिए, त्यही ठाउँमा पहिरोले पुर्यो","चितवन : फराकिलो ठाउँ देखेर सवारी पार्किङ गरिए । त्यही ठाउँमा पहिरो खस्यो । त्रिभुवन राजपथको झ्याप्ले खोलामा खसेको पहिरोले तीनवटा यात्रुवाहक साधन र ३५ जनालाई एकैपटक पुर्यो । फराकिलो ठाउँ देखेर रोकिएका गाडी माथिबाट लेदोसहितको १० फिट अग्लो पहिरो खस्यो । जोखिमयुक्त सडकका कारण अनाहकमा यात्रुले ज्यान गुमाए, कैयांैले सास्ति पाए । रातिमा खसेको पहिरोले राजधानीको यात्रामा निस्केकाहरूको जिन्दगीको यात्रा नै टुंग्याइदियो । धुनिबेंसी नगरपालिका९ झ्याप्ले खोलामा क्षणभरमै धेरैको सपना समाप्त भए । घटनामा बिचल्ली पर्ने यात्रुको चिच्चाहट पनि उस्तै थियो । कोही विदेशको उडान, कसैलाई परीक्षाको चटारो । यो बाध्यतालाई रोकेन झरी र पहिरोले । हिँडेरै सकसको यात्रा गरेर राजधानी प्रवेश गरे । भिरको बाटो अनि पहिरोको डर । जोखिम मोलेरै धेरैले सास्तिको यात्रा गरे । यिनै मध्ये चितवनस्थित भरतपुर ४ का दयाराम पौडेलले भिरको बाटो छिचोलेरै काठमाडौं पुगेको बताए । वैदेशिक रोजगारका लागि अन्तर्वार्ताका हिँडेका पौडेलले जोखिमको यात्रा मात्रै गरेनन् , सास्ति पनि पाए । राजधानी जाने बाटोको हालत यस्तो रह्यो कि ज्यान हत्केलामा राखेर हिडेर काठमाडौं आएँ, उनले भने , बाटोमा भगवान पुकार्दै परिवार सम्झिदै हिडे । प्रहरीले छोटो बाटो देखाइदिएपछि उनीहरू हिँडरै राजधानी छिरे । राजमार्गको सबै ठाँउमा पहिरो खसेको छ । त्रासको मानसिकतामा अधिकांशले यात्रा गरे । नौबिसेभन्दा माथि बढी जोखिम छ । सित्रेखोलाभन्दा माथि धेरै पैदल यात्रा गए । पहिरोले हिँड्न सकस भए पनि कामको बाध्यताले यात्रा गरे । चितवनबाट अध्ययनका लागि गएका पूर्वी चितवन जुटपानीका सुप्रिम कँडेलले जीवनकै कष्टकर यात्रा गरेको दुखेसो गरे । पढ्नका लागि भर्ना गर्ने समय सकिन लाग्यो । बीचमा आएपछि यस्तो भयो । नफर्किन मिल्यो न अगाडि जान । कहाँ कतिखेर पहिरो आउँछ, डरैडरमा ज्यान बचाएर काठमाडौं पुगें, उनले भने , भोकले रन्थनिएको बेला बाटोमा त्यस्तै महँगीको मारमा परेम् । सारै दुःख पाइयो । घटनास्थलमा यात्रु र तीनका आफन्तको चिच्चाहट र कोलाहल पनि कम्ती दर्दनाक थिएन । घटनास्थलबाट आठ किलोमिटर परसम्म सवारी जाम थियो । पछि चन्द्रागिरि नगरपालिकासँगको समन्वयमा सुरुङ मार्गबाट अलपत्र तरकारी, मासुजन्य पदार्थ, पशुचौपाया ढुवानीका साधनलाई पनि सुरुङ मार्गबाट प्रवेश गराइएको थियो । सडकमा रहेका यात्रुले महँगो शुल्क तिरेर खाएका थिए । राजधानीबाट १५ किलोमिटरको दूरीमा रहेको घटनास्थलमा उद्धारमा ढिलाइ भयो । सरकारको सक्रियतामा तदारुकता देखिएन । शनिबार बिहान साँझबाट थालिएको उद्धारको काममा शनिवार राती करिब आठ बजे मात्रै सकिएको थियो । घटनास्थलभन्दा करिब तीन सयम मिटर माथीबाट पहिरो खसेको हो गोरखाको धार्चे गाउँपालिका७ लापुबेँसीबाट काठमाडौंका लागि छुटेको ना ४ ख २२७० नम्बरको बसमा पाँच जना फेला परे । बसबाट चालक गोरखा भीमसेन थापा गाउँपालिका ४ धावाका मदन दमाई, बसका स्टाफहरू धावाकै विनय भट्टराई, गण्डकी गाउँपालिका फुजेलका नवराज तिवारी, धार्चे गाउँपालिका ७ का सुकबहादुर गुरुङ रहेको गोरखा दरौंदी यातायात सेवा प्रालिले जनाएको छ । चितवनबाट गएको बा २ ख १३४५ नम्बरको माइक्रो बस (जम्बोहाइस) मा चालक सहित १६ जना को शव फेला परेको थियो । बुटवलबाट गएको लु १ ज ४५७८ नम्बरको माइक्रोबसमा डेढ वर्षको बच्चासहित १४ जनाको शव फेला पर्यो । त्रिभुवन राजपथअन्र्तगत नौविसेनागढुंगाको बीचमा सडक स्तरोन्नतीको काम भइरहेको छ । राजधानी काठमाडौंबाट करिब १५ किलोमिटरको दूरीमा घटनास्थल पर्छ । दुई दिन हुँदा पनि उद्धारमा ढिलाइ भएको छ । भीरमाथिको सडक पहिला थुनिएको हो । त्यसपछि तल्लो भिरमा आएर पहिरो खसेको हो । हामीलाई खोज्नै समय लाग्यो । शनिबार साँझ मात्रै सबे निकालेका हौं, घटनास्थलमा खटिएका वडा अध्यक्ष माधव सिलवालले भने, गाडीको पाटपुर्जा अलग भएको अवस्था थियो । सबैको सहयोगबाट साँझ मात्रै उद्धारको काम सकिएको हो । उनका अनुसार झ्याप्ले खोलामा २०५५ र २०५९ सालमा पनि पहिरो गएको थियो ।"
कार्यवाहक प्रधानमन्त्री सिंहको नेतृत्व विपद्मा खट्न नसकेको भन्दै कांग्रेसमा आलोचना,"अहिले उपप्रधान तथा सहरी विकासमन्त्री सिंह कार्यवाहक प्रधानमन्त्रीको जिम्मेवारीमा छन्। उनको कार्यवाहक नेतृत्वले पनि विपद्का बेला खट्न नसकेको गुनासो कांग्रेस बैठकमा उठेको थियो। सँगसँगै गृहमन्त्री रमेश लेखकको पनि आलोचना भएको थियो। काठमाडौं : सत्तासीन कांग्रेसको केन्द्रीय कार्यसम्पादन समितिको बैठकमा सरकारले पूर्वतयारी गर्ने समय हुँदा पनि नगरेको भन्दै आलोचना भएको छ। अविरल वर्षापछि उपत्यका आसपाससहित देशका विभिन्न स्थानमा १७० जनाको मृत्यु, ४२ जना बेपत्ता र असामान्य भौतिक संरचनामा ठूलो क्षति भएपछि सरकारले आवश्यक तयारी नगरेको भन्दै चर्को आलोचना भएको हो। पार्टी सभापति शेरबहादुर देउवाको निवास बूढानीलकण्ठमा आइतबार बिहान कार्यसम्पादन समिति बैठक बसेको थियो। उक्त बैठकमा कार्यवाहक प्रधानमन्त्री प्रकाशमान सिंह र गृहमन्त्री लेखकले विपद्मा सरकारले गरेका काम तथा प्रयासबारे ब्रिफिङ गरेका थिए। कांग्रेस सरकारमा समावेश भए पनि बाढीमा सरकारले प्रभावशाली भूमिका देखाउन नसकेको भन्दै कार्यसम्पादन समितिका सदस्यले सरकारको कार्यशैली प्रति गुनासो गरेका थिए। अहिले उपप्रधान तथा सहरी विकासमन्त्री सिंह कार्यवाहक प्रधानमन्त्रीको जिम्मेवारीमा छन्। उनको कार्यवाहक नेतृत्वले पनि विपद्का बेला खट्न नसकेको गुनासो कांग्रेस बैठकमा उठेको थियो। सँगसँगै गृहमन्त्री रमेश लेखकको पनि आलोचना भएको थियो। नख्खु खोलमा उद्धारको पर्खाइमा रहेका मानिसलाई बचाउन लामो समयसम्म पनि सरकारी संयन्त्र नपुगेपछि सरकारप्रति प्रश्न तेर्सिएको हो। लेखकको व्यवहार र कार्यशैलीको पनि आलोचना भएको छ। एक पदाधिकारीले भने, बाढी पहिरोको विपद्मा सक्रिय भएर काममा लाग्नुको साटो उद्धार गर्न सकिएन भन्दै सञ्चारमाध्यममा भाषण गर्नु शोभानीय भएन। बैठकमा उक्त विषयमा समेत प्रश्न उठेपछि गृहमन्त्री लेखकले सरकारले सीमित स्रोत साधनमा काम गर्नुपरेको गुनासो गरेका थिए। बैठकमा सहभागी भएका कांग्रेस सहमहामन्त्री जीवन परियारले राजधानी जस्तो ठाँउमाा उद्धारमा ढिलाई हुँदा कसैको ज्यान जाने सम्मका घटना घट्ने, सजगता नअपनाउँदा नागढुंगामा ठूलो मानवीय क्षति भएकोमा प्रश्न उठ्नु स्वाभाविक भएको बताए। परियारले भने, ठूलो घटना भयो। राजधानी आसपासमै समयमा उद्धार नहुँदा अनाहकमा धेरैको ज्यान गएको छ। यस्तो समयमा सरकारमाथि प्रश्न उठ्छ। हामी सत्तारुढ छौं भनेर घटना घटेका कुरा ढाकछोप गर्न मिल्दैन। सरकारलाई झक्झकाउनका लागि पनि सरकारका कमिकमजोरीका विषय उठान गरिदिनुपर्छ। परियारले भने बैठकमा सरकारको विषयमा करिब सबैले प्रश्न उठाउनुभएको छ। सरकारले छिटो उद्धार गर्न सक्ने ठाउँमा पनि गर्न नसकेको प्रति हाम्रो प्रतिप्रश्न हो। बाँकी त प्राकृत्तिक विपत्ति कसैको हातमा हुँदैन। कार्यसम्पादनको बैठकपछि जारी विज्ञप्तिमा पनि सरकारको पूर्वतयारी नदेखिएको र उद्धारको काम पनि प्रभावकारी नभएको भन्दै आलोचना भएको विज्ञप्ति कांग्रेसले जारी गरेको छ। विज्ञप्तिमा भनिएको छ, नियमित रुपले झेल्नु परेको प्राकृतिक विपद्सँग जुध्न आवश्यक पूर्वतयारी र उद्धारमा अझै तीव्र र चुस्त तयारीको आवश्यकता खड्किएको छ। अतः तिनै तहको सरकारले निभाउनुपर्ने भूमिकाको एकीकृत रणनीति र चुस्त कार्ययोजना निर्माण गर्न तथा उद्धारमा आवश्यक पर्ने स्रोतसाधनको पर्याप्त जोहो गर्न कार्यसम्पादन समितिको यो बैठक सरकारलाई ध्यानाकर्षण गराउँदछ। काठमाडौं उपत्यकाभित्र मात्रै अविरल वर्षाले ४८ जनाको मृत्यु भएको छ। बिहीबारदेखि परेको अविरल वर्षाले काठमाडौं उपत्यकासहित देशका अधिकांश जिल्लामा विपद् निम्त्याएको छ। जनधनको पनि उत्तिकै क्षति भएको छ। बैठकमा गृहमन्त्री लेखकले भने सीमित स्रोत र साधनका बीच विपदमा काम गर्नुपरेको बताएका थिए। लेखकले सरकारले ३३ सय जनालाई समयमा उद्धार गरेर ठूलो मानवीय क्षति हुनबाट जोगाएको बताएका थिए। कांग्रेसले सम्पूर्ण नेता तथा कार्यकर्तालाई बाढीपहिरो पीडितको उद्धार र राहतमा सक्रिय रहन पनि निर्देशन दिएको छ। जिल्लाजिल्लामा संगठन सुदृढीकरणका लागि खटाइएका केन्द्रीय सदस्यहरूलाई बाढीपहिरो पीडितको उद्धार तथा राहतका कार्यमा सक्रिय रहन निर्देशन दिइएको प्रवक्ता डा प्रकाशशरण महतले जानकारी दिए।"
"मन्त्रिपरिषद् बैठकमा प्रधानन्त्रीको ब्रिफिङ, भन्छन् मोदीसँगको भेटघाट फलदायी भयो","काठमाडौं : प्रधानमन्त्री केपी शर्मा ओलीले सोमबार बसेको मन्त्रिपरिषद् बैठकमा अमेरिका भ्रमणका विषयमा ब्रिफिङ गरेका छन्। संयुक्त राष्ट्रसंघको महासभामा भाग लिएर सोमबार स्वदेश फर्किएका ओलीले मन्त्रिपरिषद्मा ब्रिफिङ गरेका हुन्। प्रधानमन्त्री कार्यालय स्रोतका अनुसार ओलीले भारतीय समकक्षी नरेन्द्र मोदीसँगको भेट राम्रो भएको बताएका थिए। मोदीसँग दुई देशबीचको सम्बन्धलाई प्रगाढ बनाएर लैजाने विषयमा छलफल भएको प्रधानमन्त्रीको भनाइ थियो। 'भारतीय प्रधानमन्त्रीसँगको भेटघाटले राम्रो वातावरण बनाएको उहाँको ब्रिफिङ थियो,' प्रधानमन्त्री कार्यालय स्रोतले अन्नपूर्णसँग भन्यो। प्रधानमन्त्री ओली र समकक्षी मोदीबीच गत असोज ६ गते न्युयोर्कमा भेटवार्ता भएको थियो। उनीहरूबीच ऊर्जा, प्रविधि र व्यापारजस्ता मुद्दाहरूमा केन्द्रित रहेको थियो। भेटपछि प्रधानमन्त्री ओलीले सामाजिक सञ्चालमा भनेका थिए, भारतनेपाल मित्रता धेरै बलियो छ र हामी हाम्रो सम्बन्धलाई अझ गति दिन चाहन्छौं। हाम्रो वार्ता ऊर्जा, प्रविधि र व्यापार जस्ता मुद्दाहरूमा केन्द्रित थियो। भेटमा सँगै रहेकी परराष्ट्रमन्त्री आरजु राणा देउवाले भारतीय प्रधानमन्त्री मोदीले छिट्टै नेपाल भ्रमणमा आउने बताएकी थिइन्। त्यस्तै प्रधानमन्त्री ओलीले संयुक्त राष्ट्रसंघको मञ्चमा नेपालको तर्फबाट उठाउनुपर्ने विषयमा जोड दिएको बताएका थिए। उनले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि राष्ट्रसंघका बैठकहरूमार्फत आह्वान गरेका थिए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरेका थिए। अमेरिकी भ्रमणका दौरान प्रधानमन्त्री ओलीले कुवेतका राजकुमार एवं प्रधानमन्त्री शेख सबाह अल खलेद अल हमाद अल मुबारक अल सबाह, भुटानका प्रधानमन्त्री दासो छिरिङ तोग्बे, फिनल्यान्डका राष्ट्रपति अलेक्जेण्डर स्टब र सामोआका प्रधानमन्त्री फैमे नाओमी माताफासँग साइडाइन वार्ता गरेका थिए। त्यस्तै अमेरिकी राष्ट्रपति जो बाइडेन, युएसएआइडीकी प्रमुख समान्था पावर, मिलेनियम च्यालेन्ज कर्पोरेशनकी सीइओ एलिस अल्ब्राइट र युएस इन्टरनेशनल डेभलपमेन्ट फाइनान्स कर्पोरेशनकी डेप्युटी सीईओ निशा बिस्वाललगायतसँग पनि प्रधानमन्त्री ओलले भेटवार्ता गरेका थिए।"
परराष्ट्र मन्त्री राणा र अमेरिकी उपविदेशमन्त्री उर्जा जियाबीच भेटवार्ता,"काठमाडौं : परराष्ट्रमन्त्री आरजु राणा देउवाले र अमेरिकी उपविदेशमन्त्री उर्जा जियाबीच भेटवार्ता भएको छ। संयुक्त राज्य अमेरिकाको वासिङ्टन डिसीस्थित नेपाली राजदूतावासमा सोमबार उनीहरूबीच भेटवार्ता भएको हो। भेटमामा नेपालअमेरिका आपसी हितका विविध विषयका साथै शान्ति, मानवधिकार र प्रजातन्त्रका विषयमा छलफल भएको परराष्ट्र मन्त्रालयले जानकारी दिएको छ। मन्त्री राणाले नेपाल सदैव शान्ति, मानवअधिकार र प्रजातन्त्रका पक्षमा रहेको र नेपालको संसदले हालै पारित गरेको सङ्क्रमणकालीन न्यायसम्बन्धी कानुनका बारेमा उपविदेशमन्त्री जियालाई जानकारी गराएकी थिइन्। मन्त्री राणाले नेपालले पीडितमैत्री सो कानुन पारित गरेको र शान्ति प्रक्रियाका बाँकी रहेका कामहरू पनि छिट्टै टुङ्ग्याउने जानकारी गराएकी थिइन्। संयुक्त राष्ट्रसङ्घीय महासभामा भाग लिन अमेरिका पुगेकी मन्त्री राणा वासिङ्टन डिसीमा छिन्।"
कार्यवाहक प्रधानमन्त्री सिंहको नेतृत्व विपद्मा खट्न नसकेको भन्दै कांग्रेसमा आलोचना,"अहिले उपप्रधान तथा सहरी विकासमन्त्री सिंह कार्यवाहक प्रधानमन्त्रीको जिम्मेवारीमा छन्। उनको कार्यवाहक नेतृत्वले पनि विपद्का बेला खट्न नसकेको गुनासो कांग्रेस बैठकमा उठेको थियो। सँगसँगै गृहमन्त्री रमेश लेखकको पनि आलोचना भएको थियो। काठमाडौं : सत्तासीन कांग्रेसको केन्द्रीय कार्यसम्पादन समितिको बैठकमा सरकारले पूर्वतयारी गर्ने समय हुँदा पनि नगरेको भन्दै आलोचना भएको छ। अविरल वर्षापछि उपत्यका आसपाससहित देशका विभिन्न स्थानमा १७० जनाको मृत्यु, ४२ जना बेपत्ता र असामान्य भौतिक संरचनामा ठूलो क्षति भएपछि सरकारले आवश्यक तयारी नगरेको भन्दै चर्को आलोचना भएको हो। पार्टी सभापति शेरबहादुर देउवाको निवास बूढानीलकण्ठमा आइतबार बिहान कार्यसम्पादन समिति बैठक बसेको थियो। उक्त बैठकमा कार्यवाहक प्रधानमन्त्री प्रकाशमान सिंह र गृहमन्त्री लेखकले विपद्मा सरकारले गरेका काम तथा प्रयासबारे ब्रिफिङ गरेका थिए। कांग्रेस सरकारमा समावेश भए पनि बाढीमा सरकारले प्रभावशाली भूमिका देखाउन नसकेको भन्दै कार्यसम्पादन समितिका सदस्यले सरकारको कार्यशैली प्रति गुनासो गरेका थिए। अहिले उपप्रधान तथा सहरी विकासमन्त्री सिंह कार्यवाहक प्रधानमन्त्रीको जिम्मेवारीमा छन्। उनको कार्यवाहक नेतृत्वले पनि विपद्का बेला खट्न नसकेको गुनासो कांग्रेस बैठकमा उठेको थियो। सँगसँगै गृहमन्त्री रमेश लेखकको पनि आलोचना भएको थियो। नख्खु खोलमा उद्धारको पर्खाइमा रहेका मानिसलाई बचाउन लामो समयसम्म पनि सरकारी संयन्त्र नपुगेपछि सरकारप्रति प्रश्न तेर्सिएको हो। लेखकको व्यवहार र कार्यशैलीको पनि आलोचना भएको छ। एक पदाधिकारीले भने, बाढी पहिरोको विपद्मा सक्रिय भएर काममा लाग्नुको साटो उद्धार गर्न सकिएन भन्दै सञ्चारमाध्यममा भाषण गर्नु शोभानीय भएन। बैठकमा उक्त विषयमा समेत प्रश्न उठेपछि गृहमन्त्री लेखकले सरकारले सीमित स्रोत साधनमा काम गर्नुपरेको गुनासो गरेका थिए। बैठकमा सहभागी भएका कांग्रेस सहमहामन्त्री जीवन परियारले राजधानी जस्तो ठाँउमाा उद्धारमा ढिलाई हुँदा कसैको ज्यान जाने सम्मका घटना घट्ने, सजगता नअपनाउँदा नागढुंगामा ठूलो मानवीय क्षति भएकोमा प्रश्न उठ्नु स्वाभाविक भएको बताए। परियारले भने, ठूलो घटना भयो। राजधानी आसपासमै समयमा उद्धार नहुँदा अनाहकमा धेरैको ज्यान गएको छ। यस्तो समयमा सरकारमाथि प्रश्न उठ्छ। हामी सत्तारुढ छौं भनेर घटना घटेका कुरा ढाकछोप गर्न मिल्दैन। सरकारलाई झक्झकाउनका लागि पनि सरकारका कमिकमजोरीका विषय उठान गरिदिनुपर्छ। परियारले भने बैठकमा सरकारको विषयमा करिब सबैले प्रश्न उठाउनुभएको छ। सरकारले छिटो उद्धार गर्न सक्ने ठाउँमा पनि गर्न नसकेको प्रति हाम्रो प्रतिप्रश्न हो। बाँकी त प्राकृत्तिक विपत्ति कसैको हातमा हुँदैन। कार्यसम्पादनको बैठकपछि जारी विज्ञप्तिमा पनि सरकारको पूर्वतयारी नदेखिएको र उद्धारको काम पनि प्रभावकारी नभएको भन्दै आलोचना भएको विज्ञप्ति कांग्रेसले जारी गरेको छ। विज्ञप्तिमा भनिएको छ, नियमित रुपले झेल्नु परेको प्राकृतिक विपद्सँग जुध्न आवश्यक पूर्वतयारी र उद्धारमा अझै तीव्र र चुस्त तयारीको आवश्यकता खड्किएको छ। अतः तिनै तहको सरकारले निभाउनुपर्ने भूमिकाको एकीकृत रणनीति र चुस्त कार्ययोजना निर्माण गर्न तथा उद्धारमा आवश्यक पर्ने स्रोतसाधनको पर्याप्त जोहो गर्न कार्यसम्पादन समितिको यो बैठक सरकारलाई ध्यानाकर्षण गराउँदछ। काठमाडौं उपत्यकाभित्र मात्रै अविरल वर्षाले ४८ जनाको मृत्यु भएको छ। बिहीबारदेखि परेको अविरल वर्षाले काठमाडौं उपत्यकासहित देशका अधिकांश जिल्लामा विपद् निम्त्याएको छ। जनधनको पनि उत्तिकै क्षति भएको छ। बैठकमा गृहमन्त्री लेखकले भने सीमित स्रोत र साधनका बीच विपदमा काम गर्नुपरेको बताएका थिए। लेखकले सरकारले ३३ सय जनालाई समयमा उद्धार गरेर ठूलो मानवीय क्षति हुनबाट जोगाएको बताएका थिए। कांग्रेसले सम्पूर्ण नेता तथा कार्यकर्तालाई बाढीपहिरो पीडितको उद्धार र राहतमा सक्रिय रहन पनि निर्देशन दिएको छ। जिल्लाजिल्लामा संगठन सुदृढीकरणका लागि खटाइएका केन्द्रीय सदस्यहरूलाई बाढीपहिरो पीडितको उद्धार तथा राहतका कार्यमा सक्रिय रहन निर्देशन दिइएको प्रवक्ता डा प्रकाशशरण महतले जानकारी दिए।"
अमेरिकाबाट फर्किए प्रधानमन्त्री ओली,"काठमाडौं : प्रधानमन्त्री केपी शर्मा ओली स्वदेश फर्किएका छन्। संयुक्त राष्ट्रसंघको महासभामा सहभागी हुन न्युयोर्क गएका प्रधानमन्त्री ओली सोमबार स्वदेश फर्किएका हुन्। अमेरिका भ्रमणका क्रममा उनले अमेरिकी राष्ट्रपति जो बाइडेन, युएसएआइडीकी प्रमुख समान्था पावर, मिलेनियम च्यालेन्ज कर्पोरेशनकी सीइओ एलिस अल्ब्राइट र युएस इन्टरनेशनल डेभलपमेन्ट फाइनान्स कर्पोरेशनकी डेप्युटी सीईओ निशा बिस्वाललगायतसँग भेटवार्ता गरेका थिए। ती भेटहरूमा अमेरिका र नेपालबीचको बलियो द्विपक्षीय सम्बन्धका साथै नेपालको दिगो र समृद्ध भविष्य सुनिश्चित गर्ने विषयमा छलफल भएको थियो। त्यस्तै प्रधानमन्त्री ओलीले संयुक्त राष्ट्रसंघको महासभामा पनि सम्बोधन गरेका थिए। त्यसक्रममा आयोजित विभिन्न छलफलमा पनि उनी सहभागी बनेका थिए। प्रधानमन्त्री ओलीले जलवायु परिर्वतन, भूराजनीतिक द्वन्द्व र आर्थिक असमानताको सामना गर्न विश्वव्यापी एकताका लागि आह्वान गरेका थिए। उनले विश्व शान्ति र सुरक्षामा आफ्नो योगदानलाई थप वृद्धि गर्न नेपाल तयार रहेको प्रतिबद्धता पनि जनाएका थिए। प्रधानमन्त्री ओलीले राष्ट्रसंघीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा सहयोग गर्न नेपाल सधैं तयार रहेको प्रतिबद्धता व्यक्त गरेका थिए।"
"प्रधानमन्त्री ओली स्वदेश फर्किँदै, आजै मन्त्रिपरिषद् बैठक बस्ने",काठमाडौं : प्रधानमन्त्री केपी शर्मा ओली आज स्वदेश फर्किँदै छन्। संयुक्त राष्ट्रसंघको ७९ औँ महासभामा भाग लिएर प्रधानमन्त्री आज दिउँसो चार बजे स्वदेश काठमाडौं आइपुग्ने कार्यतालिका छ। स्वदेश फिर्ताका लागि अमेरिकाबाट उनी कतार आइपुगेका छन्। प्रधानमन्त्रीको सचिवालयका अनुसार ओली स्वदेश ओर्लिएलगत्तै मन्त्रिपरिषद्को बैठक बस्ने गरी बैठक आह्वान गरेका छन्। ओलीले आजको बैठकमा बाढी पहिरोको क्षति र हालसम्म भएका कामका बारेमा मन्त्रीहरूसँग ब्रिफिङ लिनेछन्। त्यसपछि बाढी पीडितको सम्बन्धमा थप निर्णय हुने बताइएको छ। शुक्रबार र शनिबार भएको अविरल वर्षाका कारण आएको बाढीपहिरो र डुबानमा परी हालसम्म १९२ जनाको मृत्यु र ३० जना बेपत्ता भएका छन्। गत असोज ४ गते अमेरिका गएका प्रधानमन्त्री ओलीले संयुक्त राष्ट्रसंघको ७९ औँ महासभा असोज १० गते सम्बोधन गरेका थिए। अमेरिकामा रहँदा प्रधानमन्त्री ओलीले विभिन्न देशका प्रधानमन्त्री र राष्ट्रपतिसँग भेटवार्तासमेत गरेका थिए।
न्यायालयमा भएको भ्रष्टाचार देखाउँमा आफूविरुद्ध मुद्दा चलाउन खोजियो : बार अध्यक्ष घिमिरे,काठमाडौं : नेपाल बार एसोसिएशनका अध्यक्ष गोपालकृष्ण घिमिरेले आफ्नो कमजोरी ढाक्नका लागि न्यायपरिषद्ले आफूविरुद्ध मुद्दा चलाउन खोजेको बताएका छन्। सोमबार बार एसोसिएशनमा पत्रकार सम्मेलन गर्दै घिमिरेले न्यायपरिषद्को स्वेच्छचारिताविरुद्ध आवाज उठाउँदा अपहेलनामा कारबाही गर्न सक्नेगरी न्यायपरिषद्ले तयारी गरेको बताए। हरिकृष्ण कार्कीको प्रतिवेदनले नै न्यायालयमा भ्रष्टाचार भएको देखाएको अवस्थामा त्यही विषयलाई बारले उठाउँदा न्यायपरिषद् बारमाथि खनिएको उनको भनाइ छ। आफूले दिएको अभिव्यक्तिको जिम्मेवारी आफूले लिने भन्दै उनले जुनसुकै मुद्दा खेप्न पनि आफू तयार रहेको स्पष्ट पारे। न्यायपरिषद्को कुनै पनि कदमले बार बिचलित नहुने उनको भनाइ छ। उनले न्यायपालिका शुद्ध नभएसम्म बारको न्यायिक लडाईँ जारी रहने बताए।
बागमती प्रदेश सरकारले मृतकका परिवारलाई दुई लाख रुपैयाँ राहत दिने,हेटौंडा : बागमती प्रदेश सरकारले बाढीपहिरोमा परी ज्यान गुमाएका परिवारलाई प्रति मृतक दुई लाख रुपैयाँ राहत दिने भएको छ। आज बसेको प्रदेश स्तरीय सर्वदलीय बैठकले उक्त निर्णय गरेको नेकपा माओवादी केन्द्र बागमती प्रदेश संसदीय दलका नेता तथा निवर्तमान मुख्यमन्त्री शालिकराम जम्कट्टेलले बताए। उनका अनुसार बाढी पहिरोबाट घरबारबिहीन भएका परिवारलाई अस्थायी आवास निर्माणका लागि एक लाख रुपैयाँ दिने निर्णय भएको छ। प्रदेशको प्रमुख प्रतिपक्ष दल नेकपा माओवादी केन्द्रको पहलमा सर्वदलीय बैठक बसेको हो। मुख्यमन्त्री बहादुर सिं लामाको अध्यक्षतामा बसेको सर्वदलीय बैठकमा प्रदेशसभामा रहेका दलका प्रतिनिधिहरू उपस्थित थिए। प्रदेश सरकारको विपद् व्यवस्थापन समितिको कार्यकारणी बैठकले करिब तीन करोड रुपैयाँ बाढी पहिरो प्रभावितलाई राहत वितरणका लागि सहयोग गर्ने निर्णय गरेको थियो।
गृहमन्त्रीले बोलाए केन्द्रीय सुरक्षा समितिको बैठक,"काठमाडौं : गृहमन्त्री रमेश लेखकले केन्द्रीय सुरक्षा समितिको बैठक बोलाएका छन्। गृहमन्त्री लेखकले बाढी, पहिरोसहितका प्राकृतिक विपतमा परेका नागरिकहरूको राहत, उद्दार तथा सहायता प्रभावकारी बनाउनेलगायतका विषयमा छलफल गर्न केन्द्रीय सुरक्षा समितिको बैठक बोलाएका हुन्। बैठक सोमबार दिउँसो २ बजे सिंदहरबारस्थित गृहमन्त्रालयमा बस्नेछ। बाढी पहिरोमा परी हालसम्म १९३ जनाले ज्यान गुमाएका छन् । ३१ बेपत्ता छन् भने ९६ जना घाइते भएका छन्। हवाई उद्दारबाट २९४ जनाको सकुशल उद्दार गरिएको छ। आइतबारदेखि गृह मन्त्रालयको अनुरोधमा नेपाली सेनाको हेलिकप्टरले काभ्रेपलाञ्चोकको बढी प्रभावित क्षेत्र रोशी गाउँपालिका लगायत विभिन्न प्रभावित क्षेत्रमा उद्दारका लागि हेलिकोप्टर परिचालित रहेको गृह मन्त्रालयका प्रवक्ता एवं सहसचिव ऋषिराम तिवारीले जानकारी दिएका छन्। खोज, उद्दार तथा राहत कार्यलाई तिव्रता दिने,अस्थायी आवास निर्माणका लागि अनुदान उपलब्ध गराउने,अवरुद्ध सडक मर्मत गरी आवागमन सुचारु गर्न सबै सरोकारवाला मन्त्रालय एंव निकायसित समन्वय गरी अघि बढ्ने, विपद्मा परी घाइते भएका नागरिकहरुको निःशुल्क स्वास्थ्य उपचार लगायतका काम प्रभावकारी बनाउँदै लैजाने गृह मन्त्रालयको जनाएको छ। यसैगरी सरकारले अस्थायी आवास निर्माण अनुदान उपलब्ध गराउने भएको छ। बिहान बसेको राष्ट्रिय विपद् जोखिम न्यूनीकरण कार्यकारी समितिको बैठकले विपदमा घरबास गुमाएका परिवारहरूका लागि अस्थायी आवास निर्माणका लागि ७ दिनभित्र लाभग्राही पहिचान गर्ने निर्णय गरेको हो। लाभग्राही पहिचान भएको ३ दिनभित्र अस्थायी आवास निर्माण अनुदान सम्बन्धी मापदण्ड,२०८१ बमोजिमको अनुदान रकमको पहिलो किस्ता तत्काल उपलब्ध गराउने सरकारको तयारी छ।"
"सर्वोच्चद्वारा सीधाकुरा डटकमको सामग्री झुठा, स्वकल्पित र स्वसीर्जित भएको ठहर","सर्वोच्च अदालतले सीधाकुरा डटकममा डार्क फाइल नाम दिएर प्रसारण र प्रकाशन गरिएका सामग्रीविरुद्ध परेको अदालतको अवहेलना मुद्दामा संलग्न सबैलाई जेल सजायको फैसला गरेको छ । काठमाडौं : सर्वोच्च अदालतले सीधाकुरा डटकममा डार्क फाइल नाम दिएर प्रसारण र प्रकाशन गरिएका सामग्रीविरुद्ध परेको अदालतको अवहेलना मुद्दामा संलग्न सबैलाई जेल सजायको फैसला गरेको छ । सर्वोच्चको ९ सदस्यीय बृहत् पूर्ण इजलासले सीधाकुरा डटकमले अदालतको अवहेलना गरेको ठहर गर्दै प्रकाशक, सम्पादक र झुटा सामग्री दिएर प्रसारण गर्न लगाउनेलाई जेल सजायको फैसला गरेको हो । सीधाकुरा डटकमले सर्वोच्चका वरिष्ठतम् न्यायाधीश आनन्दमोहन भट्टराईसहित, अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, कान्तिपुर मिडिया ग्रुपका अध्यक्ष कैलाश सिरोहिया, अन्नपूर्ण पोस्ट्का राजनीतिक ब्युरो प्रमुख सुरेन्द्र काफ्ले, वरिष्ठ अधिवक्ताद्वय हरि उप्रेती र किशोर विष्टको नाम जोडेर किर्ते अडियो बनाइ तथ्यहीन सामग्री प्रसारण गरेको थियो । त्यसविरुद्ध सर्वोच्चमा अपहेलनाको मुद्दा परेको थियो । फेक अडियो बनाएका राजकुमार तिमिल्सिनालाई ६ महिना कैदको सजाय तोकिएको छ । उक्त सामग्री प्रकाशन र प्रसारण गर्ने सीधाकुरा अनलाइनका प्रकाशक युवराज कँडेल र कार्यकारी सम्पादक नवीन ढुंगानालाई तीनतीन महिना कैद सजाय सुनाएको हो । सीधाकुरा अनलाइनको हकमा ५ हजार रुपैयाँ जरिवाना तोकिएको छ । अनलाइनले आफैं क्षमायाचना गरेमा ५ हजार जरिवानाको सजाय मिनाहा हुने फैसलामा उल्लेख छ । लिखित निवेदन दिएर प्रसारित सामग्रीको विषयमा क्षमायाचना गरेमा सीधा कुराका प्रकाशक र सम्पादकलाई तोकिएको सजाय घटाएर ७ दिन कायम हुने फैसलामा उल्लेख छ । तिमल्सिनाको हकमा भने तोकिएको सजाय भुक्तान गर्नै पर्ने फैसला गरिएको छ । तिमिल्सिनाले सीधाकुरा डटकमका कार्यकारी सम्पादक ढुंगाना र प्रकाशक कँडेललाई झुटा सामग्री दिएको देखिँदा उक्त कार्यको प्रकृति, गाम्भीर्य र दोषको मात्राअनुसार न्याय प्रशासन ऐन, २०७३ को दफा १७ को उपदफा (४) बमोजिम ६ (छ) महिना कैद सजाय हुने ठहर सर्वोच्चले गरेको छ । फैसलामा भनिएको छ, यस अदालतमा चलेको प्रस्तुत मुद्दाको कारवाहीको प्रक्रियामा समेत निजमा कुनै पश्चातापबोध र क्षमायाचनाको भाव समेत नदेखिएको हुँदा ठहरेको कैदको सजाय थुनामा नै राखी कार्यान्वयन गर्नु । युवराज कँडेल, नवीन ढुंगाना, राजकुमार तिमिल्सिना । तस्बिर साभार : फेसबुकबाट कार्यकारी सम्पादक ढुंगाना र प्रकाशक कँडेलका हकमा उल्लिखित सामग्री निजहरूले आफैं उत्पादन गरेको नभई तिमिल्सिनाले उत्पादन गरी ल्याइदिएको तर उक्त सामग्रीको सत्यापन परीक्षण गर्नुपर्ने आमसञ्चारमा संलग्न जोसुकै व्यक्तिले अनिवार्य रूपमा गर्नुपर्ने न्यूनतम प्रक्रियासमेत पूरा नगरेको फैसलामा उल्लेख छ । ढुंगाना र कँडेलको उक्त कार्यको प्रकृति, गाम्भीर्य र दोषको मात्रा अनुसार न्याय प्रशासन ऐन, २०७३ को दफा १७ को उपदफा (४) बमोजिम उनीहरूलाई जनही ३ (तीन) महिना कैद सजाय हुने ठहर गरेको छ । आफ्नो सञ्चार माध्यममा पटकपटक उक्त सामग्री प्रकाशन गरी अदालतप्रति भ्रम फैलाउने र अनास्था पैदा गर्ने कार्य गरेको एवम् उक्त कार्यलाई केवल लापरबाही वा हेलचक्याइँ मात्र मान्न सकिने स्थिति नभई यस अदालत, अदालतका न्यायाधीश र समग्र न्यायिक प्रक्रियाका बारेमा अफवाह फैलाई न्यायसम्पादन गर्ने कार्यमा अवरोध भुजना गर्ने बदनियतले नै गरेको पुष्टि भएको सर्वोच्चले ठहर गरेको छ । तथापि ढुंगाना र कँडेलले अदालत समक्ष गरेको वयानमा आफूहरूको उद्देश्य अदालतको अवहेलना गर्ने नभई केवल प्राप्त सामग्रीको प्रसारणसम्म गरेको भनी क्षमायाचना गरेको भए तापनि निःशर्त क्षमायाचना गरेको नदेखिएको फैसलामा उल्लेख छ । फैसलामा भनिएको छ, निजहरूले उल्लिखित अवहेलनाजन्य कार्यका लागि यस अदालतमा उपस्थित भै निःशर्त क्षमायाचना तथा पुनः त्यस्तो कार्य नदोहोर्याउने लिखित प्रतिबद्धता व्यक्त गरेमा निजहरूलाई ठहरेको कैदमध्ये ७ (सात) दिनमात्र थुनामा राखी सो बाहेकको बाँकी कैद तत्काल निलम्बन गरी दिने, यदि क्षमायाचना नगरेमा वा पुनः त्यस्तो कार्य नदोहोर्याउने प्रतिबद्धता व्यक्त नगरेमा तोकिएको पूरै सजाय भोग्नुपर्ने साथै निजहरूउपर भविष्यमा अन्य कुनै मुद्दाबाट अदालतको अवहेलनाको कसुर ठहर भएमा हाल निलम्बित कैदसमेत थपी कार्यान्वयन गर्नु भनी अभिलेख राख्नू । सीधाकुरा डटकमका हकमा यस अदालत र समग्र न्यायप्रणालीप्रति भ्रम फैलाउने र अनास्था पैदा गर्ने गरी आफ्नो सञ्चार माध्यममा पटकपटक उक्त सामग्री प्रकाशन र प्रशारण गरेकाले उक्त कार्य न्याय प्रशासन ऐन, २०७३ को दफा १७ को उपदफा (४) बमोजिम अवहेलनाजन्य कसुर भएकाले ५ हजार (पाँच हजार रुपैयाँ) जरिवाना हुने सजाय सुनाएको छ । निजले उल्लिखित सामग्री स्रोतलाई विश्वास गरी सत्य तथ्य परीक्षण नगरी प्रकाशन प्रसारण हुन गएको भनी क्षमायाचनासहित सम्बन्धित माध्यम वा कार्यक्रममार्फत यो आदेश प्राप्त भएको मितिले तीन महिनाभित्र भुल सुधार प्रकाशन वा प्रसारण गरी यस अदालतलाई जानकारी गराएमा सो जरिवानाको अभिलेख समेत नरहने गरी लगत कट्टा गरी दिनु, फैसलामा उल्लेख छ, सो बमोजिमको भुल सुधार प्रकाशन प्रसारण नगरेमा सरकारी बाँकी सरह असुलउपर गर्नु भनी फैसला कार्यान्वयन निर्देशनालयमा लेखी पठाउनू । प्रधानन्यायाधीश विश्वम्भरप्रसाद श्रेष्ठ र न्यायाधीशहरू प्रकाशमान सिंह राउत, सपना प्रधान मल्ल, प्रकाशकुमार ढुंगाना, हरिप्रसाद फुँयाल, नहकुल सुवेदी, विनोद शर्मा, महेश शर्मा पौडेल र बालकृष्ण ढकाल रहेको बृहत् पूर्ण इजलासले फैसला गरेको हो । सीधाकुरा अनलाइनले सर्वाेच्च अदालतका तत्कालीन न्यायाधीश डा आनन्दमोहन भट्टराई, मिडिया सञ्चालक, कानुन व्यवसायी र पत्रकारका सम्बन्धमा भ्रामक प्रचार सामग्री तयार पारी प्रसारण र प्रकाशन गरेको थियो । उक्त कार्यले अदालतको न्याय सम्पादनमा गम्भीर असर परेको भन्दै सर्वाेच्च अदालतका उपरजिष्ट्रार गोविन्द घिमिरेले सीधाकुराविरुद्ध अदालतको अवहेलनामा मुद्दा दायर गरेका थिए । झुठा, स्वकल्पित, स्वसीर्जित बृहत् पूर्ण इजलासले विवादित सामग्री सत्यतामा आधारित नभई भ्रामक, झुठा, बनावटी, काल्पनिक, स्वकल्पित र स्वसीर्जित रहेको पुष्टि हुन आएको ठहर गरेको छ । अदालतको अवहेलना हुने कसूर भएको छ वा छैन ? निजहरूलाई प्रतिवेदन मागबमोजिम अदालतको अवहेलनामा सजाय हुनुपर्ने हो वा होइन? भन्ने सम्बन्धमा हेर्दा यस्तो सामग्री प्रकाशन प्रशारण गर्दा सत्यताको परीक्षण गर्ने सम्पादक र प्रकाशकको आधारभूत दायित्व निर्वाह भएको पाइँदैन, फैसलामा भनिएको छ, यति गम्भीर र संवेदनशील सामग्री प्रशारण गर्नुपूर्व यसको सत्यताको परीक्षणका लागि अदालत वा न्याय प्रशासनको जिम्मेवारीमा रहेका अधिकारीसँग कुनै सम्पर्कको प्रयाससमेत गरेको देखिएन । तिमिल्सिना, ढुंगाना र कँडेलले अदालतको न्याय सम्पादनसम्बन्धी कार्यमा अवरोध गर्ने उद्देश्य बदनियत, दूराशययुक्त र प्रवृत्ति भावना राखी विवादित सामग्री उत्पादन तथा प्रशारण गरी अदालत, न्यायिक प्रक्रिया र समग्र न्यायप्रणालीप्रति भ्रामक हल्ला फिजाइ भ्रम र अनास्था पैदा गरी अदालतको गरीमा र मर्यादामा आँच पुर्याएको देखिन आयो । तीनै जनाले न्याय प्रशासन ऐन, २०७३ को दफा १७ को उपदफा (१) र (४) बमोजिम अदालतको अवहेलनाको कसुर गरेको पुष्टि हुन आयो । अडियो सामग्री भ्रामक र असत्य भएको प्रहरी अनुसन्धानबाट पुष्टि भएको थियो । अडियो फाइलको प्राविधिक परीक्षण, अडियोमा आवाज रहेको तथा अडियो क्लिप रेकर्ड गर्दा उपस्थित रहेको भनी खुल्न आएका व्यक्तिको घटना विवरण कागज र मोबाइलको प्राविधिक परीक्षण समेतका आधारमा प्रहरी नायब महानिरीक्षक नविन्द अर्यालको अनुसन्धान प्रतिवेदन अदालतमा पेस भएको थियो । सोही आधारमा जिल्ला सरकारी वकिल कार्यालयले तिमिल्सिना, कँडेल र ढुंगानाविरुद्ध साइबर अपराधसहित तीन कसुरमा जिल्ला अदालत काठमाडौंमा मुद्दा दायर गरेको थियो । अदालतले तीनै जनालाई धरौटीमा रिहा गरेको थियो । सर्वोच्चको आइतबारको फैसलासँगै तीनै जनाले सजाय भुक्तान गर्नुपर्ने भएको छ । अदालत, न्यायिक प्रक्रिया र समग्र न्याय प्रणालीप्रति नै अनास्था पैदा हुने गरी अदालतका न्यायाधीश तथा वरिष्ठ अधिवक्ता र अधिवक्ताहरूको साँठगाँठबाट संवैधानिक इजलासबाट गरिएको भनि झुठा, वनाबटी र स्वकल्पित सामग्रीको उत्पादन र प्रसारण गरिएको अदालतको निष्कर्ष छ । यस्तो सुनियोजित, बदनीयतपूर्ण र दूराशययुक्त कार्यका लागि गरेको कसुरको प्रकृति, गम्भीरता,कार्यशैली, आवृत्ति र निजहरूमा भएको प्रश्चातापबोध र क्षमायाचनाको भाव समेतका पक्षलाई दृष्टिगत गरि सजायको आदेश गरिएको फैसलामा उल्लेख छ । अडियोमा आफ्नो संलग्नता नरहेको प्रतिक्रिया अडियोमा उल्लेख गरिएका व्यक्तिहरूले अडियोमा आफ्नो संलग्नता नरहेको लिखित प्रतिक्रिया व्यक्त गरेका थिए । तिमिल्सिनाले बयानमा तत्काल फोन गरेको भनिएका अख्तियार दुरुपयोग अनुसन्धान आयोगका प्रहरी उपरीक्षक सञ्जय थापाले आफूलाई रिपोर्टिङ गरेको कुरामा सत्यता नभएको भनी प्रतिक्रिया दिएका थिए । विवादित सामग्रीमा उल्लेख भएका न्यायाधीश डा आनन्द मोहन भट्टराईले अडियोमा उल्लेख भएकोमा संवैधानिक इजलासबाट २७८ वैशाख ८ मा फैसला भएको स्टिङ अपरेसनसम्बन्धी रिट निवेदनको इजलासमा रहेका थिएनन् । संवैधानिक इजलासमा विचाराधीन सो रिट निवेदनमा अडियोमा उल्लेख भए जस्तो साक्षी वकपत्रको कार्यविधि अवलम्बन पनि गरिएको छैन । अडियो वार्तालाप भएको भनिएको कथित मितिभन्दा अगावै मिति २०७७ मंसिर २४ मा नै सुनुवाइ समाप्त भई निर्णय सुनाउनका लागि मिति तोकिएको देखिन्छ । यसरी सुनुवाइ समाप्त भई निर्णय सुनाउन मिति तोकिएकोमा थप सुनुवाइको अवस्था नै नहुनेमा अडियो वार्तालापमा भन्न खोजिएअनुसार राजकुमारलाई भनाइ राख्न दिने भन्ने कुरा हुनै नसक्ने अवस्थाको भएकोले न्यायाधीश वा कानुन व्यवसायीले त्यस्तो कुरा भनेको भन्ने कथित अडियो सामग्री बनावटी वा कृत्रिम वा काल्पनिक हो भन्ने कुरामा द्विविधा मान्नुपर्ने नदेखिएको फैसलामा उल्लेख छ । अडियोमा उल्लेख भएको संवैधानिक इजलासबाट फैसला भएको रिट निवेदनमा कानुन व्यवसायी रहेका भनिएका वरिष्ठ अधिवक्ता हरिप्रसाद उप्रेती र अधिवक्ता किशोर बिस्टले बहस पैरवी गरेको भन्ने पनि देखिँदैन । सो रिट निवेदन फैसला भएपछि पनि कतिपय त्यस्ता प्रकृतिका मुद्दामा सबुद प्रमाणको आधारमा कसुर ठहर भई सजाय भएको देखिएकाले त्यसपछि सबै मुद्दामा सफाइ पाएको भनी तथ्यहीन र झुठा समाचार प्रशारण गरिएको देखियो । यस्ता अमिल्दो वा असंगत कुराहरू उल्लेख गरी काल्पनिक, अस्वाभाविक, दूराशय तथा दुर्भावनायुक्त, तथ्यहीन र भ्रमपूर्ण अडियो सिर्जना गरिएको भन्ने स्पस्ट छ, फैसलमा भनिएको छ, यसैले विवादित सामग्री भ्रामक, कपोलकल्पित र मिथ्या रहे भएको देखिन्छ । यसरी नियोजित रूपमा काल्पनिक अडियो बनाइ अवाञ्छित कलुषित हल्ला वा अफवाह फैलाई अदालतप्रति भ्रम सिर्जना र अदालतको जनआस्थामा आघात पारी न्यायको प्रवाहलाई अवरुद्ध गर्ने वा न्याय सम्पादनमा अवरोध सिर्जना गर्ने कार्य गरी अदालतको अवहेलना हुने कार्य गरेको देखियो । प्रेस स्वतन्त्रताको दायराभित्र पर्दैन सीधाकुरा डटकमले तीन वर्ष अगाडि रेकर्ड गरेको भनिएको अरू सञ्चार माध्यमले प्रकाशन प्रशारण नगरेको स्वकल्पित, स्वसीर्जित, झुठा, कृत्रिम र काल्पनिक अडियोलाई प्रेसले सत्यताको पहिचान र परीक्षण गर्ने आधारभूत दायित्व पूरा नगरी प्रशारण गरिएको देखिएको ठहर गरेको छ । यस्तो कार्य प्रेस स्वतन्त्रताको दायराभित्र पर्ने देखिँदैन । साथै, प्रेस स्वतन्त्रताका आवरणमा यस किसिमको झुठा सामग्री प्रकाशन प्रशारण गरी अदालतको अवहेलना गर्ने कार्य स्वीकार्य हुन सक्दैन । त्यसैले, विवादित सामग्री उत्पादन, प्रकाशन र प्रशारणबाट प्रेस स्वतन्त्रताको सीमा उल्लंघन गरी अदालतको अवहेलना भएको पुष्टि र स्थापित हुन आयो, फैसलामा उल्लेख छ । तिमिल्सिना, ढुंगाना र कँडेल पक्षका कानुन व्यवसायीले मुद्दामा कार्यविधिको पालना सही रूपमा नभएको र स्वच्छ सुनुवाइलाई पनि अवलम्बन नगरेको जिकिर गरेका थिए । बृहत् पूर्ण इजलासले त्यसतर्फ पनि गोचर गरेको जनाएको छ । सर्वोच्च अदालत नियमावली, २०७४ ले अदालतको अवहेलनासम्बन्धी कार्यविधिको सामान्य व्यवस्था गरेको छ । यस नियमावलीको नियम ५९ को उपनियम (५) ले यस नियममा उल्लेख भएबाहेक अदालतको अवहेलनासम्बन्धी मुद्दाको कारबाही र किनारा गर्दा अदालतले उपयुक्त ठानेका कार्यविधि अपनाउन सक्ने गरी अधिकार प्रदान गरेको छ । यही अधिकारका आधारमा अदालतले मुद्दाका कारबाहीको प्रक्रियामा उपयुक्त कार्यविधि अवलम्बन गर्दै आएको छ । यस्तोमा कार्यविधिको अनुशरण भएन भन्ने जिकिर तर्कसंगत र यस नियम अनुरुप देखिएन, फैसलामा उल्लेख छ । स्वच्छ सुनुवाइ न्यायको आत्मा सम्पादक तथा प्रकाशकको बयानबाट विवादित सामग्री उपलब्ध गराउने तिमिल्सिना विवादित झुठा सामग्री आफूले बनाएको भनी अदालतमा गरेको वयानमा स्वीकार गरेका थिए । हामी स्वच्छ सुनुवाइका हिमायती हो स्वच्छता न्यायको प्रमुख विशेषता हो । र स्वच्छ सुनुवाइको अधिकार आधारभूत मानव अधिकार हो भन्ने हाम्रो मान्यता छ । स्वच्छ सुनुवाइ न्यायको आत्मा हो, फैसलामा भनिएको छ, न्याय सम्पादनका लागि स्वच्छ सुनुवाइका व्यवस्थाहरू अवलम्बन हुनुपर्छ भन्ने यस अदालतको अटल धारणा रही आएको छ । अदालतबाट हुने न्याय सम्पादनका कार्यहरू स्वच्छ सुनुवाइको मान्यताबाट अनुप्राणित हुँदै आएको सबैलाई ज्ञात भएको हो । सुनुवाइको अभावमा न्यायको आत्मा नै मर्ने र न्याय नै परास्त हुने हुन्छ । यस्तोमा स्वच्छ सुनुवाइको मान्यतालाई यस अदालतबाट उपेक्षा गर्ने वा पालना नगर्ने भन्ने कुरा सोचसम्म पनि गर्न नसकिने विषय हो । यस मुद्दामा स्वच्छ सुनुवाइको मान्यता प्रतिकूल हुने गरी कुनै कार्य भए गरेको अवस्था नहुँदा कानुन व्यवसायीले स्वच्छ सुनुवाइ नभएको भनी लिएको जिकिर यथार्थपरक नभएको बृहत् पूर्ण इजलासले ठहर गरेको छ । विवादित अडियोको प्राविधिक प्रतिवेदनको नक्कल माग गर्दा दिइएन भनी जिकिर लिनुभएकाले सो तर्फ पनि हेर्नुपर्ने देखियो । अदालतमा रहेका कागजातहरू कानुनले गोपनीयता कायम गर्नुपर्ने अवस्थामा बाहेक गोप्य राख्नुपर्ने हुँदैन । त्यस्ता कागजको सरोकारवालाले नक्कल माग गरेमा नक्कल प्राप्त हुने हुन्छन्, फैसलामा भनिएको छ, यदि कसैले नक्कल दिन इन्कार गरेमा त्यसका विरुद्ध पनि विधिसम्मत प्रक्रियाहरू छन् । त्यस्तो विधिसम्मत प्रक्रिया अवलम्बन गरेको देखिँदैन । प्रत्यर्थी तर्फबाट पेस भएको बहस नोटको अनुसूचीमा पेस भएको नक्कलसँग सम्बन्धित लिखित वक्तव्य सर्वाेच्च अदालतमा चढाएको भन्ने उल्लेख छ । तर, दर्ता वा दरपीठ भएको देखिँदैन । यस अवस्थामा लिखत कागजातको नक्कल नदिएको भन्ने कुरा तथ्यसंगत स्वभाविक र प्रतितलायक छैन । दोहोरो खतराको सिद्धान्त आकर्षित हुँदैन अदालतको अवहेलना मुद्दामा भएको फैसलाबाट मातहत अदालतमा रहेका मुद्दामा प्रभाव पार्ने अवस्था हुन्छ वा हुँदैन ? भन्ने सम्बन्धमा सर्वोच्चले प्रष्ट्याएको छ । काठमाडौं जिल्ला अदालतमा प्रस्तुत अवहेलना गरिएको सामग्रीका सम्बन्धमा विद्युतीय (इलेक्ट्रोनिक) कारोबार ऐनअन्तर्गतको कसुर र अपमानजनक व्यवहारसम्बन्धी कसुरमा अभियोजन गरी विचाराधिन रहेको छ । अदालतको अवहेलना कारबाही गर्न दोहरो खतराको सिद्धान्तले निषेध गर्दछ भन्ने कुरा पनि प्रत्वर्थीहरूतर्फबाट बहस गरेका वरिष्ठ अधिवक्ता र अधिवक्ताहरूले उठाएका थिए । त्यस सम्बन्धमा पनि बृहत् पूर्ण इजलासले संक्षेपमा चर्चा गर्न आवश्यक र सान्दर्भिक रहेको उल्लेख गरेको छ । अदालतको अवहेलनामा कारबाही हुने र विद्युतीय कारोबारको कसुर फरकफरक कसुर हुन् । कुनै कार्यका सम्बन्धमा एकभन्दा बढी कानुन अन्तर्गतको कसुर हुन्छ भने त्यस्तो कसुरमा एक वा सोभन्दा बढी मुद्दा चल्न सक्ने हुन्छ । यस्तोमा दोहरो खतराको सिद्धान्त बाधक हुँदैन, फैसलामा भनिएको छ, दोहरो खतराको सिद्धान्तले कुनै एकै कसुरमा पटकपटक सजाय गर्न निषेध गरेको हो तर अदालतको अवहेलनाको कसुर र विद्युतीय कारोबारको कसुर फरकफरक भएकाले यहाँ दोहोरो खतराको सिद्धान्त आकर्षित हुने देखिँदैन । यसैले विद्युतीय कारोबारको कसुर र अपमानजनक व्यवहारको कसुरमा मातहत अदालतमा अभियोजन भएको भन्ने आधारमा अदालतको अवहेलनामा कारवाही र सजाय नसक्ने भन्ने अर्थ गर्न मिल्दैन । सर्वोच्च अदालतको अवेहलना मुद्दामा भएको फैसलाले मातहत अदालतमा विचाराधीन ती मुद्दाहरूमा असर पर्छ भन्ने प्रत्यर्थी तर्फका विद्वान् कानुन व्यवसायीहरूको जिकिर गरेका थिए । विचाराधीन ती मुद्दामा मिसिल प्रमाणको मूल्यांकन गरी आरोपित कसुर भए नभएको निरुपण गर्न मातहत अदालत स्वतन्त्र र स्वायत्त रहेको फैसलामा उल्लेख छ । अदालतको अवहेलनामा भएको फैसलाले ती मुद्दाहरूमा प्रतिकूल वा अनुकूल कुनै पनि किसिमको प्रभाव पर्ने अवस्था रहँदैन फैसलामा जनाइएको छ । आधारभूत दायित्व निर्वाह र सत्यताको परीक्षण भएन सर्वोच्चले विवादित सामग्री सत्यतामा आधारित नभई भ्रामक, झुठा, बनावटी, काल्पनिक, स्वकल्पित र स्वसीर्जित रहेको पुष्टि हुन आएको ठहर गरेको छ । पूर्णपाठ"
कडाइका साथ बजार अनुगमन गर्न मातहतलाई उद्योग मन्त्रीको निर्देशन,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले विपद्जन्य अवस्थाको फाइदा उठाउँदै पर्वको मुखमा महङ्गी,कालोबजारी र कृत्रिम अभाव सिर्जना हुनसक्ने बताउँदै मातहतका निकायलाई कडाइका साथ प्रभावकारी रुपमा बजार अनुगमन गर्न निर्देशन दिएका छन्। मन्त्री भण्डारीले वाणिज्य,आपूर्ति तथा उपभोक्ता संरक्षण विभागका महानिर्देशक राजन पौडेललाई मन्त्रालयमै बोलाएर पछिल्लो विपद्को फाइदा उठाउँदै बजारमा हुने ठगी नियन्त्रणमा निर्मम भएर देशव्यापी रुपमा अनुगमन गर्न निर्देशन दिएका हुन्। 'बजारबाट हामीलाई पनि विभिन्न माध्यमबाट दिनहुँ महङ्गी, कालोबजारी र कृत्रिम अभावसम्बन्धी जानकारी प्राप्त भइरहन्छ, ती सूचना पनि यहाँबाट विभागलाई प्राप्त होला, तर विभागले देशभरका मातहतका निकायलाई सक्रिय बनाएर अनुगमनलाई तीव्रता दिनुपर्छ,'मन्त्री भण्डारीले भने । उनले मन्त्रालयबाट अनुगमनका लागि विभागलाई गर्नुपर्ने सहयोगमा कुनै कमी हुन नदिने बताए। यस्तै, मन्त्री भण्डारीले खाद्य व्यवस्था तथा व्यापार कम्पनी लिमिटेडका प्रमुख कार्यकारी अधिकृत रमेश आचार्य र साल्ट ट्रेडिङ कर्पोरेसन लिमिटेडका प्रमुख कार्यकारी अधिकृत उर्मिला श्रेष्ठलाई चाडपर्वलाई लक्षित गरेर सञ्चालनमा ल्याइएका सुपथ मूल्य पसल सर्वसुलभ बनाउन निर्देशन दिएका छन्। वाणिज्य मन्त्रालय मातहतका उक्त व्यापारिक संस्थालाई उपभोक्तामुखी भएर अत्यावश्यक दैनिक उपभोग्य सामानको मौज्दात बढाउन मन्त्री भण्डारीले द्वय प्रमुख कार्यकारी अधिकृतलाई निर्देशन दिएका हुन् । उनले भने,'उपभोक्ताले सर्वसुलभरुपमा अत्यावश्यक दैनिक उपभोग्य वस्तु पाउनुपर्यो, सुपथ मूल्य पसल व्यवस्थित बनाउनुहोला,पसल थप सञ्चालन गर्नुपर्ने भए त्यो पनि गर्नुस्,न्यूनतम मौज्दात कायम जुनसुकै हालतमा पनि हुनुपर्छ,मन्त्रालयले के सहयोग गर्नुपर्छ जानकारी गराउनूस् ।' साथै मन्त्री भण्डारीले नेपाल आयल निगमका चण्डीकाप्रसाद भट्टलाई एलपी ग्यासको आवश्यक मौज्दात बढाउन निर्देशन समेत दिएका छन्।"
उच्च पदस्थ पदाधिकारीहरूले ५ दिनको तलब प्रधानमन्त्री दैवी प्रकोप उद्धार कोषमा जम्मा गर्नुपर्ने,"काठमाडौं : नेपालका उच्च पदस्थ पदाधिकारीहरूले आफ्नो ५ दिनको तलब प्रधानमन्त्री दैवी प्रकोप उद्धार कोषमा जम्मा गर्नुपर्ने भएको छ। मुख्यसचिव एकनारायण अर्यालको नेतृत्वमा बसेको बैठकले बाढी पहिरोबाट प्रभावित घर परिवारहरूलाई राहत वितरणका लागि विशिष्ट श्रेणीका पदाधिकारीहरूले ५ दिनको तलब जम्मा गर्नुपर्ने निर्णय गरेको हो। त्यस्तै बाढी पहिरोबाट प्रभावित बनेको क्षेत्रलाई सम्बन्धित मन्त्रालयले यथाशाक्य समन्वय गर्न पनि बैठकले निर्देशन दिएको छ। बैठक गृह मन्त्रालयलाई खोज, उद्धार र तत्काल राहत उपलब्ध गराउन आग्रह गरिएको छ भने प्रभावित क्षेत्रमा हैजा डेंगीजस्ता रोगहरू फैलिन नदिन स्वास्थ्य मन्त्रालयलाई आग्रह गरिएको छ। त्यस्तै विस्थापित भएका वा घरबारविहीन बनेका परिवारको लागि अस्थायी आवास निर्माण र खाद्यान्नको व्यवस्थाका लागि अर्थ मन्त्रालयलाई बजेट व्यवस्था गर्न आग्रह गरिएको छ। त्यस्तै अवरुद्ध राजमार्ग छिटोभन्दा छिटो खुलाई आवागमन सहज बनाउन भौतिक पूर्वाधार तथा यातायात मन्त्रालयलाई आग्रह गरिएको छ। त्यसका लागि सम्पूर्ण संयन्त्र परिचालन गर्न पनि बैठकले भनेको छ। यस्ता छन् निर्णयहरू१ ) संवत् २०८१ साल असोज ११ र १२ गतेको अविरल वर्षाका कारण आएको बाढी, पहिरो तथा डुवानमा परी ज्यान गुमाउने सम्पूर्ण मृतकहरूप्रति श्रद्धाञ्जली अर्पण गर्दै शोक सन्तप्त परिवारजनहरूमा हार्दिक समवेदना व्यक्त गर्ने । साथै, घाइतेहरूको शीघ्र स्वास्थ्य लाभको कामना गर्ने । २) उक्त बाढी, पहिरो तथा डुवानका कारण ठूलो मात्रामा भएको क्षतिप्रति गहिरो दुःख प्रकट गर्ने। ३) गृह मन्त्रालयको समन्वयमा खोज, उद्धार र तत्काल राहत उपलब्ध गराउने कार्य गर्ने । बाटोमा अलपत्र परेका यात्रुहरूलाई गन्तव्यमा पुयाउने आवश्यक व्यवस्था भौतिक पूर्वाधार तथा यातायात मन्त्रालय र गृह मन्त्रालयको आपसी समन्वयमा अगाडि बढाउने। ४) घाइते भएकाहरूको निःशुल्क उपचारको व्यवस्था गर्नाका साथै विपद् प्रभावित क्षेत्रमा हैजा डेंगीजस्ता रोगहरू फैलिन नदिन स्थानीय तहलाई आवश्यक उपायहरू अवलम्वन गर्न अनुरोध गर्ने र त्यसको लागि आवश्यक समन्वय स्वास्थ्य तथा जनसंख्या मन्त्रालयले गर्ने । ५) बाढी, पहिरो तथा डुवानका कारण विस्थापित भएका वा घरबार विहीन भएका परिवारको लागि अस्थायी आवास निर्माण तथा खाद्यान्नको व्यवस्था गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणको समन्वयमा प्रभावित प्रदेश तथा स्थानीय तहहरू मार्फत राहत रकम उपलब्ध गराउने । त्यसको लागि आवश्यक बजेट अर्थ मन्त्रालयले विपद् व्यवस्थापन कोषमा जम्मा गरिदिने। ६) बाढी पहिरोका कारण अवरुद्ध भएको राजमार्ग यथाशीघ्र खुलाई आवागमन सहज बनाउन भौतिक पूर्वाधार तथा यातायात व्यवस्था मन्त्रालयले आफ्ना सम्पूर्ण संयन्त्र परिचालन गर्ने । नेपाली सेनाको प्राविधिक सहयोगमा आवश्यक स्थानमा बेलिब्रिज राख्ने व्यवस्था गर्ने । ७) भौतिक पूर्वाधार तथा यातायात मन्त्रालयले विपि राजमार्ग (काठमाण्डौ सिंधुली वर्दिवास) सञ्चालनमा नआउन्जेलका लागि वैकल्पिक रुट पहिचान गरी यथाशीघ्र सार्वजनिक गर्ने । पृथ्वी राजमार्ग र कान्ति राजपथ यथाशीघ्र सञ्चालन गर्ने व्यवस्था मिलाउने । ८) बाढी प्रभावित क्षेत्रमा विद्युतको तत्काल आपूर्तिको व्यवस्था नेपाल विद्युत प्राधिकरणले गर्ने । ऊर्जा, जलस्रोत तथा सिंचाइ मन्त्रालयले विद्युतका स्थायी संरचनामा क्षति भएकोमा त्यसको पुनर्स्थापनाका लागि आवश्यक योजना तथा कार्यक्रम एक महिनाभित्र तयार गरी कार्य अगाडि बढाउने । ९) बाढी पहिरो तथा विपद् प्रभावित क्षेत्रमा खानेपानीको प्रबन्ध खानेपानी मन्त्रालयले गर्ने। १०) सञ्चार तथा सूचना प्रविधि मन्त्रालयले अवरुद्ध टेलिफोन सेवा, मोवाईल सेवा र इन्टरनेट सेवा एक हप्ताभित्र पुनर्स्थापना गराउने। ११) विपद्बाट भएको क्षतिको यकिन विवरण तयार गरी राष्ट्रिय विपद् जोखिम न्यूनीकरण तथा व्यवस्थापन प्राधिकरणमा यथाशीघ्र पठाउन सम्बन्धित स्थानीय तहहरूलाई अनुरोध गर्ने । यसरी प्राप्त विवरणका आधारमा स्थायी संरचना निर्माण तथा सञ्चालनको कार्ययोजना तयार गरी कार्यान्वयनको व्यवस्था गर्ने । १२) प्रदेश तथा प्रभावित स्थानीय तहहरूले आफ्नो पालिकाभित्र भएको क्षतिको विवरण यथाशीघ्र राष्ट्रिय विपद् जोखिम न्यूनीकरण तथा विपद् व्यवस्थापन प्राधिकरणमा पठाउन अनुरोध गर्ने । १३) तत्काल राहत, उद्धार लगायतका सन्दर्भमा प्रदेश स्थानीय तह र सम्बद्ध पक्षसँग समन्वय सहजीकरण गरी तत्काल समस्या समाधान गर्ने प्रयोजनका लागि गृह मन्त्रालयका सहसचिवको नेतृत्वमा सङ्घीय मामिला तथा सामान्य प्रशासन मन्त्रालय, भौतिक पूर्वाधार तथा यातायात मन्त्रालय, सहरी विकास मन्त्रालय, राष्ट्रिय विपद् जोखिम न्यूनीकरण तथा व्यवस्थापन प्राधिकरणका पदाधिकारी समेत रहने गरी स्थलगत अनुगमन टोलीहरू बनाई बढी क्षति देखिएका काठमाडौं, ललितपुर, भक्तपुर, काभ्रेपलाञ्चोक, सिन्धुपाल्चोक र सिन्धुली लगायतका जिल्लामा तत्काल पठाउने र प्रतिवेदन पेश गर्ने व्यवस्था गृह मन्त्रालयले गर्ने। १४) हाल भएको बाढी पहिरोबाट प्रभावित घर परिवारहरूको राहतका लागि विशिष्ट श्रेणीका पदाधिकारीहरूको पाँच दिनको तलब बराबरको रकम प्रधानमन्त्री दैवी प्रकोप उद्धार कोषमा जम्मा गर्ने । यस सम्बन्धमा निजामती तथा अन्य सरकारी सेवाका राष्ट्रसेवक कर्मचारीहरूलाई समेत सहयोगका लागि आह्वान गर्ने।"
विपद्मा सरकारको भूमिका ठीक भएन भन्नु विरोधका लागि मात्रै : प्रधानमन्त्री ओली,"काठमाडौं : प्रधानमन्त्री केपी शर्मा ओलीले विपद्का बेला सरकारको विरोध गर्नुभन्दा सबै मिलेर जानुपर्ने बताएका छन्। संयुक्त राष्ट्र संघको महासभाबाट सोमबार स्वदेश फर्किएका प्रधानमन्त्रीले ओलीले विपद्का बेला सबैको हातेमालोको आवश्यकता पर्ने बताए। विपद्का बेला सरकारले केही गर्न नसक्नु भन्नु विरोधको लागि विरोधमात्रै भएको उनको भनाइ छ। 'सरकारको भूमिका ठीक भएन भन्नु विरोधका लागि विरोधमात्रै हो। सरकारले गर्नेसम्मको काम गरेको छ। उद्धार गरेको छ। तत्कालै बैठक बसेको छ,' प्रधानमन्त्री ओलीले भने। उनले बाढी पहिरो भनेर नआउने भन्दै सरकारले आफ्नो बुतासम्म काम गरिरहेको बताए। 'बाढी पहिरो भनेर जाँदैन। तदारुकताका साथ सकारले काम गरिरहेको छ। बाहिर हुँदा पनि मैले यस विषयमा जानकारी लिइरहेको थिएँ। निर्देशन दिइरहेको थिएँ। सरकारले आफ्नो बुताअनुसार काम गरिरहेको छ,' उनले भने। यस्तो बेला सबै मिलेर यथार्थपरक भएर जानुपर्ने उनको भनाइ छ। प्रधानमन्त्री ओलीले बाढी पहिरो प्रभावित क्षेत्रमा अझ प्रभावकारी ढंगले उद्धार, राहत र पुनःनिर्माणका काम अगाडि बढ्ने प्रतिवद्धता जनाए। 'अत्यधिक पानी पर्ने पूर्वानुमान गरिए पनि कहाँ बाढी जान्छ, कहाँ पहिरो जान्छ भनेको त छैन नि। काठमाडौंमा यति डुबान आउला भन्ने कल्पना पनि गरिएको थिएन,' उनले भने।"
ढल्केवरमा बृहत् खुला झिझिया प्रतियोगिता हुने,ढल्केवर(धनुषा) : धनुषाको ढल्केवरमा बृहत् खुला झिझिया प्रतियोगिता हुने भएको छ। दसैंका अवसरमा ढल्केवर दुर्गा पूजा मेला समितिले असोज १७ गतेदेखि २७ गतेसम्म झिझिया प्रतियोगिता आयोजना गर्न लागिएको हो। मधेसको मौलिक परम्पराको प्रवर्द्धनका लागि झिझिया प्रतियोगिताको आयोजना गरिएको ढल्केवर दुर्गा पूजा मेला समितिका अध्यक्ष सन्तोष कुमार महतोले बताए। उनका अनुसार मधेसको एक सांस्कृतिक लोक नृत्य रहेको झिझिया प्रतियोगिताका लागि अहिले झिझिया टिमहरूको नाम दर्ता गर्ने कार्य भइरहेको छ। १० दिनसम्म चल्ने प्रतियोगिताका विजेतालाई ३१ हजार नगद पुरस्कारको व्यवस्था गरिएको अध्यक्ष महतोले बताए। उनले द्वितीय पुरस्कार २१ हजार र तृतीय पुरस्कार १५ हजार नगदको व्यवस्था रहेको जनाए। प्रतियोगितामा सहभागी अन्य टिमहरूलाई सान्त्वना पुरस्कारको व्यवस्था समेत गरिएको समितिका महासचिव तीर्थप्रसाद सिंहले जानकारी दिए। उनले प्रतियोगितामा भाग लिन चाहने टिमहरूले असोज १७ गतेसम्म नाम दर्ता गराउन सकिने उल्लेख गरे। ढल्केवरमा दसैं अवधिभर भव्य मेला महोत्सव लाग्दै आएको छ। यसवर्ष विगतको भन्दा अझ भव्य मेला लगाउने गरी आफूहरू तयारीमा जुटेको मेला समितिका सचिव राकेश सिंहले बताए।
नदीमा डुबेको अवस्थामा झापामा दुई वटा शव फेला,"झापा : नदीमा डुबेको अवस्थामा झापामा दुई वटा शव फेला परेको छ। दुवै जना पुरुष भएको शवको सनाखत हुन नसकेको जिल्ला प्रहरी कार्यालय झापाले जनाएको छ। मेची नदीमा डुबेको अवस्थामा सोमबार दिउँसो १ बजे एक पुरुषको शव फेला परेको थियो। भद्रपुर नगरपालिका ३ झोलुङ्गे पुलस्थित मेची नदीको बिच भागमा कालो पाइन्ट लगाएको, शरीरको माथिको भागमा कपडा नभएको, बायाँ साइडको भाग पुरिएको, दाहिने साइडको आधा भाग देखिएको, अनुहार पानीमा घोप्टो परेको अवस्थामा बेवारिसे शव फेला परेको प्रहरीले जनाएको छ। कानुनी प्रक्रिया पूरा गरी शवलाई पोस्टमार्टमको लागि प्रादेशिक अस्पताल भद्रपुर पठाइएको प्रहरी कार्यालय झापाका डीएसपी कृष्णकुमार चन्दले जानकारी दिए। त्यस्तै शिवसताक्षी नगरपालिका ७ स्थित कनकाई नदीमा आज दिउँसो अन्दाजी साढे ३ बजे पानीको बिच भागमा बेवारिसे शव फेला परेको हो। तत्काल नाम, थर, वतन नखुलेको पुरुषको शव घोप्टो परी शरीर सुन्निएर गलेको अवस्थामा फेला परेको प्रहरीले जनाएको छ। कानुनी कानुनी प्रक्रिया शव पोस्टमार्टमको लागि प्रादेशिक अस्पताल भद्रपुर पठाएको प्रहरीले जनाएको छ।"
"सरकारद्वारा राष्ट्रिय शोकको घोषणा, तीन दिन राष्ट्रिय झन्डा झुकाउने","काठमाडौं : बाढी पहिरोका कारण दुई सयभन्दा धेरैको मृत्यु भएपछि सरकारले राष्ट्रिय शोकको घोषणा गरेको छ। सोमबार बसेको मन्त्रिरिषद् बैठकले राष्ट्रिय शोकको घोषणा गर्दै तीन दिन राष्ट्रिय झन्डा झुकाउने निर्णय गरेको सञ्चार तथा सूचना प्रविधिमन्त्री पृथ्बीसुब्बा गुरुङले बताए। त्यस्तै मृतक परिवारलाई जनही दुई लाख राहत उपलब्ध गराउने निर्णय सरकारले गरेको छ। राहत तथा उद्धारका लागि अर्थ मन्त्रालयले एक अर्ब उपलब्ध गराउने निर्णयसमेत गरिएको छ। मन्त्री गुरुङका अनुसार प्रधानमन्त्री दैवी प्रकोप राहत कोषमा मन्त्रिपरिषद्का सदस्यहरूको एक महिनाको तलब जम्मा गर्ने निर्णयसमेत गरिएको छ। त्यस्तै राहत र उद्धारका लागि सरकारले प्रदेश र स्थानीय तहसँग समन्वय गर्ने आह्वान पनि गरेको छ। त्यस्तै बाढी पहिरोका कारण घाइते भएकाहरूलाई निशुल्क उपचार र उपचारमा कुनै कमी हुन नदिने निर्णयसमेत भएको मन्त्री गुरुङले बताए। त्यस्तै सडक, खानेपानी, दूरसञ्चार, विद्युतलगायतका संरचनामा पुगेको क्षतिबारे सम्बन्धित मन्त्रालयले प्रतिवेदन बुझाउने निर्णयसमेत गरिएको छ। त्यस्तै प्रभावित जिल्लामा अनुगमन टोली गठन गरेर खटाउन गृह मन्त्रालयलाई निर्देशनसमेत दिइएको मन्त्री गुरुङले बताए। यसैबीच प्रधानमन्त्री केपी शर्मा ओलीले भोलि पत्रकार सम्मेलन गर्ने भएका छन्। संयुक्त राष्ट्रसंघको महासभामा भाग लिएर सोमबार स्वदेश फर्किएका ओलीले मंगलबार विशेष पत्रकार सम्मेलन गर्ने भएका हुन्। प्रधानमन्त्री ओलीले देशमा गएको प्राकृतिक विपत्तिका विषयमा पत्रकार सम्मेलन गर्न लागेको प्रधानमन्त्री कार्यालय स्रोतले जानकारी दिएको छ।"
गुल्मीमा घर लिप्ने क्रममा करेन्ट लागेर महिला घाइते,गुल्मी : गुल्मीमा घर लिप्ने क्रममा करेन्ट लागेर महिला घाइते भएकी छन्। जिल्लाको मालिका गाउँपालिका२ दर्लिङ अडारे निवासी २७ वर्षीया माया रोका मगर घाइते भएको जिल्ला प्रहरी कार्यालय गुल्मीले जनाएको छ। मगर आफ्नै घरको बाहिर दलानमा लिप्ने क्रममा अचानक करेन्ट लागेर घाइते भएकी थिइन्। करेन्ट लागेर घाइते भएकी रोका अहिले बोल्न नसक्ने अवस्थामा रहेकी छन्। सोमबार दिउँसो साढे ३ बजे तिर करेन्ट लागेको थियो। उनको गुल्मी अस्पताल तम्घास उपचारका लागि ल्याइएको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले जानकारी दिए। मुसाले काटेर नाङ्गो बनाएको बिजुलीको तारमा अचानक छुन गई करेन्ट लागेको भन्ने बुझिएको प्रहरी नायब उपरीक्षक पोखरेलले बताए। करेन्ट लागेर घाइते भएकी रोकाको गुल्मी अस्पतालमा उपचार भइरहेको छ।
अख्तियार इटहरीमा स्थानीय तहका उजुरी धेरै,"विराटनगर : अख्तियार दुरुपयोग अनुसन्धान आयोगको कार्यालय इटहरीमा स्थानीय तहका उजुरी धेरै परेको पाइएको छ। इटहरी अख्तियारमा आर्थिक वर्ष २०८००८१ मा सबैभन्दा धेरै स्थानीय तहका उजुरी परेका हुन्। उजुरीमध्ये ३८९१ प्रतिशत स्थानीय तहका छन्। आर्थिक वर्ष २०८००८१ मा आयोगमा २६ हजार ९ सय १८ वटा उजुरी विभिन्न माध्यमबाट परेका छन्। अघिल्लो आर्थिक वर्षबाट जिम्मेवारी सरेर आएका ९ हजार २ सय ६८ समेत गरेर गत वर्ष ३६ हजार १ सय ८६ उजुरी रहेका छन्। जसमध्ये २७ हजार ७ सय १४ वटा उजुरी फछर्यौट भएको अख्तियारले जनाएको छ। अख्तियार इटहरीका प्रमुख सुरेश न्यौपानेले शिक्षाका १५७९ प्रतिशत, गैरकानुनी सम्पति आर्जनसँग सम्बन्धित ६९८ प्रतिशत र भूमि प्रशासनसँग सम्बन्धित ६४ प्रतिशत उजुरी परेको जानकारी दिए। त्यस्तै, नक्कली शैक्षिक प्रमाणपत्रसँग सम्बन्धित ४७१ प्रतिशत, वन तथा वातावरणका ३८२ प्रतिशत, स्वास्थ्य तथा जनसंख्या क्षेत्रका ३६ प्रतिशत, भौतिक पूर्वाधार तथा यातायात क्षेत्रका ३६१ प्रतिशत, गृह प्रशासनका ३५२ प्रतिशत, अर्थ क्षेत्रसँग सम्बन्धित २१३ प्रतिशत, जलस्रोत तथा सिँचाइका २१० प्रतिशत र खानेपानीका १६१ प्रतिशत उजुरी परेको न्यौपानेले बताए। अख्तियारले इटहरीले सोमबार कोशी प्रदेशका प्रमुख पर्शुराम खापुङलाई ३४ औं वार्षिक प्रतिवेदन बुझाएको छ। अख्तियार इटहरीका प्रमुख न्यौपानेले प्रतिवेदन बुझाएका हुन्। उनले स्थानीय तहका उजुरी सबैभन्दा धेरै परेको जानकारी दिए। विशेष गरी आयोगमा गैरकानुनी लाभ वा हानी पुर्याउने, घुसरिसवत लिनेदिने , सार्वजनिक सम्पत्तिको हिनामिना र दुरुपयोग गर्ने, गैरकानुनी सम्पत्ति आर्जन गर्ने, झुटानक्कली शैक्षिक प्रमाणपत्र लिई व्यक्तिलाई लाभ पुर्याई सरकारी कोषको दुरुपयोग गर्ने, सरकारी राजस्व चुहावट गर्ने, गलत लिखित तयार गर्ने वा प्रतिवेदन दिने, कागजात सच्याउने, परीक्षाको गोपनीयता भंग गर्ने, परिणाम फेरबदल गर्ने जस्ता प्रकृतिका उजुरी बढी परेको न्यौपानको भनाइ छ। प्रतिवेदन बुझ्दै प्रदेश प्रमुख खापुङले प्रत्येक वर्ष स्थानीय तहका उजुरी धेरै पर्ने गरेको बताउँदै भ्रष्टाचार नियन्त्रण गरी सुशासन कायम गरी सभ्य समाज निर्माण गर्न आयोगसहित सबै निकाय एक भएर अगाडि बढ्नु पर्नेमा जोड दिए। भ्रष्टाचार समाज र राष्ट्र विकासको बाधक भएको बताउँदै उनले त्यसलाई जरैदेखि निर्मूल पार्न आग्रह गरे। अख्तियार इटहरीले कोशी प्रदेशका ११ जिल्लासहित मधेश प्रदेशको सप्तरी जिल्ला हेर्ने गर्छ। ३४ औं प्रतिवेदनमा ६ परिच्छेद र ५ सय २४ पृष्ठ छ।"
"अदालतमा देवकुमारको बयान सकियो, थुनछेक बहस भोलि","बागलुङ : सहकारी ठगी मुद्दाका आरोपी इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीको सोमबार अदालतमा बयान सकिएको छ। सहकारी गठीको आरोप लागेपछि फरार रहेका नेपालीलाई गत शुक्रबार भारतको नयाँ दिल्लीमा पक्राउ गरेर काठमाडौं ल्याइएका नेपालीलाई आईतबार साँझ हवाई मार्ग हुँदै पोखरा ल्याइएपछि नेपाल प्रहरीले राति नै सडक मार्ग हुँदै बागलुङ ल्याएको हो। सोमबार कार्यालय खुला भएपछि जिल्ला प्रहरी कार्यालय बागलुङले नेपालीलाई बयानको लागि जिल्ला अदालत बागलुङमा हाजिर गराएको थियो। बागलुङको ढोरपाटन नगरपालिकाका मेयरसमेत रहेका ५१ वर्षीय नेपालीलाई सहकारी ठगी र संगठित अपराधको आरोप छ। उनीसँगै सोही सहकारी ठगीमा संलग्न ५८ वर्षीय ओमबहादुर नेपाली भन्ने ओमप्रसाद दर्जीलाई पनि बागलुङ ल्याई अदालतमा बयान लिइएको छ। जिल्ला प्रहरी कार्यालय बागलुङका प्रहरी निरीक्षक केशवबहादुर थापाले नेपाली र दर्जीले सोमबार अदालतमा बयान दिएको बताए। सहकारी ठगीका आरोपित नेपाली र दर्जीको सोमबार जिल्ला अदालत बागलुङमा बयान लिइएको छ, उनले भने, बयान लिने काम सोमबार सम्पन्न भयो। मंगलबार जिल्ला अदालत बागलुङको इजलासमा थुनछेकको बहस हुनेछ। नेपाली र दर्जीलाई पुर्पक्षको लागि कारागार पठाउने वा धरौटीमा रिहा गर्ने बारे मंगलबार अदालतको बहसपछि थाहा हुने प्रहरीले बताएको छ। इमेज सहकारीको बागलुङ बजार, गलकोट र बुर्तिबाङमा गरी ३ वटा शाखा बागलुङमा मात्र छन्भने पोखरा सिर्जनाचोकमा समेत इमेज सहकारी खोलिएको छ। सहकारीका संस्थापक अध्यक्ष नेपालीले बचतकर्ताको रकम अपचलन गरी १६ महिनादेख फरार रहेका थिए। २०८० बैशाख ७ गते सहकारीमा तरलता अभाव देखाएर सहकारी बन्द भएपछि जेठ ४ गतेदेखि सम्पर्कविहीन भएका थिए। जिल्ला प्रहरी कार्यालय बागलुङले जेठ २१ गते बचत रकमसहित प्रमाण जुटाएर उजुरी दिन आह्वान गरेको थियो। नेपालीविरुद्ध १ हजार ५ सय ४३ जना बचतकर्ताले रकम ठगीको आरोपमा जाहेरी दिएका थिए। जाहेरीका आधारमा सरकारी वकिलको कार्यालयले २०८० असार २५ गते जिल्ला अदालतमा १ अर्ब ५४ करोड रुपैयाँ ठगीको आरोपमा मुद्दा दायर गरेको थियो। १२ माघ २०८० मा नेपाल प्रहरीको अनुरोधमा इन्टरपोलले नेपालीविरुद्ध रेड कर्नर नोटिस जारी गरेको थियो। इमेज सहकारीका संस्थापक अध्यक्ष नेपालीसहित कार्यवाहक अध्यक्ष डोरबहादुर परियार, सचिव सुनिल नेपाली, कोषाध्यक्ष लक्ष्मी सेन र सञ्चालक सदस्यहरू चित्रबहादुर भण्डारी, रूपा विक र झगबहादुर शाहीलाई ७ वैशाखमा गते गृहमन्त्रालयले यात्रा अनुमतिमा रोक लगाएको थियो। यो मुद्दामा सहकारीका अन्य पदाधिकारी चित्रबहादुर भण्डारी, नरमती बुढा, शक्ति किसान, डोरबहादुर परियार र अनिता बुढामगर पक्राउ परिसकेका छन्। उनीहरूलाई जिल्ला अदालत बागलुङको २०८० साउन ५ गतेको आदेशले पुर्पक्षका लागि थुनामा पठाएको छ। भण्डारी, बुढा र किसान साउन ५ गते नै थुनामा गएका थिए भने सोही आदेशकै आधारमा परियार र बुढामगर २०८१ पुस पहिलो साता पक्राउ परेर पुर्पक्षका लागि कारागारमा छन्।"
मोरङका खोला र पैनीमा ३ जना मृत भेटिए,"विराटनगर : मोरङका भिन्दाभिन्दै स्थानका खोला र पैनीमा ३ जना मृत भेटिएका छन्। खोलाले बगाएर ल्याउँदै गरेको र डुबेर मृत्यु भएको अवस्थामा सोमबार शव फेला परेको मोरङ प्रहरीका डीएसपी वेदप्रकाश जोशीले बताए। उनका अनुसार कानेपोखरी र ग्रामथान गाउँपालिका तथा विराटनगर महानगरपालिकामा मृत फेला पर्नेमा वृद्धसहित २ जना पुरुष र १ जना महिला छन्। महिलाको पहिचान खुल्न बाँकी छ। कानेपोखरी गाउँपालिका४ खोरियामा डाँस खोलाले बगाएर ल्याउँदै गरेको अवस्थामा १ जना वृद्ध मृत फेला परेका छन्। इलाका प्रहरी कार्यालय पथरीका डीएसपी मोहनविक्रम दाहालका अनुसार पथरीशनिश्चरे नगरपालिका८ का ७५ वर्षीय लाखबहादुर राईलाई खोलाले बगाउँदै गरेको अवस्थामा स्थानीयले देखेर बाहिर निकालेका थिए। दिउँसो १ बजेतिर बाहिर निकालिएका राईको मृत्यु भइसकेको पाइएको उनले बताए। प्रहरीका अनुसार कानेपोखरी४ स्थित माइली छोरीको घरमा आएका राई ५ दिनदेखि सम्पर्कविहीन थिए। छोरीकोमा खाना खाएर आफ्नो घरतिर फर्किने क्रमममा राईलाई डाँस खोलाले बगाएको हुनसक्ने प्रहरीको अनुमान छ। डीएसपी दाहालका अनुसार घटनास्थलबाट करिब साढे ३ किलोमटिर तल शव फेला परेको हो। घर फर्किने क्रममा तर्न खोज्दा खोलाले बगाएर मृत्यु भएको हुनसक्ने आशंका छ। ५ दिनसम्म कतै अड्किएको थियो होला दाहालले भने, स्थानीयले बगाउँदै गरेको देखेपछि बाहिर निकालेर हेर्दा मृत्यु भइसकेको रहेछ। घटनाका बारेमा थप अनुसन्धान भइरहेको छ। घटनाको अनुसन्धानका लागि इलाका प्रहरी कार्यालय पथरीबाट इन्स्पेक्टर खगेन्द्र येक्तेनको नेतृत्वमा टोली खटिएको थियो। इन्स्पेक्टर येक्तेनकै टोलीले कानुनी प्रक्रिया पूरा गर्दै शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएको छ। त्यस्तै, सिंघिया खोलाले बगाएर ल्याउँदै गरेको अवस्थामा विराटनगरमा १ जना महिलाको शव भेटिएको छ। डीएसपी वेदप्रकाश जोशीका अनुसार विराटनगर महानगरपालिका८ हाटखोलामा शव फेला परेको हो। अन्दाजी ३० वर्षीयाजस्तो देखिने महिलाको पहिचान नखुलेको उनले बताए। बगाएर ल्याउँदै गरेको देखेपछि स्थानीयले खोलाको बीचबाट दिउँसो १२:४५ बजेतिर शवलाई बाहिर निकालेका थिए। घटनाको अनुसन्धानका लागि जिल्ला प्रहरी कार्यालय मोरङबाट इन्स्पेक्टर हेमराज ओली नेतृत्वको टोली परिचालन गरिएको छ। प्रहरीले कानुनी प्रक्रिया पूरा गर्दै घटनास्थलबाट शवलाई पोस्टमार्टमका लागि कोशी अस्पताल लगेको छ। मृतकको चिउँडोमा चोट देखिएको छ। खोलाले बगाएर मृत्यु भएको हुनसक्ने बताउँदै डीएसपी जोशीले मृतकको पहिचानको प्रयास गर्दै घटनाको अनुसन्धान अघि बढाइएको जानकारी दिए। यसैबीच, ग्रामथान गाउँपालिका६ का ३५ वर्षीय सत्यनारायण भगत घरनजिकैको पैनीमा मृत फेला परेका छन्। माछा मार्न भनेर आइतबार घरबाट हिँडेका उनको भोलिपल्ट शव भेटिएको हो। फर्किएर नआएपछि खोजी गर्ने क्रममा घरदेखि करिब २ सय मिटर पश्चिममा रहेको पैनीमा डुबिरहेको अवस्थामा शव फेला परेको जानकारी डीएसपी जोशीले दिए। उनका अनुसार भगत बिहान ९ बजेतिर मृत फेला परेपछि स्थानीयले प्रहरीलाई खबर गरेका हुन्। घटनाको अनुसन्धानका लागि इलाका प्रहरी कार्यालय बेलबारीबाट इन्स्पेक्टर कृष्णबहादुर खत्री नेतृत्वको टोली घटनास्थल पुगेको थियो। खत्री नेतृत्वकै टोलीले कानुनी प्रक्रिया पूरा गरी शवलाई पोस्टमार्टमका लागि कोशी अस्पताल पठाएको छ। घटनाको थप अनुसन्धान भइरहेको डीएसपी जोशीले बताए। उनका अनुसार पैनीमै डुबेर भगतको मृत्यु भएको हुनसक्ने प्रारम्भिक अनुसन्धानबाट खुलेको छ।"
कोशी सरकारले गर्ने लगानी सम्मेलनको मिति तय,"विराटनगर : कोशी प्रदेश सरकारले गर्ने लगानी सम्मेलनको मिति तय भएको छ। प्रदेश सरकारले आगामी माघमा ३ दिनसम्म लगानी सम्मेलन गर्ने भएको हो। मुख्यमन्त्री हिक्मतकुमार कार्कीका आर्थिक सल्लाहकार मोहन सुवेदीका अनुसार माघ ११, १२ र १३ गते पहिलोपटक लगानी सम्मेलन गर्ने तय भएको छ। प्रदेशमा लगानीको वातावरण सिर्जना गर्न र कोशी प्रदेशमा औद्योगिक वातावरण बनेको सन्देश दिन सम्मेलन गर्न लागिएको सुवेदीले बताए। कोशी प्रदेश सरकारको आइतबार बसेको मन्त्रिपरिषद् बैठकले यसको अवधारणा पारित गर्दै मिति तय गरेको हो। निजी क्षेत्रको सहकार्य र समन्वयमा यो सम्मेलन गर्ने तयारी सरकारको छ। कोशी प्रदेश सरकारको चालू आर्थिक वर्षको नीति तथा कार्यक्रम र बजेटमा पनि लगानी सम्मेलन गर्ने विषय उल्लेख थियो। सोही अनुसार यो कार्यक्रमलाई अगाडि बढाइएको जानकारी सुवेदीले दिए। प्रदेश लगानी प्राधिकरणले यसको आवश्यक समन्वय, सहजीकरण र लगानीको क्षेत्रहरू तय गर्ने छ। प्रदेश सरकारले यो कार्यक्रम सम्पन्न गर्न करिब ३ करोड बजेट छुट्याएको छ। सम्मेलनमा नेपाल, भारत र तेस्रो मुलुकका समेत लगानीकर्ताहरूलाई आमन्त्रण गर्ने प्रदेश सरकारको तयारी छ। प्रदेशका सम्भावित आयोजनाको क्षेत्र पहिचान गरी ती क्षेत्रमा लगानी भित्राउन प्रदेश सरकारले संघ र स्थानीय तहको नीतिगत व्यवस्थालाई सुधार गर्न पहल गर्ने छ। साथै प्रदेशले गर्नुपर्ने कानुन संशोधन तत्कालै गर्ने तयारी सरकारको छ। पीपीपी मोडेलको लगानी अवधारणालाई आत्मसात गर्दै निजी क्षेत्रलाई प्रदेश विकासमा अधिकतम रूपमा संलग्न गराउने लक्ष्यका साथ लगानी सम्मेलन आयोजना गर्न लागिएको सुवेदीको भनाइ छ।"
"बाढी,पहिरोमा परी मृत्यु हुनेको संख्या २०५ पुग्यो","काठमाडौं : अविरल वर्षाका कारण गत असोज ११ गतेदेखि देशका विभिन्न स्थानमा आएको बाढी,पहिरोलगायतका विपदमा परी सोमबार दिउँसोसम्म २ सय ५ जनाको मृत्यु भएको छ । बाढी, पहिरोलगायतका विपदमा परी काठमाडौं उपत्यकामा ५६ जना, कोशी प्रदेशमा १७ जना, मधेश प्रदेशमा ५ जना, बागमती प्रदेशमा १ सय २५ जना, लुम्बिनी प्रदेशमा २ जना गरी जम्मा २ सय ५ जनाको मृत्यु भएको हो । विपदमा परी काठमाडौं उपत्यकामा २४ जना, कोशी प्रदेशमा १३ जना, मधेश प्रदेशमा ८ जना, बागमती प्रदेशमा ८५ जना गरी जम्मा १ सय ३० जना घाइते भएका छन् । घाइतेहरूको स्थानीय अस्पतालमा उपचार भइरहेको छ। साथै काठमाडौं उपत्यकामा २ हजार १ सय ५५ जना, कोशी प्रदेशमा २ सय ९० जना, मधेस प्रदेशमा ३५ जना, बागमती प्रदेशमा ७ सय ४५ जना र गण्डकी प्रदेशमा ९ सय ९७ जना गरी जम्मा ४ हजार २ सय २२ जनाको उद्धार गरिएको छ । साथै बाढी पहिरोमा परी २४ जना बेपत्ता भएका छन् । बेपत्ताको खोजी कार्य जारी छ । साथै बाढी पहिरोको जोखिममा रहेका विभिन्न जिल्लाका विभिन्न घर परिवारलाई सुरक्षित स्थानमा राख्ने, पहिरोमा पुरिएका धनमाल निकालेर सुरक्षा गर्ने काम समेत विभिन्न निकाय र स्थानीयबासीको समन्वय र सहयोगमा प्रहरीले गरिरहेको छ ।"
बाढीपहिरोबाट मृत्यु हुनेको संख्या २०९ पुग्यो,"काठमाडौं : बाढी पहिरोबाट मृत्यु हुनेको संख्या २०९ पुगेको छ। गृह मन्त्रालयले विज्ञप्ति जारी गर्दै सोमबार साँझ ७ बजेसम्म २०९ जनाको मृत्यु भएको जानकारी दिएको छ। बाढी पहिरोमा परी २९ जना बेपत्ता भएका छन् भने १४२ जना घाइते भएका छन्। त्यस्तै सेनाको हेलिकोप्टरबाट काभ्रेपलाञ्चोक, सिन्धपाल्चोक, सिन्धुली, ललितपुर लगायतका स्थानबाट घाइते, बिरामी र अलपत्र परेका ४२५ जनाको उद्धार गरिएको छ। सरकारले अवरुद्ध सडक, विद्युत, टेलिफोनलगायतका अत्यावश्यक सेवाहरू शीघ्र सुचारु गर्न सम्बन्धित निकायहरूसँग समन्वय गरिरहेको गृह मन्त्रालयका प्रवक्ता ऋषिराम तिवारीले बताए। उनका अनुसार संयुक्त राष्ट्रसंघीय निकायहरू र लजिष्टिक क्लष्टरका साझेदार संस्थाहरूसँग बैठक गरी राहत सामग्रीहरूको स्टक लिने र वितरणका लागि नक्साङ्कन गर्ने कार्य भइरहेको छ।"
दोस्रो भद्रपुर खुला म्याराथन हुँदै,"झापा : दोस्रो भद्रपुर रन (खुला म्याराथन) प्रतियोगिताको तयारी अन्तिम चरण पुगेको छ। ६ वर्षअघि पहिलो पटक भद्रपुर रनको आयोजना गरेको ८ नम्बर वडा कार्यालयले यसवर्ष दसैंको अवसरमा यही असोज १७ गते घटस्थापनामा गर्न लागेको आयोजक समितिले पत्रकार सम्मेलन गरी जानकारी गराएको हो। पत्रकार सम्मेलनमार्फत नै आयोजक समितिले प्रतियोगितामा सहभागी हुने खेलाडीका लागि जर्सी समेत सार्वजनिक गरेको छ। भद्रपुर रन व्यवस्थापन समितिले यसवर्ष भद्रपुरभन्दा बाहिरका खेलाडीलाई पुरस्कार नदिने व्यवस्था मिलाएको समितिका संयोजक तथा भद्रपुर ८ का वडाध्यक्ष गौरव सुब्बा (मनोज)ले जानकारी दिए। भद्रपुर प्रतियोगितामा जो सुकैले भाग लिए पनि पदक तथा पुरस्कार जित्न भद्रपुरका बासिन्दा हुनु पर्ने र त्यसको लागि प्रमाण पेश गर्नुपर्ने उनको भनाइ छ। प्रतियोगितामा महिलातर्फ ६१ किलोमिटर र पुरुषतर्फ ८८ किलोमिटर रुट तय गरिएको छ। सगरमाथा चौकबाट सुरु हुने दौड क्याम्पस मोड हुँदै रजत जयन्ती चोक, जिल्ला कारागार, घोडामारा, जनता चोक, संगम चोक भएर सगरमाथा चोकमा आएर समापन हुने छ। प्रतियोगितामा महिला तथा पुरुष दुवैतर्फ पुरस्कारको व्यवस्था मिलाइएको छ। प्रथम हुनेले नगद ३१ हजार, दोस्रोले २१ हजार, तेस्रोले ११ हजार, चौथोले ५ हजार पाँचौंले २ हजार र छैटौँदेखि १० औंसम्मले नगद एक हजार पुरस्कार पाउने भएका छन्। प्रतियोगिता भएको दिन प्रथमदेखि चौथोसम्म स्थान प्राप्त गर्ने खेलाडीले डमी चेक प्राप्त गर्ने छन्। प्रमाण पेश गर्नेले सोही दिन वा प्रमाण पेश नगर्नेले तीन दिन भित्रमा प्रमाण पेश गर्नुपर्ने उनले बताए। प्रथम पटक २०७६ सालमा भद्रपुर रनको आयोजना भएको भए पनि विभिन्न कारणले रोकिएको रन अब भने हरेक वर्ष घटस्थापनाकै दिन सम्पन्न गर्ने गरी कोष खडा गरेरै अगाडि बढिएको उनको भनाइ छ। प्रतियोगिता सम्पन्न गर्न करिब १० लाख खर्च हुने अनुमान गरिएको छ भने खर्चको श्रोत विभिन्न दाताबाट सङ्कलन गरिएको जनाइएको छ। प्रतियोगितामा करिब एक हजार विद्यार्थी सहभागी हुनेछ। उनीहरूलाई दर्ता शुल्क लाग्दैन। १३ वर्षमाथिका करिब दुई हजार बढी प्रतियोगी सहभागी हुने अनुमान गरिएको समितिका प्रेस संयोजक गोपाल गिरीले बताए। प्रतियोगीको दर्ताका लागि ज्ञानचोक, झापाचोक, सगरमाथा चोक र मेची रंगशालामा नाम दर्ता केन्द्र स्थापना गरिएको उनको भनाई छ। साथै आयोजक समितिले मिडिया कप फुटबलका लागि भद्रपुर प्रेस क्लब भद्रपुरलाई सौजन्य स्वरूप जर्सी पनि प्रदान गरेको छ।"
शिवपुरीमा माइक्रोबस दुर्घटना : घाइतेहरूको काठमाडौंमा उपचार हुँदै,नुवाकोट : शिवपुरीमा माइक्रोबस दुर्घटनाका घाइतेहरूको काठमाडौंमा उपचार भइरहेको छ। सोमबार बिहान काठमाडौंबाट नुवाकोटहुँदै पोखरा जाँदै गरेको ग १ ख ४५३५ नम्बरको माइक्रो बस शिवपुरीको भीरबाट खस्दा चालकसहित १२ जना घाइते भएका हुन्। घाइतेहरूको काठमाडौंको ग्रिनसिटी र ग्राण्डी अस्पतालमा उपचार भइरहेको नुवाकोट प्रहरीले जनाएको छ। जिल्ला प्रहरी कार्यालय नुवाकोटका अनुसार घाइतेमध्ये दुईजना गम्भीर छन्। काठमाडौं टोखाछहरेगंगटे सडकखण्डको बीचमा रहेको शिवपुरी गाउँपालिका७ अदुवारवारी घुम्तीमा माइक्रोबस सडकबाट करिब एकसय ५० मिटर तल खसेको थियो।
क्याप्टेन रामेश्वर थापाको पुस्तक नयाँ दिल्लीमा विमोचन,"नयाँ दिल्ली : क्याप्टेन रामेश्वर थापाको पुस्तक इन्टु दि फायरको अन्तर्राष्ट्रिय लोर्कापण भारतको राजधानी नयाँ दिल्लीमा एक विशेष समारोहको बीच गरिएको छ । भारतका लागि कार्यवाहक नेपाली राजदूत डासुरेन्द्र थापा,नेपालका लागि पूर्व भारतीय राजदूत मन्जिभसिंह पुरी,क्याप्टेन थापा, भारतनेपाल मामिलाका विज्ञ अशोक मेहतालगायतका विभिन्न क्षेत्रका विशिष्ट व्यक्तिहरूको उपस्थितिमा सो पुस्तक विमोचन गरिएको हो । किताब जात्राको चौथो दिल्ली संस्करणका अवसरमा सो पुस्तक विमोचनसाथै नेपालभारत सम्बन्धलगायत अन्य विभिन्न विषयमा प्यानल छलफलको आयोजना गरिएको थियो । कार्यवाहक राजदूत थापाले पुस्तकमा पुराना घट्नाक्रम उल्लेख भएको र त्यसलाई बुझ्नका लागि उपयोगी भएको बताए । उनले जुनसुकै पेशा र व्यवसायमा संलग्न भएपनि साहित्यको अध्ययन महत्वपूर्ण भएको बताए । विमोचन कार्यक्रममा बोल्दै पुरीले थापाको पुस्तक नेपालको राजनीति र भूराजनीति बुझ्नका लागि निकै उपयोगी रहेको बताउँदै पुस्तक प्रकाशन गरेकोमा बधाई दिए । साथै,उनले नयाँ पुस्तालाई विगत र अहिलेका विभिन्न परिस्थिती बुझ्नको लागि सो पुस्तक अध्ययन गर्न सुझाए । क्याप्टेन थापाले पुस्तकले १० वर्षे सशस्त्र द्वन्द्वको समयको नेपाली समाजलाई चित्रित गर्ने प्रयास गरेको बताउँदै विगतको द्वन्द्वबाट पाठ सिक्दै भविष्यमा त्यसलाई दोहोरिन नदिन पुस्तका समावेश विषयवस्तुले योगदान गर्नेमा आफू विश्वस्त रहेको बताए । भावी पुस्ताका लागि विगतको समाज,राजनीति र परिवेश बुझ्ने यो एक महत्वपूर्ण दस्तावेज भएको बताए । उनले भने,नेपाल र भारतको बीचमा सौहाद्र्धपूर्ण सम्बन्ध रहेको छ र यसलाई अझ गहन बनाउन आवश्यक छ । नेपाल र भारतको बीचमा विगत ७० वर्षेदेखिको लामो आर्थिक र विकास साभेदारी छ जसलाई अझ बढाउँदै लैजानुपर्नेछ । हामी भारतबाट नेपाली थप लगानी,प्रविधि हस्तान्तरण र सहयोग चाहान्छौं।उनले दुईपक्षीय सम्बन्धलाई आर्थिक विषयमा केन्द्रित गर्नुपर्ने बताए । यसै सन्दर्भमा उनले गुरु योगी आदित्यको प्रसंग उल्लेख गदै उनले बारम्बार नेपाल र भारतलाई देवभूमिको उपमा दिने गरेको उल्लेख गरे । थापाले भने,तीन वर्षदेखि उहाँले नेपाल र नेपालीको साथै भारत र संसारको मानव जातिको उत्थान र मुक्तिको लागि कलम चलाउनु भएको छ । उहाँले करीब ५ हजार कापीमा लेखिसक्नु भएको छ र ७ वर्षको उमेरमा नै उहाँले निकै बहुमुल्य किताबहरू प्रकाशन गर्नुभएको छ त्यसैले उहाँलाई संसारकै कम उमेरको लेखकभन्दा फरक पदैन् । जनरल मेहताले पुस्तकले माओवादी सशस्त्र द्वन्द्वको समयको विभिन्न पक्षहर उजागर गरेको बताउँदै इतिहास र वर्तमान जान्न चाहनेका लागि पुस्तक निकै महत्वपूर्ण रहेको बताए । फरक प्रसंगमा मेहताले भारतले अगाडि सारेको अग्नीपथको बारेमा नेपाल र भारतको बीचमा कम्तीमा वार्ता र संवाद हुनुपर्ने र निष्कर्षमा पुग्नुपर्ने बताए । उनले विगत पाँच वर्षदेखि भारतीय सेना नेपाली भर्नाको प्रक्रिया रोकिएको बताउँदै दुवै देशका सरकारलाई यस विषयमा पहल गर्न सुझाव दिए । पिएचडी चेम्बर अफ कमर्स एण्ड इन्ड्रटिजका सचिव अतुल के ठाकूरले पुस्तकमा विगतको नेपालको अवस्थाको विस्तृतमा उतारिएको बताउँदै नेपालको इतिहास र वर्तमान बुझ्नका लागि पुस्तकले महत्वपूर्ण योगदान गर्ने बताए । उनले नेपालभारत सम्बन्धमा विभिन्न पक्षहरूबारे धारणा राख्दै दुईपक्षीय सम्बन्धलाई अझ सुदृढ बनाउन आवश्यक रहेको बताए । किताब जात्रा फाउन्डेसनका अध्यक्ष ऋषिराम अधिकारीले किताब जात्राको चौथो संस्करणको अवसरमा थापाको पुस्तक विमोचन गर्न पाएकोमा खुसी व्यक्त गर्दै पुस्तकले नेपाली समाजको विभिन्न पाटोलाई उजागर गरेको बताए । यस अगाडि योगी चैतन्य आदित्यनाथ,प्रधानमन्त्री केपी शर्मा ओली,पूर्वप्रधानमन्त्री शेरबहादुर देउवाको उपस्थितीमा सो पुस्तक काठमाडौंमा विमोचन भएको थियो । यस अगाडि थापाको बारुदमाथि उड्दा नामक पुस्तक प्रकाशन भएको थियो भने इन्टु दि फायर उनको अंग्रेजी भाषाको नयाँ पुस्तक हो ।"
"काभ्रेमा बाढी पहिरोबाट मृत्यु हुनेको संख्या ५४ पुग्यो, ६ जना बेपत्ता","काभ्रे : काभ्रेमा बाढी पहिरोबाट मृत्यु हुनेको संख्या ५४ पुगेको छ। जिल्ला प्रहरी कार्यालय काभ्रेका प्रहरी निरीक्षक दिनेश बहादुर कुँवरका अनुसार काभ्रेको तेमाल, रोशी, पनौती, बनेपा लगायतका विभिन्न स्थानहरुमा बाढी पहिरोबाट ५४ जनाको मृत्यु भएको हो। मृतकमध्ये ३८ जनाको सनाखत भएको छ। बाढी पहिरोमा परेर ६ जना अझै बेपत्ता रहेका प्रहरीले जनाएको छ। बीपी राजमार्ग र अन्य स्थानहरूबाट नेपाली सेनाको हेलिकोप्टरमार्फत आज बिहानसम्म हेलिकोप्टरबाट ३३७ जना र अन्यमाध्यमबाट ३२२६ जनाको उद्धार गरेर गन्तव्यसम्म जाने व्यवस्था मिलाइएको प्रहरीले जनाएको छ। जिल्लाका विभिन्न स्थानहरूबाट नेपाली सेनाको हेलिकोप्टरले सकुशल उद्धार कार्यमा जोड दिएको कर्णेल सिंहले बताए।"
नुवाकोटमा माइक्रोबस दुर्घटना,काठमाडौं : काठमाडौंबाट पोखरा जान लागेको माइक्रोबस नुवाकोटमा दुर्घटना भएको छ। माइक्रो छहरेटोखा सडकखण्डमा दुर्घटना भएको जिल्लाम प्रहरी कार्यालय नुवाकोटले जनाएको छ। दुर्घटना केहि यात्रु घाइते भएका छन्। नागढुङ्गाको बाटो बन्द भएपछि उक्त सडकखण्डबाट सवारी साधन चलिरहेका छन्। विस्तृत विवरण आउन बाँकी रहेको छ।
झ्याप्ले खोलामा अस्तायो नवीनको कृषि विज्ञ बन्ने सपना,बझाङ : नागढुंगा चेकपोस्टबाट २७ किलोमिटर मात्रैको दूरीमा रहेको झ्याप्ले खोलानजिक आइपुग्दा शुक्रबार राति धेरै यात्रुले राजधानी नै प्रवेश गरिसकेको सोचेका थिए। झ्याप्ले खोला कटेलगत्तै काठमाडौं सुरु हुन्छ। नागढुंगा सुरुङ पार गरेर काठमाडौंतर्फ अगाडि बढ्दा तीन घुम्ती पार गरेपछिको चौथो घुम्ती हो झ्याप्ले खोला । त्यही झ्याप्ले खोलाको पहिरोभन्दा करिब सय मिटर तल अर्कै गाडीमा रहेका एक यात्रुका अनुसार त्यो घटना कहाली लाग्दो थियो। निरन्तरको झरीका बीचमा एकपटक ठूलो गर्जनसहित पहिरो खसेपछि त्यताबाट हारगुहारको आवाज पनि सुनिएको थियो। त्यही पहिरोले पुरेर लिएको थियो बझाङको जयपृथ्वी नगरपालिका१ चिउरीका नरेन्द्र बहादुर सिंहका जेठा छोरा नवीन सिंहको ज्यान । चितवनस्थित रामपुर कृषि क्याम्पसमा कृषि विज्ञानमा स्नातक पढिरहेका उनको सपना कृषि विज्ञ बन्ने थियो। अन्तिम वर्षको पढाइ सकेर डोल्पा जिल्लामा ओजेटी गरेका नवीन त्यही रिपोर्ट बुझाउन क्याम्पस गएका थिए। नवीनका आफन्त सुन्दर सिंहका अनुसार आइतबार साँझ उनी चढेको गाडी पहिरोमा पुरिएको हो। पढाइमा जेहेन्दार नवीन पूर्ण छात्रवृत्तिमा रामपुर क्याम्पसमा पढिरहेका थिए। मिलनसार र मिजासिलो व्यवहारले गाउँमा पनि सबैको प्यारो नवीनको मृत्युको खबरले वडा नै शोकमग्न भएको छ। बीएस्सीको अध्ययन सकिएकोले दुई वर्ष विदेश गएर पढ्ने र भविष्यमा कृषि विज्ञ बन्ने सपना बुनेका नवीनको मृत्युले परिवारमा मात्रै नभएर सिंगै गाउँलाई क्षति पुगेको कैलाशपति आधारभूत विद्यालयका शिक्षक गोपाल विष्टले बताए। २५ वर्षीय नवीनको शव बुझ्न उनका बुवा नरेन्द्र सिंहलगायत आफन्तहरू काठमाडौं पुगेका छन्। बुबा नरेन्द्र घचाया माविका शिक्षक हुन् भने नेपाल शिक्षक महासंघ मष्टा गाउँपालिकाका संस्थापक अध्यक्ष पनि हुन् ।
"काठमाडौंबाट लमजुङ जाँदै गरेको माइक्रोबस शिवपुरीमा दुर्घटना,चालकसहित ११ घाइते",नुवाकोट : नुवाकोटको शिवपुरीमा माइक्रोबस दुर्घटना भएको छ। दुर्घटनामा चालकसहित ११ जना घाइते भएको जिल्ला प्रहरी कार्यालय नुवाकोटले जानकारी दिएको छ। प्रहरीका अनुसार दुईजना गम्भीर घाइते रहेका छन् । काठमाडौंबाट नुवाकोटहुँदै लमजुङ जाँदै गरेको ग १ ख ४५३५ नम्बरको माइक्रो सोमबार दिउँसो शिवपुरीको भीरबाट खसेर दुर्घटनाग्रस्त भएको प्रहरी नायव उपरीक्षक तिलक भारतीले जानकारी दिए । काठमाडौं टोखाछहरेगंगटे सडकखण्डको बीचमा रहेको शिवपुरी गाउँपालिका ७ अदुवारवारी घुम्तीमा माइक्रोबस सडकबाट एकसय ५० मिटर तल खसेको हो। घाइतेहरूलाई उपचारका लागि काठमाडौं लगिएको प्रहरी नायव उपरीक्षक भारतीले जानकारी दिए। दुर्घटनालगत्तै स्थानीयवासी तथा प्रहरीले घाइतेको उद्दार गरेका थिए। दुर्घटनाको थप विवरण संकलन भइरहेको प्रहरीले जानकारी दिएको छ।
सुन्दर नगर बनाउन क्लिन बागलुङ अभियान,"बागलुङ : बागलुङ नगरपालिकाले बजार क्षेत्रलाई सुन्दर बनाउनका लागि क्लिन बागलुङ अभियान सुरु गरेको छ। नगरपालिकाले फोहोरको दिगो व्यवस्थापन गर्नको लागि क्लिन बागलुङ अभियान आइतबारदेखि सञ्चालन गरेको छ। नगरपालिकाले कुहिने, पुनः प्रयोग गर्न मिल्ने र हानिकारक पुनः प्रयोग गर्न नमिल्ने फोहोर छुट्टाछुट्टै राख्नका लागि बाल्टी वितरण गरेको छ। नगरप्रमुख वसन्त कुमार श्रेष्ठले बागलुङ नगपालिकाको नगर क्षेत्र वडा नम्बर १ रामरेखादेखि वडा नम्बर ४ भित्रका सबै घरमा बाल्टी वितरण गरिने बताए। उनले घरघरमा उत्पादन हुने कुहिने, नकुहिने तथा जोखिमयुक्त फोहोरलाई घरघरबाटै छुट्याएर व्यवस्थापन गरिने बताए। कुहिने, पुनः प्रयोग गर्न मिल्ने र हानिकारकपुनः प्रयोग गर्न मिल्ने फोहोरलाई छुट्टाछुट्टै राख्नको लागि तीन वटा बाल्टी वितरण अभियान सुरु गरेका छौं, नगरप्रमुख श्रेष्ठले भने,क्लिन बागलुङको अभियानलाई कडाइको साथ लागू गरेर सुन्दर बागलुङ निर्माण बनाउन लागिपर्नेछौं। नगरपालिकाले आइतबारदेखि उपभोक्ताहरुलाई बाल्टी वितरण सुरु गरेको छ। नगरप्रमुख श्रेष्ठले १० दिनभित्र वडा नम्बर १ देखि वडा नम्बर ४ सम्मका ५ हजार उपभोक्ताहरूलाई बाल्टी वितरण गरिने बताए। ५ हजार उपभोक्ताहरूलाई तीन थरी बाल्टी वितरण गर्दैछौं, नगरप्रमुख श्रेष्ठले भने, एक वटा बाल्टी उपभोक्ताले ४५० रुपैयाँमा खरिद गर्नुपर्छ। एक वटा बाल्टी खरिद गर्दा दुई वटा फ्रिमा उपलब्ध गराउछौं। १५ हजार बाल्टी वितरणका लागि नगरपालिकाको जनशक्ति अपुग हुने भएपछि नेपाली सेना, नेपाल प्रहरी र सशस्त्र प्रहरीबाट १०१० जना जनशक्ति स्वयंसेवकको रूपमा खटाइने भएको छ। नगरपालिकाले कुहिने फोरलाई सकेसम्म घरकै करेसाबारीमा प्रयोग गर्न सुझाव दिएको छ। सकेसम्म कुहिने फोहोरलाई करेसाबारीमा प्रयोग गर्नुहोस् भनेका छौं, नगरप्रमुख श्रेष्ठले भने, करेसाबारीमा प्रयोग नगरे नगरपालिकाले पठाउने हरियो गाडीमा दिनुपर्नेछ। त्यसका लागि हरियो रंगकै बाल्टी घरघरमा दिइएको छ। नगरपालिकाले कुहिने फोहोरलाई नगरपालिकाले कम्पोस्ट मल बनाउने छ। नगरपालिकाले कम्पोस्ट मल बनाउनको लागि वडा नम्बर ४ कुँडुलेमा जग्गा भाडामा लिइएको जनाएको छ। प्लाष्टिक र ओभानो कागज लगायतका नकुहिने फोहोर नगरपालिकाको नीलो गाडीमा उठाउने भएको छ। त्यसको लागि निलो रंगको बाल्टी उपभोक्ताहरूलाई वितरण गरिएको छ। यस्तै नगरपालिकाले वितरण गरेको रातो बाल्टीमा फुटेका सिसा, अस्पतालजन्य फोहोर र विशेष विधिले मात्र सडाउनुपर्ने फोहोर संकलन हुने नगरप्रमुख श्रेष्ठले बताए। उनले निलो रंगको बाल्टीको फोहोर र रातो रंगको बाल्टीको फोहोर संकलनका लागि नगरपालिकाले सोही रंगका ट्याक्टर परिचालन गरेको बताए। नगरप्रमुख श्रेष्ठले फोहोर संकलनका लागि हरेक टोलमा दैनिक फरक फरक रंगको सवारी पठाइने बताए। नगरपालिकाले पुनः प्रयोग हुन सक्ने र प्रयोग हुन नसक्ने फोहोर वडा नम्बर १ को डम्पिङ साइडमा फाल्ने र त्यसको उचित सदुपयोग गर्ने जनाएको छ। नगरपालिकाले चालू आर्थिक वर्ष २०८१०८२ मा क्लिन बागलुङ अभियानको लागि १ करोड रुपैयाँ बजेट विनियोजित गरेको छ।"
राजधानीमै यति धेरै क्षति किन ?,"काठमाडौं : असोज ११ गतेदेखि परेको अविरल वर्षाका कारण देशभर १९३ जनाको मृत्यु भएको छ। ९६ जना घाइते भएका छन्, भने ३१ जना हराइरहेका छन्। उपत्यकाका तीन जिल्ला काठमाडौ, भक्तपुर र ललितपुरमा मात्रै मृत्यु हुनेको संख्या ५२ पुगेको छ। उपत्यका प्रहरी कार्यालय रानिपोखरीका प्रवक्ता विनोद घिमिरेका अनुसार अविरल बर्षाको कारण बाढीपहिरो र डुवानमा पर्दा उपत्यकामा बढी क्षति भएको छ। अविरल वर्षा हुने पूर्वसूचना भैरहँदा पनि पानीको कारण देशभर र उपत्यकाभित्र भएको यो क्षति धेरै हो। राज्यका सवै संयन्त्र उपत्यकामै भएको अवस्थामा पनि विपद्मा परेका व्यक्तिलाई समयमा नै उद्धार गर्न सकिएन। नेपाली सेना, नेपाल प्रहरी तथा सशस्त्र प्रहरीको टोलीले अहिलेसम्म पनि उद्धारका कार्य गरिरहेका छन्। मौसम खराबी भएको र अत्यधिक पानी परेको कारण उदारमा केही समस्या भएको भन्दै गृह मन्त्रालयले विज्ञप्ती नै जारी गरेको छ। विपद् उद्धारमा के गरे स्थानीय सरकारले ? देशैभर अहिले स्वतन्त्र र स्वायत्त बलिया स्थानीय सरकार छन्। तर, पनि डुवानमा घरबास गुमाएकाहरू राहतका पर्खाइमा छन्। स्थानीय सरकारका प्रतिनिधि भने राहतका लागि समेत सिडिओ कार्यालयको जवाफ पर्खिरहेका छन्। उपत्यकाको विभिन्न नदी किनारमा भएका बस्तीहरू डुवानमा परे। उद्धारका लागि सहयोग मागिरहेका भिडियोहरू सार्वजनिक भएका थिए। तर, तत्काल उद्धारका लागि न स्थानीय सरकार पुग्न सके न त सुरक्षा निकाय नै। समयमा नै उद्धार नहुँदा उपत्यकामै ५२ जनाले ज्यान गुमाए। ९ जना अझै बेपत्ता छन्। ललितपुरमा नदी धेरै भएकाले क्षति बढी भयो संघीय सरकार, विज्ञ, सञ्चार माध्यमले लगातार भारी र अति भारी वर्षा हुँदै छ, सर्तक रहनु होला भनेर पूर्वतयारी र सूचनाको जानकारी गराइरहे। तर, स्थानीय सरकारले त्यसलाई नजरअन्दाज गरेको क्षतिको अवस्थाले देखाउँछ। केन्द्रीय सरकारको सन्देशलाई स्थानीय सरकारले वास्ता गरेनन्। जसमा पनि संघीय राजधानी काठमाडौंमा नै ठूलो क्षति भयो। स्थानीय सरकारले केन्द्रीय सरकारका हरेक जसो विषयलाई गम्भीरताको साथ नलिएको पछिल्ला गतिविधिले देखाउँछ। संघीय सरकारलाई देखाएर आफू पन्छिन उनीहरू अभ्यस्त भइसकेका छन्। जसले गर्दा बाढी पहिरोले नराम्रो परिणाम सिर्जना गरेको छ। ललितपुर महानगरपालिका उपमेयर मञ्जली शाक्य बज्राचार्यले प्राकृतिक विपत्तीमा स्थानीय सरकार पहिलो पंक्तिमा खटिएको बताउँछिन्। उनी भन्छिन्, हामीले सुरक्षा निकायसँग सहकार्य गरेर विपद् उद्धारमा तदारुकताका साथ काम गरेका छौं। सोच्दै नसोचेको ठुलो पानी परेपछि एकैपटक सबैतिर डुवानमा पयो। हामीले चाहदा चाहँदै पनि सबैतिर तत्काल उद्धार टोली खटाउन सकेनौ। कति ठाउँमा उद्धार टोली जाने बाटो पनि अवरुद्ध भएको थियो। विपद्मा परेकालाई राहत दिने विषयमा स्थानीय सरकारले छुट्टै काम गर्ने अधिकार छैन। सरकारको एकद्धार नीति रहेको छ। यही एकद्धार प्रणालीअन्र्तगत नै राहतको कार्यक्रम ल्याउन हामीले प्रजिअसँग छलफल गरिरहेका छौं। ललितपुरमा नदीहरू धैरै पर्ने र नदी किनारमा धेरै घर टहरा बनाएर बसेको कारण पनि क्षति बढी भएको शाक्यले बताइन्। उनी भन्छिन्, सरकारले पूर्वजानकारी र सूचना पनि सार्वजनकि गरेको थियो। सचेत रहँदा रहँदै क्षति बढी हुन गयो। स्थानीय सरकार अहिले पनि फिल्डमै छ। हामीसँग भएको सवै नगर प्रहरीको टोली उद्धार कार्यमा खटिरहेको छ। स्थानीय सरकारसँग उद्धारमा सामग्री कम छन् काठमाडौं महानगरपालिकाका प्रवक्ता नवीन मानन्धरका अनुसार स्थानीय सरकारसँग प्रशस्त मात्रामा उद्धारका संयन्त्र नहुँदा पनि समस्या भएको हो। उनी भन्छन्, हामीले नगरप्रहरीका १७ वटा टोली परिचालन गरेका थियौ। साथै घाइतेको निःशुल्क उपचार र अस्पतालसम्म लैजानको लागि निःशुल्क एम्बुलेन्स प्रयोगको व्यवस्था मिलाएका छौं। विभिन्न वडामा प्रतिनिधिसँग छलफल गरी विपद्मा परेकालाई राहत प्रदान गर्न तथा क्षतिपूर्ति दिलाउनका लागि काम गरिरहेका छौं। प्राकृतिक विपति सामाना गर्न स्थानीय सरकार एक्लैले नसक्ने बताउँदै काठमाडौं उपत्यकाभित्रका डुवानमा महानगरले प्रभावकारी काम गरेको उनले बताए। प्रवक्ता मानन्धर भन्छन्, देशैभरका स्थानीय सरकारका प्रतिनिधि खटिइरहनु भएको छ। आफ्नो क्षेत्रको बासिन्दा समस्यामा पर्दा हामी चुप लागेर बस्न सक्ने अवस्था नै भएन नि ! नगर रमिता हेरेर बस्दैन । भक्तपुर नगरपालिकाकी उपमेयर रजनी जोशी भने हल्लामा आएजस्तो स्थानीय सरकार रमिता हेरेर नबसेको बताउछिन्। जोशी भन्छिन्, हाम्रो नगरमा मानवीय क्षति नभए पनि भौतिक क्षति भएको छ। नदी किनारमा बस्तीमा हामीले निगरानी गररिहेका थियौं। विपद् उद्धारका लागि सबैसँग समन्वय गरेर काम गरिरहेका थियौ। सेना, प्रहरी तथा सशस्त्र प्रहरीसँग समन्वय गरेर तयारी अवस्थामा रहेको थियो ।"
अग्रिम टिकट बुकिङका लागि सर्वसाधारणको भीड,"काठमाडौं : गोगंबुस्थित नयाँ बसपार्कमा अग्रिम टिकटका लागि भीडभाड लागेको छ। दसैंमा घर जानका लागि सर्वसाधारणहरूको भीड लागेको हो। गत शनिबारदेखि चाडपर्व लक्षित अग्रिम टिकट बुकिङ खुला गरिएको थियो। देशका विभिन्न क्षेत्रबाट सङ्घीय राजधानी काठमाडौंमा अध्ययन, व्यापार व्यवसाय, रोजगारीका लागि आएका चाडपर्व मनाउन घर जानेलाई लक्षित गरेर अग्रिम टिकट बुकिङ खुला गरिएको हो। नेपाल यातायात व्यवसायी राष्ट्रिय महासङ्घका वरिष्ठ उपाध्यक्ष सरोज सिटौलाले बिहान ६ बजेदेखि नै अग्रिम टिकट बुकिङ खुला भएको र सर्वसाधारणहरूले झरीका बाबजुत पनि उत्साहका साथ टिकट काटेको बताए। उनले शुक्रबारदेखि परेको अविरल वर्षाका कारण देशभरका राजमार्ग अवरुद्ध हुँदा सर्वसाधारण यात्रुलाई मर्का परेकाले अवरुद्ध सडक सूचारुका साथै ममर्त गर्न सरकारले ढिलाई गर्न नहुने बताए। सरकारले लामो तथा मध्यम दूरीका यात्रुका लागि अग्रिम टिकट बुकिङ खुला गरे पनि छोटो दूरीका सवारीसाधनको टिकट भने घटस्थापनाबाट खुल्ने बताइएको छ।"
नवलपरासी अदालतमा लेनदेनका मुद्दा बढे,"परासी : नवलपरासी जिल्ला अदालतमा सबैभन्दा बढी लेनदेनका मुद्दा दर्ता हुने गरेका छन्। आर्थिक वर्ष २०८००८१ मा अदालतमा रहेका कुल ३ हजार ९५४ मुद्दामा लेनदेनका ६७० वटा मुद्दा दर्ता भएको अदालतका श्रेस्तेदार जानकी रमण यादवले बताए। दर्ता भएका लेनदेनका मुद्दामा ४६० वटा फर्छ्यौट भएका छन्। लेनदेनमा दृष्टिबन्धक, कपाली तमसुक, बैंक भौचरबाट जम्मा भएको रकम, चेक कारोबार (चेक बाउन्स नगरिएको तर, अर्धकट्टीमा चेक लैजाने व्यक्तिले सही गरेको छ ), बही खाता (कुनै पसलबाट उधारोमा सामान लगेको भनि उपभोक्ताले खातामा सही गरेको) लगायतका आर्थिक कारोबार पर्छन्। लेनदेनपछि बढी दर्ता हुने मुद्दामा सम्बन्ध विच्छेद छ। तेस्रोमा चेक अनादरका मुद्दा छन्। गत आवमा ४२९ सम्बन्ध विच्छेदका मुद्दा दर्ता भएकोमा ३५८ फर्छ्यौट भएका छन्। चेक अनादरका ४०४ मा २६१ मुद्दा फर्छ्यौट भएको श्रेस्तेदार यादवले बताए। गत आवमा अदालतमा रहेका विभिन्न प्रकृतिका कुल मुद्दामा ६० दशमलव ५७ प्रतिशत मुद्दा फर्छ्यौट गरेको अदालतले जनाएको छ। चालु आवमा अदालतले ४ हजार २८ मुद्दा दर्ता हुने लक्ष्य राखेको छ। जसमा चालू वर्षको असोज महिनाको हालसम्म २ हजार २८ मुद्दा दर्ता भएका छन्। चालू आवमा अदालतले ६६ दशमलव ३ प्रतिशत मुद्दा फर्छ्यौट गर्ने लक्ष्य लिएको श्रेस्तेदार यादवले बताए।"
बिपी राजमार्गमा अलपत्र परेका यात्रुहरू पैदलै फर्किँदै,"काठमाडौं : अविरल वर्षाका कारण आएको बाढी र पहिरोबाट बिपी राजमार्ग अवरुद्ध भएपछि यात्रुहरू पैदलै फर्किन थालेका छन्। काभ्रेको पात्लेखेतदेखि नेपालथोकसम्मको विभिन्न स्थानको सडक अवरुद्ध भएपछि फसेका यात्रुहरू पैदलै फर्किन थालेका हुन्। तीन दिनसम्म पनि सडक खुल्न नसकेपछि बाध्य भएर पैदलै फर्किनुपरेको यात्रुहरुले गुनासो गरेका छन्। उनीहरूले सडक खोल्नका लागि ढिलाई भएको गुनासो समेत गरेका छन्। काभ्रेको १३ वटा स्थानीय तहमध्ये रोशी गाउँपालिका, पनौती नगरपालिका, तेमाल गाउँपालिका र बेथानचोक गाउँपालिका धेरै बाढी र पहिरोबाट प्रभावित भएका छन्। राजमार्गमा सयौं यात्रुहरू बीचबाटोमै ३ दिनदेखि अलपत्र परेका छन्। ३ दिनसम्म बाढी र पहिरोले सडक अवरुद्ध भएपछि राजमार्गमा फसेर पैदलै फर्केका यात्रुहरुले सहजरूपमा पानी खानासमेत नपाएको जनाएका छन्। बाढी, पहिरोबाट प्रभावित र राजमार्ग अलपत्र अवस्थामा रहेका यात्रुहरूलाई उद्धार गर्नको लागि आइतबार बिहानबाट नेपाली सेनाले खाद्य रासन हेलिकोप्टरमार्फत उपलब्ध गराएको थियो। तर, हेलिकोप्टरबाट हजारौं यात्रुको उद्धार सम्भव देखिएको छैन। काभ्रेमा मात्रै बाढी पहिरोबाट मृत्यु हुनेको संख्या ५४ पुगेको छ।"
काभ्रेमा अलपत्र परेका १४८ जना यात्रुलाई काठमाडौं लगियो,"काभ्रे : जिल्लाको विभिन्न ठाउँमा अलपत्र परेका १ सय ४८ जनालाई सशस्त्र प्रहरीले काठमाडौं लगेका छन्। सोमबार बिहान सशस्त्र प्रहरी बल नेपाल प्रधान कार्यालय हल्चोकबाट पठाइएको तीन वटा बसले धुलिखेलबाट १५ किलोमटिर पूर्व दाहाल डाँडा भन्ने ठाउँबाट १३ महिला, ४९ पुरुष र ३ जना बच्चा गरी ६५ जनालाई बीपी राजमार्गबाट काठमाडौंतर्फ लगिएको हो। यसैगरी काभ्रेको विभिन्न ठाउँबाट हेलिकोप्टरमार्फत धुलिखेल ल्याइएका ४२ जना महिला, ३३ पुरुष र ८ जना बच्चा गरी ८३ जनालाई काठमाडौंतर्फ लगिएको छ। विभिन्न ठाउँमा अलपत्र परेका व्यक्तिहरूको उद्धारको लागि नेपाली सेनाको हेलिकोप्टर, सशस्त्र प्रहरी बल नेपाल प्रधान कार्यालयबाट तीनवटा बसमार्फत उद्धार गरिएको हो।"
अवरुद्ध सडक खुल्यो : डेढ हजार बढी सवारीसाधन काठमाडौं भित्रिए,"काठमाडौं : पृथ्वी राजमार्गअन्र्तगत धादिङको झ्याप्लेमा अवरुद्ध सडक खुलेपछि राजमार्गमा अलपत्र परेका एक हजार सात सय ७ सवारीसाधन काठमाडौं उपत्यका भित्रिएका छन् । गृह मन्त्रालयका प्रवक्ता ऋषिराम तिवारीले आइतबार साझँदेखि झ्याप्लेमा अवरुद्ध सडक खुलेयता अलपत्र यात्रुहरूसहित लिएर सयौं सवारीसाधन काठमाडौं भित्रिएको जानकारी दिए। त्यसैगरी सोमबार दिउँसोपछि काठमाडौंबाट पनि सो राजमार्ग भएर सवारीसाधन पठाउने तयारीमा प्रहरी खटिएको प्रवक्ता तिवारीले बताए। 'आजबाट उपत्कायबाट पनि पृथ्वी राजमार्ग हुँदै सवारी साधन बाहिरनेछन्,' उनले भने,'मुख्य राजमार्गका साथै अन्य अवरुद्ध सडक सञ्चालनका लागि गृह मन्त्रालयले अन्य निकायसित समन्वय गरेर अघि बढेको छ ।' त्यसैगरी सोमबार दिउँसो गृहमन्त्रालयमा केन्द्रीय सुरक्षा समितिको बैठक समेत बसेको थियो। बैठकमा सुरक्षा निकायका प्रमुखहरूले बाढी, पहिरो, डुबान तथा विपद्मा भइरहेको उद्दार,राहत, घाइतेको उपचार र अवरुद्ध सडक खुलाउने विषयमा भइरहेको जानकारी गराएका छन् । 'आज साझँसम्म काभ्रेपलान्चोकको बीपी राजमार्ग अन्तर्गत रोशी खोलामा अलपत्र परेका सबै यात्रुहरूको उद्दार भइसक्छ ,' प्रवक्ता तिवारीले भने,'अहिले त्यहाँ नेपाली सेनासहित सुरक्षाकर्मीको टोली हवाई उद्दारदेखि डोरीको सहायताबाट समेत अलपत्र यात्रुहरूको उद्दार निरन्तर गरिरहेको छ ।' प्रवक्ता तिवारीले मौसम पूर्णरुपमा समान्य बनिनसकेको अवस्था रहेकाले यात्रा गर्दा सावधानी अप्नाउनुपर्नेमा जोड दिए। 'विस्तारै सडक खुल्ने र खुलाउने क्रममा छ,'उनले भने,'अझै पहिरो लगायत जोखिम टरिसकेको छैन् ।' अवरुद्ध सडक सुचारु गर्न सरोकारवाल निकायका साथै मुलुकका विभिन्न स्थानमा सुरक्षाकर्मीको टोली समेत परिचालन भएको छ । रोशीलगायत प्रभावित क्षेत्रमा स्वास्थ्य शिविर सञ्चालन गरिनुका साथै घाइतेहरूको उद्दार गरी विभिन्न अस्पतालमा निःशुल्क उपचार भइरहेको छ।"
चिसापानीबाट ४८ लाखको अवैध सामानसहित ट्रक नियन्त्रणमा,"परासी : नवलपरासीको बर्दघाटस्थित चिसापानीबाट सशस्त्र प्रहरीले ४८ लाख बराबरको अवैध सामानसहित एक ट्रकलाई नियन्त्रणमा लिएको छ। चिनीको बिल बनाएर मोबाइललगायत अन्य सामान लैजाँदै गरेको अवस्थामा सोमबार ट्रकसहित सामान बरामद गरेको सशस्त्र प्रहरी बल नेपाल २६ नम्बर गणका प्रमुख एसपी प्रकाश वाग्लेले जानकारी दिए । भैरहवाबाट काठमाडौंतर्फ जाँदै गरेको ना ८ ख १४७६ नम्बरको ट्रकबाट उक्त सामान बरामद गरिएको हो । बरामद सामानमा ३० लाख बराबरको ३० हजार केजी चिनी रहेको छ । ५० केजीका ६ सयवटा बोरामा राखेर चिनी लैजाँदै गरिएको थियो । त्यसैगरी १६ लाख बढीको १६ हजार १६० वटा मोबाइलको टेम्पर ग्लास,१ लाख बढीको ९५० वटा मोबाइल कभर र १ लाख बढीका विभिन्न काँचका भाडाकुँडा बरामद गरिएको छ । चिनीबाहेक अन्य सामानको बिल बिजक नभएका कारण ति सबै सामान अवैध भएकाले आवश्यक कारबाहीका लागि महेशपुर भन्सार कार्यालय पठाइएको एसपी वाग्लेले बताए । बरामद सामानबाहेक अवैध सामान ओसारपसारमा संलग्न ट्रकको ३५ लाख मूल्य राखेर चालक र सहचालकलाई समेत आवश्यक कारबाहीका लागि भन्सार कार्यालय पठाएको छ ।"
शान्ति चोकमा आगोले एक घर जल्यो,"विराटनगर : मोरङको रंगेली नगरपालिका९ शान्ति चोकमा आइतबार साँझ आगलागी हुँदा एउटा घर जलेको छ। प्रहरीका अनुसार साँझ ६:४५ बजेतिर लागेको आगोले मुकुन्दप्रसाद कोइरालाको अढाई तले घरसहित घरभित्र रहेका अन्नपात, लत्ताकपडा, सुनचाँदी, नगद, महत्वपूर्ण कागजात सबै जलेर ध्वस्त भएको हो। आगलागीको कारण खुल्न नसकेको र विद्युत् सर्ट भएर आगलागी भएको हुन सक्ने अनुमान गरिएको प्रहरीले जनाएको छ। प्रहरी, स्थानीय र दमकलको सहयोगमा आगो नियन्त्रणमा लिइएको थियो। घटनामा १५ लाख बराबरको क्षति भएको प्रहरीको भनाइ छ। प्रहरीले आगलागीको अनुसन्धान सुरु गरेको छ।"
घरबास गुमाएका परिवारलाई १० दिनभित्र अस्थायी आवास निर्माण गर्न सरकारले अनुदान दिने,"काठमाडौं : सरकारले अस्थायी आवास निर्माण अनुदान उपलब्ध गराउने भएको छ। आज बिहान बसेको राष्ट्रिय विपद् जोखिम न्यूनीकरण कार्यकारी समितिको बैठकले विपदमा घरबास गुमाएका परिवारहरूका लागि अस्थायी आवास निर्माणका लागि ७ दिनभित्र लाभग्राही पहिचान गर्ने निर्णय गरेको हो। लाभग्राही पहिचान भएको ३ दिनभित्र अस्थायी आवास निर्माण अनुदान सम्बन्धी मापदण्ड, २०८१ बमोजिमको अनुदान रकमको पहिलो किस्ता तत्काल उपलब्ध गराउने सरकारको तयारी छ। यसैगरी राजमार्गमा अलपत्र परी गन्तव्यमा पुग्न नसकेका यात्रुहरूलाई गन्तव्यसम्म पुग्ने व्यवस्था गर्न अवरुद्ध भएका सडक खण्डहरु यथाशिघ्र सञ्चालन गर्ने व्यवस्था भौतिक पूर्वाधार तथा यातायात मन्त्रालयले मिलाउने निर्णय भएको छ। बाढी पहिरोबाट हाल उत्पन्न विषम परिस्थितिमा सडक, खानेपानी लगायतका पूर्वाधार यथाशिघ्र सञ्चालन गरी सेवा प्रवाह सुचारु गर्न सम्बन्धित निकायले छिटो प्रक्रियाबाट आवश्यक व्यवस्थापकीय कार्य गर्ने गृहमन्त्रालयले जनाएको छ। क्षतिग्रस्त भएका सरकारी तथा सार्वजनिक भवन, सडक, पुल, खानेपानी, विद्यालय, स्वास्थ्य संस्था लगायतका संरचनाहरूको यथाशीघ्र पुननिर्माण कार्य सम्बन्धित मन्त्रालयले अघि बढाउने। केके भए निर्णय ? खोज, उद्धार, राहत कार्यलाई तीव्रता दिने। सडक मर्मत गरी आवागमन सुचारु गर्ने । विपद् पश्चात फैलिन सक्ने महामारीको आँकलन गरी महामारीजन्य रोग फैलन नदिन स्वास्थ्य तथा जनसंख्या मन्त्रालयले सम्भाव्य जोखिमयुक्त स्थानहरूमा जनचेतना, स्वास्थ्य शिविरहरू लगायतका कार्यक्रम सञ्चालन गर्ने। मनसुनजन्य विपद्का कारण क्षतिग्रस्त भएका सरकारी तथा सार्वजनिक भवन, सडक, पुल, खानेपानी, विद्यालय, स्वास्थ्य संस्था लगायतका संरचनाहरूको यथाशीघ्र पुननिर्माण कार्य सम्बन्धित मन्त्रालयले अघि बढाउने। विपद् संवेदनशील सामाजिक सुरक्षा मापदण्ड, २०८१ स्वीकृत गर्ने सम्बन्धमा कानुन मन्त्रालयको राय लिई विपद् संवेदनशील सामाजिक सुरक्षा मापदण्ड, २०८१ लाई स्वीकृति गर्ने सम्बन्धमा विपद जोखिम न्यूनीकरण तथा व्यवस्थापन ऐन, २०७४ को दफा ३९ बमोजिम मन्त्रिपरिषद्मा प्रस्ताव पेश गर्न सिफारिस गर्ने। आपतकालीन गोदामघर सञ्चालन कार्यविधि, २०८१ मा एकहप्ताभित्र समितिका सदस्यहरूबाट राय प्राप्त गरी संशोधन सहित स्वीकृत गर्ने।"
हवाई उद्दारमा तीव्रता : २९४ जनाको सकुशल उद्दार,"काठमाडौं : बाढी, पहिरो, डुबान तथा प्राकृतिक विपद्का घटनामा काभ्रेपलाञ्चोकको विभिन्न स्थानमा अलपत्र परेका यात्रु तथा स्थानीयको हवाई उद्दारलाई तीव्र पारिएको छ । आइतबारदेखि गृह मन्त्रालयको अनुरोधमा नेपाली सेनाको हेलिकोप्टरले काभ्रेपलाञ्चोकको बढी प्रभावित क्षेत्र रोशी गाउँपालिकालगायत विभिन्न प्रभावित क्षेत्रमा उद्दारका लागि हेलिकोप्टर परिचालित रहेको गृह मन्त्रालयका प्रवक्ता एवं सहसचिव ऋषिराम तिवारीले जानकारी दिए। 'गत शनिबार खराब मौसमका कारण काभ्रेपलाञ्चोकमा हेलिबाट उद्दार गर्न सकिएन,'उनले भने,'मौसममा सुधार आएसँगै सेनाको हेलिकोप्टर उद्दारमा निरन्तर खटिएको छ ।' उनले सोमबार (हालसम्म) सेनाको हेलिकोप्टरबाट काभ्रेपलाञ्चोकको दार्चा र मंगलटारबाट १३२ जनाको सकुशल उद्दार गरी सुरक्षित स्थानमा ल्याइएको जानकारी दिए । उद्दार गरी ल्याइएका र अलपत्र यात्रु तथा स्थानीयहरूलाई गृह मन्त्रालयले तत्कालको राहत सामाग्री पनि उपलब्ध गराइरहेको उनको भनाइ छ । त्यसैगरी प्रभावित क्षेत्रमा खोज तथा उद्दारका लागि नेपाली सेनाको हेलिकोप्टर सिन्धुली र ललितपुरमा समेत पठाइएको प्रवक्ता तिवारीले बताए। आइतबार काभ्रपलाञ्चोक, सिन्धुली र ललितपुरमा गरी १६२ जनाको हेलिकोप्टरबाट उद्दार गरिएको थियो । यहाँको बिपी राजमार्गमा अवरुद्ध सडक खुलाउनुका साथै डोरीको सहायताबाट समेत सुरक्षाकर्मीले अलपत्र यात्रुहरूको उद्दार जारी राखेका छन् भने सो क्षेत्रको सडक सुचारु गर्न आवश्यक सवारीसाधनका लागि पेट्रोलियम पदार्थ समेत हेलिकोप्टरबाट ढुवानी गरिरहेको गृह मन्त्रालयले जनाएको छ । यता पहिरोका कारण पृथ्वी राजमार्गअन्र्तगत धादिङको झ्याप्ले अवरुद्ध सडक आइतबार रातिदेखि सुचारु भएको छ । विपद्मा अलपत्र परेकाहरूको उद्दारमा नेपाली सेना, सशस्त्र प्रहरी बल र नेपाल प्रहरीको टिम प्रभावित क्षेत्रमा सक्रियताका साथ परिचालित रहेको गृह मन्त्रालयले जनाएको छ । प्रवक्ता तिवारीका अनुसार हालसम्म सुरक्षाकर्मीहरूले चार हजार जनाको सकुशल उद्दार गरिसकेको छ । खोज, उद्दार तथा राहत कार्यलाई तीव्रता दिने, अस्थायी आवास निर्माणका लागि अनुदान उपलब्ध गराउने, अवरुद्ध सडक मर्मत गरी आवागमन सुचारु गर्न सबै सरोकारवाला मन्त्रालय एंव निकायसित समन्वय गरी अघि बढ्ने, विपद्मा परी घाइते भएका नागरिकहरुको निःशुल्क स्वास्थ्य उपचार लगायतका काम प्रभावकारी बनाउँदै लैजाने गृह मन्त्रालयको जनाएको छ । बाढी पहिरोमा परी हालसम्म १९३ जनाको ज्यान गएको छ भने ३१ जना बेपत्ता छन्। ९६ जना घाइतेको विभिन्न अस्पतालमा उपचार भइरहेको छ।"
पहिरोमा परी मृत्यु भएका एन्फा एकेडेमीका तीनजना विद्यार्थीको शव हेटौंडा ल्याइयो,"हेटौंडा : गत शनिबार पहिरोमा परी मृत्यु भएका एन्फा एकेडेमीका ६ जना विद्यार्थीमध्ये ३ जनाको शव हेटौंडा ल्याइएको छ।सोमबार बिहान हेलिकोप्टरबाट मकवानपुरका साइमन योन्जन,अनुप घलान र बाराका विकल रेग्मीको शव हेटौंडा ल्याइएको हो । हेटौंडा ल्याइएको तीनाजनाको शव जिल्ला खेलकुद समिति मकवानपुरले नगर परिक्रमा गराएर हेटौंडा उपमहानगरपालिका४ मा रहेको हुप्रा चौरमा श्रद्धाञ्जली कार्यक्रम गरेको छ। श्रद्धाञ्जली सभामा प्रदेश सरकारका मन्त्रीहरू,खेलाडीहरू,विभिन्न राजनीतिक दलका नेताहरूलगायत सर्वसाधारणहरूको उपस्थिति रहेको छ । अखिल नेपाल फुटबल संघ एन्फाले मकवानपुरको इन्द्रसरोबर गाउँपालिका३ मा राखेको युथ१४ क्याम्पका ६ जना खेलाडीको गत शनिबार पहिरोमा परि मृत्यु भएको थियो । जसमध्ये ३ जना विद्यार्थी मकवानपुरका थिए । अन्य ३ जना विद्यार्थी काठमाडौंका रियान्स आचार्य,मकवानपुरका दिवस बानियाँ ,सर्लाहीका आदित्य बलम्पाकी रहेको थिए । गत बिहीबारदेखि अविरल परेको वर्षाका कारण सिस्नेरी खोलामा बाढी आएपछि विद्यार्थीहरू सुरक्षित स्थानतर्फ जाने क्रममा माथिबाट आएको पहिरोमा पुरिद ६ जना विद्यार्थीको मृत्यु भएको थियो । एकेडेमीमा कुल ४० विद्यार्थी अध्ययनरत थिए । एन्फाले गत वर्षदेखि उक्त स्थानमा श्री बत्सलादेवी हाई सेकेन्डरी इन्जिनियरिङ स्कुलसँग सहकार्य गरी विद्यार्थीलाई नियमित अध्ययनका साथै फुटबल प्रशिक्षण दिँदै आएको थियो।"
धादिङमा बेपत्ता भएकी बालिकासहित ३ जनाको शव फेला,धादिङ : धादिङमा बेपत्ता भएकी एक बालिकाको शव फेला परेको छ। शुक्रबारदेखि हराइरहेकी धादिङको गजुरी गाउँपालिका  ८ दोभानखर्कका सलान तामाङकी ६ वर्षीया छोरी युना तामाङको शव आइतबार फेला परेको हो। गजुरी गाउँपालिका वडा नम्बर ७ र ८ को बीचमा पर्ने घट्टे खोलामा बगेर बेपत्ता भएकी बालिका तामाङको शव बेलबोटेमा फेला परेको स्थानीय योगेन्द्र तामाङले बताए। शुक्रबार मोटरसाइकलमा आमासँग घर जान लागेको बेला आएको बाढीले मोटरसाइकल समेत बगाएको थियो। आमा र चालक बाहिर निस्किए पनि बालिका भने बेपत्ता भएकी थिइन्। यसैगरी नदीमा माछा मार्न गएका धादिङको बेनिघाटरोराङ गाउँपालिका ६ का ४० वर्षीय जनता चेपाङ र २० वर्षीय सन्तु चेपाङको पनि शव फेला परेको जिल्ला प्रहरी कार्यालय धादिङका प्रहरी निरीक्षक प्रल्हाद सिलवालले जानकारी दिए। उनीहरू नदीमा माछा मार्न जान लागेका उनीहरु निरन्तरको वर्षाका कारण गजुरी गाउँपालिका २ गुम्बाडाडाँमा रहेको ओडारमा बस्दा पहिरो लडेर पुरिएका थिए ।
सडक सञ्चालनमा आएसँगै त्रिभुवन राजपथमा सवारी जाम बढ्यो,"धादिङ : आइतबार साँझदेखि सञ्चालमा आएको त्रिभुवन राजपथमा सवारी जाम बढेको छ। झ्याप्ले खोलाको पहिरोले घण्टौं यातायात आवागमन बन्द हुँदा रोकिएका सयौं सवारी साधनहरू चल्न थालेपछि जाम बढेको हो। चालकहरूले ट्राफिक नियमको पालना नगर्ने,जथाभावी ओभरटेक गर्दा ट्राफिक जाम बढेको हो। सवारी जाम खुलाउन ट्राफिक प्रहरी र प्रहरीले प्रयास गरेपनि दुवै तर्फबाट हुने ओभर टेकले गर्दा उनीहरूलाई समेत सास्ती भइरहेको छ । चालकहरूले ट्राफिक नियम पालना नगर्दा दुर्घटनाको जोखिम समेत बढेको छ। चाडपर्व नजिकिँदै जाँदा गृहजिल्ला फर्किनेहरूको समेत चाप बढ्ने भएकाले आगामी दिनमा राजमार्गमा सवारी जामको समस्या अरु बढ्ने देखिन्छ । झ्याप्ले खोलाको पहिरो पन्छाएपछि अहिले दुई तर्फी नै यातायात सञ्चालनमा आइसकेको छ । झ्याप्ले खोलामा पहिरोले सवारी साधन पुर्दा ३५ यात्रुले ज्यान गुमाएका छन्।"
सहकारी ठगी मुद्दामा पक्राउ परेका देवकुमार नेपालीलाई अदालत लगियो,"बागलुङ : सहकारी ठगी मुद्दका आरोपी इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीलाई सोमबार अदालत हाजिर गराइएको छ । सहकारी गठीको आरोप लागेपछि फरार रहेका नेपालीलाई गत शुक्रबार भारतको नयाँ दिल्लीमा पक्राउ गरी काठमाडौं ल्याइएका नेपालीलाई आइतबार साँझ हवाई मार्गबाट पोखरा ल्याइएको थियो। सोही राति सडक मार्गहुँदै उनलाई बागलुङ ल्याइएको हो । सोमबार कार्यालय खुल्ला भएपछि जिल्ला प्रहरी कार्यालय बागलुङले म्याद थप गर्न जिल्ला अदालत बागलुङ लगेको छ । बागलुङको ढोरपाटन नगरपालिकाका मेयर समेत रहेका ५१ वर्षीय नेपालीलाई सहकारी ठगी र संगठित अपराधको आरोप छ । उनीसँगै सोही सहकारी ठगीमा संलग्न ५८ वर्षीय ओमबहादुर नेपाली भन्ने ओमप्रसाद दर्जीलाई पनि बागलुङ ल्याइएको छ । उनलाई पनि म्याद थपको लागि अदालत लगिएको छ । बागलुङ र पोखरामा रहेको इमेज सहकारीका संस्थापक अध्यक्ष नेपालीले बचतकर्ताको रकम अपचलन गरी १६ महिनादेख फरार रहेका थिए । २०८० बैशाख ७ गते सहकारीमा तरलता अभाव देखाएर सहकारी बन्द भएपछि जेठ ४ गतेदेखि सम्पर्कबिहीन भएका थिए । जिल्ला प्रहरी कार्यालय बागलुङले जेठ २१ गते बचत रकमसहित प्रमाण जुटाएर उजुरी दिन आह्वान गरेको थियो । नेपालीविरुद्ध १ हजार ५ सय ४३ जना बचतकर्ताले रकम ठगीको आरोपमा जाहेरी दिएका थिए । जाहेरीका आधारमा सरकारी वकिलको कार्यालयले २०८० असार २५ गते जिल्ला अदालतमा १ अर्ब ५४ करोड रुपैयाँ ठगीको आरोपमा मुद्दा दायर गरेको थियो । १२ माघ २०८० मा नेपाल प्रहरीको अनुरोधमा इन्टरपोलले नेपालीविरुद्ध रेड कर्नर नोटिस जारी गरेको थियो । इमेज सहकारीका संस्थापक अध्यक्ष नेपालीसहित कार्यवाहक अध्यक्ष डोरबहादुर परियार, सचिव सुनिल नेपाली, कोषाध्यक्ष लक्ष्मी सेन र सञ्चालक सदस्यहरू चित्रबहादुर भण्डारी, रूपा विक र झगबहादुर शाहीलाई ७ वैशाखमा गते गृहमन्त्रालयले यात्रा अनुमतिमा रोक लगाएको थियो । इमेज सहकारीको बागलुङ बजार, गलकोट र बुर्तिबाङमा गरी ३ वटा शाखा बागलुङमा मात्र छन् भने पोखरा सिर्जनाचोकमा समेत इमेज सहकारी खोलिएको छ । यो मुद्दामा सहकारीका अन्य पदाधिकारी चित्रबहादुर भण्डारी, नरमती बुढा, शक्ति किसान, डोरबहादुर परियार र अनिता बुढामगर पक्राउ परिसकेका छन् । उनीहरूलाई जिल्ला अदालत बागलुङको २०८० साउन ५ गतेको आदेशले पुर्पक्षका लागि थुनामा पठाएको छ । भण्डारी, बुढा र किसान साउन ५ गते नै थुनामा गएका थिएभने सोही आदेशकै आधारमा परियार र बुढामगर २०८१ पुस पहिलो साता पक्राउ परेर पुर्पक्षका लागि कारागारमा छन् ।"
बाढीपहिरोमा परी मृत्यु हुनेको संख्या १९३ पुग्यो,काठमाडौं : बाढी पहिरोमा परी मृत्यु हुनेको संख्या १९३ पुगेको छ। नेपाल प्रहरीका अनुसार ३१ जना बेपत्ता र ९६ जना घाइते भएका छन्। हालसम्म ३ हजार ७०५ बढीको उद्दार गरिएको प्रहरीले जनाएको छ। अविरल वर्षाका कारण विभिन्न स्थानहरूमा बाढी तथा पहिरोले गर्दा अवरुद्ध सडक खुलाउने प्रयास भइरहेकाले लामो यात्रामा निस्किनु अघि नजिक वा सम्बन्धित जिल्ला प्रहरी कार्यालयमा सम्पर्क गर्न समेत अनुरोध गरेको छ।
"बाढीले मधेशमा ३ जनाको मृत्यु, ४ बेपत्ता","महोत्तरी : वर्षासँगै आएको बाढीका कारण मधेश प्रदेशमा ३ जनाको मृत्यु र ४ जना बेपत्ता छन्। मधेश प्रदेश प्रहरी कार्यालय जनकपुरधामका प्रवक्ता एसपी सुभाष बोहराका अनुसार महोत्तरी गौशाला नगरपालिका ८ का १६ वर्षीय रोहित साह, बर्दिवास नगरपालिका ११ खयरमाराका २१ वर्षीय मानबहादुर थिङ र सप्तरी बलान बिहुल गाँउपालिका ४ घर भई राजविराजमा बस्दै आएको ८ वर्षीय प्रिन्सकुमार साहको मृत्यु भएको हो। यसैगरी सर्लाहीको बागमती नगरपालिका ९ स्थित सक्रोलका १५ वर्षीय मुकेश महतो सोती खोलाले बगाएर बेपत्ता छन्। ८ वटै जिल्लामध्ये रौतहटमा ३, सिरहामा १, सर्लाहीमा १ र बारामा ३ जना घाइते हुँदा उपचारपछि सामान्य अवस्थामा रहेको प्रहरी उपरीक्षक बोहराले बताए। त्यस्तै बेपत्ता हुनेमा महोत्तरीको लोहारपट्टी नगरपालिका५ का ३८ वर्षीय जाविर अन्सारी, पर्साको सिर्सिया नदीमा आएको बाढीमा बगेर भारत विहार मोतिहारी जिल्लाका ३२ वर्षीय किशोर राउत र कमला नदीमा आएको बाढीको बेला दाउरा निकाल्ने क्रममा धनुषाको गणेशमान चारनाथ नगरपालिका७ पोर्ताहाका ३५ वर्षीय सान परियार र उनकी श्रीमती माया परियार रहेका छन्। मधेश प्रदेशमा ९६ घरका परिवारका ४ सय ८८ जना विस्थापित भएका छन् भने बाढीमा फसेका ३५ जनालाई उद्धार गरिएको छ। मधेस सरकारद्वारा राहत तथा पुनःस्थापनाका लागि आठ करोड विनियोजन मधेस प्रदेश सरकारले अविरल वर्षाले पुर्याएको क्षतिबापत पीडितलाई राहत तथा पुनःस्थापना गर्न आठवटै जिल्लालाई एकएक करोड आपत्कालिन रकम विनियोजन गर्ने निर्णय गरेको छ। मधेसमा बाढीबाट भएको सडक क्षतिको पुनः निर्माणका लागि भौतिक पूर्वाधार विकास मन्त्रालयलाई तत्कालै पाँच करोड रकम विनियोजन गर्ने निर्णय गरेको हो। आइतबार बसेको मधेस प्रदेश सरकारको मन्त्रिपरिषदको बैठकले उक्त निर्णय गरेको मुख्यमन्त्री सतिशकुमार सिंहले जानकारी दिए। उनले मन्त्रिपरिषद्को बैठकबाट सम्पूर्ण दातृ निकायहरुलाई राहतका लागि खुल्ला आह्वान गरिएको र प्रभावित क्षेत्रमा पुग्न आग्रह गर्ने निर्णय भएको बताए। मुख्यमन्त्री सिंहले मधेसको प्रभावित क्षेत्रमा स्वास्थ्य सेवा प्रदान गर्न सम्बन्धित निकायलाई निर्देशन दिइएको समेत बताए।"
"फराकिलो ठाउँ देखेर गाडी रोकिए, त्यही ठाउँमा पहिरोले पुर्यो","चितवन : फराकिलो ठाउँ देखेर सवारी पार्किङ गरिए । त्यही ठाउँमा पहिरो खस्यो । त्रिभुवन राजपथको झ्याप्ले खोलामा खसेको पहिरोले तीनवटा यात्रुवाहक साधन र ३५ जनालाई एकैपटक पुर्यो । फराकिलो ठाउँ देखेर रोकिएका गाडी माथिबाट लेदोसहितको १० फिट अग्लो पहिरो खस्यो । जोखिमयुक्त सडकका कारण अनाहकमा यात्रुले ज्यान गुमाए, कैयांैले सास्ति पाए । रातिमा खसेको पहिरोले राजधानीको यात्रामा निस्केकाहरूको जिन्दगीको यात्रा नै टुंग्याइदियो । धुनिबेंसी नगरपालिका९ झ्याप्ले खोलामा क्षणभरमै धेरैको सपना समाप्त भए । घटनामा बिचल्ली पर्ने यात्रुको चिच्चाहट पनि उस्तै थियो । कोही विदेशको उडान, कसैलाई परीक्षाको चटारो । यो बाध्यतालाई रोकेन झरी र पहिरोले । हिँडेरै सकसको यात्रा गरेर राजधानी प्रवेश गरे । भिरको बाटो अनि पहिरोको डर । जोखिम मोलेरै धेरैले सास्तिको यात्रा गरे । यिनै मध्ये चितवनस्थित भरतपुर ४ का दयाराम पौडेलले भिरको बाटो छिचोलेरै काठमाडौं पुगेको बताए । वैदेशिक रोजगारका लागि अन्तर्वार्ताका हिँडेका पौडेलले जोखिमको यात्रा मात्रै गरेनन् , सास्ति पनि पाए । राजधानी जाने बाटोको हालत यस्तो रह्यो कि ज्यान हत्केलामा राखेर हिडेर काठमाडौं आएँ, उनले भने , बाटोमा भगवान पुकार्दै परिवार सम्झिदै हिडे । प्रहरीले छोटो बाटो देखाइदिएपछि उनीहरू हिँडरै राजधानी छिरे । राजमार्गको सबै ठाँउमा पहिरो खसेको छ । त्रासको मानसिकतामा अधिकांशले यात्रा गरे । नौबिसेभन्दा माथि बढी जोखिम छ । सित्रेखोलाभन्दा माथि धेरै पैदल यात्रा गए । पहिरोले हिँड्न सकस भए पनि कामको बाध्यताले यात्रा गरे । चितवनबाट अध्ययनका लागि गएका पूर्वी चितवन जुटपानीका सुप्रिम कँडेलले जीवनकै कष्टकर यात्रा गरेको दुखेसो गरे । पढ्नका लागि भर्ना गर्ने समय सकिन लाग्यो । बीचमा आएपछि यस्तो भयो । नफर्किन मिल्यो न अगाडि जान । कहाँ कतिखेर पहिरो आउँछ, डरैडरमा ज्यान बचाएर काठमाडौं पुगें, उनले भने , भोकले रन्थनिएको बेला बाटोमा त्यस्तै महँगीको मारमा परेम् । सारै दुःख पाइयो । घटनास्थलमा यात्रु र तीनका आफन्तको चिच्चाहट र कोलाहल पनि कम्ती दर्दनाक थिएन । घटनास्थलबाट आठ किलोमिटर परसम्म सवारी जाम थियो । पछि चन्द्रागिरि नगरपालिकासँगको समन्वयमा सुरुङ मार्गबाट अलपत्र तरकारी, मासुजन्य पदार्थ, पशुचौपाया ढुवानीका साधनलाई पनि सुरुङ मार्गबाट प्रवेश गराइएको थियो । सडकमा रहेका यात्रुले महँगो शुल्क तिरेर खाएका थिए । राजधानीबाट १५ किलोमिटरको दूरीमा रहेको घटनास्थलमा उद्धारमा ढिलाइ भयो । सरकारको सक्रियतामा तदारुकता देखिएन । शनिबार बिहान साँझबाट थालिएको उद्धारको काममा शनिवार राती करिब आठ बजे मात्रै सकिएको थियो । घटनास्थलभन्दा करिब तीन सयम मिटर माथीबाट पहिरो खसेको हो गोरखाको धार्चे गाउँपालिका७ लापुबेँसीबाट काठमाडौंका लागि छुटेको ना ४ ख २२७० नम्बरको बसमा पाँच जना फेला परे । बसबाट चालक गोरखा भीमसेन थापा गाउँपालिका ४ धावाका मदन दमाई, बसका स्टाफहरू धावाकै विनय भट्टराई, गण्डकी गाउँपालिका फुजेलका नवराज तिवारी, धार्चे गाउँपालिका ७ का सुकबहादुर गुरुङ रहेको गोरखा दरौंदी यातायात सेवा प्रालिले जनाएको छ । चितवनबाट गएको बा २ ख १३४५ नम्बरको माइक्रो बस (जम्बोहाइस) मा चालक सहित १६ जना को शव फेला परेको थियो । बुटवलबाट गएको लु १ ज ४५७८ नम्बरको माइक्रोबसमा डेढ वर्षको बच्चासहित १४ जनाको शव फेला पर्यो । त्रिभुवन राजपथअन्र्तगत नौविसेनागढुंगाको बीचमा सडक स्तरोन्नतीको काम भइरहेको छ । राजधानी काठमाडौंबाट करिब १५ किलोमिटरको दूरीमा घटनास्थल पर्छ । दुई दिन हुँदा पनि उद्धारमा ढिलाइ भएको छ । भीरमाथिको सडक पहिला थुनिएको हो । त्यसपछि तल्लो भिरमा आएर पहिरो खसेको हो । हामीलाई खोज्नै समय लाग्यो । शनिबार साँझ मात्रै सबे निकालेका हौं, घटनास्थलमा खटिएका वडा अध्यक्ष माधव सिलवालले भने, गाडीको पाटपुर्जा अलग भएको अवस्था थियो । सबैको सहयोगबाट साँझ मात्रै उद्धारको काम सकिएको हो । उनका अनुसार झ्याप्ले खोलामा २०५५ र २०५९ सालमा पनि पहिरो गएको थियो ।"
खोलाले बगाउँदा बेपत्ता भएका चौधरी तीन दिनपछि मृत भेटिए,झापा : माछा मार्ने क्रममा खोलामा डुबेर बेपत्ता भएका झापा कमल गाउँपालिका१ का मुसे भनिने ३५ वर्षीय टिकाराम चौधरी मृत भेटिएका छन् । उनको शव तीन दिनपछि घटनास्थलदेखि करिब ३ किलोमिटर दक्षिण सोही खोलाको बगरमा बालुवाले पुरिएको अवस्थामा फेला परेको प्रहरी कार्यालय झापाले जनाएको छ । प्रहरी टोली र स्थानीयबासीले खोजतलास गर्नेक्रममा सोमबार बिहान साढे ८ बजे उनको शव फेला परेको थियो । शुक्रबार साँझ ७ बजे कमल १ स्थित कृष्णे खोलामा माछा मार्ने क्रममा खोलामा डुबेर उनी बेपत्ता भएका थिए । झापामा बेपत्ता भएका तीनै जनाको शव फेला परिसकेको प्रहरीले जनाएको छ । जमुना खोलाले बगाएको दुई दिनपछि कचनकवल गाउँपालिकाकी १५ वर्षीया बालिका नेहारिका राजवंशी आइतबार मृत भेटिएकी थिइन् भने गौरीगञ्ज गाउँपालिका २ बगहाचौधरीस्थित किस्ने खोलाको पुलबाट हाम फालेका केमालाल ताजुरियाको शव शनिबार साँझ भेटिएको थियो ।
अवैज्ञानिक सडकले पहिरोको मार,"विकासका विभिन्न पूर्वाधारमध्ये सडक एक महत्तवपूर्ण पूर्वाधार तथा विकासको आधारस्तम्भ हो। तर, प्राविधिकको सल्लाहबेगर बाटोको भिरालोपना, कल्भर्ट, नाली व्यवस्थापनजस्ता कुरामा ध्यान नदिई डोजर चलाउँदा सडक टिकाउ हुन सकेका छैनन्। विकास भनेको सकारात्मक परिवर्तनको सूचक हो। नकारात्मक परिवर्तनलाई विकास मान्न सकिँदैन। यिनै विकासको सूचीहरूमध्ये सडक तथा यातायात पहिलो सूचक हो। विकासका विभिन्न पूर्वाधारमध्ये सडक एक महत्त्वपूर्ण पूर्वाधार तथा विकासको आधारस्तम्भ हो। सडकको राम्रो व्यवस्था भएपश्चात् अरू विकासका पूर्वाधारहरूलाई काम गर्न सरल र सहज हुन्छ। नेपालमा यस वर्षको बर्खायाम अब सकिने क्रममा छ। बर्खा रोकिएपछि हरेक स्थानीय तहहरूले विकासको नाममा डोजर लगाउने र नयाँ सडक खन्ने गर्छन्। संघीयता आएपश्चात् र आउनुपूर्वको विकास खर्चको तथ्यांक र विभिन्न अध्ययनको तथ्यलाई राम्रोसँग नियाल्ने र केलाउने हो भने संघीयतापश्चात् सडक, यातायात र भौतिक संरचना निर्माणमा गुणात्मक परिवर्तन भएको देखिन्छ। तर, विडम्बना ती सडक र भौतिक संरचना निर्माणमा भौगर्भिक, पर्यावरणीय अध्ययन ज्यादै कम वा शून्यप्रायः छ। ग्रामीण सडक विस्तार र सडकको स्तरोन्नतिलाई विकासको महत्त्वपूर्ण आधारस्तम्भ भनिन्छ। तर पनि आम नागरिक, अधिकांश जनप्रतिनिधि र केही सरोकारवालाले सडक विस्तारलाई सामान्य रूपमा डोजर चलाएर माटो फ्याँक्ने काम हो भन्ने मानसिकताबाट माथि उठ्न नसकिएको तीतो यथार्थ छ। हिजो गरिएको अवैज्ञानिक सडक विस्तारको दुःखद् परिणाम आज हामी पहिरो, भूक्षय, पानीको मूल नै दूषित तथा पानीको मूल सुकेर पानीको हाहाकारको रूपमा सामना गरिरहेका छौं। यस्ता अवैज्ञानिक अभ्यासलाई थिति मानेर निरन्तरता दिइरहँदा आजको हाम्रो यस्ता कामको दुःखद् भागीदार भोलिका दिनमा हाम्रा छेराछोरी पुस्ता पर्नेछन्। तिनले यसबाट बच्न ठूलो जन र धन खर्चनु पर्नेछ। नेपालको अहिलेको सडक विकासको परिपाटीलाई नियाल्ने हो भने हरेक वर्ष प्राविधिकको सल्लाहबिना नै नयाँ सडक खन्न र विस्तार गर्न उद्यत् हुनु अस्वाभाविक छ। यस्ता अवैज्ञानिक सडक विस्तारका कारण सडक बिग्रिएर वा सडकमा आएको पहिरो पन्छाउन तथा स्तरोन्नति गर्न बर्सेनि लाखौं बजेट खर्चिने गरेको प्रस्ट देख्न सकिन्छ। हरेक वर्ष एउटै सडकमा विकासको नाममा डोजर चलाउने र जमिन कोट्याएर छेउभित्तो मिलाएर छोड्ने परिपाटीले विकासभन्दा पनि विनाशलाई निम्त्याइरहेछ। जताततै अवैज्ञानिक रूपले डोजर चलाएर सिर्जना भएको वातावरणीय, पर्यावरणीय, भौतिक र सांस्कृतिक क्षतिको नियमन गर्ने आधिकारिक निकाय नभएकाले पनि यस्ता गतिविधिले प्रश्रय पाइरहेका छन्। नियामक निकायको अभावमा विकासको नाममा ठूलो विनाश पनि मच्चिरहेको स्थिति छ। कतिपय स्थानमा विकासको नाममा प्राविधिक सल्लाह र नापजाँचबिना जथाभावी रूपमा डोजर चलाएर सडक बनाउँदा त्यसले गम्भीर वातावरणीय असर पारिरहेको छ। ठूल्ठूला डोजर, स्काभेटरलाई कमजोर भौगर्भिक संरचना भएको जमिनमा गुडाउँदा त्यसको कम्पनले जमिनभित्रको भूसंरचना खल्बलिन पुग्छ। जसकारण पानीको मुहान सुक्ने, पानीको मूल मुहानमै पानीको मात्रा पहिलेको भन्दा घट्ने, जमिनमा चिरा पर्ने र त्यसमा बर्खाको पानी छिर्न गई ठूलो पहिरोसमेत जाने र सोही सडक, गाउँबस्ती, खेतीयोग्य जमिन बगाउने, पुर्नेजस्ता समस्या निम्तिन्छ। सडक खन्ने तथा बढाउने क्रममा खनेर निस्केका ढुंगा तथा माटो अव्यवस्थित तरिकाले छेउछाउतिर फ्याँक्दा त्यसले वनमा रहेका वन्यजन्तु र चराचुरुंगीको बासस्थान बिग्रिने र खेतबारी पुरिएर बगरमा परिणत हुने, पानीको मूल पुरिने तथा दूषित हुने सम्भावना पनि उत्तिकै हुन्छ। मानिस उच्च महत्त्वाकांक्षी र बिलासी बनेर घरआँगनमै सडक सेवा खोज्दा डोजरले जमिनमा दिने कम्पनले घरलाई नै तत्कालीन वा दीर्घकालीन रूपमा असर गरिरहेछ। घरछेउमै सडक लैजान खोज्दा ग्रामीण पहाडी भेगमा घरको आँगनको चौडाइ घट्न जान्छ। घरको बजनको भार थेग्ने सतह घटन गई त्यो सानो आँगनमा बढी दबाब परी कुनै पनि किसिमको भूस्खलन हुनसक्छ। यसरी सडक खन्दा फाइदा, छिटो, सजिलो र सुविधामात्रै हेर्नेभन्दा पनि विज्ञ प्राविधिकहरूको सल्लाहबमोजिम धेरै कुरामा ध्यान विचार पुर्याउनु पर्छ। विकासको नाममा अचेल एउटा स्थानीय तह र अर्को स्थानीय तहबीच होडबाजी नै चलेको देखिन्छ। उनीहरूको होडबाजी टिकाउमा भन्दा पनि सडकको लम्बाइको परिमाणसँग छ। सडक विस्तार गर्दा त्यसको दीर्घकालीन असर, वातावरणीय प्रभाव मूल्यांकन, प्राविधिक तथा विज्ञसँगको परामर्श केही नगरी कतिपय ग्रामीण बस्तीमा गुणस्तरीय विकासभन्दा पनि परिमाणात्मक रूपमा कति लम्बाइ सडक खनियो भन्ने प्रवृत्ति मौलाउँदै गएको देखिन्छ। यस्तो प्रवृत्तिले विकाससँगै पहिरो भूक्षयजस्ता प्राकृतिक प्रकोपलाई पनि साथै ल्याएको हुन्छ। त्यस्ता विकासले दीर्घकालीन सेवा दिँदैन। पछिल्लो समय कतिपय ग्रामीण भेगमा डोजरले बाटो सफा गरेको पटकलाई औंलामा गनेर त्यसलाई विकासको उपमा दिने प्रवृत्ति मौलाएको देखिएको छ। केही दशक अगाडिसम्म हेभी इक्युपमेन्ट डिभिजन कार्यालयमा निवेदन पेस गरेर भाडामा डोजर, स्काभेटर ल्याई चलाउन पाउने व्यवस्था थियो। यो व्यवस्था हटेसँगै अहिले हेभी इक्युपमेन्टको संख्या निकै अपत्यारिलो तरिकाले बढेको छ। विकास निर्माणका लागि डोजर ल्याउन निवेदन दिनुपर्ने र लामो समय कुर्नुपर्ने झन्झटबाट छुट्कारा दिई यसले निर्माणमा टेवा दिएको छ। उच्च संख्यामा रहेका यी सामग्रीको गलत प्रयोग पनि भइरहेको सहज अनुमान लगाउन सकिन्छ। पछिल्लो एक अध्ययनले आर्थिक वर्ष २०४६४७ सम्म नेपालमा ६ हजार ५ सय ३२ वटा डोजर, क्रेन, स्काभेटर भएको देखाउँछ। तर पछिल्लो समयमा यसको आयात अनेपक्षित रूपमा बढ्दै गएको देखिन्छ। हाल यस्ता उपकरणहरू बर्सेनि ३५ हजारभन्दा बढीको संख्यामा आयात हुने गरेको तथ्य बाहिरिएको छ। अहिले कतिपय स्थानीय तहका स्थानीय जनप्रतिनिधि स्वयंले डोजर, स्काभेटर खरिद गरी विकास निर्माणकार्य गर्दै आएका छन्। यसरी अस्वाभाविक रूपमा बढेको यी उपकरणहरूको सही उचित प्रयोग हुन सकेमा विकासमा ठूलो परिवर्तन आउने थियो। विकासको नाममा अचेल एउटा स्थानीय तह र अर्काे तहबीच अनावश्यक होडबाजी नै चलेको देखिन्छ। जुनसुकै विकास निर्माणकार्य गर्दा पनि जनताको व्यक्तिगत सम्पत्तिमा तथा संरचनामा असर नपर्ने वा कम असर पर्ने गरी गर्नुपर्छ। एकतर्फी रूपमा जनस्तरमा सल्लाह नगरी विकास कार्य थाल्दा त्यसको प्रतिकारका लागि विभिन्न नामका संघर्ष समिति बन्ने र त्यस्ता समितिले आयोजना सम्पन्न गर्न वा अघि बढाउन नदिने, आन्दोलन गर्नेजस्ता समस्या देखा पर्छ। जसले विकासको कार्यलाई पछि धकेल्छ। कुनै पनि विकास निर्माणका आयोजना सुरु गर्नुपूर्व प्राविधिक, विज्ञ, स्थानीय बासिन्दा र जनप्रतिनिधि बसेर त्यस ठाउँको आवश्यकताको पहिचान, ती आवश्यकताको प्राथमिकीकरण, मूल्यांकन र सम्पूर्ण वस्तुस्थितिको अध्ययन गरिनुपर्छ। प्राविधिकको सल्लाहबेगर बाटोको भिरालोपना, कल्भर्ट, नाली व्यवस्थापनजस्ता कुरामा ध्यान नदिई डोजर चालक, स्थानीय प्रतिनिधि र नेता कार्यकर्ता प्राविधिक बन्न खोज्दा विकास टिकाउ हुन सक्दैन। त्यसले पछिल्ला दिनहरूमा समस्या निम्त्याउँछ। हरेक विकास निर्माणको कार्य गर्दा भविष्यलाई सोचेर र दीर्घकालीन टिक्नेगरी गर्नुपर्छ। आज गरेको विकास भोलिका दिनमा सन्ततिले समेत देख्ने र उपभोग गर्न सक्नेगरी हुनुपर्छ। यसका लागि हरेक विकासको आयोजना सुरु गर्नुअघि आमनागरिकलाई उनीहरूको आवश्यकता सम्बोधन गरेर सहभागी बनाउँदै आयोजनाहरूको प्राथमिकीकरण अनि विकास निर्माण गर्नुपर्छ। हरेक विकास निर्माणमा विज्ञ तथा प्राविधिकहरूको सरसल्लाह लिनुपर्छ। विकास निर्माणमा आइपर्ने तमाम परिस्थिति र समस्यालाई हल गर्न जनप्रतिनिधि, प्राविधिक, विज्ञ र जनताबीच सम्बन्ध स्थापित गर्नु आवश्यक हुन्छ। गौतम, नास्टमा कार्यरत अनुसन्धानकर्ता हुन्।"
"झ्याप्ले खोलामा आमासँगै अस्ताए जुम्ल्याहा दाजुबहिनी, गल्याङ् शोकमा","स्याङ्जा : स्याङ्जाको गल्याङ् शोकमा छ। गल्याङ नगरपालिका ३ लल्याङका एकै घरका तीनजनाको पहिरोमा परी मृत्यु भएपछि शोकमा परेको हो। धादिङको झ्याप्ले खोला पहिरोमा परी आमा सीता भट्टराईसँगै उनका १५ वर्षीय जुम्ल्याहा छोराछोरी दिपेश र दिपिका भट्टराईको मृत्यु भएको छ। बुटवलस्थित कालिका माविमा कक्षा १० मा अध्ययनरत उनीहरू बंगलादेश जाँदै थिए। बंगलादेशमा हुने नेसनल एस्ट्रोनोमी ओलम्पियारमा भाग लिन जाने क्रममा उनीहरू चढेको बस पहिरोले पुरेको थियो। उनीहरूले अनलाइनबाट फर्म भरेर नेपाल एस्ट्रोनोमिकल सोसाइटीको आयोजनमा भएको नेसनल एस्ट्रोनोमी ओलम्पियार २०२४ मा भाग लिएका थिए। पहिलो चरणमा छनोट भएर दोस्रो चरणको लागि बंगलादेश पुग्नुपर्ने थियो। बंगलादेशमा आयोजना हुने उक्त कन्फ्रेन्समा ३२ राष्ट्रका विद्यार्थीहरू सहभागी हुने बताइएको छ। अध्ययनमा उत्कृष्ट उनीहरू कक्षा १० अर्थात् एसईईको तयारीमा जुटेका थिए। यद्यपि,ओलम्पियारमा जाने उनीहरूको सोचमा विद्यालयले समर्थन गर्यो। विद्यालयले बिदा दिने भएपछि उनीहरू शुक्रबार काठमाडौं हिँडेका थिए। गन्तव्य नपुग्दै उनीहरू आमासँगै बिचमै अस्ताए। बुटवलबाट काठमाडौं जाँदै गरेको लु १ ज ४५७८ नम्बरको माइक्रो बस शुक्रबार साँझ पुरिएको र शनिबार साँझ मात्रै खबर आएको नगरप्रमुख गुरुप्रसाद भट्टराईले बताए। असह्यै पीडा भएको प्रमुख भट्टराईले भने, पढ्नमा निकै मेधावी थिए बाबुनानी। अब्बल पढाइका कारण उनीहरू बंगलादेश जाने छनौटमा परेका हुन्। साह्रै दु:खद घटना भो।ज्यान गुमाउने प्रमुख भट्टराईका भाइ बुहारी र छोराछोरी हुन्। 'जुम्ल्याहा बाबुनानी हरेक क्रियाकलापमा उत्कृष्ट थिए। गल्याङ्को एक उज्वल नक्षेत्र थिए। अब,सम्झना मात्र रहयो,' उपप्रमुख हेमा न्यौपाने भन्छिन्। जुम्ल्याहा बाबुनानीका हजुरबुबा मेघनाथ भट्टराई गल्याङ्मा बस्छन्। आमा सीता छोराछोरी पढाउनका लागि बुटवल बस्छन्। उनीहरूका बुबा हुमनाथ भट्टराई वैदेशिक रोजगारका लागि कोरिया छन्। उनीहरूको मृत्युले लल्याङ्मात्र होइन सिंगो गल्याङ्बासी शोकमा छ।"
आफैंले सिकेको गाडीमा अस्ताए,"गोरखा : गोरखा फुजेलका ३८ वर्षका नवराज तिवारीले २०५८ सालदेखि नै बसको खलासी बन्न सिकेका हुन् । १६ वर्षको उमेरमा खलासी बनेर उनी जुन बसको ढोकामा झुन्डिन सिके, त्यही बसको सहचालक बनेर काम गर्दागर्दै गत शनिबार बिहान उनको जीवन समाप्त भयो । ना ४ ख २२७० नंबरको बसमा गोरखाबाट काठमाडौं जाँदै गर्दा धादिङको झ्याप्लेखोला पहिरोमा पुरिएर उनको अरु दुई साथीहरूसँग एकै चिहान भयो । उनको यातायात पेशा सरल रेखामा कुदेन । जब बूढीगण्डकी जलविद्युत् आयोजनाले मुआब्जा बाँड्यो, उनले पनि केही रकम हात पारे । जुन बसमा खलाँसी बनेर २० वर्ष बिताए, त्यही बस किनेर बसको साहु बन्ने घरसल्लाह मिल्यो । उनले २६ लाखमा अर्जुन भट्टसँग सो बस किने । हिजोसम्मको खलासी आजै गाडी साहु बने । साहुमात्र बनेनन्, सो गाडीको चालक पनि आफैं बनेर स्वरोजगार बने । केही समयपछि नामी ड्राइभर रिठ्ठे कालेलाई ड्राइभर नियुक्त गरे । भीमसेनथापा गाउँपालिका ४ धावाका उनको लाइसेन्सको नाम भने मदन परियार थियो । कोभिडका कारण बिजनेस नपाएपछि किस्ता तिर्न सकेनन् । यही मेसोमा अढाइ वर्षअघि ड्राइभर मदन परियारले १९ लाख ५० हजारमा सो बस किनेका थिए । २६ किस्ता तिरिसक्दा पनि उनले गाडीको छ लाख ३० हजार अझै तिर्न बाँकी नै थियो । गाडी बेचेपछि फाल्टु भएर बसिरहेका नवराजलाई रिठ्ठे कालेले पार्टटाइम कन्डक्टरको काम दिने गरेका रहेछन् । अस्ति शुक्रबार पनि जाम काठमाडौं भनेर कन्डक्टर बनाएर लगेका रहेछन्, सोही बसका संस्थापक साहुजी अर्जुन भट्टले भने, भर्खर एक महिनादेखि खलाँसी सिक्दै गरेको विनय भट्टराई पनि त्यही बसमा थियो । आखिरीमा एउटै बसभित्र तीनै जनाको एकै चिहान भयो । पहिरोमा पुरिनुअघि रिठ्ठेकाले ड्राइभरले राती साँढे १० बजेतिर लापुवेशीबाट काठमाडौँ जाने नाइट बसका ड्राइभर दीपक सुनारलाई फोन सम्पर्क गरेका थिए । हामी बिहान साँढे सातबजे त्यहाँबाट आएको त अहिलेसम्म यहीँ जाममा छौँ । तपाईँ त यहाँ आइपुग्दा भोलि बिहान हुन्छ होला भनेको रहेछ, अर्जुन भट्टले भने, दीपकले सरकारले नाइट बस नहिँडाउनु भनेको छ । हामी त आउँदैनौं भन्ने जवाफ फर्काएका रहेछन् । आफै साहु, आफै ड्राइभर बनिरहेका मदन, यसअघिका खलाँसी, कन्डक्टर र गाडी साहुसमेत बनेका नवराज र भर्खर एक महिनादेखि खलासी सिक्दै गरेका विनय तीनैजनाको एउटै चिहान बन्यो सोही बस ।बसमा जम्मा दुई जना अरु यात्रु थिए । धार्चे गाउँपालिकाका ७ खानीगाउँका सुकबहादुर गुरुङ र उनकै साथी । सुकबहादुरले मुग्लिनमा सो गाडी चढाएका साथीको भने अझै सनाखत हुन सकेको छैन । अन्नपूर्ण पदमार्गमा पर्यटकको सहयोगी बनेर जान लागेका धार्चे ७ खानिगाउँका सुकबहादुर गुरुङ सोही बसभित्र थिए । १०, १२ दिन ट्रेकिङमा हिडेर दसैँअघि घर फर्किने योजना बनाएर गएका उनी अब कहिल्यै फर्कन पाएनन् । उनले राती दुई बजे दिदी मल्ली गुरुङलाई जाममा परिरहेका बेला सम्पर्क गरेका थिए । हामी त अहिलेसम्म सुरुङको मुखभनेर जाममा छमभनेर दिदीलाई फोन गरेका रहेछन्, भाउजु आइती माया गुरुङले भनिन्, त्यसपछि तीनबजेतिर त घटना भएको रहेछ । झ्याप्लेखोला पहिरोमा पुरिएको बसभित्र रहेका पाँचैजनाको शव भेटिएको छ । चालक दलका ३ र २ यात्रुको शव भेटिएको गोरखा दरौंदी यातायात सेवा प्रालिका अञ्जन खत्रीले बताए । आइतबार उद्धारका क्रममा बसभित्र ना ४ ख २२७० नंबरको बस र सोका धनी तथा चालक मदन परियारको शव पहिचान भएको हो । उनी भिमसेन थापा गाउँपालिका ४ धावाका हुन् । साथै चालक धावा निवासी विनय भट्टराई र फुजेलका नवराज तिवारीको शव फेला परेको खत्रीले बताए । दुईजना यात्रुमध्य एकजना धार्चे गाउँपालिका ७ खानीगाउँका २७ वर्षका सुकबहादुर गुरुङ रहेको त्यहाँका वडाअध्यक्ष राकेश गुरुङले पुष्टि गरेका छन् । अर्का यात्रु सुकबहादुरकै सम्पर्कमा मुग्लिनबाट सो बसमा चढेका थिए । गत शुक्रबार धार्चे ७ लापुवेशीबाट काठमाडौँका लागि छुटेको सो बस आइतबारसम्म सम्पर्कविहीन थियो ।"
