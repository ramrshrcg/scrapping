शीर्षक,विवरण
विराटनगरको मुनालपथमा लागेको आगो नियन्त्रणमा,"विराटनगर : विराटनगर महानगरपालिका२ मुनालपथस्थित भब्या इन्टरनेशनलमा लागेको आगो करिब २ घण्टापछि नियन्त्रणमा आएको छ। विराटनगर महानगरपालिकाबाट गएको ३ वटा दमकलको सहयोगमा स्थानीय र प्रहरीले आगो नियन्त्रणमा लिएका हुन्। दिउँसो २ बजेतिर आगलागी सुरु भएको थियो। आगो ३:४५ बजेतिर नियन्त्रणमा आएको प्रहरीले जनाएको छ। इलेक्ट्रिक साइकल र सीटी सफारी बिक्री गरिने पसलमा आगलागी हुनुको कारण खुलेको छैन। मनिष वंशलले सञ्चालन गर्दै आएको उक्त पसलबाट बिजुलीले चल्ने साइकल तथा सफारी बिक्री गरिँदै आएको थियो। आगोले पसल पूर्णरूपले जलेको छ। क्षतिको विवरण आइसकेको छैन। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले क्षतिको विवरण संकलनको काम भइरहेको बताए। आगोले बिजुलीको पोलमा टाँगिएका केवल, इन्टरनेटलगायतका तारहरू पनि जलेका छन्। ब्याट्री पड्किएर आगो लागेको हुनसक्ने प्रहरीको अनुमान छ। आगलागी सुरु भएको करिब १ घण्टासम्म पनि दमकल नआइपुगेको भन्दै स्थानीय आक्रोसित बनेका थिए। विराटनगर महानगरपालिकाको दमकललाई घटनास्थल पुग्न नै करिब १ घण्टा लागेको स्थानीय बताउँछन्। यसैबीच राजमार्गसँगै जोडिएको पसलमा आगलागी भएपछि सवारीसाधन सञ्चालनमा समस्या भएको थियो। राजमार्गको पूवतर्फ रहेको पसलमा आगो लागेको हो। जसका कारण पूर्वतर्फको लेनमा सवारीसाधन सञ्चालन हुन सकेनन्। घटनास्थलमा खटिएका ट्राफिक प्रहरीले डाइभर्ट गरेर पश्चिमतर्फको लेनबाट सवारीसाधन सञ्चालनमा सहजीकरण गरेका थिए।"
बागमती प्रदेशको खेल विज्ञमा दिपक श्रेष्ठ मनोनीत,हेटौंडा : बागमती प्रदेश सरकार युवा तथा खेलकुद मन्त्रालयले दीपक श्रेष्ठलाई खेल विज्ञ मनोनीत गरेको छ। मन्त्री मीनकृष्ण महर्जनले ललितपुरको गोदावरी ११ निवासी श्रेष्ठलाई आज खेल विज्ञ मनोनित गरेका हुन्। श्रेष्ठलाई बागमती प्रदेशको समग्र खेल क्षेत्रको विकासका लागि सल्लाह सुक्राव दिन र आवश्यक विभिन्न खेलकुदसँग सम्बन्धित गतिविधि सञ्चालन गर्न उक्त जिम्मेवारी प्रदान गरिएको मन्त्री महर्जनले बताए। खेलाडीहरूको हकहितका लागि लामो समयदेखि काम गर्दै आएको राष्ट्रिय तथा अन्तर्राष्ट्रिय खेलाडी संघका अध्यक्षसमेत रहेका श्रेष्ठ २०४९ सालदेखि खेलकुद क्षेत्रमा क्रियाशील छन्। दक्षिण एसियाली खेलकुद (साग)मा लगातार दुई पटक स्वर्ण पदक विजेता श्रेष्ठले सक्रिय खेलाडीबाट अवकासपश्चात् पनि राष्ट्रिय टिम प्रशिक्षकको जिम्मेवारी बहन गरी राष्ट्रको लागि पदक जित्ने सफल खेलाडी उत्पादनमा योगदान पुर्याउँदै आएका छन्। उनले पछिल्लो समय राष्ट्रिय खेलकुद परिषद् राष्ट्रिय टिम तयारी समितिको उपनिर्देशक तथा नेपाल कराते महासंघको सहायक मुख्य प्रशिक्षकको जिम्मेवारीसमेत सम्हाल्दै आएका छन्। प्रदेशको समग्र खेलकुद क्षेत्रको विकास र खेलकुदको स्तर बढाउने तथा संरचनागत र जनशक्ति विकासको कार्यक्रमलाई तीब्रता दिइने श्रेष्ठले बताए।
आलीपेको साथमा मोको क्युआरले नेपालको डिजिटल भुक्तानीमा रूपान्तरण गर्दै,"काठमाडौं : नेपालको वित्तीय सेवा कम्पनी फोकसवान पेमेन्ट सोल्युसन्सले मोको युनिफाइड  कोडमा आलीपे को एकीकरणको घोषणा गरेको छ। यस एकीकरण हिमालयन बैंकको महत्वपूर्ण साझेदारीमा सम्पन्न भएको हो। जसले नेपालको व्यापारिक क्षेत्रमा अन्तर्राष्ट्रिय ग्राहकहरूबाट सहजरूपमा भुक्तानी लिन सकिनेछ। एन्ट ग्रुपसँगको यो साझेदारीले नेपालको डिजिटल भुक्तानी प्रणालीलाई नयाँ उचाइमा पुर्याउनमा एक महत्वपूर्ण कदम अघि बढाएको छ। आलीपेले दक्षिणपूर्वी एसियालगायत १४ देशका १५ अर्बभन्दा बढी उपभोक्ताहरूलाई सहजरूपमा मोबाइल भुक्तानीको सुविधा प्रदान गर्छ। यसमा अलिपे (चीन), अलिपे एचके (हङकङ), टिनाबा (इटाली), एमपे (मकाओ), माइपीबी (मलेशिया), हिपे (मंगोलिया), जीक्यास (फिलिपिन्स), चांगी पे र ओसीबीसी डिजिटल (सिंगापुर), नावर पेट पे (दक्षिण कोरिया), र मनी (थाइल्याण्ड)जस्ता महत्वपूर्ण भुक्तानी एपहरू समावेश छन्। साथै, काकाओ पे र टच एन गो इवालेट जस्ता थप भुक्तानी एपहरू पनि चाँडै यस सूचीमा समावेश हुनेछन्। नेपाल राष्ट्र बैंकका कार्यकारी निर्देशक विनोदराज आचार्यले दुईबीचको यो साझेदारीले नेपालको डिजिटल भुक्तानी क्षेत्रमा अर्को महत्त्वपूर्ण भूमिका खेल्ने विश्वास लिएको बताए। यस सेवाले राष्ट्रिय र अन्तर्राष्ट्रिय ग्राहकहरूको लागि सहज र सुरक्षि भुक्तानीको वातावरण बनाउने उनको भनाइ छ। जसले गर्दा लेनदेनहरू अझ सजिलो, सुविधाजनक र सुरक्षित हुने उनले अपेक्षा लिएका छन्। नियामकको रूपमा नेपाल राष्ट्र बैंकले उपभोक्ता सेवालाई सधैं प्राथमिकता दिँदै चुनौतीहरूको समाधान गर्न सहकार्य गर्न प्रतिबद्ध रहेको बताए। आलीपेको यस विश्वव्यापी पहुँचले मोकोको युनिफाइड  कोडमा यो एकीकरणलाई थप प्रभावकारी बनाउनेछ। यसले अन्तर्राष्ट्रिय पर्यटक र स्थानीय व्यवसायीहरूलाई उनीहरूले रुचाएका भुक्तानी विधिहरू सहजरूपमा प्रयोग गरी कारोबार गर्न सक्षम बनाउनेछ।"
"भोलिदेखि मनसुन सक्रिय, ५६ जिल्ला जोखिममा","काठमाडौं : बिहीबारदेखि मनसुन सक्रियन हुने भएको छ। आइतबारसम्म मनसुन सक्रिय हुने भएकाले ५६ जिल्लामा 'रेड अलर्ट' जारी गरिएको छ। जल तथा मौसम विज्ञान विभागको मौसम पूर्वानुमान महाशाखाले बुधबार विशेष बुलेटिन जारी गर्दै ५६ जिल्लामा सतर्कता अपनाउन आह्वान गरेको छ। विभागले कोशी प्रदेशको ११ जिल्ला, मधेसको तीन जिल्ला, बागमतीको १२ जिल्ला, गण्डकीको१० जिल्ला, लुम्बिनीको १२ जिल्ला, कर्णालीको ५ जिल्ला र सुदूरपश्चिमको ३ जिल्लामा उच्च जोखिम रहने जानकारी दिएको छ। बंगालको खाडीबाट प्रवाह हुने जलवाष्पयुक्त हावा र त्यस क्षेत्रमा बनेको न्यून चापीय प्रणालीको प्रभावको कारण देशभर मनसुन सक्रिय भएको विभागले जनाएको छ। मनसुन सक्रिय भएपछि देशका अधिकांश स्थानमा मेघ गर्जनचट्याङ्गसहित वर्षा हुने विभागको भनाइ छ। वर्षाका कारण बाढी, पहिरो र भूक्षयको जोखिम रहेको छ। रातको समयमा पानी पर्ने सम्भावना बढी हुने गरेकाले सहरी र तराई क्षेत्रहरूमा डुबानको जोखिम रहेको विभागको भनाइ छ। ठूला तथा साना नदी नाला र खोलाहरूमा पानीको सतह बढ्नसक्ने, दैनिक जनजीवन, कृषि, स्वास्थ्य, पर्यटन, नदी क्षेत्र आसपासका निर्माण कार्य, सडक तथा हवाई यातायात समेत प्रभावित हुन सक्ने भएकाले सतर्कता अपनाउन विभागले आग्रह गरेको छ।"
पुलिस क्लबले कर्णाली प्रदेशलाई ३० गोलले हरायो,"काठमाडौं : राजधानीमा जारी एन्फा महिला लिग फुटबलमा नेपाल पुलिस क्लब विजयी भएको छ। सातदोबाटोमा रहेको एन्फा कम्प्लेक्समा बुधबार भएको खेलमा पुलिस क्लबले कर्णाली प्रदेशलाई ३० गोल अन्तरले पराजित गरेको हो। पुलिसका लागि निर्मला उपाध्यायले ४३औं मिनेट, मनिषा राउतले ५४ र सम्झना लावतीले ८२औं मिनेटमा गोल गरेकी थिइन्। जितसँगै पुलिस ८ खेलमा १८ अंकका साथ तालिकाको तेस्रो स्थानमा कायमै छ भने समान खेल खेलेको कर्णाली ४ अंकका साथ तालिकाको नवौ स्थानमा रहेको छ। प्रतियोगिताअन्तर्गत बिहीबार पहिलो खेलमा चन्द्रपुर नगरपालिका र वालिङ नगरपालिका र दोस्रो खेलमा कोशी प्रदेश र सुदूरपश्चिमबीच प्रतिस्पर्धा हुने एन्फाले जनाएको छ। अखिल नेपाल फुटबल संघ(एन्फा) को आयोजनामा जारी लिगमा १० टोलीको सहभागिता रहेको छ।"
प्रधानमन्त्री र मुख्यमन्त्री दुवै जनताबाट प्रत्यक्ष निर्वाचित हुनुपर्छ : सिके राउत,"वीरगन्ज : जनमत पार्टीका अध्यक्ष डाक्टर सिके राउतले जनताबाट प्रत्यक्ष निर्वाचित कार्यकारी प्रधानमन्त्री र मुख्यमन्त्री हुने शासकीय व्यवस्थाको माग गरेका छन्। बुधबार वीरगन्जमा जनमत पार्टी पर्साले आयोजना गरेको प्रशिक्षण कार्यक्रममा बोल्दै राउतले जनताबाट प्रत्यक्ष निर्वाचित प्रधानमन्त्री र मुख्यमन्त्री हुने व्यवस्था गरिएमा राजनीतिक अस्थिरता अन्त्य हुने र मुलुक समृद्धिको दिशामा अगाडि बढ्ने बताए। उनले भने, 'जनताद्वारा प्रत्यक्ष निर्वाचित कार्यकारी प्रधानमन्त्री र मुख्यमन्त्री भयो भने उसले ५ वर्षको पूरा कार्यकाल काम गर्न सक्छ। अहिलेको जस्तो बीचमै कसैले हटाउन सक्दैन।ज सले देशमा राजनीतिक स्थायित्व कायम पनि हुन्छ।' यसैकारण जनमत पार्टीले प्रत्यक्ष निर्वाचित प्रधानमन्त्री र मुख्यमन्त्री हुने व्यवस्थाका लागि वकालत गरिरहेको उनले स्पष्ट पारे। अध्यक्ष राउतले संवैधानिक निकायका प्रमुहरू पनि जनताद्वारा नै प्रत्यक्ष निर्वाचित हुनुपर्ने माग जनमत पार्टीको रहेको बताए। उनले भने, 'संवैधानिक निकायका प्रमुखहरू जनताबाट प्रत्यक्ष निर्वाचित हुने व्यवस्था भयो भने ती व्याक्तिले कुनै दल वा नेताको प्रभावमा पर्दैनन्।स्वतन्त्र र निषपक्ष निर्णय गर्छन्। जसका कारण भ्रष्टाचार आफैं रोकिन्छ।' अध्यक्ष राउतले २२ जिल्लाको मधेसलाई सिङ्गो एउटा प्रदेश नभए दुई प्रदेश हुनेगरी प्रदेशको सिमांकन संशोधन गरिनुपर्ने मागपनि गरे।अहिलेको निर्वाचन क्षेत्रको सीमांकन पनि गलत रहेको धारणा उनको थियो। निर्वाचन क्षेत्र जनसंख्याको आधारमा निर्धारण गरिनुपर्ने भएपनि मधेसी दल र नेता शासन सत्तामा पुग्न गाह्रो हुने गरी निर्धारण गरिएको उनले बताए। उनले भने, '५४ प्रतिशतभन्दा बढी जनसंख्या मधेसमा छ। तर मधेसमा निर्वाचन क्षेत्र २० प्रतिशत मात्रै छ।जसका कारण बहुमत जनसंख्या हुँदाका बाबजुद पनि मधेसी दलले चुनावमा बहुमत ल्याउन सम्भव नै छैन।' त्यसकारण निर्वाचन क्षेत्र जनसंख्याको आधारमा निर्वाचन क्षेत्र पुनर्निधारण गरिनुपर्ने उनले बताए। सत्तारुढ दल कांग्रेस र एमालेले अहिले संविधान संशोधनको कुरा गरेर मधेसीलाई गुमराहमा राख्ने षड्यन्त्र गरिरहेको आरोप उनले लगाए।"
केयु र एनएमबी बैंकबीच छात्रवृत्ति कार्यक्रमको लागि सम्झौता,"काठमाडौं : काठमाडौं विश्वविद्यालय (केयु) र एनएमबी बैंकबीच छात्रवृत्ति कार्यक्रमको लागि सम्झौता भएको छ। समझदारीपत्रमा केयुका तर्फबाट रजिष्ट्रार प्राडा अच्युत वाग्ले र प्राज्ञिक औद्योगिक संयोजक डा राम लामाले हस्ताक्षर गरे। एनएमबी बैंकका तर्फबाट प्रमुख कार्यकारी अधिकृत सुनिल केसी र एनएमबी बैंकका ब्रान्डिङ तथा मार्केटिङ प्रमुख प्रणिषा श्रेष्ठले हस्ताक्षर गरे। केयुका रजिष्ट्रार प्राडा वाग्लेले सझेदारीका लागि बैंकलाई धन्यवाद दिँदै केयूले बैंकर्सहरू उत्पादन गर्दै आएको र महिला तथा सीमान्तकृत वर्गका विद्यार्थीलाई छात्रवृ मार्फत समेटेर बैंकले उदाहरणीय काम गरेको बताए। सम्झौताअनुसार काठमाडौं विश्वविद्यालय स्कुल अफ म्यानेजमेन्ट र यससँग सम्बधन प्राप्त कलेजमा स्नातक तहमा भर्ना भएका विद्यार्थीहरूलाई कूल सातवटा पूर्ण छात्रवृत्ति प्रदान गरिनेछ।      ले छात्रवृत्ति कार्यक्रममा सातवटै प्रदेशका विद्यार्थीलाई सहभागी गराइने एनएमबी बैंकका प्रमुख कार्यकारी अधिकृत केसीले बताए। एनएमबी बैंकको कर्पोरेट सामाजिक उत्तरदायित्व (सिएसआर) जनादेश र नेपाल राष्ट्र बैंकका नियम पूर्ण पालना साथ गरिएको यो साझेदारीको मुख्य उद्देश्य नेपालमा प्रतिभाशाली महिला बैंकिङ पेशाकर्मीहरूको पुस्ता तयार गर्नु रहेको एनएमबी बैंक निर्देशक उत्तम लामा ब्लोनले बताए। छात्रवृत्तिले पूरा चार वर्षको कार्यक्रमको लागि सम्पूर्ण ट्युसन शुल्कहरू कभर गर्नेछ। एक जना छात्राले चार वर्षमा ९ लाख २५ हजार रुपैयाँ छात्रवृत्ति प्राप्त गर्नेछन्। फ्यूचर बैंकर्स छात्रवृत्ति कार्यक्रम दुर्गम क्षेत्रका महिला र पछाडि परेका समुदायहरूमा विशेष ध्यान केन्द्रित गर्दै सीमान्तकृत र पिछडिएका पृष्ठभूमिका विद्यार्थीहरूलाई लक्षित छ। हालसम्म विभिन्न पाँच प्रदेश (कोशी, मधेस, बागमती, गण्डकी, कर्णाली) का ५ जना छात्रा यो छात्रवृत्तिका लागि छनोट भइसकेका छन्। छनोट प्रक्रिया जारी रहेको डा लामाले बताए। विश्वविद्यालयको तोकिएको कोटाभन्दा बाहिरको छात्रवृत्तिले विद्यार्थीहरूलाई नेपालमा नेतृत्व गर्न, बैंकरहरू र सीईओहरू उत्पादन गर्दै वित्तीय क्षेत्रमा योगदान गर्ने दक्ष जनशक्ति तयार गर्न सहयोग पुग्ने केयूका इन्जिनियर लक्ष्मण लामाले जनाए। एआईसीकेयूद्वारा सहजीकरण गरिएको यो साझेदारीले नेपालको मानव पूँजीमा लगानी गरेर शैक्षिक अवसरहरू सुधार गर्न र दिगो विकासलाई अगाडि बढाउन मद्दत पुग्नेछ। छात्रवृत्ति कार्यक्रमको सफलताको मूल्याङ्कन गर्न र निरन्तर सुधारहरू सुनिश्चित गर्न नियमित प्रगति अद्यावधिक र मूल्याङ्कन दुवै संस्थाले संयुक्तरूपमा गर्ने छन्।"
बिजुलीको तार जोड्ने क्रममा करेन्ट लागेर मृत्यु,विराटनगर : बिजुलीको तार जोड्ने क्रममा करेन्ट लागेर मोरङको ग्रामथानमा बुधबार दिउँसो १ जनाको मृत्यु भएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले दिउँसो १ बजेतिर करेन्ट लागेर ग्रामथान गाउँपालिका२ का ५० वर्षीय जगदीश सरदारको मृत्यु भएको जानकारी दिए । आफ्नै घरमा बिजुलीको तार जोड्ने क्रममा करेन्ट लाग्दा उनको घटनास्थलमै मृत्यु भएको प्रहरीको प्रारम्भिक अनुसन्धानबाट खुलेको छ । इलाका प्रहरी कार्यालय बेलबारीका इन्सपेक्टर कृष्णबहादुर खत्री नेतृत्वको टोलीले कानुनी प्रक्रिया पूरा गरी शवलाई पोस्टमार्टमका लागि विराटनगरको कोशी अस्पताल पठाएको छ । डीएसपी बस्नेतले घटनाको अनुसन्धान अघि बढाइएको जानकारी दिए ।
विराटनगरको आगलागीमा करिब डेढ करोडको क्षति,"विराटनगर : विराटनगर महानगरपालिका२ मुनालपथस्थित भब्या इन्टरनेशनल इलेक्ट्रिक सोरुममा बुधबार दिउँसो आगलागी भएको छ। आगलागीमा करिब डेढ करोड बराबरको क्षति भएको अनुमान प्रहरीको छ। प्रहरीका अनुसार विद्युतीय २ पांग्रे सवारीसाधन (इलेक्ट्रिक साइकल, सीटी सफारी) बिक्री गर्दै गरिँदै आएको पसलमा दिउँसो २:४० बजेतिर आगलागी सुरु भएको थियो। आगो नियन्त्रणमा लिन विराटनगर महानगरपालिकाको दमकल, स्थानीय र प्रहरीलाई १ घण्टाभन्दा बढी समय लाग्यो। पूर्वतिरबाट हावा चलेका कारण आगो तत्काल नियन्त्रणमा लिन कठिनाइ भएको प्रहरीले जनाएको छ। आगो नियन्त्रणमा सहजीकरण गर्नका लागि मोरङ प्रहरी प्रमुख एसपी नवराज कार्की आफैं घटनास्थल पुगेका थिए। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले आगलागीमा साइकल ८० वटा, इन्भटर ६०, ब्याट्री २ सय, ल्यापटप २, कम्प्युटर २, एसी १, प्रिन्टर १ वटा, फर्निचर, स्पेयर पाट्र्स, सीसी टिभीलगायतका सामान जलेर ध्वस्त भएको जानकारी दिए। उनका अनुसार विद्युतबाट चल्ने साइकल र सीटी सफारी बिक्री गरिने पसलमा आगलागी हुनुको कारण खुलेको छैन। भब्या इन्टरनेशनल सञ्चालक मनिष वंशलले आगलागीबाट सोरुम ध्वस्त भएको जानकारी दिए। उनले आगलागीमा डेढ करोडभन्दा बढीको क्षति भएको बताए। उनका अनुसार आगोले पसल पूर्णरूपमा ध्वस्त भएको छ। आगोले बिजुलीको पोलमा टाँगिएका केवल, इन्टरनेटलगायतका तारहरु पनि जलेका छन्। ब्याट्री पड्किएर आगो लागेको हुनसक्ने प्रहरीको अनुमान छ । आगलागीको कारण नखुलेको र अनुसन्धान भइरहेको जानकारी डीएसपी बस्नेतले दिए। आगलागी सुरु भएको करिब १ घण्टासम्म पनि दमकल नआइपुगेको भन्दै स्थानीय आक्रोसित बनेका थिए। नजिकै रहेको विराटनगर महानगरपालिकाको दमकल खबर गरेको १ घण्टापछि मात्रै आइपुगेको स्थानीय बताउँछन्। यसैबीच, कोशी राजमार्गसँगै जोडिएको पसलमा आगलागी भएपछि सवारीसाधन संचालनमा समस्या भएको थियो। राजमार्गको पूवतर्फ रहेको पसलमा आगो लागेको हो। जसका कारण पूर्वतर्फको लेनमा सवारीसाधन संचालन हुन सकेनन्। घटनास्थलमा खटिएका ट्राफिक प्रहरीले डाइभर्ट गरेर पश्चिमतर्फको लेनबाट सवारीसाधन संचालनमा सहजीकरण गरेका थिए। आगलागी भएको भब्या इन्टरनेशनलसँगै बजाज सोरुम पनि जोडिएको थियो । प्रहरीका अनुसार आगोले बजाजको सोरुममा समेत क्षति पुगेको छ।"
देश हाँक्ने जिम्मेवारी पाए सफलतापूर्वक निभाउँछु : देउवा,"वीरगन्ज : नेपाली कांग्रेसका सभापति शेरबहादुर देउवाले देश हाँक्ने जिम्मेवारी फेरि कांग्रेसको काँधमा आए आफूले सफलतापूर्वक निर्वाह गर्ने बताएका छन्। बुधबार वीरगन्जमा आयोजित कार्यक्रममा उनले विगतमा सफलतापूर्वक जिम्मेवारी निभाएको र आउने दिनमा पनि त्यो अवसर कांग्रेस र आफ्नो काँधमा आए निभाउने बताए। सभापति देउवाले आर्थिक र राजनीतिक दृष्टिकोणले पर्सा जिल्ला ऐतिहासिक जिल्ला रहेको बताए। पर्सा जिल्ला देशकै महत्त्वपूर्ण जिल्ला भएको भन्दै उनले राणा र पञ्चायतविरुद्ध कांग्रेसले गरेको सशस्त्र संघर्ष पर्साको वीरगन्जबाटै सुरु भएको स्मरण गरे। 'देशको अर्थतन्त्र धान्नेमा पनि पर्साकै योगदान छ। विगतमा राणा र पञ्चायतविरुद्ध कांग्रेसले गरेको सशस्त्र संघर्षको बिगुल पनि पर्साकै वीरगन्जबाटै फुकिएको थियो,' उनले भने। पर्सामा कांग्रेसका महान् सपुतद्वय स्वर्गीय आत्माराम ओझा र दुखा सहनीको नाममा पार्टी कार्यालय भवन निर्माण गरेकोमा पर्साको कांग्रेस नेतृत्वलाई उनले धन्यवाद पनि दिए। त्यस्तैसं घीय मामिला तथा कानुन मन्त्री अजय चौरसियाले नेपालबाट कुनै पनि शक्तिले कांग्रेस पार्टीलाई सिध्याउन नसक्ने बताए। कांग्रेस र लोकतन्त्रमाथि पटकपटक आक्रमण भएको भन्दै उनले भने, 'कांग्रेस शहीदहरूको शहादत र आन्दोलनको जगबाट बनेको पार्टी हो। त्यसैले कसैले पनि सिध्याउन सक्दैन। कांग्रेसमाथि जतिपटक आक्रमण हुन्छ, त्यति नै बलियो र सशक्त भएर जान्छ।' उनले एक हुने सके मधेसमा पनि कांग्रेसको नेतृत्वको सरकार बन्ने दाबी गरे। 'त्यसैले सबै नेताकार्यकर्ताले आपसी तीतामिठा कुरालाई बिर्सिएर एक भएर अगाडि बढ्नुपर्छ,' उनले भने।"
लुटपाट गर्ने तीन जना पक्राउ,"काभ्रे : इलाका प्रहरी कार्यालय बनेपाले पनौती नगरपालिका९ सुन्थान नौबिसे फाँटमा भएको चोरी र लुटपाट घटनामा संलग्न तीन जनालाई पक्राउ गरेको छ। असोज ३ गते राति करिब ११:३० बजे १५१६ जनाको समूहले ७८ वर्षीय कान्छामान गोलेको घरमा नकाबधारी ढंगले प्रवेश गरी लुटपाट गरेका थिए। उनीहरूले घरधनी कान्छामान तामाङ र उनकी श्रीमतीलाई हात बाँधेर मुखमा टेप लगाई चिच्याउन नसक्ने अवस्थामा राखी गरगहना र नगद लुटेका थिए। घटना भएको जानकारी प्रहरीलाई असोज ४ गते बिहान ७:४० बजे इलाका प्रहरी कार्यालय बनेपामा प्राप्त भएको थियो। प्रहरीले आफ्नो सक्रियता सूचना प्राप्त हुनासाथ, प्रहरी चौकी पनौतीको टोली तत्काल घटनास्थलमा पुगेको थियो। घटनामा संलग्न मानिसहरूको हुलियाको आधारमा तीन जना व्यक्तिहरू पहिचान गरी पक्राउ गरिएको छ। पक्राउ परेका व्यक्तिहरुलाई डाका र चोरी कसुरमा जिल्ला अदालत काभ्रेपलाञ्चोकबाट सात दिनको म्याद लिएर अनुसन्धान अघि बढाइएको छ भने घटनामा संलग्न अन्य व्यक्तिहरुको खोजी भइरहेको प्रहरीले जनाएको छ। घटनामा पक्राउ परेका व्यक्तिहरू पनौती नगरपालिका४ बस्ने स्थायी घर खानीखोला ६ बस्ने ३६ वर्षीया सरिता तामाङ, खानिखोला गाउँपालिका२का ४१ वर्षका विचारमान गोले, साङ्गे थोकर, ४० वर्षका शंखुपाटी, धुलिखेल नगरपालिका(१२, का रहेका छन्। उनीहरू बाट नगद १,लाख ४३ हजार पुरानो आधा माना पैसा भएको थैलो, १ तोला सुनको औंठी, आधा तोला सुनको ढुङ्ग्री, आधा तोला सुनको तिलहरी गरी २ तोला सुनका गरगहना लुटेका थिए। प्रहरीले घटनाको थप अनुसन्धान गरिरहेको छ।"
पर्सामा नवनिर्मित कांग्रेस पार्टी कार्यालय भवनको सभापति देउवाले गरे उद्घाटन,"वीरगन्ज : नेपाली कांग्रेसका सभापति शेरबहादुर देउवाले वीरगन्जमा नवनिर्मित पार्टी कार्यालयको उद्घाटन गरेका छन्। वीरगन्ज महानगरपालिका वडा नम्बर २४ मा निर्माण गरिएको 'आत्माराम ओझादुखा सहनी स्मृति भवन'को बुधबार सभापति देउवाले उद्घाटन गरेका हुन्। १ करोड २९ लाख रुपैयाँको लागतमा निर्माण गरिएको पार्टी कार्यालय भवन तीन तल्ले रहेको छ। वीरगन्ज महानगरपालिका, विभिन्न दाता र कांग्रेसका नेताहरूको सहयोगमा सुविधासम्पन्न पार्टी कार्यालय भवन निर्माण गरिएको कांग्रेस पर्साका उपसभापति रामनारायण कुर्मीले जानकारी दिए। उनका अनुसार भवनको शिलान्यास २०७७ सालमा गरिएको थियो ।छिट्टै पार्टी कार्यालय भवन छेउको जग्गामा माटो पुरेर घेराबारका लागि पर्खाल लगाउने योजना रहेको छ। कुर्मीले त्यसका लागि २९ लाख रुपैयाँ बजेटको व्यवस्थापन भइसकेको जानकारी गराए। प्रदेशसभा सदस्य श्याम पटेलले कांग्रेस पर्साको पार्टी कार्यालय भवन देशका ७७ जिल्लामै सबभन्दा सुविधासम्पन्न भवन रहेको बताए। नेपाली कांग्रेस पर्साका सभापति तथा मधेस सरकारका कृषि जनार्दन सिंह क्षेत्रीको अध्यक्षतामा भएको कार्यक्रममा कांग्रेसका सहमहामन्त्री फरमुल्लाह मन्सुर,केन्द्रीय सदस्य तथा कानुनमन्त्री अजय चौरसिया,केन्द्रीय सदस्य तथा पूर्व उद्योगमन्त्री रमेश रिजाल,केन्द्रीय सदस्यहरु आनन्द ढुंगाना,अनिल रुंगटा,उमेशजंग रायमाझी,पूर्वमन्त्री सुरेन्द्र चौधरी,मधेस प्रदेशका पूर्वमन्त्री ओमप्रकाश शर्मा,प्रदेश सभा सदस्यहरु श्याम पटेल,शंकर चौधरी,नेता शोभाखर पराजुली,कांग्रेस मधेस प्रदेश सभापति कृष्ण यादव,महामन्त्री बृहस्पतिकृष्ण श्रेष्ठ,कांग्रेस पर्साका उपसभापतिद्वय रामनारायण कुर्मी र अशोक गुप्ता,जिल्ला सचिवद्वय इम्तियाज आलम र दिनेश चौधरी लगायतकोपनि सहभागीता थियो ।"
मठमन्दिर संरक्षणका लागि 'गाईघाट कोरा साइकिलिङ च्यालेन्ज',"उदयपुर : पुरातात्विक महत्व बोकेका मठमन्दिरको प्रचारप्रसार गर्ने उद्देश्यले विगतका वर्षझैं यस वर्ष पनि गाईघाट कोरा साइकिलिङ च्यालेन्ज २०२४' को तय गरिएको छ । जिल्ला साइकिलिङ संघको आयोजनामा असोज १२ गते शनिबार छैँठो संस्करणको कोरा च्यालेन्ज गर्न लागिएको हो । सदरमुकाम गाईघाटमा बुधबार पत्रकार सम्मेलनको आयोजना गर्दै संघका अध्यक्ष माधब बाँनियाले पुरातात्विक महत्व बोकेको त्रियुगा नगरपालिका ८ स्थित खाटमन्दिर संरक्षण र प्रर्वद्धनमा यस वर्ष महत्वपूर्ण भूमिका निर्वाह गरिने बताए । यसपटकको कोरामा ३२ किलोमिटरको यात्रा तय गरिएको छ । सदरमुकाम गाईघाटबाट सुरु गरि मोतिगडाजलजलेचुहाडेभाण्टावारीखाटमन्दिरराजाबासबोक्सेसिमल्टारहुँदै पुनः गाईघाटमै पुगेर टुंगिने गरी रुढ मिलाइएको उनले बताए । करिब ३ घण्टाको यात्रा हुने कोरामा सर्वसाधरणसँगै नेपाली सेना, सशस्त्र र नेपाल प्रहरी गरी एक सयजना अभियानमा जोडिने संघका पूर्वअध्यक्ष जितेन्द्र रोईला (जितु)ले बताए । उनले भने,मुख्य उद्देश्य मन्दिर संरक्षण नै हो, यसका अलवा स्वस्थकर जीवनशैली, पर्यटन प्रर्वद्धनको प्रचार प्रसार हो ।' सामान्य काममा पनि इन्धनवाला सवारी साधन प्रयोग गर्दा ढ्दो प्रदूषण, आर्थिक बोझ छन्,उनले भने,वायु प्रदूषणले अस्तव्यस्त सहरलाई सहज बनाउन साइकिलको प्रयोगको प्रेरणा जगाउनु पनि कार्यक्रमको उद्देश्य हो ।' कोरा भन्नाले साइकिलिङको भाषामा निश्चित क्षेत्रको परिक्रमा हो । घडिको शैलीमा घुम्नु हो । साइकिलिष्टहरूले कोरामा विभिन्न स्थानको भिजिट गर्ने र प्रचारप्रसार गर्दछन् । यसबाट पर्यटकीय सम्भावनाको खोजी, पुरातात्विक महत्वको संरक्षण, प्रचार प्रसारसँगै प्रवर्द्धनमा टेवा पुग्ने आयोजकको विश्वास छ । साइकिलिङको सम्भावना राम्रो बोकेको उदयपुरमा पछिल्लो समय पर्यटनको रुपमा विकास हुँदै गएको छ । यसले स्वस्थ्य जीवनशैलीलाई प्रवर्द्धन गर्ने, जलवायु परिवर्तनलाई कम गर्ने,पर्यटन पर्वद्धनमा सहयोग पुग्ने, प्रदूषण नियन्त्रणमा सघाउ पुर्याउन भूमिका निर्वाह गर्ने लक्ष्य लिएको छ । यो अन्तर्राष्ट्रियस्तर सम्म हुने गर्दछ । अन्तर्राष्ट्रिय स्तरमा यो च्यालेन्जलाई हिमालको सबैभन्दा ठूलो साइकल कार्यक्रम भनेर परिचित छ ।"
सांसदका छोराले चलाएको मोटरसाइकलको ठक्करबाट युवकको मृत्यु,"विराटनगर : कोशी प्रदेशसभा सदस्य ललिताकुमारी चौधरीका छोरा १८ वर्षीय अक्षत माझीले चलाएको मोटरसाइकलको ठक्करको ठक्करबाट १ जना युवकको मृत्यु भएको छ। दुर्घटनामा परेर घाइते भएका झापाको चारआली घर भइ मोरङको बूढीगंगा गाउँपालिका१ मा बस्दै आएका २४ वर्षीय आकाश मण्डलको बुधबार बिहान मृत्यु भएको हो। मोरङको ग्रामथान गाउँपालिका४ घर भएका अक्षतले हाँकेको प्रदेश १०२०४४ प ८४४ नम्बरको मोटरसाइकलले ४ दिनअघि पैदलयात्रामा रहेका आकाशलाई ठक्कर दिएको थियो। ठक्करबाट गम्भीर घाइते भएका उनलाई उपचारका लागि विराट शिक्षण अस्पताल भर्ना गरिएको थियो। नेमुवाबाट तीव्र गतिमा विराटनगरतर्फ हुइँकिएको मोटरसाइकलले कोशी राजमार्गअन्तर्गत बूढीगंगा१ स्थित हिमगिरी साबुन फ्याक्ट्रीअगाडि भदौ ५ गते शनिबार साँझ ७:१० बजेतिर आकाशलाई ठक्कर दिएको हो। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार बाटो क्रस गर्दैगर्दा दुर्घटनामा परेका आकाशको उपचारका क्रममा बुधबार बिहानका राति २:३० बजेतिर मृत्यु भएको हो। आफन्तका अनुसार बूढीगंगा१ मा कोठा भाडामा लिएर बस्ने आकाश र उनकी पत्नी उषा तामाङ स्थानीय अमन होटलमा काम गर्थे। दुर्घटना गराउने पक्षले आकाशको उपचारमा राम्ररी ध्यान दिएका थिए। उपचारमा कुनै कमी हुन दिएनन्। यहाँ ठीक नभए अन्यत्र लगेर भए पनि उपचार गराइदिन्छौं भन्थे। तर, घाइतेलाई बचाउनै सकिएन, आफन्त मनिषा माझीले भनिन्। दुर्घटनामा मोटरसाइकल चालक अक्षत माझी पनि घाइते भएका छन्। टाउको, अनुहार, हातखुट्टालगायत शरीरका विभिन्न भागमा चोट लागेका उनको विराटमै उपचार भइरहेको जानकारी डीएसपी बस्नेतले दिए। उपचारमा संलग्न चिकित्सकले अक्षतको करङसमेत भाँचिएको बताएका छन्। प्रहरीका अनुसार मोटरसाइकल चालक अक्षतसँग सवारी चालक अनुमति पत्र (लाइसेन्स) छैन। लाइसेन्स प्राप्त नगरिकन लापरबाहीपूर्ण तरिकाले मोटरसाइकल चलाउँदा दुर्घटना भएको प्रहरीको प्रारम्भिक अनुसन्धानबाट खुलेको छ। प्रहरीका अनुसार मोटरसाइकल अक्षतकै नाममा छ। बिना लाइसेन्स मोटरसाइकल चलाउँदा दुर्घटना भएको देखिन्छ। मोटरसाइकल चालक सांसदका छोरा हुन्। अहिलेसम्म अस्पतालमै रहेका उनलाई जोगाउन अनेक चलेखल हुँदैछ, प्रहरी स्रोतले भन्यो, प्रहरीलाई समेत दबाब आइरहेको छ। सत्ताको पहुँचका भरमा भित्रभित्रै घटनालाई मिलाउने र दबाउने प्रयास भइरहेको छ। चालकको गम्भीर लापरबाहीले दुर्घटना भएको हो। अक्षतविरुद्ध बुधबार जिल्ला प्रहरी कार्यालय मोरङमा किटानी जाहेरी परेको छ। मृतक आकाशका परिवारले सवारी ज्यान मुद्दामा दिएको जाहेरीका आधारमा घटनाको थप अनुसन्धान भइरहेको डीएसपी बस्नेतले बताए। उनका अनुसार शवको विराटनगरको कोशी अस्पतालमा पोस्टमार्टम गरिएको छ। परिवारका सदस्यले अन्त्येष्टिका लागि शव जिम्मा लिएर लगिसकेका छन्। प्रदेश सांसद ललिताकुमारीका पति धीरेन्द्र माझी फरवार्ड नामक लघुवित्तमा कार्यरत छन्। पूर्वमन्त्री एवं एमाले नेतृ भगवती चौधरी फरवार्ड लघुवित्तको संस्थापक हुन्। स्थानीयका अनुसार काठमाडौंमा बसेर पढ्ने छोरा अक्षत केही समयअघि घर आएका थिए। प्रहरी अधिकारीहरू दुर्घटना हुनुको पछाडि अभिभावकको पनि लापरबाही देखिने बताउँछन्। लाइसेन्स नै प्राप्त नगरेका छोरालाई मोटरसाइकल किनेर चलाउन दिइएको रहेछ। त्यो अभिभावकको लापरबाही हो, प्रहरीका एक अधिकृत भन्छन्। ललिताकुमारी सत्तारुढ नेकपा (एमाले)को तर्फबाट कोशीको समानुपातिक सांसद छिन्। घटनाका विषयमा बुझ्न खोज्दा उनी सम्पर्कमा आउन चाहिनन्। पटकपटक गरिएको फोन नउठाएकी उनले घटना मिलाउन दौडधुप गरिरहेको स्रोतले बतायो। यस्तो छ कानुनी व्यवस्था सवारी तथा यातायात व्यवस्था ऐन, २०४९ ले चालक अनुमति प्राप्त नगरिकन सवारीसाधन चलाउन नपाइने व्यवस्था गरेको छ। ऐनको दफा ४५ मा कुनै पनि व्यक्तिले चालक अनुमति प्राप्त नगरी कुनै पनि सवारी चलाउन नहुने भनिएको छ। दफा ४७ को (ख)मा २ पांग्रे सवारीका लागि १६ वर्ष उमेर पूरा भएको व्यक्तिले चालक अनुमति पत्र प्राप्त गर्न सक्ने उल्लेख छ। तर, सांसद ललिताकुमारीका छोराले भने लाइसेन्स प्राप्त नगरिकन लापरबाहीपूर्ण तरकाले मोटरसाइकल चलाउँदा भएको दुर्घटनामा पैदलयात्रीको ज्यानै गएको छ। दुर्घटना गराएबापत हुने कारबाहीबाट छोरालाई जोगाउन उनले दौडधूप र अनेक चलखेल गरिरहेको प्रहरी स्रोतले बतायो। कति हुन्छ सजाय? सवारी तथा यातायात व्यवस्था ऐनको दफा १६१ मा सवारी दुर्घटनामा ज्यान मरेमा हुने सजायको व्यवस्था छ। उक्त दफाको उपदफा १ मा भनिएको छ, कसैले सवारी चलाई कुनै मानिसलाई किची, ठक्कर दिई वा कुनै किसिमले सवारी दुर्घटना गराई सवारीमा रहेको वा सवारी बाहिर जुनसुकै ठाउँमा रहे बसेको कुनै मानिस त्यस्तो दुर्घटनाको कारणबाट तत्कालै वा सोही चोटको परिणाम स्वरुप एक्काइस दिनभित्र मरेमा त्यस्तो कार्य ज्यान मार्ने मनसाय लिई गरेको भए त्यसरी सवारी चलाउने व्यक्तिलाई जन्मकैद हुनेछ। कसैले ज्यान मार्ने मनसाय लिई त्यस्तो कार्य गरेकोमा ज्यान मर्न पाएको रहेनछ भने त्यसरी सवारी बलाउने व्यक्तिलाई कसुरको मात्रा अनुसार पाँच वर्षदेखि बाह्र वर्षसम्म कैद हुनेछ। उपदफा २ मा भनिएको छ, कसैको ज्यान मर्न सक्छ भने अवस्था देखिँदा देखिँदै पनि अपनाउनु पर्ने सतर्कता नअपनाई कसैले लापरबाही गरी कुनै सवारी चलाएबाट कुनै मानिसलाई किची, ठक्कर लागि वा कुनै किसिमले सवारी दुर्घटना भई सवारीमा रहेको वा सवारी बाहिर जुनसुकै ठाउँमा यो बसेको मानिस त्यस्तो दुर्घटनाको कारणबाट तत्कालै या मोही चोटको परिणाम स्वरुप २१ दिनभित्र मरेमा त्यसरी सवारी चलाउने व्यक्तिलाई कसूरको मात्रा अनुसार तीन वर्षदेखि दश वर्षसम्म कैद र तीस हजार रुपैयाँदेखि एक लाख रुपैयाँसम्म जरिवाना हुनेछ। त्यस्तै उपदफा ४ मा भनिएको छ, चालक अनुमतिपत्र नभएका व्यक्तिले सवारी चलाई उपदफा (१) वा (२) बमोजिमको कसुर गरेमा निजलाई सोही उपदफा बमोजिम हुने सजायमा थप दुई हजार रुपैयाँसमेत जरिवाना हुनेछ। तर, जन्मकैद हुनेमा त्यस्तो थप जरिवाना हुने छैन।"
जलविद्युतबाटै देश समृद्ध हुन्छ : ऊर्जामन्त्री खड्का,"नुवाकोट : नेपाल सरकारका ऊर्जा जलस्रोत तथा सिँचाई मन्त्री दिपक खड्काले जलविद्युतबाटै नेपाल धनी हुने बताएका छन्। नेपालका नदी तथा खोलाको उचित सदुपयोग गरेर नेपाललाई जलविद्युतले सम्पन्न बनाउने बताए। नुवाकोटको विदुरमा बुधबार आयोजित कार्यक्रममा मन्त्री खड्काले नुवाकोट, रसुवालगायतका नदी तथा खोलाबाट धेरै भन्दा धेरै विद्युत निकाल्ने र त्यसबाटै परिवर्तन हुने बताए। उनले सरकारको योजनामा साथ दिन सम्पूर्ण राजनीतिक दल, स्थानीय तथा प्रदेश सरकार र कर्मचारीलाई आग्रह गरे। जलविद्युतबाटै देशको परिवर्तन र विकास हुने दोहोर्याउँदै मन्त्री खड्काले सरकारले जलविद्युत उत्पादन गरी देशको हितमा बेचेर समृद्ध बनाउनेसमेत बताए। यसका लागि सबै पक्षले सहयोग पुर्याउनुपर्ने मन्त्री खड्काको भनाइ छ। मन्त्री खड्काले विभिन्न जलविद्युत प्रसारण लाइन निर्माणको काम समयमै सक्न निर्माण पक्षलाई निर्देशनसमेत दिए। प्रसारण लाइन निर्माणमा ढिलाई हुँदा सरकारलाई दैनिक करोडौँ रुपैया नोक्सानी भइरहेकोसमेत बताए। 'गरिब तथा विपन्न जनताको लगानी रहेको यस्ता आयोजनाको काम ढिलाई हुँदा जनताहरू प्रत्यक्ष मारमा परेका छन्। त्यसैले अब हेलचेक्राइ गर्ने छुट छैन,' उनले भने।"
दार्चुलामा जिप दुर्घटना,"दार्चुला : दार्चुलामा जिप दुर्घटना हुँदा तीन जना घाइते भएका छन्। जिल्लाको शैल्यशिखर नगरपालिका५ ओखडानीमा बुधबार दिउँसो सुपप्र ०१००१ ज १५९४ नम्बरको जिप दुर्घटनामा परेको जिल्ला प्रहरी कार्यालय दार्चुलाका प्रवक्ता प्रहरी निरीक्षक कान्तिराज जोशीले जानकारी दिए। बगौरादेखि सेत्कला जाँदै गरेको जिप दुर्घटना हुँदा जिपमा सवार शैल्यशिखर नगरपालिका४ का २३ वर्षीय हरिश धामी, सोही ठाउँका २१ वर्षीय मोहन धामी र ३९ वर्षीय दानसिंह ठगुन्ना घाइते भएका छन्। घाइतेहरूको गोकुलेश्वर अस्पतालमा उपचार भइरहेको र उनीहरूको अवस्था समान्य रहेको प्रहरी निरीक्षक जोशीले बताए। जिप सडकबाट १० मिटर तल खसेको बताइएको छ।"
बबिता हत्या प्रकरण : नेपाल प्रहरीको उपस्थिति बिना भारतीय प्रहरीले गरे मृतकको कोठा खानतलासी,"झापा : भारतमा हत्या गरी केरा बगान शव भेटिएकी झापा भद्रपुरकी ३२ वर्षीया बबिता राजवंशीको घर कोठा भारतीय प्रहरी आएर खानतलासी गरेको छ। नेपाल प्रहरीको उपस्थिति बिना सादा पोसाकमा आएका भारतीय प्रहरीले बबिताको कोठा खानतलासी गरेको हो। श्रीमानसँग छुट्टिएर छोराहरूसँगै भद्रपुर६ स्थित गिरी चोकमा घर भाडा लिएर बस्दै आएकी बबिताको कोठाबाट भारतीय प्रहरीले विवाह दर्ता, भारतमा उपचार गराएको कागजात र लुगा कपडा लगेको एक प्रत्यक्षदर्शीले बताएका छन्। पश्चिम बङ्गाल दार्जिलिङ जिल्ला अन्तर्गतको खोरीबारी पुलिस थानाबाट आएका चार जना सादा पोसाकका प्रहरीले मृतक बबिताको आफन्तसँग समन्वय गरेर कोठा खानतलासी गरेको भद्रपुर ६ नम्बर वडाध्यक्ष रतिया राजवंशीले जानकारी दिए। वडाध्यक्ष राजवंशीले भने, मृतक र मृतकका आफन्तहरू यही वडाको बासिन्दा हुन्। गिरी चोकमा मृतकका आफन्तजनलाई देखेपछि मोटरसाइकल रोकेर घटना बुझ्न खोजे। प्रहरीले बोलाएरचाहिँ म गएको होइन। बङ्गाल प्रहरीले कोठाभित्र छेरेर खानतलासी गरेको बताउँदै उनले भने, घटनास्थलमा वडा प्रहरी कार्यालयबाट कोही पनि थिएन। बङ्गाल प्रहरीमात्र थियो। भारतीय प्रहरीले बबिताको घर कोठा खानतलासी गर्दा नेपाल प्रहरी घटनास्थलमा नहुँदा त्यहाँ भएका प्रत्यक्षदर्शीहरू आफ्नै आश्चर्यमा परेका थिए। एक प्रत्यक्षदर्शीले अन्नपूर्णलाई भने, भारतीय प्रहरीले घटनाको अनुसन्धान गर्नु राम्रो हो। तर मृतकको कोठा सर्च गर्दा नेपाल प्रहरी पनि सँगै हुनु पर्थ्यो। भारतमा गएर नेपाल प्रहरीले कसैको घर कोठा यसरी सर्च गर्न पाउँथ्यो त? सुरक्षाको दृष्टिकोणले यो काम एकदमै गलत भयो। नेपाल प्रहरीको गम्भीर लापरबाही देखियो, उनले थपे। घटनाको अनुसन्धान गर्न मंगलबार दिउँसो भारतीय प्रहरी सादा पोसाकमा नेपाल आएको वडा प्रहरी कार्यालय भद्रपुर आएको इन्स्पेक्टर लोककृष्ण दाहालले बताए। आफू त्यस बेला सङ्गठनकै कामको सिलसिलामा बाहिर थिए। उहाँहरूले वरिष्ठ सईलाई भेटेर मृतकका आफन्तलाई बोलाइदिन भन्नुभयो। आफन्तजनलाई बोलाइदिएपछि उहाँहरू उनीहरूसँगै जानुभयो,' इन्स्पेक्टर दाहालले भने, भारतीय प्रहरीले मृतकको कोठा खानतलासी गर्न जाँदैछ भनी हामीलाई जानकारी नगराई गएको रहेछ। हामीलाई जानकारी गराएको भए नेपाल प्रहरी पनिसँगै हुन्थ्यो। कोठा खानतलासी गरेर आएपछि वडा प्रहरीकै रोहबर भारतीय प्रहरीले मृतकका आफन्तलाई बबिताको कोठाको चाबी जिम्मा लगाएको उनको भनाइ छ। भारतीय प्रहरी नेपालमा आएको भनी जिल्ला प्रहरी कार्यालय झापाका एसपी मिलन केसी र जिल्ला प्रवक्ता तथा डीएसपी कृष्णकुमार चन्दलाई पनि थाहा छैन। एसपी केसीले भने, मृतकको कोठा खानतलासी गरी आवश्यक कागजात लगेको घटनाको बारेमा आफूलाई थाहा नै छैन। भारतीय प्रहरी आउँदा कम्तीमा नेपाल प्रहरीसँग समन्वय गरेर कोठा खानतलासी गर्नुपर्थ्यो, डीएसपी चन्दले थपे। घटना विवरण अनुसार सागसब्जी बिक्री गर्दै परिवार पाल्दै आइरहेकी बबिताको शव भारत पश्चिम बङ्गाल दार्जिलिङ जिल्ला खोरीबारी थाना अन्तर्गतको बिन्नागुरी ग्राम पञ्चायत हारिभिट्टा नजिकैको केरा बगानमा फेला परेको थियो। उनको शव कुहिएको अवस्थामा खोरीबारी पुलिसले फेला पारेको थियो। घटनास्थल नेपालभारत सीमा नाका भद्रपुरदेखि करिब दुई किलोमिटर पूर्व उत्तर पर्छ। बबिता भदौ ३० गते सीमावर्ती भारतीय बजारमा सागसब्जी लिन गएको उनका जेठाजु जितेन राजवंशीले बताए। बबिता केही दिनदेखि हराइरहेको अवस्थामा एक महिलाको शव बोर्डर पारी भारतमा फेला परेको खबर सुनेर उनका परिवारजन तत्काल भारतीय प्रहरीसँग समन्वय गरेका थिए। परिवारजनले उनले लगाएको कपडाको आधारमा शवको पहिचान गरेका थिए। बबितालाई हत्या गरी केरा बगान लगी शव लुकाएर राखेको हुनुपर्छ, उनका जेठाजु जितेनले भने। घटना शङ्कास्पद भएकोले खोरीबारी पुलिस थानामा गएर चार जनाको नाममा किटानी जाहेरी दिएको उनको भनाइ छ। भारतीय प्रहरीले पनि उनको बलात्कारपछि हत्या भएको प्रारम्भिक अनुसन्धानबाट पत्ता लगाएको जनाइएको छ।"
चीनमा अर्थमन्त्रीले भने आर्थिक वृद्धि र जीवनस्तर सुधारका लागि यातायात पूर्वाधार आत्यावश्यक,"काठमाडौं : अर्थमन्त्री विष्णुप्रसाद पौडेलले आर्थिक वृद्धि तथा नागरिकको जीवनस्तरमा सुधार ल्याउनका लागि यातायात पूर्वाधार अत्यावश्यक रहेको बताएका छन्। चीनको राजधानी बेइजिङमा आयोजित ग्लोबल सस्टेनबल ट्रान्सपोर्ट फोरमलाई सम्बोधन गर्दै अर्थमन्त्री पौडेलले दिगो एवं भरपर्दो यातायात प्रणालीको विकास र उपयोगप्रति नेपालको दरिलो प्रतिबद्धता रहेको र यस क्षेत्रमा नेपालले काम गरिरहेको बताए। नेपालको भौगोलिक अवस्थाअनुसार सडक सञ्जालको अतिरिक्त रेलमार्ग, हवाइयातायात तथा आधुनिक पोडवेको महत्त्व रहेको उल्लेख गर्दै उनले दिगो यातायात पूर्वाधार विकासका लागि स्वदेशी तथा वैदेशिक लगानी विस्तार गर्ने आवश्यक रहेको बताए। यातायात पूर्वाधार विकासबाट आमनागरिकको जीवनयापन र आवागमनमा सहजता पुग्ने मात्र नभई नेपालको अन्तर्राष्ट्रिय व्यापार प्रतिस्पर्धी बन्दै जाने, स्वदेशी उत्पादनले मुलुकभित्र तथा अन्तर्राष्ट्रिय बजारमा सहज पहुँच प्राप्त गर्ने अर्थमन्त्री पौडेलको भनाइ छ। उनले व्यवस्थित शहरीकरण तथा बस्ती विकाससहित सन् २०३० सम्ममा दिगो विकासका लक्ष्य हासिल गर्नमा पनि योगदान पुग्ने बताए। अर्थमन्त्री पौडेलले वातावरणमैत्री एवं दिगो यातायातका लागि विद्युतीय सवारीसाधनको प्रयोग विस्तार गर्ने नेपालको नीति रहेको जानकारी गराए। यसका लागि विद्युतीय सवारीको आयातमा राजस्व सहुलियतसहित यससम्बन्धी पूर्वाधार निर्माणका कार्य अगाडि बढाइएको, मुलुकभित्रै विद्युतीय सवारीसाधनको उत्पादनका लागि अन्तर्राष्ट्रिय प्रविधि तथा लगानी आकर्षित गर्ने उनको भनाइ छ। आजदेखि सुरु भएको ग्लोबल सस्टेनबल ट्रान्सपोर्ट फोरमको कार्यक्रममा नेपाल लगायत विभिन्न देशका उच्च राजनीतिक तहका प्रतिनिधिमण्डलको सहभागिता छ। नेपालकोतर्फबाट अर्थमन्त्री पौडेलसहित चीनका लागि नेपालका कार्यबाहक राजदूत सुरेन्द्र यादव, अर्थ मन्त्रालयका सहसचिव एवं प्रवक्ता महेश भट्टराई लगायतका अधिकारीहरू सहभागी छन्।"
एनएमबी बैंकले सौर्य ऊर्जा र जलविद्युत विकासको लागि कोष र प्राविधिक सल्लाह ल्याउँदै,"काठमाडौं : एनएमबी बैंक लिमिटेडले नेपालको सबैभन्दा दिगो बैंक बन्ने स्ट्राटेजिक आकांक्षाअनुसार दुई महत्वपूर्ण सम्झौतामा हस्ताक्षर गरेको छ। दीगो युटिलिटीस्केल सौर्य र कृषि परियोजनाहरूको विकासकोलागी प्राविधिक सहयोग तथा सल्लाह भित्राउने उद्वेश्यले अमेरिकी डलर २० मिलियनको पहिलो सम्झौता डच फन्ड फर क्लाइमेट एण्ड डेभलपमेन्टसँग गरेको छ। अन्तर्राष्ट्रिय मापदण्ड निर्धारण गर्ने निकाय हाइड्रोपावर सस्टेनेबिलिटी एलायन्सले प्रारम्भिक जलविद्युत दीगोपन मूल्याङ्कन गर्न प्राविधिक सल्लाहकार उपलब्ध गराउनका लागि डच उद्यमशील विकास बैंक, एफएमओसँग दोस्रो सम्झौता गरेको छ। नेपाल विद्युत प्राधिकरणको नेपालभर ८०० मेगावाटसम्मको ग्रिड जडित सौर्य ऊर्जा विस्तार गर्ने नयाँ परियोजनामा एनएमबि बैंकले आफ्ना सौर्य उर्जा सगँ आवद्व ग्राहकहरूलाई आर्थिक रूपमा मात्र नभई अन्तर्राष्ट्रिय प्राविधिक सल्लाहकार उपलब्ध गराउने र उक्त परियोजनाबाट उल्पादन भएको उर्जा कृषी तथा अन्य क्षेत्रमा दीगो रुपमा प्रयोग गर्नसहयोग गर्ने प्रतिवद्वता व्यक्त गरेको छ। त्यसैगरी, बैंकले जलविद्युत परियोजनाहरूका लागि हाइड्रोपावर सस्टेनेबिलिटी एलायन्सद्वारा आयोजित अन्तर्राष्ट्रिय मान्यता प्राप्त स्वतन्त्र दिगोपन मूल्याङ्कनहरू कार्यान्वयन गरी जिम्मेवार बैंक बन्ने अभिप्रायका साथ अघी बढेको छ। बैंकले निकट भविष्यमा आफुले लगानी गरेका जलविद्युत परियोजनाहरूको लागि हाइड्रोपावर सस्टेनेबिलिटी स्ट्यान्डर्ड सर्टिफिकेशन प्राप्त गर्ने लक्ष्य राखेको छ । जुन आयोजनाहरूले स्थानीय समुदाय र उनीहरुको वसोवास्थलको स्थार उन्नती सुनिश्चित गर्दछ। एनएमबि बैंकको यी पहलहरूले नेपालको ऊर्जा क्षेत्रलाई वातावरणीय र सामाजिक रूपमा लचिलो बनाउन, अन्तर्राष्ट्रिय लगानीकर्ताहरू आकर्षित गर्दै व्यावसायिक अवसर सिर्जना गर्ने विश्वास बैंकले लिएको छ।"
नियमावली संशोधनबिना न्यायाधीश सिफारिस गर्नु गैरसंवैधानिक : नेपाल बार,"काठमाडौं : अवकासमा जान लागेका प्रधानन्यायाधीश विश्वम्भरप्रसाद श्रेष्ठले आफूअनुकूल न्यायाधीश नियुक्ति गर्न लागेको भन्दै नेपाल बार एसोसिएसनले विरोध जनाएको छ । बुधबार बार परिसर रामशाहपथमा विरोध सभा गर्दै नेपाल बारले गैर संवैधानिक संशोधित नियमावली बमोजिम न्यायाधीश नियुक्ति नगर्न पटकपटक ध्यानाकर्षण गराउँदा पनि घर जान लागेका प्रधानन्यायाधीशले न्यायाधीश नियुक्ति गर्न लागेको भन्दै विरोध जनाएको हो । न्यायाधीशहरूको वरियतालाई उथलपुथल पार्दै न्यायपरिषद्को गरिमालाई घटाउने कुनै काम नगर्न बारले ध्यानाकर्षण गराएको छ । त्यस्तै बारले न्याय परिषद् नियमावलीमा भएको गैर संवैधानिक र गैर न्यायीक संशोधन तत्काल खारेज गर्नुपर्ने माग राखेको छ । नेपाल बारका अध्यक्ष गोपाल कृष्ण घिमिरेले घर जान लागेको प्रधानन्यायधीले हिसाब किताब मिलाउनका लागि छिटोछिटो न्यायाधीश नियुक्त गर्न लागेको आशंका व्यक्त गरे। नियमावली संशोधनको विवाद यथावत राखेर गर्न लागिएको न्यायाधीश सिफारिस रोकिनुपर्ने भन्दै उनले गैरसंवैधानिक कामलाई बारले हेरेर मात्रै बस्न नसक्ने स्पष्ट पारे । नेपाल बारले न्यायालयमा व्याप्त भ्रष्टाचार, विकृति, विसंगति अन्त्य गरि न्यायिक स्वच्छता कायम गर्न पनि माग गरेको छ ।"
मोरङमा च्याउ खाँदा एकै परिवारका तीनसहित चारजना बिरामी,"विराटनगर : मोरङको बूढीगंगा गाउँपालिका६ औलानपुरमा जंगली च्याउ खाँदा चारजना बिरामी परेका छन् । बिरामी हुनेमा दुई नाबालिकासमेत छन् । विषालु च्याउको तरकारी बनाएर खाँदा बिरामी परेकाहरूको विराट शिक्षण अस्पतालमा उपचार भइरहेको छ । बूढीगंगा६ का २९ वर्षीय इन्द्रकुमार लिम्बूको घरमा मंगलबार राति च्याउको तरकारी बनाएर खाएकाहरूमा वान्ता हुने,छाति दुख्नेलगायतका समस्या देखा परेको थियो । प्रहरीका अनुसार च्याउ खाँदा इन्द्रकुमारसहित उनका ८ र ७ वर्षका छोरीहरू तथा छिमेकी ३८ वर्षीया सीता लिम्बू बिरामी परेका छन् । बिरामी परेकामध्ये इन्द्रकुमारको अवस्था मध्यम र अरूको सामान्य छ । घरमा पकाएको च्याउ खाएको भएपनि इन्द्रकुमारकी पत्नीको स्वास्थ्यमा भने समस्या देखिएको छैन । सीताको स्वास्थ्यमा बुधबार बिहानबाट मात्रै समस्या देखिएको थियो । त्यसलगत्तै उनलाई पनि उपचारका लागि अस्पताल भर्ना गरिएको हो ।"
"घुस लिने र दिने दुवै अख्तियारको नियन्त्रणमा, आयोगले थाल्यो अनुसन्धान","झापा : अख्तियार दुरुपयोग अनुसन्धान आयोगले घुससहित पक्राउ परेका बुद्धशान्ति गाउँपालिका २ नम्बर वडाध्यक्ष डिल्लीप्रसाद ओलीमाथि अनुसन्धान सुरू गरेको छ । आयोगको टोलीले घुस लिने वडाध्यक्ष ओली र घुस दिने भारतीय नागरिक अमरनाथ चौहान दुवैलाई नियन्त्रणमा लिएर अनुसन्धान अघि बढाएको हो । अख्तियार दुरुपयोग अनुसन्धान आयोगको कार्यालय इटहरीबाट आएको टोलीले गएराति ९ बजेसम्म इलाका प्रहरी कार्यालय बिर्तामोडमा सर्जमिन मुचुल्का उठाएर दुवै जनालाई इटहरी लगिसकेको छ । थप अनुसन्धानका लागि बुधबार काठमाडौँ लगिने आयोगका सहायक प्रवक्ता देवीप्रसाद थपलियाले जानकारी दिए । सेवाग्राही चौहानसँग ८० हजार रुपैयाँ घुस लिँदालिँदै वडा अध्यक्ष ओलीलाई विप्लव नेतृत्वको नेकपा माओवादी पार्टीका कार्यकर्ताले मंगलबार दिउँसो करिब १ बजे बिर्तामोडस्थित हनुमान कम्प्लेक्स अगाडि पक्राउ गरी प्रहरीलाई जिम्मा लगाएको थियो । सेवाग्राही चौहानले बुद्धशान्ति गाउँपालिकामा आफ्नो व्यवसाय सञ्चालनका लागि स्थानीय चतुर्भुज घिमिरेसँग सहकार्य गरेका थिए । चौहानले बुद्धशान्तिमा जग्गा खरिदका लागि घिमिरेलाई भारतीय रुपैयाँ १४ लाख ५० हजार अर्थात् नेपाली रुपैयाँ २३ लाख २० हजार दिएका थिए । सोही रकम बमोजिम घिमिरेले बुद्धशान्ति ५ मा जग्गा खरिद गरेका थिए । पछि घिमिरेले भारतीय नागरिक भएकोले चौहानलाई धोका दिएर जग्गामा आफ्नो नाममा हड्पी हाले । चौहान पीडित भएपछि न्यायका लागि बुद्धशान्ति २ नम्बर वडा कार्यालय पुगे । वडा कार्यालयको मेलमिलाप समितिले दुवै पक्षलाई बोलाएर रकम फिर्ता वा जग्गा नामसारी गरिदिने सर्तमा लिखित कागज गराएका थिए । सो कागज वडा अध्यक्ष डिल्लीप्रसाद घिमिरेकै रोहबरमा २०८० साल चैत १ गते गराइएको थियो । कागजमा भनिएको छ, चौहानले घिमिरेलाई दिएको २३ लाख २० हजार रकममध्ये घिमिरेले २ लाख २७ हजार ३ सय रुपैयाँ खर्च भएको बताएकोले बाँकी रकम २० लाख ९२ हजार ७ सय रुपैयाँ २०८१ भदौ मसान्तभित्र वडा कार्यालयको रोहबरमा चौहानलाई उपलब्ध गराउने वा खरिद गरिएको जग्गा चौहानको विश्वासिलो व्यक्तिको नाममा नामसारी गरिदिने निर्णय भएको पत्रमा उल्लेख गरिएको छ । सोही निर्णय बमोजिम घिमिरेले चौहानलाई रकम फिर्ता गर्ने हुँदाहुँदै पछि वडा अध्यक्ष ओलीले पीडित चौहानसँग रकमको बार्गेनिङ गर्न थाले । रकम उपलब्ध गराइदिने सर्तमा वडा अध्यक्ष ओलीले चौहानसँग एक लाख भारु मागेका थिए । आफू पीडित भएकोले ५० हजार भारु मात्र दिन सक्ने भनेपछि अनन्त वडा अध्यक्ष ओली उनका कुरामा सहमत भए र रकम लिने बिर्तामोड आएका थिए । यता वडाध्यक्ष ओली पक्राउ परी निलम्बनमा परेपछि अब कसलाई कार्यवाहकको जिम्मा दिने सम्बन्धमा बुद्धशान्ति गाउँपालिका कार्यालयले छलफल अघि बढाइसकेको जनाइएको छ ।"
"जितिया पर्व मनाउँदै थारू महिला, ठाउँठाउँमा महोत्सव","काठमाडौं : थारू समुदायलगायत तराईमा बसोबास गर्ने महिलाहरूले आज जितिया पर्व मनाउँदैछन्। जितियाको अवसरमा पूर्व झापादेखि पश्चिम नवलपरासीसम्मका थारू महिलाहरू व्रत बसेका छन्। गाउँदेखि सहरसम्म व्रतालु महिलाका लागि ठाउँठाउँमा जितिया महोत्सवको आयोजना गरिएको छ। काठमाडौं उपत्यकामा थारू महिलाहरूले तीन ठाउँमा जितिया महोत्सवको आयोजना गरे छन्। थारू महिला समाजले राष्ट्रिय नाचघर जमल, थारू महिला सभाले पर्यटन बोर्ड भृकुटीमण्डप र थारु सांस्कृतिक विकास मञ्चले ललितपुरको कुप्णडोलमा जितिया महोत्सव आयोजना गरेका हुन्। मंगलबारदेखि सुरू भएको जितिया तीन दिनसम्म मनाइने थारू महिला समाज उपत्यका समितिकी अध्यक्ष सुशीला चौधरीको भनाइ छ। हिन्दू नारीले तीजमा जस्तै थारू महिलाले पनि प्रत्येक वर्ष असोज कृष्ण पक्ष सप्तमीदेखि नवमीसम्म जितिया मनाउँछन्। परिवारको सुख, शान्ति र दीर्घायुको कामना गर्दै आपसी प्रेम साटासाट गरेर जितिया मनाइन्छ। थारू संस्कृतिविद भुलाइ चौधरीका अनुसार यसपटक जितियाको पहिलो दिन लाई लहाइ अर्थात नुहाए खाने दिन आज (मंगलबार), ब्रत (बुधबार) र समापन (बिहीबार) रहेको छ।"
एनसेल फाउन्डेसनद्वारा बिर्तामोडमा निःशुल्क पाठेघरको मुखको क्यान्सरको स्क्रिनिङ,"काठमाडौं : एनसेल फाउन्डेसनले प्रदेशस्तरमा सञ्चालन भइरहेको आफ्नो सामाजिक उत्तरदायित्वका कार्यक्रमअन्तर्गत झापाको बिर्तामोड नगरपालिका, वडा नं ५ मा निःशुल्क पाठेघरको मुखको क्यान्सरको स्क्रिनिङ शिविरको आयोजना गरेको छ । शिविरमा १२० जना बढी स्थानीय महिलाको सहभागिता थियो । त्यसमध्ये ९० जना बढिले निःशुल्क पाप स्मियर टेस्टबाट लाभ लिएका थिए । नेपाल क्यान्सर फाउन्डेसन र पूर्वाञ्चल अस्पतालसँगको सहकार्यमा एनसेल फाउन्डेसनले शिविर आयोजना गरेको हो। पाठेघरको मुखको क्यान्सर नेपालमा महिलामा हुने क्यान्सरमध्ये पहिलो स्थानमा पर्दछ । सन् २०२२ मा मात्रै २,१६९ जना महिलामा पाठेघरको मुखको क्यान्सर भएको पाइएको थियो भने यस रोगको कारण १,३१३ जनाले आफ्नो ज्यान गुमाएका थिए । शिविरमा आएकी बिर्तामोड नगरपालिका, वडा नं ५ की शोभा ठाकुरले शिविर एकदमै लाभदायक भएको बताइन्। उनले भनिन्,'यहाँ पाठेघरको मुखको क्यान्सरको स्क्रिनिङको लागि शिविर बस्दैछ भनेर थाहा पाएर साथीहरू पनि लिएर आएँ । आफ्नो स्वास्थ्यको कुरा खुलेर भन्न नसक्दा स्तन क्यान्सर भएर मेरो सासूको निधन भयो। आफ्नो स्वास्थ्य भए मात्रै छोरा,छोरी संसार सबै हुन्छ ।' त्यसैगरी बेलबारी५, मोरङबाट शिविरमा आएकी टिका गौतम कोइरालालेले क्यान्सरबाट बच्न स्क्रिनिङ टेस्ट गरिरहनुपर्ने बताइन्। 'यो जीवन लिने डर लाग्दो रोग रहेछ । यसलाई समयमा नै उपचार गर्यो भने बाँच्न सकिन्छ त्यसैले मौका पाएकीले शिविरमा आएकी हुँ । सचेत हुन पाइयो भने यो रोगबाट मुक्त हुन पाइन्छ त्यसैले यो स्क्रिनिङ टेस्ट एकदमै जरुरी छ ।' शिविरले महिलालाई स्वास्थ्यसम्बन्धी केही समस्या भए पहिल्याउँदै समयमा नै निवारक स्वास्थ्य सेवाहरू लिनुको महत्वलाई उजागर गर्दै पाठेघरको मुखको क्यान्सरबाट बच्न प्रारम्भिक पहिचान र रोकथामको लागि नियमित स्क्रिनिङ र सम्बन्धित परिक्षणहरू गर्न प्रोत्साहन गरेको छ । एनसेल फाउन्डेसनले कोशी प्रदेशमा ६,००० भन्दा बढी महिलाको स्क्रिनिङ गर्ने लक्ष्य लिएको छ । 'हाम्रो यो स्क्रिनिङ पहुँच नभएकाहरूसम्म पुग्ने लक्ष्यमा आधारित छ । अधिकांश मृत्यु हुनेमा पाठेघरको मुखको क्यान्सर रोकथाम, स्क्रिनिङ र उपचारमा अपर्याप्त पहुँचका कारण कम र निम्न मध्यम आय भएका महिलाहरू छन् । पाठेघरको मुखको क्यान्सर सबैभन्दा सामान्य र नेपाली महिलाको मृत्युको प्रमुख कारण रहेको तथ्याङ्कले देखाउँछ । ८० प्रतिशत भन्दा बढि पाठेघरको मुखको क्यान्सरका रोगीहरुले अन्तिममा आएर मात्र रोग लागेको थाहा पाउँछन् । कोशी प्रदेशमा सुरू भएको यस पाइलट प्रोजेक्टको सफलता पछि आगामी दिनमा यस किसिमका पहलहरु अन्य प्रदेशमा पनि विस्तार गर्ने छौं,' एनसेलकी कर्पोरेट कम्युनिकेशन एन्ड सीएसआर हेड,विशाखा लक्ष्मी खड्काले भनिन् । एनसेलले आफ्नो सेवा सञ्चालनको १९औं वार्षिकोत्सवको अवसरमा एनसेल फाउन्डेसनको घोषणा गरेको थियो । फाउन्डेसनले सातै प्रदेशमा विभिन्न सामाजिक विकासका कार्यहरू गर्ने योजना बनाएको छ । एक जिम्मेवार कर्पोरेट नागरिकको रुपमा एनसेलले शिक्षा, वातावरण र स्वास्थ्य लगायतका विभिन्न क्षेत्रमा सामाजिक परियोजनाहरूको कार्यन्वयन लागि २ अर्ब भन्दा बढी योगदान गरिसकेको छ ।"
"माओवादी द्वन्द्वकालमा हिंसा मात्र भएन, राष्ट्रमा आतंक सिर्जना भयो : महासचिव पोखरेल","काठमाडौं : नेकपा एमालेका महासचिव शंकर पोखरेलले सत्ताबाट बाहिरिनुपर्दा माओवादी केन्द्रका अध्यक्ष पुष्पकमल दाहाल प्रचण्डमा छटपटी बढेको बताएका छन्। धनगढीमा पत्रकारसँग कुरा गर्दै पोखरेलले प्रचण्डको छटपटीको कारणले मुलुकको राजनीति तनावपूर्ण बनेको बताएका हुन्। पोखरेलले माओवादी आन्दोलन हिंसामात्र नभई राष्ट्रमा आतंक नै भएको उल्लेख गरे। प्रचण्डको छटपटीको कारणले मुलुकको राजनीतिमा तनावपूर्ण बनेको छ। नयाँ सरकार गठन भएको १०० दिन नपुग्दै उहाँले जुन अभिव्यक्ति दिनुभयो, त्यो अभिव्यक्ति पूर्णत असंसदीय र अराजनीतिक अभिव्यक्ति थियो, त्यही अभिव्यक्तिका कारण संसदभित्रै गतिरोध उत्पन्न भयो। पोखरेलले भने, माओवादी द्वन्द्वकालको हिंसाको आलोचना गर्दा हिंसा असंसदीय हो भनेर विरोध गर्नुभयो। माओवादी द्वन्द्वकालको हिंसा मात्र भएन। यथार्थमा भन्नुहुन्छ भने त्यो समयमा राष्ट्रमा आतंक नै सिर्जना गर्ने काम भयो। र दिनदहाडै बसमाथि आगजनि गर्ने काम भयो। राति घरमा सुतेकालाईसमेत आगजनीसमेत गर्ने काम भए। पोखरेलले सत्य निरुपण आयोग गठन गर्ने क्रममा माओवादी स्वयंले यसलाई स्वीकार गरिसकेको उनको भनाई छ। पोखरेलले भविष्यमा यस्तो नदोहोरियोस् भनेर शान्ति सम्झौता भएको उल्लेख गरे। उनले जनतामा आशा जागेको बेला माइतीघरमा तमासा देखाएर देश नबन्ने बताए। नीतिको आधारमा नेतृत्व विषय होइन समाजमा अस्थिरता र सामाजिक अराजकता मच्चाउने प्रवृत्ति गलत भएको बताए। महासचिव पोखरेलले संसदीय छानबिन समितिले कारवाही गर्न सिफारिस गर्दा रास्वपा र सभापति रवि लामिछानेले भ्रमपूर्ण प्रचार गरेको बताए। उनले कारबाही गर भनेको विषयलाई क्लीन चिट प्राप्त गरे भनेर भ्रमपूर्ण प्रचार गर्नु अनुचित भएको धारणा राखे।"
कपिलवस्तुको शुद्धोधन गाउँपालिकाका वडा अध्यक्ष यादवको निधन,कपिलवस्तु : शुद्धोधन गाउँपालिका वडा नं १ का वडा अध्यक्ष तिलकराम यादवको निधन भएको छ । मस्तिष्कको ट्युमरको उपचारका लागि भारतको दिल्लीस्थित एपोलो अस्पताल उपचाररत वडा अध्यक्ष यादवको उपचारकै क्रममा मंगलबार साँझ निधन भएको सोही गाउँपालिका प्रमुख कमलेश शरण चौधरीले जानकारी दिए। ६८ वर्षीय वडा अध्यक्ष यादव नेपाल सरकारको गाविस सचिव पदबाट अनिवार्य अवकाश भई नेपाली कांग्रेस पार्टीबाट राजनीति सुरू गरेका थिए । नेपाली कांग्रेसबाट २०७४ र २०७९ सालमा गरी दुई पटक गरी वडा अध्यक्ष पदमा निर्वाचित भएका थिए । नेपाली कांग्रेस कपिलवस्तुले नेता यादवको निधनप्रति समवेदना प्रकट गरेको छ । शुद्धोधन गाउँपालिकाले आज वडा अध्यक्ष यादवको निधनप्रति शोक विदा दिएको छ। उनको स्थानीय सोहसा घाटमा अन्त्येष्टि भएको छ ।
परराष्ट्रमन्त्री राणा र अमेरिकी उपमन्त्री वासबीच भेटवार्ता,"वासिङटन डिसी : परराष्ट्रमन्त्री डा आरजु राणा देउवा र अमेरिकाका राजनीतिक मामिलासम्बन्धी कार्यवाहक उपविदेश मन्त्री जोन वाससँग न्युयोर्कमा भेटवार्ता भएको छ । संयुक्त राष्ट्रसङ्घको ७९औँ महासभामा भाग लिन अमेरिका आएकी राणा र वासबीच आज भेटवार्ता भएको हो। भेटले दुई देशबीच दशकौँदेखि रहँदै आएको सहकार्यला थप मजबुत बनाउन सहयोगी हुने विश्वास व्यक्त गरिएको छ। भेटमा मन्त्री राणाले अमेरिका नेपालको आर्थिक, विकास र व्यापारिक साझेदारीका लागि महत्वपूर्ण भएको उल्लेख गरिन् । नेपाली नियोगका अनुसार नेपाल र अमेरिकाले दुई देशबीच प्रजातन्त्र, मानव अधिकार र स्वतन्त्रता जस्ता विषयमा साझा मूल्यमान्यता रहेको विषयमा कुराकानी भएको थियो । मन्त्री राणाले दुई देशबीच विगत वर्षहरुमा हुँदै आएका विभिन्न तहको भ्रमणको आदानप्रदानले द्विपक्षीय सम्बन्धलाई थप प्रगाढ बनाउन प्रेरक भूमिका खेलेको बताइन् । उनले नेपालको आर्थिक तथा सामाजिक विकासमा अमेरिकी सरकारले पुर्याउँदै आएको सहयोगका लागि धन्यवाद दिइन् । मन्त्री राणाले अमेरिकी सहयोग नियोगले सन् २०२२ देखि २०२७ सम्ममा ६५ करोड ९० लाख अमेरिकी डलर नेपालको शिक्षाको गुणस्तर सुधारलगायत क्षेत्रमा खर्च गर्नेगरी प्याकेज कार्यक्रमसम्बन्धी गत वर्ष भएको सम्झौताको स्मरण गर्दै सहयोग निरन्तररुपमा प्राप्त हुने विश्वास व्यक्त गरिन् । राणाले नेपाल सन् २०२६ मा अल्पविकसित देशबाट मध्यमस्तरको विकासशील देशमा स्तरोन्नति हुने प्रक्रियालाई सरल परिवर्तन रणनीति अङ्गीकार गरेको र यो ऐतिहासिक कोसेढुङ्गाालाई सार्थक तुल्याउन आवश्यक पर्ने स्रोत र आर्थिक साझेदारीका लागि अमेरिकाको सहयोगको आवश्यकता रहेको बताइन्।"
सरुवाघारी फाँडेर जैविक ताल,"नवलपुर : तीन दशकअघि हात्ती डुबाउने ताल नारायणी नदीको उत्तरी भंगालो र बौलाहा खोलाको बाढीले शनिश्चरे ताल पुरियो। सिमसार क्षेत्रसहित ताल पुरिएर सरुवाघारीमा परिणत बन्यो। ताल पुरिँदा वन्यजन्तुमा असर देखियो। नवलपुरको दिव्यपुरीमा रहेको शनिश्चरे ताललाई पुरानै अवस्थामा फर्काउन लागिएको छ। चितवन राष्ट्रिय निकुञ्जको सिसवार मध्यवर्ती उपभोक्ता समितिअन्तर्गत दिब्यमध्यवर्ती सामुदायिक वन क्षेत्रमा सरुवाघारी र काँसघारी सफा गरेर ताल बनाइएको छ। ६ वर्ष अघिदेखि ताल निमार्णको काम थालिएको थियो। अहिले सात बिघामा फैलिएको जैविक ताल ३१ बिघामा बनाइँदै छ। मध्यवर्ती ताल सुक्दै गएपछि स्थानियले ताल संरक्षण सुरु गरेका हुन्। साँझपख सुर्यास्तको मनोरम दृश्य देखिन्छ। तालको छेवैमा मध्यवर्ती वनको रमणीय पार्क छ। यसलाई पर्यटकीय केन्द्रका रूपमा विकास गर्ने लक्ष्य सहित अभियान थालिएको हो। ठूलो क्षेत्रफलमा ताल छ। तालमा चराहरूको आकर्षण बढेको छ। साइवेरियन चरा, मयूर, सारसको वासस्थान बनेको छ। यसलाई चराको अध्ययन र अवलोकनको चलो बनाउन खोजिएको छ। वन्यजन्तुका लागि पानी स्रोत जुटाउन पनि ताल उपयोगी हुने बताइएको छ। जैविक विविधताको संरक्षण गरेर पर्यटकीय आकर्षणको केन्द्र बनाउन लागेको सिसुवार मध्यवर्ती उपभोक्ता समितिका अध्यक्ष एनबी पाण्डेले बताए। उनका अनुसार पर्यापर्यटनको माध्यमबाट जीविकोपार्जनमा सहयोग गरेर स्थानियलाई संरक्षणमा सहभागी गराउन खोजिएको छ। सलवायु परिवर्तनको असरले ताल सुक्नथालेपछि पुरानो ताललाई उत्खनन् गरेका हौं, पाण्डेले भने, अहिले सात विघाहामा पुयाएका छौं। यलसलाई ३१ बिघामा फैलाउने योजना छ। दुइटा आवासीय मचान, तालको बीचमा मन्दिर, संग्रहालय र पार्क बनाएर पर्यटकीय गतिविधि बढाइन्छ। नेपाल सरकारलाई घच्घचाएर भए पनि काम सफल पार्ने लक्ष्यमा लागेका छौं । पाण्डे सिसुवार पर्यटन विकास समितिको अध्यक्ष हुँदा पाण्डेले ६ वर्ष अघि ताल संरक्षणको योजना अघि सारेका हुन्। पर्यटकीय केन्द्रको अवधारणा सहित ताल बनाइएको छ। त्यसक्षेत्रमा सात वर्षदेखि जिप सफारी सुरु भएको छ। त्यस क्षेत्रमा पर्यटकको आगमन वृद्धि गराउन संरक्षणकर्मी लागेका छन्। सिसवार पर्यटन विकास समितिका अध्यक्ष मनहरी पौडेलले भने, चराचुरुंगी, वन्यजत्नु सहजै देख्न पाइने हुँदा यो अत्यन्तै संभावना भएको ठाउँ हो। शनिश्चरे तालको बीचमा मन्दिर र छेवैमा मचान निमार्ण गर्ने योजना छ। स्थानीयको जीविकोपार्जनका लागि सामूहिक माछापालन सुरु गरिएको छ। पर्यटकको लागी तालमा डुंगा सयरको व्यवस्था गर्न लागिएको छ। ताल संरक्षणले संरक्षणकर्मी खुसी छन्। पर्यटनसँगै वन्यजत्नु संरक्षणमा टेवा पुग्ने संरक्षणकर्मी ढुण्डीराज केसीले बताए। तालको पुनर्निर्माणले पुनर्निर्माणले संरक्षणसँगै स्थानियको जीविकोपार्जनका लागि काम अघि बढेको छ। संरक्षणलाई पर्यटनसँग जोडिदा स्थानीय उत्साहित छन्, केसीले भने, मानव वन्यजत्नु द्धन्द्ध न्यूनिकरण गरेर सबैका लागि ताल उपयोगी हुने ठानेका छौं। पूर्वपश्चिम राजमार्गको केउरेनीबाट दुई किलोमिटर दक्षिणमा ताल छ। संघीय सरकार सरकारबाट २० लाख रुपैयाँको सहयोग र गण्डकी प्रदेश सरकारको ४४ लाख रुपैयाँ लागतमा ताल फर्काइएको हो। गण्डकी प्रदेश सरकारको पर्यटनको ११ गन्तव्यमा समेत सूचीकृत भएको छ।"
"बाजुरामा चट्याङ लागेर एकजनाको मृत्यु, एक घाइते",बाजुरा : चट्याङ लागेर बाजुरामा एकजानको मृत्यु भएको छ भने एकजना घाइते भएका छन् । मृत्यु हुनेमा बुढीगंगा नगरपालिका ४ बानेगाउँका ६० वर्षीय खम्म कुटुवाल हुन्। उनको बिहान ३ बजे घरमै सुतिरहेको समयमा चट्याङ लागेर मृत्यु भएको जिल्ला प्रहरी कार्यालय बाजुराले जानकारी दिएको छ । गौमुल गाउँपालिका ४ कौटाकोट टोलकी साउनी रोकाया घाइते भएकी छन् । उनलाई उपचारको लागि जिल्ला अस्पताल बाजुरा ल्याइएको छ । चट्याङ लागेर ४ वटा बाख्राको समेत मृत्यु भएको प्रहरीले जानकारी दिएको छ ।
विराटनगरको मुनालपथमा भीषण आगलागी,"विराटनगर : कोशी राजमार्गअन्तर्गत विराटनगर महानगरपालिका२ मुनालपथमा भीषण आगलागी भएको छ। इलेक्ट्रिक साइकल र सीटी सफारी बिक्री गरिने पसलमा दिउँसो करिब २ बजेतिर आगलागी सुरु भएको हो। बिजुलीबाट चल्ने साइकल तथा सफारी बिक्री गरिँदै आएको भाबिया इन्टरनेशनलमा आगलागी भएको प्रहरीले जनाएको छ। भाबिया इन्टरनेशनलसँगै बजाजको सोरुम पनि छ। आगोले इलेक्ट्रिक पसल पूर्णरूपले जलेको छ। सोरुममा पनि क्षति पुगेको छ। पूर्वतिरबाट हावा चलेका कारण आगो नियन्त्रणका कठिनाइ भइरहेको छ। दमकलको सहयोगमा प्रहरी र स्थानीयले आगो नियन्त्रणको प्रयास जारी राखेका छन्। तर, नियन्त्रणमा आउन सकिरहेको छैन। आगो नियन्त्रणमा आइनसकेका कारण क्षतिको यकिन विवरण प्राप्त भइसकेको छैन। आगोले बिजुलीको पोलमा टाँगिएका केवल, इन्टरनेटलगायतका तारहरू पनि जलेको छ। ब्याट्री पड्किएर आगो लागेको हुनसक्ने प्रहरीको अनुमान छ। आगलागी सुरु भएको करिब १ घण्टासम्म पनि दमकल नआइपुगेको भन्दै स्थानीय आक्रोसित बनेका छन्। विराटनगर महानगरपालिकाको दमकललाई घटनास्थल पुग्न नै करिब १ घण्टा लागेको स्थानीय बताउँछन्। यद्यपि, विभिन्न ठाउँबाट आएका दमकलको सहयोगमा आगो नियन्त्रणको प्रयास भइरहेको छ। आगालागीको कारण यकिन भइनसकेको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। यसैबीच राजमार्गसँगै जोडिएको पसलमा आगलागी भएपछि सवारीसाधन सञ्चालनमा समस्या भइरहेको छ। राजमार्गको पूवतर्फ रहेको पसलमा आगो लागेको हो। जसका कारण पूर्वतर्फको लेनमा सवारीसाधन सञ्चालन हुन सकिरहेको छैन। घटनास्थलमा खटिएका ट्राफिक प्रहरीले डाइभर्ट गरेर पश्चिमतर्फको लेनबाट सवारीसाधन सञ्चालनमा सहजीकरण गरिरहेका छन्।"
"निर्माण व्यवसायीहरूले अप्ठ्यारा चुनौतीको सामना गरिरहनु भएको छ, समाधान गर्छौं : मन्त्री सिंह",काठमाडौं : नेपाल निर्माण व्यवसायी महासंघले आफूहरूले पाउनुपर्ने बक्यौता रकम छिटो भुक्तानी गर्न सरकारको ध्यानाकर्षण गराएको छ । महासंघले बुधबार सिंहदरबार कार्यवहाक प्रधानमन्त्री एवं सहरी विकास मन्त्री प्रकाशमान सिंहलाई ज्ञापनपत्र बुझाउँदै बक्यौता रकम छिटो भुक्तानी गर्न ध्यानाकर्षण गराएको हो । राज्यबाट निर्माण व्यवसायीलाई यस आर्थिक वर्षमा भएको आशिंक भुक्तानी समेत यस आर्थिक वर्षको विनियोजित बजेटबाट मात्रै भएकाले अब यस वर्ष हुने थप निर्माण कार्यको समेत भुक्तानीमा समस्या हुन सक्नेतर्फ महासंघले सचेत गराएको छ । महासंघको ज्ञापन पत्र बुझदै कार्यवहाक प्रधानमन्त्री सिंहले निर्माण व्यवसायीहरूले धेरै अप्ठ्यारा चुनौतीहरूको सामना गर्नुपरेको भन्दै सरकारले समाधान गर्ने प्रतिवद्धता जनाए । निर्माण व्यवसायीलाई सहज वातावरण बनाउन आवश्यक परे ऐन नीतिहरूमा समेत परिमार्जन गर्ने उनको भनाइ छ । महासंघका अध्यक्ष रवि सिंहले विभिन्न आयोजनाहरूको निर्माण व्यवसायीहरूलाई भुक्तानी गर्नुपर्ने दायित्व करिब ४५ अर्ब रुपैयाँ पुगेको जानकारी दिए । समयमा नै भुक्तानी नहुँदा व्यवसायीहरूले बैंक ऋण किस्ता तथा राज्यलाई बुझाउनुपर्ने करको रकम समेत बुझाउन नसकिएको उनले बताए । उनले जतिसुकै भुक्तानी बाँकी भएपनि असार मसान्तमा पाउने गरेपनि यसपटक भुक्तानी नै आउन नसकेको धारणा राखे। महासंघले सरकारले योजनाको प्राथमिकरण गनुपर्ने र कम प्राथमिकतामा परेका योजनाहरूलाई खारेज गर्न सुझाव दिएको छ ।
गुणस्तरीय स्वास्थ्य सेवाको कार्यसम्पादनमा ठोरी गाउँपालिका प्रथम,"वीरगन्ज : पर्सामा गुणस्तरीय स्वास्थ्य सेवाको कार्यसम्पादनमा ठोरी गाँउपालिका प्रथम भएको छ। वीरगन्जमा आयोजित स्वास्थ्य कार्यालय पर्साको जिल्ला स्तरीय वार्षिक समीक्षा गोष्ठीमा गुणस्तरीय स्वास्थ्य सेवाको कार्य सम्पादनमा जिल्लाका १४ वटै पालिकामध्ये ठोरीले प्रथम स्थान हासिल गरेको घोषणा गरिएको हो। गत आर्थिक वर्षमा स्वास्थ्य कार्यालय पर्सामार्फत सञ्चालित कार्यक्रमहरूमा पालिकाका स्वास्थ्य शाखाले हासिल गरेका प्रगतिको समीक्षा र मूल्यांकन गर्दा ठोरी गाउँपालिकाले प्रथम स्थान हासिल गरेको जनस्वासथ्य कार्यालय पर्साका जनस्वास्थ्य अधिकृत जयमोद ठाकुरले बताए। त्यस्तै जगरनाथपुर गाँउपालिकाले दोस्रो र सखुवा प्रसौनी गाउँपालिकाले तेस्रो स्थाान प्राप्त गरेको ठाकुरले जानकारी दिए। गोष्ठीको समापन कार्यक्रममा मधेस प्रदेशका स्वास्थ्य मन्त्रालयका सचिव डाक्टर सन्जय ठाकुरले पहिलो, दोस्रो र तेसस्रो स्थान प्राप्त गर्न सफल पालिकाका स्वास्थ्य शाखा प्रमुखलाई प्रमाणपत्र प्रदान गर्दै सम्मानित गरे। त्यस अवसरमा सचिव डा ठाकुरले कर्मचारीलाई काम गर्ने वातावरण बनाइदिने हो र उनीहरूको हौसला बढाइदिने हो भने स्वतः सुशासन कायम हुने बताए। काम गर्ने वातावरण भएन र उनीहरूको मनोबल बढाउने काम भएन भने कर्मचारीको काम गर्ने जाँगर नै मर्ने भएकाले त्यसले कार्यसम्पादनको नतीजामा नकरात्मक प्रभाव देखिने उनले बताए। डा ठाकुरले स्वास्थ्यकर्मीले समुदायमा भिजेर काम गर्नुपर्नेमा जोड दिँदै त्यसकै फलस्वरुप पर्सा स्वास्थ्य कार्यालय मधेसका आठवटै जिल्लामा पहिलो हुन सफल भएको पनि बताए। कार्यक्रममा मधेस प्रदेशको स्वास्थ्य निर्देशनालयका सचिव राजिव झाले स्वस्थ्य कार्यालय पर्साको कार्यसम्पादन मधेस प्रदेशमै उत्कृष्ट रहेको बताए। यसलाई आगामी वर्षमा पनि निरन्तरता दिन उनले आग्रह गरे। दुई दिने समीक्षा गोष्ठीमा पर्सामा स्वास्थ्यका क्षेत्रमा भएका प्रगतिको समीक्षा गर्दै आगामी आर्थिक वर्षका लागि स्वास्थ्यका क्षेत्रमा गरिने कार्यक्रमको योजना निर्माणमा समेत छलफल भएको जनस्वास्थ्य अधिकृत ठाकुरले जानकारी दिए।"
नागरिक उन्मुक्तिका दुई दर्जन बढी केन्द्रीय नेताहरू राष्ट्रिय मुक्ति क्रान्तिमा समाहित,"काठमाडौं : नागरिक उन्मुक्ति पार्टी(नाउपा)का दुई दर्जन बढी केन्द्रीय नेताहरू राजेन्द्र महतो नेतृत्वको राष्ट्रिय मुक्ति क्रान्ति नेपालमा समाहित भएका छन्। नाउपाका केन्द्रीय उपाध्यक्ष विजय कुमार यादवको नेतृत्वमा पार्टीमा मधेस प्रदेशबाट प्रतिनिधित्व गर्ने दुई दर्जन बढी केन्द्रीय सदस्यहरू राष्ट्रिय मुक्ति क्रान्ति नेपालमा समाहित भएका हुन्। बुधबार एक विज्ञप्ति जारी गर्दै उनीहरूले पार्टी परित्यागको घोषणा गर्दै आफूहरू राष्ट्रिय मुक्ति क्रान्ति नेपालमा समाहित भएको बताएका छन्। नाउपाका केन्द्रीय उपाध्यक्ष विजय कुमार यादव र केन्द्रीय सदस्य मोहम्मद तनवीर अख्तर मिकरानीले हस्ताक्षर गरेको उक्त विज्ञप्तिमा पार्टीभित्र देखा पर्न थालेको सांगठनिक एवं सैद्धान्तिक विचलन तथा गलत प्रवृत्तिलाई सुधार गरेर भए पनि पार्टी बनाउने अठोटका साथ हिंडेका आफूहरूले पार्टीभित्रको गलत तत्वहरू नसुध्रिने छाँटकाँट देखेपछि यो अप्रिय निर्णय लिन बाध्य भएको उल्लेख गरेका छन्। नागरिक उन्मुक्ति पार्टीका अध्यक्ष तथा शीर्ष तहमा विभिन्न जिम्मेवारीमा रहेका केन्द्रीय नेतृत्वले पार्टीलाई सही दिशा दिन नसकेको, सैद्धान्तिक वैचारिक पथमा विचलन आई व्यक्तिवादी प्रवृत्ति हाबी भएको उनीहरूको आरोप छ। नेतृत्वले पार्टीलाई प्राइभेट लिमिटेड सम्झी आफ्नै विरासत सम्झिने गरेको पनि टिप्पणी गरेका छन्। राष्ट्रिय मुक्ति क्रान्ति नेपालमा समाहित हुनेहरूमा नाउपाका केन्द्रीउ उपाध्यक्ष यादवसँगै केन्द्रीय सदस्यहरू विरेन्द्र महतो(धनुषा), सुनिता कुमारी महतो(धनुषा), दिनेश यादव(धनुषा), विष्णुनारायण यादव(सिरहा), रामअशिष चौधरी(पर्सा), सरिता महतो चौधरी(पर्सा), पप्पुकुमार महतो(पर्सा), अफताब हवारी(पर्सा), अरुणकुमारी चौधरी(बारा), निराजन चौधरी(बारा), उर्मिला राणा(बारा), पप्पु कुमार बैठा (बारा) लगायत दुईदर्जन बढी केन्द्रीय नेताहरु रहेका छन्। बहुल राष्ट्रिय राज्य स्थापनासहित समृद्ध मधेश तथा समृद्ध देश निर्माणका लागि आफूहरुले आवश्यक छलफल गरि नयाँ हिसाबले अगाडि बढ्न राष्ट्रिय मुक्ति कान्ति नेपाल पार्टीमा समाहित भएको यादवले बताए। उनले भने, अहिले यो पहिलो चरणमा हामी यति संख्यामा समाहित भएका छौं। अरु केन्द्रीय सदस्यहरू पनि हाम्रो सम्पर्क हुनुहुन्छ। छिट्टै अरु साथीहरूलाई पनि समाहित गर्छौं, यादवले अन्नपूर्णसँग भने।"
खोला मिचेर बनाइएका भवन भरतपुर महानगरले भत्कायो,"चितवन : नारायणघाट बजार भएर बग्ने पुङ्गी खोला संरक्षणको काम थालेको भरतपुर महानगरपालिकाले खोला अतिक्रमण गरेर बनेका घर टहारा भत्काउन सुरू गरेको छ । खोला अतिक्रमण गरेर बनाइएका संरचना भत्काउन ३५ दिने सूचना दिँदा पनि हटाएपछि बुधबारबाट महानगरले डोजर लगाएर भत्काउन थालेको हो । खोलाको अतिक्रमित जग्गा भन्दै तीन धुर जग्गामा निमार्ण भएको पाँचतले भवन भत्काउन सुरु गरेको हो । खोला मिचेर बनाएको भन्दै नारायणघाटको लायन्सचोकमा रहेको लायन्स क्लबको भवन डोजर लगाएर भत्काएको छ । पटकपटक सूचना गर्दा पनि वेवास्ता गरेपछि महानगरले नै भत्काउन थालेको हो । भरतपुर महानगरपालिका प्रमुख रेनु दाहाल ,प्रमुख प्रशासकिय अधिकृत लक्ष्मीप्रसाद पौडेल पुगेका थिए । सार्वजनिक जग्गा मिचेर भवन बनाएर भाडामा लगाएर खाने परिपाटी देखियो । हामी नगरे कस्ले गर्ने अहिले नगरे कहिले गर्ने भनेर यसलाई तोड्न लागेका हौं , मेयर दाहालले भनिन् ,बजारमा बग्ने खोला दुर्गन्धित भएको छ । हामीले खोला संरक्षण गरेर सौन्दर्यकरणको काम अघि बढाएको हो । पुङ्गी खोला संरक्षणको काम महानगरले दुई वर्षदेखि थालेको थियो । महानगरले भत्काएर खोला गुरु योजनासहित महानगरले खोला संरक्षणको काम थालेको हो । लायन्सचोकबाट उत्तरतर्फ खोला अतिक्रमण गरेर बनेका भवन क्रमश भत्काउँदै गएको हो । महानगरले मेयरकै संयोजकत्वमा खोला संरक्षण समिति बनाएको छ । सम्बन्धीत वडाका वडा अध्यक्षलाई स्थानिय संयोजक तोकिएको छ । दुईवर्ष अघिदेखि सिमाङ्कन थालेको थियो । वडा नम्बर तीनका वडा अध्यक्ष विकास थापाले निकै मिहेनत गरेर खोलाको सिमाङ्कन गरिएको बताए । हामीले २०२१ सालदेखिको नक्सा खोजेर खोला खोजेका हौं , थापाले भने ,खोला सिमाङ्कन गर्न निकै गारो भयो । खोला सिमानाका जग्गाधनीको समन्वयबाटै सिमाङ्कन गरेका हौं ।' लायन्सचोकबाट सुरु गरेर क्षेत्रपुरसम्म भत्काउँदै लगिएको छ । पुङ्ग खोला सबैभन्दा बढी वडा नम्बर दुई, तीन र चारमा बढी भाग पर्छ । सुरुवातमा ३५ दिने सुचना ,त्यसपछि सात दिने सूचना दिएर भत्काउन थालेको भरतपुर महानगरपालिका वडा नम्बर दुईका वडाध्यक्ष मनोज रानाभाटले बताए । यसअघि नापी गरेर सिमाना कायम गरेर सूचना जारी गरेका थियौं । त्यसै अनुसार भत्काउन थालेका हौं ,रानाभाटले भने , अहिले सूचना दिँदै हामीले सामान्य भत्काएका हौं । त्यसपछि उहाँहरूले आफै भत्काउने कुरा छ । नभत्काए हामीले नै भत्काउने हो । गणेशथान क्षेत्रदेखि रामघाटहुँदै नारायणी नदीमा मिसिन्छ । रामघाट तर्फ दुवैतर्फ ३५५३५५ मिटर क्षेत्रमा सौन्दर्यीकरण गरिएको छ । खोला किनारमा वृक्षरोपण गरेर टायल विछ्याएर फुटरेल, रिटेनिङ वाल, रेलिङसहितको संरचना बनाइएको छ । खोला किनारमा पर्यटकले चिया, खाजा खाने स्टेसन, विश्रामस्थल र खुला व्यायामशाला निमार्ण गरिएको छ । यसलाई गणेशस्थानसम्म संरचना बनाउने योजना महानगरको छ । सघन सहरी तथा भवन निर्माण आयोजनाबाट ६ करोड ६५ लाख रुपैयाँको लागतमा पुङ्गी खोला विकास तथा सौन्दर्यकरण कोरिडोर निर्माण गर्न लागिएको हो ।"
राष्ट्रपतिसमक्ष दलित आयोग वार्षिक प्रतिवेदन पेश,काठमाडौं : राष्ट्रपति रामचन्द्र पौडेलसमक्ष राष्ट्रिय दलित आयोगले आर्थिक प्रतिवेदन पेश भएको छ। बुधबार राष्ट्रपति कार्यालय शीतल निवास पुगेर दलित आयोगका अध्यक्ष देवराज विश्वकर्माले आर्थिक वर्ष २०८००८१ को वार्षिक प्रतिवेदन पेश गरेका हुन्। उनले नेपालको संविधानको धारा २९४ को उपधारा (१) बमोजिम आयोगको प्रतिवेदन राष्ट्रपतिसमक्ष पेश गरेको राष्ट्रपतिको कार्यालयले जनाएको छ।
खेल र संस्कृतिले विकास र समृद्धिको नयाँ यात्रा सुरु गर्छ : प्रचण्ड,"काठमाडौं : पूर्वप्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्डले खेल र संस्कृतिले विकास र समृद्धिको नयाँ यात्रा सुरु गरेको बताएका छन्। काठमाडौंमा सुरु भएको एफएम सुजेन्द्रप्रसाद श्रेष्ठ प्रथम स्मृति भेट्रान राष्ट्रिय चेस प्रतियोगिताको उद्घाटन गर्दै उनले आफूले राजनीति र विकास निर्माणपछि खेल र संस्कृतिलाई प्राथमिकता दिएको बताएका हुन्। राष्ट्रियता प्रवर्द्धन गर्ने, देशको विकास र समृद्धिको यात्रा सुरु गर्ने, अनुशासन र मर्यादा कायम गर्दै समाजलाई रुपान्तरणको दिशामा लैजाने एउटा महत्वपूर्ण क्षेत्र खेलकुद हो। उनले भने, संस्कृतिले देशका सबै जातजाति, भाषाभाषी, क्षेत्र समुदायलाई जोड्दै सबै नेपालीलाई एउटै सूत्रमा बाँधेर राष्ट्रिय एकता बलियो बनाउन महत्वपूर्ण भूमिका निर्वाह गर्दछ। विकास र समृद्धिको नयाँ यात्रा सुरु गर्न यसको विशेष महत्व छ। उनले खेल र संस्कृति दुबै क्षेत्र राष्ट्रियता प्रवर्धन, जनताको अनुशासन र समाजको मर्यादा स्थापित गर्न महत्वपूर्ण क्षेत्र भएको धारणा राखे। नेपालको खेल क्षेत्रमा अहिले पनि आफूले भरोसा गरेका व्यक्तिहरुले नेतृत्व गरेको र खेल क्षेत्रले ऐतिहासिक परिणाम हात पारिरहेको उल्लेख गरे। अध्यक्ष प्रचण्डले ६० वर्षको इतिहासमा पहिलोपटक नेपालले ओलम्पिकमा पदक प्राप्त गरेकाले यो वर्ष नेपाली खेल क्षेत्रका लागि अविस्मरणीय वर्ष बन्ने पुगेको बताए। उनले हिजो जनयुद्धकालमा जनमुक्ति सेना र पेशेवर कार्यकर्ताले खाली समय व्यतित गर्दै मानसिक तन्दुरुस्तीको लागि चेस खेललाई प्रयोग गर्ने गरेको स्मरण गरे।"
"कर्मचारीलाई गृहमन्त्रीको निर्देशन  विमानस्थल देशको ऐना हो, आउने जानेसँग राम्रो व्यवहार गर्नुहोस्","काठमाडौं : गृहमन्त्री रमेश लेखकले अध्यागमन कार्यालयसम्बन्धी बाहिर नकरात्मक टिकाटिप्पणी हुने गरेको भन्दै अध्यागमनको इमेजसुधार गर्न आवश्यक रहेको बताएका छन्। बुधबार बिहान त्रिभुवन अन्तर्राष्ट्रिय विमानस्थलस्थित अध्यागमन कार्यालयको स्थलगत निरीक्षण गर्दै गृहमन्त्री लेखक अध्यागमनका बारेमा राम्रो बुझाइ नभएको भन्दै यहाँ कुनै खालको अवाञ्छनीय गतिविधि भए कुनै हालतले स्वीकार्य नहुने बताए। विमानस्थलमा कार्यरत सरकारी अन्य संयन्त्रसित समन्वय गरेर काम गर्न उनले अध्यागमनका कर्मचारीलाई निर्देशन समेत दिए। 'अन्तर्राष्ट्रिय विमानस्थल देशको ऐना हो,'उनले भने,'आउने मान्छेले नेपाल हेर्ने यही हो,र जाने मान्छेले पनि नेपालको व्यवहार देख्ने यहीँ हो ।' गृहमन्त्री लेखकले अध्यागमनका सोर्हादपूर्ण,नरम र सेवामुखी हुन जरुरी रहेको बताए। सो क्रममा अध्यागमका कर्मचारीले अध्यागमन कार्यालयका लागि विमानस्थलभित्र ठाउँको अभाव र कार्यालयका लागि भौतिक संरचना सुधार एवं कर्मचारीलाई समयक्रम अनुसार तालिम प्रशिक्षण आवश्यक रहेको बताएका थिए । अध्यागमन अनुगमनमा गृहमन्त्री लेखकसँगै गृहसचिव गोकर्णमणि दुवाडी समेत विमानस्थल पुगेका थिए।"
इटहरी यातायात कार्यालयमा बिचौलियाको काम गर्ने १७ जना पक्राउ,धरान : सुनसरीको इटहरीस्थित यातायात कार्यालय परिसरमा बिचौलियाको काम गरेको आरोपमा १७ जना पक्राउ परेका छन् । बुधबार प्रहरीले उनीहरूलाई नियन्त्रणमा लिएको हो। यातायात कार्यालयमा सवारी चालक अनुमति पत्र र सवारी साधन नामसारीका लागि आउने सेवाग्राहीसँग मोटो रकम असुल गर्दै आएको गुनासो आएपछि प्रहरी परिचालन गरी उनीहरूलाई नियन्त्रणमा लिएको प्रमुख जिल्ला अधिकारी रामचन्द्र तिवारीले जानकारी दिएका छन् । उनले जिल्ला प्रहरी कार्यालय र इटहरी इलाका प्रहरी कार्यालयको टोली परिचालन गरी एकजना नक्कली डाक्टरसहित १७ जना बिचौलिया नियन्त्रणमा लिएको बताए। नियन्त्रणमा लिएका १७ जनालाई इलाका प्रहरी कार्यालयमा राखेर प्रहरीले कानुनी कारवाहीको प्रक्रिया अगाडि बढाएको छ।
"नेप्से परिसूचक ४९ अंकले वृद्धि, पाँच कम्पनीको सेयरमा सकारात्मक सर्किट","काठमाडौं : लगातारको ओरालो यात्रापछि सेयर बजारमा उछाल आएको छ। कारोबार साताको दोस्रो र तेस्रो दिन लगातार घटेको नेप्से आज उच्च अंकले बढेको हो। साताको पहिलो कारोबार दिन आइतबार ११ अंकले बढेको नेप्से परिसूचक सोमबार ५९०२ अंक र मंगलबार ५८ अंकले घटेर २४७०३९ विन्दुमा पुगेको थियो। यसदिन नेप्से परिसूचक ४९१८ अंकले बढेर २५१९५७ विन्दुमा कायम भएको छ। सेन्सेटिभ इण्डेक्स १७८ प्रतिशतले बढेर ४५२८० विन्दुमा अडिएको छ। नेप्से दोहोरो अंकले बढेसँगै पाँचवटा कम्पनीको सेयर सकारात्मक सर्किट लेभलमा कारोबार भएको छ। विन नेपाल लघुवित्त वित्तीय संस्था,न्याग्दी हाइड्रोपावर,युनिक नेपाल लघुवित्त वित्तीय संस्था, सगरमाथा जलविद्युत कम्पनी र थ्री स्टार हाइड्रोपावरको सेयर १० प्रतिशतले बढ्यो। आज ३२७ स्क्रिप्सको १ लाख २४ लाख ९८ हजार ९८९ कित्ता सेयर ४ अर्ब ८१ करोड ३२ लाख २३ हजार ४ रुपैयाँमा खरिदबिक्री भए। कारोबार रकमका आधारमा नगदी ग्रुप शीर्षस्थानमा रह्यो। सो कम्पनीको १५ अर्ब ६४ लाख रुपैयाँ बराबरको सेयर कारोबार भयो। अरुण भ्याली हाइड्रोपावर र सीईडीबी हाइड्रोपावरको १३१३ अर्ब बराबरको सेयर कारोबार भयो। यसैगरी हिमालयन रिइन्स्योरेन्स र अपी पावरले १२१२ अर्ब बराबरको सेयर कारोबार गरे। कारोबारमा आएका २२३ स्टक्सको मूल्य बढ्दा १८ वटाको घट्यो भने तीनवटा स्टक्सको मूल्य स्थिर रह्यो। म्युचुल फण्डको परिसूचकबाहेक अन्य समूहको परिसूचक सकारात्मक देखिएका छन्।"
संविधान दिवसमा नेपाली मौलिक खानाको प्रचार,"हङकङ : नेपालमा संविधान जारी भएको ९ वर्ष पूरा भयो । नेपाली जनताको लामो त्याग, तपस्या, बलिदान र संर्षले जनताद्वारा जनताले जनताको लागि शासन गर्ने भनी ०७२ असोज ३ गते लोकतान्त्रिक गणतन्त्र नेपालको संविधान जारी भएको थियो । यही दिनलाई राष्ट्रिय महत्व र गौरवको दिन भन्दै संविधान तथा राष्ट्रिय दिवसकोरुपमा संसारभरिका नेपालीहरूले खुसी मनाइरहेका छन् । हङकङस्थित महावाणिज्यदूतावासको आयोजनामा एक कार्यक्रमकाबीच राष्ट्रिय (संविधान) दिवस मनाइयो । प्रमुख अतिथि जनवादी गणतन्त्र चीन हङकङसार प्रशासनका डेपुटी चिफ सेक्रेटरी चिउक विङहिङ, विशेष अतिथि हङकङसार चीन विदेश मामिला विभाग डिपुटी कमिस्नार फाङ ज्यानमिङ, हङकङ सरकारका बरिष्ठ अधिकारीहरू, परराष्ट्र मन्त्रालय आयुक्त कार्यालय हङकङका अधिकारीहरू, हङकङस्थित कन्सुलर कोप्र्सका सदस्यहरू, गैरसरकारी तथा व्यापारिक संस्थाका प्रतिनिधिहरू, हङकङ र मकाउमा रहेका नेपाली ब्यवसायीहरू, हङकङका स्थानीय नेता, जनप्रतिनिधि, नेपाली संघसंस्थाहरूका प्रतिनिधिहरू लगायतको उल्लेख्य उपस्थिति रहेको थियो । नेपाली महावाणिज्यदूत उदयबहादुर रानामगरले संविधान प्राप्तिमा ज्यानको बलिदान दिएका सहिदहरूप्रति श्रद्धाञ्जली व्यक्त गर्दै प्राप्त संविधान र जनताको अधिकार सामाजिक र आर्थिक रूपान्तरणमा लगाउँनका लागि जोड दिए । रानाले नेपाल र चीनबीचको घनिष्ट कूटनैतिक सम्बन्ध, ब्यापार, वर्षभरिमा भएका उच्चस्तरिय भ्रमणहरू लगायतले आगामी कार्यक्रम र विकासका योजनाहरूले तीव्रता पाउने विश्वास ब्यक्त गरे । प्रमुख अतिथि चेउकले हङकङमा रहेका नेपाली समुदायको दीर्घकालीन योगदानको प्रशंसा गर्दै संस्कृतिको आदानप्रदान, ब्यापार र लगानीको माध्यमबाट हङकङ र नेपालको सुमधुर सम्बन्ध कायम राख्ने बताए । कार्यक्रममा नेपाली समुदाय र वाणिज्यदूतावासलाई विभिन्न तवरले साथ र सहयोग गर्ने समुदायका संस्था र सदस्यहरूलाई प्रशंसापत्र प्रदान गरिएको थियो । नेपाली हस्तकला, खाना र पहिचानलाई स्थापित गराउनका लागि नेपाली व्यवसायीहरूद्वारा सञ्चालित जीफिफ््प्टी रेष्टुरेन्ट एन्ड बार, हिमालयन क्याफे एन्ड रेष्टुरेन्ट, नेपाल नेप्लिज कुजिन, एजी एक्सप्रेस, हिमालयज क्राफ्टले उपस्थित स्वदेशी तथा विदेशी पाहुनाहरूलाई नेपाली मौलिक उत्पादन, खाना, क्राफ्टहरूको परिचय दिएका थिए ।"
"एकातिर जनप्रतिनिधिको खप्की, अर्कोतिर अख्तियारको तारो","स्थानीय तहमा कर्मचारी र जनप्रतिनिधिको स्वार्थको द्वन्द्व छ। जनप्रतिनिधिसँग कर्मचारीको स्वार्थमा टकराब हुन्छ। संघीयता कार्यान्वयनसँगै बनेका महानगरपालिका र उपमहानगरपालिका सहसचिव, नगरपालिकामा उपसचिव र गाउँपालिकामा शाखा अधिकृतको दरबन्दी कायम गरिएको छ। तर पछिल्लो समय झन्डै आधाजसो स्थानीय तहमा प्रमुख प्रशासकीय अधिकृत छैनन्। निमित्तकै भरमा स्थानीय तह सञ्चालित छन्। संघीय सरकारले स्थानीय सरकारहरूलाई कर्मचारी नै पठाउन सकेको छैन। नेपालमा ७ सय ५३ स्थानीय सरकार (तह) छन्। जसमध्ये करिब दुई सयमा दरबन्दीअनुसारका प्रमुख प्रशासकीय अधिकृत रिक्त छन्। लामो समयपछि २०७४ सालमा स्थानीय तहको निर्वाचन भयो। करिब डेढ दशकभन्दा बढी समय साबिकको स्थानीय निकाय कर्मचारीले चलाए। २०५४ सालमा साबिक स्थानीय निकायको निर्वाचन भएको थियो। मुलुकमा करिब २० वर्ष स्थानीय निकायको निर्वाचन भएन। २०७२ असोज ३ मा संविधान जारी भएपछि संघ, प्रदेश र स्थानीय गरी तीन तहको सरकार रहने व्यवस्था गरियो। सामन्ती, निरंकुश, केन्द्रीकृत र एकात्मक राज्य व्यवस्थाको अन्त्य भयो। संघीय गणतन्त्रात्मक मुलुक स्थापना भयो। जनताको आँगनमा नैै सिंहदरबार पुग्यो। विगतमा विकेन्द्रीकरणको रूपमा स्थानीय निकाय थियो। संविधानले स्थानीय सरकारलाई अधिकार सम्पन्न बनायो। २०७४ सालमा निर्वाचन नहुन्जेल कर्मचारी एकछत्र स्थानीय सत्ता चलाइरहेका थिए। जनप्रतिनिधिको कामसमेत कर्मचारीबाटै हुने व्यवस्था गरिएको थियो। आफूले चलाइरहेको सत्तामा जनप्रतिनिधि आएपछि कर्मचारी जान मान्न छाडे। जनप्रतिनिधिको दबाबमा काम गर्ने बानी पनि त्यो २० वर्षको अवधिमा कर्मचारीमा हटिसकेको थियो। उनीहरूले राजनीतिक दलका नेतालाई चलाइरहेका थिए। अब उनीहरूलाई राजनीतिक दलले चलाउने अवस्था आयो जनप्रतिनिधिका रूपमा। सबै स्थानीय तहमा कर्मचारी जान नचाहेका भने होइन। सुगम र असल जनप्रतिनिधि भएका स्थानीय तहहरूमा कर्मचारी खोजी खोजी जान चाहन्छन्। अझ पायक पर्ने स्थान र आफ्नो दल निकट स्थानीय सरकार भएको पालिकामा उनीहरू जान तँछाडमछाड गर्छन्। जनप्रतिनिधि पनि संघीय मामिला तथा सामान्य प्रशासन मन्त्रालयमा आफू निकटलाई प्रमुख प्रशासकीय अधिकृतमा लान ताकेतासमेत गरिरहेका भेटिन्छन्। तर कर्मचारी दुर्गम र टाढाका स्थानीय तहमा जानै मान्दैनन्। बढी दबाबमा काम गर्नुपर्ने स्थानीय तहमा पनि कर्मचारी जान चाहँदैनन्। मधेस, कर्णाली र सुदूरपश्चिम प्रदेशमा सधैंजसो प्रमुख प्रशासकीय अधिकृत जान मान्दैनन्। सुगम भएका कारण बागमती, कोशी, गण्डकी र लुम्बिनीका स्थानीय तहहरूमा (अपवादबाहेक) सहजै जान्छन्। अख्तियारको डर : स्थानीय तहमा प्रमुख प्रशासकीय अधिकृतले सार्वजनिक खरिद एवं विकास निर्माणअन्तर्गत धेरै काम गर्नुपर्ने व्यवस्था छ। कतिपय प्रमुख प्रशासकीय अधिकृत आर्थिक बर्षको अन्तिममा सरुवा भई जानुपर्ने हुन्छ। स्थानीय तहमा भएका सबै खरिद सम्झौता उसले गर्न पाएको हुँदैन। विगतमा दायित्व सिर्जना भइसकेको रकमको पनि भुक्तानी गर्नुपर्ने हुन्छ। सबै निर्माणको उसले प्रत्यक्ष अनुगमन गर्न सक्ने अवस्था रहँदैन। प्रमुख प्रशासकीय अधिकृतले अनुगमन गरेर पनि सबै कामको परिमाण तथा गुणस्तरको पहिचान गर्न सक्दैन पनि। स्थानीय तहका जनप्रतिनिधि, इन्जिनियर एवं प्राविधिक तथा अन्य कर्मचारी वा उपभोक्ता समितिले गरेका त्रुटिपूर्ण कामको समेत भागीदार प्रमुख प्रशासकीय अधिकृत हुनुपर्ने अवस्था छ। जसले गर्दा दोषी ठहर गर्दै अख्तियार दुरुपयोग अनुसन्धान आयोगबाट विशेष अदालतमा मुद्दा दायर गर्ने प्रवृत्ति छ। यस्तो प्रवृत्ति बढ्दै गएकाले पनि कर्मचारीहरूमा असुरक्षा महसुस भएको पाइन्छ। २०८०८१ मा २०१ मुद्दा दर्ता भएका झन्डै आधाजसो स्थानीय तहकै छन्। ७८ वटा स्थानीय तहका करिब ४ सय ५६ जनप्रतिनिधि र कर्मचारीविरुद्ध अख्तियारले मुद्दा चलाइएको छ। गत आर्थिक वर्ष सबै बढी उजुरी स्थानीय तहकै परेको छ। अख्तियारको डरले पनि धेरैजसो कर्मचारी स्थानीय तह जान मान्दैनन्। जनप्रतिनिधिको दबाब : कतिपय स्थानीय तहका जनप्रतिनिधिहरूमा म नै राज्य हुँ भन्ने भ्रम छ। उनीहरूमा जनप्रतिनिधिले जस्तो निर्देशन दिँदा र पालिकाबाट जस्तो निर्णय गर्दा पनि कर्मचारीले मान्नुपर्छ भन्ने ठान्छन्। प्रचलित खरिद ऐननियमभन्दा पनि उनीहरूको आदेशअनुसारका गैरकानुनी कामका लागि कर्मचारीलाई बाध्य पारेका उदाहरण प्रशस्त छन्। जसले गर्दा कर्मचारीहरूले अत्यधिक दबाब महसुस गर्छन् र त्यस्ता स्थानीय तहमा जान चाहँदैनन्। उता कर्मचारीहरू पनि आफू लोकसेवा परीक्षा पास गरेर आएको साथै पढेलेखेको हुँ भन्ने घमण्ड हुन्छ। स्थानीय तहमा कर्मचारी र जनप्रतिनिधिको स्वार्थको द्वन्द्व (कन्फ्लिक्ट अफ इन्टरेस्ट) छ। जनप्रतिनिधिसँग कर्मचारीको स्वार्थमा टकराब हुन्छ। मन्त्रालयले पठाएका कर्मचारीलाई पनि कतिपय स्थानीय तहले हाजिरसमेत नगराएर फर्काएका उदाहरण छन्। स्वार्थ नमिल्ने देखेका स्थानीय तहका पदाधिकारीले त्यसो गर्ने गरेका हुन्। कतिपयको छोटै समयमा सरुवा हुने गरेको छ। यसको एउटै कारण हुनसक्छ, स्वार्थ नमिल्नु। कर्मचारीको कमजोर क्षमता : स्थानीय तहमा गई काम गर्न सक्ने कर्मचारी बढी नै प्रतिभावान् र ऊर्जाशील हुनुपर्छ। उनीहरू सबै दल सम्बद्ध जनप्रतिनिधि एवं सबै समुदायसँग घुलमिल भई काम गर्न सक्ने हुनुपर्छ। साथै, बढी नै समन्वयकारी भूमिका निर्वाह गर्न सक्ने खालको हुनुपर्छ। लोकसेवा आयोगबाट कडा प्रतिस्पर्धाबाट छानिएर आए पनि सबै कर्मचारीमा यी गुण नहुन सक्छन्। कमजोर क्षमता भएका कर्मचारीहरू स्थानीय तहमा जान चाहँदैनन्। वृत्ति विकासको अवसर छैन। पहिला दुर्गम नगएसम्म बढुवा नै हुँदैन थियो। बढुवाका लागि दुर्गम जानु अनिवार्य नै थियो। त्यसैले बढुवाकै लागि पनि कर्मचारी दुर्गममा जान तँछाडमछाड गर्थे। तर सधैं सुगम र सिंहदरबारमा बस्ने कर्मचारीले बठ्याइँ गरेर त्यो व्यवस्था नै हटाए। स्थानीय तह गएर नम्बर बढ्ने भएर जान हारालुछ नै हुन्थ्यो तर त्यो व्यवस्था पनि छैन। विदेश अध्ययन र तालिम, सेमिनारको अवसरमा पनि उनीहरू प्राथमिकतामा पर्दैनन्। अख्तियारको तारो हुन र जनप्रतिनिधिको खप्पी खान किन जाने भनेर स्थानीय तहमा कर्मचारी जान नै मान्दैनन्। उता कर्मचारीको रहेको केन्द्रीकृत सोच हाबी भएका कारण पनि कर्मचारीको समस्या स्थानीय तहले खेप्नु परिरहेको छ। राज्यका तीन तहमध्ये सबैभन्दा चलायमान रहेको स्थानीय तहका कर्मचारीकै समस्या सेवा प्रवाह, विकास निर्माण प्रभावित हुँदैदै आएको छ। जनप्रतिनिधि र कर्मचारी समन्वयको वातावरण निर्माण गर्न संघ र प्रदेश सरकारले भूमिका खेल्नुपर्छ। स्थानीय तहका त्यसमा दुर्गम पहाड र हिमालमा रहेका स्थानीय तहमा जाने कर्मचारीलाई प्रोत्साहनको व्यवस्था गर्नुपर्छ।"
एसईई ग्रेडवृद्धिमा स्याङ्जाका करिब ३४ प्रतिशत उत्तीर्ण,"स्याङ्जा : माध्यमिक शिक्षा परीक्षा (एसईई)को ग्रेड वृद्धि (पूरक)परीक्षामा स्याङ्जाका सहभागी परीक्षार्थीमध्ये करिब ३४ प्रतिशत ग्रेडेड (उत्तीर्ण) र ६६ प्रतिशत ननग्रेड भएका छन्। शिक्षा विकास तथा समन्वय इकाई प्रमुख विश्वराज आचार्यका अनुसार, एसईईको ग्रेड वृद्धितर्फ ३३ दशमलब ४८ प्रतिशत उतीर्ण भए। परिक्षार्थीमध्ये ग्रेडवृद्धिमा ७१७ जना विद्यार्थी सफल भएका छन्। सहभागीमध्ये एक हजार ४२४ जना ननग्रेडेड भए। ननग्रेडेड हुने ६६ दशमलब ५१ प्रतिशत छ। दुई हजार १४१ विद्यार्थी ग्रेड परीक्षामा सहभागी थिए। ग्रेडेड अन्तर्गत ३६ देखि ४ जिपिए ल्याउनेमा ४ जना छन्। यसैगरी, ३ दशमलब २ देखि ३ दशमलब ६ जिपिए ल्याउने १० जना छन्। यस्तै २ दशमलब ८ देखि ३ दशमलब २ जिपिए पाउने १ सय ९६ जना, २ दशमलब ४ देखि २ दशमलब ८ जिपिए प्राप्त गर्ने ४२५ जना छन्। यसैगरी, २ दशमबलदेखि २ दशमलब ४ जिपिए ल्याउने ८२ जना छन्। राष्ट्रिय नतिजाको तुलनामा स्याङ्जाको नतिजा कमजोर देखिएको र सबै विषयमा परीक्षा दिन पाउने यस वर्षको व्यवस्था अनुसार २ विषय लाग्ने विद्यार्थी भन्दा अन्य विद्यार्थीले फाइदा लिन नसकेको समन्वय अधिकारी आचार्यले बताए। एक हजार ४२४ जना अनुत्तीर्ण भएका छन्। २०८० को एसईई कक्षा १० को पूरक परीक्षा गत साउन २३ देखि ३१ सम्म सञ्चालन भएको थियो।"
हिरासतबाटै कैदी किन भाग्छन् ?,"जिल्लाको सुरक्षा अवस्था यति धेरै बिग्रिएको छ कि २४ घण्टा प्रहरीको निगरानी हुने जिल्ला प्रहरी कार्यालयबाट नै कैदी भाग्छन् । योभन्दा बढी अरु के सूरक्षा चुनौती हुन सक्छ । जनकपुरधाम : जिल्ला प्रहरी कार्यालय धनुषाको हिरासत कक्षबाट सोमबार बिहान सवा ३ बजे १० जना कैदी फरार भए। धनुषा प्रहरीको नयाँ भवनको १० फिट माथिको भेन्टिलेसनको रड काटेर उनीहरू फरार भएका हुन्। सयौंको सुरक्षा घेराबाट कैदीहरू सहजै भाग्न सफल भएको घटनाले सुरक्षा अवस्थाप्रति चिन्ता व्यक्त गरिएको छ। प्रहरीको हिरासत कक्षबाट भाग्नेमा जनकपुरधाम उपमहानगरपालिका २० रुपैठा घर भई हाल काठमाडौं चाबहिल गणेश मन्दिरनजिक बस्ने २५ वर्षीय अमित कुमार झा (लागुऔषध), धनुषाको विदेह नगरपालिका ७ गिद्धाका २६ वर्षीय रञ्जित मण्डल (लागुऔषध), सोही स्थान बस्ने २४ वर्षीय रोशनकुमार मण्डल, सिरहाको सिरहा नगरपालिका १३ का ३३ वर्षीय अभाष्कर कुमार यादव (लागुऔषध) र धनुषाको औरही नगरपालिका२ का २३ वर्षीय विशाल मुखिया भागेका थिए। यसैगरी भाग्नेमा धनुषा जिल्ला जनकपुरधाम उपमहानगरपालिका १ का १७ वर्षका सुमित मेस्तर नाबालक (अभद्र व्यवहार), धनुषाकै नगराइन नगरपालिका २ का १८ वर्षीय मनिष मण्डल (अभद्र व्यवहार) र धनुषा जिल्ला जनकपुरधाम उपमहानगरपालिका ४ का २२ वर्षीय विक्की कार्की रहेको जिल्ला प्रहरी कार्यालय धनुषाले जनाएको छ। हिरासतबाट फरार अभियुक्त सबै पक्राउ परिसकेका छन्। चौबिसै घण्टा सुरक्षाकर्मीको चौघेरामा रहने हिरासतबाटै उनीहरू कसरी भागे ? १० जना थुनुवा भागुन्जेल प्रहरीले किन चाल पाएनन् ? प्रहरीको मिलेमतो बिना यस्तो सम्भव छ त ? यसबारे प्रहरीले चित्तबुझ्दो जवाफ दिन सकेको छैन। हिरासत कक्षको ड्युटीमा प्रहरी सहायक निरीक्षकको कमान्डमा ७ सदस्यीय टोली रहने गरेको स्रोतको दाबी छ। यद्यपि १० जना थुनुवा प्रहरीकै अगाडिबाट भागेको घटनामा चरम लापरबाही हुनसक्ने भन्दै मधेस प्रदेश प्रहरी कार्यालय जनकपुरधामले छानबिन समिति गठन गरेर अनुसन्धान सुरु गरेको डीआईजी लालमणि आचार्यले बताए। सुरक्षा कमजोरीका विषयमा छानबिन गरेर दोषीमाथि आवश्यक कारबाहीका लागि केन्द्रीय प्रहरी प्रधान कार्यालयलाई सिफारिस गरिने पनि डीआईजी आचार्यले जानकारी दिए। समितिले थुनुवा फरार भएको समयमा ड्युटीमा रहेका प्रहरीको भूमिका लगायतका विषयमा अनुसन्धान गर्ने छ। थुनुवाको हिरासत ब्रेक यो पहिलो घटना भने होइन । यसअघि इलाका प्रहरी कार्यालय महेन्द्रनगरबाट ६ जना कैदी पर्खाल फोडेर भागेका थिए । उनीहरूलाई कैयौं सातापछि प्रहरीले पुनः पक्राउ गरेको थियो । सोही घटना घटेको एक हप्ता नबित्दै जिल्ला प्रहरी कार्यालयका अनुसार इलाका प्रहरी कार्यालय सबैलाको नियन्त्रणमा रहेका एक थुनुवा प्रहरी भ्यानबाट हाम फालेर फरार भएका थिए । जबर्जस्ती करणी मुद्दामा थुनामा रहेका सबैला नगरपालिका १३, किरतपुरका राजाबाबु मुखिया फरार भएका थिए । हिरासतको कमजोर संरचना र प्रहरीको लापरबाही एकपछि अर्को गर्दै हिरासत ब्रेक का घटनाले मुख्य गरी दुई विषय इंगित गरेको पूर्वडीआइजी हेमन्त मल्ल बताउँछन् । उनका अनुसार यस्तो घटनामा हिरासतको कमजोर संरचना र प्रहरीको लापरबाहीमध्ये एउटाले मुख्य भूमिका खेलेको हुन्छ । अहिलेसम्म भागेका थुनुवाको अवस्था हेर्ने हो भने हिरासतलाई दोष लगाएर उन्मुक्ति हुने अवस्था देखिँदैन । अधिकांश घटनामा प्रहरीको लापरबाही देखिएको भन्दै आलोचनासमेत हुने गरेको छ । धनुषामा भएको अधिकांश थुनुवा घटना हिरासतबाट निकै चलाखीपूर्ण तरिकाले थुनुवा भागेको घटनाले पनि प्रहरीको लापरबाहीलाई पुष्टि गर्छ । चोरी मुद्दाका अभियुक्तले म्याद थप गर्न अदालत लगेका बेला अदालतको शौचालयमा उनीहरूका साथीले पूर्व योजनाअनुसार ह्याक्सो ब्लेड राखिदिएका थिए । सोही ह्याक्सो ब्लेड शरीरमा लुकाएर हिरासतसम्म पुग्न सफल भएकाले ग्रिलको रड काटेर भाग्न सफल भएको स्रोतको दाबी छ । अदालतबाट म्याद थप गरेर लगिसकेपछि उनीहरूको शरीर खानतलासी गरिएको भए यस्तो अवस्था आउने थिएन । तर, प्रहरीले यति सामान्य कुरामासमेत ध्यान नदिँदा उनीहरू हिरासत तोडेर भाग्न सफल भएका थिए । प्रहरीले गरेको विभागीय कारबाहीले ड्युटीमा रहेका प्रहरीको सामान्य गल्ती भएको कुरालाई पुष्टि गर्छ । यसरी प्रहरीकै सुरक्षा घेराभित्र पटकपटक कैदीबन्दी भाग्ने क्रम भने रोकिएको छैन । यस्ता घटनामा प्रहरीकै मिलेमतो हुन सक्ने आशंका उब्जिएको नागरिक समाजका अगुवा महाशंकर ठाकुर बताउँछन् । हिरासत खाली गरेर भागे हिरासत कक्षमा रहेका १० जना थुनुवामध्ये भेन्टिलेसन फोडेर सबै निस्किएर भागे पनि १ जनालाई प्रहरीले पक्राउ गरेको स्रोतले जनाएको छ । हिरासतबाट फरार भएका सबै थुनुवाहरू लागऔषध र चोरी मुद्दाका अभियुक्त हुन । जिप्रका धनुषाको नयाँ भवनको १० फिटमाथि पुगेर भेन्टिलेटरको रड काटेर थुनुवाहरू फरार भएका थिए । थुनुवाहरूले रड काट्न ह्याक्सो ब्लेडको प्रयोग गरेको स्रोतको दाबी छ । थुनुवा कक्षमा रड काट्न ह्याक्सो ब्लेडको पहुँचको विषयमा पनि अनुत्तरित प्रश्न उठिरहेको छ । थुनुवा कक्ष जस्तो संवेदनशील स्थानमा चौबिसै घण्टा प्रहरी तथा सीसीटिभीको निगरानी रहेको स्थानमा यस्तो लापरबाही प्रहरीका लागि चुनौतीको विषय भएको नागरिक समाजका अगुवा ठाकुरको भनाइ छ । थुनुवाहरूको कक्षसम्म रड काट्न प्रयोग हुने ह्याक्सो ब्लेड पुग्नु, घण्टौंसम्म रड काट्न समय लाग्ने भए पनि प्रहरीले सुईकोसम्म नपाउनु जस्ता विषय शंकास्पद छन् । यसरी भागे कैदी जिप्रका धनुषाबाट सोमबार राति भागेका कैदीले हप्ता दिनअघि नै भाग्ने योजना बनाएको रहस्य खुलेको छ । चोरी मुद्दाका एक अभियुक्तले ७ दिन अघि नै बाहिरबाट भेट्न आउने आफन्तसँग ह्याक्सो ब्लेड मगाएका थिए । ह्याक्सो ब्लेड मगाएर ५६ दिन लगाएर रड काटेको प्रहरीको प्रारम्भिक अनुसन्धानबाट खुलेको छ । झन्डै १० फिट माथिको रड काटन एकले अर्कोको काँधमा चढेर पालैपालो रड काटेको अनुसन्धानमा संलग्न एक अधिकृतले जानकारी दिए । उनले भने, घटनामा एक जना चोरी मुद्दाका अभियुक्तलाई अभद्र व्यवहारमा अनुसन्धानको लागि राखेका थियौं । उनी पटकपटक पक्राउ परेर जिप्रका आउने गरेका थिए । उनले नै रड काटेर भाग्ने योजना बनाएका हुन् । हिरासतमा झन्डै २० भन्दा बढी कैदी थिए । अनुसन्धान अधिकृतले भने, टेलिभिजनको साउन्ड ठूलो पारेर रड काटने काम गर्ने रहेछन् । रड काट्न बन्द भएपछि टिभी पनि बन्द गर्ने रहेछन् । रड काट्ने बेलामा एक जना कैदी सुरक्षाका लागि गेटमा बस्ने रहेछन् । प्रहरी अधिकारीहरू आउजाउ गरेको सूचना दिने रहेछन् । प्रहरीले कैदीको चालै नपाई ड्युटी गर्दा उक्त घटना भएको अनुसन्धान अधिकृतले बताए । ४ घण्टा ड्युटीमा बस्ने प्रहरी पनि मोबाइलमा मात्रै झुन्डिएर समय व्यतित गर्ने रहेछन्, उनले भने, प्रहरी प्रमुख पनि निगरानीका लागि त्यहाँ कहिल्यै पुग्दैनथे । अनुगमन पनि नाम मात्रैका लागि हुन्थ्यो । सुरक्षातर्फ कसैको ध्यान नै थिएन । अर्का एक प्रहरी अधिकारीले भने, जिल्लाको सुरक्षा अवस्था यति धेरै बिग्रिएको छ कि २४ घण्टा प्रहरीको निगरानी हुने जिल्ला प्रहरी कार्यालयबाट नै कैदी भाग्छन् । योभन्दा बढी अरु के सूरक्षा चुनौती हुन सक्छ ।"
दसैंको समाजशास्त्रीय विश्लेषण,"दसैंका अनेक पक्ष छन्। दसैं धार्मिक र सांस्कृतिक कर्ममा मात्र सीमित छैन। यसको आयाम फैलँदो छ। दसैं कुनै जाति र धर्म विशेषको मात्र पेवा र विशेष पर्व होइन। यसको आयाम फैलँदो छ। किनभने दसैंका अनेक पक्ष छन्। दसैं धार्मिक र सांस्कृतिक कर्ममा मात्र सीमित छैन। दसैंको लामो बिदाले यसका नयाँ नयाँ सम्भावनाको खोज गरेको छ। दसैं राजनीतिक, धार्मिक, सांस्कृतिक, सामाजिक र पर्यटकीय चाडको रूपमा मनाउन र विश्लेषण गर्न मिल्ने पर्वको रूपमा विकास भएको छ। अझ रोचक पक्ष दसैंको बिदालाई पढ्ने लेख्ने र अनुसन्धानको कार्य गर्ने उपर्युक्त समयको रूपमा पनि परिभाषित गर्न थालिएको छ। आलोचनात्मक चेत राखेर समाज विश्लेषण गर्नेहरू, मानवशास्त्र र समाजशास्त्रका अध्येताहरू पूजाकर्म, अनुष्ठान र यज्ञ यज्ञादिहरूमा राजनीतिक अर्थ र प्रयोजनको अभीष्ट पाइन्छ भनेर सोही मुताविक अध्ययन, अनुसन्धान, मूल्यांकन, विश्लेषण र विवेचना गर्छन्। दसैं हाइयार्की, वर्चस्व र हेजेमोनीको राजनीतिक पर्व पनि हो। दसैंमा आफूभन्दा ठूलाको आशीर्वाद र टीका थाप्ने चलन मान्यजन भन्दै उच्च पदस्थ नेता कर्मचारी राजनीतिज्ञ, सांसद, मन्त्री, प्रधानमन्त्री र राष्ट्रपतिसम्म अभिभावकीय संरक्षण भनेर पुग्नु पनि एक प्रकारको अधीनस्थता स्वीकार गर्नु हो। त्यसैले दसैं एक प्रकारको हेजेमोनीको राजनीति हो। नवरात्र : दसैं हिन्दु धर्मालम्बीले आश्विन शुक्ल प्रतिपदादेखि नवमीसम्म शक्तिकी देवी दुर्गाको पूजाआराधना गरी दशमीको दिन टीका प्रसाद ग्रहण गर्छन्। प्रतिपदादेखि क्रमश : शैलपुत्री, ब्रम्ह्चारिणी, चन्द्रघण्टा, कुश्माण्डा, स्कन्दमाता, कात्यायिनी, कालरात्री, माहागौरी, सिद्धिदात्री गरी नवदुर्गाको पूजा गर्दै सप्तशती (चण्डी) पाठ गरी नवदुर्गा र त्रिशक्ति महाकाली, महालक्ष्मी र महासरस्वतीको विशेष पूजा गरिन्छ। यसरी आराधना गरी शक्ति आर्जन गर्ने मनोवैज्ञानिक पक्ष पनि समाज शास्त्रको उल्लेख्य पक्ष हो। दसैंलाई सत्ता राजनीति भनियो भने यसमा विमति राख्नेहरू निस्कन्छन् र निस्केका छन्। दसैं विशुद्ध धार्मिक र सांस्कृतिक पर्व भन्ने तर्क गर्न थाल्छन्। किनभने राजनीतिलाई पार्टीहरू र व्यक्तिको चलखेल, क्रियाकलाप र शक्तिमा पुग्न गरिने निर्वाचन प्रयोजनमा सहभागितालाई मात्र बुझ्ने बजाउने गरिन्छ। राजनीतिको परम्परागत र संकुचित अर्थभन्दा यसको व्यापक फैलावट भनेको सामाजिक शक्ति, सत्ता र स्वरूपलाई हेर्ने बुझ्ने र महसुस गर्ने तरिका र विश्वदृष्टि हो। शक्ति सम्बन्धको अर्थबोध गर्ने तरिका हो राजनीति। सत्ता र शक्तिलाई दृष्टिबोध गर्ने समाज र समुदायका आआफ्ना विशिष्टता हुन्छन्। हिन्दु बाहुल्य देश भएकाले नेपालको शक्ति सम्बन्ध प्रायजसो धर्म संस्कारमा आधारित देखिन्छ। वर्चस्व आफैंमा एउटा शक्ति सम्बन्धको राजनीति हो। मान्छेहरू धर्मलाई राजनीतिसँग अलग राख्नुपर्छ भन्छन् तर धर्म स्वयंमा राजनीति हो। बडादसैंमा नवदुर्गाको पूजा गर्दै सप्तशती (चण्डी) पाठ गरी नवदुर्गा र त्रिशक्ति महाकाली, महालक्ष्मी र महासरस्वतीको विशेष पूजा गरिन्छ। यसरी आराधना गरी शक्ति आर्जन गर्ने मनोवैज्ञानिक पक्ष समाज शास्त्रको उल्लेख्य पक्ष हो। राजनीति नभएको स्थान हुँदैन, शक्ति र सामथ्र्यको अनुष्ठान हो राजनीति। मान्छेको शरीरलाई समेत दार्शनिक मिसेल फुकोले राजनीतिक क्षेत्र भनेर अथ्र्याएका छन्। राजनीति त्यस्तो शब्द अर्थ र भूमि हो यो जताततै फैलिएको पाइन्छ। राजनीतिक रूपमा दसैं भनेको विगतको गोरखाको हिन्दु सत्ताको औचित्यको पुष्टि र त्यससम्बन्धी शक्ति र देवीदेवताको पूजा अर्चना हो भन्दै मानवशास्त्री डम्बर चेम्जोङ लेख्छन्, दसैंका लागि गोरखाबाट काठमाडौंमा फूलपाती भित्र्याउनु सत्तासीनहरू अझ सेनाका खास तहका अधिकृतभन्दा माथिकाले अनिवार्य रूपमा राँगा बली चढाउनु आदिले गोरखा राज्य विस्तारको औचित्य र हैकमलाई धार्मिक सांस्कृतिक रूपमा वैधता दिने मात्र नभएर गोरखाली अधीनस्थता र हैकम अस्वीकार गर्नेहरूलाई राजनीतिक रूपमा बलि चढाइने प्रतीकात्मक अर्थ पनि हो। धार्मिक र सांस्कृतिक पर्वको रूपमा दसैं हिन्दुको विशेष र महत्त्वपूर्ण चाड भए पनि सामाजिक, सांस्कृतिक र पर्यटकीय भ्रमण, अध्ययन, लेखन र अनुसन्धानको अवसरको रूपमा अरू समुदाय, धर्म र सम्प्रदायका लागि पनि दसैंको बिदालाई सदुपयोग गर्ने अवसर प्राप्त छ। दसैं मान्ने मनाउने प्रक्रियाले समेत विभिन्न समाजमा कस्तो सामाजिक र राजनीतिक सम्बन्ध निर्माण गर्दै लान्छ भन्ने बुझाउँछ। दसैंको रातो, सेतो र कालो टीका : हिन्दु धर्मावलम्बीहरू रातो टीका लगाउँछन्। हिन्दु धर्मबाहेकका अन्य धर्मालम्बी र समुदायको दसैं मान्ने र मनाउने प्रचलन फरक छ। दसैंमा हिन्दुहरू रातो अबिर टीका लगाएर यसको सांस्कृतिक अर्थ र विजयोत्सवको रूपमा ग्रहण गर्छन्। अन्य समुदाय राई, लिम्बू तामाङलगायत गैरहिन्दुले दसैंको टीका लाउने लगाइदिने परम्परा गर्दागर्दै पनि टीकालाई सेतो अक्षता मात्र बनाएर प्रयोग गर्नेहरू पनि छन्। दसैं फेस्टिभल मुड : दसैं आस्तिक र नास्तिक दुवैले मान्छन् धर्मलाई अफिम भन्ने कम्युनिस्ट भौतिकवादीहरूले पनि मान्छन्। धार्मिक समुदायले पनि मान्छन्। दसैं मान्नेले धार्मिक र सांस्कृतिक रूपमा जय र विजयको पर्व भनेर मनाइन्छ। धर्म नमान्नेले खानपिन र राम रमाइलोको पर्वको रूपमा मान्छन्। दसैंमा लामो बिदा हुन्छ। यही बेला घरआँगन सफासुग्घर गर्ने, रंगरोगन गर्ने, कमेरो माटो गर्ने आदि सरसफाइसम्बन्धी काम गरिन्छ। त्यसैले यो बेला घरपरिवार र नातागोता कुटुम्बसँग भेटघाट गर्न, आरामसँग बसेर मीठो, मसिनो खान माछामासुका परिकार खान, राम्रो लाउन, पिङ खेल्न, अन्य मनोरञ्जन गर्न, शुभकामना आदानप्रदान गर्न, विवाहित छोरीज्वाइँ माइतससुराली जान अनि भान्जाभान्जीलाई मामाघर जान यो समय उचित छ। यी सबै कारणले दसैंको धार्मिक र सांस्कृतिक महत्त्व छ। साथै सामाजिक मूल्य र सामाजिकीकरणको अभ्यास पनि छ। आन्तरिक पर्यटन र बाह्य पर्यटनका लागि पनि दसैंको बिदालाई सदुपयोग गर्ने प्रचलन बढेको छ। दसैं मनाउन नमिल्ने र मनाउन नचाहने जुनसुकैले दसैंको धार्मिक र सांस्कृतिक पक्षलाई बहिष्कार गरे पनि यसको सामाजिक पक्ष, मनोरञ्जनको पक्ष र देश देशावर घुम्ने समय व्यवस्थापन गर्ने समयको रूपमा यसको भरपुर उपयोग गर्न सक्छन्। दसैंको सांस्कृतिक र धार्मिक पक्ष : दसैंमा धार्मिक विधिपूर्वक गरिने पूजाआजा र देवी दुर्गा भवानीको नौ दिनसम्मको उपासना यसको धार्मिक र सांस्कृतिक रूपमा मनाइने विशेषता हो। आफ्नो धार्मिक र सांस्कृतिक आस्थाका देवीदेवताको पूजा गर्नु, शक्तिपीठहरूको भ्रमण बली र पूजा र शक्ति आर्जनको लागि दुर्गा भवानीको साधना गर्नु हिन्दुहरूको परम्परा हो। धार्मिक आस्था र विश्वास हो। शक्ति साधनको भय र तागत देखाएर आफूलाई बलवान् ऊर्जावान् ठान्दै वर्चस्वको राजनीति देखाउनु दसैंभित्रको धार्मिक राजनीति हो। जित्नेहरूको इतिहास लेखिने हुनाले विजयको इतिहासको एकातिर व्याख्या विश्लेषण हुन्छ भने आलोचनात्मक दृष्टि राखेर विमर्श गर्नेहरू दसैंको पुनव्र्याख्याको माग गर्छन्। जो विजित सबै सत् र देव हार्ने सबै राक्षस र दानव हुँदैनन् र थिएनन् भनेर आजको युग चेतनाको चस्माबाट हिजोलाई हेर्नुपर्ने विचार व्यक्त गर्छन्। जनजाति अधिकारकर्मी दुर्गाहाङ याख्खा राई भन्छन्, सजंगबहादुर राणा प्रधानमन्त्री भएपछि गैरहिन्दु किराँत समाजका अगुवा राम्लिहाङ र रिदामको हत्या गरी त्यही वर्षदेखि दसैं मान्न लगाइयो। समाजशास्त्री सुरेश ढकालका अनुसार, राजा पृथ्वीनारायण शाहले नेपाल राज्य एकीकरण गरेपश्चात लिम्बूलाई पनि दसैं मान्न र बली दिन बाध्य पारियो र दसैं मानेको प्रमाणस्वरूप पशुको रगतको पञ्जाछाप भित्तामा लगाएर प्रमाण राख्ने र सरकारी हाकिम आएको बेला देखाउने चलन बसालियो। दसैं कुनै धर्म विशेषको मात्र पर्व नभएर सबै नेपालीको धार्मिक, सांस्कृतिक र सामाजिक र अर्थ राजनीतिको पनि पर्व हो। आजको सन्दर्भमा दसैंलाई आआफ्नो तरिकाले मनाउने छुट सबैलाई छ। कसैलाई पनि बाध्यकारी अवस्था छैन। दसैंको बलियो पक्ष भनेको यसको समाजशास्त्र बहुआयामिक छ।"
मापदण्ड विपरितका संरचना भत्काउन थाल्यो भरतपुर महानगर,चितवन : चितवनको भरतपुर महानगरपालिकाले पुङ्गी खोलाको सिमानामा परेका भवनहरू भत्काउने काम सुरु गरेको छ । भरतपुर महानगर पालिकाले खोलाको सिमाना भित्र रहेका भौत्तिक संरचना हटाउन ३५ दिने सूचना निकालेको तर बेवास्ता गरेको कारण डोजर लगाएर भत्काउने काम सुरू गरेको भरतपुर महानगर पालिकाकी मेयर रेनु दाहालले बताइन् । उनले सार्वजनिक जग्गाहरूमा भौत्तिक संरचना निर्माण गर्ने र व्यवसाय सञ्चालनको लागि भाडामा दिने गरेको पाइएको बताइन् । पुङ्गी खोलाको सिमाकंन भरतपुर महानगर पालिकाको ११ नम्बर वडाको गणेश थान देखि राम घाटसम्म करीब साढे ५ किलो मिटर क्षेत्रको खोलाको वरपर सिमाकंन गरेर सौन्दर्यकरण गर्ने वाकीङ्ग ट्रेल निर्माण योजना रहेको उनले जानकारी दिइन्। भरतपुर महानगरले नारायणगढ बजारको मुटुमा रहेको लायन्स क्लबको भवन पुगी खोलाको खोलाको क्षेत्रमा निर्माण भएको कारण भत्काएको छ । करिब ५५ सालमा निर्माण भएको उक्त भवन लायन्स क्लबको आफ्नै भवन हो । उक्त खोलाको सिमाङ्कन नापी गर्ने क्रममा धेरै घरहरू परेका छन् । खोलाको सिमाङ्कन गर्ने क्रममा खोलाको वरपर कति मिटर छाड्ने भन्ने यकिन नभएको भरतपुर महानगर पालिकाका नापी अधिकृत विकास देवकोटाले बताए। महानगरले रातो पुर्जा नभएको र खोलाको सिमाना मिचेर बनेका घर टहरा सबै हटाउने जनाएको छ । लायन्स चोकबाट परिचित उक्त स्थानको लायन्स क्लबको भवन भत्किएपछि लायन्सको अस्तित्व नै मेटिने चिन्ता व्यक्त गरिएको छ ।
परराष्ट्रमन्त्री डा राणाले गरिन् दक्षिण कोरिया र फिलिपिन्सका विदेशमन्त्रीसँग भेटवार्ता,"न्यूयोर्क : परराष्ट्रमन्त्री डाआरजु राणा देउवाले विभिन्न देशका विदेशमन्त्री लगायतसँगको द्विपक्षीय भेटवार्तालाई जारी राखेकी छन्। संयुक्त राष्ट्रसंघीय महासभामा सहभागी हुने क्रममा अमेरिकाको न्युयोर्कमा रहेकी उनले मङ्गलबार दक्षिण कोरिया र फिलिपिन्सका विदेशमन्त्रीसँग छुट्टाछुट्टै द्विपक्षीय भेटवार्ता गरेकी हुन्। दक्षिण कोरियाका विदेशमन्त्री चो ताययुलसँग गरेको द्विपक्षीय भेटवार्तामा दुई देश मित्रता, पारस्पारिक सम्मान र समझदारीमा आधारित सम्बन्धका साथ अघि बढेका र आगामी दिनमा सम्बन्धलाई थप प्रगाढ बनाउँदै लगिने विषयमा कुराकानी भएको थियो। उनीहरुबीच यस वर्ष दुवै देशले मनाइरहेको नेपाल कोरिया कूटनीतिक सम्बन्ध स्थापनाको ५० औँ वार्षिकोत्सवका बारेमा पनि कुराकानी भएको थियो। नेपाल र कोरियाबीच सन् १९७४ मा कूटनीतिक सम्बन्ध स्थापना भएको थियो। परराष्ट्रमन्त्री डा राणाले कूटनीतिक सम्बन्ध स्थापनाको स्वर्ण वर्षका अवसरमा उच्चस्तरीय भ्रमणबाट दुई देशको सम्बन्ध थप बलियो र विस्तारित हुने भन्दै विदेशमन्त्रीमार्फत् कोरियाली राष्ट्रपतिलाई नेपाल भ्रमणका लागि आमन्त्रण पनि गरिन्। भेटका क्रममा पछिल्लो समय इपिएस प्रणालीमार्फत् नेपाली नागरिकलाई दिइरहेको रोजगारी एवं नेपाली विद्यार्थी र राष्ट्रसेवकहरुलाई समेत दक्षिण कोरिया सरकारले प्रदान गरिरहेको छात्रवृत्तिका लागि परराष्ट्रमन्त्री डा राणाले नेपाल सरकारका तर्फबाट धन्यवाद ज्ञापन गरिन्। विगत लामो समयदेखि नेपालको सामाजिक, आर्थिक लगायतका क्षेत्रमा दक्षिण कोरिया सरकारले पुर्याउँदै आएको सहयोगप्रति मन्त्री डा राणाले सराहना गरिन्। मन्त्री डा राणाले कोरियालाई नेपालमा थप लगानीका लागि पनि आग्रह गरेा थिए। नेपालमा प्रत्यक्ष लगानी गर्ने विदेशी राष्ट्रमध्ये दक्षिण कोरिया एक प्रमुख राष्ट्र हो। अघिल्लो आर्थिक वर्षमा मात्र नेपालमा दक्षिण कोरियाको करिब रु १२ अर्ब लगानी आएको थियो। भेटका अवसरमा परराष्ट्रमन्त्री डा राणाले नेपालले संयुक्त राष्ट्रसङ्घको मानवअधिकार परिषद, सुरक्षा परिषदलगायतमा उम्मेदवारी दिएकाले कोरियाको सहयोगका लागि आग्रह गरे। त्यसैगरी मन्त्री डा राणाले मङ्गलबार नै फिलिपिन्सका विदेशमन्त्री एनरिक ए मानालोसँग पनि द्विपक्षीय भेटवार्ता गरेकी थिइन्। सो भेटका क्रममा दुई देशको आपसी हित र साझा चासोका साथै आगामी दिनमा गर्न सकिने सहकार्य र समन्वयका बारेमा कुराकानी भएको थियो। भेटमा परराष्ट्रमन्त्री डा राणाले नेपालले संयुक्त राष्ट्रसङ्घको मानवअधिकार परिषद, सुरक्षा परिषदलगायतमा उम्मेदवारी दिएकाले फिलिपिन्सको सहयोगका लागि आग्रह गरिन्।"
"१५ वर्षदेखि डेंगुको संक्रमण, किन भएन नियन्त्रण ?","काठमाडौं : मुलुकभर डेंगु फैलिँदा जो कोही व्यक्ति चाडबाडको मुखमा थला पर्ने जोखिम बढेको छ। यस वर्ष पनि डेंगुको संक्रमण उत्कर्षतिर छ। मुलुकभर १२ हजार ६ सय ४४ जनामा डेंगु संक्रमण पुुष्टि भइसकेको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता डा प्रकाश बुढाथोकीका अनुसार, यस वर्ष हुम्लाबाहेक ७६ वटै जिल्लामा डेंगु संक्रमण फैलिएको छ। संक्रमितमध्ये ६ जनाको मृत्यु भएको छ। डा बुढाथोकी भन्छन्, ज्यान गुमाएकामध्ये प्रायःजसो दीर्घरोगी भएको पाइएको छ। डेंगुले विगत १५ वर्षदेखि पिरोलिरहेको छ। सरकारले लामखुट्टे खोज तथा नष्ट अभियानका लागि हरेक वर्ष करोडौं रकम विनियोजन गर्छ। स्वास्थ्य मन्त्रालयका प्रवक्ता डा बुढाथोकीका अनुसार, चालु आर्थिक वर्षका लागि स्थानीय तहमा ७ करोड ९८ लाख रकम विनियोजन भएको छ। साथै, ७७ वटै जिल्लामा पनि करिब २ करोड रकम विनियोजन गरिएको छ। तर, संक्रमण घट्नु साटो बर्सेनि बढ्दो छ। संघ, प्रदेश र स्थानीय सरकारले हरेक वर्ष लामखुट्टेको प्रजनन स्थल नष्ट गरिरहेको दाबी गरे पनि प्रभावकारी हुन सकेको छैन। तर, हरेक वर्ष डेंगु संक्रमणबाट सर्वसाधारणको ज्यान गइरहेको छ। सरकारले समयमै जिम्मेवारी बोध गरेन। सर्वसाधारण पनि हेलचेक्र्याइँ गर्ने प्रवृत्ति दोहोरिरहेको छ, स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, सरकारले जिम्मेवारी बहन नगर्ने र सर्वसाधारणले कर्तव्य नसम्झने प्रवृत्तिले डेंगुविरुद्धको अभियान प्रभावकारी हुन नसकेको हो। एउटा लामखुट्टेको जीवनखाला सालाखाला ३० दिनको हुन्छ। एउटा लामखुट्टेले आफ्नो जीवनभर करिब ५ सयदेखि १ हजार वटासम्म अण्डा पार्ने गर्छ। संक्रमित लामखुट्टेका सबै अण्डा संक्रमित हुन्छन्। यसको अण्डा पानी बिना पनि महिनौंसम्म जीवित रहन सक्छन्। हरेक अण्डाबाट नयाँ जन्म हुँदा प्रत्येक नवजात लामखुट्टेले डेंगुको विषाणु बोकेको हुन्छ। त्यसले अर्को स्वस्थ व्यक्तिलाई टोक्दा रोगबाट संक्रमित हुन पुग्छ। डेंगु फैलाउने एडिस जातिका (एजेप्टाई र एल्बोपिक्टस) हुन्। यी लामखुट्टेको बासस्थान नष्ट गर्न सरकारले १० करोड विनियोजन गरेको छ। तर, यही बेला कृषिमन्त्री रामनाथ अधिकारीलगायत सर्वसाधारण डेंगुको चपेटामा परेका छन्। मन्त्रालयका प्रवक्ता डा बुढाथोकी जलवायु परिवर्तनका कारण संसारका विभिन्न क्षेत्रमा प्रत्येक वर्ष २१ फिटमाथि डेंगी गराउने लामखुट्टे सर्ने गरेको बताउँछन्। गण्डकीमा संक्रमण उच्च, पछ्याउँदै बागमती यस वर्ष डेंगु संक्रमणमा प्रदेशगत रूपमा सबैभन्दा बढी गण्डकी प्रदेश प्रभावित बनेको छ। कुल संक्रमणको झन्डै ४८ प्रतिशत संक्रमित गण्डकीका बासिन्दा छन्। गण्डकीमा सबैभन्दा बढी ५ हजार ४ सय ८२ जना संक्रमित पुष्टि भएका छन्। गण्डकीको कास्की जिल्ला सबैभन्दा बढी प्रभावित भएको छ। कास्कीमा १ हजार ६ सय ७२ जना संक्रमित पाइएका छन्। कुल संक्रमितमध्ये कास्कीका मात्रै १४ दशमलव ५ प्रतिशत छन्। संक्रमणका हिसाबले गण्डकी प्रदेशलाई बागमती प्रदेशले पछ्याएको छ। बागमती प्रदेशमा कुल संक्रमणको झन्डै २८ प्रतिशत रहेको छ। बागमती प्रदेशमा ३ हजार १ सय ७८ जना संक्रमित पुष्टि भएका छन्। बागमती प्रदेशको काठमाडौं जिल्लामा १ हजार २ सय ८३ जना संक्रमित छन्। जुन कुल संक्रमणको ११ प्रतिशत हो। सबैभन्दा बढी संक्रमित टप टेन जिल्लाहरूमा कास्की, तनहुँ, काठमाडौं, पर्वत, चितवन, गोरखा, ललितपुर, बाग्लुङ, स्याङ्जा, कैलाली रहेको स्वास्थ्य मन्त्रालयले जनाएको छ। संक्रमितले टाउको दुख्ने, रिंगटा लाग्ने वाकवाकी लाग्ने, थकान र कमजोरी महसुस भएको बताएका छन् । गण्डकी र बागमती पछि तेस्रो बढी संक्रमित प्रदेशमा कोशी रहेको छ। कोशी प्रदेशमा १ हजार १ सय ३२ जना संक्रमित भएको तथ्यांक छ। जुन कुल संक्रमणको ९ दशमलव ८ प्रतिशत हो। त्यस्तै चौथोमा लुम्बिनी प्रदेश रहेको छ। यस प्रदेशमा ७ सय ८३ अर्थात कुल संक्रमणको ६ दशमलव ८ प्रतिशत हो। पाँचौंमा सुदूरपश्चिम रहेको छ। यहाँ ५ सय ८५ अर्थात ५ दशमलव १ प्रतिशत संक्रमित पाइएका छन्। छैटौंमा मधेस प्रदेश रहेको छ। यहाँ २ सय २५ संक्रमित अर्थात् १ दशमलव ९ प्रतिशत संक्रमित छन्। सातौंमा कर्णाली प्रदेश रहेको छ। यस प्रदेशमा १ सय ६० अर्थात् १ दशमलव ४ प्रतिशत संक्रमित पुष्टि भएको छ। एडिस एजेप्टाई नामक लामखुट्टेको टोकाइबाट डेंगु रोग सर्छ। यो जातको लामखुट्टेले प्रायजसो बिहान र दिउँसो घाम अस्ताउने समयमा बढी सक्रिय हुन्छ। प्रजननका लागि अनुकूल वातावरणीय अवस्था भएका क्षेत्रहरूमा जोखिमका रूपमा देखा परेको छ। सामान्यतया सफा र जमेको पानीमा प्रजनन गर्न रुचाउँछन्। जुन मानव वासस्थान वरपर सजिलै हुन्छ। एडिस जातको लामखुट्टे बयस्क नहुँदासम्मको करिब ८० प्रतिशत जीवनचक्र (अण्डा, लार्भा र प्युपा) पानी भित्र वा पानीको सतहमा हुन्छ। बजेट सदुपयोग खै ? सरकारले स्थानीय तहमार्फत बहुनिकायको सहकार्यमा लामखुट्टे खोज तथा नष्ट अभियानलाई व्यापक रूपमा सञ्चालन गर्न चालु आर्थिक वर्षका लागि स्थानीय तहमा ७ करोड ८ लाख रकम विनियोजन गरेको स्वास्थ्य मन्त्रालयले जनाएको छ। साथै, ७७ वटै जिल्लामा पनि करिब २ करोड बजेट विनियोजन गरिएको छ। डेंगुबाट हुने मृत्युको जोखिमलाई कम गर्नका लागि, निजी तथा सरकारी अस्पतालहरूका ८ सयभन्दा बढी चिकित्सक तथा स्वास्थ्यकर्मीहरूलाई डेंगु रोगको राष्ट्रिय उपचार पद्धतिका बारेमा अभिमुखीकरण गरी अस्पतालहरूलाई तयारी अवस्थामा राखिएको मन्त्रालयले जनाएको छ। डेंगु रोगको स्क्रिनिङका लागि ४६ हजार डेंगी किट प्रदेश तथा स्थानीय तहहरूमा वितरण गरिएको छ। गत साउन महिनामा १७ हजार किट वितरणका लागि जिल्लाहरूमा पठाइ सकिएको प्रवक्ता डा बुढाथोकी बताउँछन्। इपिडिमियोलोजी तथा रोग नियन्त्रण महाशाखाका पूर्वनिर्देशक एवं जनस्वास्थ्य विज्ञ डा बाबुराम मरासिनी लामखुट्टे खोज र नष्ट गर्ने अभियानको समयतालिका नमिलेको बताउँछन्। डेंगु संक्रमण पोस्ट मनसुनमा बढी देखिन्छ। त्यसैले लामखुट्टेको खोज र नष्ट अभियानको निश्चित समयतालिका बनाउनुपर्छ। तर यो अभियान न प्रिमनसुन,न त पोस्ट मनसुनमा नै हुन सक्यो। यसले गर्दा डेंगु नियन्त्रण अभियान प्रभावकारी हुन सकेन, डा मरासिनि भन्छन्, हरेक वर्ष श्राद्ध गरे झैं लामखुट्टे मार्ने अभियान सञ्चालन भइरहेको छ। निश्चित समयतालिकमा नहुँदा लामखुट्टेको बासस्थान खोजी लार्भा नष्ट गर्नका लागि खोज र नष्ट (सर्च एन्ड डिस्ट्रोय ) अभियानमा एकरुपता हुन सकेको छैन। नेपालमा विशेषगरी डेंगुको सेरोटाइप १, २, ३ र ४ रहेको छ। यही सेरोटाइपले संक्रमण तीव्र गराइरहेको मन्त्रालयले जनाएको छ। यो सेरोटाइपले एसियामा बढी संक्रमण गरिरहेको छ। डेंगु फैलाउने लामखुट्टेले एसियन टाइगरका रूपमा लिने गरिन्छ। जोखिम कस्तो छ ? शुक्रराज ट्रपिकल तथा सरुवा रोग अस्पताल, क्लिनिकल रिसर्च युनिट संयोजक डा शेरबहादुर पुनका अनुसार संक्रमितहरू केही दिन ज्वरो आउने, आँखा रातो हुने, टाउको, पेट, जोर्नी, मांसपेशी दुख्नेलगायतका लक्षणहरू बताउँदै उपचार गर्न आइरहेका छन्। एक पटक एउटा प्रकारको डेंगु लागिसकेपछि जीवनभर सामान्यतया त्यसै प्रकारको डेंगु रोग नलाग्ने डा पुन बताउँछन्। दोस्रोपटक लाग्ने डेंगुको सेरोटाइप फरक भएको अवस्थामा पहिलेको तुलनामा बढी जोखिम हुन्छ, पुनले भने। संक्रमितमा प्लेटलेटको संख्या पनि घट्न पुग्छ। पटकपटक संक्रमणको मारमा परेकाहरूलाई डेंगु शक सिन्डोम हुने जोखिम रहेको विज्ञहरू बताउँछन्। डा बुढाथोकीका अनुसार, हरेक २० जना संक्रमितमध्ये १ जनालाई जटिलता हुनसक्छ। र मृत्यृदर १ देखि २ प्रतिशत देखिन्छ। गर्भवती, शिशु एवं बालबालिकाहरू र दोहोरिएर भएको संक्रमणमा जटिल समस्या आउन सक्छ। क्लासिक डेंगु सामान्य प्रकारको हो र आफैं निको हुन्छ तथा मृत्युको संभावना कमेै हुन्छ। यदि डेंगु हेमोरेजिक ज्वरो वा डेंगु शक सिन्ड्रोम भएमा उचित उपचार नगरे मृत्यु हुन्छ, डा बुढाथोकी भने। तारन्तार बान्ता, असाध्य पेट दुख्ने, अति आलस्य, रक्त श्राप जस्तै गिजा, नाक आदिबाट रगत बगे तथा रगतमा प्लेटलेटको संख्यामा तीव्र गतिले घट्ने अवस्था गम्भीर मानिन्छ। लक्षणका आधारमा उपचार डेंगु संक्रमणलाई ठीक पार्ने औषधि छैन। यसको उपचार लक्षणको आधारमा गरिने चिकित्सकहरू बताउँछन्। समयमै उपचार गर्ने र प्रशस्त मात्रामा तरल र झोलिलो खाई लक्षणमा कमी आउने चिकित्सकहरू बताउँछन्। डा बुढाथोकी बताउँछन्। एस्प्रिन र बु्रफिन जस्ता औषधि सेवन गर्नुहुँदैन, डा बुढाथोकी भन्छन्, समयमै उपचार गर्ने र खानपानमा ध्यान दिने हो भने रोगका जटिलता र सम्भावित मृत्युलाई १० प्रतिशतभन्दा कम गर्न सकिन्छ। डेंगुको खोप विकसित मुलुकहरूमा उपलब्ध छ। मन्त्रालयका प्रवक्ता डा बुढाथोकीका अनुसार, खोपले डेंगुको जटिलता ९० प्रतिशतले कम, अस्पताल भर्ना ८० प्रतिशतले कम र लक्षण ५० प्रतिशतले कम हुने देखिएको छ एक वर्षका लागि। हरेक तीन वर्षमा प्रकोप हरेक तीन वर्षमा डेंगुले प्रकोपका रूपमा देखिने गरेको छ। जलवायु परिवर्तन र बढ्दो सहरीकरणले गर्दा डेंगु फैलाउने लामखुट्टे हिमाली र पहाडी जिल्लामा समेत संक्रमण फैलाएको छ। यस वर्ष हुम्लाबाहेक सबै जिल्लामा डेंगु संक्रमितहरू पुष्टि भएको स्वास्थ्य मन्त्रालयले जनाएको छ। त्यसमाथि सरकारी लापरबाही र सर्वसाधारणको हेलचेक्र्याइँले गर्दा डेंगुले प्रकोपका रूप लिइरहेको छ। डेंगु संक्रमणसम्बन्धी पछिल्लो दुई दशकको तथ्यांक नियाल्दा यसको जोखिम हरेक वर्ष बढिरहेको देखिन्छ। २० वर्षअघि अर्थात् सन् २००४ मा नेपालमा पहिलोपटक डेंगु संक्रमण पुष्टि भएको थियो। सन् २००६ देखि हरेक वर्ष मुलुकमा डेंगु संक्रमणले सास्ती दिँदै आएको छ। लामखुट्टेको टोकाइबाट हुने डेंगुका तीन किसिमको सेरोटाइपले मुलुकभर संक्रमण गरिरहेको छ। सन् २००४ मा एक जनामा डेंगु संक्रमण पुष्टि भएको स्वास्थ्य मन्त्रालयले जनाएको छ। सन् २००५ मा भने संक्रमणको अवस्था शून्य रह्यो। सन् २००६ मा ३२ जनामा संक्रमण पुष्टि भयो। त्यसपछिका तीन वर्षमा वर्षमा पनि संक्रमण सामान्य नै रह्यो। संक्रमितको संख्या ३२ भन्दा तल नै रह्यो। तर, २०१० मा डेंगु संक्रमण ह्वात्तै बढ्यो। ९ सय १७ जनामा संक्रमण पुष्टि भयो। २०११ मा ७९ जनामा संक्रमण भयो। २०१२ मा १ सय ८३ जनामा संक्रमण पुष्टि भयो। २०१३ मा संक्रमण तेब्बरले बढ्यो। यस वर्ष ६ सय ८६ जनामा संक्रमण भयो। त्यसपछि एकैचोटी २०१६ मा संक्रमण पुनः ह्वात्तै वृद्धि भयो। यस वर्ष १ हजार ५ सय २७ जनामा संक्रमण पुष्टि भयो। २०१६ को चार वर्षपछि डेंगु संक्रमणले पुनः उचाइ लियो। सन् २०१९ मा १७ हजार ९ सय ९२ जनामा संक्रमण भयो। त्यसको तीन वर्ष पनि डेंगुको संक्रमण उकालो लाग्यो। सन् २०२२ मा ५४ हजार ७ सय ८४ जनामा संक्रमण पुष्टि भयो। नियन्त्रणको चुनौती गत वर्ष उपराष्ट्रपति रामसहाय यादव र तत्कालीन युवा तथा खेलकुदमन्त्री डिगबहादुर लिम्बूलाई डेंगु सङ्क्रमणपछि उपचारका लागि अस्पतालमा भर्ना हुनु पर्यो। मन्त्रालयका प्रवक्ता डा बुढाथोकी लामखुट्टे जहाँ पनि र जुनसुकै स्थान पाइने भएकोले डेंगु नष्ट घरबाटै भन्दै अभियान चलाउन जरुरी भएको बताउँछन्। हरेक परिवारलाई हरेक शनिबार ३० मिनेट समय छुट्ट्याएर आफ्नो घरभित्र र बाहिर लामखुट्टेको फुल पार्ने ठाउँलाई खोजौं र नष्ट गरौं। कर्मचारीलाई कार्यस्थल वरिपरि निरन्तर सफा राख्नपर्छ। पूरा बाहुला भएको पोसाक अनिवार्य लगाऔं, उनले सुझाए। डेंगु सार्ने प्रमुख कारण संक्रमित लामखुट्टेको टोकाइ भएकाले, त्यसबाट जोगिनु र लामखुट्टेको निर्मुल गर्र्नु नै रोकथाम हो। डा बुढाथोकीका अनुसार, बिदेशमा डेंगु नियन्त्रणका लागि सरकार र स्थानीय समुदाय अत्यन्तै संवेदनशील भएर काम गर्छन। सिंगापुरमा संक्रमण नियन्त्रणका लागी कसैको घर वा गमलामा एउटा लामखुट्टे भेटिए १ हजार डलर तिराइन्छ। हटस्पट तथा जोखिम क्षेत्रहरू समयमै पहिचान गर्न र प्रभावकारी प्रतिकार्य गर्न गाह्रो भएको छ, प्रवक्ता डा बुढाथोकी भन्छन्, संघीयताको वर्तमान संरचनामा समुदाय र बहुक्षेत्रीय संलग्नता तथा परिचालन प्रभावकारी हुन सकेको छैन। स्वास्थ्य मन्त्रालयको रणनीति : कति प्रभावकारी ? स्वास्थ्य तथा जनसंख्या मन्त्रालयले डेंगु रोेकथाम र नियन्त्रणका लागि दुइटा रणनीति अपनाएको छ। ती हुन्, लामखुट्टेको बासस्थान खोजी नष्ट गर्ने अभियान र डेंगुबाट हुने मृत्युलाई शून्यमा कायम राख्ने। यी दुवै रणनीतिमा मन्त्रालयको कामकारबाही अपेक्षाकृत प्रभावकारी देखिएको छैन। मन्त्रालयका प्रवक्ता डा प्रकाश बुढाथोकीका अनुसार, पहिलो रणनीति प्रभावकारी भइरहेको दाबी गर्छन्। तर, दोस्रो रणनीतिमा कमीकमजोरी भएको घुमाउरो ढंगले स्वीकार्छन्। डा बुढाथोकी भन्छन्, दोस्रो रणनीति बढी महत्वाकांक्षी भएर होला सफल हुन सकेनौं। हालसम्म ६ जनाको मृत्यु भइसकेको छ। तर, ज्यान गुमाउने संक्रमितहरू सबै दीर्घरोगी हुनुहुन्थ्यो। स्वास्थ्य मन्त्रालयका पूर्वप्रमुख विशेष डा सुशीलनाथ प्याकुरेलका अनुसार, लामखुट्टेको प्रजननस्थल (बासस्थान) खोजी र नष्ट गर्ने अभियान नै ढिलो सुरुभएको बताउँछन्। चार महिनाअघि नै डेंगु रोकथाम र नियन्त्रणका लागि प्रजननस्थल तथा लार्भाप्यूपा खोज र नस्ट गर अभियान अघि बढाउनुपथ्र्यो, डा प्याकुरेलको सुझाव छ। कृषि तथा पशुपन्छी विकास मन्त्री रामनाथ अधिकारीलाई डेंगु संक्रमण भएको छ। ६३ वर्षीय मन्त्री अधिकारी एकसातादेखि संक्रमणविरुद्घ जुधिरहेका छन्। त्रिभुवन विश्वविद्यालय, शिक्षण अस्पताल महाराजगञ्जमा कार्यरत डाक्टर, नर्सलगायतका स्वास्थ्यकर्मीहरू पनि डेंगु संक्रमण भएको छ। अस्पतालका कार्यकारी निर्देशक प्राडा दिनेश काफ्ले भन्छन्, डेंगु संक्रमण भएको पुष्टि भएपछि घरमै आराम गर्न बिदा लिनेहरू बढेका छन्। शुक्रराज ट्रपिकल तथा सरुवा रोग अस्पताल टेकुको आकस्मिक कक्ष डेंगु संक्रमितले भरिएको छ। खाली प्यासेजमा राखेर संक्रमितको उपचार भइरहेको छ। डा बुढाथोकी संघ, प्रदेश र स्थानीय सरकार तथा सम्बद्ध निकायहरूले गर्नुपर्ने सक्रियतापूर्वक रोकथाम र नियन्त्रणका क्रियाकलापहरू गर्नुपर्नेमा जोड दिन्छन्। यसका लागि रोकथाम तथा नियन्त्रण कार्ययोजना, २०८१ स्वीकृत भई कार्यान्वयनका लागि सबै प्रदेश र स्थानीय तहमा पठाइसकिएको छ। त्यस्तै डेंगु रोकथाम तथा नियन्त्रण कार्यलाई प्रभावकारी बनाउन इपिडिमियोलोजी तथा रोग नियन्त्रण महाशाखाको नेतृत्वमा राष्ट्रिय डेंगु टास्क फोर्स गठन गरिएको छ। स्थानीय तह र प्रदेशमा द्रुत प्रतिकार्य टोली (र्यापिड रेस्पोन्स टिम) परिचालन भइरहेको प्रवक्ता बुढाथोकी बताउँछन्। सङ्क्रमण उच्च रहेका जिल्लाका अस्पतालहरूबाट बिरामीहरूको रक्तनमुना संकलन गरी राष्ट्रिय जनस्वास्थ्य प्रयोगशालामार्फत डेंगु भाइरसको प्रजातिबारेअध्ययन हुने गरेकोछ। सातै प्रदेशका स्वास्थ्य निर्देशनालय र स्वास्थ्य सेवा निर्देशनालयअन्तर्गत रहने गरी इन्टोमोलोजिकल ल्याब स्थापना भई सातै प्रदेशका तोकिएका अस्पतालमा (सेन्टिनेलसाइट) सर्भिलेन्सका कार्यहरू भइरहेका छन्। डा बुढाथोकीका अनुसार, गत वर्षमा डेंगु संक्रमण बढी देखिएका सुुनसरी, तनहुँ, झापा, धादिङ, कास्कीलगायत १३ जिल्लामा १ सय २६ वटा स्थानीय तहका प्रमुख र उपप्रमुख, स्वास्थ्य संयोजक तथा सरोकारवालाहरूसँग प्रत्यक्ष रूपमा अन्तरक्रिया गरी डेंगु प्रतिकार्यका अल्प तथा दीर्घकालीन योजना तथा नीति निर्माण सम्बन्धमा छलफल भइसकेको छ। सचेतना अभिवृद्धिका लागि नेपाली भाषालगायत थप १२ वटा राष्ट्रिय भाषामा डेंगुसम्बन्धी रेडियो सन्देश, टोल फ्री हटलाइन टेलिफोन नं १११५, टिभी रेडियोहरूमा नियमित सन्देश प्रसारण भइरहेको छ। तर, पनि डेंगु संक्रमण बढेको बढ्यै छ। अहिलेसम्म डेंगुको औषधि अथवा खोप नेपालमा उपलब्ध छैन। तर, सुरुवाति लक्षणका आधारमा चिकित्सकले डेंगु निको पार्न सक्छन्। डा प्याकुरेल भन्छन्, डेंगु संक्रमणबाट जोगिने सरल र सजिलो उपाय अपनाऔं। लामखुट्टेको टोकाइबाट बच्नु नै हो। संक्रमणको हटस्पट तथा जोखिम क्षेत्रहरू समयमै पहिचान गर्न र प्रभावकारी प्रतिकार्य गर्न गाह्रो भएको छ। डेंगु नष्ट अभियान हरेक घरदैलोबाटै सञ्चालन गर्नु जरुरी छ। डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय लामखुट्टे खोज र नष्ट गर्ने अभियान प्रिमनसुन र पोस्ट मनसुनमा हुनुपर्छ। तर, निश्चित समयतालिका नै भएन। हरेक वर्ष श्राद्ध गरे झैं लामखुट्टे मार्ने अभियान सञ्चालन गरिएको छ। डेंगु नियन्त्रण प्रभावकारी हुन सकेन। डा बाबुराम मरासिनी, वरिष्ठ जनस्वास्थ्य विज्ञ लामखुट्टेको अण्डा, लार्भा, प्युपा नष्ट गर्न राजनीतिक दलले पनि लाखौं युवा कार्यकर्ता परिचालन गर्नुपर्छ। लामखुट्टेको बासस्थान एवं प्रजननस्थान नष्ट नगर्दासम्म डेंगु संक्रमण दोहोरिरहन्छ। त्यसैले तीन तहको सरकारबीच समन्वय र सहकार्य प्रभावकारी हुनुपर्छ। डा सुशीलनाथ प्याकुरेल, पूर्वप्रमुख विशेषज्ञ, स्वास्थ्य तथा जनसंख्या मन्त्रालय दोस्रोपटक लाग्ने डेंगुको सेरोटाइप फरक भएको अवस्थामा पहिलेको तुलनामा संक्रमितलाई बढी जोखिम हुन्छ। यो जोखिम जो कोहीलाई छ। डा शेरबहादुर पुन, सरुवा रोग विशेषज्ञ, शुक्रराज ट्रपिकल तथा सरुवा रोग अस्पताल"
"श्रीलंकाका नवनिर्वाचित राष्ट्रपतिद्वारा संसद विघटन, संसदीय निर्वाचन घोषणा,",श्रीलंकाका नवनिर्वाचित राष्ट्रपति अनुरा कुमारा दिसानायकेले संसद विघटन गरेका छन्। अब मुलुकमा संसदीय निर्वाचन हुँदैछ । नोभेम्बर १४ मा संसदीय निर्वाचन हुने जनाइएको छ । २२५ सिटमध्ये दिसानायकेको पार्टी नेसनल पिपुल्स पावर गठबन्धनले तीन सिट मात्रै पाएको छ । यसअघि दिसानायकेले हरिणी अमरसूर्यालाई देशको नयाँ प्रधानमन्त्री चयन गरेका थिए । राष्ट्रपति निर्वाचनमा विजयी भएपछि दिसानायकेले संसदीय निर्वाचनका लागि छिट्टै संसद विघटन गर्ने बताएका थिए । उनले नीति कार्यान्वयन गर्न सकेसम्म चाँडो निर्वाचन हुने बताए । उनले यसअघि जनताको इच्छाविपरीत बनेको संसदलाई निरन्तरता दिनुको कुनै अर्थ नभएको बताए । यसअघि २०२० अगस्टमा श्रीलंकामा आम निर्वाचन भएको थियो। बीबीसी
"७६ वटै जिल्लामा फैलियो डेंगु , बिरामीले टेकु अस्पताल भरिभराउ",काठमाडौं : पछिल्लो समय काठमाडौं उपत्यकालगायत अधिकांश जिल्लाहरूमा डेंगु संक्रमितको संख्या बढ्दै गएको छ। हालसम्म मुलुकभर १२ हजार ६ सय ४४ जनामा डेंगु संक्रमण पुष्टि भइसकेको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार यस वर्ष हुम्लाबाहेक ७६ वटै जिल्लामा डेंगु संक्रमण फैलिएको छ। संक्रमितमध्ये ६ जनाको मृत्यु भएको छ। डेंगु संक्रमण फैलिएसँगै अस्पतालमा बिरामीको चाप बढ्न थालेको छ। असोज सुरू भएयता शुक्रराज ट्रपिकल तथा सरुवा रोग अस्पताल टेकुमा डेंगुका बिरामीको संख्या दिनप्रतिदिन बढ्दो छ। बिरामीको चाप बढेपछि खालि प्यासेजमा राखेर संक्रमितको उपचार भइरहेको छ। अहिलेसम्म डेंगुको औषधि अथवा खोप नेपालमा उपलब्ध छैन। तर सुरुवाति लक्षणका आधारमा चिकित्सकले डेंगु निको पार्न सक्छन्।
"अवैध चुनढुंगा उत्खनन, करोडौं राजस्व छली","खानी उत्खनन तथा ओसार पसार गर्न खोलिएका रोल्पा चुनढुंगा प्रालि र शिवस्वरूप माइनिङ प्रालिको नाममा अवैध खानी उत्खनन गरी घोराही सिमेद्वारा राजस्व ठगी। काठमाडौं : रोल्पाको त्रिवेणी गाउँपालिकाको घोराही सिमेन्ट प्रालिले अवैध खानी उत्खनन गरी करोडौं राजस्व छली गरेको रहस्य खुलेको छ। खानी उत्खनन तथा ओसार पसार गर्न खोलिएका रोल्पा चुनढुंगा प्रालि र शिव स्वरूप माइनिङ प्रालिको नाममा अवैध खानी उत्खनन गरी घोराही सिमेन्टले करोडौं राजस्व ठगी गरेको हो। रोल्पा चुनढुंगा र शिवस्वरूप माइनिङ प्रालिले बाटो बनाउने नाममा ९० लाख टन चुनढुंगा उत्खनन गरेको तथ्य खानी तथा भूगर्व विभागको स्थलगत अनुगमनमा भेटिएको थियो। खानी विभागका माइनिङ इन्जिनियर सुवास महतले रोल्पा चुनढुंगाको नाममा अवैध चुनढुंगा उत्खनन गरेको भनी ९० लाख टन चोरी पैठारी गरी राजस्व छली गरेको भन्दै कानुनी कारबाही गर्न सिफारिस गरिएको थियो। खानी विभागले रोल्पा चुनढुंगा प्रालिसँग ९० लाख टन राजस्व संकलन गर्नुपर्ने ९० हजार टन चुनढुंगाको मात्रै उठाएका देखिएको छ । उद्योगी र कर्मचारीको मिलोमतोमा चुनढुंगाको रोयल्टी रकम कम उठाएको देखिएको छ। विभागले २०७८ चैत २४ गते रोल्पा चुनढुंगा खानी प्रालिलाई रोयल्टी रकम जफत र जरिवानाबापत दस्तुर दाखिला गर्न माइनिङ इन्जिनियर सुवास महत लेखेको पत्रमा ९० लाख १७५२ टन चुनढुंगा उल्लेख गरिएको छ। तर, खानी तथा भूगर्भ विभागका महानिर्देशक रामप्रसाद घिमिरेले सर्वोच्च अदालतमामा प्रस्तुत गरेको लिखित जवाफमा ९० हजार १७५२ टन (अदालतबाट लिएको लिखित जवाफ) उल्लेख गरिएको छ। घोराही सिमेन्टले प्रतिटन ६० रुपैयाँको दरले ५५ करोड र १५ करोड तथा जरिवाना गरी ७० करोड र गाउँपालिकाको ५ करोड रुपैयाँ राजस्व ठगी गरेको देखिएको छ। स्थलगत अध्ययन गर्ने इन्जिनियर महतको प्रतिवेदनलाई लत्याएर नब्बे लाख टनको ठाउँमा नब्बे हजार टन उत्खनन भएको भनी घोराई सिमेन्टको मिलेमतोमा खानी विभागले स्थलगत अध्ययनलाई तोडमोड गरेको छ। अवैध खानी उत्खनन गरेको विरुद्व मुद्दाउपर सर्वोच्च अदालतको प्रतिउत्तरमा खानी विभागका महानिर्देशक घिमिरेले नब्बे हजार मात्र उत्खनन भएको उल्लेख गरिएको छ। रोल्पा सिमेन्ट प्रालिको नाममा दर्ता भएको उक्त खानीको अवैध उत्खनन गर्ने रोल्पा चुनढुंगा र शिवस्वरूप माइनिङ प्रालिको दर्ता खारेज गर्न सक्ने कानुनी प्रावधान छ। तर, विभागले अवैध पैठारी गरेमा दर्ता खारेजी वा जरिवाना गर्न सक्ने कानुनी प्रावधान रहे पनि रोल्पा चुनढुंगा र शिव स्वरूप प्रालिलाई उल्टै जोगाउने प्रपञ्च गरिएको छ। घोराही सिमेन्टले करोडौं राजस्व ठगी गर्दासमेत कानुनी कारवाही गर्न खानी विभागले कुनै चासो दिएको छैन। त्यसबाट करोडौं राजस्व छली हुँदै आएको छ।अवैध खानी उत्खनन गरी पैठारी गरेमा सम्बन्धित कम्पनीको इजाजतपत्र खारेज गर्न सक्ने कानुनी प्रावधान रहेको छ। त्यस विषयमा त्रिवेणी गाउँपालिका र लिज दर्ता वाला कम्पनीले पटकपटक खानी विभागलाई निवेदन दिएको थिए। विभागले कुनै सुनुवाइ नगरी घोराही सिमेन्टलाई उन्मुक्ति दिने कोसिस गर्दै आएको देखिएको छ। स्थानीय गाउँपालिकाले घोराही सिमेन्टले अवैध चुनढुगा उत्खनन र पैठारीको विषयमा कानुनी कारबाही गर्न सम्बन्धित निकाएको पटकपटक ध्यान आकर्षण गराउँदै आएको छ। अवैध चुनढुंगाको उत्खनन गरी चोरी पैठारी रोक्ने काममा विभागको दायित्व हो। तर, यसमा चोरी पैठारीको परिमाण घटाएर विभागले राजस्व छलीमा प्रोत्साहन गरेको देखिन्छ।"
चट्याङ लागेर एकजनाको मृत्यु,विराटनगर : मोरङको मिक्लाजुङमा चट्याङले लागेर मंगलबार राति एकजनाको मृत्यु भएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले झापाको दमक नगरपालिका४ का ३६ वर्षीय कुमार मोतेको मृत्यु भएको जानकारी दिए । घर बनाउने मिस्त्री रहेका मोते मिक्लाजुङ गाउँपालिका३ तेह्रथुमे टोल बस्ने र नातामा सोल्टी पर्ने भक्तबहादुर नेपालीको घरमा आएका थिए । नेपालीको घर बनाउन आएका उनको चट्याङले लागेर ज्यान गएको प्रहरीले जनाएको छ । नेपालीको घरको भान्सा कोठाअगाडि उभिएको अवस्थामा राति १० बजेतिर परेको चट्याङले लागेर मोते बेहोस भइ ढलेको डीएसपी बस्नेत बताउँछन् । घाइते अवस्थाका मोतेलाई उपचारका लागि दमक अस्पताल पुर्याउनसाथ चिकित्सकले मृत घोषित गरेका हुन् ।
अग्नि सापकोटाविरुद्धको मुद्दामा सर्वोच्चले आज निर्णय सुनाउने,"काठमाडौं : सर्वोच्च अदालतमा नेकपा (माओवादी केन्द्र) का उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा सर्वोच्च अदालतले आज फैसला सुनाउने भएको छ। अदालतको संवैधानिक इजलासमा सापकोटाविरुद्धको मुद्दाको निर्णय सुनुवाइका लागि पेशी तोकिएको छ। यसअघि सापकोटाविरुद्ध मुद्दाको निर्णय सुनाउने मिति पटकपटक तोकिए पनि संवैधानिक इजलासले निसुको मिति सार्दै आएको छ। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश विश्वम्भरप्रसाद श्रेष्ठ, प्रकाशमान सिंह राउत,सपना प्रधान मल्ल,प्रकाशकुमार ढुङ्गाना र कुमार रेग्मीको पूर्ण इजलासले सापकोटाविरुद्ध मुद्दाको निर्णय सुनाउने भएको हो। संवैधानिक इजालसमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा,कनकमणि दिक्षीत र सुशिल प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मङ्सिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। त्यसअघि विसं २०७२ चैत २२ गते सर्वोच्च अदालतका तत्कालीन न्यायाधीश सुशीला कार्की र ओमप्रकाश मिश्रको संयुक्त इजलासले मुद्दा संवैधानिक इजलासमा हेरिने आदेश दिएको थियो। उक्त आदेशपछि तत्कालीन प्रधानन्यायाधीश चोलेन्द्रशम्शेर राणा,न्यायाधीशहरू दीपककुमार कार्की, केदारप्रसाद चालिसे, मीरा खड्का र हरिकृष्ण कार्कीको संवैधानिक इजलासले नेता सापकोटाविरुद्ध द्वन्द्वकालमा काभ्रेका अर्जुन हत्याको घटनामा उक्त आयोगमा परेको उजुरीको प्रतिलिपी मगाउन आदेश जारी गरेको थियो।"
"इजरायली आक्रमणमा लेबनानमा हालसम्म ५५८ जनाको मृत्यु, १८०० भन्दा बढी घाइते","लेबनानको स्वास्थ्य मन्त्रालयले सोमबारदेखि इजरायली हवाई आक्रमणमा ५० बालबालिकासहित ५५८ जनाको मृत्यु भएको जनाएको छ । स्वास्थ्य मन्त्रालयका अनुसार यी आक्रमणमा १८०० भन्दा बढी व्यक्ति घाइते भएका छन् । लेबनानका स्वास्थ्यमन्त्री फिरास अबियादले भने, 'आक्रमणमा १८३५ जना घाइते भएका छन् । घाइतेहरूको हेरचाह गर्न मेडिकल स्टाफले आफ्नो क्षमताभन्दा बाहिर काम गरेका छन्। स्वास्थ्य क्षेत्रलाई हाम्रो सहयोगको खाँचो छ । हामी आशा गर्छौं कि आउने समय खराब नहोस्।' चार स्वास्थ्यकर्मीहरू पनि इजरायली आक्रमणमा मारिएको उनले बताए। अस्पताल र एम्बुलेन्समा भएको आक्रमणमा परेर उनीहरुको मृत्यु भएको अबियादले बताए। लेबनानका प्रधानमन्त्री संयुक्त राष्ट्र संघको बैठकमा भाग लिन अमेरिका जाने लेबनानका प्रधानमन्त्री नजिब मिकातीले आफू संयुक्त राष्ट्रसंघको महासभामा भाग लिन न्युयोर्क जाने बताएका छन् । यसअघि मिकातीले इजरायली आक्रमणलाई ध्यानमा राख्दै यो भ्रमण रद्द गरेका थिए । त्यस्तै इजरायली सेनाले हतियार गोदामहरू भएका भवनहरूमा आक्रमण गरेकोमा आफू विश्वस्त रहेको बताएको छ। बीबीसी"
रातमाटा स्वास्थ चौकीबाट एक्सरे सेवा सुरू,"सिन्धुली : सिन्धुलीको सुनकोशी गाउँपालिका ३ मा रहेको झाँगाझोली रातमाटा स्वास्थ चौकीमा एक्सरे सेवा सुरू भएको छ । गाउँपालिकाले एक्सरे मेसिन खरिद र मेसिन राख्ने भवनको निर्माण गरेपछि गाउँको स्वास्थ्य चौकीबाटै उक्त सेवा सुरू भएको हो । गाउँपालिकाकी अध्यक्ष दिपा बोहोरा दाहालले एक कार्यक्रमका बीच उक्त एक्सरे सेवाको सुभाम्भ गरेकी हुन् । गाउँकै स्वास्थ्य चौकीमा एक्सरे सेवा सुरू भएपछि स्थानीयहरू लाभान्वित बनेका छन् । स्वास्थ चौकीमा एक्सरे सेवा सुरू भएपछि यो सेवा लिन धुलिखेल, काठमाडौंलगायत अन्यत्र जानुपर्ने बाध्यता हटेको स्थानीयले प्रतिकृया दिएका छन् । यसैबीच उक्त स्वास्थ्य चौकीलाई १५ शैयाको अस्पतलाको रुपमा विकास गरिने गाउँपालिकाकी अध्यक्ष दाहालको भनाइ छ । १५ शैयाको अस्पताल निर्माणका लागि स्वास्थ्य मन्त्रालयले भवन निर्माणमा बजेट विनियोजन गरिदिएपछि स्वास्थ्य चौकीलाई स्तरोन्नती गर्न लागिएको हो । गाउँपालिकाले स्वास्थ्य चौकीलाई स्तरउन्नति गरी १५ शैयाको आधारभूत अस्पताल निर्माणका लागि आवश्यक प्रकृया सुरु गरिसकेको छ,अध्यक्ष दाहालले भनिन्,भवन निर्माणको काम समेत यसै वर्षबाट सुरु हुनेछ । उनका अनुसार अर्थ मन्त्रालयले सुनकोशीसहित देशभरका ३ सय ९६ वटा १५ शैयाको आधारभूत अस्पताल बनाउन संघीय सरकारले कूल ५१ अर्ब ८४ करोड ५५ लाख ८९ हजार रूपैयाँ बजेट सुनिश्चित गरेको छ । हालको भौतिक संरचनामा १५ शैयाको आधारभुत अस्पताल संचालन गर्न सम्भव नभएपछि सिन्धुली क्षेत्र नम्बर दुईका प्रतिनिधिसभा सदस्य राजन दाहाल,सुनकोशी गाउँपालिकाकी अध्यक्ष दिपा बोहोरा दाहाल, उपाध्यक्ष कपिल कुमार कोइरालालगायतले अस्पताल भवन निर्माणका लागि पहल थालेका थिए ।"
काठमाडौं महानगरले भन्यो : गुणस्तहीन सामान र अंकित मूल्यभन्दा बढी लिएर बिक्री गरे कारबाही हुन्छ,"महानगरले सामान, वस्तु तथा सेवा खरिद गर्दा समस्या परे वा उजुरीको गर्न लागि ११८० मा सम्पर्क गर्न अनुरोध गरेको छ। काठमाडौं : काठमाडौं महानगरपालिकाले व्यापार व्यवसाय गर्ने व्यक्ति, कम्पनी तथा निकायहरुलाई मूल्य सूची पसलको अग्रभागमा राख्न सचेत गराएको छ। महानगरपालिकाले आज एक सूचना जारी गर्दै महानगर क्षेत्रभित्र सञ्चालित खुद्रा तथा थोक बिक्रीस्थल (पसल) बाट बिक्री वितरण गरिने वस्तु तथा सेवाहरुका बारेमा मूल्यसूची बनाएर पसलको अग्रभागमा सबैले देख्ने गरी राख्न आग्रह गरेको हो। चाडपर्वमा ग्राहक ठगिनसक्ने भएकाले महानगरले सूचना जारी गरेको हो। यसैगरी महानगरले महानगरले अंकित अधिकतम मूल्यभन्दा बढी मूल्य नलिन, वस्तुको उपभोग मिति ख्याल गर्न तथा खाद्य, पेय तथा अन्य वस्तुको गुणस्तर, शुद्धता र स्वच्छता कायम राख्न सचेत गराएको छ। अनुगमनका क्रममा सूचना विपरीत कसैले कुनै वस्तु वा सेवा बिक्री वितरण गरेको पाइएमा, उजुरी परेमा वा गुनासो प्राप्त भएमा यस कार्यालयबाट खटिने अनुगमन टोलीका सदस्य वा कार्यालयबाट प्रचलित कानुनबमोजिम कारबाही गरिने महानगरले चेतावनी दिएको छ। महानगरले स्वच्छ, गुणस्तर तथा सुपथ सामान प्राप्त गर्न सबै उपभोक्ताहरूलाई अवस्था जाँचेर मात्र सामान, वस्तु तथा सेवा खरिद गर्न र केही समस्या परे वा उजुरीको गर्न लागि ११८० मा सम्पर्क गर्न अनुरोध गरेको छ।"
राष्ट्रसंघमा इरानी राष्ट्रपतिले भने : इजरायललाई रोक्नु पर्छ नत्र विश्वमा युद्ध हुन्छ,"इरानका राष्ट्रपति मसुद पजाकियानले मंगलबार संयुक्त राष्ट्रसंघको महासभालाई सम्बोधन गर्दै इजरायललाई रोकेन भने विश्वमा नै युद्धको खतरा भएको बताएका छन्। उनले इरानले उक्त क्षेत्रमा तनाव बढ्न सक्ने सम्भावना भएकोले लेबनानमा इजरायलले गरेको आक्रमणको ततकाल जवाफ नदिने बताए। पाजास्कियानले इजरायललाई रोक्न आवश्यक रहेको बताउँदै भने, 'इजरायललाई रोकिएन भने सम्पूर्ण मध्यपूर्व र त्यसपछि विश्व नै युद्धको चपेटामा पर्नेछ।' उनले गाजामा तुरुन्तै हिंसा रोक्न र स्थायी युद्धविराम लागू गर्न अन्तर्राष्ट्रिय समुदायलाई अपील गरे। ७० वर्षीय इरानी नेताले अन्तर्राष्ट्रिय मञ्चमा आफ्नो विचार व्यक्त गरेको यो पहिलो पटक हो। इब्राहिम रायसीको मृत्युपछि पज्कियान जुलाईमा इरानको राष्ट्रपति बनेका थिए । इरानी राष्ट्रपतिले इजरायलले गाजामा नरसंहार गरेको आरोप लगाएका छन् । उनले गाजामा विगत ११ महिनामा ४१ हजार निर्दोष मानिसको निर्ममतापूर्वक हत्या भएको बताए । तीमध्ये अधिकांश महिला र बालबालिका थिए । पछिल्लो एक वर्षमा इजरायलको वास्तविकता विश्वसामु खुलासा भएको उनको आरोप छ। उनले इजरायलले इरानी वैज्ञानिक, कूटनीतिज्ञ र उनीहरूका पाहुनाको पनि हत्या गरेको आरोप लगाए ।"
जहाँ गर्भवतीलाई दिइन्छ टेलिफोनबाटै परामर्श,"वीरेन्द्रनगरका गर्भवती आमालाई सरकारले तोकेअनुसार अनिवार्य चारपटक गर्भ जाँचमा एक हजार रुपैयाँ र निःशुल्क एम्बुलेन्स सेवा उपलब्ध दैलेख : कर्णालीको राजधानीसमेत रहेको सुर्खेतको वीरेन्द्रनगर नगरपालिकाका नगरप्रमुख मोहनमाया ढकाल सोमबार सहरी स्वास्थ्य केन्द्र दौलतपुर पुगिन् । वीरेन्द्रनगर२ मा रहेको उक्त केन्द्रबाट पुगेर नगरप्रमुख ढकालले गर्भावस्थामा रहेकी स्थानीय नर्मा थापालाई फोन गरिन् । नगरप्रमुख ढकालले थापाको स्वास्थ्य अवस्थाबारे जानकारी लिइन् । नियमित गर्भ जाँच गरे, नगरेकोबारे जानकारी सोधिन् । प्रसूति सेवाका जाने ठाउँ थाहा भए नभएको बुझिन् । पोषणको स्थितिबारे समेत जानकारी लिइन् । उनले थापालाई गर्भावस्थामा केही समस्या आए ढुक्कसँग स्वास्थ्य संस्थामा आएर नगरपालिकाले दिने सुविधा लिन आग्रह गरिन् । यसरी नै हरेक गर्भवतीसँग फोनबाटै भलाकुसारी गर्ने सेवा अब वीरेन्द्रनगरका १६ वटै वडाबाट कार्यान्वयनमा आउनेछ । नगरपालिकाले गर्भवती तथा सुत्केरी आमालाई घरमै स्वास्थ्य सेवा प्रदान गर्न हेलो गर्भवती आमा कार्यक्रम कार्यान्वयनमा ल्याएको हो । यो कार्यक्रमअन्र्तगत अब हरेक हप्ता गर्भवती तथा सुत्केरी आमाहरूलाई दक्ष स्वास्थ्यकर्मीहरूले फोन गर्ने छन् । स्वास्थ्यकर्मीले फोनबाटै आवश्यक सल्लाह, सुझाव तथा परामर्श दिनेछन् । नियमित गर्भजाँच, रगत जाँच, भिडियो एक्सरे, पिसाब तथा आवश्यक जाँच पड्ताल, खोप, पोषण तथा सरसफाइ, गर्भवती अवस्थामा देखापर्ने खतराका चिह्नहरू, प्रसूति पूर्वको तयारीका साथै अन्य स्वास्थ्य सेवा गर्भवती तथा आमालाई टेलिफोनमार्फत घरमै सेवा दिने उद्देश्यले कार्यक्रम कार्यान्वयन गरिएको नगरप्रमुख ढकालले बताइन् । वीरेन्द्रनगरमा रहेका गर्भवती आमाहरूलाई सरकारले तोकेअनुसार अनिवार्य चार पटक गर्भ जाँचमा एक हजार रुपैयाँ र निःशुल्क एम्बुलेन्स सेवा उपलब्ध गराईरहेका छाँै, नगरप्रमुख ढकालले भनिन्, गर्भावस्थामा रहेका महिलाले जाँच गर्न स्वास्थ्य संस्थामा आउने समय बिर्सिएर छुट्न थालेपछि नयाँ कार्यक्रम थालनी गरेका हौं । महिला स्वास्थ्य स्वयम्सेविकामार्फत १६ वटा वडामा रहेका गर्भवती आमाहरूको पूर्ण विवरण स्वास्थ्य केन्द्रहरूमा राखिएको छ । सोही विवरण हेरेर हप्ता तथा जाँच गर्ने समयमा स्वास्थ्य संस्थाबाट स्वास्थ्यकर्मीले गर्भवतीलाई टेलिफोनमार्फत आवश्यक सरसल्लाह तथा परामर्श दिने व्यवस्था मिलाइएको छ । चार पटक गरिने गर्भ जाँचलाई बढाएर सरकारले आठ पटक गर्नुपर्ने अनिवार्य प्रोटोकल लागू गरेपछि यसबाट छुट्न सक्ने सम्भावित आमा र बच्चाको स्वास्थ्यलाई मध्यनजर गरेर टेलिफोनबाटै परामर्श दिन थालिएको नगरप्रमुख ढकालको भनाइ छ । नयाँ प्रोटोकल लागू भएपछि यसको जानकारी नुहुनु र जाँच गराउने समय बिर्सिनेलगायतका कारणले गर्भवती महिलाहरू स्वास्थ्य संस्थामा जाँच गराउन नआउने भएपछि स्वास्थ्य संस्थाबाटै सम्पर्क गरी सेवा दिने प्रणालीको विकास गरिएको हो, नगरप्रमुख ढकालले भनिन् । नगरपालिकाले यसअघि चार पटकसम्म जाँच गर्न आउने गर्भवतीलाई प्रोत्साहनस्वरूप एक हजार र निःशुल्क एम्बुलेन्स सेवा दिँदै आइएको थियो । नगरपालिकाका १६ वडामा २० वटा स्वास्थ्य केन्द्रहरू छन् । नगरपालिकाले यी स्वास्थ्य संस्थाबाट हालसम्म २ सय ८४ जना गर्भवती आमालाई सुत्केरी हुन निःशुल्क एम्बुलेन्स सेवा प्रदान गरेको छ । आठपटक गरिने जाँचमा भने अधिकांश गर्भवती महिलाहरू छुट्न थालेपछि नयाँ रणनीति लिएको नगरपालिकाले जनाएको छ । कार्यक्रमले आर्थिक रूपमा विपन्न महिलाहरूलाई आवश्यकताका आधारमा घरमै सेवा लिनसमेत सहज हुनेछ । नगरपालिकाले हालसम्म पाँच हजार गर्भवती तथा सुत्केरी आमालाई प्रत्येक महिना टेलिफोनमार्फत गर्भावस्थाका जोखिमका कारण हुन सक्ने अकाल मृत्युलाई रोक्न परामर्श सेवा दिएको छ । सुत्केरी हुनका लागि बर्थिङ सेन्टरसम्म पुग्न नगरपालिकाले निःशुल्क एम्बुलेन्स सेवा दिएको नगरपालिकाको जनस्वास्थ्य शाखाका प्रमुख भूपेन्देव गिरीले बताए । २ सय १२ जना गर्भवतीको भिडियो एक्सरे, १ सय ७२ जनालाई नगरप्रमुख पोषण कोशेली प्रदान गरिएको छ, गिरीले भने ।"
"झापामा ट्रक जलाएको आरोपमा ९ जना पक्राउ, दुई जनामाथि ज्यान मुद्दा","झापा : झापामा दुई वटा भारतीय ट्रक जलाएको आरोपमा दुर्गा प्रसाईका ९ जना समर्थक पक्राउ परेका छन्। पक्राउ पर्नेहरूमा राष्ट्र राष्ट्रियता धर्म संस्कृति नागरिक बचाउ महाअभियानको भ्रातृ संस्था नागरिक प्रतिरक्षा बल (पीडीएफ)का झापा संयोजक ४० वर्षीय भीम तुम्बापो लिम्बू, महाअभियानका जिल्ला सहसचिव ३३ वर्षीय सुरेश चौधरी, हल्दिवारीका विवश लिम्बू, वीरबहादुर गुरुङ, खेमराज दाहाल, बिर्तामोडका उदय लिम्बू, बुद्धशान्तिका बलिहाङ लिम्बू, अर्जुनधाराका रुद्र भुजेल र मेचीनगरका राजेश महत रहेको जनाइएको छ। प्रहरीले झापा संयोजक तुम्बापोलाई मंगलबार दिउँसो शिवसताक्षी१ स्थित धरमपुर बजारबाट र चौधरीलाई सोमबार दिउँसो साढे ४ बजे बिर्तामोड ७ स्थित गरामनिबाट पक्राउ गरेको थियो। त्यस्तै अन्य सातलाई बिर्तामोडस्थित नयाँ बस पार्कबाट गएराति १ बजे पक्राउ गरिएको प्रहरीले जनाएको छ। उनीहरू स्कोरपियो गाडी चढेर काठमाडौँ भाग्न खोज्दा जिल्लाको टोलीले पक्राउ गरेको जनाइएको छ। झापा संयोजक तुम्बापो र चौधरीमाथि आपराधिक उपद्रव र ज्यान मार्ने उद्योगको मुद्दा चलाइएको छ। झापा जिल्ला अदालतबाट ५ दिनको म्याद थप गरी थप अनुसन्धान कार्य अघि बढाइसकेको प्रहरी कार्यालय झापाका डीएसपी कृष्णकुमार चन्दले जानकारी दिए। पक्राउ परेका अन्य व्यक्तिहरुको बारेमा अनुसन्धान भइरहेको उनको भनाइ छ। राष्ट्र, राष्ट्रियता, धर्म, संस्कृति र नागरिक बचाउ महाअभियानका संयोजक तथा मेडिकल व्यवसायी दुर्गा प्रसाई पक्राउ परेसँगै पक्राउ परेका उनीहरूले कनकाई नगरपालिका८ स्थित पूर्वपश्चिम राजमार्गको बिरिङ खोलाको पुलमा युपी ५७ एटी ४४९३ नम्बरको र बिर्तामोड नगरपालिका ६ गिरीबन्धु टी इस्टेटस्थित पूर्वपश्चिम राजमार्गमा डब्लुबी ७३ इ ३०५६ नम्बरको भारतीय मालवाहक ट्रकमा आगजनी गरेका थिए। साथै ट्रक चालकलाई समेत ज्यान मार्ने प्रयास गरेको आरोप लगाइएको छ।"
"उपप्रधानमन्त्री पौडेल र चीनका उपप्रधानमन्त्री हि लिफेङबीच भेट, परियोजना कार्यान्वयनबारे छलफल","काठमाडौं : उपप्रधानमन्त्री एवं अर्थमन्त्री विष्णुप्रसाद पौडेल र चीनका उपप्रधानमन्त्री हि लिफेङबीच चीनको राजधानीमा बेइजिङमा भेटवार्ता भएको छ। उपप्रधानमन्त्रीद्वयबीच झण्डै एक घण्टा भएको भेटमा दुई देशका आपसी हित र सहयोगबारे छलफल भएको हो। भेटका क्रममा चीनका उपप्रधामन्त्री हि लिफेङले चीन सरकारको तर्फबाट विगतमा गरिएका घोषणा एवं सहमति बमोजिम सहयोगका परियोजनाहरुको कार्यान्वयनलाई तीव्रता दिने बताए। उनले आगामी दिनमा नेपाललाई थप सहयोग गर्ने प्रतिबद्धता जनाए। उपप्रधानमन्त्री एवं अर्थमन्त्री पौडेलले केरुङकाठमाडौं रेल निर्माण, टोखा छहरे सुरुङ मार्ग, किमाथाङ्काहिले, हिल्सासुर्खेतभुरीगाउँ सडक, मदन भण्डारी विज्ञान तथा प्रविधि विश्वविद्यालय, दमक औद्योगिक पार्क लगायतका पूर्वाधार निर्माणलाई अघि बढाउन अनुरोध गरे। त्यसैगरी चीनका विभिन्न शहरबाट भैरहवा र पोखरा अन्तर्राष्ट्रिय विमानस्थलमा सिधा हवाइ सेवा विस्तारका लागि सहयोग गर्न पनि आग्रह गरे। भ्रमण टोलीमा रहेका अर्थ मन्त्रालयका प्रवक्ता महेश भट्टराईले नेपालको तर्फबाट गरिएको अनुरोधका विषयप्रति चीन सरकार सकारात्मक रहेको र कामहरु अघि बढाउने प्रतिबद्धता व्यक्त भएको जानकारी दिए। भेटवार्तामा नेपालका तर्फबाट उपप्रधानमन्त्री एवं अर्थमन्त्री पौडेल, चीनका लागि नेपालका कार्यबाहक राजदूत सुरेन्द्र यादव, अर्थ मन्त्रालयका प्रवक्ता भट्टराई, प्रधानमन्त्री तथा मन्त्रिपरिषद्को कार्यालयका अधिकारीहरु सहभागी थिए। चीन सरकारको तर्फबाट उपप्रधानमन्त्री हि लिफेङ, यातायात मन्त्री लि स्याओफङ, बेइजिङ महानगरका मु फङ, नेशनल रेलवे एडमिनिस्ट्रेसनका प्रमुख फे दोङ विङ, नागरिक उडड्यन प्रमुख सोङ च्योङ लगायतका अधिकारी सहभागी थिए।"
हिरासतबाटै कैदी किन भाग्छन् ?,"जिल्लाको सुरक्षा अवस्था यति धेरै बिग्रिएको छ कि २४ घण्टा प्रहरीको निगरानी हुने जिल्ला प्रहरी कार्यालयबाट नै कैदी भाग्छन् । योभन्दा बढी अरु के सूरक्षा चुनौती हुन सक्छ । जनकपुरधाम : जिल्ला प्रहरी कार्यालय धनुषाको हिरासत कक्षबाट सोमबार बिहान सवा ३ बजे १० जना कैदी फरार भए। धनुषा प्रहरीको नयाँ भवनको १० फिट माथिको भेन्टिलेसनको रड काटेर उनीहरू फरार भएका हुन्। सयौंको सुरक्षा घेराबाट कैदीहरू सहजै भाग्न सफल भएको घटनाले सुरक्षा अवस्थाप्रति चिन्ता व्यक्त गरिएको छ। प्रहरीको हिरासत कक्षबाट भाग्नेमा जनकपुरधाम उपमहानगरपालिका २० रुपैठा घर भई हाल काठमाडौं चाबहिल गणेश मन्दिरनजिक बस्ने २५ वर्षीय अमित कुमार झा (लागुऔषध), धनुषाको विदेह नगरपालिका ७ गिद्धाका २६ वर्षीय रञ्जित मण्डल (लागुऔषध), सोही स्थान बस्ने २४ वर्षीय रोशनकुमार मण्डल, सिरहाको सिरहा नगरपालिका १३ का ३३ वर्षीय अभाष्कर कुमार यादव (लागुऔषध) र धनुषाको औरही नगरपालिका२ का २३ वर्षीय विशाल मुखिया भागेका थिए। यसैगरी भाग्नेमा धनुषा जिल्ला जनकपुरधाम उपमहानगरपालिका १ का १७ वर्षका सुमित मेस्तर नाबालक (अभद्र व्यवहार), धनुषाकै नगराइन नगरपालिका २ का १८ वर्षीय मनिष मण्डल (अभद्र व्यवहार) र धनुषा जिल्ला जनकपुरधाम उपमहानगरपालिका ४ का २२ वर्षीय विक्की कार्की रहेको जिल्ला प्रहरी कार्यालय धनुषाले जनाएको छ। हिरासतबाट फरार अभियुक्त सबै पक्राउ परिसकेका छन्। चौबिसै घण्टा सुरक्षाकर्मीको चौघेरामा रहने हिरासतबाटै उनीहरू कसरी भागे ? १० जना थुनुवा भागुन्जेल प्रहरीले किन चाल पाएनन् ? प्रहरीको मिलेमतो बिना यस्तो सम्भव छ त ? यसबारे प्रहरीले चित्तबुझ्दो जवाफ दिन सकेको छैन। हिरासत कक्षको ड्युटीमा प्रहरी सहायक निरीक्षकको कमान्डमा ७ सदस्यीय टोली रहने गरेको स्रोतको दाबी छ। यद्यपि १० जना थुनुवा प्रहरीकै अगाडिबाट भागेको घटनामा चरम लापरबाही हुनसक्ने भन्दै मधेस प्रदेश प्रहरी कार्यालय जनकपुरधामले छानबिन समिति गठन गरेर अनुसन्धान सुरु गरेको डीआईजी लालमणि आचार्यले बताए। सुरक्षा कमजोरीका विषयमा छानबिन गरेर दोषीमाथि आवश्यक कारबाहीका लागि केन्द्रीय प्रहरी प्रधान कार्यालयलाई सिफारिस गरिने पनि डीआईजी आचार्यले जानकारी दिए। समितिले थुनुवा फरार भएको समयमा ड्युटीमा रहेका प्रहरीको भूमिका लगायतका विषयमा अनुसन्धान गर्ने छ। थुनुवाको हिरासत ब्रेक यो पहिलो घटना भने होइन । यसअघि इलाका प्रहरी कार्यालय महेन्द्रनगरबाट ६ जना कैदी पर्खाल फोडेर भागेका थिए । उनीहरूलाई कैयौं सातापछि प्रहरीले पुनः पक्राउ गरेको थियो । सोही घटना घटेको एक हप्ता नबित्दै जिल्ला प्रहरी कार्यालयका अनुसार इलाका प्रहरी कार्यालय सबैलाको नियन्त्रणमा रहेका एक थुनुवा प्रहरी भ्यानबाट हाम फालेर फरार भएका थिए । जबर्जस्ती करणी मुद्दामा थुनामा रहेका सबैला नगरपालिका १३, किरतपुरका राजाबाबु मुखिया फरार भएका थिए । हिरासतको कमजोर संरचना र प्रहरीको लापरबाही एकपछि अर्को गर्दै हिरासत ब्रेक का घटनाले मुख्य गरी दुई विषय इंगित गरेको पूर्वडीआइजी हेमन्त मल्ल बताउँछन् । उनका अनुसार यस्तो घटनामा हिरासतको कमजोर संरचना र प्रहरीको लापरबाहीमध्ये एउटाले मुख्य भूमिका खेलेको हुन्छ । अहिलेसम्म भागेका थुनुवाको अवस्था हेर्ने हो भने हिरासतलाई दोष लगाएर उन्मुक्ति हुने अवस्था देखिँदैन । अधिकांश घटनामा प्रहरीको लापरबाही देखिएको भन्दै आलोचनासमेत हुने गरेको छ । धनुषामा भएको अधिकांश थुनुवा घटना हिरासतबाट निकै चलाखीपूर्ण तरिकाले थुनुवा भागेको घटनाले पनि प्रहरीको लापरबाहीलाई पुष्टि गर्छ । चोरी मुद्दाका अभियुक्तले म्याद थप गर्न अदालत लगेका बेला अदालतको शौचालयमा उनीहरूका साथीले पूर्व योजनाअनुसार ह्याक्सो ब्लेड राखिदिएका थिए । सोही ह्याक्सो ब्लेड शरीरमा लुकाएर हिरासतसम्म पुग्न सफल भएकाले ग्रिलको रड काटेर भाग्न सफल भएको स्रोतको दाबी छ । अदालतबाट म्याद थप गरेर लगिसकेपछि उनीहरूको शरीर खानतलासी गरिएको भए यस्तो अवस्था आउने थिएन । तर, प्रहरीले यति सामान्य कुरामासमेत ध्यान नदिँदा उनीहरू हिरासत तोडेर भाग्न सफल भएका थिए । प्रहरीले गरेको विभागीय कारबाहीले ड्युटीमा रहेका प्रहरीको सामान्य गल्ती भएको कुरालाई पुष्टि गर्छ । यसरी प्रहरीकै सुरक्षा घेराभित्र पटकपटक कैदीबन्दी भाग्ने क्रम भने रोकिएको छैन । यस्ता घटनामा प्रहरीकै मिलेमतो हुन सक्ने आशंका उब्जिएको नागरिक समाजका अगुवा महाशंकर ठाकुर बताउँछन् । हिरासत खाली गरेर भागे हिरासत कक्षमा रहेका १० जना थुनुवामध्ये भेन्टिलेसन फोडेर सबै निस्किएर भागे पनि १ जनालाई प्रहरीले पक्राउ गरेको स्रोतले जनाएको छ । हिरासतबाट फरार भएका सबै थुनुवाहरू लागऔषध र चोरी मुद्दाका अभियुक्त हुन । जिप्रका धनुषाको नयाँ भवनको १० फिटमाथि पुगेर भेन्टिलेटरको रड काटेर थुनुवाहरू फरार भएका थिए । थुनुवाहरूले रड काट्न ह्याक्सो ब्लेडको प्रयोग गरेको स्रोतको दाबी छ । थुनुवा कक्षमा रड काट्न ह्याक्सो ब्लेडको पहुँचको विषयमा पनि अनुत्तरित प्रश्न उठिरहेको छ । थुनुवा कक्ष जस्तो संवेदनशील स्थानमा चौबिसै घण्टा प्रहरी तथा सीसीटिभीको निगरानी रहेको स्थानमा यस्तो लापरबाही प्रहरीका लागि चुनौतीको विषय भएको नागरिक समाजका अगुवा ठाकुरको भनाइ छ । थुनुवाहरूको कक्षसम्म रड काट्न प्रयोग हुने ह्याक्सो ब्लेड पुग्नु, घण्टौंसम्म रड काट्न समय लाग्ने भए पनि प्रहरीले सुईकोसम्म नपाउनु जस्ता विषय शंकास्पद छन् । यसरी भागे कैदी जिप्रका धनुषाबाट सोमबार राति भागेका कैदीले हप्ता दिनअघि नै भाग्ने योजना बनाएको रहस्य खुलेको छ । चोरी मुद्दाका एक अभियुक्तले ७ दिन अघि नै बाहिरबाट भेट्न आउने आफन्तसँग ह्याक्सो ब्लेड मगाएका थिए । ह्याक्सो ब्लेड मगाएर ५६ दिन लगाएर रड काटेको प्रहरीको प्रारम्भिक अनुसन्धानबाट खुलेको छ । झन्डै १० फिट माथिको रड काटन एकले अर्कोको काँधमा चढेर पालैपालो रड काटेको अनुसन्धानमा संलग्न एक अधिकृतले जानकारी दिए । उनले भने, घटनामा एक जना चोरी मुद्दाका अभियुक्तलाई अभद्र व्यवहारमा अनुसन्धानको लागि राखेका थियौं । उनी पटकपटक पक्राउ परेर जिप्रका आउने गरेका थिए । उनले नै रड काटेर भाग्ने योजना बनाएका हुन् । हिरासतमा झन्डै २० भन्दा बढी कैदी थिए । अनुसन्धान अधिकृतले भने, टेलिभिजनको साउन्ड ठूलो पारेर रड काटने काम गर्ने रहेछन् । रड काट्न बन्द भएपछि टिभी पनि बन्द गर्ने रहेछन् । रड काट्ने बेलामा एक जना कैदी सुरक्षाका लागि गेटमा बस्ने रहेछन् । प्रहरी अधिकारीहरू आउजाउ गरेको सूचना दिने रहेछन् । प्रहरीले कैदीको चालै नपाई ड्युटी गर्दा उक्त घटना भएको अनुसन्धान अधिकृतले बताए । ४ घण्टा ड्युटीमा बस्ने प्रहरी पनि मोबाइलमा मात्रै झुन्डिएर समय व्यतित गर्ने रहेछन्, उनले भने, प्रहरी प्रमुख पनि निगरानीका लागि त्यहाँ कहिल्यै पुग्दैनथे । अनुगमन पनि नाम मात्रैका लागि हुन्थ्यो । सुरक्षातर्फ कसैको ध्यान नै थिएन । अर्का एक प्रहरी अधिकारीले भने, जिल्लाको सुरक्षा अवस्था यति धेरै बिग्रिएको छ कि २४ घण्टा प्रहरीको निगरानी हुने जिल्ला प्रहरी कार्यालयबाट नै कैदी भाग्छन् । योभन्दा बढी अरु के सूरक्षा चुनौती हुन सक्छ ।"
एसईई ग्रेडवृद्धिमा स्याङ्जाका करिब ३४ प्रतिशत उत्तीर्ण,"स्याङ्जा : माध्यमिक शिक्षा परीक्षा (एसईई)को ग्रेड वृद्धि (पूरक)परीक्षामा स्याङ्जाका सहभागी परीक्षार्थीमध्ये करिब ३४ प्रतिशत ग्रेडेड (उत्तीर्ण) र ६६ प्रतिशत ननग्रेड भएका छन्। शिक्षा विकास तथा समन्वय इकाई प्रमुख विश्वराज आचार्यका अनुसार, एसईईको ग्रेड वृद्धितर्फ ३३ दशमलब ४८ प्रतिशत उतीर्ण भए। परिक्षार्थीमध्ये ग्रेडवृद्धिमा ७१७ जना विद्यार्थी सफल भएका छन्। सहभागीमध्ये एक हजार ४२४ जना ननग्रेडेड भए। ननग्रेडेड हुने ६६ दशमलब ५१ प्रतिशत छ। दुई हजार १४१ विद्यार्थी ग्रेड परीक्षामा सहभागी थिए। ग्रेडेड अन्तर्गत ३६ देखि ४ जिपिए ल्याउनेमा ४ जना छन्। यसैगरी, ३ दशमलब २ देखि ३ दशमलब ६ जिपिए ल्याउने १० जना छन्। यस्तै २ दशमलब ८ देखि ३ दशमलब २ जिपिए पाउने १ सय ९६ जना, २ दशमलब ४ देखि २ दशमलब ८ जिपिए प्राप्त गर्ने ४२५ जना छन्। यसैगरी, २ दशमबलदेखि २ दशमलब ४ जिपिए ल्याउने ८२ जना छन्। राष्ट्रिय नतिजाको तुलनामा स्याङ्जाको नतिजा कमजोर देखिएको र सबै विषयमा परीक्षा दिन पाउने यस वर्षको व्यवस्था अनुसार २ विषय लाग्ने विद्यार्थी भन्दा अन्य विद्यार्थीले फाइदा लिन नसकेको समन्वय अधिकारी आचार्यले बताए। एक हजार ४२४ जना अनुत्तीर्ण भएका छन्। २०८० को एसईई कक्षा १० को पूरक परीक्षा गत साउन २३ देखि ३१ सम्म सञ्चालन भएको थियो।"
"घुस लिने र दिने दुवै अख्तियारको नियन्त्रणमा, आयोगले थाल्यो अनुसन्धान","झापा : अख्तियार दुरुपयोग अनुसन्धान आयोगले घुससहित पक्राउ परेका बुद्धशान्ति गाउँपालिका २ नम्बर वडाध्यक्ष डिल्लीप्रसाद ओलीमाथि अनुसन्धान सुरू गरेको छ । आयोगको टोलीले घुस लिने वडाध्यक्ष ओली र घुस दिने भारतीय नागरिक अमरनाथ चौहान दुवैलाई नियन्त्रणमा लिएर अनुसन्धान अघि बढाएको हो । अख्तियार दुरुपयोग अनुसन्धान आयोगको कार्यालय इटहरीबाट आएको टोलीले गएराति ९ बजेसम्म इलाका प्रहरी कार्यालय बिर्तामोडमा सर्जमिन मुचुल्का उठाएर दुवै जनालाई इटहरी लगिसकेको छ । थप अनुसन्धानका लागि बुधबार काठमाडौँ लगिने आयोगका सहायक प्रवक्ता देवीप्रसाद थपलियाले जानकारी दिए । सेवाग्राही चौहानसँग ८० हजार रुपैयाँ घुस लिँदालिँदै वडा अध्यक्ष ओलीलाई विप्लव नेतृत्वको नेकपा माओवादी पार्टीका कार्यकर्ताले मंगलबार दिउँसो करिब १ बजे बिर्तामोडस्थित हनुमान कम्प्लेक्स अगाडि पक्राउ गरी प्रहरीलाई जिम्मा लगाएको थियो । सेवाग्राही चौहानले बुद्धशान्ति गाउँपालिकामा आफ्नो व्यवसाय सञ्चालनका लागि स्थानीय चतुर्भुज घिमिरेसँग सहकार्य गरेका थिए । चौहानले बुद्धशान्तिमा जग्गा खरिदका लागि घिमिरेलाई भारतीय रुपैयाँ १४ लाख ५० हजार अर्थात् नेपाली रुपैयाँ २३ लाख २० हजार दिएका थिए । सोही रकम बमोजिम घिमिरेले बुद्धशान्ति ५ मा जग्गा खरिद गरेका थिए । पछि घिमिरेले भारतीय नागरिक भएकोले चौहानलाई धोका दिएर जग्गामा आफ्नो नाममा हड्पी हाले । चौहान पीडित भएपछि न्यायका लागि बुद्धशान्ति २ नम्बर वडा कार्यालय पुगे । वडा कार्यालयको मेलमिलाप समितिले दुवै पक्षलाई बोलाएर रकम फिर्ता वा जग्गा नामसारी गरिदिने सर्तमा लिखित कागज गराएका थिए । सो कागज वडा अध्यक्ष डिल्लीप्रसाद घिमिरेकै रोहबरमा २०८० साल चैत १ गते गराइएको थियो । कागजमा भनिएको छ, चौहानले घिमिरेलाई दिएको २३ लाख २० हजार रकममध्ये घिमिरेले २ लाख २७ हजार ३ सय रुपैयाँ खर्च भएको बताएकोले बाँकी रकम २० लाख ९२ हजार ७ सय रुपैयाँ २०८१ भदौ मसान्तभित्र वडा कार्यालयको रोहबरमा चौहानलाई उपलब्ध गराउने वा खरिद गरिएको जग्गा चौहानको विश्वासिलो व्यक्तिको नाममा नामसारी गरिदिने निर्णय भएको पत्रमा उल्लेख गरिएको छ । सोही निर्णय बमोजिम घिमिरेले चौहानलाई रकम फिर्ता गर्ने हुँदाहुँदै पछि वडा अध्यक्ष ओलीले पीडित चौहानसँग रकमको बार्गेनिङ गर्न थाले । रकम उपलब्ध गराइदिने सर्तमा वडा अध्यक्ष ओलीले चौहानसँग एक लाख भारु मागेका थिए । आफू पीडित भएकोले ५० हजार भारु मात्र दिन सक्ने भनेपछि अनन्त वडा अध्यक्ष ओली उनका कुरामा सहमत भए र रकम लिने बिर्तामोड आएका थिए । यता वडाध्यक्ष ओली पक्राउ परी निलम्बनमा परेपछि अब कसलाई कार्यवाहकको जिम्मा दिने सम्बन्धमा बुद्धशान्ति गाउँपालिका कार्यालयले छलफल अघि बढाइसकेको जनाइएको छ ।"
"एकातिर जनप्रतिनिधिको खप्की, अर्कोतिर अख्तियारको तारो","स्थानीय तहमा कर्मचारी र जनप्रतिनिधिको स्वार्थको द्वन्द्व छ। जनप्रतिनिधिसँग कर्मचारीको स्वार्थमा टकराब हुन्छ। संघीयता कार्यान्वयनसँगै बनेका महानगरपालिका र उपमहानगरपालिका सहसचिव, नगरपालिकामा उपसचिव र गाउँपालिकामा शाखा अधिकृतको दरबन्दी कायम गरिएको छ। तर पछिल्लो समय झन्डै आधाजसो स्थानीय तहमा प्रमुख प्रशासकीय अधिकृत छैनन्। निमित्तकै भरमा स्थानीय तह सञ्चालित छन्। संघीय सरकारले स्थानीय सरकारहरूलाई कर्मचारी नै पठाउन सकेको छैन। नेपालमा ७ सय ५३ स्थानीय सरकार (तह) छन्। जसमध्ये करिब दुई सयमा दरबन्दीअनुसारका प्रमुख प्रशासकीय अधिकृत रिक्त छन्। लामो समयपछि २०७४ सालमा स्थानीय तहको निर्वाचन भयो। करिब डेढ दशकभन्दा बढी समय साबिकको स्थानीय निकाय कर्मचारीले चलाए। २०५४ सालमा साबिक स्थानीय निकायको निर्वाचन भएको थियो। मुलुकमा करिब २० वर्ष स्थानीय निकायको निर्वाचन भएन। २०७२ असोज ३ मा संविधान जारी भएपछि संघ, प्रदेश र स्थानीय गरी तीन तहको सरकार रहने व्यवस्था गरियो। सामन्ती, निरंकुश, केन्द्रीकृत र एकात्मक राज्य व्यवस्थाको अन्त्य भयो। संघीय गणतन्त्रात्मक मुलुक स्थापना भयो। जनताको आँगनमा नैै सिंहदरबार पुग्यो। विगतमा विकेन्द्रीकरणको रूपमा स्थानीय निकाय थियो। संविधानले स्थानीय सरकारलाई अधिकार सम्पन्न बनायो। २०७४ सालमा निर्वाचन नहुन्जेल कर्मचारी एकछत्र स्थानीय सत्ता चलाइरहेका थिए। जनप्रतिनिधिको कामसमेत कर्मचारीबाटै हुने व्यवस्था गरिएको थियो। आफूले चलाइरहेको सत्तामा जनप्रतिनिधि आएपछि कर्मचारी जान मान्न छाडे। जनप्रतिनिधिको दबाबमा काम गर्ने बानी पनि त्यो २० वर्षको अवधिमा कर्मचारीमा हटिसकेको थियो। उनीहरूले राजनीतिक दलका नेतालाई चलाइरहेका थिए। अब उनीहरूलाई राजनीतिक दलले चलाउने अवस्था आयो जनप्रतिनिधिका रूपमा। सबै स्थानीय तहमा कर्मचारी जान नचाहेका भने होइन। सुगम र असल जनप्रतिनिधि भएका स्थानीय तहहरूमा कर्मचारी खोजी खोजी जान चाहन्छन्। अझ पायक पर्ने स्थान र आफ्नो दल निकट स्थानीय सरकार भएको पालिकामा उनीहरू जान तँछाडमछाड गर्छन्। जनप्रतिनिधि पनि संघीय मामिला तथा सामान्य प्रशासन मन्त्रालयमा आफू निकटलाई प्रमुख प्रशासकीय अधिकृतमा लान ताकेतासमेत गरिरहेका भेटिन्छन्। तर कर्मचारी दुर्गम र टाढाका स्थानीय तहमा जानै मान्दैनन्। बढी दबाबमा काम गर्नुपर्ने स्थानीय तहमा पनि कर्मचारी जान चाहँदैनन्। मधेस, कर्णाली र सुदूरपश्चिम प्रदेशमा सधैंजसो प्रमुख प्रशासकीय अधिकृत जान मान्दैनन्। सुगम भएका कारण बागमती, कोशी, गण्डकी र लुम्बिनीका स्थानीय तहहरूमा (अपवादबाहेक) सहजै जान्छन्। अख्तियारको डर : स्थानीय तहमा प्रमुख प्रशासकीय अधिकृतले सार्वजनिक खरिद एवं विकास निर्माणअन्तर्गत धेरै काम गर्नुपर्ने व्यवस्था छ। कतिपय प्रमुख प्रशासकीय अधिकृत आर्थिक बर्षको अन्तिममा सरुवा भई जानुपर्ने हुन्छ। स्थानीय तहमा भएका सबै खरिद सम्झौता उसले गर्न पाएको हुँदैन। विगतमा दायित्व सिर्जना भइसकेको रकमको पनि भुक्तानी गर्नुपर्ने हुन्छ। सबै निर्माणको उसले प्रत्यक्ष अनुगमन गर्न सक्ने अवस्था रहँदैन। प्रमुख प्रशासकीय अधिकृतले अनुगमन गरेर पनि सबै कामको परिमाण तथा गुणस्तरको पहिचान गर्न सक्दैन पनि। स्थानीय तहका जनप्रतिनिधि, इन्जिनियर एवं प्राविधिक तथा अन्य कर्मचारी वा उपभोक्ता समितिले गरेका त्रुटिपूर्ण कामको समेत भागीदार प्रमुख प्रशासकीय अधिकृत हुनुपर्ने अवस्था छ। जसले गर्दा दोषी ठहर गर्दै अख्तियार दुरुपयोग अनुसन्धान आयोगबाट विशेष अदालतमा मुद्दा दायर गर्ने प्रवृत्ति छ। यस्तो प्रवृत्ति बढ्दै गएकाले पनि कर्मचारीहरूमा असुरक्षा महसुस भएको पाइन्छ। २०८०८१ मा २०१ मुद्दा दर्ता भएका झन्डै आधाजसो स्थानीय तहकै छन्। ७८ वटा स्थानीय तहका करिब ४ सय ५६ जनप्रतिनिधि र कर्मचारीविरुद्ध अख्तियारले मुद्दा चलाइएको छ। गत आर्थिक वर्ष सबै बढी उजुरी स्थानीय तहकै परेको छ। अख्तियारको डरले पनि धेरैजसो कर्मचारी स्थानीय तह जान मान्दैनन्। जनप्रतिनिधिको दबाब : कतिपय स्थानीय तहका जनप्रतिनिधिहरूमा म नै राज्य हुँ भन्ने भ्रम छ। उनीहरूमा जनप्रतिनिधिले जस्तो निर्देशन दिँदा र पालिकाबाट जस्तो निर्णय गर्दा पनि कर्मचारीले मान्नुपर्छ भन्ने ठान्छन्। प्रचलित खरिद ऐननियमभन्दा पनि उनीहरूको आदेशअनुसारका गैरकानुनी कामका लागि कर्मचारीलाई बाध्य पारेका उदाहरण प्रशस्त छन्। जसले गर्दा कर्मचारीहरूले अत्यधिक दबाब महसुस गर्छन् र त्यस्ता स्थानीय तहमा जान चाहँदैनन्। उता कर्मचारीहरू पनि आफू लोकसेवा परीक्षा पास गरेर आएको साथै पढेलेखेको हुँ भन्ने घमण्ड हुन्छ। स्थानीय तहमा कर्मचारी र जनप्रतिनिधिको स्वार्थको द्वन्द्व (कन्फ्लिक्ट अफ इन्टरेस्ट) छ। जनप्रतिनिधिसँग कर्मचारीको स्वार्थमा टकराब हुन्छ। मन्त्रालयले पठाएका कर्मचारीलाई पनि कतिपय स्थानीय तहले हाजिरसमेत नगराएर फर्काएका उदाहरण छन्। स्वार्थ नमिल्ने देखेका स्थानीय तहका पदाधिकारीले त्यसो गर्ने गरेका हुन्। कतिपयको छोटै समयमा सरुवा हुने गरेको छ। यसको एउटै कारण हुनसक्छ, स्वार्थ नमिल्नु। कर्मचारीको कमजोर क्षमता : स्थानीय तहमा गई काम गर्न सक्ने कर्मचारी बढी नै प्रतिभावान् र ऊर्जाशील हुनुपर्छ। उनीहरू सबै दल सम्बद्ध जनप्रतिनिधि एवं सबै समुदायसँग घुलमिल भई काम गर्न सक्ने हुनुपर्छ। साथै, बढी नै समन्वयकारी भूमिका निर्वाह गर्न सक्ने खालको हुनुपर्छ। लोकसेवा आयोगबाट कडा प्रतिस्पर्धाबाट छानिएर आए पनि सबै कर्मचारीमा यी गुण नहुन सक्छन्। कमजोर क्षमता भएका कर्मचारीहरू स्थानीय तहमा जान चाहँदैनन्। वृत्ति विकासको अवसर छैन। पहिला दुर्गम नगएसम्म बढुवा नै हुँदैन थियो। बढुवाका लागि दुर्गम जानु अनिवार्य नै थियो। त्यसैले बढुवाकै लागि पनि कर्मचारी दुर्गममा जान तँछाडमछाड गर्थे। तर सधैं सुगम र सिंहदरबारमा बस्ने कर्मचारीले बठ्याइँ गरेर त्यो व्यवस्था नै हटाए। स्थानीय तह गएर नम्बर बढ्ने भएर जान हारालुछ नै हुन्थ्यो तर त्यो व्यवस्था पनि छैन। विदेश अध्ययन र तालिम, सेमिनारको अवसरमा पनि उनीहरू प्राथमिकतामा पर्दैनन्। अख्तियारको तारो हुन र जनप्रतिनिधिको खप्पी खान किन जाने भनेर स्थानीय तहमा कर्मचारी जान नै मान्दैनन्। उता कर्मचारीको रहेको केन्द्रीकृत सोच हाबी भएका कारण पनि कर्मचारीको समस्या स्थानीय तहले खेप्नु परिरहेको छ। राज्यका तीन तहमध्ये सबैभन्दा चलायमान रहेको स्थानीय तहका कर्मचारीकै समस्या सेवा प्रवाह, विकास निर्माण प्रभावित हुँदैदै आएको छ। जनप्रतिनिधि र कर्मचारी समन्वयको वातावरण निर्माण गर्न संघ र प्रदेश सरकारले भूमिका खेल्नुपर्छ। स्थानीय तहका त्यसमा दुर्गम पहाड र हिमालमा रहेका स्थानीय तहमा जाने कर्मचारीलाई प्रोत्साहनको व्यवस्था गर्नुपर्छ।"
दसैंको समाजशास्त्रीय विश्लेषण,"दसैंका अनेक पक्ष छन्। दसैं धार्मिक र सांस्कृतिक कर्ममा मात्र सीमित छैन। यसको आयाम फैलँदो छ। दसैं कुनै जाति र धर्म विशेषको मात्र पेवा र विशेष पर्व होइन। यसको आयाम फैलँदो छ। किनभने दसैंका अनेक पक्ष छन्। दसैं धार्मिक र सांस्कृतिक कर्ममा मात्र सीमित छैन। दसैंको लामो बिदाले यसका नयाँ नयाँ सम्भावनाको खोज गरेको छ। दसैं राजनीतिक, धार्मिक, सांस्कृतिक, सामाजिक र पर्यटकीय चाडको रूपमा मनाउन र विश्लेषण गर्न मिल्ने पर्वको रूपमा विकास भएको छ। अझ रोचक पक्ष दसैंको बिदालाई पढ्ने लेख्ने र अनुसन्धानको कार्य गर्ने उपर्युक्त समयको रूपमा पनि परिभाषित गर्न थालिएको छ। आलोचनात्मक चेत राखेर समाज विश्लेषण गर्नेहरू, मानवशास्त्र र समाजशास्त्रका अध्येताहरू पूजाकर्म, अनुष्ठान र यज्ञ यज्ञादिहरूमा राजनीतिक अर्थ र प्रयोजनको अभीष्ट पाइन्छ भनेर सोही मुताविक अध्ययन, अनुसन्धान, मूल्यांकन, विश्लेषण र विवेचना गर्छन्। दसैं हाइयार्की, वर्चस्व र हेजेमोनीको राजनीतिक पर्व पनि हो। दसैंमा आफूभन्दा ठूलाको आशीर्वाद र टीका थाप्ने चलन मान्यजन भन्दै उच्च पदस्थ नेता कर्मचारी राजनीतिज्ञ, सांसद, मन्त्री, प्रधानमन्त्री र राष्ट्रपतिसम्म अभिभावकीय संरक्षण भनेर पुग्नु पनि एक प्रकारको अधीनस्थता स्वीकार गर्नु हो। त्यसैले दसैं एक प्रकारको हेजेमोनीको राजनीति हो। नवरात्र : दसैं हिन्दु धर्मालम्बीले आश्विन शुक्ल प्रतिपदादेखि नवमीसम्म शक्तिकी देवी दुर्गाको पूजाआराधना गरी दशमीको दिन टीका प्रसाद ग्रहण गर्छन्। प्रतिपदादेखि क्रमश : शैलपुत्री, ब्रम्ह्चारिणी, चन्द्रघण्टा, कुश्माण्डा, स्कन्दमाता, कात्यायिनी, कालरात्री, माहागौरी, सिद्धिदात्री गरी नवदुर्गाको पूजा गर्दै सप्तशती (चण्डी) पाठ गरी नवदुर्गा र त्रिशक्ति महाकाली, महालक्ष्मी र महासरस्वतीको विशेष पूजा गरिन्छ। यसरी आराधना गरी शक्ति आर्जन गर्ने मनोवैज्ञानिक पक्ष पनि समाज शास्त्रको उल्लेख्य पक्ष हो। दसैंलाई सत्ता राजनीति भनियो भने यसमा विमति राख्नेहरू निस्कन्छन् र निस्केका छन्। दसैं विशुद्ध धार्मिक र सांस्कृतिक पर्व भन्ने तर्क गर्न थाल्छन्। किनभने राजनीतिलाई पार्टीहरू र व्यक्तिको चलखेल, क्रियाकलाप र शक्तिमा पुग्न गरिने निर्वाचन प्रयोजनमा सहभागितालाई मात्र बुझ्ने बजाउने गरिन्छ। राजनीतिको परम्परागत र संकुचित अर्थभन्दा यसको व्यापक फैलावट भनेको सामाजिक शक्ति, सत्ता र स्वरूपलाई हेर्ने बुझ्ने र महसुस गर्ने तरिका र विश्वदृष्टि हो। शक्ति सम्बन्धको अर्थबोध गर्ने तरिका हो राजनीति। सत्ता र शक्तिलाई दृष्टिबोध गर्ने समाज र समुदायका आआफ्ना विशिष्टता हुन्छन्। हिन्दु बाहुल्य देश भएकाले नेपालको शक्ति सम्बन्ध प्रायजसो धर्म संस्कारमा आधारित देखिन्छ। वर्चस्व आफैंमा एउटा शक्ति सम्बन्धको राजनीति हो। मान्छेहरू धर्मलाई राजनीतिसँग अलग राख्नुपर्छ भन्छन् तर धर्म स्वयंमा राजनीति हो। बडादसैंमा नवदुर्गाको पूजा गर्दै सप्तशती (चण्डी) पाठ गरी नवदुर्गा र त्रिशक्ति महाकाली, महालक्ष्मी र महासरस्वतीको विशेष पूजा गरिन्छ। यसरी आराधना गरी शक्ति आर्जन गर्ने मनोवैज्ञानिक पक्ष समाज शास्त्रको उल्लेख्य पक्ष हो। राजनीति नभएको स्थान हुँदैन, शक्ति र सामथ्र्यको अनुष्ठान हो राजनीति। मान्छेको शरीरलाई समेत दार्शनिक मिसेल फुकोले राजनीतिक क्षेत्र भनेर अथ्र्याएका छन्। राजनीति त्यस्तो शब्द अर्थ र भूमि हो यो जताततै फैलिएको पाइन्छ। राजनीतिक रूपमा दसैं भनेको विगतको गोरखाको हिन्दु सत्ताको औचित्यको पुष्टि र त्यससम्बन्धी शक्ति र देवीदेवताको पूजा अर्चना हो भन्दै मानवशास्त्री डम्बर चेम्जोङ लेख्छन्, दसैंका लागि गोरखाबाट काठमाडौंमा फूलपाती भित्र्याउनु सत्तासीनहरू अझ सेनाका खास तहका अधिकृतभन्दा माथिकाले अनिवार्य रूपमा राँगा बली चढाउनु आदिले गोरखा राज्य विस्तारको औचित्य र हैकमलाई धार्मिक सांस्कृतिक रूपमा वैधता दिने मात्र नभएर गोरखाली अधीनस्थता र हैकम अस्वीकार गर्नेहरूलाई राजनीतिक रूपमा बलि चढाइने प्रतीकात्मक अर्थ पनि हो। धार्मिक र सांस्कृतिक पर्वको रूपमा दसैं हिन्दुको विशेष र महत्त्वपूर्ण चाड भए पनि सामाजिक, सांस्कृतिक र पर्यटकीय भ्रमण, अध्ययन, लेखन र अनुसन्धानको अवसरको रूपमा अरू समुदाय, धर्म र सम्प्रदायका लागि पनि दसैंको बिदालाई सदुपयोग गर्ने अवसर प्राप्त छ। दसैं मान्ने मनाउने प्रक्रियाले समेत विभिन्न समाजमा कस्तो सामाजिक र राजनीतिक सम्बन्ध निर्माण गर्दै लान्छ भन्ने बुझाउँछ। दसैंको रातो, सेतो र कालो टीका : हिन्दु धर्मावलम्बीहरू रातो टीका लगाउँछन्। हिन्दु धर्मबाहेकका अन्य धर्मालम्बी र समुदायको दसैं मान्ने र मनाउने प्रचलन फरक छ। दसैंमा हिन्दुहरू रातो अबिर टीका लगाएर यसको सांस्कृतिक अर्थ र विजयोत्सवको रूपमा ग्रहण गर्छन्। अन्य समुदाय राई, लिम्बू तामाङलगायत गैरहिन्दुले दसैंको टीका लाउने लगाइदिने परम्परा गर्दागर्दै पनि टीकालाई सेतो अक्षता मात्र बनाएर प्रयोग गर्नेहरू पनि छन्। दसैं फेस्टिभल मुड : दसैं आस्तिक र नास्तिक दुवैले मान्छन् धर्मलाई अफिम भन्ने कम्युनिस्ट भौतिकवादीहरूले पनि मान्छन्। धार्मिक समुदायले पनि मान्छन्। दसैं मान्नेले धार्मिक र सांस्कृतिक रूपमा जय र विजयको पर्व भनेर मनाइन्छ। धर्म नमान्नेले खानपिन र राम रमाइलोको पर्वको रूपमा मान्छन्। दसैंमा लामो बिदा हुन्छ। यही बेला घरआँगन सफासुग्घर गर्ने, रंगरोगन गर्ने, कमेरो माटो गर्ने आदि सरसफाइसम्बन्धी काम गरिन्छ। त्यसैले यो बेला घरपरिवार र नातागोता कुटुम्बसँग भेटघाट गर्न, आरामसँग बसेर मीठो, मसिनो खान माछामासुका परिकार खान, राम्रो लाउन, पिङ खेल्न, अन्य मनोरञ्जन गर्न, शुभकामना आदानप्रदान गर्न, विवाहित छोरीज्वाइँ माइतससुराली जान अनि भान्जाभान्जीलाई मामाघर जान यो समय उचित छ। यी सबै कारणले दसैंको धार्मिक र सांस्कृतिक महत्त्व छ। साथै सामाजिक मूल्य र सामाजिकीकरणको अभ्यास पनि छ। आन्तरिक पर्यटन र बाह्य पर्यटनका लागि पनि दसैंको बिदालाई सदुपयोग गर्ने प्रचलन बढेको छ। दसैं मनाउन नमिल्ने र मनाउन नचाहने जुनसुकैले दसैंको धार्मिक र सांस्कृतिक पक्षलाई बहिष्कार गरे पनि यसको सामाजिक पक्ष, मनोरञ्जनको पक्ष र देश देशावर घुम्ने समय व्यवस्थापन गर्ने समयको रूपमा यसको भरपुर उपयोग गर्न सक्छन्। दसैंको सांस्कृतिक र धार्मिक पक्ष : दसैंमा धार्मिक विधिपूर्वक गरिने पूजाआजा र देवी दुर्गा भवानीको नौ दिनसम्मको उपासना यसको धार्मिक र सांस्कृतिक रूपमा मनाइने विशेषता हो। आफ्नो धार्मिक र सांस्कृतिक आस्थाका देवीदेवताको पूजा गर्नु, शक्तिपीठहरूको भ्रमण बली र पूजा र शक्ति आर्जनको लागि दुर्गा भवानीको साधना गर्नु हिन्दुहरूको परम्परा हो। धार्मिक आस्था र विश्वास हो। शक्ति साधनको भय र तागत देखाएर आफूलाई बलवान् ऊर्जावान् ठान्दै वर्चस्वको राजनीति देखाउनु दसैंभित्रको धार्मिक राजनीति हो। जित्नेहरूको इतिहास लेखिने हुनाले विजयको इतिहासको एकातिर व्याख्या विश्लेषण हुन्छ भने आलोचनात्मक दृष्टि राखेर विमर्श गर्नेहरू दसैंको पुनव्र्याख्याको माग गर्छन्। जो विजित सबै सत् र देव हार्ने सबै राक्षस र दानव हुँदैनन् र थिएनन् भनेर आजको युग चेतनाको चस्माबाट हिजोलाई हेर्नुपर्ने विचार व्यक्त गर्छन्। जनजाति अधिकारकर्मी दुर्गाहाङ याख्खा राई भन्छन्, सजंगबहादुर राणा प्रधानमन्त्री भएपछि गैरहिन्दु किराँत समाजका अगुवा राम्लिहाङ र रिदामको हत्या गरी त्यही वर्षदेखि दसैं मान्न लगाइयो। समाजशास्त्री सुरेश ढकालका अनुसार, राजा पृथ्वीनारायण शाहले नेपाल राज्य एकीकरण गरेपश्चात लिम्बूलाई पनि दसैं मान्न र बली दिन बाध्य पारियो र दसैं मानेको प्रमाणस्वरूप पशुको रगतको पञ्जाछाप भित्तामा लगाएर प्रमाण राख्ने र सरकारी हाकिम आएको बेला देखाउने चलन बसालियो। दसैं कुनै धर्म विशेषको मात्र पर्व नभएर सबै नेपालीको धार्मिक, सांस्कृतिक र सामाजिक र अर्थ राजनीतिको पनि पर्व हो। आजको सन्दर्भमा दसैंलाई आआफ्नो तरिकाले मनाउने छुट सबैलाई छ। कसैलाई पनि बाध्यकारी अवस्था छैन। दसैंको बलियो पक्ष भनेको यसको समाजशास्त्र बहुआयामिक छ।"
मापदण्ड विपरितका संरचना भत्काउन थाल्यो भरतपुर महानगर,चितवन : चितवनको भरतपुर महानगरपालिकाले पुङ्गी खोलाको सिमानामा परेका भवनहरू भत्काउने काम सुरु गरेको छ । भरतपुर महानगर पालिकाले खोलाको सिमाना भित्र रहेका भौत्तिक संरचना हटाउन ३५ दिने सूचना निकालेको तर बेवास्ता गरेको कारण डोजर लगाएर भत्काउने काम सुरू गरेको भरतपुर महानगर पालिकाकी मेयर रेनु दाहालले बताइन् । उनले सार्वजनिक जग्गाहरूमा भौत्तिक संरचना निर्माण गर्ने र व्यवसाय सञ्चालनको लागि भाडामा दिने गरेको पाइएको बताइन् । पुङ्गी खोलाको सिमाकंन भरतपुर महानगर पालिकाको ११ नम्बर वडाको गणेश थान देखि राम घाटसम्म करीब साढे ५ किलो मिटर क्षेत्रको खोलाको वरपर सिमाकंन गरेर सौन्दर्यकरण गर्ने वाकीङ्ग ट्रेल निर्माण योजना रहेको उनले जानकारी दिइन्। भरतपुर महानगरले नारायणगढ बजारको मुटुमा रहेको लायन्स क्लबको भवन पुगी खोलाको खोलाको क्षेत्रमा निर्माण भएको कारण भत्काएको छ । करिब ५५ सालमा निर्माण भएको उक्त भवन लायन्स क्लबको आफ्नै भवन हो । उक्त खोलाको सिमाङ्कन नापी गर्ने क्रममा धेरै घरहरू परेका छन् । खोलाको सिमाङ्कन गर्ने क्रममा खोलाको वरपर कति मिटर छाड्ने भन्ने यकिन नभएको भरतपुर महानगर पालिकाका नापी अधिकृत विकास देवकोटाले बताए। महानगरले रातो पुर्जा नभएको र खोलाको सिमाना मिचेर बनेका घर टहरा सबै हटाउने जनाएको छ । लायन्स चोकबाट परिचित उक्त स्थानको लायन्स क्लबको भवन भत्किएपछि लायन्सको अस्तित्व नै मेटिने चिन्ता व्यक्त गरिएको छ ।
परराष्ट्रमन्त्री डा राणाले गरिन् दक्षिण कोरिया र फिलिपिन्सका विदेशमन्त्रीसँग भेटवार्ता,"न्यूयोर्क : परराष्ट्रमन्त्री डाआरजु राणा देउवाले विभिन्न देशका विदेशमन्त्री लगायतसँगको द्विपक्षीय भेटवार्तालाई जारी राखेकी छन्। संयुक्त राष्ट्रसंघीय महासभामा सहभागी हुने क्रममा अमेरिकाको न्युयोर्कमा रहेकी उनले मङ्गलबार दक्षिण कोरिया र फिलिपिन्सका विदेशमन्त्रीसँग छुट्टाछुट्टै द्विपक्षीय भेटवार्ता गरेकी हुन्। दक्षिण कोरियाका विदेशमन्त्री चो ताययुलसँग गरेको द्विपक्षीय भेटवार्तामा दुई देश मित्रता, पारस्पारिक सम्मान र समझदारीमा आधारित सम्बन्धका साथ अघि बढेका र आगामी दिनमा सम्बन्धलाई थप प्रगाढ बनाउँदै लगिने विषयमा कुराकानी भएको थियो। उनीहरुबीच यस वर्ष दुवै देशले मनाइरहेको नेपाल कोरिया कूटनीतिक सम्बन्ध स्थापनाको ५० औँ वार्षिकोत्सवका बारेमा पनि कुराकानी भएको थियो। नेपाल र कोरियाबीच सन् १९७४ मा कूटनीतिक सम्बन्ध स्थापना भएको थियो। परराष्ट्रमन्त्री डा राणाले कूटनीतिक सम्बन्ध स्थापनाको स्वर्ण वर्षका अवसरमा उच्चस्तरीय भ्रमणबाट दुई देशको सम्बन्ध थप बलियो र विस्तारित हुने भन्दै विदेशमन्त्रीमार्फत् कोरियाली राष्ट्रपतिलाई नेपाल भ्रमणका लागि आमन्त्रण पनि गरिन्। भेटका क्रममा पछिल्लो समय इपिएस प्रणालीमार्फत् नेपाली नागरिकलाई दिइरहेको रोजगारी एवं नेपाली विद्यार्थी र राष्ट्रसेवकहरुलाई समेत दक्षिण कोरिया सरकारले प्रदान गरिरहेको छात्रवृत्तिका लागि परराष्ट्रमन्त्री डा राणाले नेपाल सरकारका तर्फबाट धन्यवाद ज्ञापन गरिन्। विगत लामो समयदेखि नेपालको सामाजिक, आर्थिक लगायतका क्षेत्रमा दक्षिण कोरिया सरकारले पुर्याउँदै आएको सहयोगप्रति मन्त्री डा राणाले सराहना गरिन्। मन्त्री डा राणाले कोरियालाई नेपालमा थप लगानीका लागि पनि आग्रह गरेा थिए। नेपालमा प्रत्यक्ष लगानी गर्ने विदेशी राष्ट्रमध्ये दक्षिण कोरिया एक प्रमुख राष्ट्र हो। अघिल्लो आर्थिक वर्षमा मात्र नेपालमा दक्षिण कोरियाको करिब रु १२ अर्ब लगानी आएको थियो। भेटका अवसरमा परराष्ट्रमन्त्री डा राणाले नेपालले संयुक्त राष्ट्रसङ्घको मानवअधिकार परिषद, सुरक्षा परिषदलगायतमा उम्मेदवारी दिएकाले कोरियाको सहयोगका लागि आग्रह गरे। त्यसैगरी मन्त्री डा राणाले मङ्गलबार नै फिलिपिन्सका विदेशमन्त्री एनरिक ए मानालोसँग पनि द्विपक्षीय भेटवार्ता गरेकी थिइन्। सो भेटका क्रममा दुई देशको आपसी हित र साझा चासोका साथै आगामी दिनमा गर्न सकिने सहकार्य र समन्वयका बारेमा कुराकानी भएको थियो। भेटमा परराष्ट्रमन्त्री डा राणाले नेपालले संयुक्त राष्ट्रसङ्घको मानवअधिकार परिषद, सुरक्षा परिषदलगायतमा उम्मेदवारी दिएकाले फिलिपिन्सको सहयोगका लागि आग्रह गरिन्।"
"१५ वर्षदेखि डेंगुको संक्रमण, किन भएन नियन्त्रण ?","काठमाडौं : मुलुकभर डेंगु फैलिँदा जो कोही व्यक्ति चाडबाडको मुखमा थला पर्ने जोखिम बढेको छ। यस वर्ष पनि डेंगुको संक्रमण उत्कर्षतिर छ। मुलुकभर १२ हजार ६ सय ४४ जनामा डेंगु संक्रमण पुुष्टि भइसकेको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता डा प्रकाश बुढाथोकीका अनुसार, यस वर्ष हुम्लाबाहेक ७६ वटै जिल्लामा डेंगु संक्रमण फैलिएको छ। संक्रमितमध्ये ६ जनाको मृत्यु भएको छ। डा बुढाथोकी भन्छन्, ज्यान गुमाएकामध्ये प्रायःजसो दीर्घरोगी भएको पाइएको छ। डेंगुले विगत १५ वर्षदेखि पिरोलिरहेको छ। सरकारले लामखुट्टे खोज तथा नष्ट अभियानका लागि हरेक वर्ष करोडौं रकम विनियोजन गर्छ। स्वास्थ्य मन्त्रालयका प्रवक्ता डा बुढाथोकीका अनुसार, चालु आर्थिक वर्षका लागि स्थानीय तहमा ७ करोड ९८ लाख रकम विनियोजन भएको छ। साथै, ७७ वटै जिल्लामा पनि करिब २ करोड रकम विनियोजन गरिएको छ। तर, संक्रमण घट्नु साटो बर्सेनि बढ्दो छ। संघ, प्रदेश र स्थानीय सरकारले हरेक वर्ष लामखुट्टेको प्रजनन स्थल नष्ट गरिरहेको दाबी गरे पनि प्रभावकारी हुन सकेको छैन। तर, हरेक वर्ष डेंगु संक्रमणबाट सर्वसाधारणको ज्यान गइरहेको छ। सरकारले समयमै जिम्मेवारी बोध गरेन। सर्वसाधारण पनि हेलचेक्र्याइँ गर्ने प्रवृत्ति दोहोरिरहेको छ, स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, सरकारले जिम्मेवारी बहन नगर्ने र सर्वसाधारणले कर्तव्य नसम्झने प्रवृत्तिले डेंगुविरुद्धको अभियान प्रभावकारी हुन नसकेको हो। एउटा लामखुट्टेको जीवनखाला सालाखाला ३० दिनको हुन्छ। एउटा लामखुट्टेले आफ्नो जीवनभर करिब ५ सयदेखि १ हजार वटासम्म अण्डा पार्ने गर्छ। संक्रमित लामखुट्टेका सबै अण्डा संक्रमित हुन्छन्। यसको अण्डा पानी बिना पनि महिनौंसम्म जीवित रहन सक्छन्। हरेक अण्डाबाट नयाँ जन्म हुँदा प्रत्येक नवजात लामखुट्टेले डेंगुको विषाणु बोकेको हुन्छ। त्यसले अर्को स्वस्थ व्यक्तिलाई टोक्दा रोगबाट संक्रमित हुन पुग्छ। डेंगु फैलाउने एडिस जातिका (एजेप्टाई र एल्बोपिक्टस) हुन्। यी लामखुट्टेको बासस्थान नष्ट गर्न सरकारले १० करोड विनियोजन गरेको छ। तर, यही बेला कृषिमन्त्री रामनाथ अधिकारीलगायत सर्वसाधारण डेंगुको चपेटामा परेका छन्। मन्त्रालयका प्रवक्ता डा बुढाथोकी जलवायु परिवर्तनका कारण संसारका विभिन्न क्षेत्रमा प्रत्येक वर्ष २१ फिटमाथि डेंगी गराउने लामखुट्टे सर्ने गरेको बताउँछन्। गण्डकीमा संक्रमण उच्च, पछ्याउँदै बागमती यस वर्ष डेंगु संक्रमणमा प्रदेशगत रूपमा सबैभन्दा बढी गण्डकी प्रदेश प्रभावित बनेको छ। कुल संक्रमणको झन्डै ४८ प्रतिशत संक्रमित गण्डकीका बासिन्दा छन्। गण्डकीमा सबैभन्दा बढी ५ हजार ४ सय ८२ जना संक्रमित पुष्टि भएका छन्। गण्डकीको कास्की जिल्ला सबैभन्दा बढी प्रभावित भएको छ। कास्कीमा १ हजार ६ सय ७२ जना संक्रमित पाइएका छन्। कुल संक्रमितमध्ये कास्कीका मात्रै १४ दशमलव ५ प्रतिशत छन्। संक्रमणका हिसाबले गण्डकी प्रदेशलाई बागमती प्रदेशले पछ्याएको छ। बागमती प्रदेशमा कुल संक्रमणको झन्डै २८ प्रतिशत रहेको छ। बागमती प्रदेशमा ३ हजार १ सय ७८ जना संक्रमित पुष्टि भएका छन्। बागमती प्रदेशको काठमाडौं जिल्लामा १ हजार २ सय ८३ जना संक्रमित छन्। जुन कुल संक्रमणको ११ प्रतिशत हो। सबैभन्दा बढी संक्रमित टप टेन जिल्लाहरूमा कास्की, तनहुँ, काठमाडौं, पर्वत, चितवन, गोरखा, ललितपुर, बाग्लुङ, स्याङ्जा, कैलाली रहेको स्वास्थ्य मन्त्रालयले जनाएको छ। संक्रमितले टाउको दुख्ने, रिंगटा लाग्ने वाकवाकी लाग्ने, थकान र कमजोरी महसुस भएको बताएका छन् । गण्डकी र बागमती पछि तेस्रो बढी संक्रमित प्रदेशमा कोशी रहेको छ। कोशी प्रदेशमा १ हजार १ सय ३२ जना संक्रमित भएको तथ्यांक छ। जुन कुल संक्रमणको ९ दशमलव ८ प्रतिशत हो। त्यस्तै चौथोमा लुम्बिनी प्रदेश रहेको छ। यस प्रदेशमा ७ सय ८३ अर्थात कुल संक्रमणको ६ दशमलव ८ प्रतिशत हो। पाँचौंमा सुदूरपश्चिम रहेको छ। यहाँ ५ सय ८५ अर्थात ५ दशमलव १ प्रतिशत संक्रमित पाइएका छन्। छैटौंमा मधेस प्रदेश रहेको छ। यहाँ २ सय २५ संक्रमित अर्थात् १ दशमलव ९ प्रतिशत संक्रमित छन्। सातौंमा कर्णाली प्रदेश रहेको छ। यस प्रदेशमा १ सय ६० अर्थात् १ दशमलव ४ प्रतिशत संक्रमित पुष्टि भएको छ। एडिस एजेप्टाई नामक लामखुट्टेको टोकाइबाट डेंगु रोग सर्छ। यो जातको लामखुट्टेले प्रायजसो बिहान र दिउँसो घाम अस्ताउने समयमा बढी सक्रिय हुन्छ। प्रजननका लागि अनुकूल वातावरणीय अवस्था भएका क्षेत्रहरूमा जोखिमका रूपमा देखा परेको छ। सामान्यतया सफा र जमेको पानीमा प्रजनन गर्न रुचाउँछन्। जुन मानव वासस्थान वरपर सजिलै हुन्छ। एडिस जातको लामखुट्टे बयस्क नहुँदासम्मको करिब ८० प्रतिशत जीवनचक्र (अण्डा, लार्भा र प्युपा) पानी भित्र वा पानीको सतहमा हुन्छ। बजेट सदुपयोग खै ? सरकारले स्थानीय तहमार्फत बहुनिकायको सहकार्यमा लामखुट्टे खोज तथा नष्ट अभियानलाई व्यापक रूपमा सञ्चालन गर्न चालु आर्थिक वर्षका लागि स्थानीय तहमा ७ करोड ८ लाख रकम विनियोजन गरेको स्वास्थ्य मन्त्रालयले जनाएको छ। साथै, ७७ वटै जिल्लामा पनि करिब २ करोड बजेट विनियोजन गरिएको छ। डेंगुबाट हुने मृत्युको जोखिमलाई कम गर्नका लागि, निजी तथा सरकारी अस्पतालहरूका ८ सयभन्दा बढी चिकित्सक तथा स्वास्थ्यकर्मीहरूलाई डेंगु रोगको राष्ट्रिय उपचार पद्धतिका बारेमा अभिमुखीकरण गरी अस्पतालहरूलाई तयारी अवस्थामा राखिएको मन्त्रालयले जनाएको छ। डेंगु रोगको स्क्रिनिङका लागि ४६ हजार डेंगी किट प्रदेश तथा स्थानीय तहहरूमा वितरण गरिएको छ। गत साउन महिनामा १७ हजार किट वितरणका लागि जिल्लाहरूमा पठाइ सकिएको प्रवक्ता डा बुढाथोकी बताउँछन्। इपिडिमियोलोजी तथा रोग नियन्त्रण महाशाखाका पूर्वनिर्देशक एवं जनस्वास्थ्य विज्ञ डा बाबुराम मरासिनी लामखुट्टे खोज र नष्ट गर्ने अभियानको समयतालिका नमिलेको बताउँछन्। डेंगु संक्रमण पोस्ट मनसुनमा बढी देखिन्छ। त्यसैले लामखुट्टेको खोज र नष्ट अभियानको निश्चित समयतालिका बनाउनुपर्छ। तर यो अभियान न प्रिमनसुन,न त पोस्ट मनसुनमा नै हुन सक्यो। यसले गर्दा डेंगु नियन्त्रण अभियान प्रभावकारी हुन सकेन, डा मरासिनि भन्छन्, हरेक वर्ष श्राद्ध गरे झैं लामखुट्टे मार्ने अभियान सञ्चालन भइरहेको छ। निश्चित समयतालिकमा नहुँदा लामखुट्टेको बासस्थान खोजी लार्भा नष्ट गर्नका लागि खोज र नष्ट (सर्च एन्ड डिस्ट्रोय ) अभियानमा एकरुपता हुन सकेको छैन। नेपालमा विशेषगरी डेंगुको सेरोटाइप १, २, ३ र ४ रहेको छ। यही सेरोटाइपले संक्रमण तीव्र गराइरहेको मन्त्रालयले जनाएको छ। यो सेरोटाइपले एसियामा बढी संक्रमण गरिरहेको छ। डेंगु फैलाउने लामखुट्टेले एसियन टाइगरका रूपमा लिने गरिन्छ। जोखिम कस्तो छ ? शुक्रराज ट्रपिकल तथा सरुवा रोग अस्पताल, क्लिनिकल रिसर्च युनिट संयोजक डा शेरबहादुर पुनका अनुसार संक्रमितहरू केही दिन ज्वरो आउने, आँखा रातो हुने, टाउको, पेट, जोर्नी, मांसपेशी दुख्नेलगायतका लक्षणहरू बताउँदै उपचार गर्न आइरहेका छन्। एक पटक एउटा प्रकारको डेंगु लागिसकेपछि जीवनभर सामान्यतया त्यसै प्रकारको डेंगु रोग नलाग्ने डा पुन बताउँछन्। दोस्रोपटक लाग्ने डेंगुको सेरोटाइप फरक भएको अवस्थामा पहिलेको तुलनामा बढी जोखिम हुन्छ, पुनले भने। संक्रमितमा प्लेटलेटको संख्या पनि घट्न पुग्छ। पटकपटक संक्रमणको मारमा परेकाहरूलाई डेंगु शक सिन्डोम हुने जोखिम रहेको विज्ञहरू बताउँछन्। डा बुढाथोकीका अनुसार, हरेक २० जना संक्रमितमध्ये १ जनालाई जटिलता हुनसक्छ। र मृत्यृदर १ देखि २ प्रतिशत देखिन्छ। गर्भवती, शिशु एवं बालबालिकाहरू र दोहोरिएर भएको संक्रमणमा जटिल समस्या आउन सक्छ। क्लासिक डेंगु सामान्य प्रकारको हो र आफैं निको हुन्छ तथा मृत्युको संभावना कमेै हुन्छ। यदि डेंगु हेमोरेजिक ज्वरो वा डेंगु शक सिन्ड्रोम भएमा उचित उपचार नगरे मृत्यु हुन्छ, डा बुढाथोकी भने। तारन्तार बान्ता, असाध्य पेट दुख्ने, अति आलस्य, रक्त श्राप जस्तै गिजा, नाक आदिबाट रगत बगे तथा रगतमा प्लेटलेटको संख्यामा तीव्र गतिले घट्ने अवस्था गम्भीर मानिन्छ। लक्षणका आधारमा उपचार डेंगु संक्रमणलाई ठीक पार्ने औषधि छैन। यसको उपचार लक्षणको आधारमा गरिने चिकित्सकहरू बताउँछन्। समयमै उपचार गर्ने र प्रशस्त मात्रामा तरल र झोलिलो खाई लक्षणमा कमी आउने चिकित्सकहरू बताउँछन्। डा बुढाथोकी बताउँछन्। एस्प्रिन र बु्रफिन जस्ता औषधि सेवन गर्नुहुँदैन, डा बुढाथोकी भन्छन्, समयमै उपचार गर्ने र खानपानमा ध्यान दिने हो भने रोगका जटिलता र सम्भावित मृत्युलाई १० प्रतिशतभन्दा कम गर्न सकिन्छ। डेंगुको खोप विकसित मुलुकहरूमा उपलब्ध छ। मन्त्रालयका प्रवक्ता डा बुढाथोकीका अनुसार, खोपले डेंगुको जटिलता ९० प्रतिशतले कम, अस्पताल भर्ना ८० प्रतिशतले कम र लक्षण ५० प्रतिशतले कम हुने देखिएको छ एक वर्षका लागि। हरेक तीन वर्षमा प्रकोप हरेक तीन वर्षमा डेंगुले प्रकोपका रूपमा देखिने गरेको छ। जलवायु परिवर्तन र बढ्दो सहरीकरणले गर्दा डेंगु फैलाउने लामखुट्टे हिमाली र पहाडी जिल्लामा समेत संक्रमण फैलाएको छ। यस वर्ष हुम्लाबाहेक सबै जिल्लामा डेंगु संक्रमितहरू पुष्टि भएको स्वास्थ्य मन्त्रालयले जनाएको छ। त्यसमाथि सरकारी लापरबाही र सर्वसाधारणको हेलचेक्र्याइँले गर्दा डेंगुले प्रकोपका रूप लिइरहेको छ। डेंगु संक्रमणसम्बन्धी पछिल्लो दुई दशकको तथ्यांक नियाल्दा यसको जोखिम हरेक वर्ष बढिरहेको देखिन्छ। २० वर्षअघि अर्थात् सन् २००४ मा नेपालमा पहिलोपटक डेंगु संक्रमण पुष्टि भएको थियो। सन् २००६ देखि हरेक वर्ष मुलुकमा डेंगु संक्रमणले सास्ती दिँदै आएको छ। लामखुट्टेको टोकाइबाट हुने डेंगुका तीन किसिमको सेरोटाइपले मुलुकभर संक्रमण गरिरहेको छ। सन् २००४ मा एक जनामा डेंगु संक्रमण पुष्टि भएको स्वास्थ्य मन्त्रालयले जनाएको छ। सन् २००५ मा भने संक्रमणको अवस्था शून्य रह्यो। सन् २००६ मा ३२ जनामा संक्रमण पुष्टि भयो। त्यसपछिका तीन वर्षमा वर्षमा पनि संक्रमण सामान्य नै रह्यो। संक्रमितको संख्या ३२ भन्दा तल नै रह्यो। तर, २०१० मा डेंगु संक्रमण ह्वात्तै बढ्यो। ९ सय १७ जनामा संक्रमण पुष्टि भयो। २०११ मा ७९ जनामा संक्रमण भयो। २०१२ मा १ सय ८३ जनामा संक्रमण पुष्टि भयो। २०१३ मा संक्रमण तेब्बरले बढ्यो। यस वर्ष ६ सय ८६ जनामा संक्रमण भयो। त्यसपछि एकैचोटी २०१६ मा संक्रमण पुनः ह्वात्तै वृद्धि भयो। यस वर्ष १ हजार ५ सय २७ जनामा संक्रमण पुष्टि भयो। २०१६ को चार वर्षपछि डेंगु संक्रमणले पुनः उचाइ लियो। सन् २०१९ मा १७ हजार ९ सय ९२ जनामा संक्रमण भयो। त्यसको तीन वर्ष पनि डेंगुको संक्रमण उकालो लाग्यो। सन् २०२२ मा ५४ हजार ७ सय ८४ जनामा संक्रमण पुष्टि भयो। नियन्त्रणको चुनौती गत वर्ष उपराष्ट्रपति रामसहाय यादव र तत्कालीन युवा तथा खेलकुदमन्त्री डिगबहादुर लिम्बूलाई डेंगु सङ्क्रमणपछि उपचारका लागि अस्पतालमा भर्ना हुनु पर्यो। मन्त्रालयका प्रवक्ता डा बुढाथोकी लामखुट्टे जहाँ पनि र जुनसुकै स्थान पाइने भएकोले डेंगु नष्ट घरबाटै भन्दै अभियान चलाउन जरुरी भएको बताउँछन्। हरेक परिवारलाई हरेक शनिबार ३० मिनेट समय छुट्ट्याएर आफ्नो घरभित्र र बाहिर लामखुट्टेको फुल पार्ने ठाउँलाई खोजौं र नष्ट गरौं। कर्मचारीलाई कार्यस्थल वरिपरि निरन्तर सफा राख्नपर्छ। पूरा बाहुला भएको पोसाक अनिवार्य लगाऔं, उनले सुझाए। डेंगु सार्ने प्रमुख कारण संक्रमित लामखुट्टेको टोकाइ भएकाले, त्यसबाट जोगिनु र लामखुट्टेको निर्मुल गर्र्नु नै रोकथाम हो। डा बुढाथोकीका अनुसार, बिदेशमा डेंगु नियन्त्रणका लागि सरकार र स्थानीय समुदाय अत्यन्तै संवेदनशील भएर काम गर्छन। सिंगापुरमा संक्रमण नियन्त्रणका लागी कसैको घर वा गमलामा एउटा लामखुट्टे भेटिए १ हजार डलर तिराइन्छ। हटस्पट तथा जोखिम क्षेत्रहरू समयमै पहिचान गर्न र प्रभावकारी प्रतिकार्य गर्न गाह्रो भएको छ, प्रवक्ता डा बुढाथोकी भन्छन्, संघीयताको वर्तमान संरचनामा समुदाय र बहुक्षेत्रीय संलग्नता तथा परिचालन प्रभावकारी हुन सकेको छैन। स्वास्थ्य मन्त्रालयको रणनीति : कति प्रभावकारी ? स्वास्थ्य तथा जनसंख्या मन्त्रालयले डेंगु रोेकथाम र नियन्त्रणका लागि दुइटा रणनीति अपनाएको छ। ती हुन्, लामखुट्टेको बासस्थान खोजी नष्ट गर्ने अभियान र डेंगुबाट हुने मृत्युलाई शून्यमा कायम राख्ने। यी दुवै रणनीतिमा मन्त्रालयको कामकारबाही अपेक्षाकृत प्रभावकारी देखिएको छैन। मन्त्रालयका प्रवक्ता डा प्रकाश बुढाथोकीका अनुसार, पहिलो रणनीति प्रभावकारी भइरहेको दाबी गर्छन्। तर, दोस्रो रणनीतिमा कमीकमजोरी भएको घुमाउरो ढंगले स्वीकार्छन्। डा बुढाथोकी भन्छन्, दोस्रो रणनीति बढी महत्वाकांक्षी भएर होला सफल हुन सकेनौं। हालसम्म ६ जनाको मृत्यु भइसकेको छ। तर, ज्यान गुमाउने संक्रमितहरू सबै दीर्घरोगी हुनुहुन्थ्यो। स्वास्थ्य मन्त्रालयका पूर्वप्रमुख विशेष डा सुशीलनाथ प्याकुरेलका अनुसार, लामखुट्टेको प्रजननस्थल (बासस्थान) खोजी र नष्ट गर्ने अभियान नै ढिलो सुरुभएको बताउँछन्। चार महिनाअघि नै डेंगु रोकथाम र नियन्त्रणका लागि प्रजननस्थल तथा लार्भाप्यूपा खोज र नस्ट गर अभियान अघि बढाउनुपथ्र्यो, डा प्याकुरेलको सुझाव छ। कृषि तथा पशुपन्छी विकास मन्त्री रामनाथ अधिकारीलाई डेंगु संक्रमण भएको छ। ६३ वर्षीय मन्त्री अधिकारी एकसातादेखि संक्रमणविरुद्घ जुधिरहेका छन्। त्रिभुवन विश्वविद्यालय, शिक्षण अस्पताल महाराजगञ्जमा कार्यरत डाक्टर, नर्सलगायतका स्वास्थ्यकर्मीहरू पनि डेंगु संक्रमण भएको छ। अस्पतालका कार्यकारी निर्देशक प्राडा दिनेश काफ्ले भन्छन्, डेंगु संक्रमण भएको पुष्टि भएपछि घरमै आराम गर्न बिदा लिनेहरू बढेका छन्। शुक्रराज ट्रपिकल तथा सरुवा रोग अस्पताल टेकुको आकस्मिक कक्ष डेंगु संक्रमितले भरिएको छ। खाली प्यासेजमा राखेर संक्रमितको उपचार भइरहेको छ। डा बुढाथोकी संघ, प्रदेश र स्थानीय सरकार तथा सम्बद्ध निकायहरूले गर्नुपर्ने सक्रियतापूर्वक रोकथाम र नियन्त्रणका क्रियाकलापहरू गर्नुपर्नेमा जोड दिन्छन्। यसका लागि रोकथाम तथा नियन्त्रण कार्ययोजना, २०८१ स्वीकृत भई कार्यान्वयनका लागि सबै प्रदेश र स्थानीय तहमा पठाइसकिएको छ। त्यस्तै डेंगु रोकथाम तथा नियन्त्रण कार्यलाई प्रभावकारी बनाउन इपिडिमियोलोजी तथा रोग नियन्त्रण महाशाखाको नेतृत्वमा राष्ट्रिय डेंगु टास्क फोर्स गठन गरिएको छ। स्थानीय तह र प्रदेशमा द्रुत प्रतिकार्य टोली (र्यापिड रेस्पोन्स टिम) परिचालन भइरहेको प्रवक्ता बुढाथोकी बताउँछन्। सङ्क्रमण उच्च रहेका जिल्लाका अस्पतालहरूबाट बिरामीहरूको रक्तनमुना संकलन गरी राष्ट्रिय जनस्वास्थ्य प्रयोगशालामार्फत डेंगु भाइरसको प्रजातिबारेअध्ययन हुने गरेकोछ। सातै प्रदेशका स्वास्थ्य निर्देशनालय र स्वास्थ्य सेवा निर्देशनालयअन्तर्गत रहने गरी इन्टोमोलोजिकल ल्याब स्थापना भई सातै प्रदेशका तोकिएका अस्पतालमा (सेन्टिनेलसाइट) सर्भिलेन्सका कार्यहरू भइरहेका छन्। डा बुढाथोकीका अनुसार, गत वर्षमा डेंगु संक्रमण बढी देखिएका सुुनसरी, तनहुँ, झापा, धादिङ, कास्कीलगायत १३ जिल्लामा १ सय २६ वटा स्थानीय तहका प्रमुख र उपप्रमुख, स्वास्थ्य संयोजक तथा सरोकारवालाहरूसँग प्रत्यक्ष रूपमा अन्तरक्रिया गरी डेंगु प्रतिकार्यका अल्प तथा दीर्घकालीन योजना तथा नीति निर्माण सम्बन्धमा छलफल भइसकेको छ। सचेतना अभिवृद्धिका लागि नेपाली भाषालगायत थप १२ वटा राष्ट्रिय भाषामा डेंगुसम्बन्धी रेडियो सन्देश, टोल फ्री हटलाइन टेलिफोन नं १११५, टिभी रेडियोहरूमा नियमित सन्देश प्रसारण भइरहेको छ। तर, पनि डेंगु संक्रमण बढेको बढ्यै छ। अहिलेसम्म डेंगुको औषधि अथवा खोप नेपालमा उपलब्ध छैन। तर, सुरुवाति लक्षणका आधारमा चिकित्सकले डेंगु निको पार्न सक्छन्। डा प्याकुरेल भन्छन्, डेंगु संक्रमणबाट जोगिने सरल र सजिलो उपाय अपनाऔं। लामखुट्टेको टोकाइबाट बच्नु नै हो। संक्रमणको हटस्पट तथा जोखिम क्षेत्रहरू समयमै पहिचान गर्न र प्रभावकारी प्रतिकार्य गर्न गाह्रो भएको छ। डेंगु नष्ट अभियान हरेक घरदैलोबाटै सञ्चालन गर्नु जरुरी छ। डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय लामखुट्टे खोज र नष्ट गर्ने अभियान प्रिमनसुन र पोस्ट मनसुनमा हुनुपर्छ। तर, निश्चित समयतालिका नै भएन। हरेक वर्ष श्राद्ध गरे झैं लामखुट्टे मार्ने अभियान सञ्चालन गरिएको छ। डेंगु नियन्त्रण प्रभावकारी हुन सकेन। डा बाबुराम मरासिनी, वरिष्ठ जनस्वास्थ्य विज्ञ लामखुट्टेको अण्डा, लार्भा, प्युपा नष्ट गर्न राजनीतिक दलले पनि लाखौं युवा कार्यकर्ता परिचालन गर्नुपर्छ। लामखुट्टेको बासस्थान एवं प्रजननस्थान नष्ट नगर्दासम्म डेंगु संक्रमण दोहोरिरहन्छ। त्यसैले तीन तहको सरकारबीच समन्वय र सहकार्य प्रभावकारी हुनुपर्छ। डा सुशीलनाथ प्याकुरेल, पूर्वप्रमुख विशेषज्ञ, स्वास्थ्य तथा जनसंख्या मन्त्रालय दोस्रोपटक लाग्ने डेंगुको सेरोटाइप फरक भएको अवस्थामा पहिलेको तुलनामा संक्रमितलाई बढी जोखिम हुन्छ। यो जोखिम जो कोहीलाई छ। डा शेरबहादुर पुन, सरुवा रोग विशेषज्ञ, शुक्रराज ट्रपिकल तथा सरुवा रोग अस्पताल"
"श्रीलंकाका नवनिर्वाचित राष्ट्रपतिद्वारा संसद विघटन, संसदीय निर्वाचन घोषणा,",श्रीलंकाका नवनिर्वाचित राष्ट्रपति अनुरा कुमारा दिसानायकेले संसद विघटन गरेका छन्। अब मुलुकमा संसदीय निर्वाचन हुँदैछ । नोभेम्बर १४ मा संसदीय निर्वाचन हुने जनाइएको छ । २२५ सिटमध्ये दिसानायकेको पार्टी नेसनल पिपुल्स पावर गठबन्धनले तीन सिट मात्रै पाएको छ । यसअघि दिसानायकेले हरिणी अमरसूर्यालाई देशको नयाँ प्रधानमन्त्री चयन गरेका थिए । राष्ट्रपति निर्वाचनमा विजयी भएपछि दिसानायकेले संसदीय निर्वाचनका लागि छिट्टै संसद विघटन गर्ने बताएका थिए । उनले नीति कार्यान्वयन गर्न सकेसम्म चाँडो निर्वाचन हुने बताए । उनले यसअघि जनताको इच्छाविपरीत बनेको संसदलाई निरन्तरता दिनुको कुनै अर्थ नभएको बताए । यसअघि २०२० अगस्टमा श्रीलंकामा आम निर्वाचन भएको थियो। बीबीसी
"७६ वटै जिल्लामा फैलियो डेंगु , बिरामीले टेकु अस्पताल भरिभराउ",काठमाडौं : पछिल्लो समय काठमाडौं उपत्यकालगायत अधिकांश जिल्लाहरूमा डेंगु संक्रमितको संख्या बढ्दै गएको छ। हालसम्म मुलुकभर १२ हजार ६ सय ४४ जनामा डेंगु संक्रमण पुष्टि भइसकेको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार यस वर्ष हुम्लाबाहेक ७६ वटै जिल्लामा डेंगु संक्रमण फैलिएको छ। संक्रमितमध्ये ६ जनाको मृत्यु भएको छ। डेंगु संक्रमण फैलिएसँगै अस्पतालमा बिरामीको चाप बढ्न थालेको छ। असोज सुरू भएयता शुक्रराज ट्रपिकल तथा सरुवा रोग अस्पताल टेकुमा डेंगुका बिरामीको संख्या दिनप्रतिदिन बढ्दो छ। बिरामीको चाप बढेपछि खालि प्यासेजमा राखेर संक्रमितको उपचार भइरहेको छ। अहिलेसम्म डेंगुको औषधि अथवा खोप नेपालमा उपलब्ध छैन। तर सुरुवाति लक्षणका आधारमा चिकित्सकले डेंगु निको पार्न सक्छन्।
चट्याङ लागेर एकजनाको मृत्यु,विराटनगर : मोरङको मिक्लाजुङमा चट्याङले लागेर मंगलबार राति एकजनाको मृत्यु भएको छ । मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले झापाको दमक नगरपालिका४ का ३६ वर्षीय कुमार मोतेको मृत्यु भएको जानकारी दिए । घर बनाउने मिस्त्री रहेका मोते मिक्लाजुङ गाउँपालिका३ तेह्रथुमे टोल बस्ने र नातामा सोल्टी पर्ने भक्तबहादुर नेपालीको घरमा आएका थिए । नेपालीको घर बनाउन आएका उनको चट्याङले लागेर ज्यान गएको प्रहरीले जनाएको छ । नेपालीको घरको भान्सा कोठाअगाडि उभिएको अवस्थामा राति १० बजेतिर परेको चट्याङले लागेर मोते बेहोस भइ ढलेको डीएसपी बस्नेत बताउँछन् । घाइते अवस्थाका मोतेलाई उपचारका लागि दमक अस्पताल पुर्याउनसाथ चिकित्सकले मृत घोषित गरेका हुन् ।
"अवैध चुनढुंगा उत्खनन, करोडौं राजस्व छली","खानी उत्खनन तथा ओसार पसार गर्न खोलिएका रोल्पा चुनढुंगा प्रालि र शिवस्वरूप माइनिङ प्रालिको नाममा अवैध खानी उत्खनन गरी घोराही सिमेद्वारा राजस्व ठगी। काठमाडौं : रोल्पाको त्रिवेणी गाउँपालिकाको घोराही सिमेन्ट प्रालिले अवैध खानी उत्खनन गरी करोडौं राजस्व छली गरेको रहस्य खुलेको छ। खानी उत्खनन तथा ओसार पसार गर्न खोलिएका रोल्पा चुनढुंगा प्रालि र शिव स्वरूप माइनिङ प्रालिको नाममा अवैध खानी उत्खनन गरी घोराही सिमेन्टले करोडौं राजस्व ठगी गरेको हो। रोल्पा चुनढुंगा र शिवस्वरूप माइनिङ प्रालिले बाटो बनाउने नाममा ९० लाख टन चुनढुंगा उत्खनन गरेको तथ्य खानी तथा भूगर्व विभागको स्थलगत अनुगमनमा भेटिएको थियो। खानी विभागका माइनिङ इन्जिनियर सुवास महतले रोल्पा चुनढुंगाको नाममा अवैध चुनढुंगा उत्खनन गरेको भनी ९० लाख टन चोरी पैठारी गरी राजस्व छली गरेको भन्दै कानुनी कारबाही गर्न सिफारिस गरिएको थियो। खानी विभागले रोल्पा चुनढुंगा प्रालिसँग ९० लाख टन राजस्व संकलन गर्नुपर्ने ९० हजार टन चुनढुंगाको मात्रै उठाएका देखिएको छ । उद्योगी र कर्मचारीको मिलोमतोमा चुनढुंगाको रोयल्टी रकम कम उठाएको देखिएको छ। विभागले २०७८ चैत २४ गते रोल्पा चुनढुंगा खानी प्रालिलाई रोयल्टी रकम जफत र जरिवानाबापत दस्तुर दाखिला गर्न माइनिङ इन्जिनियर सुवास महत लेखेको पत्रमा ९० लाख १७५२ टन चुनढुंगा उल्लेख गरिएको छ। तर, खानी तथा भूगर्भ विभागका महानिर्देशक रामप्रसाद घिमिरेले सर्वोच्च अदालतमामा प्रस्तुत गरेको लिखित जवाफमा ९० हजार १७५२ टन (अदालतबाट लिएको लिखित जवाफ) उल्लेख गरिएको छ। घोराही सिमेन्टले प्रतिटन ६० रुपैयाँको दरले ५५ करोड र १५ करोड तथा जरिवाना गरी ७० करोड र गाउँपालिकाको ५ करोड रुपैयाँ राजस्व ठगी गरेको देखिएको छ। स्थलगत अध्ययन गर्ने इन्जिनियर महतको प्रतिवेदनलाई लत्याएर नब्बे लाख टनको ठाउँमा नब्बे हजार टन उत्खनन भएको भनी घोराई सिमेन्टको मिलेमतोमा खानी विभागले स्थलगत अध्ययनलाई तोडमोड गरेको छ। अवैध खानी उत्खनन गरेको विरुद्व मुद्दाउपर सर्वोच्च अदालतको प्रतिउत्तरमा खानी विभागका महानिर्देशक घिमिरेले नब्बे हजार मात्र उत्खनन भएको उल्लेख गरिएको छ। रोल्पा सिमेन्ट प्रालिको नाममा दर्ता भएको उक्त खानीको अवैध उत्खनन गर्ने रोल्पा चुनढुंगा र शिवस्वरूप माइनिङ प्रालिको दर्ता खारेज गर्न सक्ने कानुनी प्रावधान छ। तर, विभागले अवैध पैठारी गरेमा दर्ता खारेजी वा जरिवाना गर्न सक्ने कानुनी प्रावधान रहे पनि रोल्पा चुनढुंगा र शिव स्वरूप प्रालिलाई उल्टै जोगाउने प्रपञ्च गरिएको छ। घोराही सिमेन्टले करोडौं राजस्व ठगी गर्दासमेत कानुनी कारवाही गर्न खानी विभागले कुनै चासो दिएको छैन। त्यसबाट करोडौं राजस्व छली हुँदै आएको छ।अवैध खानी उत्खनन गरी पैठारी गरेमा सम्बन्धित कम्पनीको इजाजतपत्र खारेज गर्न सक्ने कानुनी प्रावधान रहेको छ। त्यस विषयमा त्रिवेणी गाउँपालिका र लिज दर्ता वाला कम्पनीले पटकपटक खानी विभागलाई निवेदन दिएको थिए। विभागले कुनै सुनुवाइ नगरी घोराही सिमेन्टलाई उन्मुक्ति दिने कोसिस गर्दै आएको देखिएको छ। स्थानीय गाउँपालिकाले घोराही सिमेन्टले अवैध चुनढुगा उत्खनन र पैठारीको विषयमा कानुनी कारबाही गर्न सम्बन्धित निकाएको पटकपटक ध्यान आकर्षण गराउँदै आएको छ। अवैध चुनढुंगाको उत्खनन गरी चोरी पैठारी रोक्ने काममा विभागको दायित्व हो। तर, यसमा चोरी पैठारीको परिमाण घटाएर विभागले राजस्व छलीमा प्रोत्साहन गरेको देखिन्छ।"
अग्नि सापकोटाविरुद्धको मुद्दामा सर्वोच्चले आज निर्णय सुनाउने,"काठमाडौं : सर्वोच्च अदालतमा नेकपा (माओवादी केन्द्र) का उपाध्यक्ष अग्निप्रसाद सापकोटाविरुद्धको अपहरण तथा हत्यासम्बन्धी मुद्दामा सर्वोच्च अदालतले आज फैसला सुनाउने भएको छ। अदालतको संवैधानिक इजलासमा सापकोटाविरुद्धको मुद्दाको निर्णय सुनुवाइका लागि पेशी तोकिएको छ। यसअघि सापकोटाविरुद्ध मुद्दाको निर्णय सुनाउने मिति पटकपटक तोकिए पनि संवैधानिक इजलासले निसुको मिति सार्दै आएको छ। काभ्रेका अर्जुन लामालाई अपहरण गरी हत्या गरेको आरोप सापकोटामाथि छ। प्रधानन्यायाधीश विश्वम्भरप्रसाद श्रेष्ठ, प्रकाशमान सिंह राउत,सपना प्रधान मल्ल,प्रकाशकुमार ढुङ्गाना र कुमार रेग्मीको पूर्ण इजलासले सापकोटाविरुद्ध मुद्दाको निर्णय सुनाउने भएको हो। संवैधानिक इजालसमा सापकोटाविरुद्ध तीनवटा मुद्दा छन्। अर्जुनकी पत्नी पूर्णमाया लामा,कनकमणि दिक्षीत र सुशिल प्याकुरेलसहित ८ जनाले सापकोटाविरुद्ध मुद्दा दायर गरेका थिए। विसं २०६२ वैशाख १६ गते तत्कालीन माओवादीको अपहरणमा परेका लामाको दुई महिनापछि शव फेला परेको थियो। लामाकी पत्नी पूर्णमायाले आफ्ना श्रीमानको हत्यामा नेता सापकोटा संलग्न रहेको उल्लेख गर्दै विसं २०६९ मङ्सिर ७ गते जिल्ला अदालत काभ्रेमा मुद्दा दायर गरेकी थिइन्। सोही मुद्दाको पुनरावेदन सर्वोच्चमा आएको हो। त्यसअघि विसं २०७२ चैत २२ गते सर्वोच्च अदालतका तत्कालीन न्यायाधीश सुशीला कार्की र ओमप्रकाश मिश्रको संयुक्त इजलासले मुद्दा संवैधानिक इजलासमा हेरिने आदेश दिएको थियो। उक्त आदेशपछि तत्कालीन प्रधानन्यायाधीश चोलेन्द्रशम्शेर राणा,न्यायाधीशहरू दीपककुमार कार्की, केदारप्रसाद चालिसे, मीरा खड्का र हरिकृष्ण कार्कीको संवैधानिक इजलासले नेता सापकोटाविरुद्ध द्वन्द्वकालमा काभ्रेका अर्जुन हत्याको घटनामा उक्त आयोगमा परेको उजुरीको प्रतिलिपी मगाउन आदेश जारी गरेको थियो।"
रातमाटा स्वास्थ चौकीबाट एक्सरे सेवा सुरू,"सिन्धुली : सिन्धुलीको सुनकोशी गाउँपालिका ३ मा रहेको झाँगाझोली रातमाटा स्वास्थ चौकीमा एक्सरे सेवा सुरू भएको छ । गाउँपालिकाले एक्सरे मेसिन खरिद र मेसिन राख्ने भवनको निर्माण गरेपछि गाउँको स्वास्थ्य चौकीबाटै उक्त सेवा सुरू भएको हो । गाउँपालिकाकी अध्यक्ष दिपा बोहोरा दाहालले एक कार्यक्रमका बीच उक्त एक्सरे सेवाको सुभाम्भ गरेकी हुन् । गाउँकै स्वास्थ्य चौकीमा एक्सरे सेवा सुरू भएपछि स्थानीयहरू लाभान्वित बनेका छन् । स्वास्थ चौकीमा एक्सरे सेवा सुरू भएपछि यो सेवा लिन धुलिखेल, काठमाडौंलगायत अन्यत्र जानुपर्ने बाध्यता हटेको स्थानीयले प्रतिकृया दिएका छन् । यसैबीच उक्त स्वास्थ्य चौकीलाई १५ शैयाको अस्पतलाको रुपमा विकास गरिने गाउँपालिकाकी अध्यक्ष दाहालको भनाइ छ । १५ शैयाको अस्पताल निर्माणका लागि स्वास्थ्य मन्त्रालयले भवन निर्माणमा बजेट विनियोजन गरिदिएपछि स्वास्थ्य चौकीलाई स्तरोन्नती गर्न लागिएको हो । गाउँपालिकाले स्वास्थ्य चौकीलाई स्तरउन्नति गरी १५ शैयाको आधारभूत अस्पताल निर्माणका लागि आवश्यक प्रकृया सुरु गरिसकेको छ,अध्यक्ष दाहालले भनिन्,भवन निर्माणको काम समेत यसै वर्षबाट सुरु हुनेछ । उनका अनुसार अर्थ मन्त्रालयले सुनकोशीसहित देशभरका ३ सय ९६ वटा १५ शैयाको आधारभूत अस्पताल बनाउन संघीय सरकारले कूल ५१ अर्ब ८४ करोड ५५ लाख ८९ हजार रूपैयाँ बजेट सुनिश्चित गरेको छ । हालको भौतिक संरचनामा १५ शैयाको आधारभुत अस्पताल संचालन गर्न सम्भव नभएपछि सिन्धुली क्षेत्र नम्बर दुईका प्रतिनिधिसभा सदस्य राजन दाहाल,सुनकोशी गाउँपालिकाकी अध्यक्ष दिपा बोहोरा दाहाल, उपाध्यक्ष कपिल कुमार कोइरालालगायतले अस्पताल भवन निर्माणका लागि पहल थालेका थिए ।"
काठमाडौं महानगरले भन्यो : गुणस्तहीन सामान र अंकित मूल्यभन्दा बढी लिएर बिक्री गरे कारबाही हुन्छ,"महानगरले सामान, वस्तु तथा सेवा खरिद गर्दा समस्या परे वा उजुरीको गर्न लागि ११८० मा सम्पर्क गर्न अनुरोध गरेको छ। काठमाडौं : काठमाडौं महानगरपालिकाले व्यापार व्यवसाय गर्ने व्यक्ति, कम्पनी तथा निकायहरुलाई मूल्य सूची पसलको अग्रभागमा राख्न सचेत गराएको छ। महानगरपालिकाले आज एक सूचना जारी गर्दै महानगर क्षेत्रभित्र सञ्चालित खुद्रा तथा थोक बिक्रीस्थल (पसल) बाट बिक्री वितरण गरिने वस्तु तथा सेवाहरुका बारेमा मूल्यसूची बनाएर पसलको अग्रभागमा सबैले देख्ने गरी राख्न आग्रह गरेको हो। चाडपर्वमा ग्राहक ठगिनसक्ने भएकाले महानगरले सूचना जारी गरेको हो। यसैगरी महानगरले महानगरले अंकित अधिकतम मूल्यभन्दा बढी मूल्य नलिन, वस्तुको उपभोग मिति ख्याल गर्न तथा खाद्य, पेय तथा अन्य वस्तुको गुणस्तर, शुद्धता र स्वच्छता कायम राख्न सचेत गराएको छ। अनुगमनका क्रममा सूचना विपरीत कसैले कुनै वस्तु वा सेवा बिक्री वितरण गरेको पाइएमा, उजुरी परेमा वा गुनासो प्राप्त भएमा यस कार्यालयबाट खटिने अनुगमन टोलीका सदस्य वा कार्यालयबाट प्रचलित कानुनबमोजिम कारबाही गरिने महानगरले चेतावनी दिएको छ। महानगरले स्वच्छ, गुणस्तर तथा सुपथ सामान प्राप्त गर्न सबै उपभोक्ताहरूलाई अवस्था जाँचेर मात्र सामान, वस्तु तथा सेवा खरिद गर्न र केही समस्या परे वा उजुरीको गर्न लागि ११८० मा सम्पर्क गर्न अनुरोध गरेको छ।"
राष्ट्रसंघमा इरानी राष्ट्रपतिले भने : इजरायललाई रोक्नु पर्छ नत्र विश्वमा युद्ध हुन्छ,"इरानका राष्ट्रपति मसुद पजाकियानले मंगलबार संयुक्त राष्ट्रसंघको महासभालाई सम्बोधन गर्दै इजरायललाई रोकेन भने विश्वमा नै युद्धको खतरा भएको बताएका छन्। उनले इरानले उक्त क्षेत्रमा तनाव बढ्न सक्ने सम्भावना भएकोले लेबनानमा इजरायलले गरेको आक्रमणको ततकाल जवाफ नदिने बताए। पाजास्कियानले इजरायललाई रोक्न आवश्यक रहेको बताउँदै भने, 'इजरायललाई रोकिएन भने सम्पूर्ण मध्यपूर्व र त्यसपछि विश्व नै युद्धको चपेटामा पर्नेछ।' उनले गाजामा तुरुन्तै हिंसा रोक्न र स्थायी युद्धविराम लागू गर्न अन्तर्राष्ट्रिय समुदायलाई अपील गरे। ७० वर्षीय इरानी नेताले अन्तर्राष्ट्रिय मञ्चमा आफ्नो विचार व्यक्त गरेको यो पहिलो पटक हो। इब्राहिम रायसीको मृत्युपछि पज्कियान जुलाईमा इरानको राष्ट्रपति बनेका थिए । इरानी राष्ट्रपतिले इजरायलले गाजामा नरसंहार गरेको आरोप लगाएका छन् । उनले गाजामा विगत ११ महिनामा ४१ हजार निर्दोष मानिसको निर्ममतापूर्वक हत्या भएको बताए । तीमध्ये अधिकांश महिला र बालबालिका थिए । पछिल्लो एक वर्षमा इजरायलको वास्तविकता विश्वसामु खुलासा भएको उनको आरोप छ। उनले इजरायलले इरानी वैज्ञानिक, कूटनीतिज्ञ र उनीहरूका पाहुनाको पनि हत्या गरेको आरोप लगाए ।"
जहाँ गर्भवतीलाई दिइन्छ टेलिफोनबाटै परामर्श,"वीरेन्द्रनगरका गर्भवती आमालाई सरकारले तोकेअनुसार अनिवार्य चारपटक गर्भ जाँचमा एक हजार रुपैयाँ र निःशुल्क एम्बुलेन्स सेवा उपलब्ध दैलेख : कर्णालीको राजधानीसमेत रहेको सुर्खेतको वीरेन्द्रनगर नगरपालिकाका नगरप्रमुख मोहनमाया ढकाल सोमबार सहरी स्वास्थ्य केन्द्र दौलतपुर पुगिन् । वीरेन्द्रनगर२ मा रहेको उक्त केन्द्रबाट पुगेर नगरप्रमुख ढकालले गर्भावस्थामा रहेकी स्थानीय नर्मा थापालाई फोन गरिन् । नगरप्रमुख ढकालले थापाको स्वास्थ्य अवस्थाबारे जानकारी लिइन् । नियमित गर्भ जाँच गरे, नगरेकोबारे जानकारी सोधिन् । प्रसूति सेवाका जाने ठाउँ थाहा भए नभएको बुझिन् । पोषणको स्थितिबारे समेत जानकारी लिइन् । उनले थापालाई गर्भावस्थामा केही समस्या आए ढुक्कसँग स्वास्थ्य संस्थामा आएर नगरपालिकाले दिने सुविधा लिन आग्रह गरिन् । यसरी नै हरेक गर्भवतीसँग फोनबाटै भलाकुसारी गर्ने सेवा अब वीरेन्द्रनगरका १६ वटै वडाबाट कार्यान्वयनमा आउनेछ । नगरपालिकाले गर्भवती तथा सुत्केरी आमालाई घरमै स्वास्थ्य सेवा प्रदान गर्न हेलो गर्भवती आमा कार्यक्रम कार्यान्वयनमा ल्याएको हो । यो कार्यक्रमअन्र्तगत अब हरेक हप्ता गर्भवती तथा सुत्केरी आमाहरूलाई दक्ष स्वास्थ्यकर्मीहरूले फोन गर्ने छन् । स्वास्थ्यकर्मीले फोनबाटै आवश्यक सल्लाह, सुझाव तथा परामर्श दिनेछन् । नियमित गर्भजाँच, रगत जाँच, भिडियो एक्सरे, पिसाब तथा आवश्यक जाँच पड्ताल, खोप, पोषण तथा सरसफाइ, गर्भवती अवस्थामा देखापर्ने खतराका चिह्नहरू, प्रसूति पूर्वको तयारीका साथै अन्य स्वास्थ्य सेवा गर्भवती तथा आमालाई टेलिफोनमार्फत घरमै सेवा दिने उद्देश्यले कार्यक्रम कार्यान्वयन गरिएको नगरप्रमुख ढकालले बताइन् । वीरेन्द्रनगरमा रहेका गर्भवती आमाहरूलाई सरकारले तोकेअनुसार अनिवार्य चार पटक गर्भ जाँचमा एक हजार रुपैयाँ र निःशुल्क एम्बुलेन्स सेवा उपलब्ध गराईरहेका छाँै, नगरप्रमुख ढकालले भनिन्, गर्भावस्थामा रहेका महिलाले जाँच गर्न स्वास्थ्य संस्थामा आउने समय बिर्सिएर छुट्न थालेपछि नयाँ कार्यक्रम थालनी गरेका हौं । महिला स्वास्थ्य स्वयम्सेविकामार्फत १६ वटा वडामा रहेका गर्भवती आमाहरूको पूर्ण विवरण स्वास्थ्य केन्द्रहरूमा राखिएको छ । सोही विवरण हेरेर हप्ता तथा जाँच गर्ने समयमा स्वास्थ्य संस्थाबाट स्वास्थ्यकर्मीले गर्भवतीलाई टेलिफोनमार्फत आवश्यक सरसल्लाह तथा परामर्श दिने व्यवस्था मिलाइएको छ । चार पटक गरिने गर्भ जाँचलाई बढाएर सरकारले आठ पटक गर्नुपर्ने अनिवार्य प्रोटोकल लागू गरेपछि यसबाट छुट्न सक्ने सम्भावित आमा र बच्चाको स्वास्थ्यलाई मध्यनजर गरेर टेलिफोनबाटै परामर्श दिन थालिएको नगरप्रमुख ढकालको भनाइ छ । नयाँ प्रोटोकल लागू भएपछि यसको जानकारी नुहुनु र जाँच गराउने समय बिर्सिनेलगायतका कारणले गर्भवती महिलाहरू स्वास्थ्य संस्थामा जाँच गराउन नआउने भएपछि स्वास्थ्य संस्थाबाटै सम्पर्क गरी सेवा दिने प्रणालीको विकास गरिएको हो, नगरप्रमुख ढकालले भनिन् । नगरपालिकाले यसअघि चार पटकसम्म जाँच गर्न आउने गर्भवतीलाई प्रोत्साहनस्वरूप एक हजार र निःशुल्क एम्बुलेन्स सेवा दिँदै आइएको थियो । नगरपालिकाका १६ वडामा २० वटा स्वास्थ्य केन्द्रहरू छन् । नगरपालिकाले यी स्वास्थ्य संस्थाबाट हालसम्म २ सय ८४ जना गर्भवती आमालाई सुत्केरी हुन निःशुल्क एम्बुलेन्स सेवा प्रदान गरेको छ । आठपटक गरिने जाँचमा भने अधिकांश गर्भवती महिलाहरू छुट्न थालेपछि नयाँ रणनीति लिएको नगरपालिकाले जनाएको छ । कार्यक्रमले आर्थिक रूपमा विपन्न महिलाहरूलाई आवश्यकताका आधारमा घरमै सेवा लिनसमेत सहज हुनेछ । नगरपालिकाले हालसम्म पाँच हजार गर्भवती तथा सुत्केरी आमालाई प्रत्येक महिना टेलिफोनमार्फत गर्भावस्थाका जोखिमका कारण हुन सक्ने अकाल मृत्युलाई रोक्न परामर्श सेवा दिएको छ । सुत्केरी हुनका लागि बर्थिङ सेन्टरसम्म पुग्न नगरपालिकाले निःशुल्क एम्बुलेन्स सेवा दिएको नगरपालिकाको जनस्वास्थ्य शाखाका प्रमुख भूपेन्देव गिरीले बताए । २ सय १२ जना गर्भवतीको भिडियो एक्सरे, १ सय ७२ जनालाई नगरप्रमुख पोषण कोशेली प्रदान गरिएको छ, गिरीले भने ।"
"झापामा ट्रक जलाएको आरोपमा ९ जना पक्राउ, दुई जनामाथि ज्यान मुद्दा","झापा : झापामा दुई वटा भारतीय ट्रक जलाएको आरोपमा दुर्गा प्रसाईका ९ जना समर्थक पक्राउ परेका छन्। पक्राउ पर्नेहरूमा राष्ट्र राष्ट्रियता धर्म संस्कृति नागरिक बचाउ महाअभियानको भ्रातृ संस्था नागरिक प्रतिरक्षा बल (पीडीएफ)का झापा संयोजक ४० वर्षीय भीम तुम्बापो लिम्बू, महाअभियानका जिल्ला सहसचिव ३३ वर्षीय सुरेश चौधरी, हल्दिवारीका विवश लिम्बू, वीरबहादुर गुरुङ, खेमराज दाहाल, बिर्तामोडका उदय लिम्बू, बुद्धशान्तिका बलिहाङ लिम्बू, अर्जुनधाराका रुद्र भुजेल र मेचीनगरका राजेश महत रहेको जनाइएको छ। प्रहरीले झापा संयोजक तुम्बापोलाई मंगलबार दिउँसो शिवसताक्षी१ स्थित धरमपुर बजारबाट र चौधरीलाई सोमबार दिउँसो साढे ४ बजे बिर्तामोड ७ स्थित गरामनिबाट पक्राउ गरेको थियो। त्यस्तै अन्य सातलाई बिर्तामोडस्थित नयाँ बस पार्कबाट गएराति १ बजे पक्राउ गरिएको प्रहरीले जनाएको छ। उनीहरू स्कोरपियो गाडी चढेर काठमाडौँ भाग्न खोज्दा जिल्लाको टोलीले पक्राउ गरेको जनाइएको छ। झापा संयोजक तुम्बापो र चौधरीमाथि आपराधिक उपद्रव र ज्यान मार्ने उद्योगको मुद्दा चलाइएको छ। झापा जिल्ला अदालतबाट ५ दिनको म्याद थप गरी थप अनुसन्धान कार्य अघि बढाइसकेको प्रहरी कार्यालय झापाका डीएसपी कृष्णकुमार चन्दले जानकारी दिए। पक्राउ परेका अन्य व्यक्तिहरुको बारेमा अनुसन्धान भइरहेको उनको भनाइ छ। राष्ट्र, राष्ट्रियता, धर्म, संस्कृति र नागरिक बचाउ महाअभियानका संयोजक तथा मेडिकल व्यवसायी दुर्गा प्रसाई पक्राउ परेसँगै पक्राउ परेका उनीहरूले कनकाई नगरपालिका८ स्थित पूर्वपश्चिम राजमार्गको बिरिङ खोलाको पुलमा युपी ५७ एटी ४४९३ नम्बरको र बिर्तामोड नगरपालिका ६ गिरीबन्धु टी इस्टेटस्थित पूर्वपश्चिम राजमार्गमा डब्लुबी ७३ इ ३०५६ नम्बरको भारतीय मालवाहक ट्रकमा आगजनी गरेका थिए। साथै ट्रक चालकलाई समेत ज्यान मार्ने प्रयास गरेको आरोप लगाइएको छ।"
"उपप्रधानमन्त्री पौडेल र चीनका उपप्रधानमन्त्री हि लिफेङबीच भेट, परियोजना कार्यान्वयनबारे छलफल","काठमाडौं : उपप्रधानमन्त्री एवं अर्थमन्त्री विष्णुप्रसाद पौडेल र चीनका उपप्रधानमन्त्री हि लिफेङबीच चीनको राजधानीमा बेइजिङमा भेटवार्ता भएको छ। उपप्रधानमन्त्रीद्वयबीच झण्डै एक घण्टा भएको भेटमा दुई देशका आपसी हित र सहयोगबारे छलफल भएको हो। भेटका क्रममा चीनका उपप्रधामन्त्री हि लिफेङले चीन सरकारको तर्फबाट विगतमा गरिएका घोषणा एवं सहमति बमोजिम सहयोगका परियोजनाहरुको कार्यान्वयनलाई तीव्रता दिने बताए। उनले आगामी दिनमा नेपाललाई थप सहयोग गर्ने प्रतिबद्धता जनाए। उपप्रधानमन्त्री एवं अर्थमन्त्री पौडेलले केरुङकाठमाडौं रेल निर्माण, टोखा छहरे सुरुङ मार्ग, किमाथाङ्काहिले, हिल्सासुर्खेतभुरीगाउँ सडक, मदन भण्डारी विज्ञान तथा प्रविधि विश्वविद्यालय, दमक औद्योगिक पार्क लगायतका पूर्वाधार निर्माणलाई अघि बढाउन अनुरोध गरे। त्यसैगरी चीनका विभिन्न शहरबाट भैरहवा र पोखरा अन्तर्राष्ट्रिय विमानस्थलमा सिधा हवाइ सेवा विस्तारका लागि सहयोग गर्न पनि आग्रह गरे। भ्रमण टोलीमा रहेका अर्थ मन्त्रालयका प्रवक्ता महेश भट्टराईले नेपालको तर्फबाट गरिएको अनुरोधका विषयप्रति चीन सरकार सकारात्मक रहेको र कामहरु अघि बढाउने प्रतिबद्धता व्यक्त भएको जानकारी दिए। भेटवार्तामा नेपालका तर्फबाट उपप्रधानमन्त्री एवं अर्थमन्त्री पौडेल, चीनका लागि नेपालका कार्यबाहक राजदूत सुरेन्द्र यादव, अर्थ मन्त्रालयका प्रवक्ता भट्टराई, प्रधानमन्त्री तथा मन्त्रिपरिषद्को कार्यालयका अधिकारीहरु सहभागी थिए। चीन सरकारको तर्फबाट उपप्रधानमन्त्री हि लिफेङ, यातायात मन्त्री लि स्याओफङ, बेइजिङ महानगरका मु फङ, नेशनल रेलवे एडमिनिस्ट्रेसनका प्रमुख फे दोङ विङ, नागरिक उडड्यन प्रमुख सोङ च्योङ लगायतका अधिकारी सहभागी थिए।"
इरानले फेरि आफूलाई मार्ने प्रयास गर्न सक्ने ट्रम्पको आरोप,"वासिङटन डिसी : अमेरिकी पूर्व राष्ट्रपति डोनाल्ड ट्रम्पले इरानले आफूलाई मार्न चाहेको तर त्यसमा सफल नभएको बताएका छन् । इरानले फेरि मार्ने प्रयास गर्न सक्ने उनले उल्लेख गरे। ट्रम्पले सामाजिक सञ्जालमा लेखेका छन्, मेरो ज्यानलाई इरानबाट ठूलो खतरा छ । सम्पूर्ण अमेरिकी सेना सतर्क अवस्थामा छ। इरानले प्रयास गरेको थियो तर असफल भयो । उसले फेरि प्रयास गर्नेछ। यो अवस्था कसैको लागि राम्रो होइन। म धेरै मानिसहरू, बन्दुक र हतियारहरूले घेरिएको छु।' उनले लेखेका छन्, मेरो सुरक्षाका लागि थप रकम विनियोजन गरेकोमा संसदलाई धन्यवाद । रिपब्लिकन र डेमोक्र्याटिक सांसदहरू यस मुद्दामा एकजुट भएको देख्दा खुसी लागेको छ। पूर्वराष्ट्रपतिमाथि हमला गर्नु भनेको आक्रमणकारीले आफ्नो मृत्यु निम्तो दिनुजस्तै हो ।' ट्रम्पको यो भनाइपछि अमेरिकी राष्ट्रपतिको सुरक्षालाई लिएर बहस सुरु भएको छ । अमेरिकामा नोभेम्बर ५ मा राष्ट्रपतिको निर्वाचन हुँदैछ । रिपब्लिकन उम्मेदवार ट्रम्पले डेमोक्रेटिक पार्टीकी कमला ह्यारिससँग प्रतिस्पर्धा गरिरहेका छन् । बीबीसी"
प्रधानमन्त्री ओली र फिनल्याण्डका राष्ट्रपति स्टबबीच भेटवार्ता,"न्युयोर्क : प्रधानमन्त्री केपी शर्मा ओली र फिनल्यान्डका राष्ट्रपति अलेक्जेण्डर स्टबबीच भेटवार्ता भएको छ । संयुक्त राष्ट्रसंघको ७९औँ महासभामा भाग लिने क्रममा अमेरिकाको न्युयोर्कमा रहेका उनीहरुबीच राष्ट्रसंघको मुख्यालयमा गएराति भेटवार्ता भएको हो । उनीहरुबीच द्विपक्षीय हितका विषयमा छलफल भएको छ। राष्ट्रसंघका लागि नेपालको स्थायी नियोगका अनुसार भेटमा प्रधानमन्त्री ओलीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल, राष्ट्रसंघका लागि नेपालको स्थायी नियोगका प्रमुख लोकबहादुर थापालगायत सहभागी थिए।"
इजरायली हमलामा हिजबुल्लाहका मिसाइल कमाण्डरको मृत्यु,"हिजबुल्लाहका मिसाइल कमाण्डर इब्राहिम कुबैसीको लेबनानको राजधानी बेरुतमा मंगलबार इजरायली आक्रमणमा परी मृत्यु भएको जनाइएको छ। उनीसँगै अन्य ५ जनाको पनि मृत्यु भएको छ । इजरायलले लेबनानमा विगत ५ दिनदेखि लगातार आक्रमण गरिरहेको छ । यसैबीच हिजबुल्लाहले हिजो राति इजरायलका ८ स्थानमा मिसाइल प्रहार गरेको दाबी गरेको छ । इजरायलका अनुसार हिजबुल्लाहबाट ५५ रकेट प्रहार गरिएको थियो। यसअघि सोमबार इजरायली रक्षा बल (आईडीएफ) ले लेबनानमा हिजबुल्लाहका १६ सय स्थानलाई लक्षित गरी हवाई हमला गरेको थियो। १० हजार रकेट ध्वस्त भएको दाबी गरिएको छ । उही समयमा लेबनानको स्वास्थ्य मन्त्रालयले यस आक्रमणमा हालसम्म ५५८ जनाको मृत्यु भएको जनाएको छ । जसमध्ये ९४ जना महिला र ५० बालबालिका रहेका छन् । १८३५ जना घाइते भएका छन्। अल जजीराका अनुसार सन् २००६ मा इजरायललेबनान युद्धपछि लेबनानमा भएको यो सबैभन्दा ठूलो हमला हो। २००६ मा एक महिना लामो लडाईमा हजार लेबनानी मानिसहरू मारिएका थिए। हाल, लेबनानमा स्कूल र कलेजहरू बन्द गरिएको छ। मानिसहरूलाई सुरक्षित स्थानमा पठाइएको छ। इजरायलले लेबनानमा सञ्चालित अभियानलाई नर्दर्न एरोज नाम दिएको छ । आइडीएफले हिजबुल्लाहले दक्षिणी लेबनानका घरहरूमा मिसाइलहरू लुकाएर राखेको र लगभग एक वर्षदेखि इजरायलमा त्यसले प्रहार गरिएको दावी गरेको छ।"
महिला उद्धारमा विभेद,"गर्भवती वा सुत्केरी जो जोखिममा परेका छन्, तिनको हवाई उद्धार सरकारले निःशुल्क गर्छ । तर सबैतिर यो सेवा छैन । दुर्गमका हकमा सबैतिर यसलाई लागू गर्नुपर्ने हो । जबकि सरकारको यो कार्यक्रम उस्तै प्रकृतिका पालिकामा पनि कतै छ, कतै छैन । अर्थात् कुनै पालिकाका महिलाको उद्धार हुन्छ, कुनैको हुँदैन । जोखिम समान भए पनि सरकारी नीतिले विभेद गरेको छ । देशका १९ वटा जिल्लामा पूर्ण र २९ वटा जिल्लामा आंशिक रूपमा लागू छ यो कार्यक्रम । नेपालको संविधानको धारा ५१ को ञ को ३ मा प्रजनन अवस्थामा आवश्यक सेवासुविधा उपभोगको सुनिश्चितता गर्ने उल्लेख छ । त्यसअनुसार पनि सरकारले जोखिमका महिलाको उद्धार गरिरहेको छ । २०७५ सालमा सुरु भएयता ६ वर्षमा ७ सय ५१ जना गर्भवती र सुत्केरी महिलाको हेली उद्धार भएको छ । ज्यान जोगिएको छ । तर यस्तो कार्यक्रम लागू नभएकैले लुम्बिनी प्रदेशका थुप्रै पालिकाका महिला जोखिममा परेका उदाहरण छन् । कतिको ज्यान गएको छ त कतिले भगवान् भरोसामा ज्यान पाएका छन् । प्रदेश सरकारले महिलाको उद्धारका लागि कुनै योजना र कार्यक्रम बनाएको छैन । बरु गण्डकीका संस्थापक मुख्यमन्त्री पृथ्वीसुब्बा गुरुङका पालादेखि नै हेली उद्धार कार्यक्रम गण्डकीमा छ । झन्डै सय महिलाको त गण्डकी सरकारले उद्धार गरिसकेको छ । संघीय सरकारले नभए पनि प्रदेशहरूले पनि महिलाको जोखिमको आधारमा उद्धार गर्ने कार्यक्रम ल्याउनुपर्छ । अझ संघको भन्दा प्रदेशको कार्यक्रम बढी प्रभावकारी हुन सक्छ । अर्काे कुरा, हेली उद्धारका लागि प्रदेश पनि संघको भर पर्नु परिरहेको हुन्छ । कर्णालीका धेरै महिलाले राष्ट्रपति महिला उद्धार कार्यक्रमबाट लाभ लिएका छन् । तर हेलिकोप्टर कर्णालीमा सधैं उपलब्ध हुने सुनिश्चितता छैन । महिलाको उद्धारका खातिरमात्रै नभई विपद्मा प्रयोग गर्ने गरी ७ प्रदेशका सैनिक अड्डामा ७ हेलिकोप्टरको उपलब्धता हुने हो भने विपद्मा पनि काम लाग्छ र महिला उद्धारमा पनि । सबैभन्दा पहिला भने सरकारले महिला उद्धारका लागि सीमित पालिकाहरूलाई मात्रै सूचीकृत गर्नुभन्दा दुर्गम र यातायातको पहुँच कठिन भएका आधारमा सेवा विस्तार गर्न जरुरी छ । यसमा विभेद हुनु हुँदैन । मूल उद्देश्य भनेको महिलाको ज्यान जोगाउनु, शिशुको ज्यान जोगाउनु र मातृ तथा शिशु मृत्युदर कम गराउनु नै हुनुपर्छ ।"
"आगामी तीन दिन यी स्थानमा भारी वर्षा हुने, सतर्क रहन अनुरोध","काठमाडौं : आगामी तीनदिनसम्म नेपालका सबै ठाउँमा पानी पर्ने मौसम पूर्वानुमान महाशाखाले जनाएको छ। आज बिहान कोशी, मधेश,बागमती, गण्डकी ,लुम्बिनी प्रदेशका केही र सुदुरपश्चिम प्रदेशका एकदुई स्थानमा मेघ गर्जनचट्याङ्ग सहित मध्यम वर्षा भैरहेको महाशाखाले उल्लेख गरेको छ। आज दिउँसो सबै प्रदेशका केही स्थानहरुमा मेघ गर्जनचट्याङ्ग सहित सामान्य पानी पर्ने साथै कोशी, बाग्मती, लुम्बिनी र सुदुरपश्चिम प्रदेशका एकदुई स्थानमा भारी वर्षा र कोशी प्रदेशका तराई तथा मधेश प्रदेशका थोरै स्थानहरुमा हावाहुरी आउने महाशाखाको बुलेटिनमा उल्लेख छ। आज राती पनि कोशी, बागमती र गण्डकी प्रदेशका केही स्थानहरुमा सामान्य वर्षा हुने तथा कोशी, बागमती , गण्डकी र सुदुरपश्चिम प्रदेशका एकदुई स्थानमा भारी वर्षा हुने जनाइएको छ । आज राती कोशी प्रदेश, बागमती, गण्डकी, लुम्बिनी प्रदेशका तराई तथा मधेश प्रदेशका केही स्थानहरुमा हावाहुरी आउने महाशाखाले जनाएको छ। भोलि देशभर नै सामान्य वर्षा हुने सम्भावना रहेको तथा कोशी प्रदेशका थोरै तथा बाग्मती, गण्डकी,लुम्बिनी र कर्णाली प्रदेशका एकदुई स्थानमा भने भारी वर्षा हुने जनाइएको छ। बिहीबार पनि देशका तराई भूभागका केही स्थानहरुमा हावाहुरी आउने बुलेटिनमा उल्लेख छ। शुक्रबार कोशी,मधेश,बाग्मती,गण्डकी र लुम्बिनी प्रदेशका थोरै तथा कर्णाली प्रदेशका एकदुई स्थानमा भारी वर्षा हुने महाशाखाले जनाएको छ । कोशी, बाग्मती,गण्डकी र लुम्बिनी प्रदेशका एकदुई स्थानमा मुसलधारे पानी पर्ने छ। देशका तराई भूभागका केही स्थानहरुमा हावाहुरीको समेत सम्भावना रहेको छ। भारी वर्षा तथा हावाहुरी आउने सम्भावना भएको स्थानमा रहने सबैले सतर्कता अपनाउनु हुन महाशाखाले अनुरोध गरेको छ।"
"प्रधानमन्त्री ओलीसँग युएसएआईडीकी प्रमुख पावरको भेट, परियोजनाबारे छलफल","न्युयोर्क : प्रधानमन्त्री केपी शर्मा ओली र अन्तर्राष्ट्रिय विकासका लागि अमेरिकी सहायता संस्था (युएसएआईडी) की प्रमुख सामन्थ पावरबीच भेटवार्ता भएको छ । संयुक्त राष्ट्रसंघको ७९औँ महासभामा भाग लिन अमेरिकाको न्यूयोर्क पुगेका प्रधानमन्त्री ओलीसँग मंगलबार युएसएआईडीकी प्रमुख पावरले भेटवार्ता गरेकी हुन् । प्रधानमन्त्री सचिवालयका अनुसार सयुक्त राष्ट्रसंघका लागि नेपालको स्थायी नियोगमा भएको भेटमा नेपालमा अमेरिकी सहयोगमा सञ्चालित परियोजनाहरू र भावी दिनमा त्यसलाई कसरी प्रभावकारी बनाउने भन्ने विषयमा छलफल केन्द्रित रहेको थियो । भेटमा प्रधानमन्त्री ओलीका मुख्य सल्लाहकार विष्णुप्रसाद रिमाल, नियोगका प्रमुख लोकबहादुर थापालगायत सहभागी थिए।"
"दुईपटक अस्पताल शिलान्यास, ६० लाख पेस्की, काम भने शून्य","डोल्पा : ५ शय्याको अस्पताल। दुई पटक उद्घाटन। तीन वर्षअघि नै ठेकेदारलाई ६० लाख पेस्की। तैपनि, अस्पतालको जग पनि खनिएन। सुन्दा अचम्म मान्नुहोला, तर विकट जिल्ला डोल्पाको कथा हो। ०७७ मंसिरमा मुलुकका ३ सय ९६ स्थानीय तहमा आधारभूत अस्पतालको भर्चुअल माध्यमबाट एकैपटक शिलान्यास गरियो। त्यस बेला डोल्पाको त्रिपुरासुन्दरी नगरपालिकामा पाँच शय्याको आधाभूत अस्पताल बनाउने भन्दै शिलान्यास भयो। तर, तीन वर्ष भयो, अस्पतालको जग पनि बनेन। दुर्गम तथा ग्रामीण भेगका जनतालाई घर आँगनमै चिकित्सकसहितको आधारभूत स्वास्थ्य सेवा दिने उद्देश्यकासाथ अस्पतालको शिलान्यास गरिएको थियो। अचम्म त, उक्त अस्पताल निर्माण सुरु गर्ने भन्दै दुई पटक त शिलान्यास नै गरियो। सुरुमा हालको नगर स्वास्थ्यचौकी भएको स्थानमै अस्पताल भवनको शिलान्यास गरियो। तर, जग्गा धनीले विवाद गरेपछि त्यहाँ स्थगित गरियो। पुनःअर्कोपटक वडा नं १ स्थित रल्लीमा तत्कालिन कार्यवाहक नगर प्रमुख चन्द्राकुमारी बुढाले अस्पताल भवनको शिलान्यास गरिन्। दुई पटक शिलान्यास भएको अस्पतालको काम तीन वर्ष बितिसक्दा पनि सुरु नै नभएपछि सरोकारवालाले चिन्ता व्यक्त गरेका छन्। ३ करोड ५७ लाख ६६ हजार दुई सय २९ रुपैयाँमा रेलिगेर बुद्ध हिमाली जेभीले अस्पताल निर्माणको ठेक्का लिएको थियो। ठेकेदारलाई ताकेता गर्न पटकपटक नगर कार्यपालिकाको बैठकमा कुरा उठाउँदा पनि सुनुवाइ नभएको जनप्रतिनिधिहरू नै गुनासो गर्छन्। जनताको स्वास्थ्यसँग जोडिएको अस्पताल बनाउन ढिलासुस्ती भएको भन्दै नगर प्रमुख, उपप्रमुख, वडाध्यक्षहरू सहितको कार्यपालिका बैठकमा कुरा राख्दासमेत सुनुवाइ नभएको त्रिपुरासुन्दरी नगरपालिकाका नगर कार्यपालिका सदस्य भक्तमान नेपालीले दुखेसो पोखे। जबकी अस्पतालका लागि ठेकेदार कम्पनीलाई तीन वर्षअघि नै ६० लाख पेस्की दिइएको थियो। अस्पताल भवनका लागि हालसम्म एउटा सिन्का पनि नभाँचिनु सिंगो नगरपालिका र जनप्रतिनिधिकै बेइज्जत भएको नेपालीले बताए। उता, शिलान्यास भवनको काम सुरु नै नभएपछि अस्पतालको नाममा जग्गा पास गर्ने जग्गाधनीले शिलानै भत्काएर बाली लगाउन सुरु गरिसकेका छन्। अस्पताल बनेर सेवा प्रवाह सुरु हुनुपर्ने ठाउँमा तीन वर्षदेखि मकै, सिमी, चिनो लगायतका अन्नबालीहरू लगाउन लागिएको हो। जग्गाको मुाअब्जा पनि लिने, बाली पनि आफैं लगाउने भन्दै रल्लीका स्थानीयले जग्गाधनीको बिरोध जनाएका छन्। तर, अस्पताल बनाउने कामका लागि जग्गा दिँदासमेत अहिलेसम्म काम सुरु गर्न नसक्नु नगरपालिकाको ठूलो कमजोरी भएको जग्गाधनी बलबित्ते नेपालीले बताए। अस्पताल बनेर जनताले स्वास्थ्य सेवा पाउने बेला कामको नाममा सिन्को नभाँचिएको उनको भनाइ छ। नगर स्वास्थ्य शाखा प्रमुख तुलबहादुर श्रेष्ठले नगरपालिकामा एउटा आधारभुत अस्पताल अत्यावश्यक रहेको बताए। अस्पताल नहुँदा सामान्य जाँचका लागि पनि समय र पैसा दुवै खर्च गरेर सदरमुकाम दुनै जानुपर्ने अवस्था नगरबासीलाइ रहेको उनको भनाइ छ। नगरपालिका भित्र अस्पताल बनेर सेवा सुरु हुनुपर्ने बेला शिलान्यास भएको तीन वर्ष बित्दा पनि काम सुरु नहुनु राम्रो संकेत नभएकाले तत्काल काम सुरु गर्न उनले आग्रह गरे। कहाँ गयो ६० लाख पेस्की ? ३ करोड ५७ लाख ६६ हजार दुई सय २९ रुपैयाँमा रेलिगेर बुद्ध हिमाली जेभीले अस्पताल निर्माणको ठेक्का लिएको थियो। ०७८ साल जेठ २४ गते त्रिपुरासुन्दरी नगरपालिका र निर्माण कम्पनीसँग सम्झौता भएको थियो। सम्झौताअनुसार ०८० कात्तिक ३१ गतेसम्ममा अस्पताल निर्माणको काम सक्नुपर्ने हो। तर, हालसम्म कामनै सुरु गरिएको छैन। सम्झौता भएको एक महिनापछि ०७८ असार ३१ गते तत्काल काम सुरु गर्ने भन्दै निर्माण ब्यवसायि जनक केसीलाई नगरपालिकाले साठी लाख पेस्की दियो। तर, पेस्की दिएको तीन वर्ष बितिसक्दा समेत कार्यारम्भ भएन। आधारभूत अस्पताल निर्माणमा अहिलेका नगर प्रमुख जनचन्द्र रोकायलगायतका जनप्रतिनिधिले चासो नदिएकै कारण निर्माण कार्य अलपत्र परेको नगरपालिकाकै अधिकारीहरू बताउँछन्।नगर प्रमुख जनचन्द्र रोकायले अस्पताल निर्माणमा ढिलाइ भएको स्विकार गरे। १५ शय्याको अस्पताल निर्माण गर्नुपर्नेमा पाँच शय्याको अस्पतालको डीपीआर भएपछि काम सुरु हुन नसकेको उनले बताए। पेस्की बापत् लिएको ६० लाख रुपैयाँ शतप्रतिशत हर्जाना सहित फिर्ता गर्न ताकेता गरिएको समेत उनले जनाए। रेलिगेर बुद्ध हिमालीसँग सम्झौता भएको ठेक्का एक वर्षअघि २०७९ मंसिर १३ गते नै तोडिसकिएको र तत्काल पेस्की असुलका लागि छलफलसमेत भइसकेको उनको भनाइ छ। अब छिट्टै नयाँ ठेक्का खोलेर निर्माण कार्य सुरु गर्ने उनको भनाइ छ। स्वास्थ्य तथा जनसंख्या मन्त्रालयले १५ शय्याको अस्पताल बनाउन बजेट पठाउँदा पनि पाँच शय्याको ठेक्का खोल्नु नगरपालिकाको प्राविधिक कमजोरी भएकोले ढिलासुस्तीको जिम्मेवारी पनि उसैले लिनुपर्ने बताएको छ। के भन्छन् निर्माण व्यवसायी ? रेलिगेर बुद्ध हिमाली जेभीका जनक केसीले नगरपालिकाकै कमजोरीका कारण आफूले काम गर्न नसकेको बताए। पन्ध्र शय्याको डीपीआर बनाउनुपर्नेमा पाँच शय्याको बनाएर ठेक्का खोल्नु नगरपालिकाको प्रमुख गल्ती हो। मैले काम गर्छु भनेर एक्साभेटरलगायतका निर्माण सामग्रीसमेत तयार पारेको थिएँ। तर, नगरपालिकाले काम गर्न दिएन, केसीले भने, नगर कार्यपालिकाको निर्णय गरेर आफुले लिएको ६० लाख पेश्कीको अन्य कुनै काम गरेर फस्र्यौट गर्ने भनियो तर कहाँ गर्ने के गर्ने भनेर भनिएन। म काम गर्न सधंै तयार छु। ठेक्का तोडेको एक बर्ष बितिसक्दा पनि आफूलाई थाहा नभएको ब्यवसायी केसीको भनाइ छ। आधारभुत अस्पताल निर्माणका लागि वडा नं १ मा पर्ने रल्लीमा जग्गासमेत जुटाइसकिएको छ। जग्गा उपलब्ध गराएबापत नगरपालिकाले झन्डै ३६ लाख रकम बाँडिसकेको निवर्तमान नगर उपप्रमुख चन्द्रकुमारी बुढाका सल्लाहकार शेरबहादुर बुढाले बताए। त्यतिबेला नै अस्पताल निर्माणको सम्पुर्ण प्रक्रिया टुंगिए पनि हालसम्म पनि काम सुरु हुन नसक्नु दुखत भएको उनको भनाइ छ। आधारभूत अस्पताल निर्माणको नाममा तीन वर्षअघि दिएको ६० लाख पेश्की निर्माण व्यवसायीले अझै फस्र्यौट नगरेको भन्दै महालेखा परीक्षकको कार्यालयलेसमेत ताकेता गरिरहेको छ।"
प्रधानमन्त्री ओली र सामोआका समकक्षीबीच भेटवार्ता,"न्युयोर्क : प्रधानमन्त्री केपी शर्मा ओली र सामोआका प्रधानमन्त्री फैमे नाओमी माताफाबीच आज भेटवार्ता भएको छ । संयुक्त राष्ट्रसंघको ७९औँ महासभामा भाग लिने क्रममा अमेरिकाको न्युयोर्कमा रहेका उनीहरुबीच राष्ट्रसंघका लागि सामाओको स्थायी नियोगमा भेटवार्ता भएको हो । उनीहरुबीच द्विपक्षीय हितका विषयमा छलफल भएको छ। भेटका अवसरमा प्रधानमन्त्री ओलीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल, राष्ट्रसंघका लागि नेपालको स्थायी नियोगका प्रमुख लोकबहादुर थापा सहभागी थिए।"
जितियाको सामाजिक समरसता,"जहाँ आस्थाको कुरा हुन्छ, त्यहाँ पौराणिक मान्यता र कथाहरू उब्जिन्छन्। हिन्दु धर्ममा विभिन्न चाडपर्व र चाडपर्वका आआफ्नै परम्परा र मान्यता हुन्छन्, जुन कुनै न कुनै कथासँग सम्बन्धित हुन्छन्। कथा र विश्वाससँग जोडिएको यस्तै एउटा व्रत हो जीवितपुत्रिका जसलाई मानिसले बोलचालको भाषामा जितिया पनि भन्छन्। तराईमा अहिले जितिया पर्वको रौनक र उल्लास छ। विशेषगरी आमाहरूले सन्तानको कल्याण र सुरक्षा सुनिश्चित गर्न कठोर उपवास गरी मनाउने धार्मिक अनुष्ठान हो। यी पर्वहरूले लोकसँग साइनो गाँसेर मूलतः समाज र लोकहितकै पक्षमा महत्त्वपूर्ण योगदान मात्रै गरेका छैनन्, संस्कृतिको पहिचान र प्रतिधिनित्व कायम गरेका छन्। सांस्कृतिक रूपले बृहत् भूभागमा आआफ्नै नाम र प्रकारले जितिया पर्व मनाउने गरिन्छ। थारू समुदायको मूल चिनारी बोकेको जितिया तराई हुँदै काठमाडौं उपत्यकामा पनि फैलिएको छ। किंवदन्तीअनुसार देवी पार्वतीले देवाधिदेव महादेव शिवलाई सोध्छिन् पृथ्वीलोकमा महिलाले सन्तानको सफलता, समृद्धि, उन्नति आदि गर्न कुनै व्रतको व्यवस्था छ ? उत्तरमा महादेवले सुझाएछन् जितिया। तत्पश्चात् नै सुरु भएको यो जितियाको व्रत आज पनि थारू समुदायमा छ। सँगै मिथिलाञ्चलका मधेसी समुदायअन्तर्गतका यादव, तेली, कोइरी, मलाह, ब्राह्मण, कायस्थ, चमार, मुसहर, खत्वे, धानुक, नुनिया, सुडी, हलुवाई, कामत, कलवार, केवट, रौनियार, देव, दुसाध, झागडलगायत ४८ भन्दा बढी जातीय समुदायले मनाउँछन्। थारू, राजवंशी तथा खवासहरूले पनि यो पर्व मनाउँछन्। जितिया व्रतको वर्णन विभिन्न हिन्दु धर्मग्रन्थ र पुराणहरूमा पाइन्छ। महाभारतमा द्रौपदीलाई धौम्य ऋषिले जितिया व्रतको महत्त्व र यसको पालना गर्ने विधिहरू सिकाएका छन्। त्यसैगरी, ब्रह्मवैव्रत पुराणमा पनि जितियाको महत्त्व उल्लेख गरिएको छ। पौराणिक कथाअनुसार जितमहान नामका एक गन्धर्व राजा राजकाज त्यागेर आफ्ना बाबुको सेवा गर्न जंगल गए। जंगल घुम्दै गर्दा उनले एक जना शोकाकुल वृद्धालाई देखे। उनले महिलालाई शोकको कारण सोधे। महिलाको शोकका कारण उनको एकमात्र छोरा गरुडलाई बुझाउनुपर्ने भयो। महिलाका अनुसार उनी नाग वंशकी छोरी रहेको र उनको एकमात्र छोरा रहेको बताइन्। उनले गरेको भाकलका कारण छोरालाई भोलि गरुडलाई भेटी चढाउनुपर्ने भएकाले शोकमा रहेको बताइन्। जितमहानले ती वृद्धाको छोरो बचाउने वाचा गरे। भोलिपल्ट ती महिलाले भेटी चढाउने ठाउँमा गए। तिनका छोराको साटो आफूलाई नै गरुडसामु समर्पण गरे। गरुडले खान खोज्दा उनी तर्सिएनन्, प्रसन्न र अभय पो देखिए। त्यस्तो अभय अवस्था देखेर गरुडले उनको परिचय मागे। जितमहानले विस्तारपूर्वक आफ्नो परिचय दिए। उनको निर्भीकता र उदारताबाट गरुड प्रसन्न भए। गरुडले त्यसउप्रान्त बली नलिने र जितमहानको उपासना गर्ने आमाहरूका सन्तानको भलाइ हुने वरदान दिए। यसपछि महिलाले जितमहानको उपसना गर्दै जितिया सुरु गरेको पाइन्छ। जितियासँग जोडिएको एउटा मात्र कथा छैन। अर्को कथा चिल र स्यालको छ। नर्मदा खोलाको किनारमा पाखरको एउटा रूख थियो। त्यस रूखमा एउटा माथिपट्टि पोथी चिलको बास थियो। त्यसको फेदमा पोथी स्यालको बास थियो। ती दुवैको आपसमा खुब मेल थियो। खोला नजिकको गाउँमा महिलाहरू असोजको कृष्ण पक्षमा जितमहान भगवान्को प्रार्थना गर्दै निर्जला व्रत बस्ने गरेको चिल र स्यालले थाहा पाए। उनीहरूले पनि गाउँका महिलाले झैं व्रत बस्ने निर्णय गरे। दुवै (स्याल र चिल) ले व्रत सुरु गरे। सोही दिन एक व्यापारीको छोराको मृत्यु भयो। साँझमा दाहसंस्कार गरेर सबै फर्केपछि बाँकी रहेका लास खाएर स्यालले व्रत तोड्यो। तर चिलले व्रत पूरा गर्यो। अर्को जन्ममा चिल र स्याल दिदीबहिनी भएर जन्मिए। चिल (दिदी)को शिलवती र स्याल (बहिनी)को नाम कपुरावती रह्यो। कपुरावतीको बिहे त्यसै राज्यका राजा मलायकेतुसँग भयो। शिलवतीको बिहे बुद्धिसेन नामका साधारण व्यक्तिसँग भयो। जितमहान भगवान्को व्रत पूरा गरेकी शिलवतीले सातजना सुन्दर पुत्र जन्माइन्। कर्पुरावतीले पनि पुत्र जन्माइन् तर जन्मनासाथ मृत्यु हुने भएकाले जीवित कोही रहेनन्। कर्पुरावतीको मनमा ईष्र्या उत्पन्न भयो। उनले दिदीका छोराहरूलाई मार्ने षड्यन्त्र पनि रचिन्। तर भगवान् जितमहानको व्रत उपसना गरेको कारण शिलवतीका सातै छोरा जीवित रहे। कपुरावती अन्तिममा यसको कारण पत्ता लगाउन दिदीको घर पुगिन्। दिदीले पूर्वजन्ममा चिल र स्यालको जुनीमा रहेका आफूहरू दुवै दिदीबहिनीले भगवान् जितमहानको व्रत बसेको कुरा स्मरण गराइन्। आफूले व्रत पूरा गरेको र बहिनी कपुरावतीले बीचमै व्रत तोडेको पनि सम्झाइन्। उनले त्यही व्रत पूरा गरेको प्रतापले छोराहरूको रक्षा भएको कुरा पनि बहिनीलाई सुनाइन्। त्यसै बेलादेखि आमाहरूले भगवान् जितमहानको पूजाआराधना सुरू गर्दै जितिया पर्व थालेको जनविश्वास छ। जितिया पर्वमा आश्विन कृष्ण सप्तमी तिथिका दिन व्रतालु स्नान गरी चोखो हुने हुन्छ। व्रतालुले नजिकैको पोखरीमा स्नान गरी घिरौंलाको पातमा पिना र तेल राखेर जिमुतवाहन देउतालाई अर्पण गर्छन्। साथै पर्वको संकल्प पनि गर्छन्। व्रतालु महिलाहरूले तिथिअनुसार ओटघन (दर) खाने चलन हुन्छ, जसमा अनिवार्य रूपमा व्रतालु महिलाले ओल र माछा खाने चलन छ। यस्तै, सप्तमी तिथिको उत्तरार्धमा व्रतालु महिला ओङ्ठन गर्ने गरिन्छ। व्रत बस्नुअघि रात्रिको समयमा दही, चिउरा, मिठाईलगायतका सामग्री भोजनको रूपमा ग्रहण गरिन्छ। त्यसलाई ओङठन भनिएको हो। अष्टमी तिथिको आरम्भसँगै उपवास सुरु हुन्छ। तिथिको समयमा हेरफेर भएको अवस्थामा व्रतालुलाई ३६ घण्टासम्म उपवासमा बस्नुपर्ने हुन्छ। नवमी तिथिको आगमनपछि पूजापाठ गरेर पारन गरेर अर्थात् खाएर जितिया पर्वको समापन हुन्छ। विशुद्ध सामाजिक पर्व यसले सामाजिक मूल्य र मान्यता पालना गर्ने सन्देश दिन्छ। सामूहिक रूपमा नुहाउने, जितियाको कथा सुन्ने र नजिकको मेलामा गएर रमाइलो गर्ने जस्ता कुराले समाजमा एकअर्काको महत्त्व र सम्मानको भावना जागृत गर्छ। एक समुदायदेखि अर्को समुदायको अन्तरसम्बन्ध पनि यो पर्वले बनाउने गरेको छ। यसले समाजमा रहेको विभेद पनि धेरै हदसम्म अन्त्य गरेको छ।"
आज जम्मू कश्मीर विधानसभा चुनावको दोस्रो चरणको मतदान हुँदै,"जम्मू कश्मीर विधानसभा चुनावको दोस्रो चरणमा आज २६ सिटमा मतदान भइरहेको छ । निर्वाचन आयोगले यी २६ सिटमा मतदानका लागि ३ हजार ५ सय मतदान केन्द्र बनाएको छ । यस चरणमा राजौरी, पुन्च, रियासी, गन्दरबल, श्रीनगर र बडगाम जिल्लाका विधानसभा क्षेत्रहरूमा २३९ उम्मेदवारहरू चुनावी मैदानमा छन्। यी सिटमा २५७८ लाख मतदाता छन् । जसमध्ये १३१२ लाख पुरुष र १२६५ लाख महिला मतदाता छन्। तेस्रोलिङ्गीका ५३ मतदाता छन् । मतदानलाई ध्यानमा राख्दै सम्पूर्ण जम्मू कश्मीर र पीर पञ्जाल उपत्यकामा कडा सुरक्षा व्यवस्था गरिएको छ। सोमबार प्रचारप्रसार सकिनुअघि राष्ट्रिय सम्मेलन, प्रगतिशील लोकतान्त्रिक पार्टी र अवामी इत्तेहाद पार्टीले र्याली गरेका थिए ।"
"प्रचण्डमिश्रको संवादप्रति भट्टराईको व्यङ्ग्य  बिरालो म्याउँ गरिछाड्यो, वास्तविकता त्यही हो","काठमाडौं : पूर्वप्रधानमन्त्री डा बाबुराम भट्टराईले नेकपा माओवादी केन्द्रका अध्यक्ष पुष्पकमल दाहाल प्रचण्ड र राप्रपाका वरिष्ठ उपाध्यक्ष रवीन्द्र मिश्रबीचको संवादबारे टिप्पणी गरेका छन् । पूर्वसहकर्मी प्रचण्डले राजतन्त्रबारे दिएको अभिव्यक्तिलाई लिएर बिरालोले झै म्याउँ गरेर आफ्नो वास्तविकता देखाएको भन्दै सामाजिक सञ्जालमार्फत् डा भट्टराईले व्यङ्ग्यात्मक टिप्पणी गरेका हुन्। वयोवृद्ध वामपन्थी नेता चित्रबहादुर केसीले बारम्बार सुनाउने लोकोक्ति सापटी लिएर भन्नुपर्दा बिरालोलाई जति खास्टोले छोपे पनि आखिरमा म्याँउ गरिहाल्छ रे! मंगलबार साँझ सामाजिक सञ्जालमार्फत् पूर्व माओवादी नेता समेत रहेका भट्टराईले भने,प्रचण्ड र रवीन्द्र मिश्रबीचको अंतरंग कुराकानीको सत्यतथ्य वहाँहरूले नै जान्ने र भन्ने कुरा हो। तर माओवादी आन्दोलन भित्रको भीषण अन्तरसंघर्ष देखि जान्ने सबैलाई थाहा छ अहिले 'बिरालो म्याँउ' गरेकै हो! किनकि प्रचण्डको वास्तविकता त्यही हो। सशस्त्र युद्धमा माओवादीभित्र प्रचण्ड र भट्टराईबीच राजतन्त्रसँग सहकार्य गर्ने कि संसदवादी दलसँग सहकार्य गर्ने भन्ने विषय चरम विवाद रहेको थियो। बेलाबेला प्रचण्डलाई राजापरस्तको आरोप लाग्ने गरेको भट्टराईको भनाई र मिश्रको दाबीले थप पुष्टि गरेको छ। नेसपाका संयोजक भट्टराईले गणतन्त्र, धर्मनिरपेक्षता, सङ्घीयता, समावेसी लोकतन्त्र कुनै महापुरूषको पौरख वा कुनै अदृश्य शक्तिको निगाहबाट नभई नेपाली शोषित पीडित जनताको बलिदानीपूर्ण संघर्षको बलमा प्राप्त भएको स्मरण गरे। केही भट्टराईले राजावादीहरू चिच्याउँदैमा र प्रचण्डहरू सत्ता लिप्साको चास्नीमा डुब्दैमा जनताको रगतसंग साँटिएका उपलब्धीहरू खोस्न नसक्ने चेतावनी दिए। मिश्रसँगको भेटमा राजतन्त्रप्रति प्रचण्ड नरम देखिएको भन्दै उनले भनेका छन्, यसको अर्थ हो गणतन्त्र, धर्मनिरपेक्षता, सङ्घीयता, समावेसी लोकतन्त्र कुनै महापुरूषको पौरख वा कुनै अदृश्य शक्तिको निगाहबाट हैन नेपाली शोषित पीडित जनताको अतुलनीय बलिदानीपूर्ण संघर्षको बलमा प्राप्त भएको हो। केही राजावादीहरू चिच्याउंदैमा र प्रचण्डहरू सत्तालिप्साको चास्नीमा डुब्दैमा जनताको रगतसंग साटिएका यी उपलब्धीहरू खोसिन सक्दैनन्! खोस्न दिनु हुँदैन! भेटमा राजा महेन्द्र भिजनरी भएको र द्वन्द्वका बेला मेरा केही साथी राजसंस्थाका बारे पुरै नकारात्मक र आफू राजासँग मिलेरै गए पनि राम्रो हुन्छ भन्ने पक्षमा भएको प्रचण्डले बताएको मिश्रले दाबी गरेका छन्। पछिल्लो पटक प्रधानमन्त्री हुँदा नेपालका उद्योगधन्दाहरूको सबै विवरण मागेर हेरेको त पंचायतकालमा धेरै राम्रो काम भएको रहेछ। राजा महेन्द्र त गग्जबका 'भिजनरी' राजा रहेछन्। प्रचण्डको भनाई उद्दृत गर्दै मिश्रले भने, द्वन्द्वका बेला मेरा केही साथी राजसंस्थाका बारे पुरै नकारात्मक थिए। म त देशको हित हुन्छ भने राजासँग मिलेरै गए पनि राम्रो हुन्छ भन्ने पक्षमा थिएँ। मिश्रलाई प्रचण्डले भनेका छन्, म अहिले नै तपाईँको विचारसँग सहमत हुने स्थितिमा त पुगेको छैन। तर राती सुत्ने बेलामा सोच्न चाहिँ पर्ने अवस्था छ। 'निरन्तरतामा क्रमभंगता' अत्यावश्यक भइसक्यो। प्रचण्डसँगको भेटपछि मिश्रले सामाजिक सञ्जालमा यस्तो लेखेका छन् : प्रचण्डसँग मनका कुरा ! हिजो कार्यक्रममा भेट भयो। आज वर्षौँपछि प्रचण्ड निवासमा भेट भयो। ""अब देश यस्तो विन्दूमा पुग्यो कि राजसंस्थालाई पुनर्स्थापित नगर्ने हो भने यो देश 'विस्फोटनको अवस्था' तिर उन्मुख हुँदैछ। र त्यतिबेला तपाईँहरूको 'अग्रगमन', नाम र सालिक केही बाँकी रहने छैन।"" लामो व्याख्या सहित सारमा मैले यही भनेँ। त्यसपछि उहाँका केही टिप्पणी अर्थपूर्ण लाग्यो: १ यही स्थितिको निरन्तरताबाट अब देश चल्दैन भन्ने निष्कर्षमा म पनि पुगिसकेँ। आजभोली प्रशिक्षणमा यही भनिरहेको छु। २ पछिल्लो पटक प्रधानमन्त्री हुँदा नेपालका उद्योगधन्दाहरूको सबै विवरण मागेर हेरेको त पंचायतकालमा धेरै राम्रो काम भएको रहेछ। राजा महेन्द्र त गग्जबका 'भिजनरी' राजा रहेछन्। ३द्वन्द्वका बेला मेरा केही साथी राजसंस्थाका बारे पुरै नकारात्मक थिए। म त देशको हित हुन्छ भने राजासँग मिलेरै गए पनि राम्रो हुन्छ भन्ने पक्षमा थिएँ। ४ राजा ज्ञानेन्द्रले पनि २०६२०६३ को आन्दोलनको ताका अलि नरम भइदिएको भए आज परिस्थिति आर्कै हुन्थ्यो। ५ देशमा विदेशी हष्तक्षप चरम अवस्थामा पुगेको सही हो। ६ अहिले पो प्रधानमन्त्री भएँ। युद्ध गर्दा त मरिन्छबाँचिन्छ, थाहा थिएन। देश बनाउनै भनेर सारा गरेको हो। अहिले पनि मेरो भावना देश नै बनाउनु पर्छ भन्ने हो। तर अब यसरी चाहिँ हुँदैन। ७ म अहिले नै तपाईँको विचारसँग सहमत हुने स्थितिमा त पुगेको छैन। तर राती सुत्ने बेलामा सोच्न चाहिँ पर्ने अवस्था छ। 'निरन्तरतामा क्रमभंगता' अत्यावश्यक भइसक्यो। कौसीमा लामो संवाद गरेर तल ओर्लिंदा माओवादी पार्टीका दर्जनौँ साथीहरू प्रचण्डजीलाई पर्खेर बसिरहेका थिए। सतहमा उनीहरू आफ्नो नेता पर्खिरहेका थिए। तर गहिराइमा उनीहरू यो देश कहिले बन्ला र मेरा बालबच्चाबाबुआमाले सुख पाउलान् भनेर पर्खिरहेका करोडौं नेपालीका प्रतिनिधि पात्र थिए। उनीहरूको जीवन पर्खिएरै बितिसकेको छबित्नेछ भन्नेमा सम्भवत: उनीहरू अनभिज्ञ थिए। म चाहिँ 'ईश्वर नै स्वर्गबाट झरेर देश बनाइदिन्छु' भने पनि वर्तमान प्रणालीमा यो देश बन्दैन र अझ बिग्रिन्छ भन्नेमा विश्वस्त छु।"
"१४३ डीएसपीको एकै पटक सरुवा, कोकहाँ ?","काठमाडौं : नेपाल प्रहरीका १४३ प्रहरी नायव उपरीक्षक (डीएसपी)को एकै पटक सरुवा गरिएको छ। प्रहरी महानिरीक्षकको सोमबारको निर्णयानुसार असोजदेखिको तलब, भत्तासमेत सरुवा भएको दरबन्दीबाट पाउने डीएसपीहरुको सरुवा गरिएको प्रहरी नायव उपरीक्षक मुकुन्द्रप्रसाद रिजालले जानकारी दिए। वर्णानुक्रमअनुसार सरुवा सूचीको पहिलो नम्बरमा अनिल ठकुरीको त्रिअविको सुरक्षा कार्यालय अन्तराष्ट्रिय उडानतर्फ रहेका तुल्सीपुर इलाका प्रहरी कार्यालयमा सरुवा भएको छ। यो पनि पढ्नुहोस ४१ एसपीको सरुवा, १५ जिल्लाका प्रहरी प्रमुख फेरिए (सूचीसहित) यसैगरी जिल्ला प्रहरी कार्यालय पूर्वी नवलपरासीका बेद बहादुर पौडेलको अपराध अनुसन्धान कार्यालय महाराजगञ्जमा सरुवा भएको छ। राजकुमार श्रेष्ठको काभ्रेबाट दरबारमार्ग प्रहरी वृतमा, दिपक गिरीको बैतडीबाट काठमाडौं उपत्यका ट्राफिक प्रहरी कार्यालय अपराध अनुसन्धान तथा अभियोजन शाखामा सरुवा भएको छ। हेर्नुहोस् सरुवाको सूची"
"इजरायली आक्रमणमा लेबनानमा हालसम्म ५५८ जनाको मृत्यु, १८०० भन्दा बढी घाइते","लेबनानको स्वास्थ्य मन्त्रालयले सोमबारदेखि इजरायली हवाई आक्रमणमा ५० बालबालिकासहित ५५८ जनाको मृत्यु भएको जनाएको छ । स्वास्थ्य मन्त्रालयका अनुसार यी आक्रमणमा १८०० भन्दा बढी व्यक्ति घाइते भएका छन् । लेबनानका स्वास्थ्यमन्त्री फिरास अबियादले भने, 'आक्रमणमा १८३५ जना घाइते भएका छन् । घाइतेहरूको हेरचाह गर्न मेडिकल स्टाफले आफ्नो क्षमताभन्दा बाहिर काम गरेका छन्। स्वास्थ्य क्षेत्रलाई हाम्रो सहयोगको खाँचो छ । हामी आशा गर्छौं कि आउने समय खराब नहोस्।' चार स्वास्थ्यकर्मीहरू पनि इजरायली आक्रमणमा मारिएको उनले बताए। अस्पताल र एम्बुलेन्समा भएको आक्रमणमा परेर उनीहरुको मृत्यु भएको अबियादले बताए। लेबनानका प्रधानमन्त्री संयुक्त राष्ट्र संघको बैठकमा भाग लिन अमेरिका जाने लेबनानका प्रधानमन्त्री नजिब मिकातीले आफू संयुक्त राष्ट्रसंघको महासभामा भाग लिन न्युयोर्क जाने बताएका छन् । यसअघि मिकातीले इजरायली आक्रमणलाई ध्यानमा राख्दै यो भ्रमण रद्द गरेका थिए । त्यस्तै इजरायली सेनाले हतियार गोदामहरू भएका भवनहरूमा आक्रमण गरेकोमा आफू विश्वस्त रहेको बताएको छ। बीबीसी"
इजरायलगाजा द्वन्द्व बढेपछि लेबनान र इजरायल सीमाबाट लाखौं मानिस विस्थापित,इजरायल र हिजबुल्लाहबीच जारी द्वन्द्वका कारण इजरायललेबनान सीमामा लाखौं मानिस प्रभावित भएका छन्। मानिसहरू सीमा क्षेत्रबाट सुरक्षित स्थानतर्फ सरिरहेका छन्। लेबनानका स्वास्थ्यमन्त्री फिरास अबियादले इजरायलको पछिल्लो आक्रमणका कारण हजारौं मानिस विस्थापित भएको बताएका छन्। इजरायललेबनान सीमाबाट मानिसहरू सुरक्षित स्थानमा सर्नु पर्ने अवस्था आएको यो पहिलो पटक भने होइन। संयुक्त राष्ट्रसंघका अनुसार गत अक्टोबर ७ बाट सुरु भएको इजरायलहमास द्वन्द्वका कारण हालसम्म इजरायल र लेबनानको सीमा क्षेत्रमा बसोबास गर्ने करिब दुई लाख मानिस विस्थापित भएका छन् । यस महिनाको सुरुमा जारी गरिएको तथ्याङ्क अनुसार दक्षिणी लेबनानबाट विस्थापित हुनेमा १ लाख १३ हजारभन्दा बढी व्यक्तिहरू समावेश छन्। यसै क्रममा उत्तरी इजरायलबाट करिब ६० हजार मानिस विस्थापित भएका छन् ।
