शीर्षक,विवरण
तोड्नुपर्ने ठेक्का नतोड्ने र नतोड्नुपर्ने ठेक्का तोड्ने काम नहोस् : प्रधानमन्त्री,"काठमाडौं : प्रधानमन्त्री केपी शर्मा ओलीले प्रभावका आधारमा तोड्नुपर्ने ठेक्का नतोड्ने र नतोड्नुपर्ने ठेक्का तोड्ने काम नगर्न भौतिक पूर्वाधार तथा यातायात पूर्वाधार मन्त्रालयलाई निर्देशन दिएका छन्। मन्त्रालयसँग सम्बन्धित विषयमा प्रधानमन्त्री तथा मन्त्रिपरिषद्को कार्यालय, सिंहदरबारमा आज ब्रिफिङ लिँदै प्रधानमन्त्री ओलीले विधि र कानुनभन्दा दायाँबायाँ नगर्न निर्देशन दिए। 'अहिले तोड्नपर्ने ठेक्का तोड्न सकिएको छैन। नतोड्नुपर्ने ठेक्का तोडिएको छ। हामीले हुनुपर्ने कामलाई अनावश्यक रूपमा अल्झाउन दिनु हुँदैन। सबैसँग कानुनसम्मतरुपमा सबैलाई समान गर्न व्यवहार हुनुपर्छ,' प्रधानमन्त्री ओलीले भने, 'हामीले यो, ऊ भनेर हेर्ने होइन, समयमा गुणस्तरीय विकासका काम हुनुपर्छ। समय थपेर पनि हुनै नसक्ने काम वा ठेकेदार छ भने जो सुकै भए पनि ठेक्का तोड्नतिर लाग्नुपर्छ। नियमन र अनुगमनका काम प्रभावकारी हुनुपर्छ।' प्रधानमन्त्री ओलीले सवारी साधनको इम्बोष्ट नम्बर प्लेट उत्पादन र जडानका लागि भएको सम्झौतापछिका कार्यप्रगतिबारे अध्ययन गर्नुपर्ने अवस्था आएको पनि बताए। यातायात व्यवस्था विभाग र डेकाटुर आइडी कम्पनीबीच २०७३ सालमा सवारी साधनमा चिप्ससहितको मेशिन आरएफआइ रिड गर्न मिल्ने प्रविधिसहित जडान गर्ने सम्झौता भएको थियो। सम्झौताबमोजिम पहिलो चरणमा २५ लाख इम्बोष्ट नम्बर प्लेट उत्पादन हुनुपर्नेमा हालसम्म पाँच लाख (तीन प्रतिशत) मात्र उत्पादन भएको मन्त्रालयले जनाएको छ। उक्त इम्बोष्ट नम्बर प्लेट अङ्ग्रेजी भाषामा हुने गरी सम्झौता भएकामा अब कुन भाषामा छाप्ने भन्ने निर्णय नेपाल सरकारबाट हुनुपर्ने मन्त्रालयको प्रस्ताव छ। त्यस्तै सवारी चालक अनुमत्रिपत्रको ट्रयाल पास गरी राजस्व तिरेर बसेका स्मार्ट कार्ड पाउन बाँकी २० लाख सेवाग्राही रहेको प्रधानमन्त्रीलाई जानकारी गराइएको छ। जर्मनीको मुहल्बर कम्पनीबाट ठेक्का सम्झौताबमोजिम प्राप्त १२ लाख थान स्मार्ट कार्डलाई भारतको मद्रास कम्पनीबाट मास प्रिन्टर छपाइ गर्नुपर्ने बाध्यता सरकारसँग रहेको छ। हालः एउटामात्र मास प्रिन्टर मेशिन रहेको छ भने अर्को मेशिन खरिदका लागि ठेक्का हुन नसकेको र मेशिन चलाउने जनशक्तिको अभाव रहेको ब्रिफिङमा जनाइएको छ। प्रधानमन्त्री ओलीले रेलवे विकास आयोजनामा सडकको अधिकार क्षेत्र यकिन गरी दिनुपर्ने मुअब्जा दिन र पानीजहाजका कामलाई अगाडि बढाउन आग्रह गर्दै पानीजहाजलाई सीमापार सञ्चालनका लागि छिमेकी मुलुकले आवश्यक ठाउँ दिनुपर्ने बताए। प्रधानमन्त्री ओलीले हाल आर्थिक स्थिति कमजोर भएकाले नयाँ कामको थालनी नगरी सुरु भएका आयोजनालाई सम्पन्न गर्न ध्यान दिन आग्र गरे। प्रधानमन्त्री ओलीसमक्ष मन्त्री देवेन्द्र दाहाल, मन्त्रालयका सचिव केशवकुमार शर्मा, मातहतका निकायका प्रमुखहरूले विद्यमान अवस्था, चुनौती र सुधारका योजनबारे जानकारी गराएका थिए।"
नेपाललाई जर्मनले ५१ मिलियन युरो अनुदान सहायता उपलब्ध गराउने,"काठमाडौं : नेपाल सरकार र जर्मन सरकारकारबीच विकास सहायतासम्बन्धी द्विपक्षीय वार्ता जर्मनीको राजधानी बर्लिनमा सम्पन्न भएको छ। वार्तामा जर्मन सरकारकोतर्फबाट आगामी दुई वर्षका लागि वित्तीय र प्राविधिक सहायता गरी ५१ मिलियन यूरो अनुदान सहायता परिचालन गर्ने सहमति भएको छ। सो सहायता रकम नेपालमा गुणस्तरीय स्वास्थ्य क्षेत्र पूर्वाधार एवं स्वास्थ्य सेवाको पहुँचलाई सर्वसुलभ बनाउने, हरित एवं नविकरणीय ऊर्जाको विकास तथा प्रवर्द्धन गर्ने, तहगत सरकारका विभिन्न निकायहरूको संस्थागत सुदृढीकरण गर्ने, आर्थिक सामाजिक विकास लगायतको क्षेत्रमा परिचालन गर्ने सहमति भएको हो। वार्ताको क्रममा नेपाली पक्षले सन् २०३० भित्र नेपालको दिगो विकास लक्ष्य हासिल गर्न र अतिकम विकसित मुलुकबाट विकासशील मुलुकमा स्तरोन्ती भए पश्चात नेपालको विकास अभियानलाई निरन्तरता दिन विकास साझेदारको भूमिका महत्वपूर्ण हुने भएकोले जर्मन सरकारको तर्फबाट प्राप्त हुने सहयोगलाई निरन्तरता दिन र थप सुदृढ बनाउन आग्रह गरेको छ। जर्मन सरकारले आगामी दिनमा नेपालको विकास प्रयासमा सहकार्य गर्दै जाने प्रतिबद्धता व्यक्त गरेको छ। सो क्रममा जलवायु परिवर्तन, लैङ्गिक समता, वातावरणीय दिगोपना, गरिबी न्यूनीकरण लगायतका विविध विषयमा आगामी दिनमा सहकार्य गर्ने विषयमा समेत छलफल भएको छ। नेपाली प्रतिनिधिमण्डको तर्फबाट वार्ताको नेतृत्व अर्थमन्त्रालयका सहसचिव धनिराम शर्माले गरेका थिए भने जर्मन सरकारको तर्फबाट आर्थिक सहायता तथा विकास सम्बन्धी सङ्घीय मन्त्रालयको संसदीय राज्य सचिव वार्वेल कोफ्लरले गरेकी थिइन्। सो अवसरमा जर्मनीका लागि नेपाली राजदूत रामकाजी खड्काको उपस्थिति थिए।"
सत्तामा पुगेपछि रास्वपाले उद्योगीव्यापारीको समस्या सम्बोधन गर्छ : स्वर्णिम वाग्ले,"वीरगन्ज : राष्ट्रिय स्वतन्त्र पार्टीका उपपसभापति स्वर्णिम वाग्लेले सरकारले करको दर घटाएर दायरा बढाउनुपर्ने बताएका छन्। वीरगन्जमा बिहीबार रास्वपा पर्साले आयोजना गरेको आर्थिक मन्दी र अर्थराजनीतिक निकास विषयक अन्तर्क्रिया कार्यमा निजी क्षेत्रका गुनासो सुनेपछि उपसभापति वाग्लेले भने, करको दरले नीजी क्षेत्र अक्रान्त छन्। त्यसका कारण करको दर घटाएर दायरा बढाउनुपर्छ। यसले राजश्व संकलन बढ्छ।अर्थतन्त्रपनि सुधार आउँछ। रास्वपा सत्तामा पुगेपछि करको दर घटाएर दायरा बढाउने भन्दै उनले भने, मेरो आफ्नै पनि चाहना छ । जुन दिन सत्तामा पुगिन्छ यो काम गरिन्छ। उनले भारतसँगको खुलन सीमाले निम्त्याएको जटीलताले समग्र मुलुककै अर्थतन्त्रमा नकरात्मक असर पारिरहेकाले यसतर्फ ध्यानदिनुपर्नेमा जोड दिए। प्रतिनिधि सभा सदस्यसमेत रहेका वाग्लेले खुल्ला सीमाका कारण अवैध निकासीपैठारी भइरहेको र यसले अवैध व्यापारलाई बढावा दिएको बताए। जसका कारण राजश्व संकलनको लक्ष्य पूरा हुन नसकेको उनले बताए। त्यसैका कारण खुल्ला सीमाले निम्त्याएका यस्ता चुनौती र जटिलताबारे राज्यले बेलैमा ध्यान दिनुपर्नेमा उनले जोड दिए। तराईमधेसका जिल्लाहरुमा सौर्य उर्जाको प्रचुर सम्भावना रहेकोपनि उनले बताए। यसलाई राज्यकातर्फबाट उपयोग गर्न सकिए तराईमधेसका मात्रै नभई समग्र देशकै अर्थतन्त्रमा कायापलट हुनसक्ने वाग्लेको भनाइ छ। राजनीतिक प्रसंगमा उनले प्रदेश सरकार मुलुकका लागि खर्चिलो र बोझका रुपमा रहेको बताए। त्यसका कारण प्रादेशिक संरचनामा सुधार र परिवर्तन गर्नुपर्ने धारणा उनले राखे। उनले भने, प्रदेश सरकार निक्कै खर्चिलो र बोझिलो भएको छ। यसलाई कम खर्चिलो बनाउन सुधार र परिवर्तनको आवश्यकता छ। कार्यक्रममा सहभागी वीरगन्जका उद्योगीव्यवसायीले राज्यले बढी राजश्व संकलनका लागि करको भारी थोपार्दै लगेको भन्दै गुनासो गरे। करको दर बढाउनुको साटो करको दायरा बढाउन सके त्यसले राजश्व संकलनपनि बढ्ने र निजी क्षेत्रमाथि करको भारीपनि नथपिने उनीहरूको सुझाव थियो। तर, निजी क्षेत्रले दिँदै आएको यो सुझाव सत्तामा हेकाहरूले सुनेरपनि नसुनेको झैं गर्दै आएक वीरगन्ज उद्योग वाणिज्य संघका अध्यक्ष अनिल कुमार अग्रवालले गुनासो पोखे। उद्योग र पसलहरुमा छापा मारेरमात्रै राजश्व संकलनको लक्ष्य पुरा नहुनेपनि उनले सुझाए। अध्यक्ष अग्रवालले खुल्लासीमाबाट भइरहेको अवैध व्यापार राज्यले नरोक्दा त्यसले वैध व्यपार गर्नेहरु मर्कामा परेको बताए। नेपाल उद्योग वाणिज्य महासंघका केन्द्रय सदस्य डा सुबोधकुमार गुप्ताले जबसम्म खुल्लासीमाबाट भइरहेको अवैध ओसारऔपसार रोकिदैन तबसम्म स्वदेशी उद्योगव्यापार फस्टाउन नसक्ने तर्क गरे। राज्यका विभिन्न निकायले बजार अनुगनमका नाममा उद्योगीव्यपारीलाई आतंकित पारेको उनले बताए। सीमा नाकामा पनि नेपाली सुरक्षाकर्मीले उद्योगगीव्यपारीलाई अनेक निहुँमा प्रताडित गर्दै आएको उनको भनाइ छ। उनले भने, सत्ता र सत्ता चलाउनेहरुको मानसिकतामा सबै उद्योगीव्यापारी चोर, ठग, लुटेरा र डाँकामात्रै छन् भन्ने परेको छ। यो मानसिकता नबदल्ने हो भने यहाँबाट थुप्रै उद्योगीव्यापारी पलायन हुने निश्चित छ।"
सहकारी मन्त्री अधिकारीलाई संयमित भएर बोल्न समितिको निर्देशन,"काठमाडौं : भूमि व्यवस्था, सहकारी तथा गरिबी निवारण मन्त्री बलराम अधिकारीलाई सहकारी संस्था बचत रकम दुरुपयोग सम्बन्धमा संसदीय छानविन विशेष समितिले सार्वजनिक अभिव्यक्ति दिँदा संयमित भएर बोल्न निर्देशन दिएको छ। शुक्रर संघीय संसद् सचिवालयमा बसेको समितिको ५३औँ बैठकले सहकारी वचतकर्ताको भावनामा चोट पुग्नेगरी पीडितहरूको आन्दोलन, रिले अनसन र धर्नाप्रति नकारात्मक टिप्पणी र कटाक्ष नगर्न मन्त्री अधिकारीलाई निर्देशन दिइएको समितिका सभापती सूर्य थापाले बताए। मन्त्री अधिकारीले बिहीर राजधानीमा आयोजित एक सार्वजनिक कार्यक्रममा आन्दोलनरत अधिकांश सहकारीपीडितले बैंकबाट सस्तो ब्याजदरमा ऋण लिएर सहकारीबाट महँगोमा प्रवाह गरी बीचको रकम सञ्चालकहरूले खाएको आरोप लगाएका थिए। उनको अभिव्यक्तिपछि देशभरका आन्दोलनरत सहकारी पीडितहरू आक्रोशित भएका छन्। कतिपय ठाउँमा त मन्त्रीको पुत्लासमेत जलाएका छन्। मन्त्रालयलाई सकरात्मक पहलकदमी लिएर पीडिहरूसँग वार्तामार्फत समस्याको अविलम्ब समाधान खोज्न समेत समितिले मन्त्रीको ध्यानाकर्षण गराएको हो। औपचारिकरूपमा बसेको समितिको ५३औँ बैठक अन्तिम हो, समितिका सभापति थापाले भने, सहकारी आन्दोलनकारीहरूलाई संसदीय छानविन विशेष समितिमा पीडितहरूको प्रतिनिधि मण्डलसँग भएको छलफलको मर्म र इमान्दार प्रयासलाई विश्वास एवं भरोसा गर्नसमेत अनुरोध गर्दछु। संसदीय छानबिन विशेष समितिको अन्तिम पटक बसेको औपचारिक बैठकले सहकारी सचिव अर्जुन पोखरेल, सहकारी विभागका रजिस्ट्रार पिताम्बर घिमिरे, समस्याग्रस्त सहकारी व्यवस्थापन समितिका अध्यक्ष श्रीमण गौतम, सदस्य सचिव केशवप्रसाद पौडेल, राष्ट्रिय सहकारी विकास बोर्डका पूर्व सदस्य सचिव विष्णुप्रसाद पौडेल र सहकारी मन्त्रालयका सहकारी शाखा प्रमुख रघुनाथ महतसँग प्रतिवेदनमा समेट्ने विषयवस्तु केन्द्रित परामर्श र छलफल गरेको छ। समितिले थपिएको १५ दिनभित्रै प्रतिवेदन बुझाउने तयारीलाई तिव्र बनाएको सभापति थापाले जानकारी दिए।"
चाबहिलमा जुत्ता चप्पल व्यापार मेला सुरु,"काठमाडौं : विशेष छुटको अफरसहित चाबहिलमा जुत्ता चप्पल व्यापार मेला सुरु भएको छ। दसैंको अवसरमा स्वदेशी कम्पनीहरूको संयुक्त आयोजनामा मेला सुरु भएको हो। चाबहिल चुच्चेपाटीस्थित पासाङ ल्ह्यामुको शालिक पछाडिको हायत हाई ग्राउन्डमा सञ्चालित मेला दशैंको फूलपातिसम्म चल्ने मेला संयोजक दिवाकर गिरीले जानकारी दिए। मेलाका अवसरमा ग्राहकले एउटै छानामुनि शिखर शू, रन शू, हाइलाइफ, सिल्स शुज, बोस शुज, स्वदेश प्राइड, आइडल शुज, वान वर्ल्ड, भेनस शुज, एक्ट्रा शुज, शु ल्याण्ड, बेली सुज, डिजे कलेक्सन, हिमानी कलेक्सन गरी १४ कम्पनीको सहभागिता छ। १४ कम्पनीका ५० भन्दा धेरै ब्रान्डहरूका ८ हजार भन्दा बढी डिजाइनका जुत्ता चप्पल बिक्री तथा प्रदर्शनीमा राखिने गिरीले जानकारी दिए। कम्पनीहरूले हालै उत्पादन गरेका नयाँनयाँ डिजाइनका जुत्ता चप्पल पनि मेलामा राखिने बताइएको छ। १५० रुपैयाँदेखि ९ हजार रुपैयाँसम्मका लेडिज, जेन्स तथा बच्चाका जुत्ता चप्पलहरू सपिङ गर्न सकिनेछ। जहाँ १५ देखि ५० प्रतिशतसम्म छुट उपलब्ध हुनेछ। विशेष छुटका कारण ग्राहकहरू लाभान्वित हुने आयोजकको विश्वास छ। नेपालीहरूको महान चाड बडा दशैंलाई लक्षित गरी आयोजित मेलामा बच्चा, युवा, वृद्ध लगायत सबैका लागि लक्षित जुत्ता चप्पल सपिङ गरी लाभ लिन आयोजकले आग्रह गरेका छन्।"
राजेन्द्र महतोलाई पार्टीमा फर्किन महन्थ ठाकुरको आह्वान,"काठमाडौं : लोकतान्त्रिक समाजवादी पार्टी (लोसपा)का अध्यक्ष महन्थ ठाकुरले पार्टी छाडेर गएका राजेन्द्र महतोलगायत सबै नेताहरूलाई पुरानै घर फर्किन अनुरोध गरेका छन्। पार्टीको पदाधिकारी बैठकले पुराना नेताहरूलाई पार्टीमा फर्किन आग्रह गरिएको पार्टी महासचिव मनिष मिश्रले जनाएका छन्। काठमाडौंमा भदौ १९ र २० गते भएको बैठकपछि पार्टी अध्यक्ष ठाकुरले निर्णय सार्वजनिक गर्दै यस्तो आग्रह गरेका हुन्। निर्णय सार्वजनिक गर्दै पार्टी अध्यक्ष ठाकुरले भनेका छन्, बृहत राजनीतिक शक्ति अभियान निर्माणमा सहकार्य गरेका सबै व्यक्ति र शक्तिलाई घर वापसीका लागि बैठकले सर्वसम्मत निर्णय गर्दछ। ठाकुरसँगको मतभेदका कारण पार्टीका वरिष्ठ नेता राजेन्द्र महतो फागुन १४ गते पार्टी छाडेका थिए। अहिले उनी नेता महतो राष्ट्रिय मुक्ति क्रान्ति अभियानको नामबाट पार्टी खोल्ने तयारीमा छन्। संविधान संसोधन गर्न कार्यदल गठन बैठकले संविधान संसोधनका लागि अन्य दलसंग सहकार्य गर्न पार्टीका वरिष्ठ नेता लक्ष्मण लाल कर्णको संयोजकत्वमा तीन सदस्य कार्यदल बनाएको छ। कार्यदलमा दानबहादुर विश्वकर्मा र परमेश्वर साह सदस्य छन्। विगतमा उठाइएका मधेसका सबै मुद्दाहरूको संकलन गर्दै मधेसी, थारु र अन्य उत्पीडित जनताका अधिकार कायम गराउन सरोकारवला सबै दलसँग सहकार्यका लागि लोसपा नेपालले कार्यदल बनाएको छ,' पार्टी अध्यक्ष ठाकुरले भने। बैशाख २६ गते पार्टी महाधिवेशन आउँदो बैशाख २६ गते पार्टीको केन्द्रीय महादिवेशन गर्ने बैठकले निर्णय गरेको छ। केन्द्रीय समितिलाई महाधिवेशन तयारी मूल समितिमा परिणत गरिएको छ। कात्तिक मसान्तसम्म जिल्ला तहमा साधारण सदस्यता वितरण अभियान चलाउने बताइएको छ। पार्टी गठन भएको तीन वर्ष बित्न लागेको छ। तर, पार्टीको गतिविधिहरू सुस्त रहेको भन्दै नेताहरू बैठकमा कुरा उठाएका छन्। पार्टीका नेताहरू सरकार र सत्तामात्रै हेर्ने अनि पार्टीलाई लथालिङ बनायो, बैठकमा सहभागी एक नेताले भने, अब यो चल्दैन। नेताले पार्टीलाई कमाईखाने भाँडो बनायो। कार्यकर्ताहरूले काम गर्ने ठाउँ पाउनुपर्छ। कार्यविभाजन हुनुपर्छ। शिक्षक व्यवस्थापन गर्न माग एसईईको परिणाम खस्किँदै गइरहेको प्रति लोसपाले गम्भीर चिन्ता जनाएको छ। यसो हुनुको मुख्य कारण विद्यालयका विषयगत शिक्षकको अभाव र समय सापेक्ष पाठयक्रम नभएको बैठकबाट निष्कर्ष निकालिएको छ। ठाकुरले सार्वजनिक गरेको निर्णयमा भनिएको छ, सरकारले यथाशिघ्र विषयगत शिक्षकको नियुक्ति गरी समय सापेक्ष सीपमूलक पाठ्यक्रमको निर्माण गरोस्। मधेस प्रदेशलगायत अन्य जिल्लामा बालिदानी सुख्खाग्रस्त भएकाले किसानलाई अल्पकालीन र दीर्घकालीन व्यवस्थाप गर्न लोसपा बैठकले सरकारसँग माग गरेको छ। उखु किसानले पाउनुपर्ने अनुदान तुरुन्त सरकारलाई उपलब्ध गराउन माग गर्ने समेत निर्णय गरिएको छ।"
राष्ट्रिय महिला भलिबल प्रतियोगितामा एपीएफलाई उपाधि,"पोखरा : तीज अवसरमा नवआदर्श सामुदायिक विकास समाजको आयोजनामा भएको २६औं संस्करणको लामाचौर तीज महोत्सवमा भएको राष्ट्रिय महिला तथा पुरुष भलिबल प्रतियोगितामा महिलातर्फ न्यू डायमण्डलाई ३१ सेटमा हराउँदै एपीएफले उपाधि जितेको छ। महिलातर्फ विजेताले १ लाख ५० हजार, उपविजेतालाई १ लाख, तेस्रोलाई ५० हजार नगद पुरस्कार साथमा शिल्ड, मेडल र प्रमाणपत्र प्राप्त गरे। एपीएफकी जस्ना महतो बेस्ट सेटर, कविता भट्ट सर्भर, यमुना बराइली डिफेन्डर बने। डायमण्डकी सुमित्रा रेग्मी ब्लकर र सलिना बुढामगर स्पाइकर घोषित भए। एपीएफकी पूजा चौधरीले मस्ट भ्यालुयबल प्लेयरको उपाधि चुमिन्। पुरुषतर्फ विभागीय एपीएफल र नेपाल पुलिसबीचको खेल लाइट प्रोटेस्टका कारण स्थगित भयो। शनिबार बिहान ११ बजे उक्त खेल हुनेछ।"
एनसेलले ल्यायो नयाँ टिकटक प्याक,"काठमाडौं : एनसेलका सबै ग्राहकहरूले अब मजाले टिकटक लगाउन सक्छन्। एनसेलले आज शुक्रबार (भाद्र २१)बाट टिकटक प्याक सञ्चालनमा ल्याएको छ र साथै सबै सधैं अनका प्याकहरूमा सामाजिक सञ्जाल चलाउनका लागि पाइने निःशुल्क डेटामा टिकटक पनि समावेश गरेको छ। ग्राहकहरूले करसहित मात्र १७५ मा सात दिनसम्म अनलिमिटेड टिकटक चलाउन पाउँछन् त्यतिमात्र नभई यसमा अन्य प्रयोजनका लागि ग्राहकले इन्टरनेट प्रयोग गर्न २ जीबी डेटा पनि प्राप्त गर्छन्। सरकारबाट टिकटकको प्रयोगपहुँचमा लगाइएको रोक हटेसँगै एनसेलले प्रदान गर्दै आएको सधैं अनका सबै प्याकहरूमा निःशुल्क पाइने सोसल मिडिया डेटामा पनि टिकटक थपिएको हो। यसको मतलब अब सधैं अन प्याकहरूमा ग्राहकले फेसबुक, इन्स्टाग्राम र युट्युबका साथसाथै टिकटक पनि निःशुल्क रूपमा आउने डेटाबाट चलाउन पाउँछन्। 'नेपालमा औद्यी मन पराइएको सामाजिक सञ्चाल टिकटकमा लगाईएको रोक हटाइनु दूरसञ्चार क्षेत्र र ग्राहकहरू सबैका लागि स्वागत योग्य छ र यसका लागि हामी नेपाल सरकार, सञ्चार तथा सूचना प्रविधि मन्त्रालय र नेपाल दूरसञ्चार प्राधिकरणलाई धन्यवाद दिन चाहन्छौं,' एनसेलका चिफ कमर्शीयल अफिसर उमेर मोहसीनले भने, 'हामीले आजैबाट लागू हुने गरी सुलभ दरमा टिकटकमा पहुँच दिने टिकटक प्याक ल्याएका छौं र साथै सधैं अन प्याकका सोसल मिडिया डेटामा टिकटक पनि समेटेका छौं। यसले हाम्रा ग्राहकवर्गलाई टिकटकको पहुँच अझै सहज हुने विश्वास लिएका छौं।' एनसेलले सधैं अन योजनाअन्तर्गत बेसिक, बेस्ट र अनलिमिटेड गरि तीन प्रकारका प्याकहरु प्रदान गर्दै आएको छ। बेसिकमा सात दिन समयसीमा रहेको सधै अन प्याकमा ग्राहकहरूले अन्य बन्डल सेवाहरूबाहेका १ जीबी निःशुल्क सोसल मिडिया प्याक पाउँदै आएका छन्। त्यस्तैगरी सधैं अनको २८ दिने बेस्ट अन्तर्गतका प्याकहरुमा प्याक अनुसार ४ जीबी, ५ जीबी र ६ जीबी निःशुल्क सोसल मिडिया डेटा पाउँदै आएका छन्। सधैं अन अनलिमिटेड प्याकहरु अन्तर्गत २८ दिन समयसीमा भएको ८ जीबी, १० जीबी र १५ जीबी निःशुल्क सोसल मिडिया डेटा पाइन्छ। यसरी पाइने निःशुल्क सोसल मिडिया डेटाबाट अब टिकटक पनि प्रयोग गर्न सकिन्छ। सरकारले भदौ ६ गतेको बैठकबाट टिकटकको प्रयोगमा लगाइएको रोक हटाउने निर्णय भएको थियो। यो निर्णय पश्चात नेपाल दूरसञ्चार प्राधिकरणले आज शुक्रबार एक सार्वजनिक सूचना प्रकाशित गरेर सबै मोबाइल सेवा प्रदायक र इन्टरनेट सेवा प्रदायक कम्पनीहरूलाई टिकटकमाथिको रोक हटाउन निर्देशन दिइसकेको छ।"
एकल सेवा केन्द्र बाट महानगरपालिकाको एकद्वार सेवा प्रवाह सुरु,"काठमाडौं : काठमाडौं महानगरपालिकाले आजदेखि केन्द्रीय कार्यालयको ब्लक क (उत्तरतर्फको भवन)को भुइँ तलाबाट एकल सेवा केन्द्रबाट एकद्वार सेवा प्रवाह सुरु गरेको छ। महानगरपालिकाभित्र जुनसुकै सेवा लिन पनि यस केन्द्रमा आएर टोकन लिनुपर्ने, प्रक्रिया, कागजपत्र, सेवा लिने ठाउँ, समयजस्ता विषयमा जानकारी लिएपछि सेवा प्राप्त हुने व्यवस्था भएकोले एकद्वार भनिएको हो। निजामती सेवा दिवसको अवसर पारेर शुभारम्भ गरिएको केन्द्रमा वडा नं ५ बाट विपन्न नागरिक शिफारिस लिन आउनु भएका सुरेश प्रजापती र राजस्वका दररेट सम्बन्धी जानकारी लिन वडा नं ३२ बाट आउनु भएका समिर नेपाललाई टोकन प्रदान गर्दै सेवा सुरु गरिएको थियो। उनीहरूले टोकन प्राप्त गरेको ४५ मिनेटमा सेवा लिइएका थिए। दिवसका अवसरमा पारेर आयोजना हुने कार्यक्रम परम्परागत ढाँचाका हुने अभ्यासलाई चिर्दै महानगरपालिकाले सेवा शुभारम्भ गरेको हो। त्यस अवसरमा प्रमुख प्रशासकीय अधिकृत प्रदीप परियारले सेवाग्राहीलाई टोकन लिने विधि सिकाउँदै सेवाका बारेमा जानकारी गराएका थिए। एकल सेवा केन्द्र पहुँचयुक्त, पारदर्शी र उत्तरदायी सेवाको आधारभूत पूर्वाधार हो। शुभारम्भपछि अवलोकन गर्दै उपप्रमुख सुनिता डंगोलले भभिन्, समय सापेक्ष प्रविधियुक्त सेवा अहिले अपरिहार्य आवश्यकता हो। यससँगै महानगरपालिकामा सेवा लिन आउने ज्येष्ठ नागरिक, अपाङ्गता भएका व्यक्ति सबैलाई समान सेवा दिनु हाम्रो कर्तव्य हो। केन्द्र यसका लागि स्थापना भएको हो। केन्द्रलाई पहुँचयुक्त बनाउन सांकेतिक भाषा अनुवादक राख्नेसहितका योजना क्रमशः कार्यान्वयन गर्दै जानेछौं।"
बाबुराम भट्टराईले प्रधानमन्त्रीलाई बुझाए १९ बुँदे माग पत्र,"काठमाडौं : नेपाल समाजवादी पार्टीका अध्यक्ष बाबुराम भट्टराईले संक्रमणकालीन न्यायसँग सम्बन्धित कामहरू छिटो सम्पन्न गरेर शान्ति प्रक्रियालाई निष्कर्षमा पुर्याउन सरकारको ध्यानाकर्षण गराएका छन्। शुक्रबार सिंहदरबारमा प्रधानमन्त्री केपी शर्मा ओलीलाई १९ बुँदे मागपत्र पेस गर्दै भट्टराईले द्वन्द्वकालीन घटनाहरूको सत्य अन्वेषण गरी न्याय स्थापित गर्दै संक्रमणकालीन न्यायसँग सम्बन्धित कामहरू छिटो सम्पन्न गरेर शान्ति प्रक्रियालाई निष्कर्षमा पुर्याउन ध्यानाकर्षण गराए। राजनीतिक परिवर्तनका उपलब्धिहरूको रक्षा गर्दै समाजमा मेलमिलापको माध्यमबाट दिगो शान्ति स्थापना हुनुपर्नेमा आफूहरूको जोड रहेको भट्टराईले बताए। उनले सत्य निरूपण तथा मेलमिलाप आयोग र बेपत्ता परिएका व्यक्तिहरूको छानबिन आयोगमा सशस्त्र द्वन्द्वबाट पीडित परिवारको प्रतिनिधित्व गराउने व्यवस्था गरिनुपर्ने र यसको नेतृत्व राजनीतिक आस्थाका आधारमा नभइ राष्ट्रिय अन्तर्राष्ट्रिय क्षेत्रमा विज्ञता हासिल गरेकालाई नेतृत्व दिनुपर्ने बताए। द्वन्द्वकालीन घटनासँग सम्बन्धित नियमित अदालतमा रहेका सम्पूर्ण मुद्दाहरूलाई संक्रमणकालीन न्याय प्रणालीको क्षेत्राधिकारमा ल्याएर छिटोभन्दा छिटो टुङ्ग्याउन आवश्यक पहलकदमी लिनुपर्नेमा आफूहरूको जोड रहेको उनले बताए। बेपत्ता पारिएका नागरिकहरूको अवस्था बारेमा सत्यतथ्य पत्ता लगाई उनीहरूको यथार्थ विवरण परिवारहरूलाई यथाशिघ्र जानकारी गराई गराउनुपर्ने, केन्द्र, प्रदेश र स्थानीय तहमा दिइने सबै सावर्जनिक पद, सेवासुविधा र कर्मचारी नियुक्ति गर्दा घाइते, अपाङ्ग, सहिद तथा बेपत्ता पारिएका व्यक्तिहरूलाई पहिलो प्राथमिकता दिनुपर्ने लगायतका माग भट्टराईको छ। मागपत्र बुझ्दै प्रधानमन्त्री ओलीबाट सकारात्मक जवाफ आएको भट्टराईले बताए।"
एन्फा महिला लिगमा संकटा क्लब र चन्द्रपुर नगरपालिकाको बराबरी,काठमाडौं : राजधानीमा जारी एन्फा महिला लिगमा शुक्रबार संकटा क्लब र चन्द्रपुर नगरपालिकाले बराबरी खेल्दै अंक बाँडेका छन्। एन्फा कम्प्लेक्स सातदोबाटोमा भएको खेलमा संकटार र चन्द्रपुरले गोलरहित बराबरी खेलेका हुन्। खेलमा दुवै टोलीले गोल गर्ने अवसर पाएपनि सदुपयोग भने गर्न सकेनन्। पहिलो राउन्डको खेलमा संकटालाई त्रिभुवन आर्मी फुटबल क्लबले पराजित गरेको थियो। चन्द्रपुर भने कर्णाली प्रदेशसँग बराबरीमा रोकिएको थियो। बराबरीसँगै दुवै टोली ११ अंक बाड्न बाध्य भएका छन्। अखिल नेपाल फुटबल संघ (एन्फा)को आयोजनामा जारी लिगमा १० टोलीको सहभागिता रहेको छ। पहिलो चरणमा सबै टोलीले एकअर्काको सामना गर्नेछन्।
गोकर्णमणि दुवाडी गृह सचिव,"काठमाडौं : सरकारले गोकर्णमणि दुवाडीलाई गृह सचिव बनाएको छ। हाल राष्ट्रिय तथ्यांक कार्यालयमा प्रमुख तथ्यांक अधिकारीको रूपमा रहेका दुवाडीलाई गृह मन्त्रालयमा सरुवा गरिएको हो। बिहीबार बसेको मन्त्रिपरिषद्को बैठकले दुवाडीलाई गृहमा लैजाने सैद्धान्तिक सहमति गरे पनि निर्णय भने हुन सकेको थिएन। आकांक्षी धेरै भएपछि मन्त्रिपरिषद्को बैठक गृह सचिव कसलाई बनाउने भन्ने बारेमा अनिर्णित भएको थियो। झन्डै आधा दर्जन सचिवलाई उछिन्दै दुवाडी गृह सचिव भएका हुन्। मन्त्रिपरिषद् बैठकले आकांक्षीहरू धेरै भएपछि गृह सचिव छान्ने जिम्मा प्रधानमन्त्री र गृह मन्त्रीलाई दिइएको थियो। प्रधानमन्त्री केपी शर्मा ओली र गृहमन्त्री रमेश लेखकबीच शुक्रबार भएको आन्तरिक छलफलपछि दुवाडीलाई गृहसचिव बनाउने सहमति जुटेको थियो। गृह सचिवका लागि दुवाडीसहित दीपक काफ्ले, नारायणप्रसाद शर्मा दवाडी, मुकुन्द निरौला, हरि मैनालीलगायत आकांक्षी थिए।"
अनरको विश्वको सबैभन्दा पातलो फोल्डेबल फोन सार्वजनिक,"काठमाडौं : ग्लोबल टेक्नोलोजी लिडर अनरले विश्वको सबैभन्दा पातलो फोल्डेबल फोन सार्वजनिक गरेको छ। अनर म्याजिक भी३ लाई आइएफए २०२४ मा अनावरण गरेको छ जुन संसारको सबैभन्दा पातलो इनवर्ड फोल्डेबल स्मार्टफोन हो। फोल्ड गर्दा म्याजिक भी३ केवल  मोटो हुन्छ र केवल  तौल हुन्छ, यसलाई मानक फ्ल्यागशिप स्मार्टफोनसँग आकार र वजनमा तुलना गर्न सकिन्छ। यसले ग्राउन्डब्रेकिंग एआई सुविधाहरू र उच्च स्थायित्वको साथ एक स्लीक डिजाइनलाई संयोजन गर्दछ। जसमा अनर   , जसले , फोल्डिङ चक्रहरूलाई समर्थन गर्दछ। अनर म्याजिक भी३ ५१५०एमएएच तेस्रो पुस्ताको सिलिकन कार्बन ब्याट्रीद्वारा सञ्चालित छ र यसले छिटो  तार र  वायरलेस चार्जिङलाई समर्थन गर्दछ। यसमा ५० एमपी पेरिस्कोप टेलिफोटो लेन्स, ५० एमपी मुख्य क्यामेरा र असाधारण फोटोग्राफीको लागि ४० एमपी अल्ट्रा वाइड क्यामेरा सहितको नवीन अनर फाल्कन क्यामेरा प्रणाली पनि समावेश छ। म्याजिक भी३ सँगसँगै, अनर ले अनर म्याजिक बुक आर्ट १४, उन्नत एआई सुविधाहरू सहितको हल्का ल्यापटप, र अनर म्याजिक प्याड २, १२३ इन्चको डिस्प्ले र परिष्कृत अडियोभिजुअल क्षमताहरू भएको उच्चकार्यक्षमता ट्याब्लेट र अनर वाच ५, सार्वजनिक गर्यो। अनरका सीईओ जर्ज झाओले विश्वभरका अनर उपभोक्ताहरूका लागि व्यक्तिगत, सहज र सुरक्षित एआई अनुभवहरू सिर्जना गर्न ब्रान्डको समर्पणलाई जोड दिए ।"
"छात्रवृत्तिका लागि अनुदान पठाइएको छ, विद्यार्थीले पाए नपाएको सरकारले अनुगमन गर्छ : प्रधानमन्त्री","काठमाडौं : प्रधानमन्त्री केपी शर्मा ओलीले सरकारले विपन्न विद्यार्थीलाई छात्रवृत्तिका लागि अनुदान रकम पठाएको जानकारी दिएका छन्। सबै स्थानीय तहमा विद्यार्थीहरूले छात्रवृत्ति पाएनपाएको सरकारले अनुगमन गर्ने उनको भनाई छ। सरकारले विपन्न विद्यार्थीलाई छात्रवृत्तिका लागि अनुदान रकम पठाएको छ । सबै स्थानीय तहमा विद्यार्थीहरुले छात्रवृत्ति पाएनपाएको अब सरकारले अनुगमन गर्ने छ । शुक्रबार सामाजिक सञ्जाल फेसबुकमा प्रधानमन्त्री ओलीले भने,सामुदायिक विद्यालयमा कक्षा ६१० का विपन्न विद्यार्थीहरुको लागि वार्षिक १८ र विज्ञान विषय अध्ययन गर्नेको लागि वार्षिक २४ हजार रुपैयाँ अनुदान दिएको छ । यसका लागि रु ६० करोड अनुदान दिएको छ । दुर्गम तथा अन्य क्षेत्रका सामुदायिक विद्यालयमा अध्ययनरत २२ वटा सूचिकृत जाति र सीमान्तकृत वर्गका गैरआवासीय विद्यार्थीका लागि प्रति विद्यार्थी वार्षिक १ हजार देखि ३ हजार ५ सय रुपैयाँसम्म छात्रवृत्तिका लागि रकम प्रदान गरिएको छ । उनले गैर आवासीय छात्रवृत्तिअन्तर्गत देशभरका १५ लाख ५० हजार विद्यार्थीले छात्रवृत्ति पाउने उनको भनाई छ। यसका लागि ५९ करोड रुपैयाँ रकम विनियोजन भएको छ । शैक्षिक दृष्टिले पछि परेका समुदाय, अति बिकट हिमाली जिल्लाका विद्यार्थी लगायत ७ वटा लक्षित समुहका ११ हजार ४ सय विद्यार्थीको लागि मासिक ५ हजारका दरले आवासीय छात्रबृत्ति प्रदान गरिएको उनले बताएका छन् । छात्रवृति रकम प्रत्येक स्थानीय तहका प्रति विद्यार्थी लागत हिसाब गरी ससर्त अनुदानमा वित्तीय हस्तान्तरण गरिएको प्रधानमन्त्री ओलीले जानकारी गराएका छन् । उनले छात्र सम्बन्धि कार्यविधि शिक्षा मन्त्रालयको वेबसाइटमा राखिएको छ ।"
अन्नपूर्ण मिडिया नेटवर्क र भारतको बेनेट कोलम्यान(टाइम्स अफ इन्डिया ग्रुप)सँग सहकार्य,"काठमाडौं : विज्ञापन मार्केटलाई चलायमान बनाउन अन्नपूर्ण मिडिया नेटवर्क र भारतको ठूलो मिडिया कम्पनी बेनेट कोलम्यान(टाइम्स ग्रुप)सँग सहकार्य भएको छ। शुक्रबार भएको एक समारोहबीच उक्त सहकार्य सम्झौता भएको हो। सम्झौता पत्रमा अन्नपूर्ण मिडिया नेटवर्कका महाप्रबन्धक मनोज बस्नेत र बेनेट कोलम्यान एण्ड कम्पनी लिमिटेड(टाइम्स अफ इन्डिया ग्रुप)की इन्टरनेशन सेल्स हेड श्वेता अरोराले हस्ताक्षर गरे। सम्झौता अनुसार इन्टरनेशनल विज्ञापनका लागि भारतमा अन्नपूर्ण मिडियाका लागि आधिकारिक प्रतिनिधिका रूपमा टाइम्स अफ इन्डिया ग्रुपले र नेपालमा टाइम्स अफ इन्डिया ग्रुपका लागि अन्नपूर्ण मिडिया नेटवर्क आधिकारिक प्रतिनिधिका रूपमा सहकार्य गर्नेछन्। इन्टरनेशन रूपमा विज्ञापन बजारमा चलायमान गराउन यो सहकार्यले अतुलनीय भूमिका खेल्नेछ, अन्नपूर्ण मिडिया नेटवर्कका महाप्रबन्धक मनोज बस्नेतले भने भारतकै सबै भन्दा ठूलो एवं नम्बर वान व्यावसायिक रूपमा पूर्ण सफल रहेको टाइम्स अफ इन्डिया ग्रुपसँग यो सहकार्य गर्न पाउँदा खुसी लागेको छ। यो सहकार्यले विज्ञापन बजारलाई चलायमान गराउन सघाउ पुग्ने उनले दाबी गरे।"
"गैंडाको आक्रमणबाट नेचर गाइडको मृत्यु, अमेरिकी नागरिकसहित दुई जना घाइते",गुलरिया : बर्दियामा गैंडाको आक्रमणमा परी एक जना प्रकृति पथ प्रर्दशकको मृत्यु भएको छ। मधुवन नगरपालिका  १ स्थित बर्दिया राष्ट्रिय निकुञ्जको मध्यवर्ती क्षेत्रमा अवस्थित डल्ला सामुदायिक वनमा गैँडाको आक्रमणमा परी अमेरिकन नागरिकसहित एकजना स्थानीय चौकीदार घाइते भएका हुन्। जंगल वाकमा रहेका बेला जंगली गैंडाको आक्रमणमा परी ठाकुरबाबा नगरपालिका ९ का ३५ वर्षीय नेचर गाईड मनमोहन चौधरीको घटनास्थलमै मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए। गैँडाले आक्रमण गर्दा विदेशी पर्यटकलाई बचाउन उनको मृत्यु भएको बताइएको छ। घाइते हुनेहरूमा अमेरिकन नागरिक ५६ वर्षीय एमसी लेनडन शावन र सामुदायिक वनका चौकीदार ५८ वर्षीय स्थानीय खिन्चु चौधरी छन्। घाइते विदेशी पर्यटकको ठाकुरबाबा नगर अस्पताल भुरीगाउँमा उपचार भइरहेको डीएसपी अर्यालले बताए। विदेशी पर्यटकको अवस्था मध्यम र चौधरीको अवस्था सामान्य रहेको छ।
भारतबाट अवैध रूपमा भित्र्याइएको मोबाइलका पार्टपुर्जा नियन्त्रण,गुलरिया : भारतबाट अवैध रूपमा भित्र्याइएको मोबाइलका पार्टस् प्रहरीले नियन्त्रणमा लिएको छ। बर्दियाको बढैयाताल गाउँपालिका५ स्थित हलन चोकमा भे २ प ३०६५ नम्बरको मोटरसाइकलमा ल्याउँदै गरेको अवस्थामा पाटपुर्जा नियन्त्रणमा लिइएको हो। इलाका प्रहरी कार्यालय मैनापोखरबाट खटिएको प्रहरी गस्ती टोलीले भारतबाट भन्सार छली चोरी पैठारी गरी ल्याउँदै गरेको अवस्थामा मोबाइलका पार्टस र एक्सोसिरिजहरु नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए। २ लाख ४८ हजार ६५० रुपैयाँ बराबरको सामग्री बरामद गरिएको डीएसपी अर्यालले बताए। मोटरसाइकलसहित रितपूर्वक नियन्त्रणमा लिएको सामानहरू आवश्यक कारबाहीका लागि राजापुर भन्सार कार्यालय बर्दियामा बुझाउने तयारी भइरहेको प्रहरीले जनाएको छ।
स्वतन्त्रताको दुरुपयोग गर्ने मिडिया आफैं सकिन्छन्,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले मुलुकलाई अस्थिरता र अराजकतातिर धकेल्ने साधनका रूपमा मिडियाको दुरुपयोग नगर्न सम्बन्धित सबैको ध्यानाकर्षण गराएका छन् । गैरजिम्मेवार र आधारहीन सूचना सम्प्रेषण गर्ने युट्युब र अनलाइन मिडियालाई काउन्सिलले निगरानीमा राख्दै कारबाही गर्दै आएको उनले बताए । आफूलाई मिडियाको परिचय दिई विभिन्न स्वार्थ पूरा गर्न हावादारी सूचना दिने काम कतिपयबाट भएका छन् । समाजलाई अस्थिरता र अराजकतातिर धकेल्ने साधन बन्ने र मलजल गर्ने मिडिया कारवाहीमा परिरहेका छन्, बिहीबार काउन्सिलमा आयोजित एक कार्यक्रममा अध्यक्ष बस्नेतले भने । उनले योजनाबद्ध किसिमले गलत र मिथ्या सूचना दिनु प्रेस स्वतन्त्रताको दुरुपयोग हुने भएकाले त्यस्ता पत्रकारको कार्ड खोस्नेदेखि हदैसम्मको कारबाही गर्ने अभियानमा काउन्सिल जुटेको जानकारी दिए । उनले स्वतन्त्रताको दुरुपयोग गर्ने मिडियाप्रति जनविश्वास नहुने र आफैं खुम्चिने समेत बताए । युट्युब र अन्य सामाजिक सञ्जालले आफू कतै, कुनै गलत तत्व वा गिरोहबाट परिचालित त भइरहेका छैनौं भन्नेतर्फ हमेशा ख्याल गर्नुपर्छ । त्यसरी परिचालित हुनु प्रेस स्वतन्त्रताको गम्भीर उल्लंघन हो । यस्तोमा काउन्सिलले हस्तक्षेप गर्छ, नयाँ अनलाइन, युट्युब माध्यमका सञ्चालक, सम्पादकहरूसँगको अभिमूखीकरण कार्यक्रममा अध्यक्ष बस्नेतले ध्यानाकर्षण गराउँदै भने । प्रेस काउन्सिलले युट्युब माध्यमलाई व्यवस्थित बनाउन कार्यविधि बनाई बर्गीकरण गरेको छ । बिनादर्ता सञ्चालनमा रहेका र आपत्तिजनक, गैरजिम्मेवार सञ्जाललाई अपराधजन्य कसुरमा कारबाही गर्दै आएको छ ।"
हिमाली जिल्ला मुस्ताङमा तीजको रौनक,"जोमसोम : पछिल्लो समय बेसीको सांस्कृतिक प्रभाव हिमालमा पनि पर्न थालेको छ। बुद्ध धर्म मान्ने यस क्षेत्रमा पनि हिन्दू संस्कृतिको प्रभाव पर्न थालेको हो। पितृ उद्धारका लागि पवित्र धार्मिक स्थल मुस्ताङको कागबेनीधाममा महिलाहरूले हरितालिका तीज पर्व मनाएका छन्। कागबेनी श्राद्धस्थल संरक्षण तथा व्यवस्थापन समितिको आयोजनामा बिहीबार हरितालिका तीज पर्व मनाइएको हो। वारागुङ मुक्तिक्षेत्र गाउँपालिका अन्तर्गत विद्यालयका शिक्षिका, स्थानीय तहका महिला कर्मचारी र स्थानीय महिलाहरूलाई समेट्दै कागबेनी श्राद्धस्थल संरक्षण तथा व्यवस्थापन समितिले तीज पर्व मनाएको हो। महिलाहरूको महान पर्व तीजको बेला माइतीघर, जन्मघर जान नपाई कार्यस्थलमा खटिन परेका महिलाहरूलाई सहानुभूति प्रदान गर्न र उनीहरूको आत्म सन्तुष्टिका लागि हरितालिका तीजको विशेष कार्यक्रम आयोजना गरिएको श्राद्धस्थल संरक्षण तथा व्यवस्थापन समितिकी संयोजक लक्ष्मी गुरुङले जानकारी दिइन्। हाम्रो पालिकामा काम गर्ने महिला कर्मचारीहरू माइती र जन्मघर जान नपाउँदा दुखित हुनुहुन्थ्यो, जागिर खाएपछि हत्तपत्त जिम्मेवारी छोडेर जान पनि मिल्दैन, संयोजक गुरुङले भनिन्,कसैको घर र माइती टाढा छ, छुट्टी पनि धेरै हुँदैन, यसले कर्मचारी महिलाहरू यतै रहन बाध्य भए। पर्वको भावनालाई बुझेरै तीज कार्यक्रम राखेको संयोजक लक्ष्मी गुरुङले उल्लेख गरिन्। रातो पहिरन चिटिक्क सजिएका महिला कर्मचारीहरूसँगै कागबेनी गाउँका स्थानीय महिलाहरूले समेत तीज पर्व विभिन्न कार्यक्रम गरी मनाएका छन्। कागबेनी हिन्दू धर्मालम्बीहरूको महत्वपूर्ण धार्मिक स्थल हो। कागबेनीमा दिवंगत पितृका नाम श्राद्ध, तथा तर्पणका साथै पिण्डदान गर्नका लागि धार्मिक मोक्ष प्राप्त हुने जनविश्वाश छ। तीज कार्यक्रममा कागबेनीमा एकत्रित भएका महिलाहरूले कागबेनी धाम नजिकै प्रतिस्थापन गरिएको कछुवा रुपी शालिग्राम कुर्म अवतार शिलाको पार्कमा तीज गीत गाउँदै महिला कर्मचारीहरू छमछमी नाचे। भगवान रुपी शिलालाई परिक्रम गर्दै तीज गीतमा नाचेर रमाए। कागबेनी स्थित जनशान्ति माध्यमिक विद्यालयकी पूर्व शिक्षिका हरिमाया पराजुलीले तीज पर्वमा माइती जान नपाए पनि मुस्ताङमै रमाइलो गरी मन भुलाउने अवसर प्राप्त भएको बताइन्। उनले कागबनीमा पहिलो पटक श्राद्धस्थल व्यवस्थापन समितिले तीज पर्वको कार्यक्रम राखेको बताइन्। जनशान्ति माध्यमिक विद्यालयमा कार्यरत शिक्षिका सरिता परियारले तीज पर्वमा माइत जान नपाएपनि यतै रमाउने मौका मिलेको बताइन्। जिल्ला प्रशासन कार्यालय मुस्ताङले पनि तीज पर्वको बेला माइत जान नपाएका महिला कर्मचारीलाई समेट्दै तीजको दरखाने कार्यक्रम आयोजना गर्यो। जिल्लास्थित सरकारी कार्यालयका निजामती महिला कर्मचारीहरूलाई थोरै भएमा आत्म सन्तुष्टि प्रदान गर्न तीजको दरखाने कार्यक्रम आयोजना गरेको मुस्ताङका सहायक प्रमुख जिल्ला अधिकारी रामप्रसाद सुवेदीले बताए।"
द्वन्द्वकालीन घटनाको पुनरावृत्ति हुन नदिनेतर्फ वर्तमान सरकार स्पष्ट छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पुनः स्थापित शान्ति प्रक्रियालाई दिगो बनाउँदै द्वन्द्वकालीन घटनाको पुनरावृत्ति हुन नदिनेतर्फ वर्तमान सरकार स्पष्ट रहेको बताएका छन्। संक्रमणकालीन न्यायसँग सम्बन्धित विषयमा आज नेपाल समाजवादी पार्टीका संयोजक एवं पूर्व प्रधानमन्त्री बाबुराम भट्टराई नेतृत्वको १९ बुँदे ध्यानाकर्षणपत्र बुझ्दै प्रधानमन्त्री ओलीले नेपाली जनतालाई जातीय आधारमा विभाजित गरेर र सामाजिकरूपमा घृणाद्वेष फैलाएर राष्ट्रिय एकतालाई कमजोर पार्ने प्रयास सफल नहुने स्पष्ट गरेका हुन्। प्रधानमन्त्री तथा मन्त्रिपरिषद्को कार्यालय सिंहदरबारमा भएको भेटमा प्रधानमन्त्री ओलीले जनताले उहिल्यै फाल्नुपर्ने राजतन्त्र आफ्नो रगतसँग साटेर बल्ल फालेका छन्। संघीय लोकतान्त्रिक गणतन्त्रको स्थापना भएको छ। यो व्यवस्थालाई सबल तुल्याएर जनताको विकास, समृद्धि र स्थायित्वको चाहना पूरा गर्नुछ। त्यसकारण अहिले कुनै अराजकताले ठाउँ पाउने वा सत्ता समीकरणमा यताउता हुने सम्भावना छैन, उनले भने। प्रधानमन्त्री ओलीले कम्तीमा आफू प्रधानमन्त्री र नेकपा (एमाले)को अध्यक्ष रहुन्जेल अहिले चर्चामा ल्याइए जस्तो नेपालमा बंगलादेश वा श्रीलंकामा भएका जस्ता घटना हुने स्थिति नहुने बताए। प्रधानमन्त्री ओलीले आफू पहिलेदेखि नै इमान्दार रूपमा शान्ति प्रक्रियालाई अन्तिम निष्कर्षमा लाग्न लागिपरेको र अहिले पनि थप पहल गरेर सत्य निरुपण तथा मेलमिलाप आयोग तथा बेपत्ता पारिएका व्यक्तिको छानबिन आयोगसम्बन्धी विधेयक पारित गर्दा पीडितलाई केन्द्रमा राखेर राजनीतिक सहमति जुटेको बताए। आफू सशस्त्र द्वन्द्वकालमा सत्ता पक्ष वा विद्रोही पक्षमा नरहेकाले निष्पक्ष भएर संक्रमणकालीन न्यायलाई टुंगोमा लाने अठोटमा रहेको स्पष्ट गर्दै प्रधानमन्त्री ओलीले नेकपा (माओवादी केन्द्र)का अध्यक्ष एवं पूर्व प्रधानमन्त्री पुष्पकमल दाहाल प्रचण्ड ले विना आशंका यस प्रक्रियामा साथ दिनुपर्ने बताए।"
विद्युतीय सवारीको प्रयोग बढाउन स्वदेशमै ब्याट्रीको फ्याक्ट्री खोल्नुपर्छ : ऊर्जामन्त्री,"काठमाडौं : ऊर्जा जलस्रोत तथा सिँचाइ मन्त्री दीपक खड्काले मुलुकलाई आर्थिक रूपमा सबल बनाउन वर्तमान सरकारको ध्यान केन्द्रित रहेको बताएका छन्। शुक्रबार काठमाडौंमा तेस्रो नेपाल पावर, लाइट एण्ड इलेक्ट्रिक अन्तर्राष्ट्रिय प्रदर्शनीको उद्घाटन गर्दै मन्त्री खड्काले दुई ठूला दल मिलेर बनेको अहिलेको सरकार स्थायी सरकार भएको भन्दै आर्थिक हिसाबले मुलुकलाई सबल बनाउने आवश्यकतालाई पूरा गर्न लागिपरेको बताएका छन्। उनले १० वर्षमा २८ हजार पाँच सय मेगावाट विद्युत उत्पादन गरी आन्तरिक खपतलाई बढाउँदै बाह्य देशमा बिक्री वितरण गर्ने लक्ष्यलाई पूरा गर्न सबै सरोकारवालाहरूको साथ आवश्यक रहेको बताए। मन्त्री खड्काले सोलार ऊर्जा उत्पादनका साथै विद्युतीय सवारीको प्रयोगलाई बढवा दिनका लागि स्वदेशमा नै ब्याट्रीको फ्याक्ट्री खोल्नुपर्नेमा जोड दिए। वातावरणमैत्री ऊर्जा उत्पादनमा समेत सरकारको सकारात्मक साथ रहने उनको भनाइ छ। मिडिया स्पेस सोलुसनस, फ्युचरेक्स ट्रेड फेर एण्ड इवेंट्स तथा एक्जीबीसन एन्ड ट्रेड सर्विसेस इन्डिया प्रालिले काठमाडौंको भृकुटीमण्डपमा संयुक्त आयोजना गरेको एक्स्पो भाद्र २३ गतेसम्म चल्नेछ। प्रदर्शनीमा उच्च गुणस्तरका अत्याधुनिक एवं नविनतम प्रविधिका ट्रान्समिसन तथा डिष्ट्रिव्यूसन सामग्री, ऊर्जा आपूर्ति तथा नियन्त्रण यन्त्र, हाउस वायरिङं सामाग्री, वायर, केबुल एवं कण्डक्टर लगायतका विद्युतीय उपकरणका स्टल राखिएका छन्।"
टिकटक प्रतिबन्ध हटाउन दूरसञ्चार प्राधिकरणको निर्देशन,"काठमाडौं : नेपाल दूरसञ्चार प्राधिकरणले सेवाप्रदायकहरूलाई टिकटक चल्ने बनाउन निर्देशन दिएको छ। सरकारले भदौ ६ गतेको बैठकबाट सामाजिक सञ्जालको रुपमा प्रयोग भइरहेको टिकटकको प्रयोगमा लगाइएको रोक हटाउने निर्णय भएकोले खोल्नका लागि प्राधिकरणले निर्देशन जारी गरेको हो। नेपाल सरकार, मन्त्रिपरिषद्को बैठकबाट सामाजिक सञ्जालको रुपमा प्रयोग भइरहेको टिकटकको प्रयोगमा लगाइएको रोक हटाउने निर्णय भएको हुँदा अर्को निर्णय नहुँदासम्मको लागि टिकटकमा लगाइएको रोक हटाउन दूरसञ्चार ऐन, २०५३ को दफा १५ ले दिएको अधिकार प्रयोग गरी सम्बन्धित सबै इन्टरनेट सेवा प्रदायकहरू र मोबाइल सेवाप्रदायकहरूलाई प्राधिकरणबाट निर्देशन जारी गरिएको छ सूचनामा भनिएको छ। सरकारले राखेका चार सर्त राखेर तीन महिनाभित्र कार्यान्वयन गर्न टिकटक तयार भएपछि प्रतिबन्ध खोलेको हो। टिकटकले नेपालको पर्यटन प्रवर्द्धनमा सहयोग गर्नुपर्ने, सार्वजनिक शिक्षालाई गुणस्तरीय बनाउन, डिजिटल सुरक्षा साक्षरताका लागि लगानी गरी नेपाली नागरिकको साक्षरता दर बढाउन मद्दत गर्नुपर्ने र सामाजिक सञ्जालमा प्रयोग हुने भाषामा संवेदनशीलता अपनाउनुपर्ने सर्त तोकेको छ। तत्कालीन प्रधानमन्त्री पुष्पकमल दाहालले २०८० कात्तिक २७ गते टिकटक प्रतिबन्ध गर्ने निर्णय गरेको थियो। टिकटक बन्द भएपछि चिनियाँ पक्षले तत्कालीन र वर्तमान सरकारलाई समेत पटकपटक खुलाउनका लागि दबाब दिँदै आएको थियो। दाहाल नेतृत्वको सरकारले सामाजिक सद्भाव बिथोल्ने गरी पारिवारिक संरचना र सामाजिक सम्बन्धलाई खलबल्याउने गरी प्रचारप्रसार हुन थालेको भन्दै सरकारले टिकटकमाथि प्रतिबन्ध लगाएको बताएको थियो। त्यसबेला अभिव्यक्ति स्वतन्त्रताको आडमा छाडा, घिनलाग्दा, उत्तेजक, व्यक्तिको मानमर्दन गर्नेजस्ता गतिविधि बढेको सरकारको निष्कर्ष थियो। भीपीएनलगायतका अन्य विधिबाट टिकटक भने केहि प्रयोगकर्ताले चलाइरहेका थिए।"
स्वास्थ्य क्षेत्रलाई प्रभावकारी बनाउन निरन्तर नियमन गरिन्छ : स्वास्थ्यमन्त्री,काठमाडौं : स्वास्थ्य तथा जनसंख्यामन्त्री प्रदीप पौडेलले स्वास्थ्य क्षेत्रलाई प्रभावकारी बनाउन निरन्तर नियमन गरिने बताउनुभएको छ। एसोशिएसन अफ प्राइभेट हेल्थ इन्स्टिच्युसन अफ नेपाल (अफिन)को २६ औं वार्षिकोत्सवका अवसरमा शुक्रबार ललितपुरमा आयोजित कार्यक्रममा मन्त्री पौडेलले स्वास्थ्य क्षेत्रको सुधारका लागि सरकार प्रतिवद्ध रहेको भन्दै निरन्तर नियमन गर्ने बताए। सरकारले नियमन गर्यो भनेर प्रश्न उठाउन नहुने भन्दै उनले विद्यमान कानुनको आधामा नियमन गरेको छ की छैन भनेर निजी अस्पतालले बुझ्नुपर्नेमा जोड दिए। मन्त्री पौडेलले निजी अस्पतालले नागरिकको सहज स्वास्थ्य सेवालाई ध्यान राख्दै सेवालाई प्रभावकारी गर्नुपर्ने र लगानीको दायरा समेत बढाउनुपर्ने धारणा राखे। त्यस्तै उनले स्वास्थ्य बीमाको सुविधालाई निजी अस्पतालमा समेत विस्तार गर्नुपर्ने बताए। १० प्रतिशत विपन्न नागरिकलाई उपचार गर्ने निजी अस्पतालको प्रतिवद्धतालाई व्यवहारमा कार्यान्वयन गर्न उनले आग्रह समेत गरे।
स्कुलमा आगलागी हुँदा केन्यामा कम्तिमा १७ विद्यार्थीको मृत्यु,काठमाडौं : केन्याको एक स्कुलमा आगलागी हुँदा १७ जना विद्यार्थीको मृत्यु भएको छ। बिहीबार राति न्यरी काउन्टीस्थित हिलसाइड एन्डराशा प्राइमरी स्कुलमा आगलागी हुँदा कम्तिमा १७ जना विद्यार्थीको मृत्यु भएको प्रहरीलाई उद्धृत गर्दै बीबीसीले जनाएको छ। आगलागीमा परेर धेरै बालबालिकाहरू गम्भीर घाइते बनेको एजेन्सीहरूले उल्लेख गरेका छन्। ६ देखि १४ वर्षका बालबालिकाहरू पढ्ने उक्त स्कुलमा ८ सय विद्यार्थीहरू रहेको बताइएको छ। प्रहरीले घटनाको छानबिन सुरू गरेको छ। केन्याका राष्ट्रपति विलियम रुटोले पनि घटनालाई विनाशकारी रहेको बताएका छन्। उनले घटनाको छानबिन गर्न आदेशसमेत दिएको छ। दोषीहरूलाई कुनै हालतमा नछोड्ने राष्ट्रपतिले उल्लेख गरेका छन्। प्रत्यक्षदर्शीका अनुसार शवहरू पहिचान नै नहुनेगरी जलेका छन्।
संस्कृति हाम्रो समाजको प्राण हो : मन्त्री पाण्डे,"काठमाडौं : संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले संस्कृति समाजको प्राण भएको बताएका छन्। हरितालिका तीजको अवसरमा शुक्रबार पशुपतिनाथ मन्दिर क्षेत्रको स्थलगत अनुगमन गर्ने क्रममा उनले धार्मिक पर्यटन प्रवर्द्धनका लागि संस्कृति महत्वपूर्ण विषय भइकझ बताए। 'यो हाम्रो समाजको प्राण पनि हो। संस्कृति पक्षलाई बलियो बनाउनु भनेको समाज बलियो हुनु हो,' उनले भने। उनले हरितालिका तीजको अवसरमा पशुपतिनाथको दर्शन गर्न आएका महिला भक्तजनहरूसँग समेत त्यहाँको व्यवस्थापनका बारेमा बुझनु भएको र भक्तजनहरूले लामो लाईन नलागि नै दर्शन गर्न पाएकोमा खुसी ब्यक्त गरेका थिए। पशुपति क्षेत्र विकास कोषले लाईन नै बस्न नपर्ने गरि छिटो छरितो रूपमा दर्शनको व्यवस्था गरेको भन्दै मुक्त कण्ठले प्रशंसासमेत गरे। उनले विविध खालको संस्कृतिले नेपाल र नेपालीलाई संसारभर जोड्ने काम गरेको भन्दै धार्मिक पर्यटकीय क्षेत्रलाई अन्तर्राष्ट्रिय जगतमा प्रचारप्रसार गर्दै पर्यटकहरू भित्र्याउनुपर्नेमा जोड दिए।"
किशोरीहरूलाई वेश्यावृत्तिमा लगाउने दुई जना पक्राउ,"काठमाडौं : किशोरीहरूलाई वेश्यावृत्तिमा लगाउने दुई जना पक्राउ परेका छन्। पक्राउ पर्नेमा ललितपुर कोन्ज्योसोम गाउँपालिका२ का ३३ वर्षीय राजिव लामा र सिन्धुपाल्चोक इन्द्रावती गाउँपालिका५ की २५ वर्षीय सर्मिला कटुवाल रहेका छन्। उनीहरूले ललितपुर महानगरपालिका१४ सातदोबाटो स्थित न्यु नमस्ते रेष्टुरेन्ट बारमा आर्थिक अवस्था नाजुक भएका बालिकामहिलाहरूलाई विभिन्न प्रलोभनमा पारी काममा राख्ने गरेका मानव बेचबिखन अनुसन्धान ब्यूरोका सूचना अधिकारी एवं प्रहरी उपरीक्षक गौतम मिश्रले बताए। सूचना अधिकारी मिश्रका अनुसार केही समयपछि बारमा आएका ग्राहकहरूसँग बसी मादक पदार्थ भर्ने, ग्राहकहरूसँगै बसेर खान लगाई धेरै बिल बढाउने काममा लगाउने गरेको खुलेको छ। बारमा महिलाबालिकाहरूलाई राखी शारीरिक सम्पर्क राख्न ग्राहकहरू आएपछि निजहरूलाई रोज्न लगाई शारीरिक सम्पर्क राख्न पठाउने गरेको खुलेको छ। ग्राहकहरूबाट प्रतिव्यक्ति एक हजारदेखि पाँच हजारसम्म लिई पीडितहरूलाई सो वापत प्रतिव्यक्ति ५ सय दिई शारीरिक सम्पर्क राख्न लगाउने गरेको खुल्न आएको ब्यूरोले जनाएको छ। बारबाट ठूलो परिमाणमा प्रयोग गरिसकिएका र प्रयोग नभएका अस्थायी साधन (कण्डम)हरू बरामद भएको छ। बालिकाकिशोरीहरूलाई वेश्यावृत्तिमा लगाउने गरेको सूचनाका आधारमा ब्यूरोबाट खटिएको प्रहरी टोलीले पक्राउ गरेको छ भने पीडित तीन जना किशोरीलाई उद्धार गरी सुरक्षित आवासमा राखिएको छ। वेश्यावृत्तिमा लगाउने अभियुक्तहरूलाई अनुसन्धानका लागि प्रहरी वृत्त सातदोबाटो, ललितपुर पठाइएकोमा ६ दिनको म्याद थप अनुमति लिई थप अनुसन्धान कार्य भइरहेको ब्यूरोले जनाएको छ।"
एनसेलले ल्यायो नयाँ टिकटक प्याक,"काठमाडौं : एनसेलका सबै ग्राहकहरूले अब मजाले टिकटक लगाउन सक्छन्। एनसेलले आज शुक्रबार (भाद्र २१)बाट टिकटक प्याक सञ्चालनमा ल्याएको छ र साथै सबै सधैं अनका प्याकहरूमा सामाजिक सञ्जाल चलाउनका लागि पाइने निःशुल्क डेटामा टिकटक पनि समावेश गरेको छ। ग्राहकहरूले करसहित मात्र १७५ मा सात दिनसम्म अनलिमिटेड टिकटक चलाउन पाउँछन् त्यतिमात्र नभई यसमा अन्य प्रयोजनका लागि ग्राहकले इन्टरनेट प्रयोग गर्न २ जीबी डेटा पनि प्राप्त गर्छन्। सरकारबाट टिकटकको प्रयोगपहुँचमा लगाइएको रोक हटेसँगै एनसेलले प्रदान गर्दै आएको सधैं अनका सबै प्याकहरूमा निःशुल्क पाइने सोसल मिडिया डेटामा पनि टिकटक थपिएको हो। यसको मतलब अब सधैं अन प्याकहरूमा ग्राहकले फेसबुक, इन्स्टाग्राम र युट्युबका साथसाथै टिकटक पनि निःशुल्क रूपमा आउने डेटाबाट चलाउन पाउँछन्। 'नेपालमा औद्यी मन पराइएको सामाजिक सञ्चाल टिकटकमा लगाईएको रोक हटाइनु दूरसञ्चार क्षेत्र र ग्राहकहरू सबैका लागि स्वागत योग्य छ र यसका लागि हामी नेपाल सरकार, सञ्चार तथा सूचना प्रविधि मन्त्रालय र नेपाल दूरसञ्चार प्राधिकरणलाई धन्यवाद दिन चाहन्छौं,' एनसेलका चिफ कमर्शीयल अफिसर उमेर मोहसीनले भने, 'हामीले आजैबाट लागू हुने गरी सुलभ दरमा टिकटकमा पहुँच दिने टिकटक प्याक ल्याएका छौं र साथै सधैं अन प्याकका सोसल मिडिया डेटामा टिकटक पनि समेटेका छौं। यसले हाम्रा ग्राहकवर्गलाई टिकटकको पहुँच अझै सहज हुने विश्वास लिएका छौं।' एनसेलले सधैं अन योजनाअन्तर्गत बेसिक, बेस्ट र अनलिमिटेड गरि तीन प्रकारका प्याकहरु प्रदान गर्दै आएको छ। बेसिकमा सात दिन समयसीमा रहेको सधै अन प्याकमा ग्राहकहरूले अन्य बन्डल सेवाहरूबाहेका १ जीबी निःशुल्क सोसल मिडिया प्याक पाउँदै आएका छन्। त्यस्तैगरी सधैं अनको २८ दिने बेस्ट अन्तर्गतका प्याकहरुमा प्याक अनुसार ४ जीबी, ५ जीबी र ६ जीबी निःशुल्क सोसल मिडिया डेटा पाउँदै आएका छन्। सधैं अन अनलिमिटेड प्याकहरु अन्तर्गत २८ दिन समयसीमा भएको ८ जीबी, १० जीबी र १५ जीबी निःशुल्क सोसल मिडिया डेटा पाइन्छ। यसरी पाइने निःशुल्क सोसल मिडिया डेटाबाट अब टिकटक पनि प्रयोग गर्न सकिन्छ। सरकारले भदौ ६ गतेको बैठकबाट टिकटकको प्रयोगमा लगाइएको रोक हटाउने निर्णय भएको थियो। यो निर्णय पश्चात नेपाल दूरसञ्चार प्राधिकरणले आज शुक्रबार एक सार्वजनिक सूचना प्रकाशित गरेर सबै मोबाइल सेवा प्रदायक र इन्टरनेट सेवा प्रदायक कम्पनीहरूलाई टिकटकमाथिको रोक हटाउन निर्देशन दिइसकेको छ।"
करेन्ट लागेर बालकको मृत्यु भएपछि बैतडीमा स्थानीयले गरे राजमार्ग अवरुद्ध,बैतडी : बैतडीमा करेन्ट लागेर एक बालकको मृत्यु भएको छ। जिल्लाको सिगास गाउँपापलिका९ बाच्पानी बस्ने दीपक बोहराका १२ वर्षीय छोरा बसन्त बोहराको करेन्ट लागेर मृत्यु भएको हो। शुक्रबार दिउँसो घरनजिकैको जंगलमा बाख्रा चराउन गएका बसन्तको जमिन नजिकैबाट तानिएको तारमा करेन्ट लागेर मृत्यु भएको आफन्त एवं स्थानीय डबल बोहराले जानकारी दिए। खोडपेदेखि श्रीभावर जोड्ने विद्युत लाइनको तार जमिन नजिकैबाट तानिएको र सोही तारबाट करेन्ट लागेर मृत्यु भएको उनले बताए। स्थानीयहरूले उचित क्षतिपूर्तिको माग गर्दै आन्दोलन थालेका छन्। विद्युत वितरण केन्द्रको लापरबाहीका कारण उक्त घटना घटेको भन्दै उचित क्षतिपूर्तिको माग गर्दै खोडपेबझाङ जोड्ने जयपृथ्वी राजमार्ग अवरुद्ध पारेका छन्। स्थानीयहरूले सडक अवरुद्ध पारेको र विद्युत वितरण केन्द्रका प्रतिनिधि र पीडित पक्षबीच छलफल भइरहेको जिल्ला प्रहरी कार्यालय बैतडीका प्रवक्ता प्रहरी निरीक्षक बलारम पाण्डेयले जानकारी दिए। इलाका प्रहरी कार्यालय पाटनको टोली घटनास्थलमा रहेको र यस विषयमा थप अनुसन्धान भइरहेको प्रहरीले जनाएको छ।
"प्रधानमन्त्री ओली असोज ४ गते अमेरिका जाने, यस्ता छन् मन्त्रिपरिषद्का निर्णयहरू","काठमाडौं : प्रधानमन्त्री केपी शर्मा ओली संयुक्त राष्ट्रसंघको ७९औं महासभामा भाग लिन असोज ४ गते अमेरिका प्रस्थान गर्ने भएका छन्। बिहीबार बसेको मन्त्रिपरिषद्का निर्णय सार्वजनिक गर्न शुक्रबार सिंहदरबारमा पत्रकार सम्मेलन गर्दै सरकारका प्रवक्ता पृथ्वीसुब्बा गुरुङले अमेरिकाको न्युयोर्कमा आयोजना हुने संयुक्त राष्ट्रसंघको महासभामा भाग लिन प्रधानमन्त्री नेतृत्वको प्रतिनिधिमण्डल गठन गर्ने र भ्रमण कार्यक्रम स्वीकृत गर्ने निर्णय गरेको जानकारी दिए। संयुक्त राष्ट्रसङ्घको महासभा भदौ २५ देखि असोज १२ गतेसम्म न्युयोर्कमा हुँदैछ। त्यस्तै प्रवक्ता गुरुङले आर्थिक वर्ष २०८१८२ सालमा दुग्ध विकास संस्थानको कच्चा दुधको आपूर्तिकर्ता किसानको बाँकी रकम भुक्तानीका साथै प्रविधि तथा व्यवसाय सुधार गर्न अर्थ मन्त्रालयले संस्थालाई ६० करोड ऋण लगानी गर्न स्वीकृत गर्ने निर्णय भएको जानकारी दिए। त्यस्तै बैठकले विम्स्टेक कृषि मन्त्रिस्तरीय र कृषिसम्बन्धी उच्च पदाधिकारीहरूको तेस्रो बैठक चैत १४ र १५ गते नेपालमा आयोजना गर्ने प्रस्ताव गर्न स्वीकृति प्रदान गरेको छ भने भाद्र ३१ मा काठमाडौंमा हुने नेपाल अमेरिका टिफा काउन्सिलको सातौं बैठकमा नेपालको तर्फबाट प्रस्तुत गरिने बिषयसूची स्वीकृत गरी वार्ता टोली गठन गर्ने निर्णय भएको प्रवक्ता गुरुङले जानकारी दिए। त्यस्तै बैठकले दुरसञ्चार कम्पनी लिमिटेडको रिक्त प्रबन्ध निर्देशक पदमा संगिता पहाडी अर्याललाई नियुक्त गर्ने, रेडियो नेपालको रिक्त कार्यकारी निर्देशक पदमा अमरध्वज लामालाई नियुक्त गर्ने निर्णय गरेको छ। त्यस्तै बैठकले बैठकले पेरिस पारा ओलम्पिक २०२४ मा कांस्य पदक विजेता पलेशा गोवर्धनलाई ६५ लाख रुपैयाँ नगद पुरस्कार दिने निर्णय गरेको छ।"
"त्यो तीज, यो तीज","बुटवल : आज नेपाली महिलाहरूको महानपर्व तीज। महिला दिदीबहिनीका लागि वर्षदिनको दुःख, सुख साटासाट गर्ने पर्व पनि हो, तीज। यही पर्वले सबै नारीहरूलाई बिर्सिएका मन र मुटुलाई पनि जोड्ने गर्छ। छरिएर रहेका दिदीबहिनीहरूलाई वर्षदिनमा जुटाउने गर्छ। हिन्दु महिलाहरूको महान पर्व तीज सहर बजार मात्र होइन्, अझ बेग्लै रौनक गाउँमा छाउने गर्छ। फेरिँदो सूचना र प्रविधिले तीज पर्वलाई मौलिकतामा भन्दा आधुनिकतामा ढाल्दै गएको देखिन्छ। तीजलाई आधुनिकताले धेरै कब्जा गरिसक्यो। चारैतिर दिदीबहिनीहरूले गीत गाउने र बीचमा दाजुभाइले मादल बजाएर छमछमी नाँच्ने त्यो चलन अहिले विस्तारै हराउँदै गएको गाउँका बुढापाकाहरू सुनाउँछन्। हाम्रो पालाको जस्तो तीज अहिले छैन, बुटवल उपमहानगरपालिका ११ देवीनगरमा बस्दै आएकी गुल्मीकी ५० वर्षीय पार्वती खड्काले भनिन्, मौलिक तीजमा बर्सेनि ह्रास आउँदै आएको छ। यसको जगेर्नामा सबैले चासो दिनुपर्छ। मौलिकपनको तीजले जति आनन्द दिन्छ त्यसलाई आधुनिक तीजले दिन नसक्ने उनको बुझाइ छ। संघीय संसद्मा गुल्मीका सांसद् चन्द्र भण्डारीले झन्डै दुई मिनेट यस वर्षको तीज पर्व र भित्रिएका तीज गीतलाई लक्षित गरेर आफ्नो धारणा राखे। उनको धारणा अहिले सामाजिक सञ्जालमा भाइरल छ। मौलिक तीज गीत र सबै नारीहरूको सम्मानमा उनले आफ्नो विचार व्यक्त गरेका थिए। भण्डारीले संसद्मा भनेका छन्, यसपालिको तीजमा गायिका विष्णु माझीले एउटा गीत निकाल्नुभएको छ, आइन आमा यो तीजैमा ! विष्णु माझीको यो गित सुनेर सायद यसपाली आँसु नझार्ने कमी भएको भण्डारीले सुनाएका छन्। गरिबी, पीडा र जस्तोसुकै समस्यामा पनि महिला दिदीबहिनीहरू छमछमी नाचिरहेको देखिएको भण्डारीले बोलेका छन्। तीजमा मौलिकताको खडेरी परिरहेको बेला वर्षमा एक दिन लोक गायिका माझीले बजारमा ल्याउने महिलाहरूको पीडा झल्किने तीज गीतले धेरैको पीडालाई भुलाउने गरेको छ। माझी उनै गायिका हुन्, जसले सधैं समाजको यथार्थ चित्रण गर्ने गरी गीत निकाल्ने गर्छिन्। लाइछु खाइछु भोकी छैन, टाउको ठोकी रोकी छैन, ज्वाइँले सौता हाल्या छैनन् माझीको गीतमा गाइएको यो टुक्का धेरै महिलाहरूले रुचाए। सांसद् भण्डारीले गायिका माझीले धेरै दिदीबहिनीहरूलाई छमछमी नचाउने गरी गीत सार्वजनिक गरेजस्तै सरकारले पनि नागरिकहरूलाई खुसी बनाउने गरी काम गर्नुपर्नेमा जोड दिए। यस्तो छ तीजको महत्व हरेक वर्षको भाद्र शुक्ल तृतीयाका दिन तीज मनाउने गरिन्छ। अघिल्लो रात अर्थात् द्वितीयाका दिन दर खाने चलन छ। तीजका दिन महिलाहरू व्रत बस्ने गर्छन्। चौथीका दिन स्नान गरी व्रतको पारण गरेर खाना खाइन्छ भने तीजको तेस्रो दिन अर्थात् ऋषिपञ्चमीका दिन व्रतालु महिलाहरूले ३ सय ६५ वटा दतिवनले दाँत माझेर माटो लेपन गरी स्नान गर्छन्। अपमार्ग लेपनले छालामा हुने एलर्जी हटाउँछ भन्ने विश्वास छ। तीजमा प्रयोग हुने गहना र पहिरनको पनि आफ्नै महत्व छ। धार्मिक संस्कारयुक्त तीज सर्वमान्य हुन्छ। तीजका दिन महिलाले लगाउने रातो साडी सुख, समृद्धि एवं साहसको प्रतिकका रूपमा लिइन्छ। रातो रंगले महिलालाई एक किसिमको शक्ति प्रदान गर्ने धार्मिक विश्वास समेत छ।"
दूध किसानको रकम भुक्तानी गर्न मन्त्रिपरिषद्बाट ६० करोड स्वीकृत,"काठमाडौं : सरकारले दुग्ध विकास संस्थान (डीडीसी)लाई रु ६० करोड ऋण स्वीकृत गरेको छ। मन्त्रिपरिषद्को बिहीबार बसेको बैठकले दुग्ध किसानको बक्यौता रकम तिर्नका लागि सर्तसहित रु ६० करोड ऋण दिने प्रस्ताव स्वीकृत गरेको हो। गतभदौ १७ गते अर्थ मन्त्रालयले निश्चित सर्तसहित दुग्ध विकास संस्थानमा ६० करोड रुपैयाँ ऋण लगानी गर्ने गरी मन्त्रिपरिषद्मा प्रस्ताव पेश गर्न कृषि तथा पशुपन्छि विकास मन्त्रालयलाई सहमति दिएको थियो। बैठकले दुग्ध किसानको बाँकी बक्यौताका लागि ऋण दिने प्रस्ताव स्वीकृत गरेको हो। डिडिसीले यो रकम तत्कालका लागि किसानलाई दूधको बाँकी रकम भुक्तानीमा प्रयोग गर्नुपर्नेछ। चालु आर्थिक वर्षका लागि डिडिसीका नाममा ऋण लगानीअन्तर्गत रु एक करोड बजेट व्यवस्था भएकामा कृषि मन्त्रालयमा विनियोजित रकमबाट थप रु ५९ करोड रकमान्तर गरी कुल ६० करोड ऋण लगानी गर्नेगरी मन्त्रिपरिषद् प्रस्ताव पेस गर्न सहमति दिइएको हो। यससम्बन्धी प्रस्ताव मन्त्रिपरिषद्बाट स्वीकृत भएपछि सरकारले संस्थानमा ऋणका रूपमा लगानी गर्नेछ। किसानलाई दूधको बाँकी रकम भुक्तानी गर्ने विषयमा उपप्रधानमन्त्री एवं अर्थमन्त्री विष्णुप्रसाद पौडेल, कृषिमन्त्री रामनाथ अधिकारी, दुग्ध विकास संस्थानका अधिकारीबीच पटक पटक छलफल भएको थियो। मन्त्री अधिकारीले असार ३१ गते जिम्मेवारी सम्हाल्दा दुग्ध किसानको एक अर्ब ५४ करोड रकम बक्यौता थियो। मन्त्रालयका सहसचिव सूर्य पौडेललाई मन्त्री अधिकारीले डिडिसीको जिम्मेवारीमा पठाएपछि त्यहाँ रहेको मखन, पाउडर दूध बिक्रीबाट रु ४० करोड बढी आम्दानी गरी किसानलाई रकम उपलब्ध गराइसकिएको छ। किसानलाई दूधको बाँकी रकम भुक्तानी गर्ने विषयमा उपप्रधानमन्त्री एवं अर्थमन्त्री विष्णुप्रसाद पौडेल, कृषिमन्त्री रामनाथ अधिकारी, दुग्ध विकास संस्थानका अधिकारीबीच पटक पटक छलफल भएको थियो।"
बैतडीमा भन्सार छली ल्याइएको ३२ बोरा चिनी बरामद,"बैतडी : बैतडीमा प्रहरीले भन्सार छली गरी ल्याइएको चिनीसहितको ट्रक र चालकलाई नियन्त्रणमा लिएको छ। जिल्लाको मेलौली नगरपालिका७ स्थित काँडा बजारबाट बिहीवार करिब साढे ८ बजेको समयमा इलाका प्रहरी कार्यालय तस्वदेही मेलौलीको टोलीले १ लाख ४४ हजार मूल्य बराबरको चिनी बरामद गरेको हो। सुदूरपश्चिम प्रदेश ०१००१ ख ३५१० नम्बरको ट्रकमा ल्याइएको चिनीसहित उक्त ट्रक र चालक पञ्चेश्वर गाउँपालिका३का ४८ वर्षीय दामोदर कलौनीलाई प्रहरीले नियन्त्रणमा लिएको जिल्ला प्रहरी कार्यालय बैतडीका प्रवक्ता, प्रहरी निरीक्षक बलाराम पाण्डेयले जानकारी दिए। ट्रकमा ५० केजीका ३२ बोरा (१६ क्वीन्टल) चिनी रहेको बताइएको छ। यस विषयमा थप अनुसन्धान भइरहेको जिल्ला प्रहरी कार्यालय बैतडीले जनाएको छ।"
ग्रामीण भेगका सामुदायिक विद्यालयको नतिजा उकासौं,"सामुदायिक विद्यालयको यस वर्षको माध्यमिक शिक्षा परीक्षाको नतिजा तुलनात्मक रूपमा गत वर्षहरूको भन्दा कमजोर देखियो। खास गरेर ग्रामीण भेगका विद्यालयको नतिजा त झनै खस्कियो। कतिपय विद्यालयहरूको उत्तीर्ण प्रतिशत त शून्यमै झर्यो। ग्रामीण भेगका विद्यालयहरूमा आवश्यक शिक्षक दरबन्दी र विषयगत शिक्षकको अभाव छ। र, खास गरेर विद्यार्थीले गाह्रो मान्ने विषयहरू जस्तैः अंग्रेजी, गणित, विज्ञान आदिमा त दक्ष र अनुभवी शिक्षक पाउनै मुस्किल छ। तल्लो तह र योग्यताका शिक्षकले जसोतसो माथिल्लो कक्षा धान्नु परेको छ। त्यस्तै, साना कक्षाहरूमा उदार कक्षोन्नतिको नीति अवलम्बन गरिने गरिएको छ, जसले गर्दा सामान्य आधार नबनेका विद्यार्थीहरू पनि माथिल्लो कक्षासम्म पुग्ने गरेका छन्। यसले विद्यार्थीमा नपढे पनि कक्षोन्नति भइहाल्ने रहेछ किन दुःख गर्नु भन्ने मनोविज्ञान बलियो बनाएको देखिन्छ। अभिभावक र विद्यार्थी दुवैमा पढेर नि देशमा रोजगारी पाइने हैन, जसरी नि विदेशै जानु छ भने किन मरिहत्ते गर्ने भन्ने भाष्य विकास भएर गएको छ। त्यस्तै शिक्षित र सम्पन्न अभिभावक सकेसम्म आफ्ना बाबुनानीहरूलाई निजी विद्यालयमै पढाउन खोज्ने हुँदा सार्वजनिक विद्यालय भनेको त अशिक्षित वा अर्धशिक्षित अभिभावकहरूको मात्रै हुने गरेको छ र उनीहरू आफ्ना बाबुनानीहरूको भविष्यप्रति गम्भीर हुन जान्दैनन्। अभिभावकहरू तुलनात्मक रूपमा गरिब छन् जो आफ्ना बाबुनानीहरूलाई स्कुलले सञ्चालन गर्ने अतिरिक्त कक्षामा समावेश गर्न सक्दैनन्। ग्रामीण भेगमा पनि अब इन्टरनेटको पहुँच सहज भएको छ। यसलाई विद्यार्थीले पढाइमा भन्दा खेलमा वा नकारात्मक कुरामा बढी प्रयोग गर्ने गरेका छन्। जसले विद्यालय तहमा विद्यार्थीको पढाइलाई असर पुर्याइरहेको छ। अध्यापन शैली पुरानै छ, जसले विद्यार्थीलाई पढाइमा आकर्षण पैदा गर्न सकिरहेको छैन। ग्रामीण भेगका सामुदायिक विद्यालयहरूमा सम्बन्धित निकायको नियमित अनुगमन र पृष्ठपोषणको पनि अभाव छ। विद्यालय स्थानीय तहको राजनीतिको अखडा बन्दै गएको छ। (लामिछाने, चन्द्रोदय मावि हेटौंडाका शिक्षक हुन्। )"
आज हरितालिका तीज : पशुपतिनाथ मन्दिरमा व्रतालुको घुइँचो (फोटोफिचर),"काठमाडौं : भाद्र शुक्ल तृतीयाका दिनमा मनाइने हरितालिका (तीज) पर्व आज महादेवको पूजा आराधना गरी मनाइँदैछ। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा पारिवारिक सुख, शान्ति र कल्याणको प्राप्ति हुने धार्मिक विश्वास छ। तीजको दिन बिहानैदेखि पशुपतिनाथ मन्दिरमा ब्रतालुहरू बर्षा भएपनि नाच गान गर्दै रमाइलो गरिरहेका छन् । मन्दिरको दर्शनका लागि पहिलो लाइन गुह्येश्वरीगौरीघाटउमाकुण्डदक्षिणामूर्तिरुद्रगाडेश्वरवासुकी हुँदै उत्तर ढोकाबाट, दोस्रो लाइन जयवागेश्वरीभुवनेश्वरीशङ्कराचार्य मठ हुँदै फलामेपुलपश्चिम सानो ढोकाबाट मन्दिर प्राङ्गण प्रवेश गर्ने व्यवस्था मिलाइएको पशुपति विकास कोषका प्रवक्ता रेवतीरमन अधिकारीले जानकारी दिए। त्यसैगरी तेस्रो लाइन पिङ्गलास्थानवनकालीचार शिवालय हुँदै पञ्चदेवल पूर्वबज्रघरदक्षिण ढोकाबाट, चौथो लाम बत्तीसपुतलीगौशालातर्फबाट पिङ्गलास्थानवनकालीचार शिवालय हुँदै पञ्चदेवल पूर्वबज्रघरदक्षिण ढोकाबाट मन्दिर प्राङ्गण प्रवेश गर्ने व्यवस्था मिलाइएको उनले बताए। दर्शनार्थीले छिटोभन्दा छिटो दर्शन गरी फर्कनका लागि पशुपतिनाथको मन्दिका चारवटै ढोका खोलिएको अधिकारीले जानकारी दिए। त्यसैगरी भक्तजनको सवारी पार्किङका लागि गुह्येश्वरीपारि, सिफलचौर, तिलगङ्गाको खाली स्थान, कोषको कार्यालय परिसर र गौशालास्थित महानगरीय ट्राफिक प्रहरी प्रभागको कार्यालयमा व्यवस्था गरिएको कोषले बताएको छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने वरदान पाएको विश्वासमा यो व्रत सुरु भएको पौराणिक मान्यता छ। वरदानविपरीत पार्वतीका पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरूलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरूले हरण गरेर लगी कसैले नदेख्ने ठाउँमा लुकाएर राखिदिए। साथीहरूले लुकाएकै ठाउँमा पार्वतीले निराहार व्रत गरी महादेवलाई पतिका रूपमा प्राप्त गरिन्। यसरी पार्वती साथीहरूद्वारा हरण भएको दिन भाद्र शुक्ल तृतियको दिन भएकाले त्यही समयदेखि हरितालिका (तीज) को व्रत लिने प्रचलन सुरु भएको धर्मशास्त्रीय मत छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ। तस्बिर : अभिषेक महर्जन"
मिथिलामा आज तीज र चौरचन मनाइँदै,"महोत्तरी : तिथि एकै दिन परेकोले मिथिला क्षेत्रमा एकैदिन तीज र चौरचन पर्व मनाइँदैछ । भाद्र शुक्लपक्षका तृतीय तिथि र चतुर्थी तिथि आज शुक्रवार पर्न गएकोले मिथिलाञ्चलमा आजै एकैदिन तीज र चौरचन मनाउन लागिएको हो। आज साँझ मनाइने चौरचन पर्वमा चन्द्रमाको विशेष रूपले पूजा हुने भएको छ । जसका लागि व्रतालुले नयाँ माटोको भाँडामा जमाइएको दही, मिठाइ, नरिवल, केरा, अम्बा, पुरी लगायतका सामग्री प्रसादको रुपमा राखेर चन्द्रमालाई पूजा गरी हातमा फल एवं पूजा सामग्री लिइ दर्शन गर्ने चलन रहेको छ । पूजा सकिएपछि पूजाका लागि आँगनमा बनाइएको चतुष्कोण यज्ञस्थलमै बसेर घरका पुरुष सदस्यहरूले प्रसाद ग्रहण गर्ने परम्परा रहेको छ । छठपछिको दोस्रो ठूलो पर्वका रूपमा मनाइने यस पर्वलाई स्थानीयले चौरचन, चौठीचान र चौठीचन्द्र पर्व भन्छन्। यस पर्वको माध्यमबाट मैथिल कला संस्कृतिको समेत उजागर हुन्छ । खासगरी आँगनमा पूजा हुने भएकाले चामलको पिठोको कलात्मक अरिपन बनाइ सो माथि पूजाका सामग्री राखेर धार्मिक विधिपूर्वक पूजापाठ गरिन्छ । चन्द्रमाको आराधना गरिने चौरचन पर्वमा दाल र चामलको पिठोबाट बनाइने पुरी, मिष्ठानका परिकार खाजा, पिरुकिया, खीर, माटोको छाँचीमा जमाइएको दही, पाकेको केराको घारीसहित अन्य फलफूल र वस्त्र आभूषण चढाइने परम्परा रहेको छ । यस पर्वमा प्रयोग हुने माटोको भाँडा, फलफूल, पिठोबाट बनेको परिकार, दहीलगायतका सम्पूर्ण सामग्री आफ्नै घरको हुन्छ। यस तिथिमा चन्द्रमालाई नांगो आँखाले हेर्दा कलंक (अपनयश) लाग्ने हुनाले पूजा गरी अर्थात खाद्यान्न, फलफूल, दही आदिको अर्घ दिएर चन्द्रमाको अपयशबाट बच्न सकिने धार्मिक मान्यता रहेको छ । चौरचन पूजा विधि पूजामा सहभागी हुने परिवारका एक जना महिला सदस्य दिनभरि उपवास बसेर साँझपख गणेश र चन्द्रमाको विधिपूर्वक पूजा गर्ने परम्परा छ । पर्वको दिन बिहानै आँगन गोबरले लिप्ने गरिन्छ । घर माटोले लिपिन्छ। घरको सम्पूर्ण परिवारलाई खाना खुवाइसकेपछि उपवास बसेका व्रतालु र घरको अन्य सदस्य मिलेर पर्वको लागि प्रसाद बनाउँछन्। पर्व मनाउने क्रममा सूर्यास्तपछि गाईको गोबरले आँगन लिपपोत गरी बनाइएको चतुष्कोण यज्ञ स्थलमा द्वीप प्रज्वलन गर्दै उपवास बसेको व्रतालुले फलफूल र परिकारलाई प्रसादको रूपमा चन्द्रमालाई देखाएर पर्व समापन हुने परम्परा छ । चन्द्रमाको पूजा हुने यस पर्वमा आफ्नो घर आँगन खेत बारीमा फलेको कुराहरूलाई नै पूजामा समावेश गर्ने गर्दछ । नयाँ माटोको भाँडामा जमाइएको दही, मिठाइ, नरिवल, केरा, अम्बा, पुरीलगायतका सामग्री प्रसादको रूपमा राखेर चन्द्रमालाईल चढाइने गरिन्छ । पूजा सकिएपछि पूजाका लागि आँगनमा बनाइएको चतुष्कोण यज्ञस्थलमै बसेर घरका पुरुष सदस्यले प्रसाद ग्रहण गर्ने परम्परा रहेको छ । साँझको समयमा चन्द्रमा देखिनु भन्दा अघि नै दिनभरि उपवास बसेको व्रतालुले नुहाइ नया वस्त्र धारण गरी आँगनको दक्षिण पश्चिम कुनातिर सेतो माटोले चौका बनाउँछन्। यसपछि अर्वा चामल पिनेर त्यसले रेखा चित्रहरू बनाउँछन् । प्रार्थनापश्चात् सम्पूर्ण पुजा सामग्रीलाई एक एक गरी हातमा उठाएर चन्द्र देव भगवान्ला सुम्पिइनेछ। यो प्रक्रियालाई अर्घ पनि भनिन्छ । यसपश्चात् परिवारको सम्पूर्ण सदस्यले प्रणाम गरी सकेपछि व्रतालुले पूजालाई विसर्जन गर्दछ। पूजा स्थानमै रहेको नजको प्रसादलाई घरको दुई जना पुरुषले त्यो प्रसाद चढाएकै स्थानमा बसेर प्रसाद ग्रहण अर्थात् खाने चलन छ । नजको प्रसाद खाइसकेपछि त्यही स्थानमा खनेर जुठाएको पात गाड्ने चलन छ । त्यति मात्रै होइन प्रसाद खाएको मान्छेले हातसमेत त्यही धुने परम्परा छ । यस पश्चात् आफ्नो नजिकको आफन्त इष्टमित्रलाई बोलाइ प्रसाद अर्थात् यस दिन बनेका पकवान खुवाउने चलन रहिआएको छ।"
बागलुङमा खोलाले बगाएर बेपत्ता एक युवाको शव भेटियो,"बागलुङ : बागलुङमा खोलाले बगाएर बेपत्ता भएका एक युवाको शव भेटिएको छ। बान्द्रे खोलाले बगाउँदा बेपत्ता भएका बागलुङ नगरपालिका४ बान्द्रेका कमल सापकोटाको शुक्रबार बिहान शव भेटिएको हो। बिहीवार राती परेको भीषण वर्षासँगै बानपा४ कुँडुले हुँदै बग्ने बान्द्रै खोलामा आएको बाढीले कुँडुलेदेखि मालिकातर्फ जाँदै गरेका तीन युवालाई गयराती (बिहिबार राती साढे १२ बजे) मोटरसाइकलसहित बगाएको थियो। तीन जना युवाकै शव भेटिएको जिल्ला प्रहरी कार्यालय बागलुङका प्रहरी नायव उपरीक्षक (डिएसपि) तथा सूचना अधिकारी विजय यादवले बताए। घटनामा परेर ध २ प ८०१० नम्बरको मोटरसाइकलमा सवार बागलुङ नगरपालिका५ बान्द्रेका २३ वर्षीय अर्जुन सापकोटा, २२ वर्षीय अविषेक रेग्मी र २० वर्षीय कमल सापकोटाको मृत्यु भएको प्रहरी निरीक्षक प्रताप पौडेलले जानकारी दिए। पौडेलका अनुसार बाढीले बगाएर एक सय मिटरदेखि पाँच सय मिटर तलसम्म उनीहरूको शव भेटिएको थियो। दुई जनाको शव राती नै भेटिए पनि २० वर्षीय कमलको शव बिहान मात्रै भेटिएको हो। स्थानीयबासी र प्रहरी टोली खोजीमा सक्रिय थिए। उनीहरू मोटरसाइकल र ध १ प ९९९६ नम्बरको स्कुटर घर फर्किदैं गर्दा मोटरसाइकललाई खोलाले बगाएको थियो। स्कुटर र स्कुटर चालक सकुशल रहेको प्रहरीले जनाएको छ। मृतकहरूको शव पोष्टमार्टमको लागि धौलागिरी अस्पताल बागलुङमा ल्याइएको छ।"
"विदेशमा विद्यार्थी, नेपालमा खडेरी","अन्तर्राष्ट्रिय विमानस्थलमा विद्यार्थीको भिड थामी नसक्ने अवस्थामा पुगेको छ। पछिल्लो समय मुलुकको प्रमुख समस्याका रूपमा युवा पलायनलाई लिने गरिएको छ। हरेक सरकारले युवालाई देशमै राख्ने नीति तथा कार्यक्रमहरू तर्जुमा गर्दै आएको बताए पनि त्यसको असर देखिएको छैन। अहिले दैनिक करिब २५ सयभन्दा बढी युवा त्रिभुवन अन्तर्राष्ट्रिय विमानस्थलबाट बिदेसिने गरेका विवरणहरू बाहिर आएका छन्। धेरैले युवा रोजगारीका लागि बिदेसिएको भन्ने गरे पनि शिक्षाका लागि भन्दै बाहिरिने लर्को पनि लामै देखिन थालेको छ। मुलुकबाट ठूलो संख्यामा युवा विद्यार्थी बिदेसिएसँगै नेपाली विश्वविद्यालय र क्याम्पसहरूमा अध्ययन गर्ने विद्यार्थीको संख्यामा कमी आएको छ। विशेषगरी, विश्वविद्यालयहरूले सञ्चालनमा ल्याएका स्नातक र स्नातकोत्तर तहका कार्यक्रमहरूमा तोकिएको सिट संख्याभन्दा ज्यादै न्यून विद्यार्थी भर्ना हुने गरेका छन्। एकातिर विश्वविद्यालय तथा सम्बद्ध शैक्षिक संस्थाहरूमा विद्यार्थीको खडेरी परेको छ भने अर्कोतर्फ अन्तर्राष्ट्रिय विमानस्थलमा विद्यार्थीहरूको भिड थामी नसक्ने अवस्थामा पुगेको छ। गत आव २०८०८१ मा मात्र १ लाख १२ हजार ५ सय ९३ जनाले वैदेशिक अध्ययनका लागि शिक्षा, विज्ञान तथा प्रविधि मन्त्रालयबाट नो अब्जेक्सन लेटर (एनओसी) लिएको जनाइएको छ। शिक्षा मन्त्रालयको वैदेशिक अध्ययन अनुमति शाखाको तथ्यांकअनुसार अघिल्लो आव यस्तो अनुमति लिनेको संख्या १ लाख १० हजार २ सय १७ जना थियो। कोभिडका कारण २०७७७८ मा २७ हजार ९ सय र २०७६७७ मा ३४ हजार ९६ विद्यार्थीले मात्रै एनओसी लिएको भए पनि त्यसअघि र पछिका वर्षहरूमा यो गति बढ्दो क्रममा देखिन्छ। आव २०७५७६ मा यो संख्या ६३ हजार २ सय ९५ थियो। अहिले दैनिक करिब ५ सय जना विद्यार्थीले यस्तो अनुमति लिने गरेको शिक्षा मन्त्रालयको वैदेशिक अध्ययन अनुमति शाखाले जनाएको छ। यो तथ्यांक हेर्दा सरदर नेपालबाट वार्षिक एक लाखभन्दा बढी विद्यार्थी वैदेशिक अध्ययनका लागि बिदेसिने गरेका छन्। शिक्षालाई मुलुकको आर्थिक तथा सामाजिक विकासका लागि आवश्यक पूर्वाधारको पनि पूर्वाधार मान्ने गरिन्छ। तर, अहिलेसम्म पनि मुलुकको शिक्षा प्रणालीले लय समात्न नसकेको गुनासो छ। सरकारको अदूरदर्शी योजना र शैक्षिक प्रतिष्ठानहरूमा देखिएको बेथितिले विद्यार्थीहरू यहाँको शिक्षा प्रणालीप्रति विश्वस्त हुन नसकेको अवस्था छ। यसको विकल्पको रूपमा उनीहरू विदेशी अध्ययन संस्थानहरूप्रति आकर्षित हुन थालेका छन्। पछिल्लो १० वर्षमा विदेशमा अध्ययनका लागि एनओसी लिने विद्यार्थीको संख्या झन्डै १० गुणाले बढेको छ। १० वर्षको अवधिमा अध्ययनका लागि विदेश जाने विद्यार्थीको संख्या औसतमा ४३९ प्रतिशतले बढेको देखिएको छ। मुलुकका विश्वविद्यालयहरूमा मौलाउँदै गएको बेथिति र राजनैतिक हस्तक्षेपले एकातिर समय सुहाउँदो शिक्षा पद्धतिको विकास हुन सकेको छैन भने अर्कोतर्फ, दक्ष जनशक्तिसमेत उत्पादन गर्न नसकेको अवस्था छ। यसैकारण नेपालका विश्वविद्यालयहरू विद्यार्थी आकर्षित गर्न सकेका छैनन्। राजनैतिक अस्थिरता, भ्रष्ट शासक, बारम्बार सरकार परिवर्तन भइरहनु, सत्ताको लुँछाचुँडी देखेर वर्तमानका युवाहरूले स्वदेशमा आफ्नो भविष्य सुरक्षित नहुने आकलन गरेका देखिन्छन्। देश विकासका लागि आवश्यक मानवीय स्रोतको निर्माणमा विश्वविद्यालयहरूको प्रमुख भूमिका हुने गर्छ। विश्वविद्यालयले मुलुकको समग्र विकासका लागि दक्ष जनशक्तिको उत्पादन गर्न सक्नुपर्छ। जसले कुनै समस्याको विश्लेषण गर्ने, तर्क गर्ने, प्रस्तुत गर्ने र समाधान खोज्ने सामथ्र्य राखेको हुन्छ। तर यदि उद्गमस्थल नै कमजोर भयो भने यसबाट हुने विकास पनि दिगो हुन सक्दैन। नेपालमा अहिले विश्वविद्यालयहरूबाट दीक्षित विद्यार्थीहरूसमेत दक्ष जनशक्ति हुन सकेका देखिँदैनन्। आफ्नो विषयवस्तुसँग सम्बन्धित विज्ञताको अभावले अध्ययनपश्चात्समेत रोजगारीका अवसरहरू प्राप्त गर्न सकेका छैनन्। यसैकारण समेत स्वदेशी विश्वविद्यालयहरूले विद्यार्थीलाई आकर्षित गर्न सकिरहेका छैनन्। यसको विकल्पको रूपमा उनीहरूले वैदेशिक अध्ययनलाई रोजेको देखिन्छ। गत आव वैदेशिक अध्ययनका लागि नेपाली विद्यार्थीको रोजाइमा परेका प्रमुख गन्तव्य मुलुकहरूमा जापान, अमेरिका, बेलायत, कोरिया, अस्ट्रेलिया र क्यानडा देखिन्छन्। यस अवधिमा जापानका लागि ३४ हजार ७ सय ३१ जना, क्यानडाका लागि १५ हजार ९ सय ८२ जना, अस्ट्रेलियाका लागि १४ हजार ३ सय ७२ जना, यूकेका लागि १३ हजार ३ सय ३९ जना, अमेरिका का लागि ११ हजार २ सय ६१ जनाले वैदेशिक अध्ययन अनुमतिपत्र पाएको जनाइएको छ। त्यसैगरी, रिपब्लिक अफ कोरियाका लागि ६ हजार ८ सय ८९, डेनमार्कका लागि १ हजार ७ सय ५४, फिनल्यान्डका लागि १ हजार ५ सय ३५, फ्रान्सका लागि १ हजार ४ सय ८९, भारतका लागि २ हजार ३ सय ८९, न्युजिल्यान्डका लागि १ हजार ४ सय ४६, यूएईका लागि २ हजार १ सय ४७ जनाले समेत एनओसी पाएका थिए। यसबाहेक बंगलादेश, चीनका, बहराइन, जर्मनी, आयरल्यान्डका, ग्रिस, हंगेरी, मलेसिया, माल्टा, फिलिपिन्स, पोल्यान्ड, कतार, स्पेन, स्विडेन र थाइल्यान्डका लागि समेत विद्यार्थीले अध्ययनका लागि अनुमति लिएका छन्। केही समयअघिसम्म नेपालका विश्वविद्यालयमा पढ्नु भनेको गर्वको कुरा हुन्थ्यो। त्यहाँ पढेपछि भविष्य सुनिश्चित भएको महसुस गर्ने गरिन्थ्यो। छोराछोरीले विश्वविद्यालयमा अध्ययन गरेको विषयलाई बाबुआमाले आफ्नो इज्जतसँग दाज्ने गर्दथे। तर, अहिले त्यस्तो अवस्था छैन। मुलुकभित्रकै विश्वविद्यालयमा सन्तान पढाउन अभिभावकसमेत तयार देखिँदैनन्। यसको मुख्य कारण मुलुकभित्रका विश्वविद्यालयहरूमा रहेको बेथिति पनि एक हो। अधिकांश विश्वविद्यालयहरू बन्द, हडताल, तालाबन्दी र राजनैतिक हस्तक्षेपले शैक्षिक क्यालेन्डर चुस्तदुरुस्त रूपमा अगाडि बढाउन सकेका छैनन्। यसले गर्दा नियमित पठनपाठन, वार्षिक परीक्षा, परीक्षाफल प्रकाशनजस्ता शैक्षिक क्रियाकलापहरू अनियमित हुन पुगेका छन्। चारवर्षे स्नातक तह पूरा गर्न करिब सात वर्ष लाग्ने, परीक्षाफल, प्रश्नपत्र आदि समेत त्रुटिरहित हुन नसक्दा यसप्रतिको विश्वास क्रमशः घट्दै गएको देखिन्छ। उत्पादन र उत्पादकत्व वृद्धिका लागि सबैभन्दा महत्त्वपूर्ण साधन मानव संसाधन हो। देशका कर्णधारका रूपमा परिचित युवाहरू दिनप्रतिदिन बिदेसिने क्रम बढ्नुमा सबैभन्दा बढी जिम्मेवार मुलुकको राजनैतिक नेतृत्वले लिनुपर्ने देखिन्छ। कुनै पनि मुलुकको भविष्य त्यस देशका राजनैतिक नेतृत्वहरूमा निर्भर हुने गर्छ। राजनैतिक नेतृत्वले नै मुलुकको बागडोर सम्हाल्ने भएकाले उनीहरूमा रहेको दूरदर्शिता, क्षमता, लक्ष्य तथा उद्देश्यले मुलुक कुन दिशातर्फ लाग्दैछ भन्ने अनुमान लगाउन सकिन्छ। मुलुकको आर्थिक एवं सामाजिक समृद्धिको बागडोर समाएर बसेका राजनैतिक नेतृत्व इमान्दार, सक्षम एवं दूरदर्शी भएको खण्डमा मात्र उनीहरूबाट आशा गर्ने ठाउँ रहन्छ। राजनैतिक नेतृत्व इमान्दार भएको खण्डमा यसले मुलुकको आर्थिक, सामाजिक एवं शैक्षिक क्षेत्रमा समेत सकारात्मक प्रभाव पर्न सक्छ। यसले मात्र मुलुकभित्रै भविष्य सुनिश्चित हुन सक्छ भनेर आशा गर्न सक्ने अवस्था ल्याउन सक्छ। तथापि, नेपालको विगत तीन दशकभन्दा बढी समयदेखिको इतिहास हेर्ने हो भने अहिलेसम्म आशालाग्दो राजनैतिक नेतृत्व नदेखिएको भान भएको छ। राजनैतिक अस्थिरता, भ्रष्ट शासक, बारम्बार सरकार परिवर्तन भइरहनु, सत्ताको लँुछाचुँडी देखेर वर्तमानका युवाहरूले स्वदेशमा आफ्नो भविष्य सुरक्षित नहुने आकलन गरेका देखिन्छन्। यसैकारण उनीहरू देश छोड्न हतार गरेका छन्। मुलुकका युवाले आफ्नो वर्तमान सँगसँगै भविष्य पनि सुनिश्चित भएको हेर्न चाहनुलाई स्वाभाविक मान्न सकिन्छ। उनीहरू आफू र आफ्ना सन्ततिको भविष्यप्रति चिन्तित देखिन्छन्। यता मुलुकभित्रबाट शारीरिक एवं मानसिक रूपमा अब्बल जनशक्ति दिनप्रतिदिन बिदेसिने क्रम बढ्दै जाँदा यसले राज्यको आर्थिक, सामाजिक एवं राजनैतिक क्षेत्रमा प्रतिकूल प्रभाव पर्ने देखिन्छ। मुलुकमा भित्रिने रेमिट्यान्सले मात्र देशको आर्थिक अवस्थालाई सधैंभरि थेग्ने अवस्था रहँदैन। आन्तरिक उत्पादन र उत्पादकत्वमा वृद्धि नभई देशमा आर्थिक समृद्धि हुन सक्दैन। उत्पादन र उत्पादकत्व वृद्धिका लागि सबैभन्दा महत्त्वपूर्ण साधन मानव संसाधन हो। यदि हामी दिनप्रतिदिन मानव संसाधन गुमाउँदै गयौं भने राज्यले निर्माण गर्ने जस्तोसुकै राम्रा नीति तथा योजनाहरूको कुनै अर्थ रहँदैन। मुलुकको आर्थिक, सामाजिक तथा राजनैतिक विकास र विस्तारका लागि अहिले बढ्दै गएको बिदेसिने प्रवृत्तिलाई रोक्न सक्नुपर्ने देखिन्छ। यसका लागि मुलुकभित्रै रोजगारीका अवसर, सीपमूलक शिक्षा, स्थिर राजनैतिक वातावरण, असल नेतृत्व र सुशासनको आवश्यकता देखिन्छ।"
लट्टेको स्वादमा रमाए चेपाङ बालबालिका,"चितवन : छाम्दा चाम्रो, खाँदा गुलियो अनि हेर्दा खैरो। यो परिकार देखेर चेपाङ बालबालिका दंग परे। खोरिया फाँडेर लगाएको मकैले मुस्किलले तीन महिना धान्दैन। चामलको भात नै ठूलो हुन्छ चेपाङका लागि। अनदीको चामल घीउमा भुटेर सख्खर हालेर तयार भएको लट्टे खाने मात्रै होइन, नाम नै पहिलो पल्ट सुनेका थिए उनीहरूले। लट्टे देख्दा अचम्मित भएका थिए रत्ननगर नगरपालिका११ स्थित मंगलपुरमा रहेको गामवेशी चेपाङ संरक्षण केन्द्रका बालबालिका। अनदीको चामलबाट बनेको लट्टे त झन नौलो भयो। सुरुमा पकाउँदा नै नौलो लाग्यो। हामीले कहिल्यै नदेखेको खानेकुरा खायौं, रमिता चेपाङले भनिन् हाम्रोमा लट्टे भन्ने नै हुँदैन। चामल भुटेर गुलियो हालेर खाँदा सबै साथी रमायौं। उनीहरूले लट्टे भनेर साग मात्रै चिनेका थिए। गिट्ठा र भ्याकुरले छाक टार्ने चेपाङलाई तीजको दरमा पहलोपटक फरक स्वाद लिँदा खुसी भए। चितवनको विकट भेग राप्ती नगरपालिकाको पोल्किमका अप्रिल चेपाङले नयाँ परिकारबारे थाहा पाएको बताए। हाम्रो तीर तीज मनाउँदैन। अझ यो लट्टे भन्ने त हामीले साग मात्रै थाहा पाएको हो। पहिलोपल्ट यस्तो खालको खाना खाएको हो, उनले भने चामलमा भेली हालेर पकाउने रैछ। गुलियो खाना खाएको यो पहिलोपटक हो। देख्दै रमाइलो लाग्यो। चेपाङ समुदायका बालबालिका अनदीको लट्टे पकाउँदा नै दंग परेका थिए। त्यसमा करेला र भिण्डीको अचार मिसाएर पकाएको पनि उनीहरूका लागि नौलो हो। नेपाल प्रेस युनियन चितवनले बिहीबार चेपाङ बालबालिकालाई दर खुवाएको हो। तीजको मौलिक खाना दर भनेकै लट्टे हो। यही दर कहिल्यै नखाएका समुदायका बालबालिकालाई खुवाएका हौं, प्रेस युनियन चितवनकी उपाध्यक्ष सिन्धु ढकालले भनिन्, यो दर भन्दा पनि यसको महत्व र परम्परा बारे उनीहरूलाई जानकारी गराएका हौं। धर्म अतिक्रमणको प्रभावमा परेको चेपाङ समुदायले नेपाली मौलिक धर्म संस्कृति छाड्दै गएका छन्। चेपाङलाई तीजबारे खासै जानकारी छैन। धर्म परिवर्तनका कारण मौलिक संस्कृति हराएको चेपाङ विद्यार्थीलाई मौलिक दरले धार्मिक संस्कारको प्रभाव रहने बताए। पाखो पखेरोमा डुल्दै गरिबीको चपेटामा परेका चेपाङका यी विद्यार्थीलाई हाम्रो पर्वको महत्व र विशेषताबारे बुझाउन पाउनु राम्रो पक्ष हो, सापकोटाले भने, संस्कृति संरक्षणमा यसरी चासो नदिए धर्म संस्कृति मासिने खतरा छ। चेपाङको धर्म परिवर्तनको चपेटाले तीज लगायतका पर्व उनीहरूले मनाउँदैनन्। गाँमबेसी चेपाङ संरक्षण केन्द्रमा १ सय ५० जना चेपाङ बालबालिका छन्। भौगोलिक विकटताका कारण विद्यालयको पहुँचबाट टाढा भएका चेपाङ बालबालिका आश्रममा बसेर नजिकको विद्यालयमा पढ्छन्। विभिन्न केन्द्र स्थापना भएको १७ वर्षमा पहिलोपल्ट उनीहरूले लट्टे खाएका हुन्। जन्मदिन, विवाह उत्सवलगायतका अवसरमा भोजन गराइए पनि दरमा लट्टे पहिलोपल्ट खाएका हुन्। पहिलोपटक भएको कारण पहिला खानै जानेनन्। पछि मिठो मानेर मानेर थपिथपि खाए, चेपाङ संरक्षण केन्द्रका अध्यक्ष केपीकिरण शर्माले भने लट्टे भनेको साग मात्रै बुझेका बालबालिकाले आज साँच्चिैकै लट्टे खान पाएका छन्। दर खाएर दंग परेका छन्।"
संविधान संशोधनका विषय तय गर्न लक्ष्मणलाल कर्णको संयोजकत्वमा कार्यदल गठन,काठमाडौं : लोकतान्त्रिक समाजवादी पार्टीले संविधान संशोधनको दृष्टिकोण तय गर्न लक्ष्मणलाल कर्णको संयोजकत्वमा तीन सदस्यीय कार्यदल गठन गरेको छ । लोसपाको केन्द्रीय कार्यकारिणी समितिको बैठकले कर्णको नेतृत्त्वमा दानबहादुर विश्वकर्मा र परमेश्वर साह सदस्य रहेको प्रवक्ता आभास लाभले जानकारी दिए। उनका अनुसार कार्यदलले संविधान संशोधनका विषयमा सरकारलाई आवश्यक सहजीकरण पनि गर्नेछ । बैठकले आगामी वैशाख २६ गते महाधिवेशन गर्ने निर्णयसमेत गरेको छ। बैठकले मंसिरमा हुने स्थानीय तह उपनिर्वाचनका लागि आवश्यक तयारी गर्ने निर्णय गरेको छ ।
बाइडेनका छोराद्वारा कर छली गरेको स्वीकार,वासिङटन डिसी : अमेरिकी राष्ट्रपति जो बाइडेनका छोरा हन्टर बाइडेनले जानीजानी कर छलीको ९ अभियोगमा दोषी स्वीकार गरेका छन् । सन् २०१६ र २०१९ को बीचमा उनले १४ मिलियन डलर कर नतिरेको आरोप अस्वीकार गरेका थिए। ५४ वर्षीय हन्टर बाइडेन आफू निर्दोष रहेको दाबी गर्दै मुद्दाको सामना गर्न चाहन्थे। अभियोजकहरूले आपत्ति जनाएपछि उनी दोष स्वीकार गर्न राजी भएका बीबीसी समाचारमा उल्लेख छ। तीन महिनाअघि उनी बन्दुक राखेको र लागू औषध प्रयोगको छुट्टाछुट्टै मुद्दामा दोषी ठहर भएका थिए। बिहीबार उनीविरुद्धको कर छलीको मुद्दा सुरु हुन लागेको थियो र निर्णायकको चयन हुन लागेको थियो तर अन्तिम समयमा हन्टर बाइडेनले आफ्नो निर्णय परिवर्तन गरेका थिए। हन्टर बाइडेनले व्यक्तिगत कारणले मुद्दा चलाउन नचाहेको उनका वकिलले बताए। उनका साथीहरू र परिवारका सदस्यहरूले उनी लागुऔषधको दुर्व्यसनको सिकार भएको समयको बारेमा गवाही दिन नपरोस् भनेर यसो गरिएको बताइएको छ। न्यायाधीश मार्क स्कार्सीले उनले दोषी स्वीकार गरे भने अधिकतम १५ वर्षको जेल सजाय र ५ लाख डलरदेखि १० लाख डलरसम्म जरिवाना तिर्नुपर्ने बताए। ह्वाइट हाउसको चुनाव सकिएको एक महिनापछि उनका पिता जो बाइडेनको कार्यकाल समाप्त हुने र सोही समयमा डिसेम्बर १६ मा उनको सजायको निर्णय हुने जनाइएको छ। राष्ट्रपति बाइडेनले यसअघि आफ्नो छोरालाई माफी दिन आफ्नो शक्ति प्रयोग नगर्ने बताएका थिए।
"पलेशालाई सम्मान गर्दै प्रचण्डले भने  खेल क्षेत्रले राष्ट्रिय एकता, आर्थिक समृद्धि र कूटनीतिलाई प्रबर्द्धन गर्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले खेल क्षेत्रमा राज्यले बढी लगानी गर्नुपर्ने बताएका छन्। खुलमटारमा आज पाराओलम्पिकमा कास्य पदक विजेता पलेशा गोवर्धनलाई सम्मान गर्दै उनले जीतले संसारभरि रहेका नेपालीहरुले गौरव गर्ने अवसर प्राप्त भएको बताएका हुन्। प्रचण्डले खेल क्षेत्रले राष्ट्रिय एकता,आर्थिक समृद्धि र अन्तर्राष्ट्रिय कूटनीतिलाई प्रबर्धन गर्ने बताए। ओलम्पिकको इतिहासमा पहिलोपटक नेपालले मेडल प्राप्त गर्ने भनेको सामान्य विषय होइन, यसले विश्वभरि रहेका नेपालीका लागि गौरव गर्ने अवसर प्राप्त भएको छउनले भने,खेल क्षेत्रले राष्ट्रिय एकता, आर्थिक समृद्धि र अन्तर्राष्ट्रिय कूटनीतिलाई प्रबर्धन गर्छ, त्यसैले पलेशाको यो जीत अन्तर्राष्ट्रिय इतिहास कायम गर्ने महत्वपूर्ण जीत हो। खेलको राष्ट्रिय अन्तर्राष्ट्रियस्तरमा बहुआयामिक महत्व भएको उनको भनाई छ।अहिले समय फेरिएको छ, खेलले अन्तर्राष्ट्रिय युद्ध रोक्नेदेखि ठूलाठूला समस्याको समाधान पनि दिएको छ। अहिले पलेशाले मेडल जितेपछि राष्ट्र एक ढिक्का भएको छ, सबले गर्व गरेका छन्, सब खुशी भएका छन्। पलेशाको परिवारलाई विशेष बधाई दिंदै उनले एउटा अफ्ठ्यारो अवस्थाबाट गुज्रेर विश्व रेकर्ड बनाउनु चानचुने विषय नभएको बताए। प्रचण्डले पलेशासँगै कोच कविराज नेगी लामा, व्यवस्थापक रामचन्द्र श्रेष्ठ र पलेशाका बुवा प्रदीप गोबर्धनलाई पनि सम्मान गरे। प्रधानमन्त्री केपी शर्मा ओलीले प्रधानमन्त्री निवास बालुवाटारमा बुधबार साँझ आयोजित बधाइ तथा सम्मान कार्यक्रममा पुरस्कारमा कर नलगाइ ६५ लाख नै दिने घोषणा गरेका छन्। राखेप सदस्य सचिव टंकलाल घिसिङका अनुसार ओलम्पिकमा पाइला चालेको दशकपछि पलेसाले नयाँ इतिहास रचेको बताउँदै पदक जितेपछि खेलाडीले पुरस्कार पाउने गरी कानुन नै निर्माण गरेको र सो अनुरूपमा पुरस्कारका लागि राखेपको कार्यकारी समितिले निर्णय गरी सिफारिस गरिसकेको छ। सदस्यसचिव घिसिङले मिसन २०२६ मा स्वर्णसहित दोहोरो अंकमा पदक जित्ने लक्ष्यसहित अहिलेदेखि नै एसियाली खेलकुदका लागि तयारी सुरु भइसकेको बताए। पेरिसस्थित ग्रान्ड प्यालेसमा गत अगष्ट ३० मा भएको के४४ विधाअन्तर्गत महिला ५७ केजीमुनि कांस्य पदक भिडन्तमा पलेसाले सर्बियाकी मरिजा मिसेभलाई १५८ ले पराजित गर्दै नेपाललाई ऐतिहासिक पदक दिलाएकी थिइन् । पलेसाले पाएको उपलब्धी नेपाली खेलकुदकै अहिलेसम्मको ठूलो हो । कुनैपनि ओलम्पिकमा पलेसाअघि नेपाली खेलाडीले हालसम्म पदक जित्न सकेका थिएनन् ।"
"अख्तियार भनिरहन्छ,सरकारी निकाय सुनिरहन्छन्","काठमाडौं : भ्रष्टाचार नियन्त्रण र सुशासन प्रबद्र्धनमा अख्तियार दुरुपयोग अनुसन्धान आयोगको सक्रियता बढ्दो छ। प्रेमकुमार राई प्रमुख आयुक्त भएर आएपछि ठूला माछा पनि ठूलै संख्यामा कानुनी कठघरामा पुगेका छन्। तर, पनि राज्यका नीति र क्रियाकलाप सुशासनमैत्री नहुँदा भ्रष्टारको आयतन घट्न सकेको छैन। अख्तियारले सुशासनका लागि सरकारी निकायलाई सचेत गराइरहन्छ, त्यहाँका एक अधिकारी भन्छन्, सरकारी निकाय सुनिरहन्छन् मात्र। यस सन्दर्भमा यहाँ अख्तियारको प्रतिवेदन, २०७९८० भ्रष्टाचार नियन्त्रण गरी सुशासन प्रबद्र्धन गर्न दिइएका सुझावलाई लिन सकिन्छ। अख्तियारका अनुसार यस्ता सुझावको खासै वास्ता हुने गरेको छैन। बर्सेनि यस्तै सुझाव आयोगले दिन्छ, सरकारी निकाय कानमा तेल हालेर बस्छन्। अख्तियारका केही सुझाव यस्ता छन् शासकीय संरचना सुधारसम्बन्धी संविधानअनुसार संघीयता कार्यान्वयनमार्फत शासकीय सुधारका लागि तर्जुमा वा संशोधन गर्न बाँकी रहेका कानुनहरू यथाशीघ्र तर्जुमा वा संशोधन गर्ने, तीनै तहका सार्वजनिक निकायले प्रभावकारी सेवा प्रवाह र सुशासन प्रबद्र्धनका लागि कार्यदक्षता, मितव्ययिता र पारदर्शिता कायम हुने गरी संगठन तथा व्यवस्थापन सर्वेक्षण गरी प्रशासनि पुनर्संरचनालाई पूर्णता दिने, सबै सार्वजनिक निकायले अनियमितता र भ्रष्टाचारको जोखिम मूल्याङ्कन गरी यसविरुद्ध निर्मम रूपमा प्रभावकारी संयन्त्र, प्रविधि, स्रोत र जनशक्ति परिचालन गर्ने, सार्वजनिक निकायले नीतिगत निर्णय र विकास निर्माण, वस्तु तथा सेवाको उत्पादन, प्रबद्र्धन र वितरणका चरणहरूमा सरोकारवाला निकाय व्यक्तिहरूको सहभागिता सुनिश्चित गर्ने, कुनै पनि तहमा तोकिएबमोजिमको कार्यसम्पादन गर्दा आधार, कारण, औचित्य, उपलब्धि, दायित्व र जिम्मेवारी स्पष्ट हुने गरी कार्यविधि, मापदण्ड वा निर्देशिका बनाई लागू गर्ने, जुन काम वा निर्णय जुन पद वा संस्थाबाट गर्ने भनी तोकिएको छ, उक्त काम वा निर्णय तोकिएकै व्यक्ति, पद वा संस्थाबाट मात्र गराउने, यसरी कार्य भए नभएको विषय सम्बन्धित सुपरीवेक्षण गर्ने निकायले यकिन गराउने प्रणालीको विकास गर्ने, सार्वजनिक निकायले भ्रष्टाचार विरुद्ध सजग र संवेदनशील रही नियामक निकायका निर्देशन र सुझावहरू कार्यान्वयन गर्ने, सबै सार्वजनिक निकायहरूले सम्पत्ति व्यवस्थापन, आन्तरिक नियन्त्रण, लेखापालनलगायत सम्बद्ध प्रणालीहरू अनिवार्य अवलम्बन गर्दै सोको अनुगमन र प्रतिवेदनसमेत गर्ने। सार्वजनिक सेवा प्रवाह र सुशासनसम्बन्धी सरकारी निकाय वा पदाधिकारीले दिने सेवा वा गर्ने निर्णयको निश्चित समय सीमा तोक्ने व्यवस्था मिलाउने, सेवा सञ्चालन गर्ने निकायले कार्यसम्पादन मूल्यांकन, सरुवा, बढुवा, अनुभव, योग्यतालगायतका विवरणहरू सम्बन्धित किताबखानाको अनलाइन प्रणाली विकास गरी अद्यावधिक गर्ने, कर्मचारीहरूको आचरण, समयको परिपालना, पोसाकलगायतका विषयसमेत समेट्ने गरी कार्यसम्पादन मूल्यांकनको मौजुदा व्यवस्थालाई वस्तुपरक, वैज्ञानिक र व्यावहारिक बनाउने, व्यवस्थापकीय पदहरूमा कार्यसम्पादन करारलाई अनिवार्य गरी सोको प्रभावकारी कार्यान्वयनका लागि करार अवधिभर सरुवा नगर्ने। कार्यसम्पादन करारलाई कार्यसम्पादन मूल्यांकनसँग आबद्ध गर्ने, सबै सरकारी भुक्तानीलाई क्रमशः अनिवार्य विद्युतीय भुक्तानी प्रणालीमा रूपान्तरण गर्ने, गैरविद्युतीय भुक्तानी निरुत्साहित गर्न सदर गर्ने निकायले यसको अनुगमन गर्ने, सार्वजनिक सेवा प्रवाहलाई सशक्त बनाउन सेवा प्रदायकहरूको क्षमता विस्तार, प्रविधिको उच्चतम उपयोग, निजी क्षेत्रसँग सहकार्य तथा एकद्वार प्रणाली जस्ता प्रक्रियामार्फत समय, लागत र दुरी घटाउने, सम्बन्धित निकाय वा कार्यालयका गुनासो सुन्ने प्रणालीलाई विद्युतीय स्वरूपमा रूपान्तरण गर्ने, सेवाग्राहीले पाउने सास्ती रोक्न सेवा प्रवाह गर्ने निकायमा बिचौलियाहरूलाई निषेध गर्दै सेवालाई सरल, चुस्त, पहुँचयोग्य, पारदर्शी र दुरुस्त बनाउने, सम्बन्धित मन्त्रालयको मन्त्रीस्तरबाट निर्णय नभएका कुनै पनि योजना बजेट प्रणालीमा समावेश नगर्ने। यसरी छनौट भएका योजनाको प्रभावकारी कार्यान्वयन र अपेक्षित प्रतिफल प्राप्त नभएमा सम्बन्धित विभागीय मन्त्रीलाई पूर्णरूपमा जिम्मेवार बनाउने प्रणालीको विकास गर्ने, सूचनाको हकको प्रभावकारी कार्यान्वयन गर्ने गराउने, सोका लागि सार्वजनिक निकायबाट भए गरेका काम कारबाहीको नियमानुसार सार्वजनिकीकरण गर्ने, सार्वजनिक सेवा बडापत्रबमोजिम उल्लेखित सेवा प्रवाह भए नभएको विषयमा नतिजामूलक अनुगमन मूल्यांकन गर्ने, सम्बन्धित निकायले नागरिक बडापत्रमा रहेको क्षतिपूर्तिको प्रावधानको अनिवार्य कार्यान्वयन गर्ने, सार्वजनिक सेवा प्रवाह प्रक्रिया र पद्धति निरन्तर सुधार गर्न सार्वजनिक सुनुवाइ, सार्वजनिक लेखापरीक्षण, सामाजिक परीक्षणलगायतका कार्यहरू गर्ने, सार्वजनिक निकाय वा पदाधिकारीहरूले प्रदान गर्ने सेवा वा गर्ने निर्णयको निश्चित समयसीमा तोक्ने व्यवस्था मिलाउने, भौतिक एवं अनलाइन टोकन प्रणालीको प्रयोगमा सबै प्रकारका सेवाग्राहीको पहुँच सुनिश्चित गर्ने। योजना तर्जुमा, बजेट विनियोजन तथा आयोजना व्यवस्थापनसम्बन्धी आयोजना निर्माण गर्नुपूर्व नै वस्तु तथा सेवाको कार्यसम्पन्न पश्चात प्राप्त हुने लाभको यकिन गरी डीपीआरव्यावसायिक योजनाको तर्जुमा र बजेट निर्धारण गर्ने, पुल, भवन, सडक निर्माणलगायत जटिल प्रकृतिका कार्य उपभोक्ता समितिमार्फत नगराउने गरी उपभोक्ता समितिमार्फत गराइने कार्यबारे स्पष्ट कानुनी व्यवस्था गर्ने, आयोजना छनौट गर्दा प्रचलित मापदण्ड, आधार र उपलब्धिको यकिन नगरी हचुवाको भरमा राज्य कोषमा ठूलो परिमाणमा दायित्व सिर्जना हुने गरी बजेट प्रस्ताव नगर्ने, पर्याप्त सवारी चाप नभएका सडक विस्तार, स्तरोन्नति र प्रतिफल यकिन नभएका विमानस्थल निर्माण तथा स्तरोन्नति, सञ्चालनको मोडालिटी निर्धारण नभएका सभा हल निर्माणजस्ता आयोजनाहरूमा बजेट प्रस्ताव नगर्ने, लामो समयसम्म सम्पन्न नभएका रूग्ण ठेक्काहरूलाई चालु आर्थिक वर्षमा नै सम्पन्न गर्ने गरी बजेट विनियोजन गर्ने, संघ र प्रदेश सरकारले स्रोत सुनिश्चितता बिना र आयोजनाको बहुवर्षीय ठेक्कासम्बन्धी मापदण्ड, २०७७ को प्रतिकूल हुने गरी बजेट विनीयोजन भई दायित्व सिर्जना भएको र निर्माण कार्यको भुक्तानी दिन समस्या भइरहेको विषयलाई सम्बोधन गर्ने, विगतमा निर्माण भएका तर सञ्चालनमा नआएका आयोजनाहरू तत्काल प्रतिफल प्राप्त हुने गरी सञ्चालनको लागि आवश्यक व्यवस्था गर्ने, आयोजना छनौट गर्दा प्रचलित मापदण्ड, आधार र उपलब्धिको यकिन नगरी हचुवाको भरमा राज्य कोषमा ठूलो परिमाणमा दायित्व सिर्जना हुने गरी बजेट प्रस्ताव नगर्ने, वातावरणसँग प्रत्यक्ष रूपमा सरोकार राख्ने विकास निर्माणलगायत अन्य कार्य गर्दा वातावरण संरक्षणसम्बन्धी ऐननियमले तोकेबमोजिम अनिवार्य रूपमा प्रारम्भिक वातावरणीय मूल्यांकन र वातावरणीय प्रभाव मूल्यांकन प्रतिवेदन स्वीकृत गरेर मात्र कार्य गर्ने, लामो समयसम्म सम्पन्न नभएका रुग्ण ठेक्काहरूलाई समयमै सम्पन्न गर्ने गरी आयोजना व्यवस्थापन गर्ने, आयोजनाको ठेक्का सम्झौता कार्यान्वयन गर्न लाग्ने वास्तविक समय निर्धारणको आधार तयार गरी लागू गर्ने। सार्वजनिक खरिद व्यवस्थापन सार्वजनिक खरिद कारबाहीमा हुने अनियमिततालाई नियन्त्रण गर्न सार्वजनिक खरिद ऐन, २०६३ ले दिएको अधिकारलाई प्रभावकारी रूपले कार्यान्वयन गर्ने, सार्वजनिक निर्माण तथा संरचना मर्मतको नर्मसमा एकरूपता कायम गर्ने, परामर्श सेवाको नर्मस तयारीमा मापदण्ड निर्धारण गर्ने र परामर्शदातालाई जिम्मेवार बनाउने गरी ऐन, नियमलाई समय सापेक्ष संशोधन गर्ने, आय ठेक्कासम्बन्धी कानुन र कार्यविधि समय सापेक्ष बनाउने, ढुंगा, गिट्टी, बालुवाजस्ता नदीजन्य पदार्थको उत्खननका क्रममा वातावरणीय र सुरक्षाको पक्षलाई ध्यान दिए नदिएको, जथाभावी उत्खनन गरे नगरेको, तथा अपारदर्शी रूपमा मिलेमतोमा ठेक्का लगाए नलगाएको सम्बन्धमा निरन्तर अनुगमन गर्ने गराउने र भ्रष्टाचारजन्य कसुर गरेको देखिएमा आवश्यक कारबाहीका लागि कानुनबमोजिमको प्रक्रिया अगाडि बढाउने, आर्थिक वर्षको अन्त्यमा गरिने खरिद कार्यलाई निरुत्साहित गर्ने, हरेक सार्वजनिक खरिदको औचित्य र प्रभावकारिता पुष्टि हुने गरी तालुक निकायबाट सघन अनुगमन गर्ने, खरिद योजना तयार गरी सोअनुसारको समयसीमाभित्र खरिद प्रक्रिया सम्पन्न गरी सम्झौताको कार्यान्वयन गर्ने, खरिद कार्यमा संलग्न सम्बन्धित पदाधिकारीलाई खरिद कानुनले व्यवस्था गरेबमोजिम पूर्ण प्रतिस्पर्धी वातावरण सिर्जना गरे नगरेको विषयमा जिम्मेवार र उत्तरदायी बनाई ऐन नियम पालना नगर्ने उपर कारबाही गर्ने पद्धतिको विकास गर्ने, बजेटको सुनिश्चितता, आयोजनाको सर्भे डिजाइनलागत ख्भचषष्अबतष्यल, लाभ लागत विश्लेषण, वातावरणीय प्रभाव मूल्यांकन, सम्बन्धित सरोकारवाला निकायहरूबिच समन्वय, जग्गा प्राप्ति, अन्य संरचना हटाउने (च्भयिअबतष्यल), निर्माण स्थलको तयारीलगायतका सार्वजनिक खरिद कानुनको प्रावधानबमोजिम पूर्वतयारीपश्चात् मात्र बोलपत्र आह्वानसम्बन्धी कार्य गर्ने, उपलब्ध प्रयोगशाला, जनशक्तिलगायतका स्रोत साधनहरूको पूर्णरूपमा उपयोग गरी सार्वजनिक निर्माण कार्यको गुणस्तर नियन्त्रण र निर्धारित समयमा कार्य सम्पन्न गराउनेलगायतका निर्माण व्यवस्थापनको कार्यमा सुधार गर्ने, परामर्शदातामार्फत डिजाइन तथा सुपरीवेक्षण हुने आयोजनाहरूमा परामर्शदाताको त्रुटिका कारण डिजाइन परिवर्तन भई लागत बढ्ने, आयोजनामा ढिलाई वा संरचनामा क्षति भएको अवस्थामा परामर्शदातालाई जिम्मेवार बनाउने, लागत साझेदारी, प्रतिफल तथा सञ्चालन र मर्मत सम्भारको सुनिश्चितता बिना गैरसरकारी संस्था, उपभोक्ता समिति, प्रतिष्ठानलगायतलाई नेपाल सरकार, प्रदेश सरकार र स्थानीय तहहरूले बजेटमार्फत सोझै अनुदान प्रस्ताव नगर्ने। सदाचार र नैतिक आचरण प्रबद्र्धनसम्बन्धी संघीय सरकार, प्रदेश सरकार र स्थानीय तहले सार्वजनिक जवाफदेहिताको पदमा नियुक्ति हुने पदाधिकारीहरूका लागि सदाचार र नैतिकता प्रबद्र्धन गर्न आवश्यक नीति तर्जुमा गर्ने, सार्वजनिक निकायहरूले पेसागत आचरण र अनुशासन पालनाका सन्दर्भमा आचारसंहिता निर्माण गरी कार्यान्वयनमा ल्याउने, सार्वजनिक पद धारण गरेका व्यक्तिहरूको नैतिकता र सदाचार संस्कृति प्रवद्र्धनका लागि तालिम एवं अनुशिक्षणको प्रबन्ध मिलाउने तथा सार्वजनिक निकायले नैतिक मूल्य, मान्यता र सदाचार संस्कृति प्रवद्र्धनका कार्यक्रमहरू सञ्चालन गर्ने, सार्वजनिक पद धारण गरेका व्यक्तिहरूबाट आचारसंहिता उल्लंघन गर्दा हुने परिणामहरू स्पष्ट रूपमा उल्लेख गर्ने, नीति नियमको पालना, सुविधा वितरणमा समता, अवसरमा समानता, जिम्मेवारी, पारदर्शिता, उत्तरदायित्व र जवाफदेहितालगायतका कार्यहरूलाई प्रोत्साहन गर्ने। प्राकृतिक स्रोतको उपयोग प्राकृतिक स्रोत र साधन, खानी र खनिजजन्य पदार्थको अनुसन्धान, अन्वेषण, उत्खनन, तथा संरक्षण, आन्तरिक आयको ठेक्का र राजस्व बाँडफाँट सम्बन्धमा संघीयताको भावनाअनुरूप सबै तहका सरकारको भूमिका स्पष्ट हुने गरी नेपाल सरकारले कानुन तर्जुमा र कार्यान्वयन गर्ने, आन्तरिक आय सम्बन्धमा संघ, प्रदेश र स्थानीय तहले आफ्नो स्वामित्वमा रहेका सम्पत्तिहरूको बिक्री, भाडा आदिमार्फत आन्तरिक आय आर्जन गर्ने सम्बन्धमा कानुनी व्यवस्था गर्ने तथा सम्बन्धित विज्ञहरू समेतको परामर्श लिई त्यसबाट वास्तविक आय आर्जन के कति हुन सक्छ सोको यकिन गरेर मात्र बिक्री ठेक्काको न्यूनतम रकम तोकी सम्बन्धित बैठकको निर्णयहरूबाट पारित गर्ने गराउने, नदीजन्य पदार्थको उद्योग दर्ता, नियमन, नवीकरण गर्ने जिम्मेवार निकाय तोकेर नियमन गर्ने, प्राकृतिक स्रोत र साधनको बिक्री वितरणबापत प्राप्त आय नगरगाउँसभा कार्यपालिकाको निर्णयको आधारमा छुट मिनाहा सम्बन्धमा आवश्यक कानुनी व्यवस्था गर्ने, प्रदेश सरकारले जारी गरेको नदीजन्य पदार्थ व्यवस्थापन कार्यविधिअनुसार वातावरणीय अध्ययन गर्ने, कार्य योजना बनाउने, अनुमति दिने, घाट गद्दीको व्यवस्थापन गर्ने, प्रभावकारी अनुगमन गर्ने गराउनेलगायतका प्रावधानहरू पूरा गरी नदीजन्य पदार्थको व्यवस्थापन गर्ने, प्रचलित ऐननियमकानुनबमोजिम उठाउनु पर्ने कर राजस्व रोयल्टी दस्तुर तोकिएको समयमै उठाउने, प्राकृतिक स्रोत साधन विशेष गरी नदीजन्य पदार्थ र खनिज तथा खानीजन्य पदार्थको उत्खनन् र बिक्री वितरण गर्दा कानुनले तोकेको मापदण्ड पूरा गरेर मात्र आय ठेक्काको कार्य अगाडि बढाउने, मापदण्डविपरीतका खानी उद्योगहरू सञ्चालन नगर्नेनगराउने, स्थानीय तहको क्षेत्रभित्र सञ्चालित खानी उद्योगहरूले खानी उत्खनन अनुमतिपत्रमा उल्लेखित सर्त पालना गरे नगरेको अनुगमन गरी सर्त पालना नगरेको पाइएमा प्रचलित कानुनबमोजिम कारबाही गर्ने तथा कानुनले तोकेको निकायमा कारबाहीको लागि लेखी पठाउने, स्थानीय तहले नदीजन्य पदार्थको बिक्री वितरण गर्दा घाटगद्दी नगरी खोला नदीबाट सोझै बिक्री वितरण गर्ने गरेको देखिएकाले घाटगद्दी, स्टक प्रमाणित गरेर मात्र बिक्री वितरण गर्ने। उजुरीको छानबिन, अनुसन्धान, अभियोजन र फैसला कार्यान्वयनसम्बन्धी अनुसन्धान कार्यलाई छिटोछरितो बनाउन माग भएका जवाफ तथा कागजातहरू पटकपटकको ताकेता बिनै समयमै पठाउने, उजुरी सम्बन्धमा तालुक सार्वजनिक निकायबाट स्पष्ट राय प्रतिक्रिया माग गरिएकोमा छानबिन समितिको प्रतिक्रिया मात्र प्राप्त हुने गरेकाले उजुरी सम्बन्धमा सम्बन्धित तालुक निकायको समेत स्पष्ट राय प्रतिक्रिया पठाउने। सार्वजनिक निकायबाट आयोगमा प्राप्त हुने छानबिन प्रतिवेदन अपुरो हुने गरेकाले प्रतिवेदनमा गम्भीरतापूर्वक उक्त विषयको उजुरीका सम्पूर्ण विषयहरूलाई सम्बोधन गरी पठाउने, भ्रष्टाचार मुद्दासँग सम्बन्धित साक्षी, पीडित, सूचनादाता, प्रतिवेदक तथा विशेषज्ञ साक्षीहरूको सुरक्षाको सम्बन्धमा उक्त साक्षी, पीडित, सूचनादाता, प्रतिवेदक तथा विशेषज्ञ साक्षीहरू रहने निकायहरूले तिनीहरूको संरक्षणको व्यवस्था गर्ने, विभिन्न निकायमा रहेका साक्षीहरूलाई अदालतले खोजेको बखत उपस्थित गराउने तथा विभिन्न निकायबाट माग गरिएका विवरण तोकिएकै समयमा प्राप्त गर्ने कार्यमा सहजीकरणका लागि आयोगसँग सम्पर्क गर्न सम्पर्क व्यक्ति तोक्ने तथा यस्ता सम्पर्क व्यक्तिहरूको विवरण अद्यावधिक गरी सोको जानकारी आयोगलाई समेत गराउने, राष्ट्रिय सतर्कता केन्द्रलगायतका निकायहरूबाट आफ्नो क्षेत्राधिकारभित्रको विषयमा आवश्यक कारबाही गरी भ्रष्टाचारजन्य कसुरको हकमा मात्र आयोगमा पठाउने व्यवस्था गर्ने।"
"सुनको मूल्यमा कीर्तिमान, तोलाको एक लाख ५३ हजार तीन सय",काठमाडौं : सुनको मूल्यले आज नयाँ कीर्तिमान कायम गरेको छ । नेपाल सुनचाँदी व्यवसायी महासंघले आज सुनको मूल्य प्रति तोला एक हजार तीन सय रुपैयाँले वृद्धि भएको जनाएको छ। महासंघका अनुसार छापावाला सुनको मूल्य आज एक लाख ५३ हजार तीन सय रुपैयाँ निर्धारण भएको छ । बिहीबार प्रतितोला एक लाख ५२ हजारमा सुनको कारोबार भएको थियो। चाँदीको मूल्य तोलामा ३० रुपैयाँले वृद्धि भएको छ । चाँदी तोलाको एक हजार सात सय ९५ पुगेको छ।
"मध्यपहाडी लोकमार्ग अवरुद्ध, सयौं यात्रु अलपत्र","रुकुमपूर्व : अविरल वर्षाका कारण ठाउँठाउँमा पहिरो खस्दा राष्ट्रिय गौरवको आयोजना मध्यपहाडी लोकमार्ग अवरुद्ध भएको छ। लोकमार्ग अन्तर्गत बागलुङको निसीखोला गाउँपालिकाको खाडुखोला, जिरीखोला, कालापैरा खोला, बडिगाड गाउँपालिकाको ठूलाखेतलगायतका स्थानमा पहिरो खस्दा सडक अवरुद्ध भएको हो । पहिरोले बागलुङको बुर्तिबाङरुकुमपूर्व खण्ड र बागलुङबुर्तिबाङ खण्ड पूर्णरूपमा अवरुद्ध हुँदा सयौं यात्रु अलपत्र परेका निसीखोला गाउँपालिका४ का वडाध्यक्ष टीकानिधि पौडेलले जानकारी दिएका छन् । लोकमार्ग अवरुद्ध हुँदा निसीखोला, रुकुमपूर्व रुकुम पश्चिम, जाजरकोट, रोल्पादेखि पोखरा, काठमाडौं लगायत स्थानमा जाने यात्रु अलपत्र परेका छन् भने काठमाडौं, पोखरा, चितवन, बुटवललगायत ठाउँबाट तीज मनाउन गाउँ फर्किएका पनि सडक अवरुद्ध हुँदा अलपत्र परेका छन् । रुकुमपूर्व र जाजरकोटका लागि काठमाडौंबाट गएका रात्री बस बुर्तिबाङमै रोकिएको छ।"
आगामी पुस्तालाई हस्तान्तरण गर्न मौलिक चाडको गरिमालाई सम्मानजनक बनाउनु आवश्यक छ : राष्ट्रपति,"काठमाडौं : राष्ट्रपति रामचन्द्र पौडेलले समाजमा भ्रातृत्व, सदाचार, आपसी एकता र सामाजिक सद्भाव कायम गर्न तीज पर्वले महत्त्वपूर्ण भूमिका निभाएको बताएका छन्। महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले उत्साह भर्ने उनको भनाई छ। समाजमा भ्रातृत्व, सदाचार, आपसी एकता र सामाजिक सद्भाव कायम गर्न यस पर्वले महत्त्वपूर्ण भूमिका निभाएको छ । हरितालिका (तीज)को शुभकामना सन्देशमा भनिएको छ, महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले सबैमा नयाँ उत्साह र जाँगर प्रदान गर्ने मैले अपेक्षा लिएको छु । विश्वभर छरिएर रहेका हिन्दू धर्मावलम्बी महिलाहरूले भाद्र शुक्ल द्वितीयादेखि पञ्चमीसम्म मनाउने यस पर्वले धार्मिक तथा सांस्कृतिक महत्त्व बोकेको छ । यस पर्वमा नेपाली नारीहरूले आफ्नो अटल सौभाग्य तथा समृद्धिका लागि भगवान् शिव र पार्वतीको पूजा आराधना गरी व्रत बस्ने प्रचलन रहेको छ । उनले भनेका छन्, परापूर्व कालदेखि चलिआएको रीतिरिवाज, रहनसहन र धार्मिक सहिष्णुताको प्रतिविम्बको रुपमा यस चाड मनाउँदै आइरहेको मैले महसुस गरेको छु । देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक रहेको उनको भनाई छ । समस्त नारी जाति प्रकृति र सृष्टिका दृष्टिले उच्च स्थानमा पर्दछन् । आदर्शमय सामाजिक वातावरण जीवन्त राख्न, सदाचार युक्त जीवन शैली अपनाउन तथा देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक रहेको छ । शुभकामना सन्देशमा भनिएको छ,यस पर्व मनाउने सन्दर्भमा यदाकदा देखिने गरेको भड्किलोपन र खर्चिलोपनलाई न्यून गर्दै विकृति र विसंगतिलाई हटाउँदै यसको सांस्कृतिक महत्त्वको जगेर्ना गर्न पनि आवश्यक देखिन्छ । उनले देशका हरेक सार्वजनिक क्षेत्रमा महिलाहरूको समान पहुँचलाई अझ सशक्त बनाउँदै सामाजिक सांस्कृतिक तथा पारिवारिक एकता र सम्बन्ध थप सुमधुर बनाउन सहयोग पुगोस् भन्ने कामना व्यक्त गरेका छन्।"
भ्रष्टाचारका अनेक रूप : भिक्षाम् देहि,"काठमाडौं : बचाऊ ! मलाई बचाऊ ! म गरिब यो देशको। ममथि पहाड थुप्रिएको छ। पहाड अन्यायको पहाड अत्याचारको पहाड। बचाऊ, मलाई बचाऊ !! म युगदेखि थिचिएको छु। न मर्न सक्छु, न बाँच्न सक्छु। म पिल्सिएको छु भ्रष्टाचारका नंग्राले। म मर्दै छु भोकले, प्यासले। यो भ्रष्टाचारको दलदलबाट मलाई निकाल। मलाई निकाल यो गरिबीको दलदलबाट। यसरी कतिदिन बाँचिरहनू? बरु मलाई मार मार मार !!! तर यसरी नतड्पाऊ। म मर्न चाहन्छु। खाली खुट्टा। फाटेका लुगा। फाटेको टोपी। चरम गरिबले चरम पीडा खेपिरहेको एउटा नागरिक अर्थात् भुइँमान्छे। जसलाई चारजना काला पोसाकका चरित्रहरू चारैतिरबाट लठ्ठीले थिच्न खोज्छन्। ती लठ्ठीहरू उसको टाउकोमा छन्। गरिब ऊ ती लठ्ठीहरू हातले समाएर फाल्न खोज्छ तर सक्दैन। दृष्य परिवर्तन हुन्छ जहाँ एउटा पुरुष देखा पर्छ, जोड जोडले हाँस्छ र भन्छ ए गरिब ! तँ मरिस् भने कसलाई देखाएर अनुदान माग्ने हामीले? तँ छस् र पो हाम्रो सत्ता छ। तँ छस् र पो हाम्रो अस्तित्व छ। तँ गरिब अझै गरीब हुनुपर्छ। तँ जति थिचिन्छस्, त्यति अनुदान आउँछ। नत्र त अनुदानको खोला सुकिहाल्छ नि ! तेरो फाटेको यो कमेज, यो फाटेको सुरुवाल र यो फाटेको टोपी नै त हो हाम्रो स्रोत हो। यो छ र त अनुदानको बाढी छ। तेरो फाटेको टोपी भएन भने कहाँ आउँछ अनुदान !! गरिब छ र त अनुदान छ। झट्ट हेर्दा भद्र लाग्ने भुइँमान्छे ऊ गरिबको टोपी हातमा लिँदै आकाशतिर हेर्छ। गरिबलाई लतार्दै तान्छ र गरिबलाई देखाउँदै ऊ अनुदान माग्छ भिक्षाम् देहि ! ए, अन्तर्राष्ट्रिय जगत् ! ए, अन्तर्राष्ट्रिय समुदाय ! ए, अन्तर्राष्ट्रिय अन्नदाता ! अनुदान देऊ। भिक्षा देऊ। भिक्षाम् देहि ! भिक्षाम् देहि !! भिक्षाम् देहि !!! दृश्यमा स्पष्ट देखिन्छ गरिब जो थाकेर लखतरान छ अनि मानौं त्यो नेता पुरुष कुनै लासलाई लतार्दैछ। यो दृश्य अशेष मल्लले लेखेको नाटक भिक्षाम् देहिको हो जुन बुधबारदेखि काठमाडौंको सर्वनाम थिएटरमा एक साताका लागि प्रदर्शन भइरहेछ। तर यो दृश्य नाटकमा सीमित विषय होइन, नेपालका लाखौं नागरिकले वास्तवमै भोगेको अवस्था हो। सम्भवतः मुलुकभित्रै प्राकृतिक मञ्चन भएकै दृश्यलाई उनले कृत्रिम दृश्यमा उतारेको हुनुपर्छ। नाटकमा त्यसरी आएको अनुदान सर्वप्रथम केन्द्र सरकारले आफूलाई चाहिएजति राख्छ, बचेको प्रदेश सरकारहरूलाई दिन्छ। प्रदेश सरकारहरूले आफूलाई राख्छन् र पालिका सरकारहरूलाई प्रदान गर्छन्। तिनले पनि त्यसै गर्छन् र बचेखुचेको रकम वडामा पठाउँछन् जहाँ पुग्दा त्यो अनुदान बिचरो बनिसक्छ। जसको नाममा आएको अनुदान हो ती गरिब पात्रहरूले त त्यसको गन्धसम्म सुँघ्न पाउँदैनन्। यो नाटकमा न पर्दा खुल्छ न बन्द हुन्छ। विषय अनुसार स्वतः अर्को दृश्य हेर्न पाउँछन् मञ्चमा दर्शकले। अर्को दृष्यमा केही दलका नेता देखा पर्छन् र आआफ्नो पार्टीको बखान गर्दै अर्को पार्टीलाई सकेसम्मको गाली गर्छन् र जनतालाई आफ्नो पक्षमा पार्ने प्रयास गर्छन्। जनता पनि सबै पार्टीका बारेमा तिनका नेताबाट कुरा सुन्छन्। जब गालीले सीमा नाँघ्छ, तब अति भएको ठानेर जनता एक भएर ती नेतालाई चुप लाग भनेर थर्काउँछन्। हात हालाहाल गरेर ज्यानै लिन तम्तयार ती नेता जब केन्द्रबाट बजेट आउँछ तब बजेट ! बजेट !! भन्दै झगडा छोडेर एक हुन्छन्। अरू बेला मारकाट गर्ने नेतामा बजेट आएपछि देखिएको परिवर्तनले दर्शकलाई समेत सोच्न बाध्य बनाउँछ। अर्को गम्भीर विषय छ, नेता कुर्सीका लागि के मात्र गर्छन् भन्ने। नेपाल कृषिप्रधान देश हो। उसबेलादेखि भन्दै आएको यो वाक्य अझै व्यावहारिक बनाउन सरकारहरूले सकेका छैनन्। दसकौं बित्दा पनि कृषकले न्याय पाएका छैनन्। भिक्षाम् देहिमा पनि एउटा कृषक सरकारले दिने सुविधा लिन दुई महिनाअघि पुगेको हुन्छ। सबै प्रक्रिया पुयाए पनि सोझो कृषकले घूस नखुवाएपछि हाकिमले दुई महिनापछि आउनू भनेर पठाएको हुन्छ। पियनमार्फत् घुस खुवाउनुपर्ने परिस्थिति बनेपछि ऊ झस्किन्छ। कर्मनिष्ठ प्रहरी कसरी जुम्ला सरुवा हुन्छ, गोल्ड मेडालिस्टले जागिर खान के के गर्नुपर्छ आदिजस्ता अनेक विषयलाई समेटेर सर्वनाम प्रशिक्षार्थी समूहको २०औं ब्याचले निर्देशन र अभिनय गरेको हो यो नाटक। नाटकमा सञ्जय तिमिल्सिना, सञ्जय शाही, अभिशेक फुयाल, अप्सना चौलागाईं, अजय पन्त, सौगात त्रिपाठी, प्रतिष्ठा अधिकारी, रञ्जित बस्नेत, असोक बन्जारा र आशिष चम्लागाईंले अभिनय गरेका छन्। यो नाटक हामी बाँचिरहेको समाजको प्रतिबिम्ब हो। समाज र राज्यका विकृत मनस्थिति अनि तिनका कुरूप व्यवहारका लागि चेतावनी हो र बौद्धिक मन्थन हो, सर्वनाम थिएटरकी व्यवस्थापन निर्देशक डा सावित्री कक्षपतिले भनिन्, नाटकमा नयाँपन ध्यानाभिनय छ जसको निष्कर्ष छ भावको प्रकटीकरण।"
"अब्बल छन्,महिलाले हाँकेका सहकारी","बुटवल : मुलुकभर महिलाको नेतृत्वमा ४ हजार १ सय १३ वटा सहकारी सञ्चालनमा छन्। यो तथ्यांक अर्थ मन्त्रालयले ०७४ सालमा गरेको आर्थिक सर्वेक्षणअनुसार हो। ०७४ सालपछि यो तथ्यांक अद्यावधिक गरिएको छैन। जति पनि महिलाले चलाएका सहकारीहरू छन्, तीमध्ये बहुसंख्यक सहकारीहरू समाजमा अब्बल सावित भएर उभिएका छन्। देशका केही उत्कृष्ट सहकारीहरूले गरेको कर्मले पनि यसलाई पुष्टि गरेको छ। घरको मात्र होइन् समाजकै नेतृत्व गरेर महिलाले हाँकेका सहकारीहरू अब्बल ठहरिएका हुन्। महिलाको नेतृत्वसहित हाल देशभर ३१ हजार ४ सय ५० वटा विभिन्न प्रकृतिका सहकारीहरू सञ्चालनमा छन्। महिलाले चलाएका सहकारीको गुनासो छैन यतिबेला देशकै सबैभन्दा बढी चर्चामा आइरहेको र नागरिकहरूले नियालिरहेको विषय हो, सहकारी पीडितले न्याय पाउँछन् कि पाउँदैनन् ? बचतकर्ताहरूको रकम हिनामिना गरेका सहकारीहरूको छानबिन चलिरहेको छ। त्यसको अन्तिम प्रतिवेदन सार्वजनिक गर्ने तरखरमा छ सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समिति। यही समितिले हालै देशभरबाट महिलाको नेतृत्वमा चलेका सहकारीहरूलाई एकै ठाउँमा राखेर उनीहरूको अनुभव, गुनासा र समाधानको खोजी गर्ने विषयमा छलफल चलायो। सहकारीका अध्यक्ष, व्यवस्थापक, कार्यकारी प्रमुखहरूसहित ३५ वटा सहकारीका प्रतिनिधि छलफलमा सहभागी थिए। सहभागी अधिकांश महिलाहरूको एउटै मात्र गुनासो थियो, खराब सहकारीहरूको घानमा हामी पर्यौं। संसदीय छानबिन विशेष समितिका सभापति सूर्य थापाका अनुसार देशभरका खराब सहकारीहरूमध्ये एउटा पनि महिलाले नेतृत्व गरेका सहकारीहरू त्यसमा पर्दैनन्। महिलाले चलाएका सहकारीका बारेमा समितिमा एउटा पनि गुनासो आएको छैन। तुलनात्मक रूपमा महिलाहरूले चलाएका सहकारी कस्ता छन्। उनीहरूका अनुभव, पीडा र समस्याको खोजीका लागि समितिले जमघट गराएको हो, सभापति थापाले भने, हामीले बुझाउने अन्तिम प्रतिवेदनमा उनीहरूका असल अभ्यास र समस्या पनि समेट्छौं। समितिले बुझाएको प्रतिवेदनको आधारमा सरकारले नीतिगत निर्णय गरेर सहकारी आन्दोलनमा लाग्नेहरूलाई हौसला प्रदान गर्न सक्छ। देशमा सहकारीका बारेमा भइरहेको प्रतिकूल समयका बाबजुद अधिकांश महिलाले नेतृत्व गरेका सहकारीले उत्कृष्ट कार्यसम्पादन गरेको पाइएको थापाले सुनाए। सहकारीहरू सबै खराब मात्र छन् भन्ने भाष्यलाई महिलाको नेतृत्वमा चलेका सहकारीले चिर्न सफल देखिएको थापाको अनुभव छ। सहकारीले डकर्मी जन्मायो काभ्रेको पनौती नगरपालिका९ मा सञ्चालित समर्पण साना किसान कृषि सहकारी संस्था लिमिटेडले ४० जना महिला डकर्मी उत्पादन गरेको छ। ०७२ सालको भूकम्पले ढलेका केही घरलाई महिला डकर्मीहरूको सीपले ठडायो। काभ्रेका धुलिखेल र पनौती नगरपालिकामा महिलाले घर बनाएर भूकम्पपीडितलाई हस्तान्तरण गरेको सहकारीका व्यवस्थापक सकुन्तला पोख्रेलले जानकारी दिइन्। महिलाहरूलाई सीपयुक्त बनाएपछि आत्मनिर्भर हुनुभएको छ, पोख्रेलले भनिन्, हेड मिस्त्रीदेखि सहयोगीसम्म हुनुहुन्छ। भूकम्पमा ५ वटा घर महिलाहरूले नै बनाएका थिए। महिलालाई सीपसँगै आत्मनिर्भर हुनका लागि पनि सहकारीले लगानी गरेको उनले जानकारी दिइन्। एक जना सदस्यलाई १०१० वटा बाख्रा अनुदानका रूपमा दिएर महिला व्यावसायिक पशुपालनमा लागेका छन्। ०६८ सालमा स्थापना भएको सहकारीमा हाल १ हजार २ सय महिला आबद्ध छन्। पासपोर्ट च्यातेर, व्यावसायिक खेतीमा बर्दिवास१ महोत्तरीकी दिलमाया श्रेष्ठका छोरा विमल श्रेष्ठ विदेश जाने तरखरमा थिए। गाउँमा भविष्य नदेखेपछि दुबई जाने तयारी गरिरहेका बेला दिलमाया आबद्ध महिला केन्द्र बहुउद्देश्यीय सहकारी संस्थाकी अध्यक्ष शारदा दाहालले उपाय देखाइदिइन्, व्यावसायिक तरकारी खेतीको। त्यसका लागि सहकारीले दुई लाख रुपैयाँ सहुलियत कर्जामा ऋण दियो। सहकारी संस्था बचत रकम दुरुपयोग सम्बन्धमा संसदीय छानबिन विशेष समितिको छलफलमा आफ्नो सहकारीमार्फत गरिएको उत्पादन प्रदर्शन गर्दै नारी जागरण साकोस काभ्रेकी सल्लाहकार निर्मला श्रेष्ठ। लगानी गर्ने बाटो खुलेपछि विमलको विदेशको चक्कर रोकियो। उनले व्यावसायिक तरकारी खेती सुुरु गरे। ९ वर्ष अघि थालेको खेतीले अहिले श्रेष्ठको परिवारलाई अनपेक्षित खुसी दिलाएको छ। हाम्रो सहकारीले लगानी गरेको सवैभन्दा सन्तुष्टिको क्षेत्र सदस्य दिलमायाका लागि गरेको लगानी हो, दाहालले भनिन्, सबै क्षेत्रमा राम्रो प्रतिफल आइरहेको छ। तर, अझ बढी यही हो। बिमल भाइको मेहनत अहिले देशकै लागि उदाहरणीय केन्द्रका रूपमा छ। श्रेष्ठको मेहनत देखेर अहिले यस क्षेत्रमा करिब २ सय बिघा क्षेत्रफल जग्गामा व्यावसायिक तरकारी खेती सञ्चालन भइरहेको दाहालले सुनाइन्। सहकारीबाट लिएको २ लाख लगानी अहिले करोडौंमा पुग्दा आत्मसन्तुष्टि मिलेको श्रेष्ठ परिवारले बताए। उनीहरूको उत्पादन दैनिक भारत निर्यात हुन्छ। सहकारीमा आबद्ध ५ सय बढी दिदीबहिनीहरू व्यावसायिक तरकारी खेतीमा आबद्ध भएको दाहालले जानकारी दिइन्। २०६० सालमा २६ जना महिलाबाट सुरु गरिएको सहकारीमा हाल ३ हजार २ सय १० जना जोडिएको उनले बताइन्। १ हजार २ सय २५ जना महिलाहरूलाई ऋण प्रवाह भएको छ। सहकारीले ६ करोड ७५ लाख बचत र ९ करोड ९४ लाख रुपैयाँ ऋण प्रवाह गरेको छ। १ करोड ७५ लाख अर्थात २८ प्रतिशत सहकारीको तरलता छ। जो, निरन्तर उत्कृष्ट चितवनको भरतपुर महानगरपालिका११ मा रहेको हिमाली बाह्मी महिला साकोस चितवनको पहिलो महिला नेतृत्वमा सञ्चालित सहकारी हो। जो, २०७६ सालदेखि जिल्ला सहकारी संघ चितवन र बचत तथा ऋण सहकारी संस्था लिमिटेडबाट निरन्तर उत्कृष्ट रूपमा पुरस्कृत हुँदै आइरहेको छ। महिला नेतृत्वले चलाएको तथा सूचना प्रविधिको क्षेत्रमा उल्लेखनीय काम गरेको भनी संघले मूल्यांकन गरेको छ। नेपाल बचत तथा ऋण केन्द्रीय सहकारी संघ लिमिटेड (नेफ्स्कुन) ले समेत आर्थिक वर्ष २०८००८१ मा गण्डकी प्रदेशमै उत्कृष्ट सहकारी घोषणा गरेको सहकारीका अध्यक्ष भवानीदेवी अधिकारीले जानकारी दिइन्। निरन्तरको सम्मानले हौसला मिलेको छ, अधिकारीले भनिन्, हाम्रो सहकारी नीति, नियम र विधिभन्दा कत्ति पनि तलमाथि हुँदैन। सहकारी सञ्चालनका लागि ४२ वटा कार्यविधि बनाएको छ। सहकारीमा २ हजार १६ जना महिला सदस्य छन्। कुल पुँजी २० करोड २४ लाख पुगेको छ। सहकारीको तरलता १८ प्रतिशत छ। ८ जना महिलाले प्रत्यक्ष रोजगारी पाएको अध्यक्ष अधिकारीले जानकारी दिइन्। सहकारीले मोबाइल बैंकिङमार्फत सदस्यलाई घरमै बसीबसी सेवा दिइरहेको छ। जन्म, मृत्यु र सुत्केरी हुँदासम्म सहकारी आफ्ना सेयर सदस्यको जन्मदेखि मृत्युसम्म सहकारीले साथ दिने गरेका छन्। सन्तान जन्माउँदादेखि सदस्यको मृत्यु संस्कारसम्म घरमै पुगेर साथ दिने गरिएको सहकारीका सञ्चालकहरूले अनुभव सुनाए। सदस्यको मृत्यु भएमा परिवारलाई ५ हजार सहानुभूति खर्च दिन्छौं, महिला प्रयास बचत तथा ऋण सहकारी संस्था लिमिटेड धुम्बाराई४ काठमाडौंकी अध्यक्ष विनिता अधिकारीले भनिन्, सुत्केरीलाई २ हजारसहित कोसेली लिएर घरमा पुग्छौं। सुुरुमा २५ जना महिलाबाट सुरु गरिएको सहकारीमा हाल ३ हजार ४ सय ८ जना सेयर सदस्य पुगेको अधिकारीले बताइन्। यो सहकारीले आफ्नै भवन बनाएको छ। ४ करोड ६६ लाख सेयर पुँजी पुगेको छ। मुख्य कार्यालयबाहेक जोरपाटी र कपनबाट सेवाकेन्द्र सञ्चालन गरिएको अध्यक्ष अधिकारीले जानकारी दिइन्। पैसा तिर्नुपर्दैन भन्ने हल्लाले समस्या सहकारी छानबिन विशेष समितिले जुटाएको महिला नेतृत्वको सहकारी छलफल कार्यक्रममा बोल्ने अधिकांश महिलाले बजारमा सहकारीको ऋण तिर्नुपर्दैन भन्ने हल्लाले आफूहरूलाई धेरै समस्या भइरहेको अनुभव सुनाएका थिए। सहकारी संस्था बचत रकम दुरुपयोग सम्बन्धमा संसदीय छानबिन विशेष समितिको छलफलमा महिला सहकारीकर्मीहरू। बजारको हल्लाले ऋण असुलीमा चुनौती थपिएको छ, बिसहजारी सामाजिक उद्यमी सहकारी संस्था भरतपुर चितवनकी अध्यक्ष शैलजा घिमिरे पौडेलले भनिन्, यसबारेमा बोल्ने कोही पनि छैन। अहिले समस्याग्रस्त सहकारीको अग्रभागमा सबै पुरुषहरू छन्। तर, हामीजस्ता इमान्दार महिलाहरूले सञ्चालन गरेका सहकारीहरूलाई पनि यसले असर गर्यो। सदस्य जमानत बसेर बिनाधितो ऋण दिए पनि असुलीमा समस्या हुने गरेको उनले सुनाइन्। उनले सहकारीको क्षेत्रमा फैलिएका भ्रमहरूलाई चिर्न सरोकारवाला निकायले अभियान थाल्नुपर्नेमा जोड दिइन्। १ रुपैयाँ गरिबका लागि, मेरो सहयोग सधैंका लागि भरतपुर चितवनकै नारी सेवा साकोसले ६ वर्षअघिदेखि एउटा अभियान चलायो। एक रुपैयाँ गरिबका लागि, मेरो सहयोग सधैंका लागि। यो अभियानको उद्देश्य हो, गरिब, निमुखा र असाहयलाई दुई प्रतिशतमा मात्र ऋण दिने। यसका लागि गरिब निवारण कोष खडा गरिएको संस्थाका कोषाध्यक्ष गिता खतिवडाले जानकारी दिइन्। हालसम्म यस कोषमा तीन लाख रुपैयाँ संकलन भएको छ, उनले भनिन्, पाँच जना महिलालाई ऋण दिएका छौं। सहकारीमा आउने पाहुनाहरूले पनि दिनको एक रुपैयाँका दरले सहयोग गरिरहेको उनले जानकारी दिइन्। यस सहकारीमा २ हजार जना महिला सेयर सदस्य छन्। हालसम्म ५ करोड ६० लाख रुपैयाँ बचत संकलन भएको खतिवडाले जानकारी दिइन्। ५ सय जना बाल सदस्य छन्। सहकारीको तरलता १५ प्रतिशत छ। खतिवडाले महिलाहरूमा प्रवाह गरिएको ऋण चुक्ता गर्न अहिलेसम्म कुनै समस्या झेल्न नपरेको अनुभव सुनाइन्। महिलाले चलाएका सहकारीलाई बेग्लै प्रोत्साहन छैन सहकारी विभागका उपरजिष्ट्रार एवं अनुगमन तथा मापदण्ड शाखा प्रमुख टेकराज अर्यालले संघीयतापछि तीन तहकै सरकार मातहत सहकारी सञ्चालन भइरहेको जानकारी गराए। उनका अनुसार ८० प्रतिशत स्थानीय सरकार, १९ दशमलव ५ प्रतिशत प्रदेश सरकार र शून्य दशमलव ५ प्रतिशत मात्र संघीय सरकार मातहत सहकारीहरू सञ्चालनमा छन्। संघीय सरकार मातहत कुल १ सय ४५ वटा मात्र सहकारीहरू दर्ता भएको अर्यालले बताए। एउटा पालिका कार्यक्षेत्र भएको सोही पालिका मातहत, दुई पालिका कार्यक्षेत्र भएको सहकारी प्रदेश सरकार मातहत र दुई प्रदेश कार्यक्षेत्र भएको सहकारी संघीय सरकार मातहत हुनुपर्ने कानुनी व्यवस्था रहेको उनले जानकारी गराए। तीन तहकै सरकार मातहत हुने भएकाले सहकारीको एकीकृत तथ्यांक भेटिन गाह्रो छ, उनले भने, महिलाहरूको नेतृत्वमा कति सहकारी छन् भन्ने पछिल्लो तथ्यांक भेटिदैन। पुरानै तथ्यांकलाई आधार मान्ने हो भने ४ हजार बढी छन्। उनले महिलाहरूको नेतृत्वमा सञ्चालित सहकारीलाई हाल केन्द्र सरकारले छुट्टै प्रोत्साहन गर्ने खालका नीति तथा नल्याएको पनि जानकारी गराए। महिला नेतृत्वको सहकारीमा सुशासन देखियो सहकारी संस्था बचत रकम दुरुपयोग सम्बन्धमा संसदीय छानबिन विशेष समितिका सचिव वविता मिश्रले महिलाको नेतृत्वमा चलेका सहकारीमा वित्तीय अनुशासन देखिएको प्रतिक्रिया दिइन्। समितिको छलफलमा आएका सहकारीको प्रतिवेदनले पनि महिलाले चलाएका सहकारी अनुशासित रूपमा चलेका छन् भन्ने देखियो, उनले भनिन्, लामो समयदेखि निरन्तर चलिरहेका र ग्रामीण तहका महिलाहरूको जीवनस्तर उकास्न महत्वपूर्ण भूमिका खेलिरहेका छन्। सहकारीबाट लिएको ऋण तिर्नै पर्दैन भन्ने भ्रम फैलाउँदा आफूहरूलाई चुनौती भइरहेको भन्ने गुनासो सबैतिरका सहकारीबाट आएको मिश्रले बताइन्। महिलाहरूले नेतृत्व गरेका अधिकांश सहकारीहरू थोरै लगानीका छन्। समुदायमा आधारित छन्। थोरै क्षेत्रमा मात्र कार्यक्षेत्र छ, मिश्र भन्छिन्, उनीहरूलाई प्रोत्साहन गर्ने खालको नीति तथा कार्यक्रम सरकारले लिनुपर्छ। महिलाहरूको नेतृत्वमा चलेका कुनै पनि सहकारी डुबेका छैनन्। देशभर महिलाहरूको नेतृत्वमा चलेका सहकारीहरूको अनुभव आदानप्रदानका लागि समितिमा बोलाएर कार्यक्रम गरेका छौं। महिलाहरूले चलाएका सहकारीमा समस्या देखिएन्। महिलाहरूको नेतृत्वमा सञ्चालन भएका सहकारीको एउटा पनि उजुरी आएको छैन। अधिकांश महिलाहरूको एउटै मात्र गुनासो हामी खराब सहकारीहरूको घानमा पर्यौं भन्ने छ। तुलनात्मक रूपमा महिलाहरूले चलाएका सहकारी कस्ता छन्। उनीहरूका अनुभव, पीडा र समस्याको खोजीका लागि समितिले जमघट गराएको हो। समितिले तयार पार्ने अन्तिम प्रतिवेदनमा उनीहरूका असल अभ्यास र पीडाहरू पनि समेट्छौं। जसको आधारमा सरकारले नीतिगत निर्णय गरेर समाधान खोज्ने छ। सहकारीहरू सबै खराब मात्र छन् भन्ने भाष्यलाई महिलाको नेतृत्वमा चलेका सहकारीले चिर्न सफल भएको देखियो। सूर्य थापा, सभापति, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति महिलाहरूको नेतृत्वमा चलेका सहकारीमा वित्तीय अनुशासन देखियो। लामो समयदेखि निरन्तर चलिरहेका र ग्रामीण तहका महिलाहरूको जीवनस्तर उकास्न महत्वपूर्ण भूमिका खेलिरहेको पाइयो। सहकारीबाट लिएको ऋण तिर्नै पर्दैन भन्ने भ्रम फैलाउँदा आफूहरूलाई चुनौती भइरहेको भन्ने गुनासो सबैतिरका सहकारीबाट आएको छ। महिलाहरूले नेतृत्व गरेका अधिकांश सहकारीहरू थोरै लगानीका छन्। समुदायमा आधारित छन्। थोरै क्षेत्रमा मात्र कार्यक्षेत्र छ। यी सहकारीहरूलाई प्रोत्साहन गर्ने खालको नीति तथा कार्यक्रम सरकारले लिनुपर्छ। महिलाहरूको नेतृत्वमा चलेका कुनै पनि सहकारी डुबेका छैनन्। बबिता मिश्र,सचिव, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति सुत्केरीलाई २ हजारसहित कोसेली लिएर घरमा पुग्छौं। सेयर सदस्यको जन्मदेखि मृत्युसम्म हामीले साथ दिन्छौं। सदस्यको मृत्यु भएमा परिवारलाई ५ हजार सहानुभूति खर्च दिने गरेका छौं। सुुरुमा २५ जना महिलाबाट सुुरु गरिएको सहकारीमा अहिले तीन हजार ४ सय ८ जना सेयर सदस्य छन्। आफ्नै भवन बनाएका छौं। ४ करोड ६६ लाख सेयर पुँजी पुगेको छ। मुख्य कार्यालयबाहेक जोरपाटी र कपनबाट सेवाकेन्द्र सञ्चालन छन्। विनिता अधिकारी  अध्यक्ष, महिला प्रयास बचत तथा ऋण सहकारी संस्था लिमिटेड, धुम्बाराई४, काठमाडौं संघीयतापछि तीन तहकै सरकार मातहत सहकारीहरू सञ्चालनमा छन्। ८० प्रतिशत स्थानीय सरकार, १९ दशमलव ५ प्रतिशत प्रदेश सरकार र शून्य दशमलव ५ प्रतिशत मात्र संघीय सरकार मातहत सहकारीहरू सञ्चालनमा छन्। संघीय सरकार मातहत कुल १ सय ४५ वटा मात्र सहकारीहरू दर्ता छन्। एउटा पालिका कार्यक्षेत्र भएको सोही पालिका मातहत, दुई पालिका कार्यक्षेत्र भएको सहकारी प्रदेश सरकार मातहत र दुई प्रदेश कार्यक्षेत्र भएको सहकारी संघीय सरकार मातहत हुनुपर्ने कानुनी व्यवस्था छ। तीन तहकै सरकार मातहत हुने भएकाले सहकारीको एकीकृत तथ्यांक भेटिँदैन। पुरानै तथ्यांकलाई आधार मान्ने हो भने ४ हजार बढी महिलाले नेतृत्व गरेका सहकारी छन्। टेकराज अर्याल, उपरजिष्ट्रार एवं अनुगमन तथा मापदण्ड शाखा प्रमुख, सहकारी विभाग"
"मलेखुको पहिरो हटाइयो, अवरुद्ध पृथ्वी राजमार्ग खुल्यो",धादिङ : लगातारको अविरल वर्षाका कारण अवरुद्ध बनेको पृथ्वीराजमार्ग अन्तर्गतको मुग्लिनमलेखु सडक खण्ड सञ्चालमा आएको छ। धादिङको मलेखु नजिकै हिलटापमा हिलोमाटोसहितको पहिरो जाँदा आज बिहानदेखि अवरुद्ध राजमार्ग पहिरो पन्छ्याइएसँगै सञ्चालनमा आएको हो। पहिरो पन्छाएपछि अहिले राजमार्ग दुईतर्फी सञ्चालनमा आएको ट्राफिक प्रहरीले जनाएको छ। राजमार्ग पुनःसञ्चालनमा आएपछि रोकिएका सवारी साधन सञ्चालनमा आएको छ।
तीजमा उठेका प्रश्नहरू,"नेपाली महिलाहरूको मौलिक पर्व, तीज। संस्कृतिभित्र विकृति देखिएपछि प्रश्नहरू धेरै आउन थालेका छन्, केही वर्षदेखि। तीज लामो भयो र मौलिकता पनि गुमायो। पार्टी प्यालेस कहिलेसम्म माइती बन्छ नेपाली दिदीबहिनीका लागि ? सकिएला धान्न ? कम्मर मर्काईमर्काई बाबु, दाजुभाइकै घर आँगनीमा नाचिनुपर्ने हो। तर देश गरिबीको पिडामा छ र महिला पुरुषहरू धेरै या मलेसियामा छन् वा खाडीमा। युरोप, अमेरिकामा पनि होलान्, यत्ति हो गाउँ, घर खालि, सहरियाहरू मन्दिर गएर दिन बिताउनु परेको छ। आयआर्जन वा रोजगारी छैन, छ त सामाजिक सञ्जालको रोजगारी। बाबुको मुख हेर्ने पर्व कुशेऔंसी सकिनासाथ हिन्दुु नारीको एकलौटी पर्व तीज विशेष सुरु हुनुपर्ने हो। तीज पर्वलाई हरितालिका भनिन्छ, जुन यसपालि भदौ २१ मा छ, तर धेरै समयअघिदेखि नै दर खाइयो, दर दरिलो वस्तु हो र तीजमा व्रत बस्ने अघिल्लो रात्रिमा खाने हो। पर्वतराज हिमालय र मेनका पुत्री पार्वतीले शिवसँग बिहे गर्ने इच्छाले निष्ठापूर्वक हरितालिका व्रत बसेर सो उद्देश्य पूरा गर्न अघिल्लो दिन तीन अञ्जुली पानी पिएर दर खाएकी थिइन्, जसको कारण तीज आरम्भ भयो। त्यसको मौलिकता सकिने गरी हिजोआज काम भइरहेको छ। एकान्तस्थलमा गई शिवको प्रार्थना गरेको कारण सखिभिर्हरिता यस्मात् तेनेयं हरितालिका को अर्थमा यस दिनलाई हरितालिका भनिएकोे कुरा भविष्यपुराणमा वर्णित छ। भाद्रशुक्ल तृतीया नै तीज वा हरितालिका हो, अन्य दिन भोजभतेर मात्र हुन्छ, आहार पनि सात्विक हुनुपर्छ, हिजोआज धेरै विकृति देखियो आहारमा पनि, यो हाम्रो संस्कृतिविरुद्ध छ। यस पर्वभरि प्रायशः विवाहित स्त्रीहरू माइतीघरमा बसेर पूर्ण स्वतन्त्र रूपमा तीजपर्व मनाउने गरिनुपर्ने हो। छोरीहरूलाई तीज विशेषमा दाजुभाइले माइतीमा विशेष निम्ता गर्ने चलन छ। बाबुको मुख हेरेपछि तीजको निम्तो लिने हो। वर्षभरिका दुःख, कष्टलाई बिर्सेर हँसी, ठट्यौली गर्दै श्री शिवको अनुष्ठान गर्दै मनाइने पर्व तीजमा रसिला, मीठो र व्यंग्यात्मक गीतहरू गाउने, नृत्य गर्ने पनि चलन हो। तीजका दिन निराहार व्रत बसी महादेवको पूजा आराधना गर्ने हो, साँझ साथीहरूसाथ बालुवाको शिवलिंग बनाई महादेवपार्वतीको पूजा गर्ने हो। दीप, कलश, गणेश र बालुवा प्रतिमासहितको शिवलिंगमा उमामहेश्वरको पूजा गर्ने, सके षोडशोपचारविधिले, नसके यथाशक्ति यथाभक्तिले। तीजका दिन रंगीन, सौभाग्यका कपडाहरूले सजिने हो, ठाँटिएर देवस्थल शिवमन्दिरमा जाने हो। पशुपतिनाथ मन्दिर, कुम्भेश्वर, गोकर्णेश्वर त्यसैका लागि तय भएका हुन्, काठमाडौं उपत्यका बाहिर पनि यत्रतत्र मठ, मन्दिरहरू बनेका छन्। तीजको व्रतले पतिको दीर्घायु, परिवारको कल्याण र आफ्नै पनि सुख, समृद्धिको आशीष मिल्नेछ। यसको चलन आज होइन पौराणिक कालदेखि सुरु भएको हो, बीज तŒवलाई मर्न दिनु हुँदैन। तीजको पूर्णता चौथीमा अगस्त्य र लोपामुद्रालाई अर्घ दिएर, चौथीकै दिन गणेश जयन्तीको विशेष उपासना गरेर र पञ्चमीका दिन विशेष स्नान गरी सप्तर्षिको पूजा र कथा श्रवणबाट हुन्छ। भाद्र शुक्ल चतुर्थी श्रीगणेशको धर्ती अवतरित दिन हो। सती अरुन्धतीसहित सप्तर्षिहरू कश्यप, अत्रि, भरद्वाज, विश्वामित्र, जमदग्नि, गौतम एवं वशिष्ठ ऋषिहरूको विशेष व्रत उपासाना, दर्शन पूजन गरिने हुनाले तीज समापनको दिनलाई ऋषिपञ्चमी भनिएको हो। काठमाडौंको टेकुस्थित सप्तर्षिथानमा सो दिन पाइला राख्ने ठाउँ हुन्न, व्रतालुहरू ओइरिएरै त्यहाँ पुग्छन्, नाच, गान त भव्य नै हुन्छ। प्रकृतिको विधान छ, नारीधर्म, रजस्वला भनौं मासिक धर्म। सिर्जनालाई निरन्तरता राख्न निश्चित विधानहरू तोकेको छ, धर्मशास्त्रले र त यस्तो अधिकार केवल महिलामा मात्र छ। अघि ब्रह्महत्या दोष देवताका राजा इन्द्रवाट झिकी विभिन्न चार स्थानमा राखियो, नदीको पहिलो छाल, जमिनको अग्लोे शिखर, आगोको पहिलो ज्वाला र स्त्रीको रजस्वलामा। नारी रजस्वलाका समयमा स्पर्श दोष लाग्ने भयो, पानीको पहिलो छालमा नुहाउन नहुने, अग्लो भागमा अक्सिजन नहुने, आगोको पहिलो ज्वालामा खाना पकाउन नहुने कारण यसैले गर्दा हो। रजस्वलाको समय खाद्यान्न सामग्रीहरूबाट पर रहनुपर्ने र चार दिनमा स्नान गरेपछि मासिकधर्म दोष निवारण हुने कुरा शास्त्रमा वर्णित छ। नारी रजस्वलाले रक्त शुद्धि गराउने हुन्छ। रजस्वलाको चार दिनपछिको जोर रात्रिको सम्भोगले पुत्र र बिजोर रात्रिले पुत्री पैदा हुन्छन्, यो क्रम १६ दिनसम्म मात्र जारी रहन्छ र सन्तानोत्पादनका लागि अर्को मासिक धर्म आवश्यक पर्छ। हिजोआज टेस्टट्युब बेबीका लागि यो नमिल्न सक्छ। स्त्रीहरूको रजोधर्म दोषको निवारणहेतु ऋषिपञ्चमीको व्रत र सप्तर्षिहरूको पूजा, कथा श्रवण गर्नुपर्ने हुन्छ। पूजा गर्नुअघि नदीमा गई विशेष स्नान गर्ने, वर्षभरिका अशुद्धिहरू हटाउन ३ सय ६५ वटा दतिवन लगाउने, पञ्चगव्यले स्नान गर्ने विधान छ। मन्दिर जान नसक्नेले घरमै पनि सामूहिक पूजा र कथा श्रवण गर्ने गर्छन्। नारीजातिमा प्रतिमास देखा पर्ने रजोधर्ममा ब्रह्महत्या दोष रहने र त्यसको निवृतिहेतु ऋषिहरूको दर्शन, पूजा गर्नुपर्ने हुन्छ। मानिसले ऋषिऋण चुक्ता गर्न सकेको हुँदैन, जनैपूर्णिमामा सप्तर्षि पूजा गर्छन् पुरुषहरूले र नारीहरूले तीजमा। नारीहरूको गलामा ब्रह्सूत्र हुन्न र त्यसको विकल्प भनेको तीजको सप्तर्षि पूजा नै हो। माता अरुन्धतीले ब्रह्मसूत्र खोज्नु भएन र उहाँकै नाममा सौभाग्य अर्पण गरिन्छ, ऋषिपञ्चमीको पूजा गर्दा। ऋषिपञ्चमी व्रतीले यसदिन एक छाक खाने, नरोपीकनै उम्रने अन्न सामा, कागुनो, कन्दमूल (कर्कलो) आदिले हविष्यान्न भोजन गर्नुपर्छ। महिनावारी भएका बखत अञ्जानमा भएका त्रुटिहरूको प्रायश्चित गर्ने एकमात्र सरल उपाय हो यो। यसले तेज वृद्धि हुने, दीर्घायु, निरोगीे र पूर्ण सौभाग्यवती गराउँछ। तीज आफैं भडकलो भएको होइन, बनाइएको हो। हाम्रा दिदीबहिनीहरू हुने खाने मात्र होइन हुँदा खाने पनि छन्, सुनको भाउ के छ ? कपडाको भाउ के छ सबै हेर्नु जरुरी छ। भडकलो हुँदा समाजलाई नै असहज हुन्छ। मौलिकपना हराउँदै जान लागेकोमा धर्म संस्कृति र संस्कारविद्हरू चिन्ता प्रकट गर्दैछन्। एक, दुई महिनाअघिदेखि भडकलो रूपमा दर खाने चलन चल्यो। चाडवाडको दिन आफू खुसी गर्नु स्वाभाविक हुन सक्छ, परन्तु आफ्नो धर्म, संस्कृति, संस्कार विपरीत आर्थिक रूपमा ढाडै सेक्नु राम्रो हुन्न। कतिपय स्थानीय प्रशासनहरूले सूचना जारी गरेरै यस्ता कार्यमा ध्यानाकर्षण पनि गराएका छन् तर पालन भएको छैन। गीतका उच्च स्वरले ध्वनि प्रदूषण हुन्छ, खानपानमा ध्यान नदिँदा रोग लाग्छ।"
भ्रष्टाचार मुद्दामा पुनरावेदनको बाध्यता,"पछिल्लो समय अख्तियार दुरुपयोग अुनसन्धान आयोगले ठूला र गम्भीर प्रकृतिका भ्रष्टाचार मुद्दालाई कानुनी कठघरामा पुर्याउने क्रमलाई तीव्रता दिएको छ। तर, ती मुद्दाले विशेष अदालतबाट सफाइ पाउने क्रम उत्तिकै बढेको छ। जसले गर्दा अख्तियार पुनरावेदनका लागि सर्वोच्च अदालत पुग्नुपर्ने बाध्यता सिर्जना भएको छ। जसका कारण पुनरावेदनको संख्या ह्वात्तै बढेको छ। गत आर्थिक वर्षमा विशेषले भ्रष्टाचारसम्बन्धी ५ सय ६ मुद्दामध्ये २ सय ४३ मा सफाइ दिएको थियो। साउन १ देखि हालसम्म मात्र अख्तियारले ४७ वटा मुद्दामा पुनरावेदन गरिसकेको छ। भ्रष्टाचार समृद्धिको सबैभन्दा ठूलो बाधक हो। भ्रष्टाचार नियन्त्रणका लागि संविधानमै अख्तियार आयोगको प्रबन्ध गरिएको हो। यो आयोगले सार्वजनिक पदमा बसेका व्यक्तिले गरेका अख्तियार दुरुपयोग र भ्रष्टाचारको अनुसन्धानमात्रै गर्दैन, कारबाहीका लागि कानुनी प्रक्रियामा लैजान्छ। विशेष अदालतमा मुद्दा हाल्छ। जसका कारण भ्रष्टाचार न्यूनीकरण हुने ठानिन्छ। तर, सफाइको दरले त्यसलाई निरुत्साहन गरेको आभास मिल्छ। अख्तियारलाई पुनरावेदनका बाध्यताहरू मात्र आउनु खुसीको कुरा होइन। यसले नयाँ मुद्दा हाल्न र अख्तियार दुरुपयोगको थप अनुसन्धानमा तीब्रतासाथ लाग्न बाधा पुग्छ। भ्रष्ट मनोवृत्ति भएकालाई प्रोत्साहन पनि हुन्छ। अख्तियारलाई निरुत्साहित गरियो भने भ्रष्टाचारले प्रोत्साहन पाउँछ। भ्रष्टाचार न्यूनीकरणमा अख्तियारको एकल प्रयास सम्भव छैन। अख्तियारलाई सशक्त बनाउन सरकारले पनि भूमिका खेल्नुपर्छ। राज्यका अन्य अंगले पनि साथमा साथ दिनुपर्छ। जसरी भ्रष्टाचारका मुद्दामा अख्तियार हारिरहेको छ, यो केवल एउटा आयोग र राज्यको अंगको हार होइन भ्रष्टाचारकर्मको जित हो। राज्यकै लागि ठूलो चुनौती पनि हो। त्यसैले अख्तियारको पुनरावेदनको बाध्यता बेलैमा मनन गरिनु बाञ्छनीय हुन्छ।"
"बागलुङमा खोलाले बगाउँदा दुई युवाको मृत्यु, एक बेपत्ता",बागलुङ : बागलुङमा खोलाले बगाउँदा दुई युवाको मृत्यु भएको छ भने एक जना बेपत्ता भएका छन्। बिहीवार रातीदेखि परेको भीषण वर्षासँगै बागलुङ नगरपालिका४ कुँडुले हुँदै बग्ने बान्द्रेखोलामा आएको बाढीले मोटरसाइकलसहित तीन युवालाई बगाएको हो। बिहीवार राती साढे १२ बजे बानपा४ कुँडुलेदेखि मालिकातर्फ जाँदै गरेको ध२प ८०१० नम्बरको मोटरसाइकल र घ१प ९९९६ नम्बरको स्कुटरमा सवार बान्द्रे अढाईथर बस्ने २३ वर्षीय अर्जुन सापकोटा र २२ वर्षीय अभिषेक रेग्मीको मृत्यु भएको जिल्ला प्रहरी कार्यालय बागलुङका डिएसपी विजय यादवले जानकारी दिए। उनले सोही स्थानका २० वर्षीय कमल सापकोटा बेपत्ता रहेको बताए। सापकोटा र रेग्मीको शव घटनास्थलबाट झण्डै १ सय मिटर तल फेला परेको यादवले जानकारी दिए। सापकोटाको शव घटनास्थलबाट झण्डै १ सय मिटर र रेग्मीको शव २ सय मिटर तल फेला परेको हो। मृत्तक दुवैको शव पोष्टमार्टमको लागि धौलागिरी अस्पतालमा ल्याइएको छ। बेपत्ता सापकोटाको खोजी कार्यमा प्रहरी निरीक्षक प्रताप पौडेल नेतृत्वको प्रहरी टोली घटनास्थलमा परिचालित भएको थियो। बान्द्रेखोलामा आएको बाढीले मान्छे बगाएको खबर गरेलगत्तै प्रहरी घटनास्थलमा पुगेको थियो। बाढीले बगाएको स्कुटर सडक छेउमा फेला परेको छ भने मोटरसाइकलको खोजी भइरहेको प्रहरीले जनाएको छ।
आज चार वटा प्रदेशमा भारी वर्षा हुँदै,"काठमाडौं : जल तथा मौसम विज्ञान विभागले आज कोशी, बागमती, गण्डकी र कर्णाली प्रदेशका एकदुई स्थानमा भारी वर्षाको सम्भावना रहेको जनाएको छ। मौसम पूर्वानुमान महाशाखाका अनुसार काठमाडौं उपत्यकासहित देशका विभिन्न स्थानमा अहिले मध्यम वर्षा भइरहेको छ। मनसुनको न्यून चापीय रेखा पश्चिमतिर सरदर स्थानको आसपास र पूर्वतिर सरदर स्थानको दक्षिणतिर अवस्थित रहेको छ महाशाखाको बुलेटिनमा उल्लेख छ। शुक्रबार दिउँसो पहाडी भूभागका केही स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। कोशी, बागमती, गण्डकी र कर्णाली प्रदेशका एकदुई स्थानमा भारी वर्षाको पनि सम्भावना रहेको छ। मौसम पूर्वानुमान शाखाका अनुसार राती पनि बागमती र गण्डकी प्रदेशको एकदुई स्थानमा भारी वर्षाको पनि सम्भावना रहेको छ। शनिबार र आइतबार पनि कोशी, बागमती, लुम्बिनी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशको थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। बागमती, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको महाशाखाकाो भनाई छ। भारी वर्षाको पनि सम्भावना रहेकोले ती क्षेत्रमा हुन सक्ने गेग्रान बहाव, बाढी, पहिरो तथा भूक्षय जस्ता प्रकोपको जोखिम वा क्षतिबाट बच्न आवश्यक सतर्कता अपनाउन महाशाखाको अनुरोध छ।"
"आज हरितालिका तीज, महादेवको पूजा आराधना गरी मनाइँदै","काठमाडौं : भाद्र शुक्ल तृतीयाका दिनमा मनाइने हरितालिका (तीज) पर्व आज देवादिदेव महादेवको पूजा आराधना गरी मनाइँदैछ। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा पारिवारिक सुख, शान्ति र कल्याणको प्राप्ति हुने धार्मिक विश्वास छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने वरदान पाएको विश्वासमा यो व्रत सुरु भएको पौराणिक मान्यता छ। वरदानविपरीत पार्वतीका पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरूलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरूले हरण गरेर लगी कसैले नदेख्ने ठाउँमा लुकाएर राखिदिए। साथीहरूले लुकाएकै ठाउँमा पार्वतीले निराहार व्रत गरी महादेवलाई पतिका रूपमा प्राप्त गरिन्। यसरी पार्वती साथीहरूद्वारा हरण भएको दिन भाद्र शुक्ल तृतियको दिन भएकाले त्यही समयदेखि हरितालिका (तीज) को व्रत लिने प्रचलन सुरु भएको धर्मशास्त्रीय मत छ। संस्कृत भाषाका हरित र आलिका दुई वटा शब्द मिलेर हरितालिका शब्द बनेको छ। जसमा हरित शब्दको अर्थ हरण गरिएको र आलिका शब्दको अर्थ साथी भन्ने हुन्छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ।"
भ्रष्टाचार मुद्दामा पुनरावेदनको बाध्यता,"पछिल्लो समय अख्तियार दुरुपयोग अुनसन्धान आयोगले ठूला र गम्भीर प्रकृतिका भ्रष्टाचार मुद्दालाई कानुनी कठघरामा पुर्याउने क्रमलाई तीव्रता दिएको छ। तर, ती मुद्दाले विशेष अदालतबाट सफाइ पाउने क्रम उत्तिकै बढेको छ। जसले गर्दा अख्तियार पुनरावेदनका लागि सर्वोच्च अदालत पुग्नुपर्ने बाध्यता सिर्जना भएको छ। जसका कारण पुनरावेदनको संख्या ह्वात्तै बढेको छ। गत आर्थिक वर्षमा विशेषले भ्रष्टाचारसम्बन्धी ५ सय ६ मुद्दामध्ये २ सय ४३ मा सफाइ दिएको थियो। साउन १ देखि हालसम्म मात्र अख्तियारले ४७ वटा मुद्दामा पुनरावेदन गरिसकेको छ। भ्रष्टाचार समृद्धिको सबैभन्दा ठूलो बाधक हो। भ्रष्टाचार नियन्त्रणका लागि संविधानमै अख्तियार आयोगको प्रबन्ध गरिएको हो। यो आयोगले सार्वजनिक पदमा बसेका व्यक्तिले गरेका अख्तियार दुरुपयोग र भ्रष्टाचारको अनुसन्धानमात्रै गर्दैन, कारबाहीका लागि कानुनी प्रक्रियामा लैजान्छ। विशेष अदालतमा मुद्दा हाल्छ। जसका कारण भ्रष्टाचार न्यूनीकरण हुने ठानिन्छ। तर, सफाइको दरले त्यसलाई निरुत्साहन गरेको आभास मिल्छ। अख्तियारलाई पुनरावेदनका बाध्यताहरू मात्र आउनु खुसीको कुरा होइन। यसले नयाँ मुद्दा हाल्न र अख्तियार दुरुपयोगको थप अनुसन्धानमा तीब्रतासाथ लाग्न बाधा पुग्छ। भ्रष्ट मनोवृत्ति भएकालाई प्रोत्साहन पनि हुन्छ। अख्तियारलाई निरुत्साहित गरियो भने भ्रष्टाचारले प्रोत्साहन पाउँछ। भ्रष्टाचार न्यूनीकरणमा अख्तियारको एकल प्रयास सम्भव छैन। अख्तियारलाई सशक्त बनाउन सरकारले पनि भूमिका खेल्नुपर्छ। राज्यका अन्य अंगले पनि साथमा साथ दिनुपर्छ। जसरी भ्रष्टाचारका मुद्दामा अख्तियार हारिरहेको छ, यो केवल एउटा आयोग र राज्यको अंगको हार होइन भ्रष्टाचारकर्मको जित हो। राज्यकै लागि ठूलो चुनौती पनि हो। त्यसैले अख्तियारको पुनरावेदनको बाध्यता बेलैमा मनन गरिनु बाञ्छनीय हुन्छ।"
भ्रष्टाचारका अनेक रूप : भिक्षाम् देहि,"काठमाडौं : बचाऊ ! मलाई बचाऊ ! म गरिब यो देशको। ममथि पहाड थुप्रिएको छ। पहाड अन्यायको पहाड अत्याचारको पहाड। बचाऊ, मलाई बचाऊ !! म युगदेखि थिचिएको छु। न मर्न सक्छु, न बाँच्न सक्छु। म पिल्सिएको छु भ्रष्टाचारका नंग्राले। म मर्दै छु भोकले, प्यासले। यो भ्रष्टाचारको दलदलबाट मलाई निकाल। मलाई निकाल यो गरिबीको दलदलबाट। यसरी कतिदिन बाँचिरहनू? बरु मलाई मार मार मार !!! तर यसरी नतड्पाऊ। म मर्न चाहन्छु। खाली खुट्टा। फाटेका लुगा। फाटेको टोपी। चरम गरिबले चरम पीडा खेपिरहेको एउटा नागरिक अर्थात् भुइँमान्छे। जसलाई चारजना काला पोसाकका चरित्रहरू चारैतिरबाट लठ्ठीले थिच्न खोज्छन्। ती लठ्ठीहरू उसको टाउकोमा छन्। गरिब ऊ ती लठ्ठीहरू हातले समाएर फाल्न खोज्छ तर सक्दैन। दृष्य परिवर्तन हुन्छ जहाँ एउटा पुरुष देखा पर्छ, जोड जोडले हाँस्छ र भन्छ ए गरिब ! तँ मरिस् भने कसलाई देखाएर अनुदान माग्ने हामीले? तँ छस् र पो हाम्रो सत्ता छ। तँ छस् र पो हाम्रो अस्तित्व छ। तँ गरिब अझै गरीब हुनुपर्छ। तँ जति थिचिन्छस्, त्यति अनुदान आउँछ। नत्र त अनुदानको खोला सुकिहाल्छ नि ! तेरो फाटेको यो कमेज, यो फाटेको सुरुवाल र यो फाटेको टोपी नै त हो हाम्रो स्रोत हो। यो छ र त अनुदानको बाढी छ। तेरो फाटेको टोपी भएन भने कहाँ आउँछ अनुदान !! गरिब छ र त अनुदान छ। झट्ट हेर्दा भद्र लाग्ने भुइँमान्छे ऊ गरिबको टोपी हातमा लिँदै आकाशतिर हेर्छ। गरिबलाई लतार्दै तान्छ र गरिबलाई देखाउँदै ऊ अनुदान माग्छ भिक्षाम् देहि ! ए, अन्तर्राष्ट्रिय जगत् ! ए, अन्तर्राष्ट्रिय समुदाय ! ए, अन्तर्राष्ट्रिय अन्नदाता ! अनुदान देऊ। भिक्षा देऊ। भिक्षाम् देहि ! भिक्षाम् देहि !! भिक्षाम् देहि !!! दृश्यमा स्पष्ट देखिन्छ गरिब जो थाकेर लखतरान छ अनि मानौं त्यो नेता पुरुष कुनै लासलाई लतार्दैछ। यो दृश्य अशेष मल्लले लेखेको नाटक भिक्षाम् देहिको हो जुन बुधबारदेखि काठमाडौंको सर्वनाम थिएटरमा एक साताका लागि प्रदर्शन भइरहेछ। तर यो दृश्य नाटकमा सीमित विषय होइन, नेपालका लाखौं नागरिकले वास्तवमै भोगेको अवस्था हो। सम्भवतः मुलुकभित्रै प्राकृतिक मञ्चन भएकै दृश्यलाई उनले कृत्रिम दृश्यमा उतारेको हुनुपर्छ। नाटकमा त्यसरी आएको अनुदान सर्वप्रथम केन्द्र सरकारले आफूलाई चाहिएजति राख्छ, बचेको प्रदेश सरकारहरूलाई दिन्छ। प्रदेश सरकारहरूले आफूलाई राख्छन् र पालिका सरकारहरूलाई प्रदान गर्छन्। तिनले पनि त्यसै गर्छन् र बचेखुचेको रकम वडामा पठाउँछन् जहाँ पुग्दा त्यो अनुदान बिचरो बनिसक्छ। जसको नाममा आएको अनुदान हो ती गरिब पात्रहरूले त त्यसको गन्धसम्म सुँघ्न पाउँदैनन्। यो नाटकमा न पर्दा खुल्छ न बन्द हुन्छ। विषय अनुसार स्वतः अर्को दृश्य हेर्न पाउँछन् मञ्चमा दर्शकले। अर्को दृष्यमा केही दलका नेता देखा पर्छन् र आआफ्नो पार्टीको बखान गर्दै अर्को पार्टीलाई सकेसम्मको गाली गर्छन् र जनतालाई आफ्नो पक्षमा पार्ने प्रयास गर्छन्। जनता पनि सबै पार्टीका बारेमा तिनका नेताबाट कुरा सुन्छन्। जब गालीले सीमा नाँघ्छ, तब अति भएको ठानेर जनता एक भएर ती नेतालाई चुप लाग भनेर थर्काउँछन्। हात हालाहाल गरेर ज्यानै लिन तम्तयार ती नेता जब केन्द्रबाट बजेट आउँछ तब बजेट ! बजेट !! भन्दै झगडा छोडेर एक हुन्छन्। अरू बेला मारकाट गर्ने नेतामा बजेट आएपछि देखिएको परिवर्तनले दर्शकलाई समेत सोच्न बाध्य बनाउँछ। अर्को गम्भीर विषय छ, नेता कुर्सीका लागि के मात्र गर्छन् भन्ने। नेपाल कृषिप्रधान देश हो। उसबेलादेखि भन्दै आएको यो वाक्य अझै व्यावहारिक बनाउन सरकारहरूले सकेका छैनन्। दसकौं बित्दा पनि कृषकले न्याय पाएका छैनन्। भिक्षाम् देहिमा पनि एउटा कृषक सरकारले दिने सुविधा लिन दुई महिनाअघि पुगेको हुन्छ। सबै प्रक्रिया पुयाए पनि सोझो कृषकले घूस नखुवाएपछि हाकिमले दुई महिनापछि आउनू भनेर पठाएको हुन्छ। पियनमार्फत् घुस खुवाउनुपर्ने परिस्थिति बनेपछि ऊ झस्किन्छ। कर्मनिष्ठ प्रहरी कसरी जुम्ला सरुवा हुन्छ, गोल्ड मेडालिस्टले जागिर खान के के गर्नुपर्छ आदिजस्ता अनेक विषयलाई समेटेर सर्वनाम प्रशिक्षार्थी समूहको २०औं ब्याचले निर्देशन र अभिनय गरेको हो यो नाटक। नाटकमा सञ्जय तिमिल्सिना, सञ्जय शाही, अभिशेक फुयाल, अप्सना चौलागाईं, अजय पन्त, सौगात त्रिपाठी, प्रतिष्ठा अधिकारी, रञ्जित बस्नेत, असोक बन्जारा र आशिष चम्लागाईंले अभिनय गरेका छन्। यो नाटक हामी बाँचिरहेको समाजको प्रतिबिम्ब हो। समाज र राज्यका विकृत मनस्थिति अनि तिनका कुरूप व्यवहारका लागि चेतावनी हो र बौद्धिक मन्थन हो, सर्वनाम थिएटरकी व्यवस्थापन निर्देशक डा सावित्री कक्षपतिले भनिन्, नाटकमा नयाँपन ध्यानाभिनय छ जसको निष्कर्ष छ भावको प्रकटीकरण।"
"अब्बल छन्,महिलाले हाँकेका सहकारी","बुटवल : मुलुकभर महिलाको नेतृत्वमा ४ हजार १ सय १३ वटा सहकारी सञ्चालनमा छन्। यो तथ्यांक अर्थ मन्त्रालयले ०७४ सालमा गरेको आर्थिक सर्वेक्षणअनुसार हो। ०७४ सालपछि यो तथ्यांक अद्यावधिक गरिएको छैन। जति पनि महिलाले चलाएका सहकारीहरू छन्, तीमध्ये बहुसंख्यक सहकारीहरू समाजमा अब्बल सावित भएर उभिएका छन्। देशका केही उत्कृष्ट सहकारीहरूले गरेको कर्मले पनि यसलाई पुष्टि गरेको छ। घरको मात्र होइन् समाजकै नेतृत्व गरेर महिलाले हाँकेका सहकारीहरू अब्बल ठहरिएका हुन्। महिलाको नेतृत्वसहित हाल देशभर ३१ हजार ४ सय ५० वटा विभिन्न प्रकृतिका सहकारीहरू सञ्चालनमा छन्। महिलाले चलाएका सहकारीको गुनासो छैन यतिबेला देशकै सबैभन्दा बढी चर्चामा आइरहेको र नागरिकहरूले नियालिरहेको विषय हो, सहकारी पीडितले न्याय पाउँछन् कि पाउँदैनन् ? बचतकर्ताहरूको रकम हिनामिना गरेका सहकारीहरूको छानबिन चलिरहेको छ। त्यसको अन्तिम प्रतिवेदन सार्वजनिक गर्ने तरखरमा छ सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समिति। यही समितिले हालै देशभरबाट महिलाको नेतृत्वमा चलेका सहकारीहरूलाई एकै ठाउँमा राखेर उनीहरूको अनुभव, गुनासा र समाधानको खोजी गर्ने विषयमा छलफल चलायो। सहकारीका अध्यक्ष, व्यवस्थापक, कार्यकारी प्रमुखहरूसहित ३५ वटा सहकारीका प्रतिनिधि छलफलमा सहभागी थिए। सहभागी अधिकांश महिलाहरूको एउटै मात्र गुनासो थियो, खराब सहकारीहरूको घानमा हामी पर्यौं। संसदीय छानबिन विशेष समितिका सभापति सूर्य थापाका अनुसार देशभरका खराब सहकारीहरूमध्ये एउटा पनि महिलाले नेतृत्व गरेका सहकारीहरू त्यसमा पर्दैनन्। महिलाले चलाएका सहकारीका बारेमा समितिमा एउटा पनि गुनासो आएको छैन। तुलनात्मक रूपमा महिलाहरूले चलाएका सहकारी कस्ता छन्। उनीहरूका अनुभव, पीडा र समस्याको खोजीका लागि समितिले जमघट गराएको हो, सभापति थापाले भने, हामीले बुझाउने अन्तिम प्रतिवेदनमा उनीहरूका असल अभ्यास र समस्या पनि समेट्छौं। समितिले बुझाएको प्रतिवेदनको आधारमा सरकारले नीतिगत निर्णय गरेर सहकारी आन्दोलनमा लाग्नेहरूलाई हौसला प्रदान गर्न सक्छ। देशमा सहकारीका बारेमा भइरहेको प्रतिकूल समयका बाबजुद अधिकांश महिलाले नेतृत्व गरेका सहकारीले उत्कृष्ट कार्यसम्पादन गरेको पाइएको थापाले सुनाए। सहकारीहरू सबै खराब मात्र छन् भन्ने भाष्यलाई महिलाको नेतृत्वमा चलेका सहकारीले चिर्न सफल देखिएको थापाको अनुभव छ। सहकारीले डकर्मी जन्मायो काभ्रेको पनौती नगरपालिका९ मा सञ्चालित समर्पण साना किसान कृषि सहकारी संस्था लिमिटेडले ४० जना महिला डकर्मी उत्पादन गरेको छ। ०७२ सालको भूकम्पले ढलेका केही घरलाई महिला डकर्मीहरूको सीपले ठडायो। काभ्रेका धुलिखेल र पनौती नगरपालिकामा महिलाले घर बनाएर भूकम्पपीडितलाई हस्तान्तरण गरेको सहकारीका व्यवस्थापक सकुन्तला पोख्रेलले जानकारी दिइन्। महिलाहरूलाई सीपयुक्त बनाएपछि आत्मनिर्भर हुनुभएको छ, पोख्रेलले भनिन्, हेड मिस्त्रीदेखि सहयोगीसम्म हुनुहुन्छ। भूकम्पमा ५ वटा घर महिलाहरूले नै बनाएका थिए। महिलालाई सीपसँगै आत्मनिर्भर हुनका लागि पनि सहकारीले लगानी गरेको उनले जानकारी दिइन्। एक जना सदस्यलाई १०१० वटा बाख्रा अनुदानका रूपमा दिएर महिला व्यावसायिक पशुपालनमा लागेका छन्। ०६८ सालमा स्थापना भएको सहकारीमा हाल १ हजार २ सय महिला आबद्ध छन्। पासपोर्ट च्यातेर, व्यावसायिक खेतीमा बर्दिवास१ महोत्तरीकी दिलमाया श्रेष्ठका छोरा विमल श्रेष्ठ विदेश जाने तरखरमा थिए। गाउँमा भविष्य नदेखेपछि दुबई जाने तयारी गरिरहेका बेला दिलमाया आबद्ध महिला केन्द्र बहुउद्देश्यीय सहकारी संस्थाकी अध्यक्ष शारदा दाहालले उपाय देखाइदिइन्, व्यावसायिक तरकारी खेतीको। त्यसका लागि सहकारीले दुई लाख रुपैयाँ सहुलियत कर्जामा ऋण दियो। सहकारी संस्था बचत रकम दुरुपयोग सम्बन्धमा संसदीय छानबिन विशेष समितिको छलफलमा आफ्नो सहकारीमार्फत गरिएको उत्पादन प्रदर्शन गर्दै नारी जागरण साकोस काभ्रेकी सल्लाहकार निर्मला श्रेष्ठ। लगानी गर्ने बाटो खुलेपछि विमलको विदेशको चक्कर रोकियो। उनले व्यावसायिक तरकारी खेती सुुरु गरे। ९ वर्ष अघि थालेको खेतीले अहिले श्रेष्ठको परिवारलाई अनपेक्षित खुसी दिलाएको छ। हाम्रो सहकारीले लगानी गरेको सवैभन्दा सन्तुष्टिको क्षेत्र सदस्य दिलमायाका लागि गरेको लगानी हो, दाहालले भनिन्, सबै क्षेत्रमा राम्रो प्रतिफल आइरहेको छ। तर, अझ बढी यही हो। बिमल भाइको मेहनत अहिले देशकै लागि उदाहरणीय केन्द्रका रूपमा छ। श्रेष्ठको मेहनत देखेर अहिले यस क्षेत्रमा करिब २ सय बिघा क्षेत्रफल जग्गामा व्यावसायिक तरकारी खेती सञ्चालन भइरहेको दाहालले सुनाइन्। सहकारीबाट लिएको २ लाख लगानी अहिले करोडौंमा पुग्दा आत्मसन्तुष्टि मिलेको श्रेष्ठ परिवारले बताए। उनीहरूको उत्पादन दैनिक भारत निर्यात हुन्छ। सहकारीमा आबद्ध ५ सय बढी दिदीबहिनीहरू व्यावसायिक तरकारी खेतीमा आबद्ध भएको दाहालले जानकारी दिइन्। २०६० सालमा २६ जना महिलाबाट सुरु गरिएको सहकारीमा हाल ३ हजार २ सय १० जना जोडिएको उनले बताइन्। १ हजार २ सय २५ जना महिलाहरूलाई ऋण प्रवाह भएको छ। सहकारीले ६ करोड ७५ लाख बचत र ९ करोड ९४ लाख रुपैयाँ ऋण प्रवाह गरेको छ। १ करोड ७५ लाख अर्थात २८ प्रतिशत सहकारीको तरलता छ। जो, निरन्तर उत्कृष्टचितवनको भरतपुर महानगरपालिका११ मा रहेको हिमाली बाह्मी महिला साकोस चितवनको पहिलो महिला नेतृत्वमा सञ्चालित सहकारी हो। जो, २०७६ सालदेखि जिल्ला सहकारी संघ चितवन र बचत तथा ऋण सहकारी संस्था लिमिटेडबाट निरन्तर उत्कृष्ट रूपमा पुरस्कृत हुँदै आइरहेको छ। महिला नेतृत्वले चलाएको तथा सूचना प्रविधिको क्षेत्रमा उल्लेखनीय काम गरेको भनी संघले मूल्यांकन गरेको छ। नेपाल बचत तथा ऋण केन्द्रीय सहकारी संघ लिमिटेड (नेफ्स्कुन) ले समेत आर्थिक वर्ष २०८००८१ मा गण्डकी प्रदेशमै उत्कृष्ट सहकारी घोषणा गरेको सहकारीका अध्यक्ष भवानीदेवी अधिकारीले जानकारी दिइन्। निरन्तरको सम्मानले हौसला मिलेको छ, अधिकारीले भनिन्, हाम्रो सहकारी नीति, नियम र विधिभन्दा कत्ति पनि तलमाथि हुँदैन। सहकारी सञ्चालनका लागि ४२ वटा कार्यविधि बनाएको छ। सहकारीमा २ हजार १६ जना महिला सदस्य छन्। कुल पुँजी २० करोड २४ लाख पुगेको छ। सहकारीको तरलता १८ प्रतिशत छ। ८ जना महिलाले प्रत्यक्ष रोजगारी पाएको अध्यक्ष अधिकारीले जानकारी दिइन्। सहकारीले मोबाइल बैंकिङमार्फत सदस्यलाई घरमै बसीबसी सेवा दिइरहेको छ। जन्म, मृत्यु र सुत्केरी हुँदासम्म सहकारीआफ्ना सेयर सदस्यको जन्मदेखि मृत्युसम्म सहकारीले साथ दिने गरेका छन्। सन्तान जन्माउँदादेखि सदस्यको मृत्यु संस्कारसम्म घरमै पुगेर साथ दिने गरिएको सहकारीका सञ्चालकहरूले अनुभव सुनाए। सदस्यको मृत्यु भएमा परिवारलाई ५ हजार सहानुभूति खर्च दिन्छौं, महिला प्रयास बचत तथा ऋण सहकारी संस्था लिमिटेड धुम्बाराई४ काठमाडौंकी अध्यक्ष विनिता अधिकारीले भनिन्, सुत्केरीलाई २ हजारसहित कोसेली लिएर घरमा पुग्छौं। सुुरुमा २५ जना महिलाबाट सुरु गरिएको सहकारीमा हाल ३ हजार ४ सय ८ जना सेयर सदस्य पुगेको अधिकारीले बताइन्। यो सहकारीले आफ्नै भवन बनाएको छ। ४ करोड ६६ लाख सेयर पुँजी पुगेको छ। मुख्य कार्यालयबाहेक जोरपाटी र कपनबाट सेवाकेन्द्र सञ्चालन गरिएको अध्यक्ष अधिकारीले जानकारी दिइन्। पैसा तिर्नुपर्दैन भन्ने हल्लाले समस्यासहकारी छानबिन विशेष समितिले जुटाएको महिला नेतृत्वको सहकारी छलफल कार्यक्रममा बोल्ने अधिकांश महिलाले बजारमा सहकारीको ऋण तिर्नुपर्दैन भन्ने हल्लाले आफूहरूलाई धेरै समस्या भइरहेको अनुभव सुनाएका थिए। सहकारी संस्था बचत रकम दुरुपयोग सम्बन्धमा संसदीय छानबिन विशेष समितिको छलफलमा महिला सहकारीकर्मीहरू। बजारको हल्लाले ऋण असुलीमा चुनौती थपिएको छ, बिसहजारी सामाजिक उद्यमी सहकारी संस्था भरतपुर चितवनकी अध्यक्ष शैलजा घिमिरे पौडेलले भनिन्, यसबारेमा बोल्ने कोही पनि छैन। अहिले समस्याग्रस्त सहकारीको अग्रभागमा सबै पुरुषहरू छन्। तर, हामीजस्ता इमान्दार महिलाहरूले सञ्चालन गरेका सहकारीहरूलाई पनि यसले असर गर्यो। सदस्य जमानत बसेर बिनाधितो ऋण दिए पनि असुलीमा समस्या हुने गरेको उनले सुनाइन्। उनले सहकारीको क्षेत्रमा फैलिएका भ्रमहरूलाई चिर्न सरोकारवाला निकायले अभियान थाल्नुपर्नेमा जोड दिइन्। १ रुपैयाँ गरिबका लागि, मेरो सहयोग सधैंका लागिभरतपुर चितवनकै नारी सेवा साकोसले ६ वर्षअघिदेखि एउटा अभियान चलायो। एक रुपैयाँ गरिबका लागि, मेरो सहयोग सधैंका लागि। यो अभियानको उद्देश्य हो, गरिब, निमुखा र असाहयलाई दुई प्रतिशतमा मात्र ऋण दिने। यसका लागि गरिब निवारण कोष खडा गरिएको संस्थाका कोषाध्यक्ष गिता खतिवडाले जानकारी दिइन्। हालसम्म यस कोषमा तीन लाख रुपैयाँ संकलन भएको छ, उनले भनिन्, पाँच जना महिलालाई ऋण दिएका छौं। सहकारीमा आउने पाहुनाहरूले पनि दिनको एक रुपैयाँका दरले सहयोग गरिरहेको उनले जानकारी दिइन्। यस सहकारीमा २ हजार जना महिला सेयर सदस्य छन्। हालसम्म ५ करोड ६० लाख रुपैयाँ बचत संकलन भएको खतिवडाले जानकारी दिइन्। ५ सय जना बाल सदस्य छन्। सहकारीको तरलता १५ प्रतिशत छ। खतिवडाले महिलाहरूमा प्रवाह गरिएको ऋण चुक्ता गर्न अहिलेसम्म कुनै समस्या झेल्न नपरेको अनुभव सुनाइन्। महिलाले चलाएका सहकारीलाई बेग्लै प्रोत्साहन छैन सहकारी विभागका उपरजिष्ट्रार एवं अनुगमन तथा मापदण्ड शाखा प्रमुख टेकराज अर्यालले संघीयतापछि तीन तहकै सरकार मातहत सहकारी सञ्चालन भइरहेको जानकारी गराए। उनका अनुसार ८० प्रतिशत स्थानीय सरकार, १९ दशमलव ५ प्रतिशत प्रदेश सरकार र शून्य दशमलव ५ प्रतिशत मात्र संघीय सरकार मातहत सहकारीहरू सञ्चालनमा छन्। संघीय सरकार मातहत कुल १ सय ४५ वटा मात्र सहकारीहरू दर्ता भएको अर्यालले बताए। एउटा पालिका कार्यक्षेत्र भएको सोही पालिका मातहत, दुई पालिका कार्यक्षेत्र भएको सहकारी प्रदेश सरकार मातहत र दुई प्रदेश कार्यक्षेत्र भएको सहकारी संघीय सरकार मातहत हुनुपर्ने कानुनी व्यवस्था रहेको उनले जानकारी गराए। तीन तहकै सरकार मातहत हुने भएकाले सहकारीको एकीकृत तथ्यांक भेटिन गाह्रो छ, उनले भने, महिलाहरूको नेतृत्वमा कति सहकारी छन् भन्ने पछिल्लो तथ्यांक भेटिदैन। पुरानै तथ्यांकलाई आधार मान्ने हो भने ४ हजार बढी छन्। उनले महिलाहरूको नेतृत्वमा सञ्चालित सहकारीलाई हाल केन्द्र सरकारले छुट्टै प्रोत्साहन गर्ने खालका नीति तथा नल्याएको पनि जानकारी गराए। महिला नेतृत्वको सहकारीमा सुशासन देखियोसहकारी संस्था बचत रकम दुरुपयोग सम्बन्धमा संसदीय छानबिन विशेष समितिका सचिव वविता मिश्रले महिलाको नेतृत्वमा चलेका सहकारीमा वित्तीय अनुशासन देखिएको प्रतिक्रिया दिइन्। समितिको छलफलमा आएका सहकारीको प्रतिवेदनले पनि महिलाले चलाएका सहकारी अनुशासित रूपमा चलेका छन् भन्ने देखियो, उनले भनिन्, लामो समयदेखि निरन्तर चलिरहेका र ग्रामीण तहका महिलाहरूको जीवनस्तर उकास्न महत्वपूर्ण भूमिका खेलिरहेका छन्। सहकारीबाट लिएको ऋण तिर्नै पर्दैन भन्ने भ्रम फैलाउँदा आफूहरूलाई चुनौती भइरहेको भन्ने गुनासो सबैतिरका सहकारीबाट आएको मिश्रले बताइन्। महिलाहरूले नेतृत्व गरेका अधिकांश सहकारीहरू थोरै लगानीका छन्। समुदायमा आधारित छन्। थोरै क्षेत्रमा मात्र कार्यक्षेत्र छ, मिश्र भन्छिन्, उनीहरूलाई प्रोत्साहन गर्ने खालको नीति तथा कार्यक्रम सरकारले लिनुपर्छ। महिलाहरूको नेतृत्वमा चलेका कुनै पनि सहकारी डुबेका छैनन्। महिलाहरूको नेतृत्वमा चलेका सहकारीमा वित्तीय अनुशासन देखियो। लामो समयदेखि निरन्तर चलिरहेका र ग्रामीण तहका महिलाहरूको जीवनस्तर उकास्न महत्वपूर्ण भूमिका खेलिरहेको पाइयो। सहकारीबाट लिएको ऋण तिर्नै पर्दैन भन्ने भ्रम फैलाउँदा आफूहरूलाई चुनौती भइरहेको भन्ने गुनासो सबैतिरका सहकारीबाट आएको छ। महिलाहरूले नेतृत्व गरेका अधिकांश सहकारीहरू थोरै लगानीका छन्। समुदायमा आधारित छन्। थोरै क्षेत्रमा मात्र कार्यक्षेत्र छ। यी सहकारीहरूलाई प्रोत्साहन गर्ने खालको नीति तथा कार्यक्रम सरकारले लिनुपर्छ। महिलाहरूको नेतृत्वमा चलेका कुनै पनि सहकारी डुबेका छैनन्। बबिता मिश्र,सचिव, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति संघीयतापछि तीन तहकै सरकार मातहत सहकारीहरू सञ्चालनमा छन्। ८० प्रतिशत स्थानीय सरकार, १९ दशमलव ५ प्रतिशत प्रदेश सरकार र शून्य दशमलव ५ प्रतिशत मात्र संघीय सरकार मातहत सहकारीहरू सञ्चालनमा छन्। संघीय सरकार मातहत कुल १ सय ४५ वटा मात्र सहकारीहरू दर्ता छन्।"
लट्टेको स्वादमा रमाए चेपाङ बालबालिका,"चितवन : छाम्दा चाम्रो, खाँदा गुलियो अनि हेर्दा खैरो। यो परिकार देखेर चेपाङ बालबालिका दंग परे। खोरिया फाँडेर लगाएको मकैले मुस्किलले तीन महिना धान्दैन। चामलको भात नै ठूलो हुन्छ चेपाङका लागि। अनदीको चामल घीउमा भुटेर सख्खर हालेर तयार भएको लट्टे खाने मात्रै होइन, नाम नै पहिलो पल्ट सुनेका थिए उनीहरूले। लट्टे देख्दा अचम्मित भएका थिए रत्ननगर नगरपालिका११ स्थित मंगलपुरमा रहेको गामवेशी चेपाङ संरक्षण केन्द्रका बालबालिका। अनदीको चामलबाट बनेको लट्टे त झन नौलो भयो। सुरुमा पकाउँदा नै नौलो लाग्यो। हामीले कहिल्यै नदेखेको खानेकुरा खायौं, रमिता चेपाङले भनिन् हाम्रोमा लट्टे भन्ने नै हुँदैन। चामल भुटेर गुलियो हालेर खाँदा सबै साथी रमायौं। उनीहरूले लट्टे भनेर साग मात्रै चिनेका थिए। गिट्ठा र भ्याकुरले छाक टार्ने चेपाङलाई तीजको दरमा पहलोपटक फरक स्वाद लिँदा खुसी भए। चितवनको विकट भेग राप्ती नगरपालिकाको पोल्किमका अप्रिल चेपाङले नयाँ परिकारबारे थाहा पाएको बताए। हाम्रो तीर तीज मनाउँदैन। अझ यो लट्टे भन्ने त हामीले साग मात्रै थाहा पाएको हो। पहिलोपल्ट यस्तो खालको खाना खाएको हो, उनले भने चामलमा भेली हालेर पकाउने रैछ। गुलियो खाना खाएको यो पहिलोपटक हो। देख्दै रमाइलो लाग्यो। चेपाङ समुदायका बालबालिका अनदीको लट्टे पकाउँदा नै दंग परेका थिए। त्यसमा करेला र भिण्डीको अचार मिसाएर पकाएको पनि उनीहरूका लागि नौलो हो। नेपाल प्रेस युनियन चितवनले बिहीबार चेपाङ बालबालिकालाई दर खुवाएको हो। तीजको मौलिक खाना दर भनेकै लट्टे हो। यही दर कहिल्यै नखाएका समुदायका बालबालिकालाई खुवाएका हौं, प्रेस युनियन चितवनकी उपाध्यक्ष सिन्धु ढकालले भनिन्, यो दर भन्दा पनि यसको महत्व र परम्परा बारे उनीहरूलाई जानकारी गराएका हौं। धर्म अतिक्रमणको प्रभावमा परेको चेपाङ समुदायले नेपाली मौलिक धर्म संस्कृति छाड्दै गएका छन्। चेपाङलाई तीजबारे खासै जानकारी छैन। धर्म परिवर्तनका कारण मौलिक संस्कृति हराएको चेपाङ विद्यार्थीलाई मौलिक दरले धार्मिक संस्कारको प्रभाव रहने बताए। पाखो पखेरोमा डुल्दै गरिबीको चपेटामा परेका चेपाङका यी विद्यार्थीलाई हाम्रो पर्वको महत्व र विशेषताबारे बुझाउन पाउनु राम्रो पक्ष हो, सापकोटाले भने, संस्कृति संरक्षणमा यसरी चासो नदिए धर्म संस्कृति मासिने खतरा छ। चेपाङको धर्म परिवर्तनको चपेटाले तीज लगायतका पर्व उनीहरूले मनाउँदैनन्। गाँमबेसी चेपाङ संरक्षण केन्द्रमा १ सय ५० जना चेपाङ बालबालिका छन्। भौगोलिक विकटताका कारण विद्यालयको पहुँचबाट टाढा भएका चेपाङ बालबालिका आश्रममा बसेर नजिकको विद्यालयमा पढ्छन्। विभिन्न केन्द्र स्थापना भएको १७ वर्षमा पहिलोपल्ट उनीहरूले लट्टे खाएका हुन्। जन्मदिन, विवाह उत्सवलगायतका अवसरमा भोजन गराइए पनि दरमा लट्टे पहिलोपल्ट खाएका हुन्। पहिलोपटक भएको कारण पहिला खानै जानेनन्। पछि मिठो मानेर मानेर थपिथपि खाए, चेपाङ संरक्षण केन्द्रका अध्यक्ष केपीकिरण शर्माले भने लट्टे भनेको साग मात्रै बुझेका बालबालिकाले आज साँच्चिैकै लट्टे खान पाएका छन्। दर खाएर दंग परेका छन्।"
सहकारी मन्त्री अधिकारीलाई संयमित भएर बोल्न समितिको निर्देशन,"काठमाडौं : भूमि व्यवस्था, सहकारी तथा गरिबी निवारण मन्त्री बलराम अधिकारीलाई सहकारी संस्था बचत रकम दुरुपयोग सम्बन्धमा संसदीय छानविन विशेष समितिले सार्वजनिक अभिव्यक्ति दिँदा संयमित भएर बोल्न निर्देशन दिएको छ। शुक्रर संघीय संसद् सचिवालयमा बसेको समितिको ५३औँ बैठकले सहकारी वचतकर्ताको भावनामा चोट पुग्नेगरी पीडितहरूको आन्दोलन, रिले अनसन र धर्नाप्रति नकारात्मक टिप्पणी र कटाक्ष नगर्न मन्त्री अधिकारीलाई निर्देशन दिइएको समितिका सभापती सूर्य थापाले बताए। मन्त्री अधिकारीले बिहीर राजधानीमा आयोजित एक सार्वजनिक कार्यक्रममा आन्दोलनरत अधिकांश सहकारीपीडितले बैंकबाट सस्तो ब्याजदरमा ऋण लिएर सहकारीबाट महँगोमा प्रवाह गरी बीचको रकम सञ्चालकहरूले खाएको आरोप लगाएका थिए। उनको अभिव्यक्तिपछि देशभरका आन्दोलनरत सहकारी पीडितहरू आक्रोशित भएका छन्। कतिपय ठाउँमा त मन्त्रीको पुत्लासमेत जलाएका छन्। मन्त्रालयलाई सकरात्मक पहलकदमी लिएर पीडिहरूसँग वार्तामार्फत समस्याको अविलम्ब समाधान खोज्न समेत समितिले मन्त्रीको ध्यानाकर्षण गराएको हो। औपचारिकरूपमा बसेको समितिको ५३औँ बैठक अन्तिम हो, समितिका सभापति थापाले भने, सहकारी आन्दोलनकारीहरूलाई संसदीय छानविन विशेष समितिमा पीडितहरूको प्रतिनिधि मण्डलसँग भएको छलफलको मर्म र इमान्दार प्रयासलाई विश्वास एवं भरोसा गर्नसमेत अनुरोध गर्दछु। संसदीय छानबिन विशेष समितिको अन्तिम पटक बसेको औपचारिक बैठकले सहकारी सचिव अर्जुन पोखरेल, सहकारी विभागका रजिस्ट्रार पिताम्बर घिमिरे, समस्याग्रस्त सहकारी व्यवस्थापन समितिका अध्यक्ष श्रीमण गौतम, सदस्य सचिव केशवप्रसाद पौडेल, राष्ट्रिय सहकारी विकास बोर्डका पूर्व सदस्य सचिव विष्णुप्रसाद पौडेल र सहकारी मन्त्रालयका सहकारी शाखा प्रमुख रघुनाथ महतसँग प्रतिवेदनमा समेट्ने विषयवस्तु केन्द्रित परामर्श र छलफल गरेको छ। समितिले थपिएको १५ दिनभित्रै प्रतिवेदन बुझाउने तयारीलाई तिव्र बनाएको सभापति थापाले जानकारी दिए।"
एकल सेवा केन्द्र बाट महानगरपालिकाको एकद्वार सेवा प्रवाह सुरु,"काठमाडौं : काठमाडौं महानगरपालिकाले आजदेखि केन्द्रीय कार्यालयको ब्लक क (उत्तरतर्फको भवन)को भुइँ तलाबाट एकल सेवा केन्द्रबाट एकद्वार सेवा प्रवाह सुरु गरेको छ। महानगरपालिकाभित्र जुनसुकै सेवा लिन पनि यस केन्द्रमा आएर टोकन लिनुपर्ने, प्रक्रिया, कागजपत्र, सेवा लिने ठाउँ, समयजस्ता विषयमा जानकारी लिएपछि सेवा प्राप्त हुने व्यवस्था भएकोले एकद्वार भनिएको हो। निजामती सेवा दिवसको अवसर पारेर शुभारम्भ गरिएको केन्द्रमा वडा नं ५ बाट विपन्न नागरिक शिफारिस लिन आउनु भएका सुरेश प्रजापती र राजस्वका दररेट सम्बन्धी जानकारी लिन वडा नं ३२ बाट आउनु भएका समिर नेपाललाई टोकन प्रदान गर्दै सेवा सुरु गरिएको थियो। उनीहरूले टोकन प्राप्त गरेको ४५ मिनेटमा सेवा लिइएका थिए। दिवसका अवसरमा पारेर आयोजना हुने कार्यक्रम परम्परागत ढाँचाका हुने अभ्यासलाई चिर्दै महानगरपालिकाले सेवा शुभारम्भ गरेको हो। त्यस अवसरमा प्रमुख प्रशासकीय अधिकृत प्रदीप परियारले सेवाग्राहीलाई टोकन लिने विधि सिकाउँदै सेवाका बारेमा जानकारी गराएका थिए। एकल सेवा केन्द्र पहुँचयुक्त, पारदर्शी र उत्तरदायी सेवाको आधारभूत पूर्वाधार हो। शुभारम्भपछि अवलोकन गर्दै उपप्रमुख सुनिता डंगोलले भभिन्, समय सापेक्ष प्रविधियुक्त सेवा अहिले अपरिहार्य आवश्यकता हो। यससँगै महानगरपालिकामा सेवा लिन आउने ज्येष्ठ नागरिक, अपाङ्गता भएका व्यक्ति सबैलाई समान सेवा दिनु हाम्रो कर्तव्य हो। केन्द्र यसका लागि स्थापना भएको हो। केन्द्रलाई पहुँचयुक्त बनाउन सांकेतिक भाषा अनुवादक राख्नेसहितका योजना क्रमशः कार्यान्वयन गर्दै जानेछौं।"
सत्तामा पुगेपछि रास्वपाले उद्योगीव्यापारीको समस्या सम्बोधन गर्छ : स्वर्णिम वाग्ले,"वीरगन्ज : राष्ट्रिय स्वतन्त्र पार्टीका उपपसभापति स्वर्णिम वाग्लेले सरकारले करको दर घटाएर दायरा बढाउनुपर्ने बताएका छन्। वीरगन्जमा बिहीबार रास्वपा पर्साले आयोजना गरेको आर्थिक मन्दी र अर्थराजनीतिक निकास विषयक अन्तर्क्रिया कार्यमा निजी क्षेत्रका गुनासो सुनेपछि उपसभापति वाग्लेले भने, करको दरले नीजी क्षेत्र अक्रान्त छन्। त्यसका कारण करको दर घटाएर दायरा बढाउनुपर्छ। यसले राजश्व संकलन बढ्छ।अर्थतन्त्रपनि सुधार आउँछ। रास्वपा सत्तामा पुगेपछि करको दर घटाएर दायरा बढाउने भन्दै उनले भने, मेरो आफ्नै पनि चाहना छ । जुन दिन सत्तामा पुगिन्छ यो काम गरिन्छ। उनले भारतसँगको खुलन सीमाले निम्त्याएको जटीलताले समग्र मुलुककै अर्थतन्त्रमा नकरात्मक असर पारिरहेकाले यसतर्फ ध्यानदिनुपर्नेमा जोड दिए। प्रतिनिधि सभा सदस्यसमेत रहेका वाग्लेले खुल्ला सीमाका कारण अवैध निकासीपैठारी भइरहेको र यसले अवैध व्यापारलाई बढावा दिएको बताए। जसका कारण राजश्व संकलनको लक्ष्य पूरा हुन नसकेको उनले बताए। त्यसैका कारण खुल्ला सीमाले निम्त्याएका यस्ता चुनौती र जटिलताबारे राज्यले बेलैमा ध्यान दिनुपर्नेमा उनले जोड दिए। तराईमधेसका जिल्लाहरुमा सौर्य उर्जाको प्रचुर सम्भावना रहेकोपनि उनले बताए। यसलाई राज्यकातर्फबाट उपयोग गर्न सकिए तराईमधेसका मात्रै नभई समग्र देशकै अर्थतन्त्रमा कायापलट हुनसक्ने वाग्लेको भनाइ छ। राजनीतिक प्रसंगमा उनले प्रदेश सरकार मुलुकका लागि खर्चिलो र बोझका रुपमा रहेको बताए। त्यसका कारण प्रादेशिक संरचनामा सुधार र परिवर्तन गर्नुपर्ने धारणा उनले राखे। उनले भने, प्रदेश सरकार निक्कै खर्चिलो र बोझिलो भएको छ। यसलाई कम खर्चिलो बनाउन सुधार र परिवर्तनको आवश्यकता छ। कार्यक्रममा सहभागी वीरगन्जका उद्योगीव्यवसायीले राज्यले बढी राजश्व संकलनका लागि करको भारी थोपार्दै लगेको भन्दै गुनासो गरे। करको दर बढाउनुको साटो करको दायरा बढाउन सके त्यसले राजश्व संकलनपनि बढ्ने र निजी क्षेत्रमाथि करको भारीपनि नथपिने उनीहरूको सुझाव थियो। तर, निजी क्षेत्रले दिँदै आएको यो सुझाव सत्तामा हेकाहरूले सुनेरपनि नसुनेको झैं गर्दै आएक वीरगन्ज उद्योग वाणिज्य संघका अध्यक्ष अनिल कुमार अग्रवालले गुनासो पोखे। उद्योग र पसलहरुमा छापा मारेरमात्रै राजश्व संकलनको लक्ष्य पुरा नहुनेपनि उनले सुझाए। अध्यक्ष अग्रवालले खुल्लासीमाबाट भइरहेको अवैध व्यापार राज्यले नरोक्दा त्यसले वैध व्यपार गर्नेहरु मर्कामा परेको बताए। नेपाल उद्योग वाणिज्य महासंघका केन्द्रय सदस्य डा सुबोधकुमार गुप्ताले जबसम्म खुल्लासीमाबाट भइरहेको अवैध ओसारऔपसार रोकिदैन तबसम्म स्वदेशी उद्योगव्यापार फस्टाउन नसक्ने तर्क गरे। राज्यका विभिन्न निकायले बजार अनुगनमका नाममा उद्योगीव्यपारीलाई आतंकित पारेको उनले बताए। सीमा नाकामा पनि नेपाली सुरक्षाकर्मीले उद्योगगीव्यपारीलाई अनेक निहुँमा प्रताडित गर्दै आएको उनको भनाइ छ। उनले भने, सत्ता र सत्ता चलाउनेहरुको मानसिकतामा सबै उद्योगीव्यापारी चोर, ठग, लुटेरा र डाँकामात्रै छन् भन्ने परेको छ। यो मानसिकता नबदल्ने हो भने यहाँबाट थुप्रै उद्योगीव्यापारी पलायन हुने निश्चित छ।"
तोड्नुपर्ने ठेक्का नतोड्ने र नतोड्नुपर्ने ठेक्का तोड्ने काम नहोस् : प्रधानमन्त्री,"काठमाडौं : प्रधानमन्त्री केपी शर्मा ओलीले प्रभावका आधारमा तोड्नुपर्ने ठेक्का नतोड्ने र नतोड्नुपर्ने ठेक्का तोड्ने काम नगर्न भौतिक पूर्वाधार तथा यातायात पूर्वाधार मन्त्रालयलाई निर्देशन दिएका छन्। मन्त्रालयसँग सम्बन्धित विषयमा प्रधानमन्त्री तथा मन्त्रिपरिषद्को कार्यालय, सिंहदरबारमा आज ब्रिफिङ लिँदै प्रधानमन्त्री ओलीले विधि र कानुनभन्दा दायाँबायाँ नगर्न निर्देशन दिए। 'अहिले तोड्नपर्ने ठेक्का तोड्न सकिएको छैन। नतोड्नुपर्ने ठेक्का तोडिएको छ। हामीले हुनुपर्ने कामलाई अनावश्यक रूपमा अल्झाउन दिनु हुँदैन। सबैसँग कानुनसम्मतरुपमा सबैलाई समान गर्न व्यवहार हुनुपर्छ,' प्रधानमन्त्री ओलीले भने, 'हामीले यो, ऊ भनेर हेर्ने होइन, समयमा गुणस्तरीय विकासका काम हुनुपर्छ। समय थपेर पनि हुनै नसक्ने काम वा ठेकेदार छ भने जो सुकै भए पनि ठेक्का तोड्नतिर लाग्नुपर्छ। नियमन र अनुगमनका काम प्रभावकारी हुनुपर्छ।' प्रधानमन्त्री ओलीले सवारी साधनको इम्बोष्ट नम्बर प्लेट उत्पादन र जडानका लागि भएको सम्झौतापछिका कार्यप्रगतिबारे अध्ययन गर्नुपर्ने अवस्था आएको पनि बताए। यातायात व्यवस्था विभाग र डेकाटुर आइडी कम्पनीबीच २०७३ सालमा सवारी साधनमा चिप्ससहितको मेशिन आरएफआइ रिड गर्न मिल्ने प्रविधिसहित जडान गर्ने सम्झौता भएको थियो। सम्झौताबमोजिम पहिलो चरणमा २५ लाख इम्बोष्ट नम्बर प्लेट उत्पादन हुनुपर्नेमा हालसम्म पाँच लाख (तीन प्रतिशत) मात्र उत्पादन भएको मन्त्रालयले जनाएको छ। उक्त इम्बोष्ट नम्बर प्लेट अङ्ग्रेजी भाषामा हुने गरी सम्झौता भएकामा अब कुन भाषामा छाप्ने भन्ने निर्णय नेपाल सरकारबाट हुनुपर्ने मन्त्रालयको प्रस्ताव छ। त्यस्तै सवारी चालक अनुमत्रिपत्रको ट्रयाल पास गरी राजस्व तिरेर बसेका स्मार्ट कार्ड पाउन बाँकी २० लाख सेवाग्राही रहेको प्रधानमन्त्रीलाई जानकारी गराइएको छ। जर्मनीको मुहल्बर कम्पनीबाट ठेक्का सम्झौताबमोजिम प्राप्त १२ लाख थान स्मार्ट कार्डलाई भारतको मद्रास कम्पनीबाट मास प्रिन्टर छपाइ गर्नुपर्ने बाध्यता सरकारसँग रहेको छ। हालः एउटामात्र मास प्रिन्टर मेशिन रहेको छ भने अर्को मेशिन खरिदका लागि ठेक्का हुन नसकेको र मेशिन चलाउने जनशक्तिको अभाव रहेको ब्रिफिङमा जनाइएको छ। प्रधानमन्त्री ओलीले रेलवे विकास आयोजनामा सडकको अधिकार क्षेत्र यकिन गरी दिनुपर्ने मुअब्जा दिन र पानीजहाजका कामलाई अगाडि बढाउन आग्रह गर्दै पानीजहाजलाई सीमापार सञ्चालनका लागि छिमेकी मुलुकले आवश्यक ठाउँ दिनुपर्ने बताए। प्रधानमन्त्री ओलीले हाल आर्थिक स्थिति कमजोर भएकाले नयाँ कामको थालनी नगरी सुरु भएका आयोजनालाई सम्पन्न गर्न ध्यान दिन आग्र गरे। प्रधानमन्त्री ओलीसमक्ष मन्त्री देवेन्द्र दाहाल, मन्त्रालयका सचिव केशवकुमार शर्मा, मातहतका निकायका प्रमुखहरूले विद्यमान अवस्था, चुनौती र सुधारका योजनबारे जानकारी गराएका थिए।"
नेपाललाई जर्मनले ५१ मिलियन युरो अनुदान सहायता उपलब्ध गराउने,"काठमाडौं : नेपाल सरकार र जर्मन सरकारकारबीच विकास सहायतासम्बन्धी द्विपक्षीय वार्ता जर्मनीको राजधानी बर्लिनमा सम्पन्न भएको छ। वार्तामा जर्मन सरकारकोतर्फबाट आगामी दुई वर्षका लागि वित्तीय र प्राविधिक सहायता गरी ५१ मिलियन यूरो अनुदान सहायता परिचालन गर्ने सहमति भएको छ। सो सहायता रकम नेपालमा गुणस्तरीय स्वास्थ्य क्षेत्र पूर्वाधार एवं स्वास्थ्य सेवाको पहुँचलाई सर्वसुलभ बनाउने, हरित एवं नविकरणीय ऊर्जाको विकास तथा प्रवर्द्धन गर्ने, तहगत सरकारका विभिन्न निकायहरूको संस्थागत सुदृढीकरण गर्ने, आर्थिक सामाजिक विकास लगायतको क्षेत्रमा परिचालन गर्ने सहमति भएको हो। वार्ताको क्रममा नेपाली पक्षले सन् २०३० भित्र नेपालको दिगो विकास लक्ष्य हासिल गर्न र अतिकम विकसित मुलुकबाट विकासशील मुलुकमा स्तरोन्ती भए पश्चात नेपालको विकास अभियानलाई निरन्तरता दिन विकास साझेदारको भूमिका महत्वपूर्ण हुने भएकोले जर्मन सरकारको तर्फबाट प्राप्त हुने सहयोगलाई निरन्तरता दिन र थप सुदृढ बनाउन आग्रह गरेको छ। जर्मन सरकारले आगामी दिनमा नेपालको विकास प्रयासमा सहकार्य गर्दै जाने प्रतिबद्धता व्यक्त गरेको छ। सो क्रममा जलवायु परिवर्तन, लैङ्गिक समता, वातावरणीय दिगोपना, गरिबी न्यूनीकरण लगायतका विविध विषयमा आगामी दिनमा सहकार्य गर्ने विषयमा समेत छलफल भएको छ। नेपाली प्रतिनिधिमण्डको तर्फबाट वार्ताको नेतृत्व अर्थमन्त्रालयका सहसचिव धनिराम शर्माले गरेका थिए भने जर्मन सरकारको तर्फबाट आर्थिक सहायता तथा विकास सम्बन्धी सङ्घीय मन्त्रालयको संसदीय राज्य सचिव वार्वेल कोफ्लरले गरेकी थिइन्। सो अवसरमा जर्मनीका लागि नेपाली राजदूत रामकाजी खड्काको उपस्थिति थिए।"
गोकर्णमणि दुवाडी गृह सचिव,"काठमाडौं : सरकारले गोकर्णमणि दुवाडीलाई गृह सचिव बनाएको छ। हाल राष्ट्रिय तथ्यांक कार्यालयमा प्रमुख तथ्यांक अधिकारीको रूपमा रहेका दुवाडीलाई गृह मन्त्रालयमा सरुवा गरिएको हो। बिहीबार बसेको मन्त्रिपरिषद्को बैठकले दुवाडीलाई गृहमा लैजाने सैद्धान्तिक सहमति गरे पनि निर्णय भने हुन सकेको थिएन। आकांक्षी धेरै भएपछि मन्त्रिपरिषद्को बैठक गृह सचिव कसलाई बनाउने भन्ने बारेमा अनिर्णित भएको थियो। झन्डै आधा दर्जन सचिवलाई उछिन्दै दुवाडी गृह सचिव भएका हुन्। मन्त्रिपरिषद् बैठकले आकांक्षीहरू धेरै भएपछि गृह सचिव छान्ने जिम्मा प्रधानमन्त्री र गृह मन्त्रीलाई दिइएको थियो। प्रधानमन्त्री केपी शर्मा ओली र गृहमन्त्री रमेश लेखकबीच शुक्रबार भएको आन्तरिक छलफलपछि दुवाडीलाई गृहसचिव बनाउने सहमति जुटेको थियो। गृह सचिवका लागि दुवाडीसहित दीपक काफ्ले, नारायणप्रसाद शर्मा दवाडी, मुकुन्द निरौला, हरि मैनालीलगायत आकांक्षी थिए।"
संस्कृति हाम्रो समाजको प्राण हो : मन्त्री पाण्डे,"काठमाडौं : संस्कृति, पर्यटन तथा नागरिक उड्डयनमन्त्री बद्रीप्रसाद पाण्डेले संस्कृति समाजको प्राण भएको बताएका छन्। हरितालिका तीजको अवसरमा शुक्रबार पशुपतिनाथ मन्दिर क्षेत्रको स्थलगत अनुगमन गर्ने क्रममा उनले धार्मिक पर्यटन प्रवर्द्धनका लागि संस्कृति महत्वपूर्ण विषय भइकझ बताए। 'यो हाम्रो समाजको प्राण पनि हो। संस्कृति पक्षलाई बलियो बनाउनु भनेको समाज बलियो हुनु हो,' उनले भने। उनले हरितालिका तीजको अवसरमा पशुपतिनाथको दर्शन गर्न आएका महिला भक्तजनहरूसँग समेत त्यहाँको व्यवस्थापनका बारेमा बुझनु भएको र भक्तजनहरूले लामो लाईन नलागि नै दर्शन गर्न पाएकोमा खुसी ब्यक्त गरेका थिए। पशुपति क्षेत्र विकास कोषले लाईन नै बस्न नपर्ने गरि छिटो छरितो रूपमा दर्शनको व्यवस्था गरेको भन्दै मुक्त कण्ठले प्रशंसासमेत गरे।"
"छात्रवृत्तिका लागि अनुदान पठाइएको छ, विद्यार्थीले पाए नपाएको सरकारले अनुगमन गर्छ : प्रधानमन्त्री","काठमाडौं : प्रधानमन्त्री केपी शर्मा ओलीले सरकारले विपन्न विद्यार्थीलाई छात्रवृत्तिका लागि अनुदान रकम पठाएको जानकारी दिएका छन्। सबै स्थानीय तहमा विद्यार्थीहरूले छात्रवृत्ति पाएनपाएको सरकारले अनुगमन गर्ने उनको भनाई छ। सरकारले विपन्न विद्यार्थीलाई छात्रवृत्तिका लागि अनुदान रकम पठाएको छ । सबै स्थानीय तहमा विद्यार्थीहरुले छात्रवृत्ति पाएनपाएको अब सरकारले अनुगमन गर्ने छ । शुक्रबार सामाजिक सञ्जाल फेसबुकमा प्रधानमन्त्री ओलीले भने,सामुदायिक विद्यालयमा कक्षा ६१० का विपन्न विद्यार्थीहरुको लागि वार्षिक १८ र विज्ञान विषय अध्ययन गर्नेको लागि वार्षिक २४ हजार रुपैयाँ अनुदान दिएको छ । यसका लागि रु ६० करोड अनुदान दिएको छ । दुर्गम तथा अन्य क्षेत्रका सामुदायिक विद्यालयमा अध्ययनरत २२ वटा सूचिकृत जाति र सीमान्तकृत वर्गका गैरआवासीय विद्यार्थीका लागि प्रति विद्यार्थी वार्षिक १ हजार देखि ३ हजार ५ सय रुपैयाँसम्म छात्रवृत्तिका लागि रकम प्रदान गरिएको छ । उनले गैर आवासीय छात्रवृत्तिअन्तर्गत देशभरका १५ लाख ५० हजार विद्यार्थीले छात्रवृत्ति पाउने उनको भनाई छ। यसका लागि ५९ करोड रुपैयाँ रकम विनियोजन भएको छ । छात्रवृति रकम प्रत्येक स्थानीय तहका प्रति विद्यार्थी लागत हिसाब गरी ससर्त अनुदानमा वित्तीय हस्तान्तरण गरिएको प्रधानमन्त्री ओलीले जानकारी गराएका छन् । उनले छात्र सम्बन्धि कार्यविधि शिक्षा मन्त्रालयको वेबसाइटमा राखिएको छ ।"
संविधान संशोधनका विषय तय गर्न लक्ष्मणलाल कर्णको संयोजकत्वमा कार्यदल गठन,काठमाडौं : लोकतान्त्रिक समाजवादी पार्टीले संविधान संशोधनको दृष्टिकोण तय गर्न लक्ष्मणलाल कर्णको संयोजकत्वमा तीन सदस्यीय कार्यदल गठन गरेको छ । लोसपाको केन्द्रीय कार्यकारिणी समितिको बैठकले कर्णको नेतृत्त्वमा दानबहादुर विश्वकर्मा र परमेश्वर साह सदस्य रहेको प्रवक्ता आभास लाभले जानकारी दिए। उनका अनुसार कार्यदलले संविधान संशोधनका विषयमा सरकारलाई आवश्यक सहजीकरण पनि गर्नेछ । बैठकले आगामी वैशाख २६ गते महाधिवेशन गर्ने निर्णयसमेत गरेको छ।
करेन्ट लागेर बालकको मृत्यु भएपछि बैतडीमा स्थानीयले गरे राजमार्ग अवरुद्ध,बैतडी : बैतडीमा करेन्ट लागेर एक बालकको मृत्यु भएको छ। जिल्लाको सिगास गाउँपापलिका९ बाच्पानी बस्ने दीपक बोहराका १२ वर्षीय छोरा बसन्त बोहराको करेन्ट लागेर मृत्यु भएको हो। शुक्रबार दिउँसो घरनजिकैको जंगलमा बाख्रा चराउन गएका बसन्तको जमिन नजिकैबाट तानिएको तारमा करेन्ट लागेर मृत्यु भएको आफन्त एवं स्थानीय डबल बोहराले जानकारी दिए। खोडपेदेखि श्रीभावर जोड्ने विद्युत लाइनको तार जमिन नजिकैबाट तानिएको र सोही तारबाट करेन्ट लागेर मृत्यु भएको उनले बताए। स्थानीयहरूले उचित क्षतिपूर्तिको माग गर्दै आन्दोलन थालेका छन्। विद्युत वितरण केन्द्रको लापरबाहीका कारण उक्त घटना घटेको भन्दै उचित क्षतिपूर्तिको माग गर्दै खोडपेबझाङ जोड्ने जयपृथ्वी राजमार्ग अवरुद्ध पारेका छन्। स्थानीयहरूले सडक अवरुद्ध पारेको र विद्युत वितरण केन्द्रका प्रतिनिधि र पीडित पक्षबीच छलफल भइरहेको जिल्ला प्रहरी कार्यालय बैतडीका प्रवक्ता प्रहरी निरीक्षक बलारम पाण्डेयले जानकारी दिए। इलाका प्रहरी कार्यालय पाटनको टोली घटनास्थलमा रहेको र यस विषयमा थप अनुसन्धान भइरहेको प्रहरीले जनाएको छ।
आगामी पुस्तालाई हस्तान्तरण गर्न मौलिक चाडको गरिमालाई सम्मानजनक बनाउनु आवश्यक छ : राष्ट्रपति,"काठमाडौं : राष्ट्रपति रामचन्द्र पौडेलले समाजमा भ्रातृत्व, सदाचार, आपसी एकता र सामाजिक सद्भाव कायम गर्न तीज पर्वले महत्त्वपूर्ण भूमिका निभाएको बताएका छन्। महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले उत्साह भर्ने उनको भनाई छ। समाजमा भ्रातृत्व, सदाचार, आपसी एकता र सामाजिक सद्भाव कायम गर्न यस पर्वले महत्त्वपूर्ण भूमिका निभाएको छ । हरितालिका (तीज)को शुभकामना सन्देशमा भनिएको छ, महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले सबैमा नयाँ उत्साह र जाँगर प्रदान गर्ने मैले अपेक्षा लिएको छु । देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक रहेको उनको भनाई छ । समस्त नारी जाति प्रकृति र सृष्टिका दृष्टिले उच्च स्थानमा पर्दछन् । आदर्शमय सामाजिक वातावरण जीवन्त राख्न, सदाचार युक्त जीवन शैली अपनाउन तथा देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक रहेको छ । शुभकामना सन्देशमा भनिएको छ,यस पर्व मनाउने सन्दर्भमा यदाकदा देखिने गरेको भड्किलोपन र खर्चिलोपनलाई न्यून गर्दै विकृति र विसंगतिलाई हटाउँदै यसको सांस्कृतिक महत्त्वको जगेर्ना गर्न पनि आवश्यक देखिन्छ । उनले देशका हरेक सार्वजनिक क्षेत्रमा महिलाहरूको समान पहुँचलाई अझ सशक्त बनाउँदै सामाजिक सांस्कृतिक तथा पारिवारिक एकता र सम्बन्ध थप सुमधुर बनाउन सहयोग पुगोस् भन्ने कामना व्यक्त गरेका छन्।"
बाबुराम भट्टराईले प्रधानमन्त्रीलाई बुझाए १९ बुँदे माग पत्र,"काठमाडौं : नेपाल समाजवादी पार्टीका अध्यक्ष बाबुराम भट्टराईले संक्रमणकालीन न्यायसँग सम्बन्धित कामहरू छिटो सम्पन्न गरेर शान्ति प्रक्रियालाई निष्कर्षमा पुर्याउन सरकारको ध्यानाकर्षण गराएका छन्। शुक्रबार सिंहदरबारमा प्रधानमन्त्री केपी शर्मा ओलीलाई १९ बुँदे मागपत्र पेस गर्दै भट्टराईले द्वन्द्वकालीन घटनाहरूको सत्य अन्वेषण गरी न्याय स्थापित गर्दै संक्रमणकालीन न्यायसँग सम्बन्धित कामहरू छिटो सम्पन्न गरेर शान्ति प्रक्रियालाई निष्कर्षमा पुर्याउन ध्यानाकर्षण गराए। राजनीतिक परिवर्तनका उपलब्धिहरूको रक्षा गर्दै समाजमा मेलमिलापको माध्यमबाट दिगो शान्ति स्थापना हुनुपर्नेमा आफूहरूको जोड रहेको भट्टराईले बताए। उनले सत्य निरूपण तथा मेलमिलाप आयोग र बेपत्ता परिएका व्यक्तिहरूको छानबिन आयोगमा सशस्त्र द्वन्द्वबाट पीडित परिवारको प्रतिनिधित्व गराउने व्यवस्था गरिनुपर्ने र यसको नेतृत्व राजनीतिक आस्थाका आधारमा नभइ राष्ट्रिय अन्तर्राष्ट्रिय क्षेत्रमा विज्ञता हासिल गरेकालाई नेतृत्व दिनुपर्ने बताए। द्वन्द्वकालीन घटनासँग सम्बन्धित नियमित अदालतमा रहेका सम्पूर्ण मुद्दाहरूलाई संक्रमणकालीन न्याय प्रणालीको क्षेत्राधिकारमा ल्याएर छिटोभन्दा छिटो टुङ्ग्याउन आवश्यक पहलकदमी लिनुपर्नेमा आफूहरूको जोड रहेको उनले बताए। बेपत्ता पारिएका नागरिकहरूको अवस्था बारेमा सत्यतथ्य पत्ता लगाई उनीहरूको यथार्थ विवरण परिवारहरूलाई यथाशिघ्र जानकारी गराई गराउनुपर्ने, केन्द्र, प्रदेश र स्थानीय तहमा दिइने सबै सावर्जनिक पद, सेवासुविधा र कर्मचारी नियुक्ति गर्दा घाइते, अपाङ्ग, सहिद तथा बेपत्ता पारिएका व्यक्तिहरूलाई पहिलो प्राथमिकता दिनुपर्ने लगायतका माग भट्टराईको छ। मागपत्र बुझ्दै प्रधानमन्त्री ओलीबाट सकारात्मक जवाफ आएको भट्टराईले बताए।"
"पलेशालाई सम्मान गर्दै प्रचण्डले भने  खेल क्षेत्रले राष्ट्रिय एकता, आर्थिक समृद्धि र कूटनीतिलाई प्रबर्द्धन गर्छ","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले खेल क्षेत्रमा राज्यले बढी लगानी गर्नुपर्ने बताएका छन्। खुलमटारमा आज पाराओलम्पिकमा कास्य पदक विजेता पलेशा गोवर्धनलाई सम्मान गर्दै उनले जीतले संसारभरि रहेका नेपालीहरुले गौरव गर्ने अवसर प्राप्त भएको बताएका हुन्। प्रचण्डले खेल क्षेत्रले राष्ट्रिय एकता,आर्थिक समृद्धि र अन्तर्राष्ट्रिय कूटनीतिलाई प्रबर्धन गर्ने बताए। ओलम्पिकको इतिहासमा पहिलोपटक नेपालले मेडल प्राप्त गर्ने भनेको सामान्य विषय होइन, यसले विश्वभरि रहेका नेपालीका लागि गौरव गर्ने अवसर प्राप्त भएको छउनले भने,खेल क्षेत्रले राष्ट्रिय एकता, आर्थिक समृद्धि र अन्तर्राष्ट्रिय कूटनीतिलाई प्रबर्धन गर्छ, त्यसैले पलेशाको यो जीत अन्तर्राष्ट्रिय इतिहास कायम गर्ने महत्वपूर्ण जीत हो। पलेशाको परिवारलाई विशेष बधाई दिंदै उनले एउटा अफ्ठ्यारो अवस्थाबाट गुज्रेर विश्व रेकर्ड बनाउनु चानचुने विषय नभएको बताए। प्रचण्डले पलेशासँगै कोच कविराज नेगी लामा, व्यवस्थापक रामचन्द्र श्रेष्ठ र पलेशाका बुवा प्रदीप गोबर्धनलाई पनि सम्मान गरे। प्रधानमन्त्री केपी शर्मा ओलीले प्रधानमन्त्री निवास बालुवाटारमा बुधबार साँझ आयोजित बधाइ तथा सम्मान कार्यक्रममा पुरस्कारमा कर नलगाइ ६५ लाख नै दिने घोषणा गरेका छन्। राखेप सदस्य सचिव टंकलाल घिसिङका अनुसार ओलम्पिकमा पाइला चालेको दशकपछि पलेसाले नयाँ इतिहास रचेको बताउँदै पदक जितेपछि खेलाडीले पुरस्कार पाउने गरी कानुन नै निर्माण गरेको र सो अनुरूपमा पुरस्कारका लागि राखेपको कार्यकारी समितिले निर्णय गरी सिफारिस गरिसकेको छ। सदस्यसचिव घिसिङले मिसन २०२६ मा स्वर्णसहित दोहोरो अंकमा पदक जित्ने लक्ष्यसहित अहिलेदेखि नै एसियाली खेलकुदका लागि तयारी सुरु भइसकेको बताए। पेरिसस्थित ग्रान्ड प्यालेसमा गत अगष्ट ३० मा भएको के४४ विधाअन्तर्गत महिला ५७ केजीमुनि कांस्य पदक भिडन्तमा पलेसाले सर्बियाकी मरिजा मिसेभलाई १५८ ले पराजित गर्दै नेपाललाई ऐतिहासिक पदक दिलाएकी थिइन् । पलेसाले पाएको उपलब्धी नेपाली खेलकुदकै अहिलेसम्मको ठूलो हो । कुनैपनि ओलम्पिकमा पलेसाअघि नेपाली खेलाडीले हालसम्म पदक जित्न सकेका थिएनन् ।"
"प्रधानमन्त्री ओली असोज ४ गते अमेरिका जाने, यस्ता छन् मन्त्रिपरिषद्का निर्णयहरू","काठमाडौं : प्रधानमन्त्री केपी शर्मा ओली संयुक्त राष्ट्रसंघको ७९औं महासभामा भाग लिन असोज ४ गते अमेरिका प्रस्थान गर्ने भएका छन्। बिहीबार बसेको मन्त्रिपरिषद्का निर्णय सार्वजनिक गर्न शुक्रबार सिंहदरबारमा पत्रकार सम्मेलन गर्दै सरकारका प्रवक्ता पृथ्वीसुब्बा गुरुङले अमेरिकाको न्युयोर्कमा आयोजना हुने संयुक्त राष्ट्रसंघको महासभामा भाग लिन प्रधानमन्त्री नेतृत्वको प्रतिनिधिमण्डल गठन गर्ने र भ्रमण कार्यक्रम स्वीकृत गर्ने निर्णय गरेको जानकारी दिए। संयुक्त राष्ट्रसङ्घको महासभा भदौ २५ देखि असोज १२ गतेसम्म न्युयोर्कमा हुँदैछ। त्यस्तै प्रवक्ता गुरुङले आर्थिक वर्ष २०८१८२ सालमा दुग्ध विकास संस्थानको कच्चा दुधको आपूर्तिकर्ता किसानको बाँकी रकम भुक्तानीका साथै प्रविधि तथा व्यवसाय सुधार गर्न अर्थ मन्त्रालयले संस्थालाई ६० करोड ऋण लगानी गर्न स्वीकृत गर्ने निर्णय भएको जानकारी दिए। त्यस्तै बैठकले विम्स्टेक कृषि मन्त्रिस्तरीय र कृषिसम्बन्धी उच्च पदाधिकारीहरूको तेस्रो बैठक चैत १४ र १५ गते नेपालमा आयोजना गर्ने प्रस्ताव गर्न स्वीकृति प्रदान गरेको छ भने भाद्र ३१ मा काठमाडौंमा हुने नेपाल अमेरिका टिफा काउन्सिलको सातौं बैठकमा नेपालको तर्फबाट प्रस्तुत गरिने बिषयसूची स्वीकृत गरी वार्ता टोली गठन गर्ने निर्णय भएको प्रवक्ता गुरुङले जानकारी दिए। त्यस्तै बैठकले दुरसञ्चार कम्पनी लिमिटेडको रिक्त प्रबन्ध निर्देशक पदमा संगिता पहाडी अर्याललाई नियुक्त गर्ने, रेडियो नेपालको रिक्त कार्यकारी निर्देशक पदमा अमरध्वज लामालाई नियुक्त गर्ने निर्णय गरेको छ। त्यस्तै बैठकले बैठकले पेरिस पारा ओलम्पिक २०२४ मा कांस्य पदक विजेता पलेशा गोवर्धनलाई ६५ लाख रुपैयाँ नगद पुरस्कार दिने निर्णय गरेको छ।"
राजेन्द्र महतोलाई पार्टीमा फर्किन महन्थ ठाकुरको आह्वान,"काठमाडौं : लोकतान्त्रिक समाजवादी पार्टी (लोसपा)का अध्यक्ष महन्थ ठाकुरले पार्टी छाडेर गएका राजेन्द्र महतोलगायत सबै नेताहरूलाई पुरानै घर फर्किन अनुरोध गरेका छन्। पार्टीको पदाधिकारी बैठकले पुराना नेताहरूलाई पार्टीमा फर्किन आग्रह गरिएको पार्टी महासचिव मनिष मिश्रले जनाएका छन्। काठमाडौंमा भदौ १९ र २० गते भएको बैठकपछि पार्टी अध्यक्ष ठाकुरले निर्णय सार्वजनिक गर्दै यस्तो आग्रह गरेका हुन्। निर्णय सार्वजनिक गर्दै पार्टी अध्यक्ष ठाकुरले भनेका छन्, बृहत राजनीतिक शक्ति अभियान निर्माणमा सहकार्य गरेका सबै व्यक्ति र शक्तिलाई घर वापसीका लागि बैठकले सर्वसम्मत निर्णय गर्दछ। ठाकुरसँगको मतभेदका कारण पार्टीका वरिष्ठ नेता राजेन्द्र महतो फागुन १४ गते पार्टी छाडेका थिए। अहिले उनी नेता महतो राष्ट्रिय मुक्ति क्रान्ति अभियानको नामबाट पार्टी खोल्ने तयारीमा छन्। संविधान संसोधन गर्न कार्यदल गठन बैशाख २६ गते पार्टी महाधिवेशनआउँदो बैशाख २६ गते पार्टीको केन्द्रीय महादिवेशन गर्ने बैठकले निर्णय गरेको छ। केन्द्रीय समितिलाई महाधिवेशन तयारी मूल समितिमा परिणत गरिएको छ। कात्तिक मसान्तसम्म जिल्ला तहमा साधारण सदस्यता वितरण अभियान चलाउने बताइएको छ। पार्टी गठन भएको तीन वर्ष बित्न लागेको छ। तर, पार्टीको गतिविधिहरू सुस्त रहेको भन्दै नेताहरू बैठकमा कुरा उठाएका छन्। पार्टीका नेताहरू सरकार र सत्तामात्रै हेर्ने अनि पार्टीलाई लथालिङ बनायो, बैठकमा सहभागी एक नेताले भने, अब यो चल्दैन। नेताले पार्टीलाई कमाईखाने भाँडो बनायो। कार्यकर्ताहरूले काम गर्ने ठाउँ पाउनुपर्छ। कार्यविभाजन हुनुपर्छ। शिक्षक व्यवस्थापन गर्न मागएसईईको परिणाम खस्किँदै गइरहेको प्रति लोसपाले गम्भीर चिन्ता जनाएको छ। यसो हुनुको मुख्य कारण विद्यालयका विषयगत शिक्षकको अभाव र समय सापेक्ष पाठयक्रम नभएको बैठकबाट निष्कर्ष निकालिएको छ। ठाकुरले सार्वजनिक गरेको निर्णयमा भनिएको छ, सरकारले यथाशिघ्र विषयगत शिक्षकको नियुक्ति गरी समय सापेक्ष सीपमूलक पाठ्यक्रमको निर्माण गरोस्। मधेस प्रदेशलगायत अन्य जिल्लामा बालिदानी सुख्खाग्रस्त भएकाले किसानलाई अल्पकालीन र दीर्घकालीन व्यवस्थाप गर्न लोसपा बैठकले सरकारसँग माग गरेको छ। उखु किसानले पाउनुपर्ने अनुदान तुरुन्त सरकारलाई उपलब्ध गराउन माग गर्ने समेत निर्णय गरिएको छ।"
द्वन्द्वकालीन घटनाको पुनरावृत्ति हुन नदिनेतर्फ वर्तमान सरकार स्पष्ट छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले पुनः स्थापित शान्ति प्रक्रियालाई दिगो बनाउँदै द्वन्द्वकालीन घटनाको पुनरावृत्ति हुन नदिनेतर्फ वर्तमान सरकार स्पष्ट रहेको बताएका छन्। संक्रमणकालीन न्यायसँग सम्बन्धित विषयमा आज नेपाल समाजवादी पार्टीका संयोजक एवं पूर्व प्रधानमन्त्री बाबुराम भट्टराई नेतृत्वको १९ बुँदे ध्यानाकर्षणपत्र बुझ्दै प्रधानमन्त्री ओलीले नेपाली जनतालाई जातीय आधारमा विभाजित गरेर र सामाजिकरूपमा घृणाद्वेष फैलाएर राष्ट्रिय एकतालाई कमजोर पार्ने प्रयास सफल नहुने स्पष्ट गरेका हुन्। प्रधानमन्त्री तथा मन्त्रिपरिषद्को कार्यालय सिंहदरबारमा भएको भेटमा प्रधानमन्त्री ओलीले जनताले उहिल्यै फाल्नुपर्ने राजतन्त्र आफ्नो रगतसँग साटेर बल्ल फालेका छन्। संघीय लोकतान्त्रिक गणतन्त्रको स्थापना भएको छ। यो व्यवस्थालाई सबल तुल्याएर जनताको विकास, समृद्धि र स्थायित्वको चाहना पूरा गर्नुछ। त्यसकारण अहिले कुनै अराजकताले ठाउँ पाउने वा सत्ता समीकरणमा यताउता हुने सम्भावना छैन, उनले भने। प्रधानमन्त्री ओलीले कम्तीमा आफू प्रधानमन्त्री र नेकपा (एमाले)को अध्यक्ष रहुन्जेल अहिले चर्चामा ल्याइए जस्तो नेपालमा बंगलादेश वा श्रीलंकामा भएका जस्ता घटना हुने स्थिति नहुने बताए। प्रधानमन्त्री ओलीले आफू पहिलेदेखि नै इमान्दार रूपमा शान्ति प्रक्रियालाई अन्तिम निष्कर्षमा लाग्न लागिपरेको र अहिले पनि थप पहल गरेर सत्य निरुपण तथा मेलमिलाप आयोग तथा बेपत्ता पारिएका व्यक्तिको छानबिन आयोगसम्बन्धी विधेयक पारित गर्दा पीडितलाई केन्द्रमा राखेर राजनीतिक सहमति जुटेको बताए। आफू सशस्त्र द्वन्द्वकालमा सत्ता पक्ष वा विद्रोही पक्षमा नरहेकाले निष्पक्ष भएर संक्रमणकालीन न्यायलाई टुंगोमा लाने अठोटमा रहेको स्पष्ट गर्दै प्रधानमन्त्री ओलीले नेकपा (माओवादी केन्द्र)का अध्यक्ष एवं पूर्व प्रधानमन्त्री पुष्पकमल दाहाल प्रचण्ड ले विना आशंका यस प्रक्रियामा साथ दिनुपर्ने बताए।"
किशोरीहरूलाई वेश्यावृत्तिमा लगाउने दुई जना पक्राउ,"काठमाडौं : किशोरीहरूलाई वेश्यावृत्तिमा लगाउने दुई जना पक्राउ परेका छन्। पक्राउ पर्नेमा ललितपुर कोन्ज्योसोम गाउँपालिका२ का ३३ वर्षीय राजिव लामा र सिन्धुपाल्चोक इन्द्रावती गाउँपालिका५ की २५ वर्षीय सर्मिला कटुवाल रहेका छन्। उनीहरूले ललितपुर महानगरपालिका१४ सातदोबाटो स्थित न्यु नमस्ते रेष्टुरेन्ट बारमा आर्थिक अवस्था नाजुक भएका बालिकामहिलाहरूलाई विभिन्न प्रलोभनमा पारी काममा राख्ने गरेका मानव बेचबिखन अनुसन्धान ब्यूरोका सूचना अधिकारी एवं प्रहरी उपरीक्षक गौतम मिश्रले बताए। सूचना अधिकारी मिश्रका अनुसार केही समयपछि बारमा आएका ग्राहकहरूसँग बसी मादक पदार्थ भर्ने, ग्राहकहरूसँगै बसेर खान लगाई धेरै बिल बढाउने काममा लगाउने गरेको खुलेको छ। बारमा महिलाबालिकाहरूलाई राखी शारीरिक सम्पर्क राख्न ग्राहकहरू आएपछि निजहरूलाई रोज्न लगाई शारीरिक सम्पर्क राख्न पठाउने गरेको खुलेको छ। ग्राहकहरूबाट प्रतिव्यक्ति एक हजारदेखि पाँच हजारसम्म लिई पीडितहरूलाई सो वापत प्रतिव्यक्ति ५ सय दिई शारीरिक सम्पर्क राख्न लगाउने गरेको खुल्न आएको ब्यूरोले जनाएको छ। बारबाट ठूलो परिमाणमा प्रयोग गरिसकिएका र प्रयोग नभएका अस्थायी साधन (कण्डम)हरू बरामद भएको छ। बालिकाकिशोरीहरूलाई वेश्यावृत्तिमा लगाउने गरेको सूचनाका आधारमा ब्यूरोबाट खटिएको प्रहरी टोलीले पक्राउ गरेको छ भने पीडित तीन जना किशोरीलाई उद्धार गरी सुरक्षित आवासमा राखिएको छ। वेश्यावृत्तिमा लगाउने अभियुक्तहरूलाई अनुसन्धानका लागि प्रहरी वृत्त सातदोबाटो, ललितपुर पठाइएकोमा ६ दिनको म्याद थप अनुमति लिई थप अनुसन्धान कार्य भइरहेको ब्यूरोले जनाएको छ।"
"सुनको मूल्यमा कीर्तिमान, तोलाको एक लाख ५३ हजार तीन सय",काठमाडौं : सुनको मूल्यले आज नयाँ कीर्तिमान कायम गरेको छ । नेपाल सुनचाँदी व्यवसायी महासंघले आज सुनको मूल्य प्रति तोला एक हजार तीन सय रुपैयाँले वृद्धि भएको जनाएको छ। महासंघका अनुसार छापावाला सुनको मूल्य आज एक लाख ५३ हजार तीन सय रुपैयाँ निर्धारण भएको छ । बिहीबार प्रतितोला एक लाख ५२ हजारमा सुनको कारोबार भएको थियो। चाँदीको मूल्य तोलामा ३० रुपैयाँले वृद्धि भएको छ । चाँदी तोलाको एक हजार सात सय ९५ पुगेको छ।
बैतडीमा भन्सार छली ल्याइएको ३२ बोरा चिनी बरामद,"बैतडी : बैतडीमा प्रहरीले भन्सार छली गरी ल्याइएको चिनीसहितको ट्रक र चालकलाई नियन्त्रणमा लिएको छ। जिल्लाको मेलौली नगरपालिका७ स्थित काँडा बजारबाट बिहीवार करिब साढे ८ बजेको समयमा इलाका प्रहरी कार्यालय तस्वदेही मेलौलीको टोलीले १ लाख ४४ हजार मूल्य बराबरको चिनी बरामद गरेको हो। सुदूरपश्चिम प्रदेश ०१००१ ख ३५१० नम्बरको ट्रकमा ल्याइएको चिनीसहित उक्त ट्रक र चालक पञ्चेश्वर गाउँपालिका३का ४८ वर्षीय दामोदर कलौनीलाई प्रहरीले नियन्त्रणमा लिएको जिल्ला प्रहरी कार्यालय बैतडीका प्रवक्ता, प्रहरी निरीक्षक बलाराम पाण्डेयले जानकारी दिए। ट्रकमा ५० केजीका ३२ बोरा (१६ क्वीन्टल) चिनी रहेको बताइएको छ। यस विषयमा थप अनुसन्धान भइरहेको जिल्ला प्रहरी कार्यालय बैतडीले जनाएको छ।"
स्वतन्त्रताको दुरुपयोग गर्ने मिडिया आफैं सकिन्छन्,"काठमाडौं : प्रेस काउन्सिल नेपालका अध्यक्ष बालकृष्ण बस्नेतले मुलुकलाई अस्थिरता र अराजकतातिर धकेल्ने साधनका रूपमा मिडियाको दुरुपयोग नगर्न सम्बन्धित सबैको ध्यानाकर्षण गराएका छन् । गैरजिम्मेवार र आधारहीन सूचना सम्प्रेषण गर्ने युट्युब र अनलाइन मिडियालाई काउन्सिलले निगरानीमा राख्दै कारबाही गर्दै आएको उनले बताए । आफूलाई मिडियाको परिचय दिई विभिन्न स्वार्थ पूरा गर्न हावादारी सूचना दिने काम कतिपयबाट भएका छन् । समाजलाई अस्थिरता र अराजकतातिर धकेल्ने साधन बन्ने र मलजल गर्ने मिडिया कारवाहीमा परिरहेका छन्, बिहीबार काउन्सिलमा आयोजित एक कार्यक्रममा अध्यक्ष बस्नेतले भने । उनले योजनाबद्ध किसिमले गलत र मिथ्या सूचना दिनु प्रेस स्वतन्त्रताको दुरुपयोग हुने भएकाले त्यस्ता पत्रकारको कार्ड खोस्नेदेखि हदैसम्मको कारबाही गर्ने अभियानमा काउन्सिल जुटेको जानकारी दिए । उनले स्वतन्त्रताको दुरुपयोग गर्ने मिडियाप्रति जनविश्वास नहुने र आफैं खुम्चिने समेत बताए । युट्युब र अन्य सामाजिक सञ्जालले आफू कतै, कुनै गलत तत्व वा गिरोहबाट परिचालित त भइरहेका छैनौं भन्नेतर्फ हमेशा ख्याल गर्नुपर्छ । त्यसरी परिचालित हुनु प्रेस स्वतन्त्रताको गम्भीर उल्लंघन हो । यस्तोमा काउन्सिलले हस्तक्षेप गर्छ, नयाँ अनलाइन, युट्युब माध्यमका सञ्चालक, सम्पादकहरूसँगको अभिमूखीकरण कार्यक्रममा अध्यक्ष बस्नेतले ध्यानाकर्षण गराउँदै भने । प्रेस काउन्सिलले युट्युब माध्यमलाई व्यवस्थित बनाउन कार्यविधि बनाई बर्गीकरण गरेको छ । बिनादर्ता सञ्चालनमा रहेका र आपत्तिजनक, गैरजिम्मेवार सञ्जाललाई अपराधजन्य कसुरमा कारबाही गर्दै आएको छ ।"
हिमाली जिल्ला मुस्ताङमा तीजको रौनक,"जोमसोम : पछिल्लो समय बेसीको सांस्कृतिक प्रभाव हिमालमा पनि पर्न थालेको छ। बुद्ध धर्म मान्ने यस क्षेत्रमा पनि हिन्दू संस्कृतिको प्रभाव पर्न थालेको हो। पितृ उद्धारका लागि पवित्र धार्मिक स्थल मुस्ताङको कागबेनीधाममा महिलाहरूले हरितालिका तीज पर्व मनाएका छन्। कागबेनी श्राद्धस्थल संरक्षण तथा व्यवस्थापन समितिको आयोजनामा बिहीबार हरितालिका तीज पर्व मनाइएको हो। वारागुङ मुक्तिक्षेत्र गाउँपालिका अन्तर्गत विद्यालयका शिक्षिका, स्थानीय तहका महिला कर्मचारी र स्थानीय महिलाहरूलाई समेट्दै कागबेनी श्राद्धस्थल संरक्षण तथा व्यवस्थापन समितिले तीज पर्व मनाएको हो। महिलाहरूको महान पर्व तीजको बेला माइतीघर, जन्मघर जान नपाई कार्यस्थलमा खटिन परेका महिलाहरूलाई सहानुभूति प्रदान गर्न र उनीहरूको आत्म सन्तुष्टिका लागि हरितालिका तीजको विशेष कार्यक्रम आयोजना गरिएको श्राद्धस्थल संरक्षण तथा व्यवस्थापन समितिकी संयोजक लक्ष्मी गुरुङले जानकारी दिइन्। हाम्रो पालिकामा काम गर्ने महिला कर्मचारीहरू माइती र जन्मघर जान नपाउँदा दुखित हुनुहुन्थ्यो, जागिर खाएपछि हत्तपत्त जिम्मेवारी छोडेर जान पनि मिल्दैन, संयोजक गुरुङले भनिन्,कसैको घर र माइती टाढा छ, छुट्टी पनि धेरै हुँदैन, यसले कर्मचारी महिलाहरू यतै रहन बाध्य भए। पर्वको भावनालाई बुझेरै तीज कार्यक्रम राखेको संयोजक लक्ष्मी गुरुङले उल्लेख गरिन्। रातो पहिरन चिटिक्क सजिएका महिला कर्मचारीहरूसँगै कागबेनी गाउँका स्थानीय महिलाहरूले समेत तीज पर्व विभिन्न कार्यक्रम गरी मनाएका छन्। कागबेनी हिन्दू धर्मालम्बीहरूको महत्वपूर्ण धार्मिक स्थल हो। कागबेनीमा दिवंगत पितृका नाम श्राद्ध, तथा तर्पणका साथै पिण्डदान गर्नका लागि धार्मिक मोक्ष प्राप्त हुने जनविश्वाश छ। तीज कार्यक्रममा कागबेनीमा एकत्रित भएका महिलाहरूले कागबेनी धाम नजिकै प्रतिस्थापन गरिएको कछुवा रुपी शालिग्राम कुर्म अवतार शिलाको पार्कमा तीज गीत गाउँदै महिला कर्मचारीहरू छमछमी नाचे। भगवान रुपी शिलालाई परिक्रम गर्दै तीज गीतमा नाचेर रमाए। कागबेनी स्थित जनशान्ति माध्यमिक विद्यालयकी पूर्व शिक्षिका हरिमाया पराजुलीले तीज पर्वमा माइती जान नपाए पनि मुस्ताङमै रमाइलो गरी मन भुलाउने अवसर प्राप्त भएको बताइन्। उनले कागबनीमा पहिलो पटक श्राद्धस्थल व्यवस्थापन समितिले तीज पर्वको कार्यक्रम राखेको बताइन्। जनशान्ति माध्यमिक विद्यालयमा कार्यरत शिक्षिका सरिता परियारले तीज पर्वमा माइत जान नपाएपनि यतै रमाउने मौका मिलेको बताइन्। जिल्ला प्रशासन कार्यालय मुस्ताङले पनि तीज पर्वको बेला माइत जान नपाएका महिला कर्मचारीलाई समेट्दै तीजको दरखाने कार्यक्रम आयोजना गर्यो। जिल्लास्थित सरकारी कार्यालयका निजामती महिला कर्मचारीहरूलाई थोरै भएमा आत्म सन्तुष्टि प्रदान गर्न तीजको दरखाने कार्यक्रम आयोजना गरेको मुस्ताङका सहायक प्रमुख जिल्ला अधिकारी रामप्रसाद सुवेदीले बताए।"
टिकटक प्रतिबन्ध हटाउन दूरसञ्चार प्राधिकरणको निर्देशन,"काठमाडौं : नेपाल दूरसञ्चार प्राधिकरणले सेवाप्रदायकहरूलाई टिकटक चल्ने बनाउन निर्देशन दिएको छ। सरकारले भदौ ६ गतेको बैठकबाट सामाजिक सञ्जालको रुपमा प्रयोग भइरहेको टिकटकको प्रयोगमा लगाइएको रोक हटाउने निर्णय भएकोले खोल्नका लागि प्राधिकरणले निर्देशन जारी गरेको हो। नेपाल सरकार, मन्त्रिपरिषद्को बैठकबाट सामाजिक सञ्जालको रुपमा प्रयोग भइरहेको टिकटकको प्रयोगमा लगाइएको रोक हटाउने निर्णय भएको हुँदा अर्को निर्णय नहुँदासम्मको लागि टिकटकमा लगाइएको रोक हटाउन दूरसञ्चार ऐन, २०५३ को दफा १५ ले दिएको अधिकार प्रयोग गरी सम्बन्धित सबै इन्टरनेट सेवा प्रदायकहरू र मोबाइल सेवाप्रदायकहरूलाई प्राधिकरणबाट निर्देशन जारी गरिएको छ सूचनामा भनिएको छ। सरकारले राखेका चार सर्त राखेर तीन महिनाभित्र कार्यान्वयन गर्न टिकटक तयार भएपछि प्रतिबन्ध खोलेको हो। टिकटकले नेपालको पर्यटन प्रवर्द्धनमा सहयोग गर्नुपर्ने, सार्वजनिक शिक्षालाई गुणस्तरीय बनाउन, डिजिटल सुरक्षा साक्षरताका लागि लगानी गरी नेपाली नागरिकको साक्षरता दर बढाउन मद्दत गर्नुपर्ने र सामाजिक सञ्जालमा प्रयोग हुने भाषामा संवेदनशीलता अपनाउनुपर्ने सर्त तोकेको छ। तत्कालीन प्रधानमन्त्री पुष्पकमल दाहालले २०८० कात्तिक २७ गते टिकटक प्रतिबन्ध गर्ने निर्णय गरेको थियो। टिकटक बन्द भएपछि चिनियाँ पक्षले तत्कालीन र वर्तमान सरकारलाई समेत पटकपटक खुलाउनका लागि दबाब दिँदै आएको थियो। दाहाल नेतृत्वको सरकारले सामाजिक सद्भाव बिथोल्ने गरी पारिवारिक संरचना र सामाजिक सम्बन्धलाई खलबल्याउने गरी प्रचारप्रसार हुन थालेको भन्दै सरकारले टिकटकमाथि प्रतिबन्ध लगाएको बताएको थियो। त्यसबेला अभिव्यक्ति स्वतन्त्रताको आडमा छाडा, घिनलाग्दा, उत्तेजक, व्यक्तिको मानमर्दन गर्नेजस्ता गतिविधि बढेको सरकारको निष्कर्ष थियो। भीपीएनलगायतका अन्य विधिबाट टिकटक भने केहि प्रयोगकर्ताले चलाइरहेका थिए।"
भारतबाट अवैध रूपमा भित्र्याइएको मोबाइलका पार्टपुर्जा नियन्त्रण,गुलरिया : भारतबाट अवैध रूपमा भित्र्याइएको मोबाइलका पार्टस् प्रहरीले नियन्त्रणमा लिएको छ। बर्दियाको बढैयाताल गाउँपालिका५ स्थित हलन चोकमा भे २ प ३०६५ नम्बरको मोटरसाइकलमा ल्याउँदै गरेको अवस्थामा पाटपुर्जा नियन्त्रणमा लिइएको हो। इलाका प्रहरी कार्यालय मैनापोखरबाट खटिएको प्रहरी गस्ती टोलीले भारतबाट भन्सार छली चोरी पैठारी गरी ल्याउँदै गरेको अवस्थामा मोबाइलका पार्टस र एक्सोसिरिजहरु नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए। २ लाख ४८ हजार ६५० रुपैयाँ बराबरको सामग्री बरामद गरिएको डीएसपी अर्यालले बताए। मोटरसाइकलसहित रितपूर्वक नियन्त्रणमा लिएको सामानहरू आवश्यक कारबाहीका लागि राजापुर भन्सार कार्यालय बर्दियामा बुझाउने तयारी भइरहेको प्रहरीले जनाएको छ।
"गैंडाको आक्रमणबाट नेचर गाइडको मृत्यु, अमेरिकी नागरिकसहित दुई जना घाइते",गुलरिया : बर्दियामा गैंडाको आक्रमणमा परी एक जना प्रकृति पथ प्रर्दशकको मृत्यु भएको छ। मधुवन नगरपालिका  १ स्थित बर्दिया राष्ट्रिय निकुञ्जको मध्यवर्ती क्षेत्रमा अवस्थित डल्ला सामुदायिक वनमा गैँडाको आक्रमणमा परी अमेरिकन नागरिकसहित एकजना स्थानीय चौकीदार घाइते भएका हुन्। जंगल वाकमा रहेका बेला जंगली गैंडाको आक्रमणमा परी ठाकुरबाबा नगरपालिका ९ का ३५ वर्षीय नेचर गाईड मनमोहन चौधरीको घटनास्थलमै मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए। गैँडाले आक्रमण गर्दा विदेशी पर्यटकलाई बचाउन उनको मृत्यु भएको बताइएको छ। घाइते हुनेहरूमा अमेरिकन नागरिक ५६ वर्षीय एमसी लेनडन शावन र सामुदायिक वनका चौकीदार ५८ वर्षीय स्थानीय खिन्चु चौधरी छन्। घाइते विदेशी पर्यटकको ठाकुरबाबा नगर अस्पताल भुरीगाउँमा उपचार भइरहेको डीएसपी अर्यालले बताए। विदेशी पर्यटकको अवस्था मध्यम र चौधरीको अवस्था सामान्य रहेको छ।
ग्रामीण भेगका सामुदायिक विद्यालयको नतिजा उकासौं,"सामुदायिक विद्यालयको यस वर्षको माध्यमिक शिक्षा परीक्षाको नतिजा तुलनात्मक रूपमा गत वर्षहरूको भन्दा कमजोर देखियो। खास गरेर ग्रामीण भेगका विद्यालयको नतिजा त झनै खस्कियो। कतिपय विद्यालयहरूको उत्तीर्ण प्रतिशत त शून्यमै झर्यो। ग्रामीण भेगका विद्यालयहरूमा आवश्यक शिक्षक दरबन्दी र विषयगत शिक्षकको अभाव छ। र, खास गरेर विद्यार्थीले गाह्रो मान्ने विषयहरू जस्तैः अंग्रेजी, गणित, विज्ञान आदिमा त दक्ष र अनुभवी शिक्षक पाउनै मुस्किल छ। तल्लो तह र योग्यताका शिक्षकले जसोतसो माथिल्लो कक्षा धान्नु परेको छ। त्यस्तै, साना कक्षाहरूमा उदार कक्षोन्नतिको नीति अवलम्बन गरिने गरिएको छ, जसले गर्दा सामान्य आधार नबनेका विद्यार्थीहरू पनि माथिल्लो कक्षासम्म पुग्ने गरेका छन्। यसले विद्यार्थीमा नपढे पनि कक्षोन्नति भइहाल्ने रहेछ किन दुःख गर्नु भन्ने मनोविज्ञान बलियो बनाएको देखिन्छ। अभिभावक र विद्यार्थी दुवैमा पढेर नि देशमा रोजगारी पाइने हैन, जसरी नि विदेशै जानु छ भने किन मरिहत्ते गर्ने भन्ने भाष्य विकास भएर गएको छ। त्यस्तै शिक्षित र सम्पन्न अभिभावक सकेसम्म आफ्ना बाबुनानीहरूलाई निजी विद्यालयमै पढाउन खोज्ने हुँदा सार्वजनिक विद्यालय भनेको त अशिक्षित वा अर्धशिक्षित अभिभावकहरूको मात्रै हुने गरेको छ र उनीहरू आफ्ना बाबुनानीहरूको भविष्यप्रति गम्भीर हुन जान्दैनन्। अभिभावकहरू तुलनात्मक रूपमा गरिब छन् जो आफ्ना बाबुनानीहरूलाई स्कुलले सञ्चालन गर्ने अतिरिक्त कक्षामा समावेश गर्न सक्दैनन्। ग्रामीण भेगमा पनि अब इन्टरनेटको पहुँच सहज भएको छ। यसलाई विद्यार्थीले पढाइमा भन्दा खेलमा वा नकारात्मक कुरामा बढी प्रयोग गर्ने गरेका छन्। जसले विद्यालय तहमा विद्यार्थीको पढाइलाई असर पुर्याइरहेको छ। अध्यापन शैली पुरानै छ, जसले विद्यार्थीलाई पढाइमा आकर्षण पैदा गर्न सकिरहेको छैन। ग्रामीण भेगका सामुदायिक विद्यालयहरूमा सम्बन्धित निकायको नियमित अनुगमन र पृष्ठपोषणको पनि अभाव छ। विद्यालय स्थानीय तहको राजनीतिको अखडा बन्दै गएको छ। (लामिछाने, चन्द्रोदय मावि हेटौंडाका शिक्षक हुन्। )"
लट्टेको स्वादमा रमाए चेपाङ बालबालिका,"चितवन : छाम्दा चाम्रो, खाँदा गुलियो अनि हेर्दा खैरो। यो परिकार देखेर चेपाङ बालबालिका दंग परे। खोरिया फाँडेर लगाएको मकैले मुस्किलले तीन महिना धान्दैन। चामलको भात नै ठूलो हुन्छ चेपाङका लागि। अनदीको चामल घीउमा भुटेर सख्खर हालेर तयार भएको लट्टे खाने मात्रै होइन, नाम नै पहिलो पल्ट सुनेका थिए उनीहरूले। लट्टे देख्दा अचम्मित भएका थिए रत्ननगर नगरपालिका११ स्थित मंगलपुरमा रहेको गामवेशी चेपाङ संरक्षण केन्द्रका बालबालिका। अनदीको चामलबाट बनेको लट्टे त झन नौलो भयो। सुरुमा पकाउँदा नै नौलो लाग्यो। हामीले कहिल्यै नदेखेको खानेकुरा खायौं, रमिता चेपाङले भनिन् हाम्रोमा लट्टे भन्ने नै हुँदैन। चामल भुटेर गुलियो हालेर खाँदा सबै साथी रमायौं। उनीहरूले लट्टे भनेर साग मात्रै चिनेका थिए। गिट्ठा र भ्याकुरले छाक टार्ने चेपाङलाई तीजको दरमा पहलोपटक फरक स्वाद लिँदा खुसी भए। चितवनको विकट भेग राप्ती नगरपालिकाको पोल्किमका अप्रिल चेपाङले नयाँ परिकारबारे थाहा पाएको बताए। हाम्रो तीर तीज मनाउँदैन। अझ यो लट्टे भन्ने त हामीले साग मात्रै थाहा पाएको हो। पहिलोपल्ट यस्तो खालको खाना खाएको हो, उनले भने चामलमा भेली हालेर पकाउने रैछ। गुलियो खाना खाएको यो पहिलोपटक हो। देख्दै रमाइलो लाग्यो। चेपाङ समुदायका बालबालिका अनदीको लट्टे पकाउँदा नै दंग परेका थिए। त्यसमा करेला र भिण्डीको अचार मिसाएर पकाएको पनि उनीहरूका लागि नौलो हो। नेपाल प्रेस युनियन चितवनले बिहीबार चेपाङ बालबालिकालाई दर खुवाएको हो। तीजको मौलिक खाना दर भनेकै लट्टे हो। यही दर कहिल्यै नखाएका समुदायका बालबालिकालाई खुवाएका हौं, प्रेस युनियन चितवनकी उपाध्यक्ष सिन्धु ढकालले भनिन्, यो दर भन्दा पनि यसको महत्व र परम्परा बारे उनीहरूलाई जानकारी गराएका हौं। धर्म अतिक्रमणको प्रभावमा परेको चेपाङ समुदायले नेपाली मौलिक धर्म संस्कृति छाड्दै गएका छन्। चेपाङलाई तीजबारे खासै जानकारी छैन। धर्म परिवर्तनका कारण मौलिक संस्कृति हराएको चेपाङ विद्यार्थीलाई मौलिक दरले धार्मिक संस्कारको प्रभाव रहने बताए। पाखो पखेरोमा डुल्दै गरिबीको चपेटामा परेका चेपाङका यी विद्यार्थीलाई हाम्रो पर्वको महत्व र विशेषताबारे बुझाउन पाउनु राम्रो पक्ष हो, सापकोटाले भने, संस्कृति संरक्षणमा यसरी चासो नदिए धर्म संस्कृति मासिने खतरा छ। चेपाङको धर्म परिवर्तनको चपेटाले तीज लगायतका पर्व उनीहरूले मनाउँदैनन्। गाँमबेसी चेपाङ संरक्षण केन्द्रमा १ सय ५० जना चेपाङ बालबालिका छन्। भौगोलिक विकटताका कारण विद्यालयको पहुँचबाट टाढा भएका चेपाङ बालबालिका आश्रममा बसेर नजिकको विद्यालयमा पढ्छन्। विभिन्न केन्द्र स्थापना भएको १७ वर्षमा पहिलोपल्ट उनीहरूले लट्टे खाएका हुन्। जन्मदिन, विवाह उत्सवलगायतका अवसरमा भोजन गराइए पनि दरमा लट्टे पहिलोपल्ट खाएका हुन्। पहिलोपटक भएको कारण पहिला खानै जानेनन्। पछि मिठो मानेर मानेर थपिथपि खाए, चेपाङ संरक्षण केन्द्रका अध्यक्ष केपीकिरण शर्माले भने लट्टे भनेको साग मात्रै बुझेका बालबालिकाले आज साँच्चिैकै लट्टे खान पाएका छन्। दर खाएर दंग परेका छन्।"
आज हरितालिका तीज : पशुपतिनाथ मन्दिरमा व्रतालुको घुइँचो (फोटोफिचर),"काठमाडौं : भाद्र शुक्ल तृतीयाका दिनमा मनाइने हरितालिका (तीज) पर्व आज महादेवको पूजा आराधना गरी मनाइँदैछ। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा पारिवारिक सुख, शान्ति र कल्याणको प्राप्ति हुने धार्मिक विश्वास छ। तीजको दिन बिहानैदेखि पशुपतिनाथ मन्दिरमा ब्रतालुहरू बर्षा भएपनि नाच गान गर्दै रमाइलो गरिरहेका छन् । मन्दिरको दर्शनका लागि पहिलो लाइन गुह्येश्वरीगौरीघाटउमाकुण्डदक्षिणामूर्तिरुद्रगाडेश्वरवासुकी हुँदै उत्तर ढोकाबाट, दोस्रो लाइन जयवागेश्वरीभुवनेश्वरीशङ्कराचार्य मठ हुँदै फलामेपुलपश्चिम सानो ढोकाबाट मन्दिर प्राङ्गण प्रवेश गर्ने व्यवस्था मिलाइएको पशुपति विकास कोषका प्रवक्ता रेवतीरमन अधिकारीले जानकारी दिए। त्यसैगरी तेस्रो लाइन पिङ्गलास्थानवनकालीचार शिवालय हुँदै पञ्चदेवल पूर्वबज्रघरदक्षिण ढोकाबाट, चौथो लाम बत्तीसपुतलीगौशालातर्फबाट पिङ्गलास्थानवनकालीचार शिवालय हुँदै पञ्चदेवल पूर्वबज्रघरदक्षिण ढोकाबाट मन्दिर प्राङ्गण प्रवेश गर्ने व्यवस्था मिलाइएको उनले बताए। दर्शनार्थीले छिटोभन्दा छिटो दर्शन गरी फर्कनका लागि पशुपतिनाथको मन्दिका चारवटै ढोका खोलिएको अधिकारीले जानकारी दिए। त्यसैगरी भक्तजनको सवारी पार्किङका लागि गुह्येश्वरीपारि, सिफलचौर, तिलगङ्गाको खाली स्थान, कोषको कार्यालय परिसर र गौशालास्थित महानगरीय ट्राफिक प्रहरी प्रभागको कार्यालयमा व्यवस्था गरिएको कोषले बताएको छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने वरदान पाएको विश्वासमा यो व्रत सुरु भएको पौराणिक मान्यता छ। वरदानविपरीत पार्वतीका पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरूलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरूले हरण गरेर लगी कसैले नदेख्ने ठाउँमा लुकाएर राखिदिए। साथीहरूले लुकाएकै ठाउँमा पार्वतीले निराहार व्रत गरी महादेवलाई पतिका रूपमा प्राप्त गरिन्। यसरी पार्वती साथीहरूद्वारा हरण भएको दिन भाद्र शुक्ल तृतियको दिन भएकाले त्यही समयदेखि हरितालिका (तीज) को व्रत लिने प्रचलन सुरु भएको धर्मशास्त्रीय मत छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ। तस्बिर : अभिषेक महर्जन"
बागलुङमा खोलाले बगाएर बेपत्ता एक युवाको शव भेटियो,"बागलुङ : बागलुङमा खोलाले बगाएर बेपत्ता भएका एक युवाको शव भेटिएको छ। बान्द्रे खोलाले बगाउँदा बेपत्ता भएका बागलुङ नगरपालिका४ बान्द्रेका कमल सापकोटाको शुक्रबार बिहान शव भेटिएको हो। बिहीवार राती परेको भीषण वर्षासँगै बानपा४ कुँडुले हुँदै बग्ने बान्द्रै खोलामा आएको बाढीले कुँडुलेदेखि मालिकातर्फ जाँदै गरेका तीन युवालाई गयराती (बिहिबार राती साढे १२ बजे) मोटरसाइकलसहित बगाएको थियो। तीन जना युवाकै शव भेटिएको जिल्ला प्रहरी कार्यालय बागलुङका प्रहरी नायव उपरीक्षक (डिएसपि) तथा सूचना अधिकारी विजय यादवले बताए। घटनामा परेर ध २ प ८०१० नम्बरको मोटरसाइकलमा सवार बागलुङ नगरपालिका५ बान्द्रेका २३ वर्षीय अर्जुन सापकोटा, २२ वर्षीय अविषेक रेग्मी र २० वर्षीय कमल सापकोटाको मृत्यु भएको प्रहरी निरीक्षक प्रताप पौडेलले जानकारी दिए। पौडेलका अनुसार बाढीले बगाएर एक सय मिटरदेखि पाँच सय मिटर तलसम्म उनीहरूको शव भेटिएको थियो। दुई जनाको शव राती नै भेटिए पनि २० वर्षीय कमलको शव बिहान मात्रै भेटिएको हो। स्थानीयबासी र प्रहरी टोली खोजीमा सक्रिय थिए। उनीहरू मोटरसाइकल र ध १ प ९९९६ नम्बरको स्कुटर घर फर्किदैं गर्दा मोटरसाइकललाई खोलाले बगाएको थियो। स्कुटर र स्कुटर चालक सकुशल रहेको प्रहरीले जनाएको छ। मृतकहरूको शव पोष्टमार्टमको लागि धौलागिरी अस्पताल बागलुङमा ल्याइएको छ।"
मिथिलामा आज तीज र चौरचन मनाइँदै,"महोत्तरी : तिथि एकै दिन परेकोले मिथिला क्षेत्रमा एकैदिन तीज र चौरचन पर्व मनाइँदैछ । भाद्र शुक्लपक्षका तृतीय तिथि र चतुर्थी तिथि आज शुक्रवार पर्न गएकोले मिथिलाञ्चलमा आजै एकैदिन तीज र चौरचन मनाउन लागिएको हो। आज साँझ मनाइने चौरचन पर्वमा चन्द्रमाको विशेष रूपले पूजा हुने भएको छ । जसका लागि व्रतालुले नयाँ माटोको भाँडामा जमाइएको दही, मिठाइ, नरिवल, केरा, अम्बा, पुरी लगायतका सामग्री प्रसादको रुपमा राखेर चन्द्रमालाई पूजा गरी हातमा फल एवं पूजा सामग्री लिइ दर्शन गर्ने चलन रहेको छ । पूजा सकिएपछि पूजाका लागि आँगनमा बनाइएको चतुष्कोण यज्ञस्थलमै बसेर घरका पुरुष सदस्यहरूले प्रसाद ग्रहण गर्ने परम्परा रहेको छ । छठपछिको दोस्रो ठूलो पर्वका रूपमा मनाइने यस पर्वलाई स्थानीयले चौरचन, चौठीचान र चौठीचन्द्र पर्व भन्छन्। यस पर्वको माध्यमबाट मैथिल कला संस्कृतिको समेत उजागर हुन्छ । खासगरी आँगनमा पूजा हुने भएकाले चामलको पिठोको कलात्मक अरिपन बनाइ सो माथि पूजाका सामग्री राखेर धार्मिक विधिपूर्वक पूजापाठ गरिन्छ । चन्द्रमाको आराधना गरिने चौरचन पर्वमा दाल र चामलको पिठोबाट बनाइने पुरी, मिष्ठानका परिकार खाजा, पिरुकिया, खीर, माटोको छाँचीमा जमाइएको दही, पाकेको केराको घारीसहित अन्य फलफूल र वस्त्र आभूषण चढाइने परम्परा रहेको छ । यस पर्वमा प्रयोग हुने माटोको भाँडा, फलफूल, पिठोबाट बनेको परिकार, दहीलगायतका सम्पूर्ण सामग्री आफ्नै घरको हुन्छ। यस तिथिमा चन्द्रमालाई नांगो आँखाले हेर्दा कलंक (अपनयश) लाग्ने हुनाले पूजा गरी अर्थात खाद्यान्न, फलफूल, दही आदिको अर्घ दिएर चन्द्रमाको अपयशबाट बच्न सकिने धार्मिक मान्यता रहेको छ । चौरचन पूजा विधि पूजामा सहभागी हुने परिवारका एक जना महिला सदस्य दिनभरि उपवास बसेर साँझपख गणेश र चन्द्रमाको विधिपूर्वक पूजा गर्ने परम्परा छ । पर्वको दिन बिहानै आँगन गोबरले लिप्ने गरिन्छ । घर माटोले लिपिन्छ। घरको सम्पूर्ण परिवारलाई खाना खुवाइसकेपछि उपवास बसेका व्रतालु र घरको अन्य सदस्य मिलेर पर्वको लागि प्रसाद बनाउँछन्। पर्व मनाउने क्रममा सूर्यास्तपछि गाईको गोबरले आँगन लिपपोत गरी बनाइएको चतुष्कोण यज्ञ स्थलमा द्वीप प्रज्वलन गर्दै उपवास बसेको व्रतालुले फलफूल र परिकारलाई प्रसादको रूपमा चन्द्रमालाई देखाएर पर्व समापन हुने परम्परा छ । चन्द्रमाको पूजा हुने यस पर्वमा आफ्नो घर आँगन खेत बारीमा फलेको कुराहरूलाई नै पूजामा समावेश गर्ने गर्दछ । नयाँ माटोको भाँडामा जमाइएको दही, मिठाइ, नरिवल, केरा, अम्बा, पुरीलगायतका सामग्री प्रसादको रूपमा राखेर चन्द्रमालाईल चढाइने गरिन्छ । पूजा सकिएपछि पूजाका लागि आँगनमा बनाइएको चतुष्कोण यज्ञस्थलमै बसेर घरका पुरुष सदस्यले प्रसाद ग्रहण गर्ने परम्परा रहेको छ । साँझको समयमा चन्द्रमा देखिनु भन्दा अघि नै दिनभरि उपवास बसेको व्रतालुले नुहाइ नया वस्त्र धारण गरी आँगनको दक्षिण पश्चिम कुनातिर सेतो माटोले चौका बनाउँछन्। यसपछि अर्वा चामल पिनेर त्यसले रेखा चित्रहरू बनाउँछन् । प्रार्थनापश्चात् सम्पूर्ण पुजा सामग्रीलाई एक एक गरी हातमा उठाएर चन्द्र देव भगवान्ला सुम्पिइनेछ। यो प्रक्रियालाई अर्घ पनि भनिन्छ । यसपश्चात् परिवारको सम्पूर्ण सदस्यले प्रणाम गरी सकेपछि व्रतालुले पूजालाई विसर्जन गर्दछ। पूजा स्थानमै रहेको नजको प्रसादलाई घरको दुई जना पुरुषले त्यो प्रसाद चढाएकै स्थानमा बसेर प्रसाद ग्रहण अर्थात् खाने चलन छ । नजको प्रसाद खाइसकेपछि त्यही स्थानमा खनेर जुठाएको पात गाड्ने चलन छ । त्यति मात्रै होइन प्रसाद खाएको मान्छेले हातसमेत त्यही धुने परम्परा छ । यस पश्चात् आफ्नो नजिकको आफन्त इष्टमित्रलाई बोलाइ प्रसाद अर्थात् यस दिन बनेका पकवान खुवाउने चलन रहिआएको छ।"
आगामी पुस्तालाई हस्तान्तरण गर्न मौलिक चाडको गरिमालाई सम्मानजनक बनाउनु आवश्यक छ : राष्ट्रपति,"काठमाडौं : राष्ट्रपति रामचन्द्र पौडेलले समाजमा भ्रातृत्व, सदाचार, आपसी एकता र सामाजिक सद्भाव कायम गर्न तीज पर्वले महत्त्वपूर्ण भूमिका निभाएको बताएका छन्। महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले उत्साह भर्ने उनको भनाई छ। समाजमा भ्रातृत्व, सदाचार, आपसी एकता र सामाजिक सद्भाव कायम गर्न यस पर्वले महत्त्वपूर्ण भूमिका निभाएको छ । हरितालिका (तीज)को शुभकामना सन्देशमा भनिएको छ, महिलाविरुद्ध हुने सबै प्रकारका भेदभाव हिंसा एवम् सामाजिक कुरीतिहरूको अन्त्य गरी समतामूलक समाज निर्माण गर्न तीजले सबैमा नयाँ उत्साह र जाँगर प्रदान गर्ने मैले अपेक्षा लिएको छु । विश्वभर छरिएर रहेका हिन्दू धर्मावलम्बी महिलाहरूले भाद्र शुक्ल द्वितीयादेखि पञ्चमीसम्म मनाउने यस पर्वले धार्मिक तथा सांस्कृतिक महत्त्व बोकेको छ । यस पर्वमा नेपाली नारीहरूले आफ्नो अटल सौभाग्य तथा समृद्धिका लागि भगवान् शिव र पार्वतीको पूजा आराधना गरी व्रत बस्ने प्रचलन रहेको छ । उनले भनेका छन्, परापूर्व कालदेखि चलिआएको रीतिरिवाज, रहनसहन र धार्मिक सहिष्णुताको प्रतिविम्बको रुपमा यस चाड मनाउँदै आइरहेको मैले महसुस गरेको छु । देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक रहेको उनको भनाई छ । समस्त नारी जाति प्रकृति र सृष्टिका दृष्टिले उच्च स्थानमा पर्दछन् । आदर्शमय सामाजिक वातावरण जीवन्त राख्न, सदाचार युक्त जीवन शैली अपनाउन तथा देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक रहेको छ । शुभकामना सन्देशमा भनिएको छ,यस पर्व मनाउने सन्दर्भमा यदाकदा देखिने गरेको भड्किलोपन र खर्चिलोपनलाई न्यून गर्दै विकृति र विसंगतिलाई हटाउँदै यसको सांस्कृतिक महत्त्वको जगेर्ना गर्न पनि आवश्यक देखिन्छ । उनले देशका हरेक सार्वजनिक क्षेत्रमा महिलाहरूको समान पहुँचलाई अझ सशक्त बनाउँदै सामाजिक सांस्कृतिक तथा पारिवारिक एकता र सम्बन्ध थप सुमधुर बनाउन सहयोग पुगोस् भन्ने कामना व्यक्त गरेका छन्।"
"मध्यपहाडी लोकमार्ग अवरुद्ध, सयौं यात्रु अलपत्र","रुकुमपूर्व : अविरल वर्षाका कारण ठाउँठाउँमा पहिरो खस्दा राष्ट्रिय गौरवको आयोजना मध्यपहाडी लोकमार्ग अवरुद्ध भएको छ। लोकमार्ग अन्तर्गत बागलुङको निसीखोला गाउँपालिकाको खाडुखोला, जिरीखोला, कालापैरा खोला, बडिगाड गाउँपालिकाको ठूलाखेतलगायतका स्थानमा पहिरो खस्दा सडक अवरुद्ध भएको हो । पहिरोले बागलुङको बुर्तिबाङरुकुमपूर्व खण्ड र बागलुङबुर्तिबाङ खण्ड पूर्णरूपमा अवरुद्ध हुँदा सयौं यात्रु अलपत्र परेका निसीखोला गाउँपालिका४ का वडाध्यक्ष टीकानिधि पौडेलले जानकारी दिएका छन् । लोकमार्ग अवरुद्ध हुँदा निसीखोला, रुकुमपूर्व रुकुम पश्चिम, जाजरकोट, रोल्पादेखि पोखरा, काठमाडौं लगायत स्थानमा जाने यात्रु अलपत्र परेका छन् भने काठमाडौं, पोखरा, चितवन, बुटवललगायत ठाउँबाट तीज मनाउन गाउँ फर्किएका पनि सडक अवरुद्ध हुँदा अलपत्र परेका छन् । रुकुमपूर्व र जाजरकोटका लागि काठमाडौंबाट गएका रात्री बस बुर्तिबाङमै रोकिएको छ।"
"बागलुङमा खोलाले बगाउँदा दुई युवाको मृत्यु, एक बेपत्ता",बागलुङ : बागलुङमा खोलाले बगाउँदा दुई युवाको मृत्यु भएको छ भने एक जना बेपत्ता भएका छन्। बिहीवार रातीदेखि परेको भीषण वर्षासँगै बागलुङ नगरपालिका४ कुँडुले हुँदै बग्ने बान्द्रेखोलामा आएको बाढीले मोटरसाइकलसहित तीन युवालाई बगाएको हो। बिहीवार राती साढे १२ बजे बानपा४ कुँडुलेदेखि मालिकातर्फ जाँदै गरेको ध२प ८०१० नम्बरको मोटरसाइकल र घ१प ९९९६ नम्बरको स्कुटरमा सवार बान्द्रे अढाईथर बस्ने २३ वर्षीय अर्जुन सापकोटा र २२ वर्षीय अभिषेक रेग्मीको मृत्यु भएको जिल्ला प्रहरी कार्यालय बागलुङका डिएसपी विजय यादवले जानकारी दिए। उनले सोही स्थानका २० वर्षीय कमल सापकोटा बेपत्ता रहेको बताए। सापकोटा र रेग्मीको शव घटनास्थलबाट झण्डै १ सय मिटर तल फेला परेको यादवले जानकारी दिए। सापकोटाको शव घटनास्थलबाट झण्डै १ सय मिटर र रेग्मीको शव २ सय मिटर तल फेला परेको हो। मृत्तक दुवैको शव पोष्टमार्टमको लागि धौलागिरी अस्पतालमा ल्याइएको छ। बेपत्ता सापकोटाको खोजी कार्यमा प्रहरी निरीक्षक प्रताप पौडेल नेतृत्वको प्रहरी टोली घटनास्थलमा परिचालित भएको थियो। बान्द्रेखोलामा आएको बाढीले मान्छे बगाएको खबर गरेलगत्तै प्रहरी घटनास्थलमा पुगेको थियो। बाढीले बगाएको स्कुटर सडक छेउमा फेला परेको छ भने मोटरसाइकलको खोजी भइरहेको प्रहरीले जनाएको छ।
"त्यो तीज, यो तीज","बुटवल : आज नेपाली महिलाहरूको महानपर्व तीज। महिला दिदीबहिनीका लागि वर्षदिनको दुःख, सुख साटासाट गर्ने पर्व पनि हो, तीज। यही पर्वले सबै नारीहरूलाई बिर्सिएका मन र मुटुलाई पनि जोड्ने गर्छ। छरिएर रहेका दिदीबहिनीहरूलाई वर्षदिनमा जुटाउने गर्छ। हिन्दु महिलाहरूको महान पर्व तीज सहर बजार मात्र होइन्, अझ बेग्लै रौनक गाउँमा छाउने गर्छ। फेरिँदो सूचना र प्रविधिले तीज पर्वलाई मौलिकतामा भन्दा आधुनिकतामा ढाल्दै गएको देखिन्छ। तीजलाई आधुनिकताले धेरै कब्जा गरिसक्यो। चारैतिर दिदीबहिनीहरूले गीत गाउने र बीचमा दाजुभाइले मादल बजाएर छमछमी नाँच्ने त्यो चलन अहिले विस्तारै हराउँदै गएको गाउँका बुढापाकाहरू सुनाउँछन्। हाम्रो पालाको जस्तो तीज अहिले छैन, बुटवल उपमहानगरपालिका ११ देवीनगरमा बस्दै आएकी गुल्मीकी ५० वर्षीय पार्वती खड्काले भनिन्, मौलिक तीजमा बर्सेनि ह्रास आउँदै आएको छ। यसको जगेर्नामा सबैले चासो दिनुपर्छ। मौलिकपनको तीजले जति आनन्द दिन्छ त्यसलाई आधुनिक तीजले दिन नसक्ने उनको बुझाइ छ। संघीय संसद्मा गुल्मीका सांसद् चन्द्र भण्डारीले झन्डै दुई मिनेट यस वर्षको तीज पर्व र भित्रिएका तीज गीतलाई लक्षित गरेर आफ्नो धारणा राखे। उनको धारणा अहिले सामाजिक सञ्जालमा भाइरल छ। मौलिक तीज गीत र सबै नारीहरूको सम्मानमा उनले आफ्नो विचार व्यक्त गरेका थिए। भण्डारीले संसद्मा भनेका छन्, यसपालिको तीजमा गायिका विष्णु माझीले एउटा गीत निकाल्नुभएको छ, आइन आमा यो तीजैमा ! विष्णु माझीको यो गित सुनेर सायद यसपाली आँसु नझार्ने कमी भएको भण्डारीले सुनाएका छन्। गरिबी, पीडा र जस्तोसुकै समस्यामा पनि महिला दिदीबहिनीहरू छमछमी नाचिरहेको देखिएको भण्डारीले बोलेका छन्। तीजमा मौलिकताको खडेरी परिरहेको बेला वर्षमा एक दिन लोक गायिका माझीले बजारमा ल्याउने महिलाहरूको पीडा झल्किने तीज गीतले धेरैको पीडालाई भुलाउने गरेको छ। माझी उनै गायिका हुन्, जसले सधैं समाजको यथार्थ चित्रण गर्ने गरी गीत निकाल्ने गर्छिन्। लाइछु खाइछु भोकी छैन, टाउको ठोकी रोकी छैन, ज्वाइँले सौता हाल्या छैनन् माझीको गीतमा गाइएको यो टुक्का धेरै महिलाहरूले रुचाए। सांसद् भण्डारीले गायिका माझीले धेरै दिदीबहिनीहरूलाई छमछमी नचाउने गरी गीत सार्वजनिक गरेजस्तै सरकारले पनि नागरिकहरूलाई खुसी बनाउने गरी काम गर्नुपर्नेमा जोड दिए। यस्तो छ तीजको महत्व हरेक वर्षको भाद्र शुक्ल तृतीयाका दिन तीज मनाउने गरिन्छ। अघिल्लो रात अर्थात् द्वितीयाका दिन दर खाने चलन छ। तीजका दिन महिलाहरू व्रत बस्ने गर्छन्। चौथीका दिन स्नान गरी व्रतको पारण गरेर खाना खाइन्छ भने तीजको तेस्रो दिन अर्थात् ऋषिपञ्चमीका दिन व्रतालु महिलाहरूले ३ सय ६५ वटा दतिवनले दाँत माझेर माटो लेपन गरी स्नान गर्छन्। अपमार्ग लेपनले छालामा हुने एलर्जी हटाउँछ भन्ने विश्वास छ। तीजमा प्रयोग हुने गहना र पहिरनको पनि आफ्नै महत्व छ। धार्मिक संस्कारयुक्त तीज सर्वमान्य हुन्छ। तीजका दिन महिलाले लगाउने रातो साडी सुख, समृद्धि एवं साहसको प्रतिकका रूपमा लिइन्छ। रातो रंगले महिलालाई एक किसिमको शक्ति प्रदान गर्ने धार्मिक विश्वास समेत छ।"
"आज हरितालिका तीज, महादेवको पूजा आराधना गरी मनाइँदै","काठमाडौं : भाद्र शुक्ल तृतीयाका दिनमा मनाइने हरितालिका (तीज) पर्व आज देवादिदेव महादेवको पूजा आराधना गरी मनाइँदैछ। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा पारिवारिक सुख, शान्ति र कल्याणको प्राप्ति हुने धार्मिक विश्वास छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने वरदान पाएको विश्वासमा यो व्रत सुरु भएको पौराणिक मान्यता छ। वरदानविपरीत पार्वतीका पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरूलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरूले हरण गरेर लगी कसैले नदेख्ने ठाउँमा लुकाएर राखिदिए। साथीहरूले लुकाएकै ठाउँमा पार्वतीले निराहार व्रत गरी महादेवलाई पतिका रूपमा प्राप्त गरिन्। यसरी पार्वती साथीहरूद्वारा हरण भएको दिन भाद्र शुक्ल तृतियको दिन भएकाले त्यही समयदेखि हरितालिका (तीज) को व्रत लिने प्रचलन सुरु भएको धर्मशास्त्रीय मत छ। संस्कृत भाषाका हरित र आलिका दुई वटा शब्द मिलेर हरितालिका शब्द बनेको छ। जसमा हरित शब्दको अर्थ हरण गरिएको र आलिका शब्दको अर्थ साथी भन्ने हुन्छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ।"
आज चार वटा प्रदेशमा भारी वर्षा हुँदै,"काठमाडौं : जल तथा मौसम विज्ञान विभागले आज कोशी, बागमती, गण्डकी र कर्णाली प्रदेशका एकदुई स्थानमा भारी वर्षाको सम्भावना रहेको जनाएको छ। मौसम पूर्वानुमान महाशाखाका अनुसार काठमाडौं उपत्यकासहित देशका विभिन्न स्थानमा अहिले मध्यम वर्षा भइरहेको छ। मनसुनको न्यून चापीय रेखा पश्चिमतिर सरदर स्थानको आसपास र पूर्वतिर सरदर स्थानको दक्षिणतिर अवस्थित रहेको छ महाशाखाको बुलेटिनमा उल्लेख छ। शुक्रबार दिउँसो पहाडी भूभागका केही स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। कोशी, बागमती, गण्डकी र कर्णाली प्रदेशका एकदुई स्थानमा भारी वर्षाको पनि सम्भावना रहेको छ। मौसम पूर्वानुमान शाखाका अनुसार राती पनि बागमती र गण्डकी प्रदेशको एकदुई स्थानमा भारी वर्षाको पनि सम्भावना रहेको छ। शनिबार र आइतबार पनि कोशी, बागमती, लुम्बिनी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशको थोरै स्थानहरूमा मेघ गर्जनचट्याङ्गसहित मध्यम वर्षाको सम्भावना रहेको छ। बागमती, गण्डकी, लुम्बिनी, कर्णाली र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको महाशाखाकाो भनाई छ। भारी वर्षाको पनि सम्भावना रहेकोले ती क्षेत्रमा हुन सक्ने गेग्रान बहाव, बाढी, पहिरो तथा भूक्षय जस्ता प्रकोपको जोखिम वा क्षतिबाट बच्न आवश्यक सतर्कता अपनाउन महाशाखाको अनुरोध छ।"
"अख्तियार भनिरहन्छ,सरकारी निकाय सुनिरहन्छन्","काठमाडौं : भ्रष्टाचार नियन्त्रण र सुशासन प्रबद्र्धनमा अख्तियार दुरुपयोग अनुसन्धान आयोगको सक्रियता बढ्दो छ। प्रेमकुमार राई प्रमुख आयुक्त भएर आएपछि ठूला माछा पनि ठूलै संख्यामा कानुनी कठघरामा पुगेका छन्। तर, पनि राज्यका नीति र क्रियाकलाप सुशासनमैत्री नहुँदा भ्रष्टारको आयतन घट्न सकेको छैन। अख्तियारले सुशासनका लागि सरकारी निकायलाई सचेत गराइरहन्छ, त्यहाँका एक अधिकारी भन्छन्, सरकारी निकाय सुनिरहन्छन् मात्र। यस सन्दर्भमा यहाँ अख्तियारको प्रतिवेदन, २०७९८० भ्रष्टाचार नियन्त्रण गरी सुशासन प्रबद्र्धन गर्न दिइएका सुझावलाई लिन सकिन्छ। अख्तियारका अनुसार यस्ता सुझावको खासै वास्ता हुने गरेको छैन। बर्सेनि यस्तै सुझाव आयोगले दिन्छ, सरकारी निकाय कानमा तेल हालेर बस्छन्। अख्तियारका केही सुझाव यस्ता छन् शासकीय संरचना सुधारसम्बन्धी संविधानअनुसार संघीयता कार्यान्वयनमार्फत शासकीय सुधारका लागि तर्जुमा वा संशोधन गर्न बाँकी रहेका कानुनहरू यथाशीघ्र तर्जुमा वा संशोधन गर्ने, तीनै तहका सार्वजनिक निकायले प्रभावकारी सेवा प्रवाह र सुशासन प्रबद्र्धनका लागि कार्यदक्षता, मितव्ययिता र पारदर्शिता कायम हुने गरी संगठन तथा व्यवस्थापन सर्वेक्षण गरी प्रशासनि पुनर्संरचनालाई पूर्णता दिने, सबै सार्वजनिक निकायले अनियमितता र भ्रष्टाचारको जोखिम मूल्याङ्कन गरी यसविरुद्ध निर्मम रूपमा प्रभावकारी संयन्त्र, प्रविधि, स्रोत र जनशक्ति परिचालन गर्ने, सार्वजनिक निकायले नीतिगत निर्णय र विकास निर्माण, वस्तु तथा सेवाको उत्पादन, प्रबद्र्धन र वितरणका चरणहरूमा सरोकारवाला निकाय व्यक्तिहरूको सहभागिता सुनिश्चित गर्ने, कुनै पनि तहमा तोकिएबमोजिमको कार्यसम्पादन गर्दा आधार, कारण, औचित्य, उपलब्धि, दायित्व र जिम्मेवारी स्पष्ट हुने गरी कार्यविधि, मापदण्ड वा निर्देशिका बनाई लागू गर्ने, जुन काम वा निर्णय जुन पद वा संस्थाबाट गर्ने भनी तोकिएको छ, उक्त काम वा निर्णय तोकिएकै व्यक्ति, पद वा संस्थाबाट मात्र गराउने, यसरी कार्य भए नभएको विषय सम्बन्धित सुपरीवेक्षण गर्ने निकायले यकिन गराउने प्रणालीको विकास गर्ने, सार्वजनिक निकायले भ्रष्टाचार विरुद्ध सजग र संवेदनशील रही नियामक निकायका निर्देशन र सुझावहरू कार्यान्वयन गर्ने, सबै सार्वजनिक निकायहरूले सम्पत्ति व्यवस्थापन, आन्तरिक नियन्त्रण, लेखापालनलगायत सम्बद्ध प्रणालीहरू अनिवार्य अवलम्बन गर्दै सोको अनुगमन र प्रतिवेदनसमेत गर्ने। सार्वजनिक सेवा प्रवाह र सुशासनसम्बन्धी सरकारी निकाय वा पदाधिकारीले दिने सेवा वा गर्ने निर्णयको निश्चित समय सीमा तोक्ने व्यवस्था मिलाउने, सेवा सञ्चालन गर्ने निकायले कार्यसम्पादन मूल्यांकन, सरुवा, बढुवा, अनुभव, योग्यतालगायतका विवरणहरू सम्बन्धित किताबखानाको अनलाइन प्रणाली विकास गरी अद्यावधिक गर्ने, कर्मचारीहरूको आचरण, समयको परिपालना, पोसाकलगायतका विषयसमेत समेट्ने गरी कार्यसम्पादन मूल्यांकनको मौजुदा व्यवस्थालाई वस्तुपरक, वैज्ञानिक र व्यावहारिक बनाउने, व्यवस्थापकीय पदहरूमा कार्यसम्पादन करारलाई अनिवार्य गरी सोको प्रभावकारी कार्यान्वयनका लागि करार अवधिभर सरुवा नगर्ने। कार्यसम्पादन करारलाई कार्यसम्पादन मूल्यांकनसँग आबद्ध गर्ने, सबै सरकारी भुक्तानीलाई क्रमशः अनिवार्य विद्युतीय भुक्तानी प्रणालीमा रूपान्तरण गर्ने, गैरविद्युतीय भुक्तानी निरुत्साहित गर्न सदर गर्ने निकायले यसको अनुगमन गर्ने, सार्वजनिक सेवा प्रवाहलाई सशक्त बनाउन सेवा प्रदायकहरूको क्षमता विस्तार, प्रविधिको उच्चतम उपयोग, निजी क्षेत्रसँग सहकार्य तथा एकद्वार प्रणाली जस्ता प्रक्रियामार्फत समय, लागत र दुरी घटाउने, सम्बन्धित निकाय वा कार्यालयका गुनासो सुन्ने प्रणालीलाई विद्युतीय स्वरूपमा रूपान्तरण गर्ने, सेवाग्राहीले पाउने सास्ती रोक्न सेवा प्रवाह गर्ने निकायमा बिचौलियाहरूलाई निषेध गर्दै सेवालाई सरल, चुस्त, पहुँचयोग्य, पारदर्शी र दुरुस्त बनाउने, सम्बन्धित मन्त्रालयको मन्त्रीस्तरबाट निर्णय नभएका कुनै पनि योजना बजेट प्रणालीमा समावेश नगर्ने। यसरी छनौट भएका योजनाको प्रभावकारी कार्यान्वयन र अपेक्षित प्रतिफल प्राप्त नभएमा सम्बन्धित विभागीय मन्त्रीलाई पूर्णरूपमा जिम्मेवार बनाउने प्रणालीको विकास गर्ने, सूचनाको हकको प्रभावकारी कार्यान्वयन गर्ने गराउने, सोका लागि सार्वजनिक निकायबाट भए गरेका काम कारबाहीको नियमानुसार सार्वजनिकीकरण गर्ने, सार्वजनिक सेवा बडापत्रबमोजिम उल्लेखित सेवा प्रवाह भए नभएको विषयमा नतिजामूलक अनुगमन मूल्यांकन गर्ने, सम्बन्धित निकायले नागरिक बडापत्रमा रहेको क्षतिपूर्तिको प्रावधानको अनिवार्य कार्यान्वयन गर्ने, सार्वजनिक सेवा प्रवाह प्रक्रिया र पद्धति निरन्तर सुधार गर्न सार्वजनिक सुनुवाइ, सार्वजनिक लेखापरीक्षण, सामाजिक परीक्षणलगायतका कार्यहरू गर्ने, सार्वजनिक निकाय वा पदाधिकारीहरूले प्रदान गर्ने सेवा वा गर्ने निर्णयको निश्चित समयसीमा तोक्ने व्यवस्था मिलाउने, भौतिक एवं अनलाइन टोकन प्रणालीको प्रयोगमा सबै प्रकारका सेवाग्राहीको पहुँच सुनिश्चित गर्ने। योजना तर्जुमा, बजेट विनियोजन तथा आयोजना व्यवस्थापनसम्बन्धी आयोजना निर्माण गर्नुपूर्व नै वस्तु तथा सेवाको कार्यसम्पन्न पश्चात प्राप्त हुने लाभको यकिन गरी डीपीआरव्यावसायिक योजनाको तर्जुमा र बजेट निर्धारण गर्ने, पुल, भवन, सडक निर्माणलगायत जटिल प्रकृतिका कार्य उपभोक्ता समितिमार्फत नगराउने गरी उपभोक्ता समितिमार्फत गराइने कार्यबारे स्पष्ट कानुनी व्यवस्था गर्ने, आयोजना छनौट गर्दा प्रचलित मापदण्ड, आधार र उपलब्धिको यकिन नगरी हचुवाको भरमा राज्य कोषमा ठूलो परिमाणमा दायित्व सिर्जना हुने गरी बजेट प्रस्ताव नगर्ने, पर्याप्त सवारी चाप नभएका सडक विस्तार, स्तरोन्नति र प्रतिफल यकिन नभएका विमानस्थल निर्माण तथा स्तरोन्नति, सञ्चालनको मोडालिटी निर्धारण नभएका सभा हल निर्माणजस्ता आयोजनाहरूमा बजेट प्रस्ताव नगर्ने, लामो समयसम्म सम्पन्न नभएका रूग्ण ठेक्काहरूलाई चालु आर्थिक वर्षमा नै सम्पन्न गर्ने गरी बजेट विनियोजन गर्ने, संघ र प्रदेश सरकारले स्रोत सुनिश्चितता बिना र आयोजनाको बहुवर्षीय ठेक्कासम्बन्धी मापदण्ड, २०७७ को प्रतिकूल हुने गरी बजेट विनीयोजन भई दायित्व सिर्जना भएको र निर्माण कार्यको भुक्तानी दिन समस्या भइरहेको विषयलाई सम्बोधन गर्ने, विगतमा निर्माण भएका तर सञ्चालनमा नआएका आयोजनाहरू तत्काल प्रतिफल प्राप्त हुने गरी सञ्चालनको लागि आवश्यक व्यवस्था गर्ने, आयोजना छनौट गर्दा प्रचलित मापदण्ड, आधार र उपलब्धिको यकिन नगरी हचुवाको भरमा राज्य कोषमा ठूलो परिमाणमा दायित्व सिर्जना हुने गरी बजेट प्रस्ताव नगर्ने, वातावरणसँग प्रत्यक्ष रूपमा सरोकार राख्ने विकास निर्माणलगायत अन्य कार्य गर्दा वातावरण संरक्षणसम्बन्धी ऐननियमले तोकेबमोजिम अनिवार्य रूपमा प्रारम्भिक वातावरणीय मूल्यांकन र वातावरणीय प्रभाव मूल्यांकन प्रतिवेदन स्वीकृत गरेर मात्र कार्य गर्ने, लामो समयसम्म सम्पन्न नभएका रुग्ण ठेक्काहरूलाई समयमै सम्पन्न गर्ने गरी आयोजना व्यवस्थापन गर्ने, आयोजनाको ठेक्का सम्झौता कार्यान्वयन गर्न लाग्ने वास्तविक समय निर्धारणको आधार तयार गरी लागू गर्ने। सार्वजनिक खरिद व्यवस्थापन सार्वजनिक खरिद कारबाहीमा हुने अनियमिततालाई नियन्त्रण गर्न सार्वजनिक खरिद ऐन, २०६३ ले दिएको अधिकारलाई प्रभावकारी रूपले कार्यान्वयन गर्ने, सार्वजनिक निर्माण तथा संरचना मर्मतको नर्मसमा एकरूपता कायम गर्ने, परामर्श सेवाको नर्मस तयारीमा मापदण्ड निर्धारण गर्ने र परामर्शदातालाई जिम्मेवार बनाउने गरी ऐन, नियमलाई समय सापेक्ष संशोधन गर्ने, आय ठेक्कासम्बन्धी कानुन र कार्यविधि समय सापेक्ष बनाउने, ढुंगा, गिट्टी, बालुवाजस्ता नदीजन्य पदार्थको उत्खननका क्रममा वातावरणीय र सुरक्षाको पक्षलाई ध्यान दिए नदिएको, जथाभावी उत्खनन गरे नगरेको, तथा अपारदर्शी रूपमा मिलेमतोमा ठेक्का लगाए नलगाएको सम्बन्धमा निरन्तर अनुगमन गर्ने गराउने र भ्रष्टाचारजन्य कसुर गरेको देखिएमा आवश्यक कारबाहीका लागि कानुनबमोजिमको प्रक्रिया अगाडि बढाउने, आर्थिक वर्षको अन्त्यमा गरिने खरिद कार्यलाई निरुत्साहित गर्ने, हरेक सार्वजनिक खरिदको औचित्य र प्रभावकारिता पुष्टि हुने गरी तालुक निकायबाट सघन अनुगमन गर्ने, खरिद योजना तयार गरी सोअनुसारको समयसीमाभित्र खरिद प्रक्रिया सम्पन्न गरी सम्झौताको कार्यान्वयन गर्ने, खरिद कार्यमा संलग्न सम्बन्धित पदाधिकारीलाई खरिद कानुनले व्यवस्था गरेबमोजिम पूर्ण प्रतिस्पर्धी वातावरण सिर्जना गरे नगरेको विषयमा जिम्मेवार र उत्तरदायी बनाई ऐन नियम पालना नगर्ने उपर कारबाही गर्ने पद्धतिको विकास गर्ने, बजेटको सुनिश्चितता, आयोजनाको सर्भे डिजाइनलागत ख्भचषष्अबतष्यल, लाभ लागत विश्लेषण, वातावरणीय प्रभाव मूल्यांकन, सम्बन्धित सरोकारवाला निकायहरूबिच समन्वय, जग्गा प्राप्ति, अन्य संरचना हटाउने (च्भयिअबतष्यल), निर्माण स्थलको तयारीलगायतका सार्वजनिक खरिद कानुनको प्रावधानबमोजिम पूर्वतयारीपश्चात् मात्र बोलपत्र आह्वानसम्बन्धी कार्य गर्ने, उपलब्ध प्रयोगशाला, जनशक्तिलगायतका स्रोत साधनहरूको पूर्णरूपमा उपयोग गरी सार्वजनिक निर्माण कार्यको गुणस्तर नियन्त्रण र निर्धारित समयमा कार्य सम्पन्न गराउनेलगायतका निर्माण व्यवस्थापनको कार्यमा सुधार गर्ने, परामर्शदातामार्फत डिजाइन तथा सुपरीवेक्षण हुने आयोजनाहरूमा परामर्शदाताको त्रुटिका कारण डिजाइन परिवर्तन भई लागत बढ्ने, आयोजनामा ढिलाई वा संरचनामा क्षति भएको अवस्थामा परामर्शदातालाई जिम्मेवार बनाउने, लागत साझेदारी, प्रतिफल तथा सञ्चालन र मर्मत सम्भारको सुनिश्चितता बिना गैरसरकारी संस्था, उपभोक्ता समिति, प्रतिष्ठानलगायतलाई नेपाल सरकार, प्रदेश सरकार र स्थानीय तहहरूले बजेटमार्फत सोझै अनुदान प्रस्ताव नगर्ने। सदाचार र नैतिक आचरण प्रबद्र्धनसम्बन्धी संघीय सरकार, प्रदेश सरकार र स्थानीय तहले सार्वजनिक जवाफदेहिताको पदमा नियुक्ति हुने पदाधिकारीहरूका लागि सदाचार र नैतिकता प्रबद्र्धन गर्न आवश्यक नीति तर्जुमा गर्ने, सार्वजनिक निकायहरूले पेसागत आचरण र अनुशासन पालनाका सन्दर्भमा आचारसंहिता निर्माण गरी कार्यान्वयनमा ल्याउने, सार्वजनिक पद धारण गरेका व्यक्तिहरूको नैतिकता र सदाचार संस्कृति प्रवद्र्धनका लागि तालिम एवं अनुशिक्षणको प्रबन्ध मिलाउने तथा सार्वजनिक निकायले नैतिक मूल्य, मान्यता र सदाचार संस्कृति प्रवद्र्धनका कार्यक्रमहरू सञ्चालन गर्ने, सार्वजनिक पद धारण गरेका व्यक्तिहरूबाट आचारसंहिता उल्लंघन गर्दा हुने परिणामहरू स्पष्ट रूपमा उल्लेख गर्ने, नीति नियमको पालना, सुविधा वितरणमा समता, अवसरमा समानता, जिम्मेवारी, पारदर्शिता, उत्तरदायित्व र जवाफदेहितालगायतका कार्यहरूलाई प्रोत्साहन गर्ने। प्राकृतिक स्रोतको उपयोग प्राकृतिक स्रोत र साधन, खानी र खनिजजन्य पदार्थको अनुसन्धान, अन्वेषण, उत्खनन, तथा संरक्षण, आन्तरिक आयको ठेक्का र राजस्व बाँडफाँट सम्बन्धमा संघीयताको भावनाअनुरूप सबै तहका सरकारको भूमिका स्पष्ट हुने गरी नेपाल सरकारले कानुन तर्जुमा र कार्यान्वयन गर्ने, आन्तरिक आय सम्बन्धमा संघ, प्रदेश र स्थानीय तहले आफ्नो स्वामित्वमा रहेका सम्पत्तिहरूको बिक्री, भाडा आदिमार्फत आन्तरिक आय आर्जन गर्ने सम्बन्धमा कानुनी व्यवस्था गर्ने तथा सम्बन्धित विज्ञहरू समेतको परामर्श लिई त्यसबाट वास्तविक आय आर्जन के कति हुन सक्छ सोको यकिन गरेर मात्र बिक्री ठेक्काको न्यूनतम रकम तोकी सम्बन्धित बैठकको निर्णयहरूबाट पारित गर्ने गराउने, नदीजन्य पदार्थको उद्योग दर्ता, नियमन, नवीकरण गर्ने जिम्मेवार निकाय तोकेर नियमन गर्ने, प्राकृतिक स्रोत र साधनको बिक्री वितरणबापत प्राप्त आय नगरगाउँसभा कार्यपालिकाको निर्णयको आधारमा छुट मिनाहा सम्बन्धमा आवश्यक कानुनी व्यवस्था गर्ने, प्रदेश सरकारले जारी गरेको नदीजन्य पदार्थ व्यवस्थापन कार्यविधिअनुसार वातावरणीय अध्ययन गर्ने, कार्य योजना बनाउने, अनुमति दिने, घाट गद्दीको व्यवस्थापन गर्ने, प्रभावकारी अनुगमन गर्ने गराउनेलगायतका प्रावधानहरू पूरा गरी नदीजन्य पदार्थको व्यवस्थापन गर्ने, प्रचलित ऐननियमकानुनबमोजिम उठाउनु पर्ने कर राजस्व रोयल्टी दस्तुर तोकिएको समयमै उठाउने, प्राकृतिक स्रोत साधन विशेष गरी नदीजन्य पदार्थ र खनिज तथा खानीजन्य पदार्थको उत्खनन् र बिक्री वितरण गर्दा कानुनले तोकेको मापदण्ड पूरा गरेर मात्र आय ठेक्काको कार्य अगाडि बढाउने, मापदण्डविपरीतका खानी उद्योगहरू सञ्चालन नगर्नेनगराउने, स्थानीय तहको क्षेत्रभित्र सञ्चालित खानी उद्योगहरूले खानी उत्खनन अनुमतिपत्रमा उल्लेखित सर्त पालना गरे नगरेको अनुगमन गरी सर्त पालना नगरेको पाइएमा प्रचलित कानुनबमोजिम कारबाही गर्ने तथा कानुनले तोकेको निकायमा कारबाहीको लागि लेखी पठाउने, स्थानीय तहले नदीजन्य पदार्थको बिक्री वितरण गर्दा घाटगद्दी नगरी खोला नदीबाट सोझै बिक्री वितरण गर्ने गरेको देखिएकाले घाटगद्दी, स्टक प्रमाणित गरेर मात्र बिक्री वितरण गर्ने। उजुरीको छानबिन, अनुसन्धान, अभियोजन र फैसला कार्यान्वयनसम्बन्धी अनुसन्धान कार्यलाई छिटोछरितो बनाउन माग भएका जवाफ तथा कागजातहरू पटकपटकको ताकेता बिनै समयमै पठाउने, उजुरी सम्बन्धमा तालुक सार्वजनिक निकायबाट स्पष्ट राय प्रतिक्रिया माग गरिएकोमा छानबिन समितिको प्रतिक्रिया मात्र प्राप्त हुने गरेकाले उजुरी सम्बन्धमा सम्बन्धित तालुक निकायको समेत स्पष्ट राय प्रतिक्रिया पठाउने। सार्वजनिक निकायबाट आयोगमा प्राप्त हुने छानबिन प्रतिवेदन अपुरो हुने गरेकाले प्रतिवेदनमा गम्भीरतापूर्वक उक्त विषयको उजुरीका सम्पूर्ण विषयहरूलाई सम्बोधन गरी पठाउने, भ्रष्टाचार मुद्दासँग सम्बन्धित साक्षी, पीडित, सूचनादाता, प्रतिवेदक तथा विशेषज्ञ साक्षीहरूको सुरक्षाको सम्बन्धमा उक्त साक्षी, पीडित, सूचनादाता, प्रतिवेदक तथा विशेषज्ञ साक्षीहरू रहने निकायहरूले तिनीहरूको संरक्षणको व्यवस्था गर्ने, विभिन्न निकायमा रहेका साक्षीहरूलाई अदालतले खोजेको बखत उपस्थित गराउने तथा विभिन्न निकायबाट माग गरिएका विवरण तोकिएकै समयमा प्राप्त गर्ने कार्यमा सहजीकरणका लागि आयोगसँग सम्पर्क गर्न सम्पर्क व्यक्ति तोक्ने तथा यस्ता सम्पर्क व्यक्तिहरूको विवरण अद्यावधिक गरी सोको जानकारी आयोगलाई समेत गराउने, राष्ट्रिय सतर्कता केन्द्रलगायतका निकायहरूबाट आफ्नो क्षेत्राधिकारभित्रको विषयमा आवश्यक कारबाही गरी भ्रष्टाचारजन्य कसुरको हकमा मात्र आयोगमा पठाउने व्यवस्था गर्ने।"
"मलेखुको पहिरो हटाइयो, अवरुद्ध पृथ्वी राजमार्ग खुल्यो",धादिङ : लगातारको अविरल वर्षाका कारण अवरुद्ध बनेको पृथ्वीराजमार्ग अन्तर्गतको मुग्लिनमलेखु सडक खण्ड सञ्चालमा आएको छ। धादिङको मलेखु नजिकै हिलटापमा हिलोमाटोसहितको पहिरो जाँदा आज बिहानदेखि अवरुद्ध राजमार्ग पहिरो पन्छ्याइएसँगै सञ्चालनमा आएको हो। पहिरो पन्छाएपछि अहिले राजमार्ग दुईतर्फी सञ्चालनमा आएको ट्राफिक प्रहरीले जनाएको छ। राजमार्ग पुनःसञ्चालनमा आएपछि रोकिएका सवारी साधन सञ्चालनमा आएको छ।
