शीर्षक,विवरण
"पोखरी होऊन्, सुरक्षित होऊन्","पोखरीलगायत खाल्डाखुल्डीको जोखिम अहिलेसम्म बेवास्ता गरिएको विपद् हो । सयौंको संख्यामा ज्यान लिने यस्ता जोखिमको न्यूनीकरणमा अब पनि ध्यान पुगेन भने भविष्यमा अरू थुप्रैको ज्यान जाने निश्चित छ । अब त आँखा खोल्नुपर्छ । जनकपुरलगायत तराई मधेसमा थुप्रै पोखरी छन् । ती पशुपन्छीको तिर्खा मेटाउने वा आहाल बस्ने ठाउँमात्रै होइन, स्थानीय समुदायको जीवनशैलीसँग पनि जोडिएका सम्पदा पनि हुन् । तीर्थस्थल पनि हुन् । तर परम्परागत र नयाँ गरी दुवैखाले पोखरीहरू ज्यानमारा भएका छन् । पोखरी सुरक्षित छैनन् । परापूर्वकालदेखिका पोखरीको संरक्षण एकातिर हुन सकेको छैन भने अर्काेतिर जथाभावी खनिएका पोखरी र सडकलगायत जताततै परेका खाल्डाखुल्डी पनि असुरक्षित छन् । झन् बर्खामास यी पोखरीमा पानी थुप्रिएको छ । गर्मी छल्ने नाउँमा, पौडी खेल्न खोज्दा बालबालिका र वयस्क दुवैथरीको ज्यान जाने गरेको छ । मानिसको जीवन पोखरीले लिइरहेको असामान्य घटनाक्रमप्रति सम्बन्धित र सरोकारवालाको ध्यान पुगेको छैन । धनुषा, सर्लाही, सिराहालगायत जिल्लामा मात्रै गएको तीन वर्षमा मधेसका विभिन्न पोखरीमा डुबेर ४ सय ८१ जनाको ज्यान गयो । तीमध्ये अधिकतर बालबालिका थिए । २ सय ८७ जना बालबालिकाले पोखरीमा ज्यान गुमाए । प्राकृतिक वा कृत्रिम ताल वा पोखरीको जोखिम पनि एउटा विपद् नै हो । तर नेपाल सरकारले यसलाई विपद्को दृष्टिले हेरेको देखिन्न । अरू विपद् जोखिम न्यूनीकरणको कुरा भइरहँदा पोखरी वा तालतलैयामा डुब्नेहरूको कुरा आएको देखिन्न । र, त्यसरी मृत्यु वा घाइतेहरूको सहयोगार्थ वा परिवारलाई राहतको प्रसंग आउँदैन । जबकि विश्व स्वास्थ्य संगठनले डुबेर हुने मृत्यु रोकथाम गर्नुपर्ने भनेको छ । उसले त्यसका लागि १२ वटा कानुनी प्रावधानलाई सिफारिस गरेको छ । कतिसम्म भने लापरवाहीपूर्वक खनिएको खाल्डोमा परेर मृत्यु भए पनि न कसैलाई दण्ड हुन्छ न क्षतिपूर्ति वा राहत । यसैबाट देखिन्छ राज्य कति लापरवाह छ र संवेदनहीन छ । संघीय सरकारले नदेखे पनि नजिकका पालिका र प्रदेशको आँखा मधेसका पोखरीहरूको जोखिममा पर्नुपर्ने हो । तर, त्यो पनि हुन सकेको छैन । गाउँघरमा जथाभावी पोखरी खनेर छाड्ने, माटो वा ग्राभेल खनेको खाल्डो पनि नपुरी त्यत्तिकै छाड्ने प्रवृत्ति छ । जुनसुकै कामका क्रममा परेको खाल्डो किन नहोस्, त्यसलाई पुर्ने कानुनी प्रबन्ध गरी कार्यान्वयन गर्नुपर्छ । त्यसबाट उत्पन्न जोखिम वा घटनामा सम्बन्धित व्यक्ति वा संस्थालाई जवाफदेही बनाउनुपर्छ । सँगसँगै पोखरीको जोखिमको सचेतना पनि स्थानीयलाई दिन जरुरी छ । पोखरीलगायत खाल्डाखुल्डीको जोखिम अहिलेसम्म बेवास्ता गरिएको विपद् हो । सयौंको संख्यामा ज्यान लिने यस्ता जोखिमको न्यूनीकरणमा अब पनि ध्यान पुगेन भने भविष्यमा अरू थुप्रैको ज्यान जाने निश्चित छ । अब त आँखा खोल्नुपर्छ ।"
काम सकेका व्यवसायीले समेत पाएनन् भुक्तानी,"बुटवल : प्रदेश सरकारले असार मसान्तको मुखैमा सम्पन्न भइसकेका योजनाहरूको भुक्तानी नदिँदा लुम्बिनीका १२ वटै जिल्लाका निर्माण व्यवसायी र उपभोक्ता समितिहरू समस्यामा परेका छन्। काम गर्ने मिस्त्री, मजदुर र निर्माण सामग्री खरिद गर्दा लागेको पैसा दिन नसकेपछि सरकारले व्यवसायीहरूलाई असारको अन्तिममा आएर आशा मात्र देखाएको छ। यसले गर्दा सयौं व्यवसायीहरू सडकमा पुग्नुपर्ने अवस्थामा आएको गुनासो गरेका छन्। लुम्बिनी प्रदेश सरकारले करिब दुई अर्ब जति भुक्तानी गरेको छैन। संघीय सरकारले प्रदेशलाई दिने वित्तीय समानीकरण अनुदानतर्फको चौथो किस्ताबापत २ अर्ब १० करोड रुपैयाँ नपठाएको र सोचेअनुसार राजस्व संकलन हुन नसकेपछि भुक्तानी रोकिएको हो। मजदुरहरूले घर घेर्न थाले, जसको फोन आए पनि साहुकै जस्तो लाग्छ जय बागेश्वरी निर्माण सेवा बर्दियाका सञ्चालक गोविन्द कँडेलले समयमै काम गरेर पनि भुक्तानी नपाउँदा मानसिक तनाव भइरहेको गुनासो गरे। मेरो कम्पनीमा ९० जना मिस्त्री र मजदुरहरू काम गर्छन्, उनले भने, कसैलाई पनि काम गरेको पैसा दिन सकिएको छैन। निर्माण सामग्री किनेको व्यवसायीलाई भुक्तानी दिन नपाउँदा चेक बाउन्समा जाने त्रास छ। अहिले जसको फोन आएपनि साहुँकै जस्तो लाग्छ। मिस्त्री र मजदुरलाई गरी ४० लाख रुपैयाँ भुक्तानी दिन नसकिएको उनले बताए। सरकारको गैरजिम्मेवारीले गर्दा इमान्दारीपूर्वक काम गर्ने व्यवसायीहरूलाई समस्या परेको उनले गुनासो गरे। सडक पूर्वाधार विकास कार्यालय बर्दियामार्फत तीनवटा सडक योजनाहरूको काम गरेवापत दुई करोड रुपैयाँ भुक्तानी नपाएको उनले जानकारी दिए। कुल १० करोडमा योजना सम्झौता भएको छ, कँडेलले भने, दुई करोडको रनिङ विल पेस गरे पनि भुक्तानी भएन्। सतपतिया डाँफे, बगना न्याउलापुर र घोरपिट्टा बानियाभार सडकको कुल ७ सय मिटर सडक कालोपत्रे गर्ने योजना रहेको उनले बताए। दिनमा एक सयभन्दा धेरैको पैसा माग्ने फोन आउँछ, कँडेल भन्छन्, सापटी माग्दा कहीँ पाइँदैन। कसरी भुक्तानी दिने ? नेताहरूले डुबाए। सडक बनायौं, पैसा पाएनौं रुपन्देहीको बेल्वास बेथरी नमुना सडक अन्तर्गत बेथरीदेखि मर्चवार जाने चार किलोमिटर सडक कालोपत्रे गर्ने योजनाको ८० प्रतिशत काम सम्पन्न गरेको भुक्तानी नपाएको लुम्बिनी अर्घाखाँची बावुल जेभीका सञ्चालक नफिस खाँनले गुनासो गरे। यो सडक योजनाको बीचमा रूखहरू कटान आदेश नहुँदा धेरै समय काम रोकिएको थियो, उनले भने, सबै विवाद समाधान भएर काम गरिएको थियो। त्यही पनि भुक्तानी भएन्। काम गरेका मजदुर, इन्धन, यातायात, सिमेन्ट, छड लगायतको भुक्तानी दिन नसकिएको र दिनहुँ फोन आइरहेको उनले सुनाए। वैशाख, जेठ र असार महिनामा गरिएको कामको भुक्तानी नभएको उनले बताए। सडक पूर्वाधार विकास कार्यालय प्यूठानअन्तर्गत मजुवाधगेसिन्दुरे सडकको स्तरोन्नतिको काम गरेबापत ७ लाख रुपैयाँ भुक्तानी नपाएको सिराफ बिल्डर्स एन्ड सप्लार्यसका सञ्चालनक विनोद ओलीले जानकारी दिए। काम गरेर सवै फाइल कार्यालयमा पेश गरेका छौं, ओलीले भने, तर तत्काल भुक्तानी नहुने कार्यालयले जानकारी दिएको छ। उनले ९ सय मिटर सडक स्तरोन्नतीको काम गरेको बताए। ऊर्जा, जलस्रोत तथा सिँचाइ मन्त्रालय लुम्बिनी प्रदेशका उपसचिव एवं ऊर्जा महाशाखा प्रमुख महेश पोख्रेलले प्रदेशभर ४० करोड रुपैयाँ काम गरेर पनि भुक्तानी दिन नसकिएको जानकारी दिए। मन्त्रालय र मातहतका निकायका व्यवसायी र उपभोक्ता समितिहरूलाई उक्त रकम दिन बक्यौत रहेको छ, उनले भने, साना व्यवसायीहरू र किसानको पैसा रोकिँदा अलि समस्या आएको देखियो। बर्दियामा तालाबन्दी योजना सम्पन्न भएर पनि भुक्तानी नपाएपछि सडक पूर्वाधार विकास कार्यालय बर्दियामा तालाबन्दी गरिएको छ। बुधबार व्यवसायीहरूले कार्यालय प्रमुख गोविन्द महतराको कार्यकक्षमा तालाबन्दी गरेका छन्। भुक्तानी दिन नसकेपछि दिनहुँजसो व्यवसायीहरूले कार्यालय घेराउ गर्ने गरेको र अन्तिममा तालावन्दी भएको कार्यालय प्रमुख महतराले जानकारी गराए। काम गरेको योजनाको भुक्तानी नपाएपछि सडक पूर्वाधार विकास कार्यालय बर्दियामा सामूहिक डेलिगेसनमा पुगेका व्यवसायी । तस्बिर : केशरराज क्षेत्री उहाँहरूले योजना सम्पन्न गर्नुभएको छ तर पैसा दिन सकिएको छैन, महतराले भने, हामीसँग कुनै जवाफ छैन। माथीबाटै रोकिएको छ त भन्छौ तर मान्ने स्थिति छैन। उनले आर्थिक वर्षको अन्तिमतिर आएर बजेट निकासा नहुँदा कार्यालयलाई जवाफ दिन धेरै समस्या पर्ने गरेको गुनासो गरे। भयो बेहाल नेपाल निर्माण व्यवसायी महासंघका लुम्बिनी प्रदेश अध्यक्ष बलिभद्र रानाले सरकारको कारण निर्माण व्यवसायीहरूको बेहाल भएको गुनासो गरे। प्रक्रियाअनुसार व्यवसायीहरूले ठेक्का पारेर काम गर्छन्। समयमै काम पूरा हुन्छ तर काम गरेको पैसा पाइँदैन, रानाले भने, सरकारको यो कस्तो लापरबाही हो ? उनले लुम्बिनी प्रदेशभरका सानाठूला गरी करिब चारसय जना व्यवसायीहरूले सडक, पुललगायतका योजनाहरूको भुक्तानी रोकिँदा मारमा परेको गुनासो गरेका छन्। धेरै व्यवसायीहरू चेक बाउन्समा पक्राउ पर्ने स्थिती छ, उनले भने, सरकारसँग पैसा छैन भने टेण्डर आह्वान नगरे हुन्छ। तर, टेन्डर गरेको योजनाको काम सक्दा पनि किन भुक्तानी हुँदैन् ? सरकारको यो गम्भीर लापरबाही हो। सात प्रदेशमध्ये लुम्बिनीमा मात्र यस्तो समस्या देखिएको रानाको भनाइ छ। भुक्तानी उठाएको १७ करोड रोकियो सडक पूर्वाधार विकास कार्यालय रुपन्देहीले योजना सम्पन्न भएर पनि ५१ वटा योजनाको १७ करोड रुपैयाँ भुक्तानी दिन सकेको छैन। प्रदेश लेखा नियन्त्रक कार्यालयमा भुक्तानीको फाइल पठाए पनि असार २२ गते सरकारको सञ्चित कोष रित्तिएकाले भुक्तानी गर्न नसकिने जवाफ आएको सिनियर डिभिजनल इन्जिनियर लालु गिरीले बताए। न्यूनतम ५० हजारदेखि अधिकतम ४ करोड रुपैयाँसम्मका योजनाहरूको भुक्तानी रोकिएको उनको भनाइ छ। काम गरेका व्यवसायीहरूले कार्यालय घेरेका छन्, उनले भने, काम गर्दा पनि समयमै भुक्तानी दिन नसकेपछि भोलिका दिनमा काम गर्नस् भनेर व्यवसायीलाई कसरी ताकेता गर्ने ? कार्यालयबाट भुक्तानी दिन नसक्दा कार्यालयको वित्तीय प्रगतिसमेत कम देखिएको जानकारी दिए। सबै भुक्तानी दिएको भए प्रगति ८८ प्रतिशत हुन्थ्यो तर अहिले ७२ प्रतिशतमै रोकिएको गिरीले बताए। यो कार्यालय सडक र पुल निर्माण गर्नेमध्ये लुम्बिनीकै सबैभन्दा ठूलो कार्यालय हो। असार मसान्तको अन्तिममा आएर काम गरेको पैसा दिन नसक्दा सरकारको विश्वसनीयता टुट्यो, गिरीले भने, सबै योजना प्रदेश सरकारको रातो किताबमा परेका हुन्। अबदेखि काममा लगाउँदा भुक्तानी पाइने हो वा होइन् भनेर व्यवसायीलाई अन्यौलता हुने भयो। यस्तो अवस्थाले समग्र प्रदेश सरकारको नै कार्यसम्पादन मूल्यांकनमा असर पर्ने उनको भनाइ छ। निर्माण व्यवसायी संघ, बर्दियाका वरिष्ठ उपाध्यक्ष विमल केसीले काम सम्पन्न गरी बिल पेस गरेर भुक्तानी लिनुपर्नेमा रकम निकासा रोकेकोमा आक्रोश पोखेका छन्। व्यवसायीले बैंकबाट ऋण लिएर सरकारको काम गरेको छ, उनले भने, भुक्तानी नपाउँदा निर्माण व्यवसायी सडकमा पुग्ने अवस्थामा पुगेको छ। प्रदेश लेखा नियन्त्रण कार्यालयको निर्माण व्यवसायीको रकम रोक्का गरेपछि निर्माण व्यवसायी आन्दोलित भएका छन्। सडक पूर्वधार विकास कार्यालय, बर्दियाका प्रमुख गोविन्दबहादुर महत्रा क्षेत्रीले काम सम्पन्न गरेका निर्माण व्यवसायीले बिल पेस गरे पनि प्रदेश सरकारले चालु आवको रकम निकासा नगरेकाले भुक्तानी दिन नसकेको बताए। निर्माण व्यवसायीले काम गरेको रकम भुक्तानी नपाए कडा आन्दोलनमा उत्रिने चेतावनी दिएका छन्। समानीकरणको बजेट नआउँदा समस्या लुम्बिनी प्रदेशका आर्थिक मामिला तथा योजना मन्त्रालयका सचिव रामबहादुर केसीले संघीय सरकारबाट आउनुपर्ने वित्तीय समानीकरणतर्फको २ अर्ब १० करोड बरावरको अनुदान निकासा नहुँदा भुक्तानीमा समस्या भएको बताएका छन्। चौथो किस्ता वापतको निकासा आएन्, केसीले भने, माथिबाट किन रोकियो भन्ने कुनै लिखित जानकारी आएको छैन। चालु आर्थिक वर्षमा भुक्तानी दिन नसकेपछि सरकारलाई आगामी आर्थिक वर्ष २०८१०८२ करिव दुई अर्बको दायित्व थपिएको छ। त्यही दायित्व पूरा गर्नका लागि विनियोजित नयाँ योजनालाई कटौती गरेर आगामी भदौ महिनासम्म रोकिएको भुक्तानी दिने तयारी गरिएको अर्थ सचिव केसीले जानकारी दिए। प्रदेश सरकारको उठ्नुपर्ने राजस्वमा समेत कमी हुँदा भुक्तानी गर्न नसकिएको उनको भनाइ छ। लक्ष्यको करिब ३४ प्रतिशत राजस्व संकलन भएको छैन। संघ सरकारले वित्तीय समानीकरण अनुदानबापतको २५ प्रतिशत अनुदान पठाएको छैन। प्रदेश सरकारको चालु आर्थिक वर्षको बजेटको आकार ४० अर्ब ४८ करोड हो। चालु आवमा आन्तरिक राजस्व १ अर्ब ६३ करोड, सवारीसधान करबाट एक अर्ब ७१ करोड र स्थानीय मालपोत, ढुंगा गिट्टी बालुवा, मनोरञ्जन र विज्ञापन करबाट एक अर्ब ४७ करोड राजस्व संकलन भएको केसीले बताए। अन्य प्रदेशको तुलनामा लुम्बिनीमा कामको चाप धेरै भएकाले वित्तीय समानीकरण तर्फको अनुदान पनि कटौती हुनेमा धेरै भएको उनको भनाइ छ। लुम्बिनीको महत्वाकांक्षी बजेट संघीय सरकारको अर्थ मन्त्रालयका उपसचिव एवं सहायक प्रवक्ता युवराज बस्नेतले महत्वाकांक्षी बजेट ल्याउँदा भुक्तानीमा समस्या भएको हुनसक्ने प्रतिक्रिया दिए। वित्तीय समानीकरणको अनुदान पठाउदा कुनै पनि प्रदेशलाई विभेद गरिएको छैन, बस्नेतले भने, बजेट विनियोजनको आफ्नै सुत्र छ। कसैलाई थोरै र कसैलाई धेरै गर्न मिल्दैन्। सिस्टम अनुसार नै जान्छ। उनले स्रोत व्यवस्थापनमा चाप परेको हुँदा बजेटमा कटौती भएको प्रतिक्रिया दिए। स्थानीय तहलाई पठाउन बाँकी रकम पठाइएको उनले जानकारी दिए। मन्त्रालय बनाउन अर्बौं, जनताका योजनालाई खै ? लुम्बिनी प्रदेशको स्थायी राजधानी राप्ती उपत्यका (देउखुरी)मा नौवटा मन्त्रालय र एउटा मुख्यमन्त्री तथा मन्त्रिपरिषद्को कार्यालय गरी १० वटा भवन निर्माणाधीन अवस्थामा छन्। मुख्यमन्त्री कार्यालय ६ तला र अन्य मन्त्रालय ५ तलाका बनिरहेका छन्। सबै मन्त्रालय बनाउनका लागि ७ अर्ब बजेट स्टिमेट गरिएको छ। त्यसमध्ये पाँच अर्बको स्रोत सुनिश्चत भइसकेको छ। चालु आर्थिक वर्षमा मात्र यी भवन निर्माण गर्नका लागि प्रदेश सरकारले एक अर्ब रुपैयाँ भुक्तानी गयो। असारको अन्तिम महिनासम्म मन्त्रालयको भवन निर्माणलाई भुक्तानी दिएको सरकारले जनताका योजनाहरू सञ्चालन गरेका व्यवसायीहरूलाई भुक्तानी नदिएको भन्दै आलोचना भइरहेको छ। प्रदेशका १० वटा मन्त्रालयमा ठूलो बजेट खर्च गर्दा विभिन्न जिल्लामा सञ्चालित नागरिकहरूका योजनाहरूमा बजेट अपुग भएको पूर्वमन्त्री एवं कार्यरत कर्मचारीहरूले प्रतिक्रिया दिएका छन्। प्रदेश राजधानी निर्माण आयोजना कार्यान्वयन एकाइका आयोजना प्रमुख एवं सिनियर डिभिजनल इन्जिनियर ईश्वर जोसीका अनुसार मन्त्रालय भवन निर्माणको हालसम्म ५० प्रतिशत भौतिक र ४० प्रतिशत वित्तीय प्रगती भएको छ। २०८२ पुस १७ गतेसम्म निर्माण पुरा गर्ने गरी सरुमासगुन जेभी काठमाडौंले निर्माणको जिम्मा लिएको छ। एक अर्ब ७६ करोड काम गरेको भुक्तानी भइसक्यो, जोसीले भने, पहिलो चरणमा १० मन्त्रालय र दोस्रो चरणमा प्रदेशभा संसदीय समितिका भवन, पुस्तकालय, चमेना गृह र ६ वटा संसदीय दलका कार्यालय निर्माण पूरा हुन्छ। प्यूठानका व्यवसायीले रोकियो सात करोड निर्माण व्यवसायी संघ प्यूठानका अध्यक्ष नविनकुमार श्रेष्ठका अनुसार जिल्लाभरका विभिन्न कार्यालयको गरी कुल सात करोड रुपैयाँ व्यवसायीको भुक्तानी रोकिएको छ। सडक पूर्वाधार विकास कार्यालय, खानेपानी तथा सरफाइ डिभिजन र सिँचाइ कार्यालयको गरी उक्त रकम भुक्तानी भएको छैन। ७ जना निर्माण व्यवसायीहरूले भुक्तानी नपाएको गुनासो गरेको उनले बताए। सरकारले व्यवसायीहरूलाई मानसिक पीडामा नतडपाउनसमेत उनले आग्रह गरे। लुम्बिनीले महत्वाकांक्षी बजेट ल्याउँदा भुक्तानीमा समस्या आएको हो। वित्तीय समानीकरणको अनुदान पठाउँदा कुनै पनि प्रदेशलाई विभेद गरिएको छैन। बजेट विनियोजनको आफ्नै सुत्र प्रणाली छ। कसैलाई थोरै र कसैलाई धेरै गर्न मिल्दैन्। सिस्टमअनुसार नै जान्छ। स्रोत व्यवस्थापनमा चाप परेको हुँदा बजेटमा कटौती भएको हो। स्थानीय तहलाई पठाउन बाँकी रकम पठाइएको छ।युवराज बस्नेत उपसचिव एवं सहायक प्रवक्ता, अर्थ मन्त्रालय, नेपाल सरकार संघीय सरकारबाट आउनुपर्ने वित्तीय समानीकरणतर्फको २ अर्ब १० करोड बराबरको अनुदान निकासा नहुँदा भुक्तानीमा समस्या भयो। चौथो किस्ता बापतको निकासा आएन। माथिबाट किन रोकियो कुनै लिखित जानकारी पनि आएको छैन। चालु आर्थिक वर्षमा भुक्तानी दिन नसकेपछि सरकारलाई आगामी आर्थिक वर्ष २०८१०८२ मा करिब दुई अर्बको दायित्व थपिने भयो। त्यही दायित्व पूरा गर्नका लागि विनियोजित नयाँ योजनालाई कटौती गरेर भए पनि आगामी भदौ महिनासम्म रोकिएको भुक्तानी दिने तयारीमा छौं। रामबहादुर केसी अर्थसचिव, आर्थिक मामिला तथा योजना मन्त्रालय, लुम्बिनी प्रदेश सरकारको कारण निर्माण व्यवसायीहरूको बेहाल भएको छ। प्रक्रियाअनुसार व्यवसायीहरूले ठेक्का पारेर काम गर्छन्। समयमै काम पूरा हुन्छ तर काम गरेको पैसा पाइँदैन। सरकारको यो कस्तो लापरबाही हो ? लुम्बिनी प्रदेशभरका सानाठूला गरी करिव चारसय जना व्यवसायीहरूले सडक, पुललगायतका योजनाहरूको भुक्तानी रोकिँदा मारमा परे। धेरै व्यवसायीहरू चेक बाउन्समा पर्ने स्थिति आयो। योजनाको काम सक्दा पनि किन भुक्तानी हुँदैन ? बलिभद्र राना अध्यक्ष, नेपाल निर्माण व्यवसायी महासंघ, लुम्बिनी प्रदेश ५१ वटा योजनाको १७ करोड रुपैयाँ भुक्तानी दिन सकिएन। ती सबै योजनाको भुक्तानीका लागि प्रदेश लेखा नियन्त्रक कार्यालयमा फाइल पेस भएको छ। सरकारको सञ्चित कोष रित्तिएकाले भुक्तानी गर्न नसकिएको पत्र आएको छ। एउटै योजनाको ३ देखि ४ करोड भुक्तानी हुन सकेको छैन। काम गरेका व्यवसायीहरूले कार्यालय घेर्न आउँछन्। काम गर्दा पनि समयमै भुक्तानी दिन नसकेपछि भोलिका दिनमा काम गर्नुस् भनेर व्यवसायीलाई कसरी ताकेता गर्ने ? लालु गिरी, सिनियर डिभिजन इन्जिनियर सडक पूर्वाधार विकास कार्यालय, रुपन्देही कमजोरी केके ?"
"कांग्रेसमा मन्त्री बन्न दर्जनौं आकांक्षी, नयाँलाई अवसर दिन दबाब","महामन्त्री गगन थापाले नेतृत्व गरेर सरकारमा जाने विषय पनि कांग्रेसभित्र उत्तिकै चर्चामा छ। काठमाडौं : नेपाली कांग्रेस र नेकपा एमालेको संयुक्त सरकार बन्ने तय भएपछि कांग्रेसभित्र मन्त्री बन्ने आकांक्षीको लर्को नै लागेको छ। पार्टी सभापति शेरबहादुर देउवा ककसलाई मन्त्री पठाउने विषयमा प्रारम्भिक छलफलमा जुटेका छन्। प्रधानमन्त्री पुष्पकमल दाहाल प्रचण्ड नेतृत्वको सरकार ढालेर २८ गतेपछि नयाँ सरकार गठन प्रक्रियाअघि बढ्ने भएकाले सरकारमा पठाउनेको सूची बनाउने गृहकार्यमा कांग्रेस सभापति देउवा जुटेका हुन्। कांग्रेस सांसदहरू सभापति देउवा निवास बूढानीलकण्ठ पुगेर मन्त्रीका लागि तीव्र लबिङ गरिरहेका छन्। देउवा निकट एक नेताका अनुसार अवसर नपाएका नयाँलाई अवसर दिने गरी देउवाले मन्त्री बनाउने तयारी गरेका छन्। पार्टीका प्रवक्ता डा प्रकाशशरण महत पनि नयाँलाई अवसर दिने मनस्थितिमा सभापति देउवा रहेको बताउँछन्। नयाँलाई अवसर दिने भन्ने हिसाबले सभापतिजी छलफलमा जुट्नुभएको छ, डा महतले भने, धेरै जना आकांक्षी हुनुहुन्छ। अहिले नै को मन्त्री बन्ने भनेर भनिहाल्ने अवस्था छैन। अन्तिम निक्र्यौल भइसकेको छैन। आकांक्षी साथीहरूको सूची मात्र भन्न सकिन्छ। कांग्रेसमा पार्टी सभापति देउवाबाहेक मन्त्रीका लागि करिब सबै आकांक्षी जस्तै देखिएका छन्। कांग्रेस नेता तथा सांसद रामहरि खतिवडा यसअघि सरकारमा गइसकेका धेरै नेताहरू अहिले सरकारमा नजाने बताउँछन्। यसपटक सभापतिजीले गुट भनेर मात्र हैन नयाँ साथीहरूलाई पठाउँछु भन्नुभएको छ, खतिवडाले भने। यसपटक सभापति देउवा मन्त्रीको विषयलाई लिएर पार्टीभित्र द्वन्द्व निम्त्याउन चाहँदैनन्। उनले पटपटक सांसद जितेर पनि मन्त्री हुन नपाएकालाई नै सकेसम्म यो पटक सरकारमा पठाउने तयारीमा रहेको देउवा निकट अर्का एक नेता बताउँछन्। उपपप्रधामन्त्री बनाउन हुने वा नहुने भन्नेमा पनि कांग्रेसमा बहस छ। किनभने पार्टीका शीर्ष नेताहरू उपप्रधानसहित अन्य मन्त्रालय पाएनन् भने सरकारमा जाने सोचमा छैनन्। उपप्रधानमन्त्री नराख्नेबित्तिकै नयाँलाई सरकारमा लैजान अवसर दिन सहज हुन्छ। उपप्रधानमन्त्री पद झुन्ड्याउनका लागि मात्र नराख्ने दुवै पार्टीका नेतृत्वबीच सहमति भएको पनि कांग्रेसका अर्का एक नेता बताउँछन्। कांग्रेसबाट नेतृत्व गर्दै गृह मन्त्रालय लिएर सरकारमा जानेमा प्रमुख सचेतकसमेत रहेका रमेश लेखकको सम्भावना बलियो छ। यतिबेला देउवा आफ्नो विश्वासपात्रको नेतृत्वमा सरकारमा मन्त्री पठाउन लागेका छन्। देउवा निकट स्रोतका अनुसार लेखककै नेतृत्वमा सरकारमा कांग्रेसका नेताहरू सहभागी हुँदै छन्। त्यसोत आकांक्षीका रूपमा उपप्रधानमन्त्री पाए भने सरकारको नेतृत्व गरेर पूर्वमहामन्त्री कृष्णप्रसाद सिटौला र पूर्वउपसभापति प्रकाशमान सिंह पनि जाने तयारीमा छन्। महामन्त्री गगन थापाले नेतृत्व गरेर सरकारमा जाने विषय पनि कांग्रेसभित्र उत्तिकै चर्चामा छ। यदि उनि आफू पछि हटे भने सांसद प्रदीप पौडेललाई मन्त्री बन्न बाटो खुल्ने छ। कांग्रेसमा संस्थापन समूहबाट डा आरजु राणा देउवा, रामहरि खतिवडा, कान्तिका सेजुवाल, उदयशमशेर जबरा, किशोरसिंह राठोर, शंकर भण्डारी, अजय चौरासिया, विनोद चौधरी र श्याम घिमिरे मन्त्रीका आकांक्षी छन्। शेखरगगन पक्षबाट भने जीवन परियार, चन्द्र भण्डारी, अर्जुन नरसिंह केसी, हृदयराम थानी, सरिता प्रसाईं, मुक्ताकुमारी यादव आकांक्षी छन्। डा शशांक कोइराला समूहबाट दीपक गिरी र दीपक खड्का आकांक्षी छन्। एमालेले सरकारको नेतृत्व गरेपछि कांग्रेसले ११ र एमालेले १० मन्त्रालय पाउने सहमति भएको छ। मन्त्रालय भागबन्डामा दुई दलबीच विवाद देखिँदैन। कांग्रेसका अर्का एक नेताका अनुसार गृह र परराष्ट्र कांग्रेसले लिने र अर्थ र सञ्चार एमालेले लिने सहमति भएको छ। अन्य मन्त्रालयका विषयमा भने शीर्ष नेताहरू छलफलमै जुटिरहेका छन्। एमाले अध्यक्ष केपी शर्मा ओलीले भने कांग्रेस र एमालेबीच मन्त्रालय पनि बाँडफाँटमा सहमति भई नसकेको बताएका छन्। बुधबार पार्टी सचिवालय बैठकमा बोल्दै अध्यक्ष ओलीले नेपाली कांग्रेससँग मन्त्रालय बाँडफाँटबारे अहिले कुनै छलफल नभएको प्रतिक्रिया दिएका छन्। सरकारमा हैसियतका आधारमा स्थान दिने भन्ने विषमा भने सहमति भइसकेको ओलीले बताए। मन्त्रालय बाँडफाँट भइसकेको छैन, यो पार्टीले यो मन्त्रालय, यो पार्टीले यो मन्त्रालय, कोको सरकारमा सामेल हुने, ककसको स्थिति केके हुने भन्ने टुंगिसकेको छैन, ओलीले भने, साधारणतः हैसियतको आधारमा सहभागी हुने हो। अहिलेलाई बराबरी हैसियतमा कांग्रेस र एमालेले सरकारमा व्यवहार गर्छन्।"
आर्थिक क्रियाकलाप झनै ठप्प,"काठमाडौं : लामो समयदेखि बजारमा माग बढ्न सकेको छैन। यसले आर्थिक क्रियाकलाप ठप्प सरह छ। यसलाई नेपाल राष्ट्र बैंकका प्रवक्ता डा गुणाकर भट्ट आर्थिक क्रियाकलाप अपेक्षित रूपमा विस्तार हुन नसकेको स्विकार गर्छन्। अपेक्षित रूपमा कर्जा विस्तार बढेको छैन। कर्जा वृद्धिदर राष्ट्र बैंकले राखेको लक्ष्यभन्दा निकै तल छ। कर्जा वृद्धिदर घटेको छ। यसले समग्र मुद्रास्फीति पनि कम भएको छ। चालु आवको जेठसम्ममा वार्षिक बिन्दुगत उपभोक्ता मुद्रास्फीति ४१७ प्रतिशत छ। यो समग्रमा वार्षिक सीमाभन्दा कम भए पनि गत आवको भन्दा बढी हो। गत आवमा यस्तो मुद्रास्फीति ६८३ प्रतिशत थियो। एकातर्फ कर्जा विस्तार न्यून हुनु र मूल्यवृद्धि पनि कम हुँदा आर्थिक क्रियाकलाप अपेक्षित रूपमा विस्तार नभएको डा भट्टले औंल्याए। अझै बैंक तथा वित्तीय संस्थाबाट निजी क्षेत्रमा प्रवाहित कर्जा २ खर्ब ४६ अर्ब ८० करोड रुपैयाँ (५१ प्रतिशत) ले मात्रै बढेको छ। वार्षिक बिन्दुगत आधारमा बैंक तथा वित्तीय संस्थाहरूबाट निजी क्षेत्रतर्प प्रवाहित कर्जा ५६ प्रतिशतले मात्रै बढेको छ। लामो समयदेखि बैंकिङ प्रणालीमा पर्याप्त लगानीयोग्य पुँजी हुँदा पनि कर्जा जान सकिरहेको छैन। यसको आशय कर्जाको माग कम भएको डा भट्टको तर्क छ। उनका अनुसार आर्थिक क्रियाकलाप सुस्त रहँदा मुद्रास्फीतिको समग्र दबाब कम भएको हो। क्रियाकलाप सुस्त रहँदा मुद्रास्फीति तल आउनु भनेको त्यसले आर्थिक क्रियाकलाप विस्तार हुन नसकेको भन्ने हो। यो ठूलो चुनौतीको रूपमा रहेको छ, प्रवक्ता डा भट्टले अन्नपूर्णसँग भने। तरकारी, गेडागुडी र चिनीको मूल्य अकासियो समग्रमा मूल्यवृद्धि लक्ष्यभन्दा कम देखिए पनि बजारमा तरकारी, गेडागुडी, दाल, चामल, पिठोको महँगी भने बढेको छ। पछिल्लो समय तरकारी १६०२, दाल तथा गेडागुडीको ११७६, खाद्य तथा खाद्यजन्य पदार्थको ७३२, चिनी तथा चिनीजन्य वस्तुको ६९८ प्रतिशत र गैरमदिराजन्य पेयपदार्थको ५९५ प्रतिशतले बढेको छ। तथ्यांकअनुसार खाद्यान्नको महँगी नियन्त्रणमा आएको छैन। तर गैरखाद्य मुद्रास्फीतिको दबाब कम छ। यो दबाब कम हुनु भनेको आर्थिक क्रियाकलाप जुन गतिमा बढ्नु पथ्र्यो त्यसअनुसार नबढेको संकेत भएको डा भट्टको भनाइ छ। बाह्य क्षेत्र सबल : रेमिट्यान्स सवा १३ खर्बले वृद्धिपछिल्लो समय आन्तरिक अर्थतन्त्र उठ्न नसके पनि बाह्य क्षेत्र भने सबल छ। चालु आवको ११ महिनासम्ममा रेमिट्यान्स १९३ प्रतिशतले वृद्धि भई १३ खर्ब २७ अर्ब ५१ करोड रुपैयाँ पुगेको छ। गत आव सोही अवधिमा विप्रेषण आप्रवाह २२७ प्रतिशतले बढेको थियो। अमेरिकी डलरमा विप्रेषण आप्रवाह १७३ प्रतिशतले वृद्धि भई ९ अर्ब ९८ करोड रुपैयाँ पुगेको छ। यस्तै, चालु खाता २ खर्ब ३९ करोड रुपैयाँले बचतमा रहेको छ। जबकि गत वर्ष ७९ अर्ब ५३ करोड रुपैयाँले घाटामा थियो। यस्तै, खुद प्रत्यक्ष वैदेशिक लगानी पनि ८ अर्ब १६ करोड रुपैयाँले धनात्मक छ। गत वर्ष ४ अर्ब ६५ करोड रुपैयाँले धनात्मक रहेको थियो। यता देशबाट बाहिरिनेभन्दा भित्रिने वैदेशिक मुद्रा बढ्दा शोधनान्तर स्थिति बचतमा छ। यस अवधिसम्म ४ खर्ब २५ अर्ब ६७ करोड रुपैयाँले शोधनान्तर बचतमा छ। जबकि गत वर्षको सोही अवधिमा २ खर्ब २४ अर्ब ९० करोडले बचतमा रहेको थियो। विदेशी विनिमय सञ्चिति बढ्यो विदेशी मुद्रा भित्रिने बढेसँगै मुलुकको कुल विदेशी विनिमय सञ्चिति पनि बढेको छ। गत असार मसान्तमा १५ खर्ब ३९ अर्ब ३६ करोड रुपैयाँबराबर रहेको कुल विदेशी विनिमय सञ्चिति २७८ प्रतिशतले वृद्धि भई २०८१ जेठ मसान्तमा १९ खर्ब ६७ अर्ब १९ करोड रुपैयाँ पुगेको छ। अमेरिकी डलरमा यस्तो सञ्चिति गत असार मसान्तमा ११ अर्ब ७१ करोड रहेकोमा २०८१ जेठ मसान्तमा २५७ प्रतिशतले वृद्धि भई १४ अर्ब ७२ करोड पुगेको छ। यसले गर्दा सञ्चिति पर्याप्तताको आकार पनि बढेको छ। आर्थिक वर्ष २०८००८१ को ११ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १५१ महिनाको वस्तु आयात र १२६ महिनाको वस्तु तथा सेवा आयात धान्न पर्याप्त रहने देखिन्छ। चुलिँदै वैदेशिक अध्ययन खर्च,अधिकांश युवा १२ कक्षा अध्ययनपछि बाहिरिने क्रमले मुलुकका स्नातक तहका कलेजहरू सञ्चालनमा चुनौती भएको गुनासो बढिरहेको छ। अर्कोतर्फ युवा जनशक्तिसँगै मासिक रूपमै वैदेशिक अध्ययनमा अर्बौं रुपैयाँ पनि पलायन भइरहेको छ। राष्ट्र बैंकको तथ्यांकअनुसार पछिल्लो एक महिनामा मात्रै वैदेशिक अध्ययनमा (शिक्षातर्फ) १३ अर्ब रुपैयाँ बाहिरिएको छ। अझ ११ महिनासम्म १ खर्ब १७ अर्ब रुपैयाँ नाघेको छ। यसअघिको १० महिनामा मात्रै १ खर्ब ४ अर्ब २५ करोड रुपैयाँ रकम बाहिरिएको छ। यससँगै देशभित्र घुम्न आउनेबाट हुने आम्दानीभन्दा विदेश घुम्न, उपचार गर्न र पढ्न जानेले गर्ने खर्चको आकार बढ्दा सेवा खाता घाटा चुलिएको राष्ट्र बैंकले जनाएको छ। विदेशमा पढ्न गएकाले पनि कुनै न कुनै रूपमा स्वदेशमा रेमिट्यान्स पठाउने भएकाले यसमा आत्तिनु नपर्ने डा भट्ट बताउँछन्। यससँगै ती युवा जनशक्ति पढ्नु भनेको मुलुकको सम्पत्ति हो। कतिपय स्वदेशमै दक्ष भएर फर्कन सक्छन्। विदेशमै काम गरे पनि स्वदेशकै सम्पत्तिको रूपमा काम गर्छन्, उनले भने। राष्ट्र बैंकका अनुसार चालु आर्थिक वर्षको जेठसम्ममा खुद सेवा आय ५८ अर्ब ६ करोड रुपैयाँले घाटामा छ। गत आवकोे सोही अवधिमा पनि खुद सेवा आय ७७ अर्ब १५ करोड रुपैयाँले घाटामा थियो। यद्यपि अहिले सेवा खाताअन्तर्गत भ्रमण आय ३३ प्रतिशतले वृद्धि भई ७६ अर्ब ५५ करोड रुपैयाँ पुगेको छ। गत आव यस्तो आय ५७ अर्ब ५५ करोड रुपैयाँ रहेको थियो। अझ सेवा खाताअन्तर्गत भ्रमण व्यय ३४७ प्रतिशतले वृद्धि भई १ खर्ब ७५ अर्ब १६ करोड रुपैयाँ पुग्दा यसमध्ये शिक्षातर्फको व्यय १ खर्ब १७ अर्ब १ करोड रुपैयाँ रहेको हो। गत वर्ष भ्रमण व्यय १ खर्ब ३० अर्ब रहेकोमा शिक्षातर्फको व्यय ८९ अर्ब १८ करोड रुपैयाँ थियो।"
सामाजिक सुरक्षा भत्ता लिन राष्ट्रिय परिचयपत्र लागू गर्ने सरकारको निर्णय स्थगित,काठमाडौं : सरकारले सामाजिक सुरक्षा भत्ता लिन राष्ट्रिय परिचयपत्र लागू गर्ने निर्णय तत्कालका लागि स्थगित गर्ने निर्णय गरेको छ। बाढी र पहिरोका कारण सामाजिक सुरक्षा भत्ता प्राप्त गर्ने नागरिकलाई राष्ट्रिय परिचयपत्र बनाउन असहज हुने भएकाले तत्कालका लागि लागू नगर्ने गरी पहल गर्न गृह मन्त्रालयलाई निर्देशन दिने निर्णय गरिएको सरकारका प्रवक्ता रेखा शर्माले जानकारी दिइन्।
नयाँ सरकार गठनको प्रक्रियामा गएपछि एमालेसँगको सहमति सार्वजनिक गर्छौं : महामन्त्री थापा,काठमाडौं : नेपाली कांग्रेसका महामन्त्री गगनकुमार थापाले नयाँ सरकार गठनको प्रक्रियामा गएपछि एमालेसँग भएको सहमति सार्वजनिक हुने बताएका छन्। बिहीबार विराटनगर विमानस्थलमा सञ्चारकर्मीसँग कुरा गर्दै थापाले सदनमा विश्वासको मतको प्रक्रिया सकेर नयाँ सरकार गठन हुने प्रक्रियामा गइसकेपछि मात्रै कांग्रेसएमालेबीच भएको सहमति सार्वजनिक हुने बताए। पार्टीका सबै सदस्यहरूलाई सहमतिका सबै बुँदाका बारेमा जानकारी गराइसकिएको भन्दै थापाले एमालेसँग भएको सहमतिको इमान्दारीताका साथ पालना हुने बताए। उनले महामन्त्रीको रूपमा काम गर्दा समयको दबाब रहेकाले आफू सरकारमा नजाने र महामन्त्रीकै रूपमा काम गर्ने पार्टी नेतृत्वलाई जानकारी गराएको बताए। त्यस्तै थापाले कुनै एक राजनीतिक पार्टीले चाहेरमात्र संविधान संशोधन नहुने भन्दै संविधान कार्यान्वयन गर्दै जाने क्रममा देखिएका त्रुटिलाई सच्याउन सबै राजनीतिक दलको साथ र समर्थन आवश्यक रहने स्पष्ट पारे। संघीय लोकतान्त्रिक गणतन्त्रात्मक व्यवस्थालाई असर नपर्ने गरी संविधानको पुनरावलोकन गरिने उनको भनाइ छ।
प्रधानमन्त्री दाहाललाई विश्वासको मत नदिने राप्रपाको निर्णय,काठमाडौं : राष्ट्रिय प्रजातन्त्र पार्टीले प्रधानमन्त्री पुष्पकमल दाहाललाई विश्वासको मत नदिने निर्णय गरेको छ। सिंहदरबारमा बिहीबार बसेको राप्रपा संसदीय दलको बैठकले दाहालको विश्वासको मतको विपक्षमा उभिने निर्णय गरेको राप्रपा प्रमुख सचेतक ज्ञानेन्द्र शाहीले जानकारी दिए। अहिले कांग्रेसएमालेको नयाँ गठवन्धनमा सामेल हुनेनहुने विषयमा भने कुनै निर्णय नगरेको उनले बताए। उनले नयाँ सरकार गठन भइसकेपछि र संविधान संशोधनमा विषयमा स्पष्ट धारणा आएपछि पार्टीभित्र छलफल गरेर आवश्यक निर्णय गर्ने बताए। उनले सरकारको नेतृत्व पटकपटक परिवर्तन हुँदा दलहरूले जनताको अवस्थामा बारेमा ध्यान दिन जरुरी रहेको जिकिर गरे।
प्रतिनिधिसभा बैठकमा मन्त्रीहरूको उपस्थिति शून्य भएपछि,काठमाडौं : प्रतिनिधिसभाको बैठक कार्यसूचीमा प्रवेश नै नगरी स्थगित गरिएको छ। बिहीबार बसेको बैठकमा सरकारका तर्फबाट कुनै पनि मन्त्री उपस्थित नभएपछि बैठक कार्यसूचीमा प्रवेश नै नगरी स्थगित गरिएको हो। बैठक सुरु हुनेवितिकै कांग्रेस सांसद रामहरि खतिवडाले बैठकमा सरकारका कुनै पनि मन्त्री उपस्थित नभएको अवस्थामा सदन चल्छ वा चल्दैन भन्दै सभामुखलाई प्रश्न गरेका थिए। संविधानअनुसार विश्वासको मत लिन्छु भन्ने प्रधानमन्त्रीले सदन चलेका बेला प्रधानमन्त्री वा मन्त्रीहरू उपस्थित हुनुपर्छ भन्ने हेक्का राख्नुपर्ने उनले बताए। त्यसलगतै सभामुख देवराज घिमिरेले प्रतिनिधिसभाको नियमावली अनुसार बैठकमा मन्त्रीको उपस्थिति अनिवार्य रहेको र बिहीबारको बैठकमा कुनै पनि मन्त्री उपस्थित नभएकाले कार्यसूचीमा रहेका सम्पूर्ण कार्यक्रमलाई हटाउँदै शुक्रबार ११ बजे बस्नेगरी बैठक स्थगित गरे। बिहीबार प्रतिनिधिसभाको बैठक बस्दै गर्दा मन्त्रीहरू भने सिंहदरबारमा मन्त्रिपरिषद्को बैठकमा सहभागी थिए।
प्रधानमन्त्रीलाई विश्वासको मत नदिने जनमत पार्टीको निर्णय,"काठमाडौं : जनमत पार्टीले प्रधानमन्त्री पुष्पकमल दाहाललाई विश्वासको मत नदिने भएको छ। पार्टीको बैठकले प्रधानमन्त्री दाहाललाई विश्वासको मत नदिने निर्णय गरेको सो पार्टीका प्रवक्ता डा शरदसिंह यादवले जानकारी दिए। प्रधानमन्त्री दाहालले भोलि प्रतिनिधिसभामा विश्वासको मत लिने कार्यसूची छ। जनमत पार्टीको प्रतिनिधिसभामा छ सांसद छन्। जनमतले नेपाली कांग्रेस र नेपाल कम्युनिष्ट पार्टी (एमाले)बीच भएको समझदारीअनुरुप नयाँ गठन हुने सरकारलाई समर्थन गनेृ समेत निर्णय पनि गरेको छ। 'प्रधानमन्त्री दाहाल नेतृत्वको सरकारलाई हामी (पार्टी) विश्वासको मत दिदैनौं। अब बन्ने नयाँ गठबन्धनलाई समर्थन गरेर जाने निर्णय भएको छ,' प्रवक्ता यादवले भने। उनले कांग्रेस र एमालेबीचको नयाँ गठबन्धनले मधेस प्रदेशमा जनमत पार्टीको नेतृत्वको सरकारलाई स्वीकार गरेकाले नयाँ बन्ने सङ्घीय सरकारको नेतृत्वलाई स्वीकार्ने निर्णय भएको बताए।"
राष्ट्रियसभा बैठक स्थगित गरिएपछि चार दलको आपत्ति,"काठमाडौं : राष्ट्रिय सभाको बैठक सूचना टाँस गरी आइतबारसम्मका लागि स्थगित गरिएको छ। बिहीबार बोलाइएको बैठक विशेष कारणवश बस्न नसक्ने भएकाले राष्ट्रिय सभाका अध्यक्ष नारायणप्रसाद दाहालले आइतबार १ बजेर १५ मिनेटमा बस्ने गरी समय तोक्नुभएको संघीय संसद् सचिवालयद्वारा जारी सूचनामा उल्लेख छ। बैठकमा आर्थिक विधेयक, राष्ट्र ऋण उठाउने विधेयक र भन्सार महसुल विधेयक पारित गर्ने कार्यसूची रहेको थियो। तर, बजेटसँग सम्बन्धित विधेयकमा संशोधन गर्ने विषयमा दलहरूबीच विवाद भएपछि बैठक प्रभावित भएको हो। यसैबीच राष्ट्रियसभाको बैठक स्थगित भएकोप्रति चार दलले आपत्ति जनाएका छन्। नेपाली कांग्रेस, एमालेसहित जनता समाजवादी पार्टी (जसपा) र लोकतान्त्रिक समाजवादी पार्टी (लोसपा)ले संयुक्त प्रेस विज्ञप्ति जारी गर्दै कार्यव्यवस्था परामर्श समितिको बैठकमा अधिकांश सदस्यको असहमतिको बाबजुद अचानक बैठक स्थगित भएको गरिएको भन्दै आपत्ति जनाएका हुन्। उनीहरूले अर्थमन्त्रीको गलत मनसायका कारण बजेट आश्रित विधेयकहरू पेस हुन नसकेको जनाएका छन्।"
"संविधान संशोधन कुनै पार्टीले मात्र चाहेर हुँदैन, त्रुटि सच्याउन सबैको साथ चाहिन्छ : महामन्त्री थापा","विराटनगर : नेपाली कांग्रेसका महामन्त्री गगनकुमार थापाले कुनै एक राजनीतिक पार्टीले चाहेर मात्र संविधान संशोधन नहुने बताएका छन्। विराटनगर विमानस्थलमा आज सञ्चारकर्मीसँग संक्षिप्त कुरा गर्दै महामन्त्री थापाले सङ्घीय लोकतान्त्रिक गणतन्त्रात्मक व्यवस्थालाई असर पर्ने गरी संविधान संशोधन नहुने बताएका हुन्। दश वर्षको अवधिमा संविधान कार्यान्वयन गर्दै जाने क्रममा देखिएका त्रुटिलाई सच्याउन सबै राजनीतिक दलको साथ र समर्थन आवश्यक पर्छ, उनले भने। महामन्त्री थापाले नेपाल कम्युनिष्ट पार्टी (एमाले) र नेपाली कांग्रेसका शीर्ष नेताबीच भएको सात बुँदे समझदारी पालना गरिने बताए। पहिलो चरणमा एमालेकै नेतृत्वमा सरकार बन्ने उनको भनाइ छ। महामन्त्री थापाले सात बुँदे समझदारीबारे पार्टीको कार्यसम्पादन समितिमा बृहत् छलफल भएको र यसलाई पार्टीले स्वीकार गरेको उल्लेख गर्दै लिखित समझदारीलाई कसैले पनि हलुका रुपमा लिन नहुने बताएको राससमा उल्लेख छ। नेपाली कांग्रेसका केन्द्रीय सदस्य डा शशांक कोइरालाले नेपाली कांग्रेस र नेकपा एमाले मिलेर राष्ट्रिय सरकार बने पनि प्रतिपक्ष कमजोर बन्न नहुने बताए। उनले प्रतिपक्ष कमजोर भए सत्तापक्ष निरङ्कुश बन्न सक्ने उल्लेख गर्दै संविधानको अक्षरसः पालना गर्दै त्रुटि सच्याउँदै जानुपर्ने बताए। संविधानको मूल मर्ममा कुनै संशोधन नहुने उनको भनाइ थियो।"
"उपेन्द्र यादवले गरे जसपा नेपालको केन्द्रीय कमिटी घोषणा, २१५ सदस्यमा कोको परे ? (नामसहित)","काठमाडौं : जनता समाजवादी पार्टी नेपालले २१५ सदस्यीय केन्द्रीय समिति घोषणा गरेको छ। पार्टीको महाधिवेशनले अध्यक्ष उपेन्द्र यादवलाई निर्विरोध चयन गरेको थियो। अध्यक्ष यादवलाई बाँकी पदाधिकारी र सदस्य टुंगो लगाउने जिम्मेवारी दिएकाले सोहीअनुसार आज २१५ सदस्यीय केन्द्रीय समिति घोषणा भएको जसपाका प्रचार विभाग प्रमुख पूर्ण बस्नेतले जानकारी दिए। अध्यक्ष यादवले ९ सदस्यीय कार्यकारिणी समिति समेत बनाएका छन्। पार्टीको विधानमा १५१ सदस्यीय समितिको व्यवस्था भएपनि यादवले २१५ सदस्यीय केन्द्रीय समिति घोषणा गरेका छन्। अध्यक्ष यादवले भनेका छन्,जनता समाजवादी पार्टी, नेपालको एकताको राष्ट्रिय महाधिवेशन २०८१ साल जेष्ठ २८, २९ र ३० गते जनकपुरधाममा सम्पन्न भयो । उक्त महाधिवेशनले जसपा, नेपालको विधान २०८० को (संशोधित) धारा १४१ (१) मा व्यवस्था भए बमोजिम राष्ट्रिय महाधिवेशनद्वारा महाधिवेशनबाट निर्वाचित केन्द्रीय समितिको अध्यक्षलाई केन्द्रीय समिति पदाधिकारी कार्यकारिणी सदस्य तथा केन्द्रीय निकायका पदाधिकारी र सदस्यहरूसमेतको मनोनयन गरी घोषणा गर्ने अधिकार प्रत्यायोजन गर्ने निर्णय गरिएको हुँदा सोही अधिकार र पार्टीको विधान २०८० को धारा ८७ (१) मा भएको व्यवस्था अनुसार समेत निर्णय गरी जनता समाजवादी पार्टी, नेपालको निम्न बमोजिम केन्द्रीय समिति गठन गरिएको छ । जसपा नेपालको महाधिवेशन अध्यक्षबाहेकका अन्य पदमा भने उम्मेदवारी परेको थियो। जसअनुसार १ सहअध्यक्ष पदका लागि ३ जना, ५ उपाध्यक्ष पदका लागि २३ जना, २ महासचिवका लागि ६ जना र ३ उपमहासचिवका लागि १३ जनाले उम्मेदवारी मनोनयन दर्ता गरेका थिए। ७ सचिव पदका लागि ३४ जना र १ कोषाध्यक्षका लागि ३ जनाको उम्मेदवारी परेको थियो। निर्वाचन प्रक्रिया स्थगित गरी जसपा नेपालले महाधिवेशन हलबाट समिति टुंगो लगाउने जिम्मेवारी अध्यक्ष यादवलाई दिएको थियो। कोको भए केन्द्रीय सदस्य ?"
राष्ट्रियसभाको बैठक स्थगित,"काठमाडौं : राष्ट्रियसभाको बैठक स्थगित भएको छ। बैठक स्थगित भएको जानकारी सूचना टाँसेर दिइएको हो। बिहीबार १:१५ बजेका लागि तय भएको सभाको बैठक विशेष कारणले स्थगित भएको संघीय संसद् सचिवालयले जानकारी दिएको छ। अर्को बैठक आइतबार १:१५ बजे बस्ने संसद् सचिवालयका महासचिव पद्यप्रसाद पाण्डेयद्वारा जारी सूचनामा उल्लेख छ। आजको बैठकमा बजेट आश्रित तीन विधेयक पारित गर्न अर्थमन्त्री वर्षमान पुनले प्रस्ताव प्रस्तुत गर्ने कार्यसूची थियो। प्रतिनिधिसभाबाट पारित भई सन्देशसहित प्राप्त आर्थिक विधेयक, २०८१, राष्ट्र ऋण उठाउने विधेयक, २०८१ र भन्सार महसुल विधेयक, २०८१ लाई राष्ट्रियसभाबाट पारित गर्ने कार्यसूची नयाँ सरकार गठन गर्न दुई प्रमुख दलबीच समझदारी भएसँगै प्रभावित भएको हो। संस्कृति, पर्यटन तथा नागरिक उडड्यनमन्त्री हितबहादुर तामाङले अभिलेख संरक्षण (पहिलो संशोधन) विधेयक, २०७७ सम्बन्धमा प्रतिनिधिसभाबाट भएको संशोधनलाई सहमति गरियोस् भन्ने प्रस्ताव प्रस्तुत गर्ने कार्यसूची थियो।"
एकीकृत समाजवादीले प्रधानमन्त्रीलाई विश्वासको मत दिने,काठमाडौं : नेकपा एकीकृत समाजवादीले प्रधानमन्त्री पुष्पकमल दाहाललाई विश्वासको मत दिने निर्णय गरेको छ। संसद भवन बानेश्वरमा बिहीबार बसेको नेकपा एकीकृत समाजवादी संसदीय दलको बैठकले शुक्रबार संसदमा प्रधानमन्त्री दाहालको विश्वासको मतको प्रस्तावका पक्षमा मतदान गर्ने निर्णय गरेको हो। बैठकले दाहादको पक्षमा विश्वासको मत दिन ह्वीप जारी गर्ने निर्णय गरेको नेकपा एकीकृत समाजवादीका सांसद राजेन्द्र पाण्डले जानकारी दिए। एकीकृत समाजवादीले अब बन्ने नयाँ गठबन्धनलाई समर्थन नगर्ने निर्णय पनि गरेको छ।
सीता दाहालको स्मरणमा बालुवाटारमा श्रद्धाञ्जली कार्यक्रम,"काठमाडौं : प्रधानमन्त्री एवं नेकपा माओवादी केन्द्रका अध्यक्ष पुष्पकमल दाहाल प्रचण्ड की पत्नी सीता दाहालको प्रथम स्मृति दिवसमा श्रद्धाञ्जली कार्यक्रम आयोजना गरिएको छ । प्रधानमन्त्री निवास बालुवाटारमा बिहीबार आयोजित कार्यक्रममा प्रधानन्त्री प्रचण्डसहित उनका परिवारका सदस्यहरूले दाहालको तस्बिरमा पुष्पगुच्छा एवं माल्यार्पण गरेका थिए। श्रद्धाञ्जली कार्यक्रममा नेकपा माओवादी केन्द्रका उपाध्यक्ष एवं उपप्रधानमन्त्री नारायणकाजी श्रेष्ठ,अर्थमन्त्री वर्षमान पुनलगायत पार्टीका नेता तथा कार्यकर्ताहरू उपस्थित थिए। सीताको स्मरण गर्दै पार्टी उपाध्यक्ष श्रेष्ठले जनयुद्धबाट प्राप्त उपलब्धीको रक्षा गर्ने र जनताको सेवामा समर्पित हुने प्रतिबद्धता व्यक्त गरे। सीता परिवर्तनका योद्धाका रूपमा सधैं स्मरणमा रहने बताउँदै उपाध्यक्ष श्रेष्ठले पार्टीलाई थप एकताबद्ध बनाएर अगाडि बढ्नुपर्नेमा जोड दिए। कार्यक्रममा प्रधानमन्त्री प्रचण्डले स्मृतिमा सीता दाहालपुस्तक विमोचन गरेका थिए।"
"कांग्रेसले प्रधानमन्त्री प्रचण्डलाई विश्वासको मत नदिने, सांसदलाई बैठकमा अनिवार्य उपस्थित हुन ह्विप जारी","काठमाडौं : नेपाली कांग्रेसले शुक्रबार बस्ने प्रतिनिधिसभा बैठकमा अनिवार्य उपस्थित हुन निर्देशन जारी गरेको छ। शुक्रबार प्रधानमन्त्री पुष्पकमल दाहाल प्रचण्डले विश्वासको मतको प्रस्ताव राख्ने कार्यसूची भएकाले कांग्रेसले आफ्ना सांसदहरूलाई अनिवार्य उपस्थित भएर विपक्षमा मतदान गर्न ह्विप जारी गरेको प्रमुख सचेतक रमेश लेखकले जानकारी दिए। असार २८ गते बिहान ११ बजे बस्ने प्रतिनिधि सभा बैठकमा कांग्रेसका सदस्यहरुलाई अनिवार्य उपस्थित हुन,तटस्थ नरहन र प्रधानमन्त्री पुष्पकमल दाहाल प्रचण्डले आफूमाथि प्रतिनिधि सभाको विश्वास छ भन्ने प्रस्तावको विपक्षमा मतदान गर्न यो निर्देशन (ह्विप) जारी गरिन्छ, कांग्रेस संसदीय दलका प्रमुख सचेतक लेखकले जारी गरेको विज्ञप्तिमा उल्लेख छ। असार १७ गते संसदका दुई ठूला दल नेपाली कांग्रेस र नेकपा एमालेबीच गठबन्धनसहित नयाँ सत्तासमीकरण बनाउने सहमति भएसँगै नेकपा माओवादी केन्द्रका अध्यक्ष प्रचण्ड नेतृत्वको सरकार अल्पमतमा परेको छ। नेपाल एमालेले शुक्रबार बस्ने प्रतिनिधिसभा बैठकमा अनिवार्य उपस्थित हुन र विपक्षमा मतदान गर्न ह्विप जारी गरिसकेको छ। प्रचण्डलाई सरकारबाट हटाएर दुई दलको सहमतिअनुसार एमाले अध्यक्ष केपी शर्मा ओलीको नेतृत्वमा नयाँ सरकार गठनको प्रक्रिया अगाडि बढाउने तयारी छ। सत्तामा रहेका नेकपा एमाले र अशोक राई नेतृत्वको जसपा, नागरिक उन्मुक्तिले प्रचण्ड सरकारलाई दिएको समर्थन फिर्ता लिएपछि सत्ता संकटमा परेका प्रधानमन्त्री प्रचण्डले शुक्रबार संसदबाट विश्वासको मत लिँदैछन्। तर,प्रचण्डले विश्वासको मत पाउने सम्भावना छैन। हाल २७५ सदस्यीय प्रतिनिधिसभामा बहुमतका लागि १३८ सिट आवश्यक पर्छ। अहिले सबैभन्दा ठूलो दल नेपाली कांग्रेस ८८ र दोस्रो ठूलो दल नेकपा एमाले ७९ जना सांसद छन्। यी दुवैलाई जोड्दा पनि बहुमत पुग्ने अर्थात् १६७ सिट पुग्ने अवस्था छ। एमालेकांग्रेसको नयाँ गठबन्धनलाई राप्रपा,जसपा, जसपा नेपाल,नागरिक उन्मुक्ति, लोसपाको समर्थन रहेको छ। हालसम्म प्रचण्ड सरकारको पक्षमा माओवादी केन्द्र, नेकपा एस र राष्ट्रिय स्वतन्त्र पार्टी रहेको छ।"
सत्य निरुपण र बेपत्ता आयोगको म्याद एक वर्ष थप्ने सरकारको निर्णय,काठमाडौं : सरकारले बेपत्ता पारिएका व्यक्तिको छानबिन आयोग र सत्यनिरुपण तथा मेलमिलाप आयोगको कार्य अवधि एक वर्ष थप गर्ने निर्णय गरेको छ। सिंहदरबारमा बिहीबार बसेको मन्त्रिपरिषद् बैठकले उक्त आयोगको कार्यअवधि २०८२ साल असार मसान्तसम्म थप गर्न बाधा अड्काउ फुकाउ पूरक आदेश जारी गरी सूचना राजपत्रमा प्रकाशित गर्ने निर्णय गरेको हो। बैठकले सामाजिक सुरक्षा भत्ता लिन राष्ट्रिय परिचयपत्र लागू गर्ने निर्णय तत्कालका लागि स्थगन गर्ने निर्णय गरेको छ। मुलुकको विभिन्न स्थानमा भएको बाढी र पहिरोका कारण सामाजिक सुरक्षा भत्ता प्राप्त गर्ने नागरिकलाई राष्ट्रिय परिचयपत्र बनाउन असहज हुने भएकाले तत्कालका लागि लागू नगर्ने गरी पहल गर्न गृह मन्त्रालयलाई निर्देशन दिने निर्णय गरिएको सरकारका प्रवक्ता रेखा शर्माले जानकारी दिइन्। बैठकले स्थानीय तह राजस्व व्यवस्थापन प्रणाली सञ्चालन निर्देशिका २०८१ स्वीकृत गर्ने निर्णय गरेको छ भने सरकारी कोषको नगद व्यवस्थापन कार्यविधि २०८१ स्वीकृत गर्ने निर्णय गरेको प्रवक्ता शर्माले बताइन्। बैठकले फौजदारी न्याय प्रशासन सुधार अध्ययन प्रतिवेदन २०८१ सार्वजनिक गर्ने र प्रतिवेदनमा आएका सुझाव कार्यान्वयन प्रक्रिया अघि बढाउन कानुन मन्त्रालयमा पठाउने निर्णय पनि गरेको उनले जानकारी दिइन्।
दूध उत्पादक कृषकका लागि आएको अनुदान फिर्ता,"बेनी : म्याग्दीका दूध उत्पादन गर्ने कृषकहरूलाई प्रोत्साहन गर्न गण्डकी प्रदेश सरकारले पठाएको अनुदान फिर्ता भएको छ। भेटेरिनरी अस्पताल तथा पशु सेवा विज्ञ केन्द्र म्याग्दीले कृषकहरूलाई अनुदान वितरण नगरी बजेट फ्रिज गरेको हो। दूध उत्पादन गर्ने कृषकहरूलाई सहकारी संस्था मार्फत प्रति लिटर २ रुपैयाँ ५० पैसाका दरले अनुदान उपलब्ध गराउन केन्द्रलाई चालू आर्थिक वर्ष २०८०८१ का लागि २४ लाख रुपैयाँ बजेट आएको थियो। सो कार्यक्रमका लागि दोनान, बास्कुना, शुभकामना कृषि र सिमलचौर बिउ बिजन कृषि सहकारी संस्थाले आवेदन पेश गरेका थिए। शुभकामना कृषि सहकारी संस्थामा आवद्ध कृषकहरूले मात्र २ लाख १ हजार ५०० रुपैयाँ अनुदान पाएका छन्। २१ लाख ९८ हजार ५०० रुपैयाँ अनुदान फिर्ता भएको हो। बेनी नगरपालिका७ कुरिलाखर्कमा रहेको ढुंगाना कृषि तथा पशुपक्षी फार्मका सञ्चालक सुरेश ढुङ्गानाले कार्यविधि अनुसार प्रक्रिया पुरा गरेर तोकिएको सबै कागजात पेश गरे पनि कार्यालयका केही कर्मचारीले पूर्वाग्रह र बदनियतपूर्ण ढंगले कृषकहरूलाई अनुदानबाट बञ्चित गराएका गुनासो गरे। हरेक चौमासिकमा वितरण गर्नुपर्ने अनुदान कर्मचारी अभावको बाहना बनाएर एकै किस्तामा आर्थिक वर्षको अन्तिममा भुक्तानी गर्ने प्रतिवद्धता जनाएका भेटेरिनरी कार्यालयका कर्मचारीको पूर्वाग्रही व्यवहार, व्यक्तिगत र व्यावसायिक स्वार्थ पुरा नगरेका कारण नियतबस फिर्ता गरिएको छ, उनले भने असार २४ गते साँझसम्म भुक्तानी आउँछ ढुक्क हुनुस् भनेका कार्यालय प्रमुख र सम्बन्धित कार्यक्रम हेर्ने कर्मचारीले बजेट फिर्ता पठाएर कृषकलाई हिस्स पारेका छन्। बेनी बजारमा दैनिक १ हजार ५०० लिटर दूध आपूर्ति गर्ने ढुंगाना लगायत १८ जना कृषकहरूले दोभान कृषि सहकारी संस्था मार्फत अनुदानका लागि आवेदन पेश गरेका थिए। दैनिक २००२०० लिटर भन्दा बढी दूध निकासी गर्ने बास्कुनाका कृषकहरूले बास्कुना र तातोपानी, बरंजा क्षेत्रका कृषकहरूले सिमलचौर कृषि सहकारी मार्फत आवेदन दिएका थिए। बेनपा७ का अर्का कृषक कृष्णप्रसाद शर्माले विगतका वर्षमा सहज हिसाबले अनुदान पाए पनि यसपालि कर्मचारीहरूले असहयोग गरेको गुनासो गरे। यसअघिका वर्षमा हामीले जुन कागजात पेश र प्रक्रिया पुरा गरेर अनुदान पाएका थियौ यसपालि पनि सोही अनुसार कार्यालयले मागेका सबै कागजात पेश गरेका हौं, उनले भने भेटेरिनरी कर्मचारीहरूले अनुदानको आश देखाएर कृषकलाई झुलाउने, दुःख दिने र निराश बनाई विदेशिन बाध्य हुने वातावरण बनाए। कृषक शर्माले पशुमा पूर्ण खोप लगाउने अभियानका क्रममा पनि कार्यालयले खोपकर्ता नपठाएपछि बेनी नगरपालिका मार्फत गुनासो गरेपछि गाई भैँसीलाई खोप लगाइदिएका बताए। केन्द्रका प्रमुख डा भरत रेग्मीले कार्यालयका योजना प्रमुख सुवास रेग्मी नेतृत्वको समितिलाई देखाएर जिम्मेवारीबाट पन्छिन खोजे। योजना शाखाका प्रमुख, लेखा प्रमुख र एक जना प्राविधिक रहेको समितिले गरेको सिफारिस अनुसार सहकारी संस्था छनौट र अनुदान वितरण भएको हो, उनले भने जुन सहकारीले कार्यविधि र मापदण्ड पालना गरेको छ उसमा आवद्ध कृषकले अनुदान पाए। कार्यविधि अनुसार नभएका कारण अनुदान नपाएका हुन्। केन्द्रका योजना शाखा प्रमुख सुभाष रेग्मीले शुभकामना कृषि सहकारी संस्थाले मात्र कृषकहरूबाट दूध संकलन गरेर बजारमा पठाउने र सहकारीको खाताबाट कृषकलाई रकम भुक्तानी गरेको पाइएकाले उसलाई मात्र अनुदान दिएको बताए। विगतमा के भयो त्यो सिफारिस गर्नेले जान्ने विषय हो, उनले भने यसपालि कार्यविधिमा जे छ सोही अनुसार अनुदान दिएका हौं। कृषक भुवन आचार्यले केन्द्रका प्रमुख र योजना शाखा प्रमुख रेग्मीद्वयको भनाइको खण्डन गर्दै बदनियत राखेर कृषकलाई असहयोग, निरुत्साहित र नियतबस राज्यले दिएको सुविधाबाट बञ्चित गराएको गुनासो गरे। कृषकहरूले केन्द्र विरुद्ध आन्दोलन र बदमासीको विषयमा छानविनको माग गर्दै आन्दोलन गर्ने बताएका छन्।"
खोल्सीमा पुरुष मृत फेला,विराटनगर : मोरङको रतुवामाई नगरपालिका१० स्थित कट्नु खोल्सीमा एक जना पुरुष मृत फेला परेका छन्। पानी बगिरहेको खोल्सीमा सुनवर्षी नगरपालिका९ डाइनियाका ४५ वर्षीय बौका ऋषिदेवको शव फेला परेको हो। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार बिहीबार बिहान ७ बजेतिर शव देखेर स्थानीयले प्रहरीलाई खबर गरेका थिए। पानीमा घोप्टो परेको अवस्थामा मृत फेला परेका ऋषिदेवको शव आफन्तले चिनेका हुन्। उनी कहिलेदेखि सम्पर्कविहीन बनेका थिए भन्ने खुलेको छैन। घरमा उनी एक्लै बस्दै आएको प्रहरीले जनाएको छ। डीएसपी बस्नेतका अनुसार तत्काल हेर्दा घटना शंकास्पद देखिएको छैन। खोल्सीको पानीमै डुबेर उनको मृत्यु भएको हुनसक्ने प्रहरीको अनुमान छ। शवलाई पोस्टमार्टमका लागि विराटनगरको कोशी अस्पताल ल्याएर घटनाको अनुसन्धान सुरु गरिएको बस्नेतले बताए।
मधेस प्रदेशमा रासायनिक मलको अभाव नहुने,"पर्सा : मधेश प्रदेशमा यसवर्ष रासायनिक मलको अभाव नहुने भएको छ। रासायनिक मल वितरण गर्दै आएका साल्ट ट्रेडिङ कर्पोरेसन लिमिटेड र कृषि सामग्री कम्पनी लिमिटेडले कम्पनीसंग यथेष्ट मल मौज्दात रहेका जनाउँदै मलको अभाव नहुने दाबी गरेका हुन्। रासायनिक मल कृषि सामग्री कम्पनी लिमिटेडले ७० प्रतिशत र साल्ट ट्रेडिङले ३० प्रतिशत आयात गरेर अनुदानबापत कम मूल्यमा किसानलाई मल उपलब्ध गराउँदै आइरहेका छन्। पछिल्लो समय कृषि सामग्री र साल्ट ट्रेडिङले रासायनिक मलखादलाई खेतीयोग्य जमिनको क्षेत्रफल,विगत आवको मलको खपतको अभिलेख र बाली सघनताको आधारमा स्थानीय तहअनुसारको कोटाअनुसार रासायनिक मलको बाँडफाँट गर्दै आइरहेका छन्। साल्ट ट्रेडिङ कर्पोरेसन लिमिटेड प्रादेशिक कार्यालय प्रमुख आमोज लामिछानेले विगतको यस वर्ष रासायनिक मलको समस्या नहुने दाबी गरे। गत आवमा भन्दा चालु आवमा आठ हजार आठ सय ४५ दशमलव १५ मेट्रिक टन धेरै मल वितरण भइसकेको छ। त्यसैले पनि विगतको वर्षमा जस्तै यो वर्ष रासायनिक मलको समस्या नहुने अपेक्षा गरेका छौँ, उनले भने। कार्यालयले २०८१ असार २४ गतेसम्मको अवधिमा कार्यालयले मधेस प्रदेशमा युरिया, डिएपी र पोटास गरी कूल ५२ हजार छ सय ५२ दशमलव ३५ मेट्रिक टन रासायनिक मल मधेस प्रदेशका आठ जिल्लामा वितरण गरिसकेको छ। यसमा युरिया मलको हिस्सा २७ हजार छ सय १४ दशमलव २५ मेट्रिक टन, डिएपी मलको हिस्सा २३ हजार छ सय ८७ दशमलव ७० मेट्रिक टन र पोटास मलको हिस्सा भने १३ सय ६१ दशमलव ४० मेट्रिक टन रहेको छ। गत आवमा प्रादेशिक कार्यालयले तीनै थरिका मल ४३ हजार आठ सय ७ दशमलव २० मेट्रिक टन वितरण गरेका थियो। यसमा युरियामल ३१ हजार पाँच सय ८३ दशमलव ५५ मेट्रिक टन, डिएपी मल १२ हजार दुई सय एक दशमलव ३० मेट्रिक टन र पोटास मल २२ दशमलव ३५ मेट्रिक टन वितरण गरिएको थियो। कार्यालयले मधेस प्रदेशका एक हजार दुई सय ७० वडामा एक हजार २९ डिलरमार्फत मल उपलब्ध गराउँदै आइरहेको छ। साल्ट ट्रेडिङले देशभरिका लागि खरिद गर्ने कूल मलमध्ये मधेस प्रदेशका लागि २६ दशमलव ५० प्रतिशत मल वितरण गर्ने गरिन्छ। त्यस्तै कोशी प्रदेशका लागि २१ दशमलव ५ प्रतिशत, लुम्बिनी प्रदेशका लागि २० दशमलव ६ प्रतिशत, बागमती प्रदेशका लागि १४ दशमलव ८० प्रतिशत र सुदूरपश्चिम प्रदेशका लागि ९ दशमलव ७० प्रतिशतको कोटा निर्धारण गरेको छ। त्यस्तै कर्णाली प्रदेशको लागि दुई प्रतिशत कोटा तोकिएको छ। यसैगरी कृषि सामग्री कम्पनी लिमिटेड प्रादेशिक कार्यालय वीरगञ्जका कायममूकायम (कामु) प्रमुख दुर्गाप्रसाद पाण्डेयले गत आर्थिक वर्षको तुलनामा चालु आवमा मलको आयातमा वृद्धि भएकाले पनि मधेस प्रदेशमा रासायनिक मलको समस्या नहुने दाबी गरेका छन्। कार्यालयले गत आवको तुलनामा चालु आवमा आठ हजार छ सय ४५ मेट्रिक टन रासायनिक मल धेरै प्राप्त गरेको छ, उनले भने, अन्य वर्षमा जस्तो यो वर्ष मलको चर्को अभाव नहोला कि भन्ने लागिरहेको छ। कार्यालयले चालु आवको असार ११ गतेसम्मको अवधिमा युरिया, डिएपी र पोटास गरी कूल ९५ हजार दुई सय तीन दशमलव ४० मेट्रिक टन रासायनिक मल प्राप्त गरिसकेको छ। जसमा युरिया मल ६० हजार छ सय ८२ दशमलव २५ मेट्रिक टन, डिएपी मल भने २८ हजार नौ सय ६३ दशमलव ४० मेट्रिक टन र पोटास मल भने पाँच हजार पाँच सय ५७ दशमलव ७५ मेट्रिक टन रहेको छ। कार्यालयले चालु आवमा प्राप्त भएको मलमध्ये हालसम्म ८४ हजार चार सय २७ दशमलव ५० मेट्रिक टन मल मधेस प्रदेशसहितका अन्य जिल्लामा पठाइसकेको छ। प्रादेशिक कार्यालय वीरगञ्जले मधेस प्रदेशका छ जिल्लामा पर्सा, बारा, रौतहट, महोत्तरी, धनुषा, सर्लाही जिल्लामा मल उपलब्ध गराउने गर्छ। तर, तराईका सिरहा र सप्तरी जिल्लामा भने कोशी प्रदेश कार्यालय मातहतको कार्यालयबाट वितरण गर्ने गरिन्छ। सो कार्यालयले आव २०७९८० मा युरिया, डिएपी र पोटास गरी ८६ हजार पाँच सय ५८ दशमलव ७५ मेट्रिक टन रासायनिक मल प्राप्त गरेको थियो। यसमा युरिया मलको हिस्सा ५५ हजार दुई सय ९७ दशमलव ६०० मेट्रिक टन, डिएपी मलको हिस्सा ३० हजार सात सय ६१ दशमलव १५ मेट्रिक टन र पोटास मलको हिस्सा पाँच सय मेट्रिन टन रहेको थियो। कार्यालयले गत आवमा प्राप्त भएकोमध्ये ७२ हजार आठ सय २६ मेट्रिक टन मल आफ्नो मातहतका १७ जिल्लामा पठाएको थियो। सो कार्यालयले मधेश प्रदेशको अलावा बागमती प्रदेशका सात जिल्लामा पनि रासायनिक मल उपलब्ध गराउँदै आइरहेको छ। जसमा सिन्धुली, काभ्रेपञ्लाचोक, नुवाकोट, धादिङ, मकवानपुर, चितवन, काठमाडौंलगायतका जिल्लामा पठाउने गर्छ। त्यस्तै गण्डकी प्रदेशका पर्वत, कास्की, तनहुँ र गोरखा जिल्लामा पठाउने गर्छ। कार्यालयमा अहिले थप प्राप्त भइरहेको युरिया ११ हजार आठ सय मेट्रिक टन र डिएपी नौ हजार पाँच सय मेट्रिक टन रहेको छ। अनुदानको मलको कोटा बढाउनुपर्छ : किसान महासंघ नेपाल किसान महासंघ पर्साका पूर्वअध्यक्ष असर्फी साह समग्रमा मधेस प्रदेशमा रासायनिक मलको अभाव भने कायमै रहेको गुनासो गरे। सरकारी निकायले पर्याप्त मात्र उपलब्ध गराएको दाबी गरे पनि कृषकले भने अहिले पनि मल अभावको समस्या खेपिरहेका छन्, उनले भने, सरकारी निकायले कोटा निर्धारण गरेर उपलब्ध गराउँदै आइरहेका छन्। तर, कृषकले भने पारदर्शी ढंगले मल भने प्राप्त गर्न सकिरहेका छैनन्। उनले धान रोपाइँ गर्नका लागि किसानले मागका आधारमा मल पनि पाउन नसकेको दाबी गरे। पर्साको पटेवा सुगौली गाउँपालिकाका उपाध्यक्ष ममता महतो पनि सरकारले किसानको मागअनुसारको मल उपलब्ध गराउन माग गरे। सरकारी अनुदानको मलले ५० प्रतिशत मात्रै थेग्ने गर्छ, उनले भने, अन्य मल किसान आफैँले जुगाड गर्नुपर्ने हुन्छ। कामु प्रमुख पाण्डेयले मलको आयात कम र कृषकले धेरै मलखाद प्रयोग गर्ने भएकाले पनि मलको समस्या हुने गरेको बताए। सरकारले प्रति कट्ठा तीन किलोग्राम मल प्रयोग गर्नुपर्ने मापदण्ड तोकेको छ। तर, कृषकले प्रति कट्ठा छ किलोग्रामभन्दा धेरै मल प्रयोग गर्नाले पनि अभाव हुने गरेको हो, उनले भने।"
"बाटोमा हिँडिरहेकालाई कुकुरले टोक्यो, वृद्धवृद्धासहित ९ जना घाइते","विराटनगर : मोरङको बेलबारी नगरपालिका१ र ३ मा बाटो हिँडिरहेकालाई कुकुरले टोकेको छ। छाडा एवं बेवारिसे कुकुरले टोकेर वृद्धवृद्धासहित ९ जना घाइते भएका छन्। घाइते हुनेमध्ये ५ जना वृद्धवृद्धा छन्। बेलबारी नगरपालिकाका प्रवक्ता टेकबहादुर राईका अनुसार बिहीबार बिहान ९ः३० बजेतिर हिँडिरहेका बेला कुकुरले लखेटीलखेटी टोकेको हो। कुकुरले टोकेर बेलबारी३ का ८५ वर्षीय पदमबहादुर घिसिङ, उनकी श्रीमती ८० वर्षीया सावित्री घिसिङ, ८५ वर्षीया धनमाया मगर र ६२ वर्षीय दिलबहादुर गुरुङ घाइते भएका छन्। त्यस्तै, घाइते हुने अन्यमा बेलबारी१ का ७१ वर्षीय तुलसीप्रसाद दाहाल, ५३ वर्षीय तिलकबहादुर श्रेष्ठ, ४५ वर्षीय फिबुनन्द लावती, ३४ वर्षीय हरिचन्द्र कार्की र ३३ वर्षीय मिलन राई रहेका छन्। वृद्धवृद्धामध्ये पदमबहादुरको मुख, सावित्रीको दाहिने हात र तीघ्रा, धनमायाको दाहिने नाडी तथा तुलसी र दिलबहादुरको मुखमा गहिरो चोट लागेको छ। अन्य घाइतेको शरीरका विभिन्न भागमा चोट छ। सबैलाई उपचारका लागि विराटनगरको कोशी अस्पतालमा भर्ना गरिएको र अवस्था खतरामुक्त रहेको प्रवक्ता राईले बताए। उनका अनुसार कुकुरलाई स्थानीयले नियन्त्रणमा लिएर मारिदिएका छन्। बेलबारी१ र ३ सिमानामा पर्छ। सबै जनालाई एउटै कुकुरले टोकेको राईले बताए। कुकुरधनीको पहिचान नभएको तथा छाडा एवं बेवारिसे कुकुरले एक्कासि टोक्दा गाउँ नै आतंकित भएको उनको भनाइ छ। मान्छेलाई पालैपालो टोकेलगत्तै त्यो कुकुरले गाउँका अन्य ४ वटा घरपालुवा कुकुरलाई समेत टोकेको पाइएको छ, राईले भने, मानिस तथा कुकुरलाई जथाभावी टोक्दै हिँडेको कुकुर बहुलाएको हुनसक्छ। उनका अनुसार बेवारिसे कुकुरले टोकेका गाउँका अन्य कुकुरको व्यवस्थापनका लागि नगरप्रहरीसहितको टोली परिचालन गरिएको थियो। नगरपालिकाका पशु विकास अधिकृत बाबुराम बस्नेतका अनुसार नगरपालिकाबाट खटिएको टोलीले सबै कुकुरलाई नियन्त्रणमा लिएर रेबिजविरुद्धको भ्याक्सिन लगाइसकेको छ। छाडा कुकुरले टोकेका अन्य कुकुरलाई २८ दिनभित्रमा ५ वटा सुई लगाइसक्नुपर्छ। त्यो अवधिभर बाँधेर निगरानीमा राख्नका लागि सम्बन्धित धनीलाई सुझाव दिएका छौँ, बस्नेतले भने। उनका अनुसार छाडा एवं बेवारिसे कुकुरको आतंक एक्कासि बढेका कारण नगरपालिकाले कुकुर व्यवस्थापनको काम सुरु गरेको छ। कुकुरले कसैलाई टोकेमा नगरपालिकाले एन्टिरेबिज भ्याक्सिन निःशुल्क उपलब्ध गराउने भएकाले तत्काल सम्पर्कमा आउन बस्नेतले सबैमा आह्वान गरेका छन्।"
"नक्कली शैक्षिक प्रमाणपत्र मुद्दामा गीता सोडारी दोषी ठहर, ६ महिना कैद सजाय","धनगढी : गीता सोडारी भ्रष्टाचार मुद्दामा दोषी ठहर भएकी छन्। नक्कली शैक्षिक प्रमाण पत्र पेश गरेर शिक्षकको जागिर खाएको दाबीसहित उनीविरुद्ध उजुरी परेको थियो। अख्तियारले २०७९ सालको असोज ७ गते गीताविरुद्ध विषेश अदालतमा मुद्दा दर्ता गरेको थियो। विशेष अदालतका अध्यक्ष टेकनारायण कुँवर, रामबहादुर थापा र रितेन्द्र थापाको इजलासले बिहीबार सोडारीलाई दोषी ठहर गर्दै ६ महिना कैद र १० हजार जरिवानाको फैसला गरेको छ। विषेश अदालतका प्रवक्ता धन बहादुर कार्कीले गीता सोडारी दोषी ठहर भएको र उनलाई ६ महिना कैद र १० हजार जरिवाना गरिएको बताए। गीताविरुद्ध विषेश अदालतमा दर्ता भएको मुद्दामा कैद र जरिवाना माग दाबी गरिएको थियो। भ्रष्टाचार निवारण ऐन, २०५९ को दफा १६ को उपदफा (१) मा परिभाषित झुट्टा प्रमाणपत्र पेश गरी भष्टाचारको कसुर गरेको देखिँदा निज शिक्षक गीता सोडारीलाई भ्रष्टाचार निवारण ऐन, २०५९ को दफा १६ को उपदफा (१) बमोजिम कैद सजाय र जरिवाना हुन मागदाबी गरिएको थियो। यस दफामा ६ महिनादेखि १ वर्ष कैद र १० हजार देखि २० हजारसम्म जरिवाना को ब्यवस्था छ। नक्कली शैक्षिक प्रमाणपत्रका आधारमा शिक्षकको जागिर खाएको भन्ने अख्तियार दुरुपयोग अनुसन्धान आयोगले दायर गरेको मुद्दामा बिशेष अदालतले उनलाई बिहीबार दोषी ठहर गरेको हो। गीता धनगढी९ स्थित शिव माविमा शिक्षिका थिइन्। उनले बोर्ड अफ सेकेण्डरी एजुकेशन, दिल्लीबाट १० कक्षा पास गरेको नक्कली प्रमाणपत्र पेश गरेको भन्दै उजुरी परेको थियो। उनका पति सोडारी नेकपा एसका नेता हुन्।"
चट्याङ लागेर एक महिलाको मृत्यु,रौतहट : चट्याङ लागेर रौतहटमा एक महिलाको मृत्यु भएको छ। मौलापुर नगरपालिका८ सोनरनिया टोलकी ५५ वर्षीया धरोहरी देवी बैठा खेतमा धान रोप्दै गर्दा बिहीबार दिउँसो चट्याङ लागेर घटनास्थलमै मृत्यु भएको स्थानीयले बताएका छन्। चट्याङ लागेर मृत्यु भएको महिलाको शव पोस्टमार्टमका लागि प्रादेशिक अस्पताल गौर ल्याइएको जिल्ला प्रहरी कार्यालय रौतहटले जनाएको छ। बिहीबार बिहान परेको चट्याङले बैठाको ज्यान गएको मौलापुर इलाका प्रहरी कार्यालयले जनाएको छ।
भैरहवाको गल्लामण्डीबाट चिनी र मटर बरामद,"भैरहवा : भैरहवाको गल्लामण्डीबाट ठूलो परिमाणमा चिनी र केराउ मटर बरामद भएको छ। भन्सार छलेर भित्राइएको आशंकामा भैरहवा भन्सार कार्यालयले भैरहवाको खाद्यान्न बजार गल्लामण्डीबाट चिनी र केराउ मटर बरामद गरेको हो। खुल्ला सीमाको फाइदा उठाउँदै तस्करहरूले साइकलमा भन्सार छलेर थोरैथोरै परिमाणमा चिनी, मटर लगायत सामग्री भित्राएर डम्प गर्ने गर्दछन्। परिमाण धेरै भएपछि नक्कली बीजक जारी गरेर गाडीमा मुलुकका विभिन्न स्थानमा पठाउने गर्ने गरेका छन्। गल्लामण्डीको सुगर मिल क्षेत्र स्थित ट्रकमा लोड गरिरहेको अवस्थामा ५ लाख ७४ हजार रुपैयाँ बराबरको एक सय तीस बोरा (६५०० किलो) चिनी र ६८ बोरा (१७०० किलो) केराउ मटर बरामद गरिएको भैरहवा भन्सार कार्यालयका प्रमुख नारद गौतमले जानकारी दिए। साथै, प्र २०३००१ ख ०७०५ नम्बर ट्रक समेत नियन्त्रणमा लिएको र ट्रक चालक फरार भएको उनले बताए। बरामद समाग्रीको प्रज्ञापन पत्रबीजक फेला नपरेको अवस्थामा सामग्री र प्रयोग भएको ट्रक नियन्त्रणमा लिएका हौँ, प्रमुख गौतमले भने, सामग्री दावी गर्ने आउने फर्मव्यक्तिसगँ आवश्यक कागज लिएर जाँचबुझ गर्छौँ। कानुन बमोजिम नपाइए कारबाही प्रक्रिया अगाडि बढाउँछौँ। भैरहवा भन्सार कार्यालय प्रमुख गौतम आएपछि कार्यालयले अभियान नै चलाएर तीव्र रूपमा भन्सार छलेर भित्राइएका सामग्रीहरू नियन्त्रण लिइरहेको छ। भन्सार छलेर निर्यात गर्न लागिएको र आयात गरिएको अवस्थामा प्रयोग भएको गाडी तथा मानिससहित टुथपेस्ट, चामल, प्याज, लत्ताकपडा लगायतका सामग्रीहरू बरामद गर्ने क्रम जारी रहेको भन्सार कार्यालयले जनाएको छ।"
बाढीपहिरोबाट देशभर १३२ सडक प्रभावित,"काठमाडौं : बाढीपहिरोका कारण देशभर एक सय ३२ सडकखण्डको यातायात सेवा प्रभावित भएको छ । सडक विभागको तथ्याङ्कअनुसार आज १३ सडकखण्ड पूर्णरुपमा तथा एक सय १९ सडकखण्ड एकतर्फी रुपमा सञ्चालनमा आएका छन् । बीपी राजमार्ग, पृथ्वी राजमार्ग, पुष्पलाल (मध्य पहाडी) राजमार्गलगायत एक सय १९ सडकखण्डमा एकतर्फी रुपमा यातायत सेवा सञ्चालनमा आएको विभागका प्रवक्ता सुनिल पोखरेलले राससलाई जानकारी दिए। डुम्रेबेंसीसहरचामे, विराटनगरइटरी धरान, तानसेनरिडीकोरालालगायत सडकखण्ड पूर्णरुपमा अवरुद्ध छन् । जल तथा मौसम विज्ञान विभागले आगामी शनिबारसम्म मुलुकभर वर्षाको सम्भावना रहेकाले बाढीपहिरोको उच्च जोखिम रहेको जनाएको छ । विभागका अनुसार हाल मनसुन न्यून चापीय रेखा पश्चिममा सरदर स्थानको आसपास र पूर्वमा सरदर स्थानभन्दा उत्तरतर्फ (नेपालको दक्षिण भूभागसिमाना आसपास) रहेको तथा उक्त रेखा अझ नेपालतर्फ सरेकाले आजदेखि नेपाल आसपास क्षेत्रको उपल्लो वायुमण्डलमा पश्चिमी न्यून चापीय प्रणाली विकसित भएको छ । यी दुबै प्रणालीको प्रभावले शनिबारसम्म नै नेपालमा मनसुन सक्रिय हुने सम्भावना छ । देशभर साधारणतया ण्बदली रही कोशी प्रदेश, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका अधिकांश स्थानमा तथा कर्णाली प्रदेश र सुदूरपश्चिम प्रदेशका धेरै स्थानमा हल्कादेखि मध्यम वर्षाको सम्भावना रहेको विभागले जनाएको छ । साथै सुदूरपश्चिम प्रदेश र कर्णाली प्रदेशका एकदुई स्थानमा भारी वर्षा तथा कोशी प्रदेश, मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका केही स्थानमा समेत भारी वर्षाको सम्भावना छ । भूक्षय, पहिरो तथा गेग्रानको जोखिम रहेको, सहरी तथा तराई क्षेत्रमा डुवानको जोखिम रहेको, ठूला तथा साना नदीनाला र खोलामा पानीको सतह बढ्नसक्ने भन्दै सतर्कता अपनाउन प्रवक्ता पोखरेलले गरेका छन्। दैनिक जनजीवन, कृषि, स्वास्थ्य, पर्यटन, सडक तथा हवाई यातायातसमेत प्रभावित हुनसक्ने भएकाले आवश्यक सतर्कता तथा पूर्व तयारी अपनाउन विभागले अनुरोध गरेको छ ।"
भरतपुर अस्पतालमा एमआरआई सेवा,"चितवन : भरतपुर अस्पतालमा एमआरआई सेवा सञ्चालनमा आउने भएको छ। अस्पतालका मेडिकल सुपरिटेण्डेण्ट प्रा डा कृष्णप्रसाद पौडेलका अनुसार बुधबार प्राविधिक परीक्षण गरेर सफलता मिलेपछि आजदेखि थ्री टेस्ला एमआरआई ६४ सलाइस को उकरण सञ्चालनमा ल्याउन लागिएको हो। प्रा डा पौडेलका अनुसार संघीय सरकारले उपलब्ध गराएको २५ करोड र अस्पताल विकास समितिको पाँच करोड गरी ३० करोडमा मेसिन खरिद गरिएको हो। स्वास्थ्य बिमाले तय गरेको नौ हजारदेखि १४ हजार शुल्कमा उपकरणबाट स्वास्थ्य परीक्षण हुने उनले जानकारी दिए। दैनिक २५ जनासम्मलाई सेवा दिन सकिने जनाइएको छ। अस्पतालमा दुर्घटनालगायतका बिरामीको एमआरआई गर्नुपरेमा वीपी कोइराला मेमोरियल क्यान्सर अस्पताल लगायत अन्यत्र जानुपर्ने बाध्यता थियो। अस्पतालमा आउने बिरामी मध्ये दुर्घटनाका धेरै हुने बताइएको छ। अस्पतालमा सिटीस्क्यान, भिडियो एक्सरेलगायतका उपकरण यसअघि नै सञ्चालित छ। अस्पतालमा क्याथल्याब सञ्चालन गर्ने तयारी गरिएको छ।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर साधारणतयादेखि पूर्णतया बदली रहने छ। मौसम पूर्वानुमान महाशाखाका अनुसार कोशी, मधेश, बागमती, गण्डकी र लुम्बिनी प्रदेशका अधिकांश स्थानहरूमा साथै कर्णाली र सुदूरपश्चिम प्रदेशका धेरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश, बागमती, गण्डकी र लुम्बिनी प्रदेशका थोरै स्थानहरूमा, सुदूरपश्चिम र कर्णाली प्रदेशका एकदुई स्थानमा भारी वर्षाको सम्भावना रहेको छ। कोशी, मधेश, बागमती, गण्डकी र लुम्बिनी प्रदेशका एकदुई स्थानमा धेरै भारीदेखि अति भारी वर्षाको सम्भावना रहेको छ। शुक्रबार राति देशभर साधारणतयादेखि पूर्णतया बदली रहने छ। कोशी, मधेश, बागमती, गण्डकी र लुम्बिनी प्रदेशका धेरै स्थानहरूमा साथै कर्णाली र सुदूरपश्चिम प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश, गण्डकी, लुम्बिनी र सुदूरपश्चिम प्रदेशका थोरै स्थानहरूमा भारी वर्षाको सम्भावना रहेको महाशाखाले जनाएको छ। कोशी, मधेश र गण्डकी प्रदेशका एकदुई स्थानमा धेरै भारी वर्षाको सम्भावना रहेको छ।"
भद्रकाली मन्दिरका सत्तल पुनःनिर्माण गरिँदै,"काठमाडौं : राणाकालमा सिंहदरबार निर्माण सम्पन्न भएपछि बाँकी रहेको सामग्री प्रयोग गरेर बनाइएको भद्रकाली मन्दिरको सत्तल पुनःनिर्माण गरिने भएको छ । विसं २०७२ वैशाख १२ गतेको भूकम्पअघि नै जीर्ण बनेको सत्तल पुनःनिर्माण गर्न लागिएको हो । सत्तलको दक्षिणी भागको एउटा भवनबाट पुनःनिर्माण सुरु गर्ने गरी आज काठमाडौँ महानगरपालिकाकी उपप्रमुख सुनिता डङ्गोलले शिलान्यास गरेकि हुन्। तीन वर्षमा रु ३४ करोड ७० लाखको लागतमा निर्माण गरिने सत्तलको शिलान्यास गर्दै उनले धार्मिक तथा ऐतिहासिक सम्पदा पुनःनिर्माण गर्न राजनीतिक रुपमा सबैको सहयोग आवश्यक पर्नेमा जोड दिइन्। महानगरपालिका सांस्कृतिक, ऐतिहासिक, धार्मिक पक्ष जीवित राख्ने गरी यहाँका सम्पदा पुनःनिर्माणमा जुटेको उपप्रमुख डङ्गोलले बताइन्। वसन्तपुर दरबार क्षेत्रको आगम्छे घर पुनःनिर्माणका लागि पनि महानगरपालिकाले पहल गर्ने उनले योजना सुनाइन्। राणा प्रधानमन्त्री चन्द्रशमशेर राणाले सिंहदरबार पुनःनिर्माण गराएपछि बाँकी रहेको निर्माण सामग्रीले सत्तल बनाएको भनिए पनि कति सालमा बनाइएको भन्ने प्रमाण कतै नभेटिएको गुठी संस्थानले जनाएको छ । करिब एक सय वर्षअघि बनेको भवन विसं २०७२ वैशाख १२ गतेको भूकम्पअघि नै जीर्ण बनेको थियो । गुठी संस्थान केन्द्रीय लगत तथा अभिलेख शाखा कार्यालय रहेको भवन भूकम्पपछि टेकोकाभरमा अड्याइएको थियो । महानगरपालिका पर्यटन तथा संस्कृति समितिका संयोजक एवं वडा नं ८ का वडाध्यक्ष आशामान सँगतले महानगरको ठूला योजनामध्येमा पर्ने गरी भद्रकाली मन्दिरको सत्तल पुनःनिर्माण गर्न लागिएको जानकारी दिए सत्तल पुनःनिर्माण गर्न आवश्यक सामान व्यवस्थापनको काम गर्न पुरातत्व विभाग र गुठी संस्थानले गरिदिनुपर्नेमा उनले जोड दिएको समाचार राससमा छ। महानगरपालिका११ का वडध्यक्ष हीरालाल तण्डुकारले अहिले जस्तो छ,सत्तल त्यही स्वरुपमा पुनःनिर्माण हुने बताए । सम्पदा पुनःनिर्माणका क्रममा अवलोकन गरेर तत्कालीन समयमा जस्तो मिलेनमिलेको समयमै जानकारी गराउन उनले पुरातत्व विभागलाई आग्रह गरे। महानगरपालिका२२ का वडध्यक्ष चिनीकाजी महर्जनले भद्रकाली महादेवको तेस्रो आँखाको रुपमा उत्पत्ति भएको विश्वास गरिने उल्लेख गर्दै न्यूरोड क्षेत्रका पाँच सय परिवारले भद्रकाली मन्दिरको संस्कृतिलाई सुरक्षित गरिराखेको बताए । महानगरपालिका२१ का वडध्यक्ष उदयचुडामणि बज्राचार्य, गुठी संस्थानका सहप्रशासक बैकुण्ठप्रसाद रेग्मी, स्थानीयका तर्फबाट पुनःनिर्माण समितिका संयोजक गौतम डङ्गोललगायतले भद्रकाली राजगुठी अन्तर्गतको मन्दिर भएको उल्लेख गर्दै आर्थिक अभाव भएकाले महानगरले पुनःनिर्माण गर्न लागेको बताए। महानगरका पूर्वप्रमुख विद्यासुन्दर शाक्यले सत्तल पुनःनिर्माण सुरु गर्न समय लागेपनि सक्न समय लगाउन नहुनेमा जोड दिए । जीर्ण भएर टेकोका भरमा अड्याइएको भवनका कारण भद्रकाली मन्दिरमा आउने दर्शनार्थीसमेत त्रसित हुने अवस्था थियो । टेकोका भरमा राखिएको देख्दा मन्दिर वरपर बस्न असहज भएको दर्शनार्थीले गुनासो गर्ने गरेका थिए । संस्थानको अभिलेख, पुस्तकलायलगायत महत्वपूर्ण संरचना रहेको भवनमा अन्य सङ्घ संस्थाका साथै व्यापारिक कम्पनीसमेत भाडामा बसिरहेका छन् । पुनःनिर्माणका क्रममा ती संस्था एवं व्यापारिक कम्पनीलाई हटाउँदै जाने गुठी संस्थानले जनाएको छ । विसं २०३२ मा स्थापना भएदेखि गुठी संस्थानको अभिलेख कार्यालय भद्रकालीकै भवनमा राखिएको छ । यही कार्यालयले यो सत्तलको रेखदेख गर्ने गरी जिम्मेवारी तोकिएको छ ।"
"रौतहटमा १७ वर्षीय सहवाज मियाँ हत्या प्रकरण, दुईजना पक्राउ",रौतहट : ईशनाथ नगरपालिका९ बस्ने १७ वर्षीय सहवाज मियाँको हत्या घटनामा संलग्न रहेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरूमा बौधीमाई नगरपालिका१ बौधा पतौरा घर भई हाल ईशनाथ नगरपालिका३ स्थित बस्ने १८ वर्षीय किशोर र ईशनाथ नगरपालिका३ बस्ने १९ वर्षीय रोशन साह रहेका छन् । ईशनाथ नगरपालिका३ स्थित ईशनाथ नगरपालिकाको कार्यालय अगाडि रहेको आँपको बगैचामा मंगलबार राति उनीहरूले सहवाजलाई रड तथा छुरा प्रहार गरी हत्या गरी फरार भएकोमा जिल्ला प्रहरी कार्यालय रौतहटबाट खटिएको प्रहरीले पक्राउ गरेको हो । मृतकको भाइले आँप बगैचामा आँप टिपेको विषयमा ती किशोरले कुटपिट गरेको देखि सहवाजले वादविवाद गरी झापड हानेको विषयको रिसिईवी लिई हत्या गरेको प्रारम्भिक अनुसन्धानको क्रममा खुल्न आएको छ । उनीहरू उपर कर्तव्य ज्यान मुद्दामा अदालतबाट म्याद अनुमति लिई प्रहरीबाट थप अनुसन्धान भइरहेको छ ।
वर्षाको अध्ययन गर्न विज्ञ टोली खटाइयो,"काठमाडौं : पश्चिम नेपालको कञ्चनपुरमा रेकर्ड ब्रेक भएको वर्षाबारे जल तथा मौसम विज्ञान विभागले अध्ययन गर्न लागेको छ। विभागले आजै त्यसतर्फ विज्ञसहितको टोली अध्ययनका लागि खटाएको छ। विभागका वरिष्ठ मौसमविद् इन्दिरा कँडेलको नेतृत्वमा आजै टोली कञ्चनपुर गएको हो। कँडेलका अनुसार त्यहाँको वर्षा मापन केन्द्रको अवस्था, वस्तुस्थिति तथा प्राविधिक पक्षको अध्ययन गरिनेछ। कतिपय अवस्थामा वास्तविकतामाथि प्रश्न उठेकाले वास्तविक के कस्तो हो, यन्त्र उपकरण ठीक छ छैन लगायत सबै विषयमा अध्ययन गरिने उनले बताए। अध्ययनका क्रममा त्यस क्षेत्रको क्षतिको अवस्थासहित स्थानीय पालिकाका प्रतिनिधि, स्थानीय तथा सरकारी अधिकारीसँग जानकारी लिइने जनाइएको छ। पानी पर्दाको अवस्थामा स्थानीयको अनुभव लिइनेछ। कञ्चनपुरको दोधारा, हनुमाननगर र सुन्दरपुर क्षेत्रमा यही असार २३ र २४ गते परेको मुसल्धारे वर्षाले ७८ वर्षकै रेकर्ड ब्रेक गरेको थियो। त्यहाँ विभागले स्वचालित वर्षा मापन केन्द्र स्थापना गरेको छ। सो क्षेत्रमा २००३ सालयताकै बढी वर्षा मापन भएको थियो। विभागबाट प्राप्त विवरणअनुसार दोधारामा छ सय २४ मिलिमिटर, हनुमाननगरमा पाँच सय ७३ दशमलव छ मिलिमिटर तथा सुन्दरपुरमा पाँच सय ५५ दशमलव आठ मिलिमिटर वर्षा मापन गरिएको थियो।"
मानव बेपत्ता सम्बन्धमा बम्जनलाई कैद र जरिवानाको माग,नुवाकोट : दुई दशकदेखि बाल तपस्वी भनेर चर्चामा आएका रामबहादुर बम्जनलाई नुवाकोटमा कैद र जरिवानाको लागि मुद्दा दायर गरिएको छ। मानव बेपत्ताका विषयमा अधिकतम कैद र जरिवानाको सजाय माग दाबीसहित बिहीबार नुवाकोट अदालतमा बम्जन विरुद्ध मुद्दा दायर गरिएको हो। तपस्वीको भेष धारण गर्दै नेपालका विभिन्न जिल्लामा आश्रम सञ्चालन गरेका बम्जनलाई नुवाकोटकी महिला बेपत्ता बनाएको उजुरीका आधारमा मुद्दा दायर गरिएको जिल्ला प्रहरी कार्यालय नुवाकोटले जनाएको छ। मुद्दा दायर गरिएका बम्जनलाई नुवाकोट जिल्ला कारागारमा राखिएको छ। उनलाई नुवाकोटको म्यागङ गाउँपालिका३ की २० वर्षीया एक महिलालाई आश्रमबाटै बेपत्ता बनाएको उजुरीमाथि अनुसन्धान गरी नुवाकोट जिल्ला अदालतमा १५ वर्ष कैद र पाँच लाख रुपैयाँ जरिवानाको माग दाबीसहित मुद्दा दायर गरिएको छ। सरकारी वकिलको कार्यालय नुवाकोटमार्फत बयान लिएर बम्जनलाई कारबाहीको माग गर्दै मान बेपत्ता शीर्षकमा मुद्दा दायर गरिएको जिल्ला प्रहरी कार्यालय नुवाकोटका सूचना अधिकारी तथा प्रहरी नायब उपरीक्षक तिलक भारतीको भनाइ छ। बम्जनलाई गत २०६९ सालमा महिला बेपत्ता बनाएको दाबीसहित परिवारले उजुरी दिएका थिए। बम्जन बुधबार दिनभर विदुरस्थत सरकारी वकिलको कार्यालयमा उपस्थित गराइ सरकारी अधिकारीमार्फत बयान लिएर बिहीबार मुद्दा दायर गरिएको प्रहरी उपरीक्षक शान्तिराज कोइरालाको भनाइ छ। बाल यौन दुराचार मुद्दामा दोषी ठहर भएका रामबहादुर बम्जनलाई सर्लाही जिल्ला अदालतले केहि साता अगाडि मात्र १० वर्ष कैद र ५ लाख क्षतिपूर्ति भराउने फैसला सुनाएको थियो। नुवाकोटको म्यागङकी महिला बेपत्ता बनाएको छुट्टै उजुरीमाथि छानबिन र बयानका लागि बम्जनलाई प्रहरीको विशेष टोलीले एक साता अगाडि नुवाकोट ल्याएर कारागारमा राखेको थियो।
म्याग्दीको दग्नाममा विद्यालय भवन र घर भत्कियो,"बेनी : निरन्तरको झरीका कारण म्याग्दीको रघुगंगा गाउँपालिका४ दग्नाममा बिहीबार ११ वटा विद्यालय भवन र घर भत्किएको छ। जनता माविको भवनको २ वटा कोठा र स्थानीय इन्द्रमान थजालीको ढुंगा माटोले बनेको १ तले घर भत्किएको हो। ढुंगा, माटोको पर्खाल भएको, ढुंगाको छानो भएको विद्यालय भवन भत्किदा थजालीको घरमा पनि क्षति पुगेको जनता माविका शिक्षक गुन पुनले जानकारी दिए। विद्यालयको ३ वटा कक्षा कोठा पूर्ण रुपमा र १ वटा आंशिक रुपमा क्षति भएको छ, उनले भने विद्यालय भवनको पर्खाल र छानो खसेर डिलमुनी रहेको इन्द्मानको घर पनि भत्किएको हो। घर भत्किदा इन्द्रमानको घरमा सुतेकी असु थजालीको खुट्टामा चोट लागेर घाइते भएका छन्। घाइतेको जनप्रतिनिधि, स्थानीयबासी र युवा क्लबको टोलीले उद्धार गरेका थिए। घाइतेको अवस्था खतरामुक्त रहेको शिक्षक पुनले बताए। कक्षा १, २, ३ र ४ का विद्यार्थी बस्ने कोठा भत्किएको हो। पुरानो भवनमा निरन्तरको भरीका कारण पानी चुहिएर काठ मक्किएको र पर्खाल चर्किएर भत्किएको हो। कक्षा १० सम्म पठनपाठन हुने विद्यालयमा भवन भत्किएपछि ४ कोठा अभाव हुने भएको छ। विद्यालयमा १२७ जना विद्यार्थी छन्। हाल बर्खे विद्या भएकाले शिक्षक, विद्यार्थी नभएको समयमा भवन भत्किएको हो। रघुगंगा गाउँपालिका४ दग्नामका वडाध्यक्ष पविन गर्बुजाले अस्थायी टहरा बनाएर पठनपाठन सञ्चालनको व्यवस्था मिलाउने र नयाँ भवन निर्माणका लागि पहल गर्ने बताए। स्थानीयबासीहरूले भवनको सामग्री पन्छाएका थिए।"
विभिन्न स्थानबाट लागुऔषधसहित पाँचजना पक्राउ,"झापा: प्रहरीले विभिन्न स्थानबाट लागुऔषधसहित पाँचजनालाई पक्राउ गरेको छ। भद्रपुर नगरपालिका५ भद्रपुर बसपार्कबाट अवैध लागुऔषध ब्राउनसुगर जस्तो देखिने पदार्थ २ ग्राम १ सय मिलिग्रामसहित भारत बिहार किसनगंज कोचाधामन थाना पटकोईहाट पञ्चायत५ बस्ने २२ वर्षीय आलिम आलमलाई प्रहरीले पक्राउ गरेको हो । लागुऔषध नियन्त्रण ब्यूरो काँकडभिट्टा र वडा प्रहरी कार्यालय भद्रपुरबाट खटिएको प्रहरीले उनलाई उक्त पदार्थ सहित पक्राउ गरेको हो । यसैगरी झापा, दमक नगरपालिका१ फाल्गुनन्द चोकबाट अवैध लागुऔषध ब्राउनसुगर जस्तो देखिने पदार्थ ४ ग्राम र मोबाइल १ थान सहित २ जना पक्राउ परेका छन् । पक्राउ पर्नेहरूमा सोही ठाउँ डेरा गरी बस्ने ईलाम घर बताउने २५ वर्षीय सन्तोष कुमार एक्तेन लिम्बु र उनकी श्रीमती २४ वर्षीया सनिता राई रहेका छन् । इलाका प्रहरी कार्यालय दमक र अस्थाई प्रहरी पोष्ट फाल्गुनन्दबाट खटिएको प्रहरीले सन्तोषको कोठा तलासी गर्दा उक्त पदार्थ फेला पारी उनीहरूलाई पक्राउ गरेको हो । चितवन, भरतपुर महानगरपालिका१९ शारदानगर हेल्थपोष्ट चोक स्थित सोफीकटेज एण्ड रेस्टुरेन्टबाट अवैध लागूऔषध खैरो हेरोइन जस्तो देखिने पदार्थ करिब २ ग्राम र नगद ४ हजार ५० रूपैयाँ सहित २ जना पक्राउ परेका छन्। पक्राउ पर्नेहरूमा सोही ठाउँ बस्ने ३७ वर्षीय विश्व राना मगर र २६ वर्षीय देव गुरूङ रहेका छन् । इलाका प्रहरी कार्यालय चनौलीबाट खटिएको प्रहरीले उनीहरूलाई उक्त पदार्थसहित पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको छ ।"
झापामा अनुचित लेनदेनका ८३ उजुरी,"झापा : जिल्लामा अनुचित लेनदेन (मिटरब्याज)सम्बन्धी जाँचबुझ आयोगद्वारा निवेदन माग भएपछि ८३ उजुरी दर्ता भएका छन्। जिल्ला प्रशासन कार्यालयमा उक्त उजुरी दर्ता भएका हुन्। सहायक प्रमुख जिल्ला अधिकारी चुडामणि चापागाइँका अनुसार आयोगले पहिलो पटक सूचना सार्वजनिक गरेको मिति गत जेठ ११ गतेदेखि हालसम्म उक्त उजुरी परेका हुन्। उनले मिति आगामी साउन ४ गतेसम्मका लागि म्याद थप भएकाले उजुरी गर्नेको संख्या बढ्न सक्ने बताए। सहायक प्रमुख जिल्ला अधिकारी चापागाइँले भने, मेरो नेतृत्वमा जिल्ला प्रहरी कार्यालय र जिल्ला सरकारी वकील कार्यालयको प्रतिनिधि रहेको संयन्त्र गठन भएको छ, जसले आयोगले सूचना आह्वान गरेपछि परेका उजुरी उपर आवश्यक छलफल तथा फर्छ्यौट गर्नेछ। उजुरी गर्ने म्याद अझै बाँकी नै रहेकाले अन्तिम म्याद सकिएपछि आयोगको निर्देशन बमोजिम संयन्त्रले काम गर्ने उनको भनाइ थियो। अनुचित लेनदेनसम्बन्धी अन्य समय (२०८१ जेठ अगाडि)मा परेका ७७ उजुरी जिल्ला प्रहरी कार्यालयमा पठाइएको जिल्ला प्रशासन कार्यालयले जनाएको छ। जिल्ला प्रशासन कार्यालयबाट आएका ७७ र प्रहरी कार्यालयमा दर्ता भएका १६ गरी ९३ उजुरीमध्ये २९ मा सहमति भएको प्रहरी निरीक्षक महेन्द्र पराजुलीले जानकारी दिए। यसैगरी १५ मुद्दा दर्ता भएको, १९ वटामा सहमति भई फछ्यौट भएको, छ उजुरीका सम्बन्धमा विपक्षी छलफलमा उपस्थित नभएको, दुई उजुरीमा विपक्षीको एकीन ठेगाना नखुलेको, १३ उजुरी निवेदन प्राप्त हुनु अगावै अदालती प्रक्रियामा गएका र नौ उजुरी छलफल प्रक्रियामा नै रहेको प्रहरी निरीक्षक पराजुलीले बताए। हालसम्ममा अनुचित लेनदेनमा दुई करोड ५७ लाख एक हजार नगद रुपैयाँ र एक बिघा १४ कठ्ठा पाँच धुर जमिन फिर्ता गरिएको जिल्ला प्रहरी कार्यालयले जनाएको छ।"
"फोहोरमा भेटाएको विष खाँदा गुल्मीमा चार वर्षीया बालिकाको मृत्यु, एक गम्भीर",गुल्मी : गुल्मीमा मुसा मार्न प्रयोग गरिने विष सेवन गर्दा एक बालिकाको ज्यान गएको छ । जिल्लाको इस्मा गाउँपालिका १ ठाँटीकाचौरकी सपना सुनारकी चार वर्षीया छोरी प्रिन्सा सुनारको मृत्यु भएको जिल्ला प्रहरी कार्यालय गुल्मीले जनाएको छ । मुसा मार्न प्रयोग हुने मलहम सेबन गर्दा सोही गाउँकी अर्की बालिका गम्भीर बिरामी भएकी छन् । बसन्धुरा सुनारकी पाँच वर्षीया छोरी दिपसिखा सुनार गम्भीर बिरामी भएको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले जानकारी दिए । बुधबार दिउँसो आमाले प्रिन्सा र दिपसिखालाई लिएर घर नजिकैको बारीमा कोदाको झार गोड्न गएका थिए । त्यही समयमा बालिकाले फोहोरसँगै फालेको विष सेवन गरेपछि बान्ता गरेका थिए। विष सेवन गरेको थाहा पाएपछि परिवारले उपचारका सदरमुकामस्थित गुल्मी अस्पतालमा ल्याएका हुन् । अस्पतालले बिहीबार बिहान प्रिन्साको उपचारका क्रममा मृत्यु भएको प्रहरी नायब उपरीक्षक पोखरेलले जानकारी दिए । विष सेवनपछि गम्भीर बिरामी भएकी दिपसिखालाई थप उपचारका लागि लुम्बिनी मेडिकल कलेज पाल्पा प्रभास पठाइएको छ । घटनाबारे थप अनुसन्धान भइरहेको प्रहरीले जनाएको छ ।
एक अर्बको लगानीमा चिस्यान केन्द्र निर्माण गरिँदै,"चितवन : चितवनमा एक अर्ब लगानीमा चिस्यान केन्द्र निर्माण गरिँदै छ। उद्यमीद्वय उमेश श्रेष्ठ र मीनबहादुर गुरुङको लगानीमा चिस्यान केन्द्र निर्माण गर्न लागिएको हो। सो चिस्यान केन्द्रको आज यहाँ शिलान्यास गरिएको छ। रत्ननगर नगरपालिका४ स्थित पूर्वपश्चिम राजमार्गसँग जोडिएको सात बिघा जमिनमा सुपर मार्केटसहितको मल्टी चेम्बर ह्युमिडिफायर कोल्ड स्टोर निर्माण गर्न लागिएको हो। उद्यमी श्रेष्ठले एक वर्षभित्र चिस्यान केन्द्र निर्माण गरिने बताए। उपजलाई छुट्टाछुट्टै च्याम्बर र तापक्रममा राखिने उनले जानकारी दिए। कृषि उपज एक वर्षसम्म शीतभण्डारमा राख्न सकिनेछ, उद्यमी श्रेष्ठले भने। यहाँ भण्डारण गरिएका कृषि उपज भाटभटेनीसँगै आवश्यकतानुसार अन्य स्टोरमार्फत बजारमा पठाइने छ। उद्यमी श्रेष्ठले भने, अब मूल्य नपाएर कृषि उपज सस्तोमा बिक्री गर्नु पर्दैन। उत्पादन खेर जाने समस्या उहाँ आफैँले भोगेकाले शीतभण्डारलाई प्राथमिकता दिएको उनको भनाइ छ। किसानलाई प्रेरित गरेर त्यहाँ उत्पादित वस्तु खरिद गरी ग्रेडिङ, लेबलिङ र प्याकिङ गरेर भण्डारण गरी आवश्यकतानुसार बजार पठाउने उनको लक्ष्य छ। उद्यमी गुरुङले चितवनसँगै जनकपुर, भैरहवा, नेपालगञ्ज र इटहरीमा पनि १० हजार मेट्रिक टन क्षमताका शीतभण्डार निर्माण गर्ने योजना रहेको बताए। चितवनमा सम्पन्न भएपछि अन्य ठाउँमा शीतभण्डार निर्माण गरिनेछ, उनले भने। रत्ननगर नगरपालिकाका प्रमुख प्रल्हाद सापकोटा र रत्ननगर उद्योग वाणिज्य संघका अध्यक्ष शंकर गिरीले शीतभण्डार निर्माणबाट चितवनको कृषि क्षेत्रमा महत्त्वपूर्ण योगदान पुग्ने बताए। शीतभण्डार निर्माणपछि उत्पादन सडेर जाने अवस्था अन्त्य हुने उनीहरूको भनाइ छ। एग्रीवस्तु प्रालिका प्रबन्ध निर्देशक आशिष उपाध्यायले किसानलाई लक्षित गरेर ल्याएको यो परियोजनाले नेपालको कृषि क्षेत्रको विकासमा महत्त्वपूर्ण योगदान पुर्याउने उल्लेख गरे।"
बागलुङ बजारमा बाढी पस्दा पसल र घरहरूमा क्षति,"बागलुङ : बुधबार साँझदेखिपरेको भीषण वर्षापछि अकल्पनीय रूपमा आएको बाढीले सदरमुकाम बागलुङ बजारका धेरै पसल र घरमा क्षति पुगेको छ । बुधबार राती बाढीले बागलुङ नगरपालिका२ हाँडेपाखा, श्रीनगरटोल, क्याम्पस चोक, बालमन्दिर रोड, धौलागिरी चोक, लोकतान्त्रिक चोक, हल्लनचोकका पसल र घरमा क्षति पुर्याएको हो । मध्यपहाडी लोकमार्ग र हाडेपाखाबाट आएको बाढीले पसल र घरमा क्षति पुगेको छ । बाढीको कारण बागलुङ नगरपालिका२ श्रीनगरटोलको हरिकृष्ण सप्लायर्स, लक्ष्मी रेष्टुरेन्ट सहित श्रीनगरटोल, क्याम्पस चोकमा रहेका अधिकांश घर र पसलहरू, लोकतान्त्रिक चोकमा रहेका पसलहरूमा क्षति पुगेको छ । पसलमा भएका सामानहरूमा क्षति हुँदा करोडौँको नोक्सान भएको व्यवसायीहरूले बताएका छन् । बाढीले बानपा२ हाडेपाखास्थित हाडेपाखा कुखुरा फार्मका करिब १ हजार बोइलर कुखुरा मरेका छन् । बजारमा बाढी पसेपछि उद्धारमा जिल्ला प्रहरी कार्यालय, विपद व्यवस्थापन गुल्म, सशस्त्र प्रहरी, नेपाली सेना र स्थानीयहरू खटिएका थिए । बाढीबाट भएको क्षतिबारे विवरण संकलन भइरहेको प्रहरीले जनाएको छ ।"
अवरुद्ध पृथ्वी राजमार्ग एकतर्फी खुल्यो,चितवन : पहिरोका कारण अवरुद्ध बनेको पृथ्वी राजमार्ग एकतर्फी खुलेको भएको छ । इलाका प्रहरी कार्यालय मुग्लिनका अनुसार चितवनको इच्छाकामना३ मौवाखोला नजिकै आज बिहान पहिरो खस्दा राजमार्गमा दुईतर्फी नै यातायात आवागमन रोकिएको थियो । अहिले पहिरो पन्छाइ एकतर्फी यातायात सञ्चालनमा ल्याएको इलाका प्रहरी कार्यालयका प्रहरी निरीक्षक निरला भण्डारीले जानकारी दिए। आवागमन दुईतर्फी नै सञ्चालन गर्न केही समय लाग्नेछ। निरन्तर वर्षा भइरहेकाले पहिरो पन्छाउन समस्या भएको जनाइएको छ । सो राजमार्गका दैनिक कति सवारी साधन आवतजावत हुन्छ भन्ने एकीन जानकारी सरकारी निकायसँग छैन ।
बढीपहिरोले देशका यी सडकहरू अवरुद्ध,"काठमाडौं : निरन्तरको वर्षाका कारण देशका विभिन्न भागमा बढीपहिराले भौतिक संरचनामा क्षति भएको छ भने सडक अवरुद्ध हुँदा यातायातका साधन बाटोमा नै रोकिएका छन् । लमजुङ, दाङ, चितवन, वाग्लुङ, पर्वत, उदयपुरका विभिन्न सडक अवरुद्ध भएका छन् । पहिरो खसेर नारायणगढमुग्लिन सडक अवरुद्ध पहिरो खसेर नारायणगढमुग्लिन सडक अवरुद्ध भएको छ । भरतपुर महानगरपालिका२९ स्थित झोलुङ्गु पुल र सिमलतालमा पहिरो खसेको जिल्ला प्रहरी कार्यालय चितवनले जनाएको छ । सडक डिभिजनसँगको समन्वयमा पहिरो पन्छाएर सवारीसाधन सञ्चालनको प्रयास जारी छ । पृथ्वीराजमार्ग एकतर्फी सञ्चालन पृथ्वी राजमार्गअन्तर्गत इच्छाकामना गाउँपालिका३ मौवाखोला नजिक खसेको पहिरो पन्छाएर सडक एकतर्फी खुलाइएको छ । इलाका प्रहरी कार्यालय मुग्लिनका प्रहरी निरीक्षक निरला भण्डारीका अनुसार वर्षा नरोकिएकाले ठाउँठाउँमा पहिरो खसिरहेको छ । सडक दुईतर्फी खुलाउन अझै केही समय लाग्ने छ । यसैबीच, स्थानीय प्रशासनले अत्यावश्यक काम बाहेक यो सडकबाट यात्रा अनुरोध गरेको छ । मालढुङ्गाबेनी सडक अवरुद्ध म्याग्दी र मुस्ताङलाई राष्ट्रिय राजमार्गसँग जोड्ने कालीगण्डकी कोरिडोरअन्तर्गत पर्वतको मालढुङ्गाबेनी सडक अवरुद्ध भएको छ । गएरातिको भारी वर्षाका कारण तीन ठाउँमा खसेको पहिरोले सडक अवरुद्ध बनेको हो । मालढुङ्गादेखि बेनी सम्मको १३ किलोमिटर लामो बाटोको कुश्मा नगरपालिका १ मालढुङ्गा नजिकै भिरवाट ढिस्को सहितको पहरो खसको छ । त्यसैगरी जलजला गाउँपलिका८ स्थित फनफनेमा पनि सडक अवरुद्ध भएको हो । पर्वतमा पहिराले छ घर पुरिए पर्वतको मोदी गाउँपालिकामा छ वटा घर पुरिएका छन् । मोदी गाउँपालिका २ देउपुरको जरुवाका ६ घर पुरिएका छन्भने जोखिममा रहेका अन्य ९ परिवार गरी १५ परिवार पूर्ण विस्थापित भएका जिल्ला प्रहरी कार्यालय पर्वतले जनाएको छ । बुधवार दिउँसोदेखि नै पहिरो खसेको हो । कुश्मा नगरपालिका ११ पकुवाको छापामा पनि एउटा घर पुरिएको प्रहरीले जनाएको छ । गाईघाट दिक्तेल सडक अवरुद्ध उदयपुर जिल्लाको त्रियुगा नगरपालिका १४ को रातमाटे डाँडामा पहिरो खस्दा गाईघाट दिक्तेल सडक अवरुद्ध भएको छ । बुधबार अपराह्नदेखि उक्त सडक अवरुद्ध भएको हो । एम्बुलेन्सलागयत अत्यावश्यक सवारीका साधन सञ्चालन गराउने प्रयास जारी छ । जिल्ला प्रशासन कार्यलय,त्रियुगा नगरपालिका र गाईघाट दिक्तेल सडक कार्यलयले एकीकृत प्रयास गरिरहेका छन् मध्यपहाडी राजमार्ग बन्द पहिरोका कारण मध्यपहाडी पुष्पलाल राजमार्गको बागलुङ खण्ड अवरुद्ध भएको छ । बागलुङको काठेखोला गाउँपालिका६ बयलडाँडास्थित सडकमा पहिरो खस्दा मध्यपहाडी पुष्पलाल राजमार्ग बन्द भएको जिल्ला प्रहरी कार्यलय बागलुङका प्रहरी प्रहरी उपरिक्षक ऋषिराम कँडेलले जानकारी दिए। बेँसीसहरचामे सडक पनि खुलेन लमजुङ र मनाङ जोड्ने बेँसीसहरचामे सडक दश दिनदेखि बन्द छ । बाढीले मनाङको चामे गाउँपालिका१ तिमाङखोलाको पक्की पुल बगाएपछि उक्त सडकमा सवारीसाधन सञ्चालन भएका छैनन् । विसं २०७८ असार महिनामा आएको बाढीले बेलिब्रिज बगाएपछि तिमाङखोलामा काठेपुल राखेर सवारी सञ्चालन हुँदै आएको थियो । दुईवर्षअघि त्यहाँ मोटरेवल पक्की पुल निर्माण गरिएको थियो । पथान्तरणमा क्षति बाढीका कारण घोराहीतुलसीपुर र घोराही सडक पनि अवरुद्ध भएको छ । पुल निर्माण जारी रहेको घोराहीतुलसीपुर खण्डमा गरिएको पथान्तरण बाढीमा बगेपछि उक्त सडक बन्द भएको हो । रासस"
पहिरोले मध्यपहाडी लोकमार्ग अवरुद्ध,"भारी वर्षाको कारण राष्ट्रिय गौरवको आयोजना मध्यपहाडी लोकमार्ग अवरुद्ध भएको छ। लोकमार्गको काठेखोला गाउँपालिका६ बयलडाँडामा पहिरो खस्दा लोकमार्ग अवरुद्ध भएको हो। पूर्वी रुकुम, पश्चिम रुकुम, जाजरकोटसहित विभिन्न स्थानमा सञ्चालन हुने यातायाता ठप्प हुँदा यात्रु अलपत्र परेको जिल्ला प्रहरी कार्यालय बागलुङका सूचना अधिकारी प्रहरी नायब उपरीक्षक विजय यादवले जानकारी दिए। त्यस्तै बुधबार साँझदेखि परेको पानीले बागलुङ बजार जलमग्न भएको छ। लोकमार्गदेखि आएको भलले बागलुङ बजार जलमग्न भएको छ। बजारको सडक ठाउँठाउँमा भत्किनुका साथै व्यापारीका पसलमा भल बस्दा लाखौँको क्षति भएको बताइएको छ। यसैबीच बागलुङ बजारको डम्पिङसाइटको पर्खाल भत्किँदा कालीगण्डकी कोरिडोर दुर्गन्धित बनेको छ। अविरल वर्षाका कारण बागलुङ१ स्थित काठेखोला तिरमा रहेको पहिरोको पर्खाल भत्किँदा फोहोरले कोरिडोर पुरिएको हो। कोरिडोर पुरिएपछि मेसिन लगाएर फोहोर हटाए पनि यात्रा असहज बनेको छ। फोहोरको डङ्गुरले भरिएपछि थेग्न नसक्दा पखाल भत्किएको हो। पर्खाल भत्किँदा फोहोरको थुप्रो काठेखोलामा पुगेको छ। सडकमा भएको फोहोरलाई डोजरले हटाएको थियो। जिल्लाको दक्षिण क्षेत्रको मुख्य नाकासँग चीन र भारत जोड्ने सडकका रुपमा रहेको कोरिडोर फोहोरको दुर्गन्धले गर्दा यात्रु नाक छोपेर हिँड्न बाध्य छन्। बागलुङ बजारको फोहोरलाई अन्तै व्यवस्थापन गर्नुपर्ने आवाज उठ्दै आए पनि सुनुवाइ भएको छैन्। सडक दुर्गन्धित हुँदा यात्रु बिरामीसमेत पर्ने गाडी चालक वीरबहादुर पुनले बताउनुभयो। दैनिक यो सडक भएर हजारौँ यात्रु ओहोरदोहोर गर्ने भन्दै नगरपालिकाले नागरिकको स्वास्थ्यमाथि खेलवाड गरेको उनको भनाइ छ। उनले भने, 'पर्खाल हुँदा फोहोरको दुर्गन्ध कम आउँथ्यो, यात्रुले नाक मुख छोडेर हिँड्न सक्ने स्थिति थियो, अहिले त डम्पिङ गरेको सबै फोहोर सडकमा आएपछि यात्रा गर्ने सकिँदैन, दिनदिनै हजारौँ मान्छे हिँड्ने ठाउँमा यस्तो फोहोरको डङ्गुर छ, सरकारले यसको व्यवस्थापन सही रुपमा गर्नुपर्छ, कोरिडोर राम्रो बन्यो भने त यहाँ धेरै भारतीय र चिनियाँ पर्यटक हिँड्छन्, यसले त राम्रो सन्देश दिँदैन।' जैमिनी नगरपालिका२ का प्रेमनाथ सापकोटाले कामले दैनिक बागलुङ बजार आउनुपर्ने यही सडक भएर यात्रा गर्दा बिरामी पर्ने गरेको बताए। बागलुङ नगरपालिका१०, १२, १३, १४ वडासहित जैमिनी नगरपालिका र बरेङ गाउँपालिकाका हजारौँ नागरिक दैनिक कोरिडोर हुँदै यात्रा गर्ने भन्दै अहिले पहिरोको नजिकै पुग्दा धेरैले वान्ता गर्ने गरेको सुनाए। बागलुङ नगरपालिकाका उपप्रमुख राजु खड्काले वर्षाको डम्पिङसाडको पर्खाल केही दिनमै मर्मत गर्ने बताए। पर्खालसँग कोरिडोर जोडिएको र छेउबाट काठेखोलाले बगाइरहेको हुँदा सडकको मापदण्ड छोडेर वर्षा रोकिएपछि पर्खा लगाउने काम सुरु हुने उनको भनाइ छ। यो ठाउँमा फोहोर व्यवस्थापन गर्न उचित नभएको धेरै तिरबाट सुझा आएको भन्दै व्यवस्थित स्थानमा डम्पिङसाइट निर्माण गर्ने योजना रहेको उपप्रमुख खड्काले बताए। 'पर्खाल भत्किएपछि फोहोर सडकमा पुगेको छ, त्यसलाई हटाएर अहिले यातायात सञ्चालन गरेका छौँ, पहिरोको दीर्घकालीन व्यवस्थापनका लागि बागलुङ, बेनी र कुश्मा नगरपालिका मिलेर एउटै ल्याण्डफिलसाइट निर्माण गर्ने गरी छलफल पनि भएको छ', उनले भने, 'तत्कालका लागि कालठेखोला बगाउँदा सडक साँघुरो भएको छ, त्यसको मापदण्ड छोडेर पर्खाल लगाउँछौँ।'रासस"
सडकको अवस्था बुझेर मात्रै यात्रा गर्न प्रहरीको अनुरोध,"काठमाडौं : नेपाल प्रहरीले मनसुनी वर्षा जारी रहेको र देशका विभिन्न क्षेत्रमा राजमार्गमा अवरोध भइरहेकाले बुझेर मात्रै लामो यात्रामा निस्किन अनुरोध गरेको छ । केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले यात्रुहरू बीच बाटोमै अलपत्र हुने अवस्था देखिएकाले सडकको अवस्था बुझेर मात्रै यात्रा गर्न सर्वसाधारणमा अनुरोध गरिएको बताएका हुन्। प्रहरीका अनुसार मनसुनका कारण अविरल वर्षापछि विभिन्न स्थानमा आएको बाढी तथा पहिरोले सडक अवरुद्ध भएको ठाउँठाउँमा भत्किएका, भासिएकाले दर्जनौँ सडक अझै खुलेको छैन । वर्षा जारी रहेकाले थप अवरोधको सम्भावना कायमै हुँदा विशेष ख्याल गर्न प्रहरीले नागरिकहरूसँग आग्रह गरेको छ । अवरोध नभएका राजमार्गमा पनि यातायात चापका कारण जाम भइरहेकाले सकेसम्म यस्तो अवस्थामा यात्रा नगर्न र यात्रा गरिहाले पनि जानकारी लिएर मात्रै निस्किन भनेको कार्कीले बताए। 'मनसुन र अविरल वर्षाका कारण बाढी र पहिराले विभिन्न स्थानमा सडक अवरुद्ध रहेको र सम्बद्ध अन्य निकायको सहयोगमा प्रहरीले बाटो खुलाउने प्रयास गरिरहेकाले लामो यात्रामा निस्किनुपूर्व नजिकका प्रहरी कार्यालयमा सम्पर्क गर्न अनुरोध छ,'प्रहरीले सार्वजनिक गरेको सूचनामा भनिएको छ। प्रहरीले नेपाल प्रहरीको १००, ट्राफिक प्रहरीको १०३, बालबालिका खोजतलास समन्वय केन्द्रको १०४ र प्रहरी गुनासाका लागि १११३ नम्बरमा सम्पर्क गर्न पनि अनुरोध गरेको छ ।"
मोरङमा कुखुरा फार्म सञ्चालकको हत्या,"विराटनगर : मोरङमा कुखुरा फार्म सञ्चालकको हत्या भएको छ । सुन्दरहरैँचा नगरपालिका९ का ४९ वर्षीय सहदेव बजगाईंको हत्या भएको हो । प्रहरीका अनुसार बजगाईंले घरनजिकै कुखुरा फार्म सञ्चालन गर्दै आएका थिए । फार्मभित्रै बिहीबार बिहान १०:३० बजेतिर शव फेला परेको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार हत्या कसले गरेको हो भन्ने खुल्न बाँकी छ । बजगाईंले खुकुरा फार्ममा काम गर्नका लागि एक दम्पती (पतिपत्नी) लाई राखेको खुलेको छ । फार्मभित्रै शव फेला परेको भए पनि दम्पती त्यहाँ भेटिएनन्, डीएसपी बस्नेतले भने, घटना उनीहरुले नै गराएको हो कि भन्ने आशंका छ । अनुसन्धानपछि मात्रै हत्यामा संलग्नका बारेमा पत्ता लाग्छ । घटनास्थलमा नभेटिएका कारण हत्या गरेर फार्ममा काम गर्न राखिएका दम्पती फरार भएको हुनसक्ने अनुमान गरिएको उनको भनाइ छ । घटनास्थलमा एउटा बन्चरो र दाउ फेला परेको छ । दुवै हतियार रगत लतपतिएको अवस्थामा रहेको प्रहरीले जनाएको छ । मृत फेला परेका बजगाईंको टाउको क्षतविक्षत अवस्थामा छ । शरीरका अन्य भागमा पनि चोटपटक छ । घटनास्थलको अवस्थाले नै हत्या भएको हो भनेर प्रष्ट पार्छ,डीएसपी बस्नेतले भने । बन्चरो र दाउले टाउकोलगायत शरीरका विभिन्न भागमा प्रहार गरेर हत्या गरेजस्तो देखिने उनले बताए । इलाका प्रहरी कार्यालय बेलबारीबाट इन्सपेक्टर तेजबहादुर दाहाल नेतृत्वको टोली घटनास्थलमा पुगिसकेको छ । दाहाल नेतृत्वको टोलीले घटनाको अनुसन्धान अघि बढाउँदै हत्यामा संलग्नको खोजी तीव्र पारेको जानकारी बस्नेतले दिए ।"
पहिरोले नारायणघाट  मुग्लिन सडक अवरुद्ध,चितवन : पहिरोले नारायणघाट  मुग्लिन सडक अवरुद्ध भएको छ । बिहान सवा ९ बजेतिर भरतपुर महानगरपालिका२९ झोलुङ्गे पुल र सिमलतालको बीचमा पहिरो खसेको हो। सडकमाथिबाट लेदोसहितको पहिरो खस्दा दुवैतर्फ अवरोध भएको छ। अहिले पहिरो हटाउन सुरू गरिएको छ।
स्रोत नखुलेको ३८ लाखसहित रकमसहित एकजना पक्राउ,"काठमाडौं : काठमाडौं महानगरपालिका२२ सुन्धाराबाट स्रोत नखुलेको ३८ लाखसहित चितवन भरतपुर महानगरपालिका१५ गणेशटोल निवासी ४८ वर्षीय माधव श्रेष्ठलाई पक्राउ गरिएको छ । जिल्ला प्रहरी परिसर काठमाडौंबाट खटिएको प्रहरीले श्रेष्ठलाई नगदसहित पक्राउ गरेको हो । साथै प्रहरीले बा प्र २०४८प ८१३० नम्बरको स्कुटर र एक थान मोबाइल पनि बरामद गरेको छ । यसैबीच,बैंकिङ कसुर मुद्दाका फरार प्रतिवादी काठमाडौँ महानगरपालिका७ कुमारीगाल बस्ने ५२ वर्षीय मणिराम पौडेललाई प्रहरीले पक्राउ गरेको छ । बैंकिङ कसुर मुद्दामा जिल्ला अदालत काठमाडौंबाट २०८१ असार १२ गते पक्राउ अनुमति जारी भइ फरार रहेका उनलाई काठमाडौं उपत्यका अपराध अनुसन्धान कार्यालयको टोलीले कुमारीगालबाट पक्राउ गरेको हो । उनलाई प्रहरी वृत्त गौशालाले हिरासतमा लिएर अनुसन्धान गरिरहेको प्रहरीले जनाएको छ।"
शुल्क तिरेकालाई पुनः तिर्न पत्राचार गरेपछि ग्राहकमा रडाको,"गोरखा : योगेन्द्र प्रधानको हातमा जब खानेपानीको लाइन जडान गरेको शुल्क नतिरेकाले तुरुन्त तिर्न, नत्र लाइन काटिने चेतावनीसहितको पत्र पुग्यो तब उनी छाँगाबाट खसेजस्तै भए। गोरखा नगरपालिका७ धारापानीका प्रधानले संस्थाको प्रचलित नीति, नियम सबै पूरा गरी २०७७ साल कात्तिकमा ४७ हजार रुपैयाँ तिरेर धारा जडान गरेका थिए। उनलाई खानेपानी कार्यालयले शुल्क तिरेको भए १० दिनभित्र प्रमाण पेस गर्न, नगरे लाइन काट्ने चेतावनी सहितको पत्र पठायो। पत्र पाएको १० मिनेटभित्रै उनी कार्यालयमा पुगेर कर्मचारीको झाँको झारे। जडान शुल्क नतिरी कसैको पनि धारा जडान नगर्ने संस्थाको नियम छ। हामीले शुल्क नतिरेको भए कसरी जडान भयो ?, उनी जंगिए, हामीले शुल्क तिरेरै जडान गरेका हौं। शुल्क लिने कर्मचारी पनि हाम्रै चिनेजानेको मान्छे हो। पाँच वर्षपछि प्रमाण लिएर नआए लाइन काट्छौं भन्न पाइन्छ ? अभिलेख हराउनु, आन्तरिक गडबड हुनु त संस्थाको जिम्मेवारीको कुरा हो नि ! हामी निर्दोष ग्राहकलाई अनावश्यक तनाव किन दिन्छ समितिले ? गोरखा नगरपालिका८ का कृष्णकुमार श्रेष्ठको हातमा पनि उस्तै पत्र पुग्यो। चिठी पाएपछि उनी तिनछक्क परे। किनभने उनले सो संस्थाको कार्यालयमा गएर जडान शुल्क ४७ हजार रुपैयाँ तिरेर पानी जडानका लागि निवेदन दिएका थिए। काउन्टरका दुवै जना उनीहरूसँग पुरानै चिनेजानेका कर्मचारी थिए। संस्थाका रितभाँत पुर्याएर पानी जोडेको पाँच वर्षपछि अहिले लाइन काट्ने चेतावनीसहितको पत्र पाएपछि उनी तनावमा परेका छन्। यी दुई त नमुना मात्र हुन्। गत शुक्रबारदेखि सो समितिले आफ्ना १७० जनाभन्दा धेरै ग्राहकको हातमा यस्तो चिठी थमाएको छ। प्रचलित शुल्क तिरेर जडान गरेको धाराको पनि अहिले अभिलेख नभेटिएको भन्दै पत्राचार गरेपछि ग्राहकहरूमा हल्लीखल्ली मच्चिएको छ। कसैले शुल्क तिरेको रसिद सुरक्षित राखेका हुन सक्छन्, कसैको हराइसकेको पनि हुन्छ, आक्रोशित बनेका ग्राहक श्रेष्ठ भन्छन्, संस्थाको सिस्टमभित्र भएको आन्तरिक कमजोरीले हामीजस्ता साधारण ग्राहकलाई आतंकित पार्ने काम भएको छ। पृथ्वीनारायण साना सहरी खानेपानी तथा सरसफाइ उपभोक्ता संस्थाको व्यवस्थापन जिम्मेवारी नयाँ समितिले लिएपछि यसअघि भएका अनियमितताको खोजतलास गर्न थालेको छ। २०७८ सालमा नयाँ समितिले जिम्मेवारी लिएपछि अघिल्लो समितिले गरेको आर्थिक हिनामिना पत्ता लगाएर छानबिन प्रक्रिया अघि बढाएको अध्यक्ष सीता खड्काले जानकारी दिइन्। २०७८ सालभन्दा अघि पुरानो समितिले धारा जडान गर्ने १६९ जना व्यक्तिगत ग्राहक र ११ वटा संस्थागत ग्राहकको जडान शुल्क गायब बनाएको प्रमाण फेला पार्यौं, खड्काले भनिन्, त्यसबापत करिब ८६ लाख ४३ हजार रुपैयाँ हिनामिना भएको पाइएको छ। यसउपर कारबाही गरिपाउँ भनेर हामीले गोरखा नगरपालिका कार्यालयलाई बोधार्थ दिएर जिल्ला प्रशासन कार्यालयमा उजुरी गरेका छौं। अख्तियार दुरुपयोग अनुसन्धान आयोगको पोखराको टोली आएर छानबिन सुरु गरेको छ। त्यसैले ग्राहकलाई पनि जानकारी दिन, थप प्रमाण जुटाउन र उनीहरूको साथ र समर्थन लिन पत्राचार गरेका हौं। अहिले दिनहूँ ग्राहकहरू आएर यसको छानबिन गर्न साथ दिने प्रतिबद्धता जनाएर फर्कने गरेको उनले बताइन्। प्रचलित शुल्क लिएर धारा जडान गरेको तर सो रकम हिनामिना गरेको प्रमाण भेटिएको संस्थाका व्यवस्थापक सुशील अर्याल बताउँछन्। ग्राहकसँग जडान शुल्क असुल गरेर धारा जडान गरेको छ, तर रकम बैंक दाखिला पनि छैन। कम्प्युटर सिस्टममा क्यान्सिल भनेर जनाएको छ, अर्याल भन्छन्, सोधखोज गर्दा भुक्तानी लिएको रसिदको सक्कल पनि भेटिएको छ, ओसी कपी पनि भेटिएको छ। यस्ता हिनामिनाका धेरै प्रमाण भेटेका छौँ। त्यसैलाई उदाङ्गो पार्न हामीले यो काम गरेका हौं। ग्राहकहरू आक्रोशित हुनुभएको होला, तर पुरानो व्यवस्थापन र समितिले आर्थिक हिनामिना र संस्था डुबाउने काम त पर्दाफास गर्नुपर्छ भनेर ग्राहकलाई पत्राचार गरेका हौँ। सम्पर्कमा आएका ग्राहकको साथ र सहयोग पाएको उनले बताए। हामी यस्ता ग्राहक, निवर्तमान समिति, वर्तमान समिति, प्रशासन कार्यालय, नगरपालिकाको संयुक्त छलफल समेत गर्ने तयारी गर्दैछौँ, उनले भने। ग्राहकसँग जडान शुल्क, पानीको महशुल, मिटर बिक्री शुल्क, ठाउँसारी शुल्क, नामसारी शुल्क भनेर सधैं पैसा उठाउने तर सँधै घाटा मात्र परेको भनेर नगर विकास कोषलाई ऋण पनि नतिर्ने, मर्मतसम्भार पनि नगर्ने, पानी नियमित वितरण पनि नगर्ने, नियमित बैठक, साधारणसभा पनि नगर्ने, लामो समयदेखि राजस्व पनि नतिर्ने, संस्थालाई धरासायी बनाउने काम गरेकाले यसको खोजतलास गर्ने क्रममा आर्थिक अपचलनको प्रमाणहरू भेटिएको समितिले जनाएको छ। आर्थिक अपचलन गर्ने गरेको प्रमाण भेटेर दुई जना कर्मचारीलाई निलम्बन गरेको अध्यक्ष खड्काले जानकारी दिइन्। तर, निवर्तमान समितिका अध्यक्ष विनोद अर्यालले भने सबै आरोपको खण्डन गरेका छन्। बर्सेनी अडिट गरेका छौँ। सबै अडिट रिपोर्टसहित बरबुझारथ गरेर नयाँ समितिलाई हस्तान्तरण गरेका हौँ। त्यतिबेला किन कुरा नउठाउने ? अहिले किन उठाउने ? कि कुरा नबुझेर हो ?, अर्याल भन्छन्, विस्तृत बुझ्नुपर्ने भए पुराना कर्मचारी, व्यवस्थापकहरूसँग बसेर बृहत् छलफल गरे त प्रष्ट भइहालिन्छ। यो रडाको गर्नै पर्दैन।"
अन्तत : मृत्युदण्डबाट जोगिए रामआशिष,"भैरहवा : धनुषा जनकपुरधाम१७ कनकपट्टीका रामआशिष यादव परिवारमा तीन छोरी र श्रीमती छन्। जेठी आरतीकुमारी यादव १८ वर्ष, माइली पूजाकुमारी यादव १५ वर्ष र कान्छि सञ्जुकुमारी १० वर्षकी भइन्। जेठी आरतीलाई मात्र बुवा रामआशिषको अलिअलि सम्झना छ। बुवा वैदेशिक रोजगारीका लागि साउदी अरब गएको दशक भयो। तर, फर्किएका छैनन््। अन्य साथीहरूको बाबाले विदेशबाट नयाँ लुगा, मिठाई, खेल्ने सामग्री ल्याउँदा तीनै जना छोरीहरूको मन कटक्क पोल्छ। र, आमालाई सोध्छन्, आमा, आमा, हाम्रो बाबा कहिले आउनुहुन्छ ? अनुत्तरित आमा मनमा ढुंगा राखेर बालमनोविज्ञानलाई बुझ्दै सधैं एउटै जवाफ फर्काउँछिन्, छिट्टै आउनुहुन्छ। यादव परिवार आर्थिक अवस्थाले थलिएपछि रामआशिष घरको गुजारा चलाउन लेबरको काममा साउदी अरब बिदेसिए। बिदेसिनका लागि पनि उनले २ लाख रुपैयाँ ऋण लिनुपर्यो। रूपन्देहीको कंचन गाउँपालिका४ का दुर्गाप्रसाद शर्मा पनि रोजगारीका लागि साउदी पुगे। दुवै जनाबीच चिनजान त थिएन्। तर, संयोगले दुवै साउदीको ताबुकस्थित एउटै कम्पनीमा काम गर्न पुगे। एउटै कोठामा बसेर काम गर्न थाले। करिब ६ वर्षअघि सन् २०१८ अक्टोबरमा मादक पदार्थ सेवन गरी दुवै जनाबीच झगडा भयो। र, यादवले छुरा प्रहार गरी शर्माको हत्या गरे। साउदी प्रहरीले कर्तव्य ज्यान मुद्दामा यादवलाई पक्राउ गर्यो। प्रहरीले पक्राउ गरेको ६ महिनापछि मात्र घरमा खबर पुग्यो। ताबुकस्थित क्रिमिनल कोर्टले सन् २०२० डिसेम्बर २० मा पब्लिक राइटअन्तर्गत यादवलाई मुद्दामा दोषी ठहराउँदै पाँच वर्ष र मादक पदार्थ उत्पादन, बिक्री तथा सेवन गरेको अभियोगमा थप एक वर्ष गरी ६ वर्षको जेल सजायको फैसला सुनायो। यादवले जेल सजाय भुक्तान गरिरहेका छन्। यो विषय त्यहाँँको राजदूतावासमा पुगिसकेको थियो। त्यसपश्चात् साउदीको जेद्दास्थित नेपाली कन्सुलेट जनरलले कन्सुलर सेवा विभागमार्फत प्राइभेट राइटअन्तर्गत पीडकलाई साउदीको कानुन अनुरूप अधिकतम सजाय (मृत्युदण्ड सम्मको) को दाबी गर्ने वा क्षतिपूर्ति सहितको माफीमा मन्जुरीनामा दिने भन्दै रूपन्देहीमा रहेको मृतक परिवारसँग निर्णय माग्यो। मृतक परिवारले पीडक परिवारसँग सम्पर्क नरहेकाले निर्णय लिन नसकिएको जवाफ दियो। त्यसपछि जनरलबाट जेलमा रहेका यादवलाई भेट गर्न कर्मचारी पठाइयो। भेटमा जनरलको तर्फबाट पीडक परिवारले मृतक परिवारसँग छलफल गरी सहमतिमा माफीको रकम तोक्न सके दुवै पक्षलाई हित हुने यादवलाई सुझाइएको थियो। कुराकानीसहितको घटना विवरणबारे उल्लेख गर्दै नेपाली कन्सुलेट जनरलबाट मृतक र पीडक पक्षका परिवारसँग आवश्यक समन्वय गरेर महावाणिज्य दूतावासलाई आवश्यक कागजात पठाइदिने भन्दै कन्सुलर सेवा विभागलाई बोधार्थ दिँदै परराष्ट्र मन्त्रालयलाई पत्राचार भयो। पीडित परिवारका मामा ससुरा पर्ने प्रभु यादवका अनुसार कन्सुलर सेवा विभागमार्फत मृतक पक्षसँगको छलफलमा माफी रकम (ब्लड मनी) ७० लाख रुपैयाँ माग भएपछि दिन सक्ने अवस्था रहेन। त्यसपछि भान्जा ज्वाइँँ फर्किने आशा मारेर उनी जनकपुर फिर्ता भए। पटकपटकको छलफलमा पनि ब्लड मनी मा कुरा मिलेन। यादव परिवारको सम्पूर्ण जायजेथा बेचेर पनि त्यति रकम दिने अवस्था थिएन्। जसका कारण उनीहरू आशा मारेर बसे। कुराकानी नमिलेपछि जनरलको पत्र संलग्न गरी विभागले जिल्ला प्रशासन कार्यालय रूपन्देहीलाई ०८० चैत १२ गते घटनाबारे जानकारी पत्र पठायो। प्रशासन कार्यालयले जनताको दैलोको सरकार र सुःख, दुःखमा साथ उभिने भएकाले आवश्यक सहजीकरण र सहयोग हुने अपेक्षासहित कंचन गाउँपालिका४ को कार्यालयलाई पत्राचार गर्यो। वडा कार्यालयले केही गर्न नसक्ने आशयको जवाफ फर्कायो। तर, भ्रष्टाचारले डुंगडुंगति गनाएका मुलुकका स्थानीय तहहरूमध्ये साइनो रहेको पीडकको न जनकपुरधाम उपमहानगरपालिकाले साउदी जेलमा रहेको आफ्नो पालिकावासीका लागि ब्लड मनी उपलब्ध गराएर जोगाउन खोज्यो, न त मृतकको कंचन गाउँपालिका जनप्रतिनिधि लगायतले नै मानवता देखाए। साउदी जेलमा रहेका एक नेपालीलाई जोगाउन स्थानीय सरकारहरू उदार भएनन्। दुवै पालिकाको सूक्ष्म रुपमा योजनाकार्यक्रमका फाइल अनुसन्धान गरे भ्रष्टाचारका अनेक नमुना फेला पर्ने उत्तिकै सम्भावना छ। तर, दुवै सरकारका नेतृत्वकर्ताहरूले सरकारी रकम नभए पनि अभियान चलाएर संकलन गर्न सकिने ब्लड मनी प्रतिचासो देखाएनन्। नागरिकप्रति स्वार्थी निस्किए। ब्लड मनी जुटाएर श्रीमान्लाई जोगाउन जनकपुरको गल्लीगल्लीमा दौडिएर हात फैलाए पनि कसैले सहयोग नगरेको पीडककी श्रीमती रेनुकुमारी यादवले भक्कानिँदै सुनाइन्। यादवलाई जोगाउन स्थानीय सरकारहरू तयार नभएपछि रूपन्देहीका प्रमुख जिल्ला अधिकारी गणेश अर्यालले धनुषा प्रशासनसँग ब्लड मनी व्यवस्थापनका लागि पहल गरिदिन आग्रह गरे। तर, उताबाट पनि खासै पहल नभएको अर्याल बताउँछन्। ब्लड मनी को कतैबाट पनि व्यवस्थापन नभएपछि जेलमा रहेका यादवका लागि मृतक परिवारसँग अधिकतम सजाय (मृत्युदण्डसम्म) को दाबी गराएर कागज पठाउनुपर्ने अर्यालसमक्ष कठिन परिस्थिति आइपुग्यो। एक जनाको मृत्यु भइसकेको र अर्कोको अधिकत्तम सजाय (मृत्युदण्डसम्म) का लागि कागज बनाएर पठाउनुपर्ने अवस्था आएपछि मन धेरै चिन्तित हुनपुग्यो, सीडीओ अर्यालले भने, पैसाकै अभावमा कसैलाई मर्न दिनुहँुदैन भन्ने पक्षमा गएँ। सीडीओ अर्याल पीडक परिवारलाई लिएर मृतक परिवारको घरमा माफीको अपेक्षासहित पुगे। मृतक परिवार ब्लड मनी लिएर माफीमा अख्तियारीनामा दिन तयार थिएन्न्। तर, पनि सीडीओ अर्याल दुवै परिवारलाई मिलाउने वातावारण बनाउनमा लागिरहे। पटकपटक भेटघाट र छलफल गरे। तर, हार मानेनन्। नहुनु भइसक्यो। परिस्थितिले तपाईंको सिउँदो पुछियो तर तपाईंको निर्णयले अर्को महिलालाई एकल नबाइदिनुस्। महान व्यक्तिले मात्र माफी दिन सक्छन्। उदार बनिदिनुस् भनेर धेरै सम्झाएँ सीडीओ अर्यालले भने, सुरुमा उहाँ (मृतकको श्रीमती) मान्नुभएको थिएन्, जुन स्वाभाविक पनि थियो। तर, सबैले आग्रह गरेपछि उहाँ ब्लड मनी लिएर माफीमा अख्तियारीनामा दिन तयार हुनुभयो। जसमा कञ्चन गाउँपालिका अध्यक्ष र मृतकका दाजु मेघनाथ शर्माले सहयोग गरेको उनले बताए। मृतक परिवार तयार भएपछि ब्लड मनी जम्मा गर्नु सीडीओ अर्याल समक्ष अर्को संकट आइपर्यो। किनभने पीडक परिवारको अवस्था दयनीय थियो। त्यसपछि सहयोगबाट मुख फर्काएका स्थानीय सरकारहरूभन्दा माथि उठेर सीडीओ अर्यालले असल प्रशासकको भूमिका निर्वाह गरेको भन्दै स्थानीयले प्रशंसा गरेका छन्। हामीले हाम्रो स्तरबाट बुझ्दा यादव परिवार ब्लड मनी दिन सक्ने अवस्थामा थिएन्न् उनले भने, कसैले सहयोग नगरेपछि मैले आफैं व्यक्तिगत रूपमा ५० हजार रुपैयाँ जम्मा गरेर ब्लड मनी को सुरुवात गरे। किनभने विदेशी भूमिबाट नेपालीको ज्यान जोगाएर आमासँग बाबा कहिले आउनुहुन्छ ? भनेर सधैं प्रश्न खेपिरहने र गरिरहने आमा र छोरीहरूसँग मिलन गराउनु थियो। दुई जना सहायक प्रमुख जिल्ला अधिकारी, नेपाल प्रहरी, सशस्त्र प्रहरीका एसपी र राष्ट्रिय अनुसन्धान विभागको जिल्ला प्रमुखले पनि स्वचेछिक रूपमा २५२५ हजार रुपैयाँ जम्मा गरे। रकम संकलन हुन थाल्यो। त्यसपछि अर्यालले भैरहवाका व्यापारी, सामाजिक व्यक्तित्वहरूसँग घटनाबारे छलफल गरेर ब्लड मनी जुटाउन अनुरोध गरे। सबै तयार भए। कुल ३६ लाख २५ हजार रुपैयाँ संकलन भयो। पीडक परिवारले पनि अढाई धुरमा रहेको फुसको घर र १५ धुर जग्गा गरी सम्पूर्ण जायजेथा बेचेर सात लाख रुपैयाँ जम्मा गर्यो र ऋण काढेर ३ लाख गरी १० लाख जुटायो। दुवै गरेर ४६ लाख २५ हजार ब्लड मनी मृतकको श्रीमती सीता शर्मालाई उद्योग वाणिज्य महासंघ लुम्बिनी प्रदेशका अध्यक्ष कृष्णप्रसाद शर्मा सहितले बैंकमा जम्मा गरिएको रकमको भौचर हस्तान्तरण गरे। भौचर बुझ्दै गर्दा मृतककी श्रीमती भक्कानिएकी थिइन्। श्रीमती शर्माले माफीमा मन्जुरीनामा सहितको अख्तियारीनामा दिइन्। उता यादवकी श्रीमतीले जीवनकै ठूलो गुण लगाएको सम्झिएर सीडीओ अर्याललाई समाएर रुन थालिन्। सीडीओ अर्याल पनि भावुक हुँदै आँखा रसाएर आँसु झार्न थालेपछि उठेर कार्यकक्षतर्फ लागे। महासंघका अध्यक्ष शर्माले बजारको आर्थिक अवस्था राम्रो नरहे पनि सामाजिक उत्तरदायित्वअन्तर्गत रकम संकलन गरी सहयोग गरिएको बताए। मृतक परिवारका तर्फबाट प्राप्त माफीमा मन्जुरीनामा सहितको अख्तियारीनामा कन्सुलर सेवा विभाग पठाइएको अर्यालले बताए। पीडकको श्रीमती यादवले रूपन्देहीका प्रमुख जिल्ला अधिकारी र यहाँका व्यवसायी आफ्नो परिवारका लागि भगवान् सरह भएको बताइन्। धेरै जनासँग सहयोग माग्यौं। निकै भौतारियौं। कसैले सहयोग नगरेपछि हामीले श्रीमान् फर्किने आशा मारिसकेका थियौं। तर, चिनजान नै नरहेको सीडीओ साहबले सहयोग गर्नुभयो, स्थानीय मैथिली भाषामा बोल्दै उनले भनिन्, हामीहरूका लागि उहाँ भगवान् बनेर आउनुभयो। अब सीडीओ साहबको फोटो लगेर उहाँको पूजा गर्छौं। जसका लागि पीडक परिवारले सीडीओ अर्याललाई वास्तविकता जानकारी नगराई साथमा फोटो खिच्ने अनुरोध गरेर फोटो लिएर बसमा जनकपुरधाम फर्किएका छन्। कागजी प्रक्रिया अघि बढेपछि सामूहिक तस्बिर खिचाउने क्रममा सीडीओ अर्यालले यादव परिवारलाई भने, अब चिन्ता नलिनुहोस्। मैले सकेको गरेको हुँ। रामआशिष छिट्टै घर फर्किनेछन्। अदालतबाट यादवविरुद्ध मृत्युदण्डको सजाए नै फैसला भएको होइन। ६ वर्ष जेल सजाए भएको हो, कन्सुलर सेवा विभागका कानुन अधिकृत कृष्णप्रसाद बस्यालले अन्नपूर्ण पोस्टसगँ भने, त्यही सजायमा पनि मृतक परिवारलाई चित्त नबुझे अधिकत्तम सजाय (मृत्युदण्ड सम्म) का लागि दाबी गर्न सक्ने वा क्षतिपूर्तिसहित माफी दिने विषय थियो। अधिकतम सजाएका लागि दाबी गरेको भए जेल सजाय बढ्ने वा मृत्युदण्ड सजायको सम्भावना पनि रहन्थ्यो। जसलाई नकार्न सकिँदैन। त्यो अदालतले विचार गर्ने विषय हो। तर, मृतक परिवारले क्षतिपूर्तिसहित माफीमा मन्जुरीनामा दिनुभएको छ। त्यसैअनुसार प्रक्रिया अघि बढाउँछौं। उनले प्रशासन कार्यालयबाट प्राप्त कागजपत्रहरू साउदी पठाइने र प्रक्रिया पूरा भएपश्चात् यादव स्वदेश फर्किने बताए। अब जेलमा रहेका यादवको रिहाइका लागि प्रक्रिया सुरु हुन्छ, उनले भने, प्रक्रिया पूरा हुनका लागि केही समय लाग्छ। यादवले पाएको ६ वर्ष जेल सजाए भुक्तानअघि नै प्रक्रिया पूरा भए पहिल्यै रिहाइ हुन्छ, नभए केही समय लाग्न सक्छ तर उनी स्वदेश फर्किन्छन्।"
बागलुङमा पहिरोमा घर पुरिंदा एक महिलाको मृत्यु,बागलुङ : बागलुङमा गए राती पहिरोले घर पुरिंदा एक महिलाको मृत्यु भएको छ । बागलुङ नगरपालिका७ तितौरेमा घरमाथिबाट आएको पहिरोले घर पुरिँदा घरभित्र सुतिरहेकी ५५ वर्षीया खिलकुमारी शर्माको मृत्यु भएको वडाअध्यक्ष मेघनाथ गैरेले बताए । वडा अध्यक्ष गैरेले घरमा शर्मा एक्लै रहेको बताए । बिहीवार बिहान छिमेकीले थाहा पाएपछि प्रहरी र जनप्रतिनिधिलाई खबर गरेपछि अहिले घटनास्थलतर्फ जाँदै गरेको वडा अध्यक्ष शर्माको भनाइ छ । वर्षाका कारण बाटो बिग्रिएको हुँदा प्रहरी अझै घटनास्थलमा पुग्न नसकेको अध्यक्ष गैरे बताए । यस्तै बागलुङ नगरपालिका९ तित्याङमा पहिरोले घर र गोठ पुरिएको छ ।
"झापामा मोटरसाइकल दुर्घटना, एक जनाको मृत्यु",झापा : झापाको पाडाजुँगीगौरीगञ्ज सडक खण्डमा मोटरसाइकल दुर्घटना परी एक जनाको मृत्यु भएको छ। गौरादह१ सितापुरीस्थित पाडाजुँगी गौरीगञ्ज सडक खण्डमा बिहीबार राती १ बजे पाडाजुँगीबाट गौरादहतर्फ जाँदै गरेको लु ९ प १२७१ नम्बरको मोटरसाइकल आफैं अनियन्त्रित भइ सडकको पूर्व दिशामा रहेको बिजुलीको पोलमा ठोक्किँदा दुर्घटना भएको थियो। दुर्घटनामा मोटरसाइकलमा पछाडि सवार भारत झारखण्ड राज्य गोडा स्थायी ठेगाना भइ नेपाल पाहुना आएका ४१ वर्षीय कमल ठाकुरको मृत्यु भएको प्रहरीले जनाएको छ। उनको टाउकोमा चोट लागेकोले निम्स अस्पताल दमक लगिएको र उपचारको क्रममा चिकित्सकले बिहान साढे २ बजे मृतक घोषणा गरेका थिए। मोटरसाइकल चालक गौरादह १ निवासी ३३ वर्षीय गोपाल ठाकुरलाई इलाका प्रहरी कार्यालय दमकले नियन्त्रणमा लिएको छ। चालकले मादक पदार्थ सेवन गर्दा दुर्घटना भएको प्रहरीले जनाएको छ।
पहिरोले लग्यो रेञ्जोम गुम्बा,"गोरखा : केही दिनअघिको अविरल वर्षाका कारण बूढीगण्डकी(स्यार) नदीमा आएको बाढी र पहिरोले उत्तरी गोरखाको रेञ्जोम गुम्बा बगाएको छ। चुमनुव्री गाउँपालिका६ साविक चुम्चेत गाविसको रेन्जम गुम्बा पहिरोले लगेको हो। बूढीगण्डकीको बाढीपछि आएको पहिरोले गुम्बा रहेको जमिनको भाग कटान गरेको स्थानीय दिपेश लामाले बताए। बुढीगण्डकीले कटान गर्दा गुम्बा अगाडि रहेको जमिन सबै बगाइ सक्यो, उनले भने, गुम्बाको बीच भागबाट जमिन पूरै चर्किएको छ। जुनसुकै बेला गुम्बा भत्कन सक्ने जोखिम रहेको उनले जानकारी दिए। गुम्बा अहिले खालि गरिएको उनले बताए। यसअघि गुम्बा र बूढीगण्डकी बीचको जमिन ५० मिटर जति थियो, तर अहिले बुढीगण्डकीले कटान गर्दै गुम्बाकै अगाडि आइ पुगेको छ। यो पनि छिट्टै सिद्धिन्छ। गुम्बाको बीच भागबाट ठूलो चिरा परेको छ, उनले भने। उनका अनुसार जोखिममा परेपछि गुम्बाका सामानहरू सुरक्षित स्थानमा सारिएको छ। तल्लो भागबाट पहिरो जाने क्रम अझै नरोएिको उनले जानकारी गराए। केही दिनअघि गुम्बा नजिकै रहेको एक घर बुढीगण्डकीले बगाएको थियो। बाँकी एक घर पनि जोखिममा रहेको उनले बताए। चुमनुब्री ६ स्थित रेन्जोम गुम्बा। तस्बिर : दिपेश लामा।"
कोरला नाकामा अस्थायी पूर्वाधार निर्माण,"जोमसोम : नेपालचीन उत्तरी कोरला नाकामा अस्थायी पूर्वाधार निर्माण गरिएको छ। सुरक्षा निकायका लागि भौतिक संरचना तथा उद्धार केन्द्र निर्माण गरिएको हो। पूर्वाधार विकास कार्यालय मुस्ताङले चालु आर्थिक वर्ष २०८००८१ का लागि विनियोजित ५० लाख बजेटबाट सुरक्षाकर्मीका लागि ६ कोठे भौतिक संरचना तथा उद्धार केन्द्र निर्माण गरिएको सूचना अधिकारी इन्जिनियर घनश्याम रोक्का मगरले जानकारी दिए। उपल्लो मुस्ताङका नागरिकहरूका लागि गत कात्तिक २७ गते औपचारिक रूपमा व्यापारिक कारोबार खुला भएसँगै प्रदेश सरकारले कोरला नाकामा अस्थायी पूर्वाधार निर्माण गर्न चासो दिएको हो। नाकाको दसगजा यता नेपालतर्फको खुल्ला पठार क्षेत्रमा सुरक्षा निकायका लागि भौतिक संरचना तथा उद्धार केन्द्र निर्माण गर्न पूर्वाधार विकास कार्यालय मुस्ताङले चालू वर्षको जेठ १३ गते ४० लाख २५ हजार लागतमा निमा निर्माण सेवा काठमाडौंसँग ठेक्का सम्झौता गरेको थियो। नाकामा सुरक्षा निकायका लागि आपत्कालीन बासस्थान तथा उद्धार केन्द्र भवन निर्माण गर्न वातावरणमैत्री एसवाई प्यानलको ६ कोठे भौतिक संरचना तयार भइसकेको कार्यालयका सूचना अधिकारी रोक्का मगरको भनाइ छ। नाकामा सुरक्षा निकायलाई लक्षित गरी निर्माण गरिएको भूकम्प प्रतिरोधात्मक तथा वातावरणमैत्री ६ कोठे भवनमा भान्सा कोठा, बैठक हल र ४ वटा अफिस कोठा छन्।"
विपद् व्यवस्थापनमा पूर्वतयारी,"उपत्यकालगायत मुलुकको पहाडी र हिमाली भाग तथा भूकम्पीय प्रभावका दृष्टिबाट ११औं जोखिमपूर्ण स्थानमा छ। विश्वको हरेक भागको समग्र भूगोल नै विभिन्न प्राकृतिक प्रकोपको सम्भाव्य जोखिम रहेको छ। मानवीय क्रियाकलाप, प्राकृतिक सम्पदाको अविवेकी दोहन, जलवायु परिवर्तन आदिले प्राकृतिक प्रकोपको जोखिम बढाएको सर्वविदितै छ। हुन त नेपालको संविधानले हरेक नागरिकलाई आवासको हकलाई मौलिक हकको रूपमा व्यवस्था गरेको पाइन्छ। तैपनि, हरेक वर्ष प्राकृतिक विपत्बाट मानवीय, प्राकृतिक तथा भौतिक क्षति हुने गर्दछ। काठमाडौं उपत्यका साथै तराईका क्षेत्र तथा पहाडी भूभागहरू प्राकृतिक प्रकोपको व्यवस्थापनको दृष्टिले एक अति संवेदनशील क्षेत्र मानिन्छ। घना आवादी बढ्दै जानु, कमजोर किसिमले आधारभूत संरचनाहरू निर्माण हुनु, जाडो याममा शीतलहर र आगलागी, वर्षायाममा चारैतिर ठूलो बाढी पहिरोका समस्याका कारण यहाँको प्रकोप संकटासन्नता तथा जोखिमको स्तर बढ्दै गएको पाइन्छ। साथै, अव्यवस्थित रूपमा भइरहेको सहरीकरणसँगै भूकम्पीय दृष्टिले नगर क्षेत्रका भवन तथा भौतिक संरचनाहरू पनि जोखिमको अवस्थामा छन्। मुलुकका विभिन्न क्षेत्रहरूमा भूकम्प, बाढी पहिरो, विस्फोट, आगलागी, सुक्खा, आँधीबेहरी, शीतलहर, चट्याङ, डँढेलोजस्ता सम्भाव्य सबै प्रकारका विपद्जन्य अवस्थाहरूको पूर्वसूचना, संकटासन्न अवस्था तथा त्यस्ता क्षेत्रहरूमा रहेका जोखिम विवरण समुदाय र सरोकारवाला निकायहरूलाई उपलब्ध गराई सम्भाव्य विपद्बाट बचाउन पूर्वतयारीका लागि संघ, प्रदेश र स्थानीय तहमा सोसम्बन्धी कार्यहरू गर्न आवश्यक छ। यसै सन्दर्भमा यस वर्षको मनसुनमा हुन सक्ने जोखिम तथा क्षति आकलन गरी संघीय मन्त्रालय, प्राधिकरण, विभाग, सुरक्षा निकाय, प्रदेश सरकार, जिल्ला तथा स्थानीय तहको जिम्मेवारी समेटिएको मनसुन पूर्वतयारी तथा प्रतिकार्य राष्ट्रिय कार्ययोजना, २०८१ पारित भएको सार्वजनिक भएको छ। कार्ययोजनामा यस वर्ष विपद्बाट करिब १८ लाख १ हजार जनसंख्या र ४ लाख १२ हजार घरधुरी कुनै न कुनै रूपमा प्रभावित हुन सक्ने अनुमान छ। त्यसैगरी, मनसुनजन्य विपद्बाट ८३ हजार घरपरिवार प्रत्यक्ष प्रभावित हुन सक्ने र १८ हजार घरपरिवारलाई मनसुनजन्य विपद्मा उद्धार तथा राहत दिनुपर्ने आकलन पनि गरिएको पाइन्छ। यस वर्ष मनसुन सुरु भएसँगै देशभित्रका विभिन्न ठाउँहरूमा बाढीपहिरो र डुबानको घटनाहरूबाट जनधनको क्षति भएको जानकारी सार्वजनिक भइरहेको छ। केही तथ्य र तथ्यांकहरूका आधारमा नेपाल विश्वमा विपद् जोखिम तथा पहिरो र बाढीजस्ता जलजन्य प्रकोपको जोखिमको अग्रस्थानमा राखिएको छ। काठमाडौं उपत्यकालगायत मुलुकको पहाडी र हिमाली भाग तथा भूकम्पीय प्रभावका दृष्टिबाट एघारौं जोखिमपूर्ण स्थानमा रहेको छ। नेपालको सम्पूर्ण भूभाग भूकम्प जाने सम्भावित क्षेत्रभित्र पर्दछ भने मध्य भूभाग अति जोखिम क्षेत्रभित्र पर्दछ। २०७२ सालमा गोरखाको बारपाकलाई केन्द्रबिन्दु बनाएर गएको ७८ रेक्टरको भूकम्पले अकल्पनीय विपद् निम्त्याएको थियो। सो भूकम्पको पाठलाई लिएर क्षति न्यूनीकरणको लागि विभिन्न पूर्वतयारी गर्नुपर्दथ्यो, जुन प्रभावकारी रूपमा हुन सकेन् जसको उदाहरणको रूपमा दुई महिनाअघि जाजरकोटको बारेकोट गाउँपालिकाको रामीडाँडालाई केन्द्रबिन्दु बनाई ६४ रेक्टरको भूकम्पलाई लिन सकिन्छ। जलवायु परिवर्तनको कारणले नेपालमा नियमित रूपमा वर्षा हुँदैन। कहिले भारी वर्षा कहिले अनावृष्टि हुने खतरा छ भने कमजोर र भिरालो धरातलीय कारणवाट भूक्षय भई नेपालको अधिकांश तराई भूभागमा बाढी पहिरोले सताउने गरेको छ। अर्कोतर्फ वनजंगलको विनाश, प्रकृतिक स्रोतहरू पानी, ढुंगा, बालुवा आदिको अनियन्त्रित दोहन तथा अव्यवस्थित बसोवासले धेरै विपद् निम्त्याएको अवस्था छ। आगजनीतर्फ गर्मीको मौसममा तापक्रम बढ्ने भएकाले वनजंगल तथा ग्रामीण बस्तीहरूमा आगलागी हुने ठूलो समस्याको रूपमा रहेको छ। जाडो महिनामा खुल्ला रूपमा आगो बाल्ने कार्य बढेकोले सम्भावित आगलागीको जोखिम न्यूनीकरणको लागि समेत प्रभावकारी रणनीतिको आवश्यक छ। यस्ता विपद्सँग जुध्न सक्ने क्षमताको विकास र पूर्वतयारीजस्ता कार्यमा सारभूत रूपमा ठोस कार्य अझै हुन सकेको छैन्। नेपालको भूधरातलीय स्वरूप अनुसार विपद्को दृष्टिकोणले अति संवेदनशील क्षेत्र मानिन्छ। यहाँ प्राकृतिक एवं मानवीय दुवै कारणले ठूलाठूला विपद्का घटना घटी त्यसबाट मानवीय क्षति, भौतिक सम्पत्तिको विनाश तथा वातावरणीय ह्रास भइरहेको अवस्था छ। नेपालमा प्रकोप बढी आउनुमा मानवीय र प्राकृतिक कारण नै प्रमुख रूपमा रहेका छन्। भूवनोट, जलवायु परिवर्तनको असरले जथाभावी बाढीपहिरो आउने, कतै सुक्खा अनावृष्टि पनि भएको उदाहरण छ भने चट्याङबाट पनि मानिसको मृत्यु भएको अवस्था छ। वनविनाश, अव्यवस्थित बसोवास, जनचेतनाको कमी, नदीमाथिको दोहन, जथाभावी चरीचरनले गर्दा विभिन्न विपद् आएको, त्यसबाट प्रशस्त धनमालको क्षति भएको छ। सो निराकरणको लागि विपद्का प्रतिकार्य तथा पूर्वतयारी योजना निर्माणमा सबै स्थानीय निकाय, सरोकारवालाहरू तथा साझेदार संस्थाका दायित्व रहन्छ। ऐनअनुसार सबै निकायमा रहेको विपद् व्यवस्थापन समितिले प्रभावित क्षेत्रमा योजना तयार गरी कार्यान्वयन गरी उद्धार र राहतको व्यवस्था मिलाउनु अति आवश्यक छ। विपद्का समयमा प्रभावित तथा पीडित समुदायलाई उपलब्ध गराउन मानवीय सहयोगका विभिन्न क्षेत्रहरू रहेका हुन्छन्। पीडितहरूलाई जीवनयापनका आधारभूत आवश्यकताका पूर्ति गर्न, खाद्यान्न, आवास, खानेपानी, सरसफाइ तथा स्वास्थ्य प्रवद्र्धन, सुरक्षाजस्ता विषयमा विशेषज्ञता हासिल गरेका समूहहरूले आफ्नै क्षेत्रहरूका जिम्मेवारी लिँदा मानवीय सहयोगका कार्य व्यवस्थित हुन आवश्यक छ। विभिन्न सरकारी निकाय तथा गैरसरकारी संस्थाहरू, आसपासका गाउँपालिका, नगरपालिका र जिल्लामा कार्यरत अन्य संघसंस्थाहरूका उपस्थितिले विपद् व्यवस्थापनमा महत्त्वपूर्ण भूमिका निर्वाह गर्दछ। एम्बुलेन्स, यातायातका साधनहरू, खानेपानी व्यवस्थापन, पर्याप्त मात्रामा स्वास्थ्यकर्मी, तालिम प्राप्त स्वयंसेवक, खाद्यान्न आदि जस्ता स्रोतहरूको पहिचान र सूचीकरण गरी ती वस्तु तथा सेवाहरूका सम्बन्धमा नगरपालिकागाउँपालिका भित्र आवश्यक क्षमता विश्लेषण गर्नु समग्र विपद् व्यवस्थापनका लागि आवश्यक पूर्वाधारहरू विकास गर्नु पर्दछ। विपद्मा प्रत्यक्ष रूपमा देखा पर्ने अवस्था वा संकट उन्मुखता घटाएर संघ, प्रदेश र स्थानीय तहले विपद् जोखिम न्यूनीकरण गर्ने प्रयास गर्नुपर्छ। संघीय तथा प्रदेश सरकारको समन्वयमा स्थानीय सरकारले पहलकदमी लिनुपर्छ। स्थानीय स्तरमा विपद् व्यवस्थापनको कार्य सञ्चालनको नेतृत्वदायी जिम्मेवारी स्थानीय स्तरमा नगरपालिकागाउँपालिकामा रहेका हुन्छन्। यसले गाउँ तथा नगरभित्र सम्पूर्ण विपद् प्रतिकार्य योजना सञ्चालन गर्दछ। विपद् व्यवस्थापन कार्यलाई सहज बनाउन सरकारले केन्द्र र प्रदेश तहमा कार्य गर्ने गरी राहत सहयोग, क्षतिपूर्ति व्यवस्थापनलगायतका विषयमा दिग्दर्शनहरू जारी गरेको पाइन्छ। तैपनि आवश्यकता अनुसार प्रभावकारी कार्यान्वयन हुन सकेको छैन। सेना, नेपाल प्रहरी, सशस्त्र प्रहरी बल र नेपाल रेडक्रसका आआफ्नै दिग्दर्शन र कार्ययोजनाहरू अनुसार विपद् व्यवस्थापनमा खटिन्छन् तर तिनको संयोजन र उचित किसिमको समन्वय नभई प्रभावकारी कार्यान्वयनमा कठिनाइ भएको पाइन्छ। प्राकृतिक प्रकोपको कारण वातावरण सुहाउँदो विकास नहुनु नै हो। विकासको नाममा जथाभावी निर्माण कार्यले डोजर बढी मात्रामा प्रयोग भएको छ। सहरी भवन संहिताको पालना नगरी घर वनेका छन्, जथाभावी सडक खनेर वातावरण बिगारेको स्थिति छ। त्यसैगरी जथाभावी चरनले जमिनलाई मरुभूमिमा परिणत गर्दछ। चरनले नयाँ बिरुवा नष्ट गर्दछ र जमिनलाई नांगो बनाएको छ। समग्रमा वातावरण मैत्री विकास भइरहेको स्थिति छैन। पालुवाहरू नसप्री मर्छन् र वातावरणमा ह्रास आउँछ। पानीको स्रोत कम हुँदै जथाभावी चरनले विनाश ल्याएको छ। जसले देशमा आर्थिक मन्दी ल्याएको छ। प्रकोपको समस्या समाधान गर्न स्थानीय निकायको सक्रियता आवश्यक छ। आफ्नो क्षेत्रमा वन जंगलको संरक्षणमा विशेष ध्यान दिइ व्यवस्थित रूपले नदीबाट उचित मात्रामा गिट्टी, बालुवा निकाल्ने तथा कृषिवन सम्बन्धमा संयुक्त परियोजना सञ्चालन गर्दै बढी से बढी मात्रामा वृक्षरोपण तथा संरक्षणको कार्य गर्नु पर्दछ। खोलानाला नियन्त्रण गर्ने, उचित स्थानमा बस्ती बसाउने, विकास निर्माणका योजना वातावरणमैत्री बनाउनुपर्छ। विपद्को प्रभाव न्यून गर्न विपद्को लागि पूर्वतयारी गर्ने समुदायलाई प्रकोप वहन गर्न सक्षम बनाउने तथा हरेक वडामा विपद् व्यवस्थापन योजना बनाउन आवश्यक छ। अति आवश्यक सेवालाई चुस्त बनाउँदै विपद्को बारेमा शिक्षा दिने र लिने, क्षमता वृद्धि गर्ने, स्रोतसाधन परिचालन गरी विपद् व्यवस्थापनका कार्य व्यवस्थित रूपमा सञ्चालन गर्नु पर्दछ। स्थानीय निकायले प्रकोप आउनुअघिको अवस्था, भइरहेको अवस्था र त्यसपछिको पुनस्र्थापनाको कार्यलाई व्यवस्थित रूपले सञ्चालन गर्नु पर्दछ। जलवायु परिवर्तनका कारण चरम जलवायु घटनाका क्षेत्रीय र सामयिक ढाँचाहरू माथिका कारणहरूबाट परिवर्तन भइरहेको छ। बेमौसमी मनसुनी वर्षाको ढाँचा परिवर्तन भइ मनसुन समाप्त हुन ढिलो हुँदा सक्रिय मनसुनको अवधि लम्बिन गएको छ। उच्च तीव्रतर चरम वर्षाको क्षेत्रीय प्रवृत्ति वार्षिक वा मनसुनी वर्षाको प्रवृत्तिभन्दा धेरै फरक हुन्छ। तराई र चुरे क्षेत्र जहाँ अपेक्षाकृत वार्षिक वर्षा र पानी पर्ने दिन कम हुन्छ, उच्च तीव्रतर चरम वर्षाको चपेटामा धेरै ठाउँ परेका छन्। विपद् प्रकोप र संकट उन्मुखताको संयुक्त परिणाम हो। सबैभन्दा जोखिम समूहमा कम आय भएका र गरिब परिवारहरू, सीमान्तकृत र बहिष्कृत समुदायहरू, महिलाहरू, बालबालिका, वृद्ध र अपांग व्यक्तिहरू पर्छन्। विपद् जोखिम सामाजिक, आर्थिक र राजनीतिक ढाँचा र उनीहरूबीचको अन्तरसम्बन्धमा निर्भर गर्दछ। विपद्का आयामहरू गतिशील छन्।"
असार मसान्तसम्म भुक्तानी नपाए निर्णायक संघर्ष गर्छौं : निर्माण व्यवसायी,"काठमाडौं : नेपाल निर्माण व्यवसायी महासंघले असार मसान्तसम्म पनि आफूहरूको भुक्तानी नभए निर्णायक संघर्ष गर्ने चेतावनी दिएको छ। बिहीबार काठमाडौंमा पत्रकार सम्मेलन गर्दै महासंघले आर्थिक वर्ष समाप्त हुनै लाग्दा पनि व्यवसायीहरूको अर्बौ रकम भुक्तानी हुन बाँकी रहेकाले रकमान्तर गरी अहिलेसम्मको बाँकी रकम असार मसान्तभित्र भुक्तानी गर्न सरकारसँग माग गरेको हो। आफूहरूको समस्या समाधान नभए निर्णायक संघर्ष गर्न बाध्य हुने महासंघले चेतावनी दिएको छ। भुक्तानीको विकराल समस्या भोग्न बाध्य भई निर्माण व्यवसायीहरूले केही स्थानीय निकाय, प्रदेश र संघका विकासे कार्यालयहरूमा तालबन्दी सुरु गरेको संघका अध्यक्ष रवि सिंहले बताए। उनले असार मसान्तभित्र सबै भुक्तानी निकासा फुकुवाको व्यवस्थाका लागि सम्बन्धित कार्यालयलाई निर्देशन गरिदिन सरकारसँग माग गरे। अध्यक्ष सिंहले व्यवसायीहरूको रकम भुक्तान नभएसम्म नयाँ टेन्डरहरू ननिकाल्न र बजेट सुनिश्चितता नभएका, भुक्तानी लगाएका समस्याले पूरा हुन नसकेका ठेक्काहरू कानून बमोजिम सुविस्ताका आधारमा अन्त्य गरि फरफारक गर्न पनि आग्रह गरे। महासंघले निर्माण व्यवसायीहरूको कुल ६० अर्ब रुपैयाँ भुक्तान हुन बाँकी रहे पनि त्यसतर्फ राज्यले खासै ध्यान नदिएको जनाएको छ। सार्वजनिक खरिद नियमावलीको १३ औं संशोधन जारी भए पश्चात् म्याद थप भए पछि राज्यले निर्माण व्यवसायीलाई भुक्तानी गर्नुपर्ने दायित्व करीब ४० अर्ब रुपैयाँ र चालू आयोजनाहरूको करिब २० अर्ब भुक्तानी हुन बाँकी रहेको महासंघको भनाइ छ।"
मर्ज घोषणा भएको विद्यालय जिल्लामै उत्कृष्ट,"विद्यार्थी नभएर र एसएलसीमा नतिजाविहीन हुँदै गएपछि २०६८ सालमा तानसेनको देववाणी संस्कृत तथा साधारण माध्यमिक विद्यालयलाई तत्कालीन जिल्ला शिक्षा अधिकारीले मर्ज गर्ने प्रस्ताव ल्याए। म नेपाल राष्ट्रिय शिक्षक संगठन पाल्पाको जिल्ला उपाध्यक्षका रूपमा बैठकमा सहभागी भएको थिएँ। बैठकमा मलाई भित्रैदेखि जोश जागर आयो र एक बर्षमै सुधार गरेर देखाउने प्रतिबद्धता गरेँ। हाम्रो विद्यालयमा पढाउने, सिकाउने तरिका बेग्लै छ। सबै विद्यार्थीको व्यक्तिगत प्रोफाइल बनाएको छ। सुधार गर्ने योजनासहित अर्काे विद्यालयबाट २०६८ साल फागुन १ गते सरुवा भएँ। विद्यालयमा आउँदा २० जना विद्यार्थी मात्र थिए। २०६९ सालको शैक्षिक सत्रमा सबै शिक्षकले आआफ्ना छोराछोरीलाई आफूले पढाउने विद्यालयमा भर्ना गरियो। तिनै छोराछोरीलाई देखाउँदै विद्यार्थी खोज्न घरदैलो गरियो। सोही वर्ष सयभन्दा बढी विद्यार्थी भर्ना गर्न सफल भयौं। पहिलो वर्ष २०६९ सालमा ३८ जनामध्ये १८ जना विद्यार्थीलाई एसएलसीमा पास गराउन सफल भयौं। २०७४ सालको एसईई नतिजामा विद्यालयले ३९५ जीपीए ल्यायो। २०७४ सालपछि विद्यार्थी खोज्न कहीँ कतै जान परेको छैन। विद्यार्थी र अभिभावकको अनुरोधमा यस वर्षदेखि कक्षा ११ सञ्चालन गरेका छौं। हाम्रो विद्यालयमा पढाउने, सिकाउने तरिका बेग्लै छ। सबै विद्यार्थीको व्यक्तिगत प्रोफाइल बनाएको छ। प्रत्येक महिनाको अन्तिम दिन १ बजेपछि विद्यार्थीको प्रोफाइल समीक्षा हुन्छ। शिक्षकको इच्छा शक्ति भएमा, विद्यालय सुधार गर्न सकिन्छ भन्ने अनुभव मिलेको छ। (कृष्ण थापा तानसेनको देववाणी संस्कृत तथा साधारण माध्यमिक विद्यालयका प्रधानाध्यापक हुन्।)"
निगालोका टुसा चोरी गर्ने २ पक्राउ,"पोखरा : अन्नपूर्ण संरक्षण क्षेत्रबाट अवैध रूपमा निगालोका टुसा संकलन गरी चोरी निकासी गर्ने सवारीसाधनलाई प्रहरीले नियन्त्रणमा लिएको छ । सवारी चालक र टुसा ल्याउनेलाई प्रहरीले पक्राउ गरी अन्नपूर्ण संरक्षण क्षेत्र सम्पर्क कार्यालय पोखरामा बुझाएको छ । घाचोक कास्की प्रहरी चौकीबाट खटिएका प्रहरी टोलीले माछापुच्छे गाउँपालिका ४ लम्सालथरमा ग ३ च ४५४० नम्बरको बोलेरो जीप चेकजाँच गर्ने क्रममा अवैध रूपमा संकलन गरेर ल्याएको निगालोका टुसा फेला परेपछि सवारीसाधन नियन्त्रणमा लिएको कास्की प्रहरीले जनाएको छ । जिपसँगै कास्कीको माछापुच्छ्रे गाउँपालिका १ बस्ने जिप चालक खिमबहादुर पुन र टुसा ल्याउने माछापुच्छ्रे २ का रामजी भण्डारीसमेतलाई पक्राउ गरी थप अनुसन्धान तथा आवश्यक कारबाहीका लागि अन्नपूर्ण संरक्षण क्षेत्र सम्पर्क कार्यालय हरियोखर्क पोखरा पठाइएको प्रहरीले जनाएको छ । संरक्षण क्षेत्रमा अवैध रूपमा निगालोको टुसा चोरी निकासी हुन थालेपछि अन्नपूर्ण संरक्षण आयोजनाले यसै साता सूचना जारी गरी अनुमति नै नदिएको समयमा संरक्षण क्षेत्रबाट निगालोको टुसा अवैध रूपमा संकलन भएको र यसो गर्नेलाई कानुनी कारबाही हुने भन्दै त्यसो नगर्न सूचना जारी गरेको थियो । संरक्षण क्षेत्रमा निगालोको टुसा र बाँसको तामा संकलन तथा ओसारपसार गर्ने अनुमति साउन ५ गते पछि मात्र हुने भएकाले त्यसअघि टुसाको संकलन तथा ओसारपसार गरे संकलनकर्ता तथा सवारीसाधनलाई नियन्त्रणमा लिई कारबाही हुने अन्नपूर्ण संरक्षण क्षेत्रका आयोजना प्रमुख डा रविन कडरियाले बताए । तोकिएको समयमा मात्र वातावरण मैत्री टुसा संकलन गरी निगालो र बाँसको दिगो व्यवस्थापन तथा संरक्षण गर्न सहयोगी हुन आयोजनाले अनुरोध गरेको थियो । निगालो वन्यजन्तु भालु र रेड पान्डाको आहारा निगालो स्थानीय दैनिक जीविकासँग जोडिएको मात्र होइन, भालु र रेड पान्डा लगायतका वन्यजन्तुको पनि आहारा भएकाले संरक्षणमा आयोजनाले जोड दिएको छ । त्यसैले आयोजनाले छोटो समयका लागि मात्र टुसा संकलन गर्न अनुमति दिँदै आएकोे जनाएको छ । आयोजनाले साउन ६ गतेदेखि भदौ २५ गतेसम्म छोटो समयका लागि टुसा संकलन गर्न अनुमति दिने बताएको छ । त्यसअघि टुसा हुँकर्न दिने नीतिअनुसार अवैध रूपमा टुसा संकलन गर्नेलाई कानुनअनुसार नियन्त्रणमा लिइ कारबाही गरिने आयोजनाले जनाएको छ । टुसा जति बेला पनि संकलन गर्न दिँदा निगोलोको झ्याङ नै मासिने भएकाले केही समयका लागि मात्र आयोजनले पहिलेदेखि नै संकलन गर्न अनुमति दिने गरेको बताइएको छ ।"
पहिरोले पृथ्वी राजमार्ग अवरुद्ध,चितवन : पहिरोले पृथ्वी राजमार्ग अवरुद्ध भएको छ । इच्छाकामना गाउँपालिका ३ मौवाखोला नजिक पहिरो खसेर दुई तर्फी सडक अवरुद्ध भएको हो । आज बिहान पाँच बजे सडक माथिबाट ढुङ्गासहित लेदो खसेर सडक अवरुद्ध भएको हो । पहिरो हटाउन थालएको छ। एउटा डोजर र एउटा जेसिबीले पहिरो पन्छाइरहेको छ । बिहान ६ बजेदेखि पहिरो हटाउन थालिएको हो । माथिबाट पहिरो नखसे अबको १५ मिनटमा बाटो सञ्चालन हुने इलाका प्रहरी कार्यालय मुग्लिनका प्रहरी निरीक्षक निरला भण्डारीले बताइन् । पहाडी भूभाग भएको कारण वर्षातको बेला पहिरो खस्ने समस्या छ।
