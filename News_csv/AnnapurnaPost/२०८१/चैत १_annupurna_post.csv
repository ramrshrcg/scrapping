शीर्षक,विवरण
नेपाल जेसीज क्षेत्र गको आयोजनामा होली मिलन कार्यक्रम सम्पन्न,"हिन्दु धर्मावलम्बीहरुको महान पर्व फागु पुर्णिमाको अवसर पारेर नेपाल जेसीज क्षेत्र गले सामूहिक होली मिलन कार्यक्रम सम्पन्न गरेको छ। भक्तपुर ठिमि स्थित दिव्यश्वरी प्लानिङमा रहेको हिल्टन फिटनेसको प्रांगणमा सम्पन्न कार्यक्रममा फिटनेश समेतको सहकार्यमा होली मिलन कार्यक्रम सम्पन्न भएको हो। नेपाल जेसीज क्षेत्र ग निरुपित राष्ट्रिय कार्यकारिणी उपाध्यक्ष कृष्ण सापकोटाको अग्रसरतामा समग्र क्षेत्र ग का शाखाहरुलाई एउटै स्थानमा रंगहरूको पर्व होली मार्फत बन्धुत्व भावना विकासका उद्देश्यका साथ यस कार्यक्रम आयोजना गरिएको थियो। व्यवस्थापकीय जिम्मेवारी ईमाडोल जेसीजका अध्यक्ष सिर्जना श्रेष्ठले गर्नु भएको उक्त कार्यक्रमम क्षेत्र ग का सबै शाखा का अध्यक्ष एवम् प्रतिनिधिको उल्लासमय उपस्थिति रहको थियो। कार्यक्रममा नेपाल जेसीजका राष्ट्रिय अध्यक्ष रजनी थापा, राष्ट्रिय उपाध्यक्ष दीपक जंग अधिकारी , पूर्व कार्यकारिणी उपाध्यक्ष जीवन कार्की र रमा प्याकुरेल, हिलटन फिटनेशका सञ्चालकहरू लगायतको उपस्थितिमा एक अर्कामा सौहार्दपूर्ण वातावरणमा रंग खेल्दै शुभकामना साटासाट गरि हर्षका साथ होली पर्व मनाइएको थियो। कार्यक्रममा घैला फुटाई प्रतियोगिता समेत आयोजना गरिएको थियो। जसमा साखु जेसीजका महासचिव सुरज श्रेष्ठ विजयी भएका थिए। क्षेत्र ग का अध्यक्षहरुको सामूहिक सहकार्यमा कार्यक्रम सम्पन्न भएको नेपाल जेसीजका राष्ट्रिय उपाध्यक्ष दीपक जङ्ग अधिकारीले बताए।"
मोटरसाइकल दुर्घटनामा युवकको मृत्यु,नुवाकोट : मोटरसाइकल दुर्घटनामा नुवाकोटको दाङसिङमा युवकको मृत्यु भएको छ। तारकेश्वर गाउँपालिका१ दाङसिंङका ३२ वर्षीय चतुरमान तामाङको शुक्रबार बेलुकी भएको दुर्घटनामा मृत्यु गएको जिल्ला प्रहरी कार्यालय नुवाकोटले जनाएको छ। विदुर नगरपालिका६ सिँचाइ पुलनजिकै आफैंले चलाएको मोटरसाइकल दुर्घटना हुँदा एक युवकको मृत्यु भएको हो। तामाङले चलाएको बा४६प ८२५३ नम्बरको मोटरसाइकल बट्टारबाट दाङसिङतर्फ गइरहेकोमा त्रिशूली नदी किनारामा रहेको सिँचाइको पुलनजिकै विद्युतको पोलमा ठोक्किएर दुर्घटनामा परेको थियो। दुर्घटनामा गम्भीर घाइते भएका तामाङको त्रिशूली अस्पताल नुवाकोटमा उपचारका क्रममा मृत्यु भएको प्रहरी निरीक्षक श्रीकृष्ण बानियाँले बताए। उनका अनुसार मोटरसाइकल तीव्र गतिका कारण दुर्घटना भएको प्रारम्भिक अनुमान गरिएको छ। युवक तामाङको शव त्रिशूली अस्पतालमा राखिएको छ भने घटनाको विषयमा थप अनुसन्धान भइरहेको नुवाकोट प्रहरीले जनाएको छ।
हिमवतखण्ड कलासाहित्य सम्मिलनका सहभागीलाई प्रधानमन्त्रीको स्वागत,"काठमाडौं : प्रधानमन्त्री केपी शर्मा ओलीले मदन भण्डारी कलासाहित्य प्रतिष्ठानद्वारा आयोजित तीनदिने हिमवतखण्ड कलासाहित्यसंस्कृति सम्मिलन२०८१ का स्वदेशी र विदेशी सहभागीलाई आज स्वागत गरेका छन्। प्रधानमन्त्री निवास बालुवाटारमा आयोजित कार्यक्रममा प्रधानमन्त्री ओलीले हिमवतखण्ड मानव सभ्यतासम्मको इतिहासको भूभाग भएकाले यस भूखण्डको कलासाहित्यसंस्कृतिलाई समेटेर अन्तर्राष्ट्रियस्तरको सम्मिलनको दोस्रो शृङ्खला आयोजना भएकोमा खुसी प्रकट गरे। प्रधानमन्त्री ओलीले मौलिक संस्कृति नै नेपालीको जग भएको उल्लेख गर्दै यस हिमवत् भूखण्डबाट ज्ञान, योग, गणित, दर्शन र सभ्यताको प्रादुर्भाव भएको बताए। यी सबै ज्ञान र हाम्रा मान्यताको गम्भीर खोज र अध्ययन एवं अनुभव आदानप्रदान गर्न सहभागीलाई आग्रह गरे। आजदेखि चैत ३ गतेसम्म काठमाडौंमा हुने सम्मिलनमा नेपाल, भारत, म्यानमार, भुटान, चीन, थाइल्याण्डलगायत देशका गरी करिब पाँच सय स्रष्टाहरूको सहभागिता रहेको छ। नेपाल बाहिरबाट ५८ जनाको सहभागिता रहेको छ। कार्यक्रममा प्रा डा चुडामणि बन्धु, प्रा डा माधवप्रसाद पोखरेल, नेपाल संगीत तथा नाट्य प्रज्ञा प्रतिष्टानका कुलपति निशा शर्मा, भारतको काशी हिन्दु विश्वविद्यालयका भारतीय भाषा विभागका अध्यक्ष प्रा डा दिवाकर प्रधान, साहित्यकार कविता लामालगायत सहभागी थिए। सम्मिलनको आज पूर्व राष्ट्रपति विद्यादेवी भण्डारीबाट उद्घाटन भयो भने आइतबार प्रधानमन्त्री एवं प्रतिष्ठानका प्रमुख संरक्षक ओलीबाट समापन हुनेछ। सम्मिलनको पहिलो दिन हिमवतखण्ड साहित्यिक चलचित्र उत्सव, दोस्रो दिन हिमवतखण्ड बृहत सांस्कृतिक उत्सव र तेस्रो दिन हिमवतखण्डका क्षेत्रका कविहरूको काव्य उत्सवको कार्यक्रम रहेको छ। सम्मिलनमा विभिन्न मुलुक तथा नेपालभित्रका सात प्रदेशका विद्वानहरूले गोष्ठीपत्र प्रस्तुत गर्ने क्रम सुरु भएको छ। यसअघि भानु जयन्तीका अवसरमा २०७५ असार २९ देखि ३१ गतेसम्म काठमाडौंमा यस प्रकारको पहिलो सम्मिलन आयोजना भएको थियो।"
गुल्मीमा वन डढेलो नियन्त्रण गर्न सचेतना सप्ताह सुरु,"गुल्मी : गुल्मीमा वन डढेलो नियन्त्रण सचेतना सप्ताहव्यापी कार्यक्रम सुरु भएको छ। डिभिजन वन कार्यालय गुल्मीले वन डढेलो नियन्त्रण गर्न सुरु गरेको सप्ताह कार्यक्रमको रेसुंगा नगरपालिकाका नगरप्रमुख खिलध्वज पन्थीले शुभारम्भ गरे। उनले जिल्लाका अधिकांश वन डढेलो उच्च जोखिममा रहेकाले प्रत्येक वडा टोलका नागरिकमा सचेतना कार्यक्रम आवश्यक रहेको बताए। नगरप्रमुख पन्थीले अघिल्लो वर्ष गुल्मी जिल्लाले भोग्नु परेको क्षतिको स्मरण गर्दै वनमा लाग्ने आगलागी र डढेलोका घटना प्राकृतिक नभई मानवीय लापरबाहीका कारण हुने गरेको बताए। वनमा हुने आगलागी र डढेलो नियन्त्रणका लागि नगरपालिका सदैव गम्भीर र प्रतिबद्ध रहेको नगरप्रमुख पन्थीले बताए। गुल्मीमा दुई नगरपालिका र १० गाउँपालिका रहेका छन्। हाल जिल्लाभर रेसुंगा नगरपालिकामा मात्रै एउटा दमकल छ। शुक्रबारदेखि सञ्चालन भएको सप्ताह कार्यक्रम चैत ७ गतेसम्म चल्ने छ। जिल्ला सदरमुकाम तम्घास बजारमा डढेलो नियन्त्रण तथा सचेतनाका पर्चा र ब्यानरसहित बजार परिक्रमा समेत गरिएको थियो। मानव जगत वनबाट आश्रित हुने तर मानवीय असावधानिका कारण वन जंगलमा आगलागीका घटना हुने गरेको नागरिक समाज गुल्मीका अध्यक्ष पदमप्रसाद पाण्डेले बताए। वन डढेलो व्यवस्थापनका लागि निरोधात्मक उपाय अवलम्बन गर्दै डढेलोबाट हुने जन, धन र वनको क्षति न्यूनीकरण गर्ने सचेतना सप्ताह कार्यक्रम सञ्चालन गरिएको कार्यालयले जनाएको छ। डिभिजन वन कार्यालय गुल्मीका निमित्त कार्यालय प्रमुख मदन सापकोटाले सुक्खायाममा मानवीय कारणबाट हुने डढेलो रोक्न सचेतना अभियान सञ्चालन गरिएको जानकारी दिए।"
"महेन्द्र मोरङमा तोडफोड, स्ववियु सभापतिसहित ६ जना पक्राउ","विराटनगर : विराटनगर महानगरपालिका१२ स्थित महेन्द्र मोरङ आदर्श बहुमुखी क्याम्पसको निर्वाचन कार्यालयमा तोडफोड गर्ने स्ववियु (स्वतन्त्र विद्यार्थी युनियन)का सभापतिसहित ६ जनालाई प्रहरीले शुक्रबार दिउँसो पक्राउ गरेको छ। सार्वजनिक बिदाको दिन बन्द रहेको स्ववियु निर्वाचन कार्यालयमा पुगेर प्लाष्टिकको कुर्सी र सूचना पार्टी तोडफोड गरी निर्वाचन कार्यालयको ताला ताडेर भित्र प्रवेश गर्न खोज्दा उनीहरुलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार घटना दिउँसो २:४५ बजेतिरको हो। तोडफोडलगत्तै वडा प्रहरी कार्यालय विराटनगर र जिल्ला प्रहरी कार्यालयबाट पुगेको संयुक्त टोलीले स्ववियु सभापति विराटनगर१० का २८ वर्षीय जसवन्त पौडेल, स्ववियु सचिव विराटनगर३ का २७ वर्षीय सनिम ठकुरी, स्ववियु सदस्यहरू विराटनगर१२ का २८ वर्षीय प्रज्वल अधिकारी र २७ वर्षीय रोशनकुमार पासवान तथा क्याम्पसकै विद्यार्थीहरू विराटनगर७ का २० वर्षीय नवीन तिवारी र १९ वर्षीय तिलक खड्कालाई पक्राउ गरेको हो। डीएसपी जोशीका अनुसार पक्राउ परेकाहरुलाई जिल्ला प्रहरी कार्यालयमा राखिएको छ। क्याम्पसको निर्वाचन कार्यालयमा तोडफोड गरेका कारण उनीहरुलाई पक्राउ गरिएको हो, उनले भने, थप अनुसन्धान भइरहेको छ। उनका अनुसार पक्राउ परेकालाई के कारबाही हुन्छ भन्ने यकिन भइसकेको छैन। पक्राउ परेकाहरु नेपाली कांग्रेसको विद्यार्थी संगठन नेविसंघ (नेपाल विद्यार्थी संघ) आबद्धहरु हुन्। उनीहरु पार्टीको संस्थापन पक्षका हुन्। महेन्द्र मोरङमा आधिकारिकताको विषयलाई लिएर नेविसंघमा विवाद छ। संस्थापन पक्षले आधिकारिकता पाएपछि इतर समूहले क्याम्पसमा विरोध गर्दै आएको छ। इतर समूहले निर्वाचन समितिको कार्यालयमा ताला पनि लगाएको छ।"
युद्धविरामको चर्चाबीच युक्रेन र रुसबीच 'ड्रोन वार',"काठमाडौं : युद्धविरामको चर्चाबीच युक्रेन र रुसबीच 'ड्रोन वार' जारी छ। युक्रेनले गएराति रुसले प्रहार गरेको १६ वटा ड्रोनलाई विफल बनाइदिएको बताएको छ। रुसले प्रहार गरेको २७ मध्ये १६ वटा ड्रोनलाई विफल बनाएको युक्रेन एयर फोर्सले जानकारी दिएको छ। 'रूसले रातारात २७ वटा ड्रोन प्रहार गरेको थियो। जसमध्ये हाम्रो हवाई रक्षा प्रणालीले १६ वटालाई विफल पारेको छ,' युक्रेनको एयर फोर्सले विज्ञप्तिमा भनेको छ। अन्य ९ वटा ड्रोन पनि लक्ष्यमा पुग्न नसकेको युक्रेन युथ फोर्सको भनाइ छ। रुसले पनि युक्रेनले रातभरि ड्रोन आक्रमण गरेको आरोप लगाएको छ। उसले युक्रेनले २८ वटा ड्रोन आक्रमण गरेको जानकारी दिएको छ। रुसको हवाई रक्षा प्रणालीले ती सबै ड्रोनलाई विफल बनाइदिएको रुसले दाबी गरेको छ। युक्रेनले मस्को र बेल्गरोड लक्षित ड्रोन आक्रमण गरेको जानकारी दिएको छ। हालै साउदीमा भएको अमेरिकायुक्रेन वार्ताले एक महिनाका लागि युद्धविराम गर्ने सहमति जुटाएको छ। अमेरिकाको आग्रहमा युक्रेन एक महिनाको लागि युद्धविराम गर्न राजी भएको हो। तर, अमेरिकी प्रस्तावलाई भने रुसले इन्कार गरेको छ। रुसी राष्ट्रपति भ्लादिमिर पुटिनका सहयोगी युरी उशाकोवले युक्रेनसँग युद्धविराम गर्न अस्वीकार गरेका हुन्। उनले युद्धविरामले युक्रेनलाई अस्थायी राहत दिनेबाहेक केही हुँदैन। 'यो युद्धविरामले युक्रेनी सेनालाई अस्थायी राहत प्रदान गर्नुको साथै उनीहरूलाई संगठित बन्न दिने अवसरबाहेक केही हुँदैन,' उनले भनेका छन्। यसैबीच अमेरिकी राष्ट्रपति डोनाल्ड ट्रम्पका दूत बनेर स्टिभ विटकफ रुस पुगेका छन्। उनले रुसी अधिकारीसँग संवाद गरे पनि राष्ट्रपति पुटिनसँग भेटवार्ता भएको भन्ने एकिन हुन नसकेको बीबीसीले उल्लेख गरेको छ। स्टिभले रुसी अधिकारीहरूमार्फत ट्रम्पको सन्देश राष्ट्रपति पुटिनलाई पठाएको बताइएको छ। एक महिना युद्धविरामको प्रस्ताव स्वीकार गर्नका लागि उनले रुसी पक्षसँग लबिङ गरिएको अन्तर्राष्ट्रिय मिडियाहरुले उल्लेख गरेका छन्।"
जगदम्बा मोटर्स र भारतीय राजदूतावासको सहकार्यमा अपांगता भएका व्यक्तिहरूलाई सहयोग,"काठमाडौं : समावेशिता र पहुँच प्रवर्द्धन गर्ने उद्देश्यका साथ जगदम्बा मोटर्सले भारतीय राजदूतावाससँगको सहकार्यमा अपांगता भएका व्यक्तिहरूलाई पाँच ओटा टीभीएस एनटर्क स्कुटर हस्तान्तरण गरेको छ। स्कुटर हस्तान्तरणका लागि आयोजित उक्त कार्यक्रम भारतीय राजदूतावास कल्याण केन्द्र, शोह्रखुट्टेमा सम्पन्न भएको थियो। कार्यक्रमले दुवै संस्थाको समुदायलाई दिगो गतिशीलता समाधानमार्फत सशक्त पार्ने प्रतिबद्धतालाई पुनः पुष्टि गरेको छ। उक्त अवसरमा भारतीय राजदूतावासका विशिष्ट अतिथि मेजर नवीन जानु, एसएम असिस्टेन्ट मिलिटरी, टिभीएस मोटर कम्पनीका प्रतिनिधिहरू लगायतको उपस्थिति रहेको थियो। हस्तान्तरण गरिएका यी विशेष स्कुटरहरू मार्फत उनीहरूले अब स्वतन्त्रतापूर्वक आवतजावत गर्ने सहजताको अनुभव गर्न सक्ने आशा गरिएको छ। अपांगता भएका व्यक्तिहरूका लागि गतिशीलता ठूलो चुनौती हुने गर्दछ। यस पहलले विश्वसनीय, उच्च प्रदर्शन क्षमतायुक्त, सुविधा सम्पन्न स्कुटरहरू प्रदान गरेर उक्त चुनौतीलाई समाधान गर्न केही हदसम्म भएपनि सघाउने उद्देश्य बोकेको छ। टीभीएस एनटर्क, उत्कृष्ट प्रविधि, सहज सञ्चालन प्रणाली र मजबुत डिजाइनका लागि परिचित छ। तसर्थ, सहयोगले लाभग्राहीहरूका लागि आत्मविश्वासमा वृद्धिका साथै, दक्षताका साथ दैनिक जीवन सहज बनाउन महत्वपूर्ण भूमिका खेल्ने विश्वास गरिएको छ। जगदम्बा मोटर्सले सदैव सामाजिक उत्तरदायित्वलाई पहिलो प्राथमिकतामा राख्दै आएको छ। कम्पनी, समुदायलाई सशक्त पार्ने तथा नवीनतम गतिशील समाधान उपलब्ध गराउने उद्देश्यका साथ विभिन्न सामाजिक कार्यहरूमा सक्रिय रूपमा संलग्न रहँदै आएको छ। भारतीय राजदूतावाससँगको सहकार्यले समावेशी समाज निर्माण गर्ने टिभीएसको प्रतिबद्धतालाई अझ मजबुत बनाएको कम्पनीको भनाइ छ। हाम्रो मान्यता छ कि गतिशीलता केवल सुविधा मात्र होइन, यो एक मौलिक अधिकार हो। प्रत्येक व्यक्तिलाई, आफ्नो शारीरिक क्षमताको पर्वाह नगरी, हिँडडुल गर्ने, अन्वेषण गर्ने र आफ्नो सपना पुरा गर्ने स्वतन्त्रताको हकदार छ। आज हामी अपाङ्गता भएका व्यक्तिहरूका लागि विशेष रूपले डिजाइन गरिएका स्कुटरहरूको प्रस्ताव गर्ने हाम्रो पहलको सुरुवातसँगै समावेशीता र सशक्तिकरणतर्फ महत्त्वपूर्ण कदम चाल्न पाउँदा हामी गर्वित छौं, जगदम्बा मोटर्सका कार्यकारी निर्देशक अखिल गुप्ताले भने। यस सहयोगात्मक प्रयासले सामाजिक उत्थानका लागि भविष्यमा पनि यस्ता अभियानहरू सञ्चालन गर्न मार्ग प्रशस्त गर्ने विश्वास लिइएको छ। कार्यक्रमको समापन लाभग्राहीहरूलाई टिभीएस एनटर्क स्कुटर हस्तान्तरण गर्दै गरिएको थियो। यसले उनीहरूको जीवनमा नयाँ सुरुवातको संकेत गरेको आयोजकको विश्वास छ।"
बागमतीको पहिलो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा बागमती प्रदेशले सुदूरपश्चिम प्रदेशलाई ५५ रनले हराएको छ। बागमतीले तेस्रो खेलमा आएर जितको स्वाद चाखेको हो। सुदूरको भने यो तेस्रो हार हो। भैरहवास्थित एक्स्ट्राटेक ओभलमा टस जितेको बागमतीले पहिले ब्याटिङ गर्दै निर्धारित ५० ओभरमा ८ विकेट गुमाउँदै २६६ रन बनाएको थियो। बामगतीले दिएको २६७ रनको लक्ष्य पछ्याएको सुदूरपश्चिमले ४७ ओभरमा अलआउट हुँदै २११ रन बनायो। सुदूरपश्चिमका लागि ओपनर ब्याटर टेक रावतले सर्वाधिक ४५ रन बनाए। उनले ८८ बलमा ३ चौका प्रहार गरे। निश्चल क्षेत्रीले १४, किरण ठगुन्नाले २१, राहुल भण्डारीले २६ रन बनाउँदा कप्तान नारायण जोशीले ३९ रन बनाउँदै रिजन ढकालको बलमा बोल्ड भए। शेर मल्लले १४ रनमा अविजित रहे। बागमतीका लागि रिजन ढकाल र सोनु देवकोटाले समान ४४ विकेट लिए। प्रतिश जिशीले १ विकेट लिए। त्यसअघि ब्याटिङ गरेको बागमतीका लागि ओपनर आशुतोष घिरैया र तेस्रो क्रमका ब्याटर शुभ कन्साकरले अर्धशतकीय पारीले खेलेका हुन्। बागमतीका लागि शुभ कन्साकरले सर्वाधिक ७७ रन बनाए। उनले ६८ बलमा ५ चौका र ४ छक्का प्रहार गरे। ओपनर आशुतोष घिरैयाले १०१ बलमा ५ चौकासहित ५८ रन बनाए। इशान पाण्डेले ३६ रन, कप्तान पृथु बास्कोटाले १५ रन बनाउँदा विवेक मगरले १० र प्रतिश जिशीले १५ रन बनाए। सुमन सुनार १२ र सुर्य तामाङ २ रनमा अविजित रहे। सुदूरपश्चिमका लागि हेमन्त धामी, शेर मल्ल र सौर्य श्रेष्ठले समान २२ विकेट लिए। नारायण जोशी र राहुल भण्डारी ११ विकेट लिए।"
नेपालको सान्त्वना जित,"काठमाडौं : वुमन्स डे कप २०२५ को लिग चरणको अन्तिम खेलमा हङकङलाई ६ विकेटले हराएको छ। प्रतियोगितामा ६ खेल खेल्दै नेपालले दोस्रो जित हात पारेको हो। टस जितेर ब्याटिङ गरेको हङकङले निर्धारित २० ओभरमा ८ विकेट गुमाउँदै १०४ रन बनाएको थियो। हङकङले दिएको १०५ को लक्ष्य पछ्याएको नेपालले १९३ ओभरमा ४ विकेट गुमाउँदै लक्ष्य पूरा गरेको हो। नेपालका लागि सम्झना खड्काले सर्वाधिक ४७ रन बनाइन्। कप्तान इन्दु बर्माले १८ रन बनाइन्। उनले पहिलो विकेटका लागि सम्झना खड्कासँग ५३ रनको अर्धशतकीय पारी खेलिन्। पूजा महतोले अविजित २० रनको पारी खेलिन्। उनीसँगै अलिसा कुमारी यादव ५ रनमा अविजित रहिन्। हङकङका लागि माहिके दिप र लाईले समान ११ विकेट लिए। त्यसअघि ब्याटिङ गरेको हङकङका लागि ओपनर सान्जिन सहजादले सर्वाधिक ५४ रन बनाइन्। चान का इनले २९ बलमा १६, यास्मीन दास्वानीले १४ रन बनाइन्। नेपालका लागि राजमती ऐरीले सर्वाधिक ३ विकेट लिइन्। कप्तान इन्दु बर्माले २ विकेट लिइन्। पूजा महतो र ईश्वरी विष्टले ११ विकेट लिइन्।"
नवग्रह मन्दिरमा ७८ लाख भेटि संकलन,"स्याङ्जा : अर्जुनचौपारीमा नवनिर्मित नवग्रह मन्दिरमा ७८ लाख रुपैयाँ भेटि संकलन भएको छ। अर्जुनचौपारी गाउँपालिका १ पञ्चकन्या मन्दिर परिसरमा भएको ९ दिने धार्मिक महोत्सवमा ७७ लाख ६८ हजार रुपैयाँ संकलन भएको मन्दिर व्यवस्थापन समितिका अध्यक्ष भरतराज पोखरेलले बताए। फागुन ६ देखि १४ गतेसम्म नेपालको पहिलो नवग्रह मन्दिरको अनुष्ठान, गीता ज्ञान महायज्ञ तथा धार्मिक महोत्सव सञ्चालन गरिएको थियो। एक सय ४४ वर्षपछिको महाकुम्भको अवसर पारेर गरिएको नवग्रह मन्दिर निर्माणसँगै पुजनसहितको महोत्सवको सहयोग रसिदबाट ५० लाख ४ हजार, बैंक क्युआरकोडबाट ९ लाख ५ हजार रुपैयाँ जम्मा भएको छ। यसैगरी दानपेटिकाबाट १६ लाख २६ हजार, महोत्सवमा संकलित अन्न तथा खाद्यान्न सामग्री बिक्रीबाट २ लाख ३१ हजार रुपैयाँ जम्मा भएको छ। पञ्चकन्या मन्दिर परिसरको करिब १ सय ५७ रोपनी क्षेत्रफलमा फैलिएको छ। मुख्यभागमा २७ फिट अग्लो नवग्रह मन्दिर आकाशतर्फ फर्काएर सौर्यमण्डलीय ब्रह्माण्डको प्रतीक राखिएको छ।"
चितवनका थारूले मनाए होली,काठमाडौं : चितवन कालिका नगरपालिका५ पदमपुरका थारू समुदायले फागु पुर्णिमा पर्व धुमधामका साथ मनाएका छन्। थारू समुदायले बिहीबार चीर दहन गरेपछि शुक्रबार होली मनाउने चलन रहेको छ। शुक्रबार अघिल्लो दिन दहन गरेको चीरको धुलो उडाउँदै हाली खेल्ने र चीरको धुर्हेरी पखालेपछि घरमा विभिन्न परिकार बनाएर खाने गरेका छन्। फागुको दिन चेलीबेटी बोलाउने र खान पान गर्ने चलन रहेको भिमवली थारू महिला समूहकी अध्यक्ष बालकुमारी चौधरीले बताए। फागुको दिन गाउँका सबै महिला एकै स्थानमा जम्मा भएर एक आपसमा होलीको रंग खेल्ने र ठेकरा नाच लठ्ठी नाच डम्फु नाच र महिलाहरू एकै स्थानमा जम्मा भएर गीत गाउने चलन रहेको उनले बताए। कला संस्कृती धनी थारू समुदायले फागु पुर्णिमालाई विशेष पर्वको रूपमा मनाउने गरेका छन्। चितवनको बछौली खैरहनी पर्शा पदमपुर मेघौली माडीलगाइतको क्षेत्रमा थारू समुदायको बसोबास रहेका छन्।
मिर्गौला बचाऔं,"हरेक व्यक्तिको शरीरमा दुई वा एउटा स्वस्थ मिर्गौला हुन्छ। एउटै मिर्गौला स्वस्थ भएमा पनि जीवन सक्रिय हुन सक्छ। हामीले खाएका खानेकुराबाट निस्केको फोहोर पदार्थलाई पिसाबको माध्यमबाट शरीर बाहिर निकाल्ने काम मिर्गौलाले गर्ने भएकोले यसको भूमिका महŒवपूर्ण छ। तर, वरिष्ठ मिर्गौला रोग विशेषज्ञ डा ऋषि काफ्लेका अनुसार, झन्डै १० प्रतिशत व्यक्तिमा मिर्गौला बिग्रिने भएकोले बेलाबेलामा जँचाउनु जरुरी छ। नेपालमा बर्सेनि झन्डै तीन हजार जनाको मिर्गौला बिग्रिने गरेको तथ्यांक छ। मिर्गौला बिरामीको संख्या बढ्दै गएकोले रोकथाममा ध्यान दिनुपर्ने डा काफ्ले बताउँछन्। डा काफ्ले भन्छन्, मिर्गौला बिग्रेको लक्षण देखिएपछि बल्ल जँचाउन जान्छु भन्ने सोच त्याग्नुपर्छ। किनभने ९० प्रतिशत बिग्रेपछि मात्र लक्षण देखिन्छ। लक्षण कुरेर बस्दा उपचारमा ढिलो भइसकेको हुन्छ। डा काफ्लेका अनुसार, खानपिनका साथै दैनिक शारीरिक व्यायाम, पर्याप्त सुत्ने बानीले मिर्गौलालाई स्वस्थ राख्न सकिन्छ। डा काफले वर्षमा कम्तीमा एक पटक मिर्गौला जाँच गर्न सुझाव दिन्छन्। चिकित्सकीय भाषामा किड्नी फङसन टेस्ट, युरिन रुटिन टेस्ट र अल्ट्रासाउन्ड टेस्ट गर्नुपर्छ। मिर्गौलाको अवस्था थाहा पाउन भिडियो एक्सरे (अल्ट्रासाउन्ड स्क्यानिङ) गर्न सकिन्छ। त्यस्तै पिसाब र रगतको जाँच गर्न पनि सकिन्छ। रगतमा क्रेटिनाइन र पिसाबमा प्रोटिन गएको छछैन जाँच गर्नुपर्ने सुझाव डा काफ्लेको छ। डा काफ्ले भन्छन्, एक पटक जँचाउँदा मिर्गौला स्वस्थ रहेछ भने ढुक्क हुन पाइयो। मिर्गौला बिग्रन लागेको रहेछ भने समयमा उपचार गराउन सकिन्छ। उपचार गरेर मिर्गौलासम्बन्धी ८० देखि ९० प्रतिशत रोग निको पार्न सकिन्छ। तर, दुःखलाग्दो पक्ष बिरामी मिर्गौला बिगारेर मात्र जँचाउन आइपुग्छन्। मिर्गौला बिग्रँदै गएमा खान, बस्न, सुत्नसमेत अप्ठेरो हुन सक्छ।मिर्गौलाको लक्षण देखिनु भनेको बिग्रेर डायलाईसिस वा प्रत्यारोपण गर्ने अवस्थामा पुर्याउन सक्ने डा काफ्ले बताउँछन्। त्यसैले मिर्गौला बिग्रनुअघि नै सावधानि अपनाउनु आवश्यक पर्छ। मिर्गौला स्वस्थ राख्ने उपाय मिर्गौलाले शरीरको दूषित पदार्थलाई बाहिर फाल्न सहयोग गर्छ। हड्डिलाई स्वस्थ राख्ने हर्मोनहरू पनि मिर्गौलामै बन्छन्। रक्तचाप सन्तुलनमा राख्न पनि स्वस्थ मिर्गौलाले मद्दत गर्छ। उच्चरक्तचाप र मधुमेह भएका व्यक्तिको मिर्गौला बिग्रने जोखिम बढी हुन्छ। त्यसैले खानपानमा विशेष ध्यान दिनु पर्छ। मिर्गौलालाई अवस्था थाहा पाउन नियमित जाँच गर्नुका साथै स्वस्थ र सक्रिय जीवनशैली अपनाउनु पर्छ। पर्याप्त पानी पिउने सक्रिय जीवनशैली अपनाउने स्वस्थ र सफा खाना खाने वजन सन्तुलित राख्ने धूमपान, मद्यपान नगर्ने वर्षमा एक पटक रगतमा क्रियटिनिन र पिसाबमा प्रोटिन जाँच गर्ने प्रस्तुतिः दिनेश गौतम"
लोकतन्त्रवादीहरू मौन हुँदा व्यवस्था विरोधी सलबलाए : मुख्यमन्त्री कँडेल,"वीरेन्द्रनगर : कर्णाली प्रदेशका मुख्यमन्त्री यमलाल कँडेलले लोकतन्त्रवादीहरू मौन हुँदा व्यवस्था विरोधीहरू सलबलाएको बताएका छन्। नेपाल पत्रकार महासंघ कर्णाली प्रदेश समितिले आयोजना गरेको पत्रकार महिलाहरूका लागि व्यावसायिक र जवाफदेही पत्रकारिताका लागि लैंगिक संवेदनशीलता सम्बन्धी तीन दिने तालिम उद्घाटन समारोहलाई सम्बोधन गर्दै मुख्यमन्त्री कँडेलले यस्तो बताएका हुन्। उनले व्यवस्थाका कारण देशमा केही पनि नभएको भनेर गलत प्रचार भइरहेको बताउँदै कुनै दल र तीनका नेताहरूबाट भएका कमी कमजोरीहरूलाई व्यवस्थाको असफलताका रूपमा लिन नहुने बताए। उनले भने, हाम्रा केही समस्याहरू छन्। गल्तीहरू पनि भएका होलान्। त्यसैका आधारमा व्यवस्थाको विरोध गर्नु उचित छैन। कमी कमजोरीहरूलाई सुधार गर्दै लोकतान्त्रिक व्यवस्थाको रक्षा गर्नु हामी सबैको दायित्व हो। मुख्यमन्त्री कँडेलले लोकतन्त्रवादीहरू मौन हुँदा व्यवस्था विरोधीहरूको आवाज ठूलो भएको बताए। उनले भने, लोकतन्त्रवादीहरू मौन बसेका कारण व्यवस्था विरोधीहरू बोल्न पाएका छन्। हामी सबैले मुख मात्र खोल्ने हो भने तिनीहरूको आवाज गुमनाम हुन्छ। उनीहरू पुरानै अवस्थामा आउने छन्। उनले लोकतन्त्रको विकल्प अरू कुनै व्यवस्था हुनै नसक्ने बताए। तर लोकतन्त्रमा पुरानै व्यक्तिको नेतृत्व भएकाले उसले गर्ने व्यवहार र आचरण लोकतान्त्रिक हुन नसक्दा नागरिकहरूले लोकतन्त्र प्रति नै प्रश्न उठाउने अवस्था सिर्जना भएको उनले बताए।"
"होलीमा उच्छृंखल गतिविधि गर्ने १३३ जना पक्राउ, १०९९ सवारीसाधन प्रहरीको नियन्त्रणमा","विराटनगर : तराईको होलीका दिन शुक्रबार कोशी प्रदेशबाट १ सय ३३ जनालाई पक्राउ गरिएको प्रदेश प्रहरी कार्यालय विराटनगरले जनाएको छ। कार्यालयका अनुसार १ हजार ९९ वटा सवारीसाधनलाई समेत नियन्त्रणमा लिइएको छ। होलीमा अवाञ्छित र उच्छृङ्खल गतिविधि गर्ने कार्यमा संलग्नमध्ये मोरङबाट १० महिलासहित ६६ जना, सुनसरीबाट १२ महिलासहित ४८, उदयपुरबाट १२ जना पुरुष तथा झापाबाट ७ जना पुरुषलाई पक्राउ गरिएको कोशी प्रदेशका प्रहरी प्रमुख डीआईजी राजन अधिकारीले जानकारी दिए। होली खेलेर रमाइलो गर्ने नाममा कानुनविपरीतका गतिविधिमा संलग्न भएकाहरुलाई पक्राउ गरिएको उनको भनाइ छ। पक्राउ परेकाहरुमाथि थप अनुसन्धान भइरहेको जानकारी अधिकारीले दिए। त्यस्तै, नियम उल्लंघन गरेर चलाइएका १ हजार ९९ वटा सवारीसाधनलाई प्रहरीले नियन्त्रणमा लिएको छ। डीआईजी अधिकारीका अनुसार झापाबाट ४ सय २७, सुनसरीबाट ३ सय ६६, मोरङबाट २ सय ६७ र उदयपुरबाट ३९ वटा सवारीसाधनलाई नियन्त्रणमा लिइएको छ। तीमध्ये सबैभन्दा धेरै २ पांग्रे सवारीसाधन छन्। प्रहरीले २ पांग्रे १ हजार २१ वटा, ३ पांग्रे ५९ र ४ पांग्रे १९ वटालाई नियन्त्रणमा लिएर दिनभर होल्ड गरेको हो। प्रहरीका अनुसार नियन्त्रणका लिइएका अधिकांश सवारीसाधन चालकले मापसे (मादक पदार्थ सेवन) गरेर चलाएका थिए। ती सवारीसाधनलाई ट्राफिक नियम उल्लंघनको कसुरमा कारबाही गर्ने प्रहरीको तयारी छ।"
राजसंस्था र हिन्दुराष्ट्रको पुनर्स्थापनालाई कसैले रोक्न सक्दैन : राजेन्द्र लिङ्देन,काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले नेपालमा राजसंस्था र हिन्दुराष्ट्रको पुनस्र्थापनालाई कसैले रोक्न नसक्ने दावी गरेका छन्। शुक्रबार काठमाडौंमा आयोजित एक कार्यक्रममा लिङ्देनले देश अहिले चौबाटोमा पुगिसकेको भन्दै अहिलेको घटनाक्रम हेर्दा नेपालमा राजसंस्था र हिन्दुराष्ट्रको पुनस्र्थापनालाई कसैले रोक्न नसक्ने दावी गरेका हुन्। उनले भीडले नेताहरूलाई विस्थापित गरेर वा राजनीतिक दलहरूको बीचमा सहमति कायम गरेर राजसंस्था र हिन्दुराष्ट्रको पुनस्र्थापना हुने भन्दै आफूहरू दल सबै अटाउने प्रजातन्त्रसहिको राजसंस्थामा सहमति कायम गरेर अघि बढ्नुपर्छ भन्ने पक्षमा रहेको जिकिर गरे । लिङ्देनले राजसंस्था र प्रजातन्त्र एकअर्काको विकल्प हो भन्ने भ्रम फैलाएर समाजलाई विभाजित गर्ने प्रयास भएको उल्लेख गर्दै राजसंस्था र प्रजातन्त्र एकअर्काका विकल्प नभएको धारणा राखे। उनले पूर्वराजाको स्वागतमा आफूहरूले अहिलेसम्मै ठूलो जनसागर देखेको बताए । यद्दपी केहि सञ्चारमाध्यमले पूर्वाग्राही ढंगले समाचार सम्प्रेषण गरेको उनले बताए। उनले अहिलेको अवस्थामा सञ्चारजगत पूवाग्राही बन्न नहुने र देशको परिवर्तनको यात्रालाई अन्देखा गरेर देशलाई दुर्घटनार्फत लैजान दिन नहुने उल्लेख गरे।
गैरकानुनी रूपमा अन्तर्राष्ट्रिय आगमन कल बाईपास गर्ने व्यक्ति पक्राउ,"काठमाडौं : गैरकानुनी रूपमा अन्तर्राष्ट्रिय आगमन कल बाईपास गरेको आरोपमा एकजना पक्राउ परेका छन्। पक्राउ पर्नेमा वीरगंज महानगरपालिका२० घर भई सोही महानगरपालिका३० लालपर्सा बस्ने १९ वर्षीय धिरज पटेल रहेका छन्। सरकारको कुनै पनि निकायबाट अनुमति नलिई गैरकानुनी रूपमा अन्तर्राष्ट्रिय आगमन कल बाईपास सञ्चालन भइरहेको सूचनाको आधारमा केन्द्रीय अनुसन्धान ब्यूरोबाट खटिएको प्रहरीले नेपाल टेलिकम र एनसेल प्रालिको प्राविधिक सहयोगमा वीरगन्ज महानगरपालिका१६ र ३० स्थित घरबाट अवैध कल बाईपसमा प्रयोग भएको उपकरणहरूसहित उनलाई पक्राउ गरेको हो। प्रहरीले उनको साथबाट भीओआईपी गेटवे ३२ पोर्टको २ थान, १८ पोर्टको १ थान, सिम कार्ड १४ थान, राउटर ४ थान, ल्यापटप २ थान, ब्याट्री २ थान, इन्भर्टर २ थान, कनेक्टर १ थान, मोबाइल १ थान र पेनड्राइभ १ थान समेत बरामद गरेको छ। उनी उपर दूरसञ्चार ऐन, २०५३ अन्तर्गतको कसुरमा जिल्ला अदालत पर्साबाट ७ दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।"
कलंकीमा खुकरी प्रहार गर्ने युवक पक्राउ,काठमाडौं : काठमाडौं महानगरपालिका१४ कलंकीस्थित सिता पम्पमा खुकुरी प्रहार गर्ने युवक पक्राउ परेका छन्। पक्राउ पर्नेमा नुवाकोटको दुईपिपल देउराली३ घर भई हाल काठमाडौंको बाफल बस्ने २० वर्षीय सुशील तामाङ रहेका छन्। एकआपसमा विवाद भएपछि तामाङले मोरङको कटारी गाउँपालिका४ घर भई काठमाडौंको कालीमाटी बस्ने ३० वर्षीय सुवास राईलाई खुकुरी प्रहार गरेका थिए। जिल्ला प्रहरी परिसर काठमाडौंका अनुसार उनलाई एक थान खुकुरीसहित पक्राउ गरिएको छ। पक्राउ परेका तामाङलाई काठमाडौं जिल्ला अदालतबाट ५ दिनको म्याद थप गरेर अनुसन्धान भइरहेको परिसरले जनाएको छ।
क्षितिज बने फ्रिस्टाइल चेस च्याम्पियन,"काठमाडौं : नेपालमा पहिलोपल्ट आयोजित नयाँ स्वरूपको प्रतियोगिता हिमालयन फ्रिस्टाइल चेस च्याम्पियनसिपको उपाधि फिडेमास्टर (एफएम) क्षितिज भण्डारीले जितेका छन्। उनले फाइनलमा क्यान्डिडेट मास्टर (सीएम) मिलन लामालाई शुक्रबार पराजित गर्दै उपाधि जितेका हुन्। बेस्ट अफ थ्री का आधारमा दरबारमार्गमा आयोजित फाइनलमा क्षितिजले सुरुवाती दुवै खेल जितेर २० ले मिलनको चुनौती समाप्त पार्दै सफलता हात पारेका हुन्। उनले सेमिफाइनलमा पुनम प्रसाईंलाई पराजित गरेका थिए भने मिलनले सुजन काफ्लेलाई हराएर उपाधि होडको यात्रा तय गरेका थिए। पूर्वविश्व चेस च्याम्पियन बबी फिसरले सुरु गरेको फ्रिस्टाइल चेसको प्रतियोगिता नेपालमै पहिलोपल्ट आयोजना गरिएको आयोजक हिमालयन चेस एकेडेमीले जनाएको छ। यसमा उपाधि विजेता क्षितिजले २५ हजार, उपविजेता मिलनले ९ हजार ६ सय, सेमिफाइनलमा रोकिएका पुनम र सुजनले समान ६ हजार ४ सय रुपैयाँ प्राप्त गरे। हिमालयन चेस एकेडेमीले आफ्नो पहिलो वार्षिकोत्सवका अवसरमा आयोजित कुल १ लाख २५ हजार रुपिया पुरस्कारको अर्को प्रतियोगिता हिमालयन ब्लिज कप को उपाधि राजन पुरीले जिते। स्विस प्रणालीको आधारमा नौ राउन्ड सञ्चालित ब्लिज कपमा अपराजित रहँदै ७५ अंक जोडेर राजनले पहिलो स्थान हात पारेका हुन्। सात जित, एक हार र एक बराबरीसँगै मुहान नरसिंह श्रेष्ठले ७५ अंक बनाएका थिए। तर, उनलाई टाइब्रेकरका आधारमा उछिन्दै राजन च्याम्पियन भएका हुन्। सात जित र दुई हारको नतिजासहित ७ अंक बनाएका अभिक शाह तेस्रोमा रहे। राजनले १५ हजार, मुहानले ७ हजार ५ सय र अभिकले ६ हजार रुपैयाँ हात पारे। १६ स्पर्धासमावेश ब्लिजमा महिलातर्फको उपाधि कुसुम तामाङले जितिन्। गर्ल्सतर्फ यू ८ मा रुबेश्री चौलागाईं, यू १२ मा निहाना श्रेष्ठ, यू १४ मा नायुमा मगर र यू १६ मा प्रज्ञा पन्त प्रथम भए। ब्वाइजतर्फ यू ८ मा शुभांग प्रधान, यू १० मा अभियान राई, यू १२ मा दीपन मैनाली, यू १४ मा प्रवीर केसी र यू १६ मा अनमोल राई पहिलो स्थानमा रहे। त्यस्तै, फिडे रेटिङ २००० मुनि सीताराम अग्रवाल, १७०० मुनि कृश अधिकारी, अनरेटेडतर्फ दिप्सन खड्का र एचसीएतर्फ आशीर्वाद थापा उत्कृष्ट ठहरिए। प्रतियोगितामा ५० खेलाडी सहभागी थिए। सात्विक वर्षका सर्वोत्कृष्ट खेलाडी हिमालयन चेस एकेडेमीले वर्षका उत्कृष्ट खेलाडीसँगै विभिन्न आठ अवार्ड पनि प्रदान गरेको छ, जसमा सात्विकमान तुलाधरले प्लेयर अफ दि इयर २०२४ अवार्ड जितेका छन्। प्रेमविक्रम अधिकारी दुई विधामा अवार्ड जित्ने एक्लो खेलाडी बने। उनले फेयर प्ले र अनलाइन एरिना अवार्डमा सफलता हात पारेका हुन्। नायुमा मगरले कन्जेनियालिटी अवार्ड, प्रवीर केसीले ट्याक्टिकल टाइटन, निहाना श्रेष्ठले क्वीन्स अफ दि हिमालयज र शुभांग प्रधानले राइजिङ स्टार अवार्ड जिते। एकेडेमीले नेपालको पहिलो फिडे रेटेड खेलाडी सीताराम अग्रवाललाई लाइफटाइम एचिभमेन्टबाट नगदसहित सम्मान गर्यो। राष्ट्रिय खेलकुद परिषदका सदस्यसचिव टंकलाल घिसिङ, पहिलो राष्ट्रिय चेस च्याम्पियन विकासमान लामा, एसियन गेम्सकी रजत पदक विजेता एरिका गुरुङ, करातेका मुख्य प्रशिक्षक कुशल श्रेष्ठ, नेपाल सरकारका पूर्वसचिव जीवनप्रभा लामा, फुटबल लिजेन्ड हरि खड्का, पेमा डोल्मा लामा, नेपाल बिलियर्ड, स्नुकर तथा पुल संघका अध्यक्ष सरोजकुमार मुल्मी, काठमाडौं महानगरपालिका वडा नं११ का अध्यक्ष हिरालाल तण्डुकर, एकडेमीकी संस्थापक एवम् नेपाल बुद्धिचाल मासंघकी उपमहासचिव मोनालिशा खम्बूले पुरस्कार तथा अवार्ड वितरण गरेका थिए। एक वर्षमा ७ प्रतियोगिता २०८० साल चैत १ गते उद्घाटन गरिएको हिमालयन चेस एकेमेडीले यो एक वर्षभित्र सात प्रतियोगिता आयोजना गरेको छ। उसले एसईई कप, हिमालयन १०० फर गिनिज वल्र्ड रेकर्ड्स, हिमालयन तीज चेस टोर्नी, प्यट्रिओटिक पन च्याम्पियनसिप, हिमालयन डुओपछि हिमालयन फ्रिस्टाइल चेस च्याम्पियनसिप र हिमालयन ब्लिज कप सफलतापूर्वक आयोजना गरेको हो। बौद्धिक खेलको रुपमा परिचित चेसलाई नेपालमा प्रवद्र्धन र विकास गर्ने उद्देष्यले स्थापित हिमालयन चेस एकेडेमीले फ्रेसर, बिगिनर्स, एड्भान्स बिगिनर्स, इन्टरमिडियट र एड्भान्स गरी ५ वटा कोर्समा १ सय बढीलाई काठमाडौं महानगरपालिका ११, थापाथलीस्थित आफ्नै चेस हलमा नियमित ट्रेनिङ दिइरहेको छ। एकेडेमीले गत पौषदेखि कौशलटारमा भक्तपुर शाखा सञ्चालनमा ल्याएको छ। भच्र्युअल रुपमा अनलाइन कक्षा नियमित भइरहेको छ। प्रत्येक बुधबार महिलालाई निःशुल्क प्रशिक्षण दिइरहेको छ। स्कुल र समुदायमा कार्यशाला तथा प्रशिक्षण सञ्चालन गर्दै आएको छ।"
पूर्वराजा ज्ञानेन्द्रलाई प्रचण्डको आरोप भाइमारा को हो?,"सिन्धुपाल्चोक : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले भाइमाराहरूलाई राजा बन्ने सपना नदेख्न चुनौती दिएका छन्। सिन्धुपाल्चोकमा आयोजित कार्यक्रममा अध्यक्ष प्रचण्डले ज्ञानेन्द्र शाह लक्षित उक्त टिप्पणी गरेका हुन्। उनले आफ्नै सन्तान मार्नेहरूलाई नेपाली जनताले कहिल्यै नस्वीकार्ने बताए। नेपालका ठूल्ठूला मूर्ति चोरहरू अहिले राजा?, आक्रोशित हुँदै उनले भने, भाइमारा को हो? सुन तस्कर को हो? आफ्नै वंश मास्नेले अहिले आएर धाक लगाउन मिल्छ? नेपाली जनताले बिर्सियो भन्ठानेको? आफू पहिलोपट प्रधानमन्त्री हुँदा दरबार हत्याकाण्डको छानबिन गर्नुपर्छ भनेको बताउँदै त्यो बेला सरकारबाट बाहिरिनु नपरेको भए भाइमारा र राजद्रोहीहरूलाई इतिहासको कठघरामा ठेगान लगाइसक्ने प्रचण्डले सुनाए। दरबार हत्याकाण्ड मच्चाउने को हो? हत्याकाण्डको मास्टरमाइन्ड को हो? जनतालाई प्रष्ट थाहा छ, उनले भने, अहिले कसैले पनि राजा बन्ने दिवासपना देखेर चुरुफुरी नगरे हुन्छ। राजाले पहिला पनि धेरै मुर्खता गरेको र अब गर्ने मनसाय राखे नेपाली जनता चुप नलाग्ने उनको भनाइ छ। अहिले राजा महाराजाहरूको बारेमा जुन नौटंकी देखाइँदैछ। २ सय ५० वर्षसम्ममा उनीहरूले देशलाई कहाँ पुर्याए भन्ने जनतालाई थाहा छ, प्रचण्डले भने। गणतन्त्रको विकल्प कुनै पनि नामको निरंकुशता नभई समाजवादी गणतन्त्र भएकाले यसमा बल दिएर अगाडि जानुपर्ने बेला आएको उनले बताए। विश्व क्रान्तिका विभिन्न परिघटनामा क्रान्तिपछि जनताले अस्वीकार गरेका र वैधानिकरूपमा जनताले मिल्काइसकेका शक्तिले बेलाबेलामा टाउको उठाउने प्रयास गर्नु अस्वभाविक नहुने उल्लेख गर्दै अध्यक्ष प्रचण्डले त्यस्ता प्रया विरुद्ध अझ बढी संगठित र सशक्त भएर उनीहूलाई पूर्णरूपमा परास्त गर्नु क्रान्तिकारीहरुको दायित्व हुने बताए।"
गर्भवती जाँच किन जरुरी ?,"एक महिला शिक्षित भयो भने परिवार नै शिक्षित हुन्छ, एक महिला बिरामी भयो भने परिवार नै बिचलित हुन्छ भनेझैं गर्भावस्थामा महिलाको स्वास्थ्य राम्रो बनाउन सकियो भने आमा र शिशु दुवैको स्वास्थ्य राम्रो हुनेमा दुई मत छैन। अब, साधारण एवं सोझो नियम उल्लेख गरौं। महिनावारी खप्टिएसँगै गर्भ पो आयो कि भनेर कम्तीमा पिसाब चेक गरी गर्भ आएको निक्र्योल गर्नुपर्यो। त्यसलगत्तै नियमित गर्भ जाँचका लागि जानुपर्यो। नेपाल सरकारले तथा विश्व स्वास्थ्य संगठनको अपेक्षाअनुसार कम्तीमा चार पटक गर्भ जाँचको लागि जानुपर्नेमा हालै आठ पटक गर्भ जाँच जानुपर्ने निर्देशन जारी गरेको छ। पहिलोपटक १२ हप्ताभित्र, त्यसपछि २०, २६, ३०, ३४, ३६ एवं ४० हप्तामा जानुपर्छ। किन ? त्यसो त गर्भजाँचका आफ्नै उद्देश्य छन् सम्भावित जटिलताको पहिचान र व्यवस्थापन, स्वास्थ्यकर्मी र गर्भवती महिलाबीच सञ्चारको सुदृढता, गर्भावस्थाको सकारात्मक परिणाममा बढोत्तरी र समयमै उपचार, खोप तथा अन्य सेवाको सुनिश्चितता। बाह्र हप्ताभित्र किन गर्भजाँच ? गर्भ रहेको निश्चितता गर्न सकिन्छ। एकसरो अल्ट्रासाउन्ड गर्न सकियो भने गर्भ पाठेघरभित्रै छ कि गर्भ बाहिर ? सग्लो खालको हो कि बिग्रेको ? एकल हो कि जुम्ल्याहा, तिम्ल्याहा छ कि ? गर्भवती उमेरको लेखाजोखा ? कतै गर्भवती महिलाको पाठेघरमै जन्मजात खराबी छ कि ? सुनिश्चितता गर्न सकिन्छ। त्यसो त पहिलो तीन महिनामा वाकवाकी, बान्ता र खानाको अरुचिपनाले सताउनु सताउँछ, त्यसको उपाय स्वास्थ्यकर्मीहरूसँग छ। यही १२ हप्ताभित्र गर्भ खेर जाने, पटकपटक गर्भपतन हुने, रक्तस्राव हुने, तल्लो पेट दुख्ने, सेतो पानी बग्ने, पिसाब संक्रमण हुने समस्या देखा पर्न सक्छ। त्यसमाथि गर्भे शिशुमा स्नायु प्रणालीसम्बन्धी समस्या नहोस् भन्नाको लागि फोलिक एसिड भिटामिन लिनुपर्ने हुन्छ। १२ हप्ताबाट आइरन र क्याल्सियम सप्लिमेन्ट पनि सुरु गरिन्छ। र, ढिलो उमेरमा सन्तान पाउनेमा सुस्त खालको बच्चा जन्मिन्छ कि भनेर विभिन्न स्क्रिनिङ पनि १२ हप्ताको वरिपरि नै गराइन्छ। यस अवधिभित्र विभिन्न खाले रगत जाँच (हेमोग्लोबिनको मात्रा, ब्लड ग्रुप, एचआईभी, यौनरोग, हेपाटाइटिस बी, थाइरोइडको मात्रा), पिसाब जाँच गराइन्छ। हेर्नुस् त कति महत्व रहेछ, १२ हप्ताभित्रको चेक अप। कसैको अनिच्छित गर्भ बसेको छ भने नेपाल सरकारले १२ हप्ताको स्वेच्छिक गर्भपतन गर्न पाउने सुविधा दिएको छ। अब २० हप्तामा किन त ? गर्भावस्थामा यो २० हप्ताको ल्यान्डमार्क निकै महत्वको छ। गर्भवती महिलामा देखा पर्ने विभिन्न मेडिकल समस्या यही समयतिरबाट देखिन थाल्छ। उच्च रक्तचाप, मधुमेह, रक्तअल्पता, थाइरोइड गडबडी, मुटुको रोग बल्झिने, पिसाबको संक्रमण एवं सेतो पानी बग्ने समस्या आदि। यही अवधिमा अल्ट्रासाउन्ड गराउन लगाएर गर्भे शिशुमा कुनै शारीरिक विकलांग छ छैन, पाठेघरको मुखको लम्बाइ नापेर महिनापूर्व सुत्केरी हुने जोखिम छ कि तथा पाठेघरमा सालको अवस्थिति हेरेर गर्भ जोखिमपूर्ण छ छैन निक्र्योल गरिन्छ। जुम्ल्याहा, तिम्ल्याहा गर्भ भएकीमा यस अवधिबाट अझ सूक्ष्म तवरले हेरचाह गर्नुपर्ने हुन्छ। यस अवधिभित्र धनुष्टंकार र भ्यागुतेरोग विरुद्ध आमालाई टीडी खोप दिने, अंकुशे जुका (नेपाली महिलामा रक्तअल्पता हुनाको दोस्रो मुख्य कारण) विरुद्ध औषधि ख्वाइने गरिन्छ। त्यसैगरी २६ हप्तामा गर्भवती महिलामा मधुमेह छ, छैन भनेर ग्लुकोज सेवन गराएर रगत जाँच गरिन्छ। गर्भवरिपरि पानीको मात्रा ठीक छ छैन तथा गर्भे शिशुको वृद्धि कमजोर हुँदै गएको छ कि हेक्का राखिन्छ। उच्च रक्तचाप भएकी र मुटुको रोग भएकी गर्भवती महिलामा ३० हप्ताको हाराहारीमा जटिलता देखापर्ने समय हो। त्यसैगरी मधुमेह भएकी महिलामा गर्भेशिशु वरिपरि पानीको मात्रा बढ्ने समय पनि हो। त्यसो त पिसाब जाँच र हेमोग्लोबिनको लेभल दोहोर्याउनुपर्ने हुन्छ। गर्भावस्थाको ३४ हप्तामा अल्ट्रासाउन्ड दोहोर्याएर गर्भे शिशुको मोटामोटी तौल, पानीको मात्रा, शिशुको अवस्थिति तथा सालको अवस्था थाहा पाउनु राम्रो हुन्छ। गर्भावस्थाको ३६ हप्ता अर्को निकै महत्वको ल्यान्डमार्क हो। यस अवधिमा पिसाब जाँच र हेमोग्लोबिनको लेभल दोहोर्याउनु पर्ने हुन्छ। गर्भवती महिलाको पुट्ठाको हड्डी एवं आन्तरिक जाँच गरी कुन बाटोमा सुत्केरी गराउने योजना बनाइन्छ। गर्भवती महिलालाई सुत्केरीका लागि तयारी गराउने हिसाबले धेरै थरीका शिक्षा दिइन्छ। जस्तै आवश्यक कपडा एवं सामानको जोहो, संस्थागत (अस्पतालमै) सुत्केरी गराउनुको फाइदा, स्तनपान, परिवार नियोजन, खोपको आवश्यकता, आर्थिक जोहो, यातायात साधनको तयारी आदि। यदि विभिन्न कारणले ती महिलालाई सिजेरियन अपरेसनको खाँचो छ भने ३८ हप्तापछि सिजेरियन गर्ने योजना बनाइन्छ। त्यसैगरी कतिपय महिलाको मेडिकल समस्या तथा अन्य अप्रत्याशित घटनाक्रमको कारण ३८ हप्तामा सुत्केरी व्यथा सुरु गराउनु पर्ने हुन्छ। जुन ३६ हप्तामै निक्र्योल गरिन्छ। र, अल्ट्रासाउन्ड दोहोर्याएर गर्भे शिशुको मोटामोटी तौल र शिशु वरिपरि पानीको मात्रा तथा सालको अवस्था थाहा पाउनु राम्रो हुन्छ। दूरदराजमा बस्दै आएका तथा कुनै कारण सिजेरियन अपरेसनको आवश्यकता भएका महिलाले खर्च तथा लुगाफाटोको बन्दोबस्त गरी सिजेरियनको सुविधा भएको अस्पताल वा सहरी क्षेत्रतिर गई हाल्नुपर्ने हुन्छ। गर्भावस्थाको ४० हप्तासम्म पनि प्राकृतिक तवरमा सुत्केरी व्यथा लागेन भने भर्ना राखेर औषधि वा अन्य माध्यमबाट व्यथा सुरु गराइन्छ। किनकि ३८ हप्तापछिबाट गर्भे शिशु वरिपरिको पानीको मात्रा क्रमशः कम हुँदै जाने तथा शिशुले पाठेघरभित्रै दिसा गरेर फोक्सो एवं मस्तिष्कमा असर गर्ने सम्भावना बढ्छ। र, सुत्केरी अस्पताल वा स्वास्थ्य संस्थामा गराउनुपर्छ, यसमा दुई मत हुनु हुँदैन। किनकि व्यथा लामो नगराउन औषधिको सुविधा, स्वास्थ्यकर्मीहरूको सरसहयोग, त्यस्तै परे समयमै औजार एवं अपरेसनको माध्यमबाट सुत्केरी गराउने सुविधा हुन्छ। निगेटिभ ब्लड ग्रुप भएकी महिलालाई एन्टी डी खोप दिनुपर्ने हुन्छ। यसरी गर्भावस्थामा ८ पटक गर्भवती जाँच गराउन जाने मेसो मिलेन भने गर्भावस्थाको १२ देखि १६ हप्ताबीच, २० देखि २४ हप्ताबीच, २८ देखि ३२ हप्ताबीच र ३६ देखि ४० हप्ताबीच गरी कम्तीमा चारपटक चेक जाँच गराउन जानैपर्ने हुन्छ। यति भन्दै गर्दा नेपालमा अझै पनि गर्भवती जाँच नै गराउन नजाने, सहरी क्षेत्र एवं सुगममै अझै घरमै सुत्केरी गराउने (विशेषतः दोस्रो पटकदेखि), आइरन फोलिक सप्लिमेन्ट नलिने, खोप नलिने समस्या अझै छ। त्यसैगरी अपरेसनको आवश्यक भएकी महिला तथा परिवारले अर्घेल्याईं गरेर बस्दा अन्तिम क्षण हेलिकप्टरबाट सुत्केरी महिलाको उद्धार गर्नुपर्ने बाध्यता अझै छ। र, गर्भवती महिला तथा सुत्केरीको मामिला निर्णय गर्ने अधिकार अझै पनि महिला विशेषलाई भन्दा पनि सासूआमा एवं श्रीमान्ले गर्ने गरेको छ। त्यसैले पनि गर्भावस्थामा कुनै मेडिकल समस्या देखा परेमा वा संस्थागत सुत्केरी गराउन जाने सवालमा तीन ढिलाइ (समयमै स्वास्थ्यसेवा लिन जाने निर्णय, स्वास्थ्यसंस्थासम्म पुग्ने व्यवस्थाको पूर्वतयारीको अभाव तथा स्वास्थ्यसंस्थामा स्वास्थ्यकर्मी वा आवश्यक सेवाकै अभाव) हुँदै आएको छ। त्यसमध्ये नेपालको मामिलामा पहिलो ढिलाइ नै निकै घातकसिद्ध हुँदै आएको छ। नीतिगत तहमा स्वास्थ्य मन्त्रालयले स्वास्थ्यकर्मीलाई दक्ष प्रसूतिकर्मीको तालिम, समुदायस्तरमा बर्थिङ सेन्टरको सुविधा, संस्थागत सुत्केरी प्रोत्साहनका लागि आमा सुरक्षा कार्यक्रम, यातायात एवं गर्भ परीक्षण खर्च दिने एवं सुत्केरीपछि घरभेटघाट कार्यक्रम गर्ने व्यवस्था छ भने स्थानीय तहबाट ठाउँ हेरिकन न्यानो झोला, पोषिलो खानेकुरा, अण्डा वितरण, यातायातका लागि थप खर्च दिने गरेको छ। सरकारी तथा निजीस्तरबाट मध्यमस्तरीय दक्ष स्वास्थ्यकर्मी विशेषज्ञ चिकित्सकसम्मको उत्पादन तथा ठाउँठाउँमा अस्पताल, उपचारको सेवाको थालनी भएको छ। मूलकुरो प्यासी धाउने हो खोलामा, खोला आफैँ आइपुग्दैन प्यासीकोमा।"
सगरमाथा संवाद कार्यक्रमलाई चुस्तदुरुस्त बनाउन प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रमलाई चुस्त र दुरुस्त बनाउन निर्देशन दिएका छन्। सो संवादका लागि प्रधानमन्त्री तथा मन्त्रिपरिषद्को कार्यालय,सिंहदरबारमा सञ्चालनमा आएको सचिवालयमा आज निरीक्षण र अवलोकनपछि प्रधानमन्त्री ओलीले कार्यक्रम आयोजना गर्नुको मुख्य सन्देशको प्रभावकारी प्रवाहसहित व्यवस्थापनसमेत चुस्त दुरुस्त भएको सन्देश अन्तर्राष्ट्रिय समुदायसमक्ष दिन निर्देशन दिएका हुन्। संवाद कार्यक्रमका लागि प्रधानमन्त्री ओलीको अध्यक्षतामा निर्देशक समिति र परराष्ट्रमन्त्री डाआरजु राणा देउवाको अध्यक्षता र वन तथा वातावरण मन्त्री ऐनबहादुर शाही ठकुरीको सहअध्यक्षतामा व्यवस्थापन समिति गठन गरिएको छ । यस्तै प्रधानमन्त्री तथा मन्त्रिपरिषद्को कार्यालयका सचिवको संयोजकत्वमा सचिवालय गठन गरिएको छ । सरकारले संवाद कार्यक्रमका लागि छिमेकी मुलुक भारत,चीनसहित विभिन्न मुलुकका राष्ट्रप्रमुख र सरकार प्रमुखसहितलाई विशेष अतिथिका रुपमा आमन्त्रण गरेको छ । सचिवालयका सदस्य सचिव डा महेश्वर ढकालले कार्यक्रमको हालसम्मको तयारीबारे छिट्टै पत्रकार सम्मेलनको आयोजना गरी सार्वजनिक गर्ने जानकारी दिए। यही माघ ८ गते अन्तर्राष्ट्रिय हिमनदी वर्ष,२०२५ का अवसरमा प्रधानमन्त्री ओलीले सो संवाद कार्यक्रम काठमाडौंमा गर्ने घोषणा गरेका थिए । सरकारले पहिलो पटक जलवायु परिवर्तन, हिमाल र मानव जीवनको भविष्यलाई केन्द्रमा राखेर हरेक दुई वर्षमा यस प्रकारको विश्व संवाद आयोजना गर्न लागेको हो ।"
एनएसएलको खेल तालिका सार्वजनिक,"काठमाडौं : नेपाल सुपर लिग (एनएसएल)को तेस्रो संस्करणको खेल तालिका सार्वजनिक भएको छ। आयोजक नेपाल स्पोर्ट्स एन्ड इभेन्ट म्यानेजमेन्टले शुक्रबार खेल तालिका सार्वजनिक गरेको हो। तेस्रो संस्करणको उद्घाटन खेलमा डिफेन्डिङ च्याम्पियन ललितपुर सिटी एफसीले काठमाडौं रेजर्स एफसीसँग खेल्ने छ। लिगमा ७ टोलीले सहभागिता जनाउनेछन्। चैत १६ गतेबाट सुरु हुने तेस्रो संस्करणको एनएसएलको फाइनल खेल वैशाख १३ गते हुनेछ। एनएसएलको सम्पूर्ण खेलहरू त्रिपुरेश्वरस्थित दशरथ रंगशालामा हुनेछ। सार्वजनिक गरिएको खेल तालिका अनुसार तीन डबल हेडर (दिनमा दुईवटा खेल) हुनेछन् भने अन्य दिन एकएक वटा खेल रहेका छन्। दुईवटा खेल भएको दिन पहिलो खेल २:३० मा हुनेछ भने दोस्रो खेल साँझ ६ बजे हुनेछ। सिङ्गल राउन्ड रोबिनका आधारमा हुने खेलमा जम्मा २१ वटा खेल हुनेछन्। शीर्ष चार टोलीले प्लेअफ प्रवेश गर्नेछन्। प्लेअफमा दुईवटा क्वालिफायरका खेल हुनेछन् । पहिलो क्वालिफायरको खेल वैशाख ६ गते हुनेछ। त्यस्तै, दोस्रो क्वालिफायर वैशाख ७ गते रहेको छ। दुबई क्वालिफायरपछि वैशाख १० गते एलिमिनेटरको खेल हुनेछ। एलिमिनेटरपछि वैशाख १३ गते फाइनल खेल हुनेछ।"
"रंग उत्सव, होली उत्सव","फागु भनेको फागुन शुक्ल अष्टमीदेखि पूर्णिमासम्म परस्परमा रंग छ्यापेर तथा अबिर दलेर नाच्ने गाउने गरी विभिन्न किसिमका रंगले एकअर्कोमा रमाइलो मनाउने उत्सव हो। यही उत्सवलाई फागु अर्थात् होली नामबाट चिनिन्छ। यस पर्वलाई फागु वा होली भनेर उच्चारण गर्नुका पछाडि फागुन महिनामा पर्ने धेरै चाडमध्ये रमाइलो चाड हो। जुन होलीका नामकी राक्षसलाई मारेको खुसीमा मनाइने पर्व भएकाले होली या फागु भनिएको हो भन्ने किंवदन्ती छ। यसरी होलीका मरेको उपलक्ष्यमा सबैले खुसीयाली मनाउन होली खेल्ने चलन सुरु भएको कुरा भविष्य पुराणमा उल्लेख छ। यसर्थ वर्षमा एकचोटी आउने चाड सभ्य तरिकाले कसैको इच्छाविपरीत रंग नलगाएर आफू आफूमा मात्र खेल्यौ भने मात्र सही अर्थमा होलीको महत्त्व रहन्छ। नेपाली समाजमा फागु पर्वलाई विशेष उल्लासमय वातावरणमा मनाउने गरिन्छ। हरेक वर्ष फागुन शुक्ल पूर्णिमाको दिन मनाइने यो पर्व यस वर्ष यही फागुन २९ गते बिहीबार परेको छ तर पूर्वको सुरुआत भने एक साताअधि अर्थात् फागुन शुक्ल अष्टमीदेखि हुनेगर्छ। फागु पर्वले नयाँ उत्साह, जोस, जाँगर र नवीन ऊर्जालाई छताछुल्ल गरी सामाजिक एकता र सद्भावमैत्री र भाइचारा जगाउने गर्छ। यो उराठलाग्दो चिसो मौसमलाई बिदा गर्दै वसन्तको सिर्जनात्मक बिहानी बोकेर आउने एक साता लामो फागु उत्सवको उष्कर्ष फागु पूर्णिमा नै हो। सबै जाति, सबै धर्म, सम्पूर्ण संस्कृतिप्रेमीको यो सिंगो चाड हाम्रो तराई क्षेत्रमा त झनै विशेष धूमधामका साथ मनाइन्छ। यसमा खासगरीकन मिथिलाञ्चलको जनकपुरदेखि सम्पूर्ण समथर भूभाग र काठमाडौं उपत्यकालगायत पहाडी पवित्र होली उत्सवले चिनिने फागु पर्वलाई चिरदाहको रूपमा पनि लिइन्छ। यसमा धार्मिक शास्त्रअनुरूप असत्यमाथि सत्यको विजय, कुण्ठा, ईष्र्या र वैमनस्यतामाथि सरल, सहज, द्वेषरहित र स्नेहको विजय उत्सवको रूपमा लिइने यस पर्वलाई मिथिली भाषामा सम्मत जलाउने पनि भनिन्छ। विशेषगरी, युवापुस्ताका लागि रंगीन र जीवन्त यो महोत्सव होलीका महोत्सवले पनि चिनिएको छ। हाम्रो नेपाली समाजमा फागु पर्व पनि एउटा विशेष महŒव बोकेको चाड पनि हो। हरेक वसन्त ऋतुुको आगमन साथै वर्षमा एकचोटी आउने चाड सभ्य तरिकाले कसैको इच्छाविपरीत रंग, लोला आदि प्रयोग नगरी आफ्ना दौंतरीबीच रमाइलो गर्ने आनन्ददायक पर्व हो। यस पर्वमा भगवान्को भजनकीर्तनको साथ साथै नाचगान गरी विभिन्न किसिमका रंगले एकआपसमा मिलेर अबिर दल्दै आमोदप्रमोद गर्दै हाँसखेल ठट्टा गरेर आनन्द मनाउनु यो पर्वको मर्यादित गरिमा हो। यस पर्वलाई अनुशासित रूपमा मनाउने परम्पराको मानसिकतालाई जीवन्त राख्नु सबैको परम कर्तव्य हो। यस पर्वलाई उमेरको हदबन्दी छैन, त्यस्तैगरी राजादेखि रंकसम्म सबैले आपसमा मिलेर बडो उल्लासमय वातावरणमा रम्छन्। यसमा खासगरी युवायुवती बडो जाँगरका साथ यस पर्वमा बढीभन्दा बढी संख्यामा सहभागी हुन्छन् र रमाउँछन्। फागु पूर्णिमा अर्थात् होलीको प्रचलन कसरी आयो त भनी खोतल्ने हो भने विभिन्न धार्मिक कथा भेटिन्छन् जसकारण होली पर्व चलेको छ। यसमा पनि भन्ने नै हो भने प्राचीनकालमा हिरण्य कश्यपुनामक राक्षसका प्रल्हाद नाम गरेका छोरा थिए, तर बाबु पापिष्ट राक्षस थिए। तापनि छोरा प्रल्हाद भने बडो विष्णुभक्त थिए। उनका बाबुले आफ्नो छोरालाई विभिन्न कोसिस गरेर आफ्नो बाटो अगाल्न लगाउँदा पनि भगवान् विष्णुको भक्त प्रल्हादको डेग नचलेपछि आफ्नी बहिनी होलिकालाई हिरण्य कश्यपुले छोरा प्रल्हादलाई आगोमा हालेर मार्न लगाए। तर प्रल्हादको विष्णुभक्तिले गर्दा आगोले नजल्ने तपस्या पाएकी होलीका उल्टै भष्म भइन् भने प्रल्हादलाई आगोले केही गर्न सकेन। सोही खुसीयालीमा होलीपर्व चलेको हो भन्ने किंवदन्ती छ। फागु पूर्णिमाको एक हप्ता अगाडिदेखि नै आफ्नो कार्यालय, स्कुल, क्याम्पस, बाटो हिँड्ने आदि व्याक्तिहरूलाई जथाभावी रंग्याइदिने, लोला हान्नेजस्ता घटना सामान्य भइसकेका छन्। यस्तै किसिमका सामान्य घटनाहरूले उग्र रूप लिई जनधनको ठूलो नोक्सान नहोला भन्न सकिन्न। यसमा पनि रंगउत्सवको खुसीयालीपूर्ण चाडलाई नबुझी हिंसात्मक वा त्रास र विकृतिपूर्ण रूपमा मनाउनु मूर्खता हो। होलीका नाममा विभिन्न उच्छृंखल कामले देशको संस्कृति र उत्सवप्रतिको नकारात्मक छाप पनि बढ्दै गएको छ। तर विडम्बना हाम्रा यावत् यस्ता महान् र महामानव बनाउने यावत् कार्यहरू हिजो आज आएर फेसन र मनोरञ्जनमा परिणत हुँदैछन्। अन्त्यमा, प्राचीनकालदेखि मनाउँदै आएका विभिन्न चाडपर्वमध्ये फागु वा होली पनि एउटा विशेष महŒवको चाड हो। वस्तुत: फागुन शुक्ल अष्टमीका दिन चीर गाडी अबिर छरेर पूजा गरी सुरु गरिने चाड पूर्णिमाको रातमा चीर बालेपछि समाप्त हुन्छ। मुख्य होलीको दिन एकापसमा अबिर दलादल गर्ने र मीठामीठा पकवान खाने चलन छ। वर्षमा एकचोटी आउने चाड सभ्य तरिकाले मनाउनुमै होलीको महŒव रहन्छ। यो पर्व नेपाल र भारतलगायत विश्वभरि नै रमाइलो गरी मनाउने गरेका छन्। नेपालको आफ्नै संस्कृति र भेषभूषा छ। हाम्रो संस्कृति, सभ्यता परम्परानुसार वर्षभरि नै कुनै न कुनै चाडपर्व पर्नेगर्छ। कुनै पनि चाडपर्वको विशेषता नै चित्त शुद्ध पार्नु र शारीरिकरूपले निरोगी हुनु हो। जुन विशुद्ध उद्देश्यबाट यो पर्व परापूर्वकालदेखि सुरु भयो सो अनुरूप हाल व्यवहारमा देखा पर्न सकिरहेको छैन। यो पर्व नेपाल र भारतलगायत विश्वका अरू हिन्दुधर्मावलम्वीले अति नै रमाइलो गरी मनाउने चाड हो। यसमा पनि धर्म मान्ने र पर्व मनाउने क्रममा खासगरी हाम्रो मुलुकमा मानिसले विदेशी तडकभडक र छाडा संस्कृति भिœयाउने गरेको अवस्था कसैबाट छिपेको छैन। यस्ता पर्वको खुसीयाली मनाउने क्रममा हाम्रो समाजमा अनेकौं विकृति र विसंगतिले प्रश्रय पाउँदै आएको छ। गलत प्रवृत्तिलाई हटाउन बेलैमा सम्पूर्ण नेपाली सचेत हुनुका साथै सरकारले पनि कडाभन्दा कडा कानुनी कारबाही गर्नुपर्छ। यसले हाम्रो धर्म र संस्कृतिका सबै विकृतिको अन्त्य हुनेछ।"
"पुलिसको लगातार तेस्रो जित, एपीएफको पहिलो हार","काठमाडौं : प्रधानमन्त्री कप पुरुष राष्ट्रिय प्रतियोगितामा नेपाल पुलिस क्लबले तेस्रो जित दर्ता गरेको छ । लमहीस्थित देउखुरी क्रिकेट रंगशालामा भएको विभागीय डर्बीको यस खेलमा पुलिसले एपीएफमाथि २ विकेटको जित हात पारेको हो । प्रतियोगितामा एपीएफको भने यो पहिलो हार हो । टस जितेर ब्याटिङ गर्ने निर्णय लिएको एपीएफ २७४ ओभरमा ९४ रन बनाउँदै अलआउट भएको हो । एपीएफले दिएको ९५ रनको सामान्य लक्ष्य पछ्याएको पुलिसले २६२ ओभरमा ८ विकेट गुमाउँदै लक्ष्य पूरा गरेको हो । पुलिसका लागि ओपनर कुशल भुर्तेलले सर्वाधिक ३१ रन बनाए । अर्का ओपनर अर्जुन साउदले ११ रन बनाए । रासिद खानले १० रन बनाए । गुल्सन झा १२ रन र करण केसी १ रनमा अविजित रहे । एपिएफका लािग भुवन कार्कीले सर्वाधिक ३ विकेट लिए । अभिषेक गौतम र रोहित पौडेलले २२ विकेट लिँदा कमल सिंह ऐरीले १ विकेट लिए । त्यसअघि,ब्याटिङ गरेको एपीएफका लागि सन्दीप जोराले सर्वाधिक २६ रन बनाए । उनले २९ बलमा ४ चौका प्रहार गरेका हुन् । ओपनर लोकेश बमले २२ रन बनाउँदा अर्का ओपनर आशिफ शेखले १० रन बनाए । अमर सिंह रौतेलाले १० रन बनाउँदा किशोर महतो ४ रनमा अविजित रहे । अन्य कुनै पनि ब्याटरले दोहोरो अंकमा रन बनाउन सकेनन् । एपीएफको ब्याटिङ धरापमा पार्न पुलिसका बायाँ हाते स्पिनर ललित राजवंशीले उत्कृष्ट बलिङ गरेका थिए । उनले ७४ ओभरमा ३ मेडनसहित १८ रन खर्चेर ६ विकेट लिएका थिए । सागर ढकाल,करण केसी, गुल्सन झा र कुशल भुर्तेलले ११ विकेट लिए ।"
"सुनको मूल्यमा नयाँ रेकर्ड, एकैदिन तोलामा ४ हजारले बढ्यो",काठमाडौं : स्थानीय बजारमा सुनको मूल्यले नयाँ रेर्कड कायम गरेको छ। नेपाल सुनचाँदी व्यवसायी महासंघका अनुसार आज ४ हजार रुपैयाँले बढेर प्रतितोला सुन १ लाख ७४ हजार ५०० रुपैयाँ कायम भएको हो। यसअघि बुधबार प्रतितोला सुनको मूल्य १ लाख ७० हजार ५ सय रुपैयाँ कायम भएको थियो। बिहीबार सार्वजनिक बिदा परेकाले मूल्य निर्धारण भएन। यसैगरी सुनको मूल्य बढेसँगै चाँदीको मूल्य पनि वृद्धि भएको छ। महासंघका अनुसार आज प्रतितोला चाँदी २ हजार ५० रुपैयाँमा खरिदबिक्री भइरहेको छ।
जनकपुरबाट राजविराज जाँदै गरेको बस धनुषामा दुर्घटना,"धनुषा : धनुषामा बस पल्टिदा करिब २४ जना बढी यात्रु घाइते भएका छन् । जनकपुरबाट राजविराजको लागि छुटेको ना५ ख १४४१ नम्बरको बस पूर्वपश्चिम राजमार्गअन्तर्गत मालटोल नजिक पल्टिएर दुर्घटना भएको इलाका प्रहरी कार्यालय ढल्केवरका प्रहरी निरीक्षक जटाशंकर यादव जानकारी दिए । उनका अनुसार बसमा ५०६० जना सवार रहेका थिए । दुर्घटनामा दुई दर्जनभन्दा बढी यात्रु घाइते भएका छन् । हामी यात्रुको संख्या एकिन गरिरहेका छौं । ५६ जना गम्भीर प्रकृतिका घाइते छन्,प्रहरी निरीक्षक यादवले भने । दुर्घटनाका घाइतेहरूलाई उपचारका लागि जनकपुर पठाइएको उनले बताए । बसका चालक प्रहरी नियन्त्रणमा रहेको इलाका प्रहरी कार्यालय ढल्केवरले जनाएको छ ।"
सुदूरपश्चिमलाई बागमतीको बलियो लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा बागमती प्रदेशले सुदूरपश्चिम प्रदेशलाई २६७ रनको बलियो लक्ष्य प्रस्तुत गरेको छ । भैरहवास्थित एक्स्ट्राटेक ओभलमा टस जितेको बागतीले पहिले ब्याटिङ गर्दै निर्धारित ५० ओभरमा ८ विकेट गुमाउँदै २६६ रन बनाएको हो। ओपनर आशुतोष घिरौया र तेस्रो क्रमका ब्याटर शुभ कन्साकरले अर्धशतकीय पारीले खेलेका हुन् । बागमतीका लागि शुभ कन्साकरले सर्वाधिक ७७ रन बनाए । उनले ६८ बलमा ५ चौका र ४ छक्का प्रहार गरे । ओपनर आशुतोष घिरौयाले १०१ बलमा ५ चौकासहित ५८ रन बनाए । इशान पाण्डेले ३६ रन, कप्तान पृथु बास्कोटाले १५ रन बनाउँदा विवेक मगरले १० र प्रतिश जिशीले १५ रन बनाए । सुमन सुनार १२ र सुर्य तामाङ २ रनमा अविजित रहे । सुदूरपश्चिमका लागि हेमन्त धामी, शेर मल्ल र सौर्य श्रेष्ठले समान २२ विकेट लिए । नारायण जोशी र राहुल भण्डारी ११ विकेट लिए । सुदूरको यो चौथो खेल हो भने बागमतीको यो तेस्रो खेल हो । सुदूरले ३ खेलमा १ जित र २ हार बेहोरेको छ भने बागमतीले २ खेलमा २ हार बेहोरेको छ ।"
चैत्र १५ गते बृहत् जनसभा गर्ने समाजवादी मोर्चाको निर्णय,"काठमाडौं : समाजवादी मोर्चाले चैत्र १५ गते काठमाडौंमा बृहत् जनसभाको आयोजना गर्ने भएको छ। शुक्रबार बिहान बसेको विपक्षी चार दलको समाजवादी मोर्चाको बैठकले १५ गते जनसभालाई बृहत् बनाउने निर्णय गरेको हो। बैठकमा सहभागी नेता खड्गबहादुर विश्वकर्मा प्रकाण्डले १५ गतेको जनसभालाई बृहत् बनाउने निर्णय भएको जानकारी दिए। उनले भने, ' चैत्र १५ गतेको बृहत् प्रदर्शनलाई भव्य बनाइनेछ। हजारौं जनताको सहभागितालाई सुनिश्चित बनाउने निर्णय भएको छ। संसदवादी दलहरू र बाहिर रहेका राजनीतिक दल र नेताहरूसँग छलफल गर्ने,राष्ट्रियताको स्वाधिनता र गणतन्त्र रक्षाको कुरा समाजवादतिरको यात्रालाई सहज बनाउने र यसको पक्षमा वातावरण बनाउन छलफल अघि बढाइने निर्णय भएको छ।' उनका अनुसार भोलि बिहान ११ बजेबाट बुद्धिजीवी र नागरिकसमाजसँग अन्तरक्रिया र परामर्श कार्यक्रम गरिने बताए। बृहत् जनसभाबारे शनिबार दिउँसो साढे २ बजे पत्रकार सम्मेलन गरेर जानकारी गराइने उनले बताए। यसैगरी बैठकले राजावादीहरुको सक्रियता मुलुकलाई गम्भीर र परिस्थिति जटिल बनाउने कसरत भएको ठहर गरेको छ । समाजवादी मोर्चामा माओवादी केन्द्र, एकीकृत समाजवादी ,नेत्र विक्रम चन्द नेतृत्वको नेपाल कम्युनिष्ट पार्टी, महिन्द्र राय यादव नेतृत्वको नेपाल समाजवादी पार्टी आवद्ध छन्।"
अर्घाखाँचीमा कुकुरको स्थायी बन्ध्याकरण,"अर्घाखाँची : अर्घाखाँचीको सन्धिखर्क नगरपालिकाले नगर भित्र रहेका छाडा तथा घरपालुवा कुकुरको स्थायी बन्ध्याकरण तथा रेबिज भ्याक्सिनेशन शिविर सञ्चालन गरेको छ। बिहान, बेलुकाको समयमा मानिस आवतजावत गर्दा कुकुरले टोक्ने तथा बिहान विद्यालय तथा कलेजमा जाने विद्यार्थीलाई टोक्ने, लखेट्ने समस्या बढ्न थालेपछि नगरले कुकुर नियन्त्रण अभियान थालेको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए। सन्धिखर्कमा रहेका घरपालुवा तथा छाडा कुकुर भाले तथा पोथी गरी झण्डै एक सय बढी कुकुरको स्थायी बन्ध्याकरण र चार सय बढी कुकुरलाइ रेबिज भ्याक्सिन दिन चार दिने शिविरको आयोजना गरिएको हो। बजार तथा ग्रामीण क्षेत्रमा भएका कुकुरहरूले मानिस तथा अन्य घरपालुवा जनावर पशुपछीहरूमा आक्रमण गर्ने ,झम्टिने ,तथा अराजक स्वभाव देखाउने गर्दा जनमानसमा त्रास सिर्जना भएको र रेबिज समेत सर्न सक्ने भएकाले कुकुरहरूको स्थायी बन्ध्याकरण शिविर सुरु गरिएको नगर प्रमुख श्रेष्ठको भनाइ छ। सन्धिखर्क नगरपालिकाको आर्थिक सहयोग , वातावरण तथा सामाजिक रुपान्तरणका लागि युवा सिद्धार्थ नगर रुपन्देहीको प्राविधिक सहयोगमा भाले तथा पोथी दुवै कुकुरको स्थायी बन्ध्याकरण शिविर सुरु गरिएको हो। घरपालुवा तथा भुस्याहा कुकुरहरूमा स्थायी बन्ध्याकरण तथा रेबिज भ्याक्सिनेसनले रेबिज रोग तथा अन्य पशुबाट सर्ने रोगको अन्त्य गर्न पनि सहयोग पुग्ने पायनल्स एनिमल हस्पिटलका पशु चिकित्सक डाक्टर डाक्टर सन्दीप भट्टराईले बताए। मुख्य समस्याका रूपमा देखा परेको हुँदा त्यस्ता कुकुरहरू लाई स्थायी रूपमा बन्ध्याकरण तथा रेबिज खोप शिविर सञ्चालन गरिएको नगरपालिकाका प्रमुख प्रशासकीय अधिकृत खिमानन्द भुसालले बताए। विगतको वर्षमा पनि शिविर सञ्चालन गरिँदै आएको छ। शिविरमा कुकुरलाई समाउने , बेहोस पार्ने गरेर बन्ध्याकरण गर्ने र पछि खाना खुवाउने रेखदेख र औषधि उपचार समेत गरिने सन्धिखर्क नगरपालिका १ का वडाध्यक्ष माधव श्रेष्ठले बताए। सन्धिखर्क नगरपालिका भित्रका मुख्य सडक तथा शाखा सडकहरूमा छाडा कुकुरहरूको आतंक बढेको तथा कुकुरले पशु चौपायालाई हमला गर्ने घटना धेरै भएकाले बन्ध्याकरण शिविर सञ्चालन पछि यस्ता समस्याको समाधान हुने नगरपालिकाका पशु शाखा प्रमुख नारायण खनालले जानकारी दिएका छन्।"
हङकङसँग टस हारेर नेपालले फिल्डिङ गर्ने,"काठमाडौं : वुमन्स डे कप २०२५ अन्तर्गत लिग चरणको अन्तिम खेलमा नेपालले हङकङसँग टस हारेर फिल्डिङ गर्ने भएको छ । हङकङकी कप्तान नताशा मिल्सले टस जितेर पहिलो ब्याटिङ गर्ने निर्णय लिएकी हुन् । फाइनल होडबाट बाहिरिएको नेपालले अघिल्ला ५ खेलमा ४ हार र १ जित हात पार्दै तालिकाको पुच्छरमा रहेको छ । रुबिना क्षेत्री बेलबासे, कविता जोशी र ममता चौधरीको स्थानमा बिन्दु रावल, राजमती ऐरी र रोमा थापा टिममा फर्किएका हुन् । नेपालको टिमः इन्दु बर्मा(कप्तान), अलिशा कुमारी यादव, सम्झना खड्का, साना प्रविन, रिया शर्मा, पूजा महतो, रोमा थापा, राजमती ऐरी, बिन्दु रावल, रचना चौधरी र ईश्वरी विष्ट"
गुणकारी अनार,"एक अनार, सय बिमार भन्ने उखानले पनि अनारको महत्व देखाउँछ। अनारको फल स्वादिष्ट हुन्छ। यसमा प्रचूर मात्रामा लाभदायक प्रोटिन, कार्बाेहाइड्रेड, फाइबर, भिटामिन, क्याल्सियम, फस्फोरस, आइरन पाइन्छ। यसका साथै भिटामिन ए, बी र सी पनि पाइन्छ। एक सय ग्राम अनार खाँदा हाम्रो शरीरलाई करिब ६५ किलो क्यालोरी ऊर्जा प्राप्त हुन्छ। अनारको प्रयोग थुप्रै आयुर्वेदिक औषधि बनाउनसमेत प्रयोग गरिन्छ। अनार खाँदा खोकी तथा रक्तसञ्चारसँग सम्बन्धित बिरामीलाई पनि फाइदा पुग्छ। अनारले उच्च रक्तचाप घटाउँछ। क्यान्सर रोकथाममा समेत अनार सहयोगी मानिन्छ।"
गरिबी निवारणलाई पहिलो प्राथमिकतामा राख्न प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले उत्पादन,उत्पादनकत्व र उद्यमशीलता वृद्धि गरी गरिबी निवारणलाई पहिलो प्राथमिकतामा राख्न राष्ट्रिय योजना आयोगका पदाधिकारीलाई निर्देशन दिएका छन्। आयोगको कार्यसम्पादन र भावी कार्यदिशाका विषयमा शुक्रबार प्रधानमन्त्री तथा मन्त्रिपरिषद्को कार्यालय सिंहदरबारमा उपाध्यक्षसहित पदाधिकारीसँगको छलफलमा आयोगका अध्यक्षसमेत रहेका प्रधानमन्त्री ओलीले पूर्वाधार विकासका काम लगभग पूरा हुने चरणमा रहेकाले अब सीप विकास,उद्यमशीलता,रोजगारीका अवसर सृजना,कृषि क्षेत्रका ठूला उत्पादन र लगानी वृद्धि गर्न आग्रह गरेका हुन्। 'हामीले जनतालाई सबल बनाउने बाटो लिनुपर्छ । सहयोग गरेर मात्रै हुँदैन । उत्पादन र आत्मनिर्भरता बढाउने बाटोमा जानुपर्छ,'प्रधानमन्त्री ओलीले भने,'जनतालाई कर्मशील बनाउन प्रेरित गर्नुपर्छ । गरिबी घटाउने कामलाई पहिचान गरी मौलिक हकको उपयोग गर्न पाउने आधार तय गर्नुपर्छ । मन्त्रालयलाई उत्पादन र उत्पादकत्व बढाउने ठोस योजना ल्याउन हामीले भन्नुपर्छ । उत्पादकत्व बढेपछि अर्थतन्त्रमा सकारात्मक प्रभाव पर्न थाल्छ ।' उनले राष्ट्रिय गौरवका आयोजनाको प्रभावकारी अनुगमनमूल्याङ्कन, उद्यमशीलताको विकास र जनताको सेवा प्रवाह एवं सुशासनमा सकारात्मक प्रभाव पर्ने कार्यमा लाग्न पनि आग्रह गरे। सो अवसरमा आयोगका उपाध्यक्ष प्रा डा शिवराज अधिकारीले १६ औँ योजनाको कार्यान्वयन,यसका चुनौतीहरू,राष्ट्रिय आयोजना बैंकको नयाँ मापदण्ड र परिमार्जन,अधुरा योजनमाथिको व्यवस्थित विश्लेषण,परियोजना विश्लेषणको नयाँ मापदण्ड,समपुरक र विशेष अनुदानको कार्यविधिमा संशोधन आदि विषयमा अवगत गराएका थिए। उनले परिमार्जित मापदण्डबारे प्रदेश र स्थानीय तहसँग पनि अन्तक्रिया गरिएको जनाउँदै वित्तीय सङ्घीयताको प्रभावकारी कार्यान्वयन गर्न स्थानीय तहलाई स्रोत साधन सम्पन्न बनाउनुपर्नेमा जोड दिए। छलफलमा प्रधानमन्त्रीका आर्थिक तथा विकास मामिला सल्लाहकार डा युवराज खतिवडा,नेपाल सरकारका मुख्यसचिव एकनारायण अर्यालयलगायत सहभागी थिए।"
तराईमा होली उत्सव,"काठमाडौं : रङहरूको पर्व होली तराई तथा मधेसका जिल्लामा हर्षोल्लासपूर्वक मनाइएको छ । हिमाली एवं पहाडी जिल्लामा होली मनाइएको भोलिपल्ट तराईका जिल्लामा होली मनाउने परम्पराअनुसार शुक्रबार त्यस क्षेत्रमा होली मनाइएको हो । सबै प्रकारका भेदभावलाई भष्म गरी परस्परमा रङ हाल्दै सबैलाई रसरङ्गले तरङ्गित तुल्याउने होली उल्लास र रङ्गीचङ्गीको पर्वका रूपमा लिने गरिन्छ । रसरङ्ग,नाचगान,खानपिन,मनोरञ्जन र आफ्नो रङमा अरूलाई रङ्ग्याउने,ढोल,डम्फु,मृदङ्ग बजाउँदै भेदभाव, मनोमालिन्य त्याग्दै भ्रातृत्व भावना बढाउने होली पर्वको आफ्नै गरिमा छ । होली पर्वका अवसरमा साथी भाइ तथा इष्टमित्रहरू एकठाउँमा जम्मा भएर रंगहरुसँग खेल्दै रमाइलो गर्ने प्रचलन छ । त्रेतायुगमा हिरन्यकश्यपु नामक दानवले आफ्नै छोरा भगवान भक्त प्रल्हादलाई मार्नका लागि आफ्नी बहिनी होलिकाका साथमा आगोमा पठाएका थिए । भगवान विष्णुको प्रतापले प्रल्हादलाई आगोले केही नगरे पनि आगोले नजल्ने बरदान पाएकी होलिका भने सो अग्निमा जलेर नष्ट भएको किम्बदन्ती होली पर्वसँग जोडिएको छ ।"
पश्चिमी वायुको प्रभाव कायमै : आज कस्तो रहला देशभरको मौसम?,"काठमाडौं : हाल देशमा पश्चिमी वायुको साथै स्थानीय वायुको आंशिक प्रभाव कायमै रहेको छ। जसका कारण आज सुदूरपश्चिम र कर्णाली प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। मौसम पूर्वानुमान महाशाखाका अनुसार देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। शुक्रबार राति सुदूरपश्चिम प्रदेश र कर्णाली प्रदेशलगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मूख्यतया सफा रहनेछ। गण्डकी प्रदेश,कर्णाली प्रदेश र सुदुरपश्चिम प्रदेशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। गण्डकी प्रदेश,कर्णाली प्रदेश र सुदुर पश्चिम प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
नेपालको कर्जा विस्तार जीडीपीको अनुपातमा दक्षिण एसियाकै अधिक,"काठमाडौं : हाल बैंकिङ प्रणालीमा करिब २ खर्ब रुपैयाँ बराबरको अधिक लगानी गर्न सकिने पुँजी (तरलता) छ। तर, अहिलेसम्म मुलुकमा प्रवाह भएको कर्जाको आकार बेलुन झै फुलेर कुल गार्हस्थ्य उत्पादन (जीडीपी) को अनुपातमा चरम बिन्दुमा पुगिसकेको छ। अझ दक्षिण एसियाली मुलुकमै जीडीपीको अनुपातमा बढी कर्जा प्रवाह गर्नेमा नेपाल पर्छ। सन् २०२३ मा नेपालको जीडीपीमा निजी क्षेत्रको कर्जा अनुपात ९१८७ प्रतिशत हुँदा भारतको ५०१४, बंगलादेशको ३७६७, भुटानको ७१२९, माल्दिभ्सको ३६, पाकिस्तानको ११९८ र श्रीलंकाको ४७०१ प्रतिशत थियो। अधिकांश कर्जा उत्पादनमूलक नहुँदा अस्वाभाविक रूपमा बढेको कर्जा वृद्धिले जोखिम निम्त्याउने विज्ञहरू बताउँछन्। अर्थविद् डा डिल्लीराज खनाल वित्तीयकरण मुलुकमा कर्जा ज्यादै बढ्यो भनेर नेपालकै जीडीपी र कर्जाको अनुपातले देखाएको बताउँछन्। वास्तवमा अर्थशास्त्र सिद्धान्तअनुसार प्रवाह कर्जा ठीक ढंगले उपयोग भएमा आर्थिक वृद्धिमा योगदान गर्छ भन्ने हो। उनी भन्छन्, तर नेपालको सन्दर्भमा बिडम्बना छ। यहाँ वित्तीयकरण ज्यादै बढेर गयो। बैंकिङ क्षेत्रबाट निजी क्षेत्रमा जाने लगानी बढी भयो। जबकी भारतको गत वर्ष कुल जीडीपीको अनुपातमा कर्जा प्रवाह ५० प्रतिशत हाराहारीमा थियो। यसो हुँदा पनि उनीहरूको आर्थिक वृद्धिदर धेरै राम्रो थियो। नेपालमा व्यापक रूपमा बैंकिङ क्षेत्रबाट निजी क्षेत्रमा लगानी बढी हुँदा यसले समग्र अर्थतन्त्रको विकासमा र आर्थिक वृद्धिमा ठूलो योगदान पुर्याउँछ भन्ने सामान्य मान्यताअनुरूप लगानी नभएको डा खनालले औंल्याए। जुन किसिमको लगानी बढेको छ। सोअनुसार आर्थिक वृद्धि हुनुपर्ने भएको छैन। यसर्थ निजी क्षेत्रको लगानी अनुत्पादनमूलक क्षेत्रमा गयो अर्थात् व्यापार, घरजग्गामा गएर खास प्राप्ति हुनेमा भएन भन्ने देखिन्छ, उनले अन्नपूर्णसँग भने, अहिले अधिक तरलता छ भने पनि अहिलेसम्म गएको कर्जा समग्रमा उपयोग भएन। अहिलेसम्मको लगानी उत्पादनमूलक क्षेत्रमा गएन। जसले निष्क्रिय कर्जा झन् बढ्ने खतरा छ। बैंकमा पैसा जम्मा हुने तर कर्जाको माग नहुँदा बैंकरले निक्षेपकर्तालाई पैसा त तिनुपर्यो। बैंकले निक्षेपमा ब्याजदर तिर्ने क्षमता कमजोर बताउँछन्। यसर्थ कर्जा उत्पादनमूलक क्षेत्रमा नजाँदा यस्ताखाले समस्या उत्पन्न भएका हुन्। यस अनुरूप बैंक तथा वित्तीय संस्थाबाट प्रवाह भएको समग्र कर्जा कुल गार्हस्थ्य उत्पादन (जीडीपी)को अनुपातमा चरम बिन्दुमा पुगिसकेको छ। यतिबेला कुल जीडीपीमा कर्जाको अनुपात ९५३९ प्रतिशत पुगेको छ। नेपाल राष्ट्र बैंकले सार्वजनिक गरेको तथ्यांकअनुसार बैंक तथा वित्तीय संस्थाबाट ५४ खर्ब ३९ अर्ब २८ करोड ९७ लाख रुपैयाँ कर्जा प्रवाह भइसकेको छ। यो सञ्चालनमा रहेका २० वाणिज्य बैंक, १८ विकास बैंक र १७ वित्त कम्पनीको हो। अझ बैंकिङ बाहेकका गैरबैंकिङ (नागरिक लगानी कोष, कर्मचारी सञ्चय कोष, बिमा कम्पनी, सामाजिक सुरक्षा कोषलगायत) बाट पनि बर्सेनि खर्बांै रुपैयाँमा कर्जा प्रवाह भइरहेका छन्। यसअनुरूप बर्सेनि कर्जाको आकार बढ्दै गरेर जीडीपीको आकार बराबर हुन लागिसकेको छ। जबकी राष्ट्रिय तथ्यांक कार्यालयको पछिल्लो तथ्यांकअनुसार नेपालको कुल जीडीपीको आकार ५७ खर्ब ४ अर्ब ८४ करोड ४० लाख रुपैयाँ हाराहारीमा छ। समग्र मुलुककै अर्थतन्त्रको आकारको अनुपातमा कर्जाको आकार चालु आर्थिक वर्षको माघसम्ममा ५४ खर्ब ३९ अर्ब १२ करोड ३७ लाख रुपैयाँ बराबरको कर्जा प्रवाह भएको छ। एकातिर बैंकिङ प्रणालीमा अधिक लगानीयोग्य रकम छ, अर्कोतर्फ जीडीपीको अनुपातमा कर्जाको आकार बढे पनि आर्थिक वृद्धि तुलनात्मक रूपमा हुन सकेको छैन। यसअवस्थामा केन्द्रीय बैंकदेखि बैंक तथा वित्तीय संस्थाहरूले कर्जा प्रवाह गर्दा उत्पादनमूलकमा कर्जा जाने गरी शतर्कतापूर्वक प्रवाह गर्न सरोकारवालाहरू सुझाव दिन्छ। यसका लागि कर्जा विस्तार गर्दा ग्राहकहरूको धितो, तिर्ने क्षमतालगायतका सबै हेरेर गुणस्तरीय कर्जा प्रवाहमा जोड दिएर जरुरी भएको सुझाव दिन्छन्, राष्ट्र बैंक आर्थिक अनुसन्धान विभागका निर्देशक माधव ढुंगेल। उनका अनुसार अहिलेनै कर्जा विस्तार अधिक भएकाले अब निजी क्षेत्रमा धेरै कर्जा जान आवश्यक छैन। अहिले कर्जाको आकार धेरै भएको छ। यसले विस्तारअनुसार आर्थिक वृद्धि गरेको छैन। यसैले वार्षिक रूपमा ४५ खर्ब रुपैयाँले जाँदा पर्याप्त हुन्छ। अबको लगानी रोजगार वृद्धि लगायतका आर्थिक वृद्धिमा ख्याल गर्न आवश्यक छ, उनले अन्नपूर्णसँग भने। चालु आव ७ महिनामा थप २ खर्ब ८३ अर्ब कर्जा विस्तार बैंक तथा वित्तीय संस्थाहरूबाट निजी क्षेत्रमा प्रवाहित कर्जा २ खर्ब ८३ अर्ब ४६ करोडले बढेको छ। यो चालु आवको माघसम्मको तथ्यांक हो। गत वर्षको सोही अवधिमा यस्तो कर्जा १ खर्ब ९७ अर्ब २१ करोड रुपैयाँले बढेको थियो। वार्षिक बिन्दुगत आधारमा २०८१ माघ मसान्तमा बैंक तथा वित्तीय संस्थाहरूबाट निजी क्षेत्रतर्प प्रवाहित कर्जा ७३ प्रतिशतले बढेको छ। हुनत आर्थिक वर्ष २०८१८२ मा बैंक तथा वित्तीय संस्थाबाट निजी क्षेत्रतर्फ प्रवाह हुने कर्जा १२५ प्रतिशतसम्मले वृद्धि हुने प्रक्षेपण गरिएको छ। पछिल्लो प्रवृत्ति हेर्दा यस्तो कर्जा उत्पादनमुलकमा नभएकाले आर्थिक वृद्धिमा खासै फड्को मार्न नसकेको र अहिनै कर्जा अधिक गइसकेकाले लगानी धेरै बढाउँदा अर्थतन्त्रमा समस्या पर्नसक्न अर्थविद्हरू ध्यानाककर्षण गर्छन्। चालु आवको ७ महिनासम्म बैंक तथा वित्तीय संस्थाहरूबाट निजी क्षेत्रमा प्रवाहित कर्जामध्ये गैरवित्तीय संस्थागत क्षेत्रतर्फ प्रवाह भएको कर्जाको अंश ६३८ प्रतिशत र व्यक्तिगत तथा घरपरिवार क्षेत्रतर्फ प्रवाह भएको कर्जाको अंश ३६२ प्रतिशत रहेको छ। अघिल्लो वर्षको सोही अवधिमा यस्तो अंश क्रमशः ६३२ प्रतिशत र ३६८ प्रतिशत रहेको थियो। निजी क्षेत्रतर्प प्रवाहित कर्जामध्ये वाणिज्य बैंकहरूको कर्जा प्रवाह ५९ प्रतिशतले, विकास बैंकहरूको ३१ प्रतिशतले र वित्त कम्पनीहरूको कर्जा प्रवाह ५२ प्रतिशतले बढेको छ। बैंक तथा वित्तीय संस्थाहरूको लगानीमा रहेको कर्जामध्ये चालु सम्पत्ति (कृषि तथा गैरकृषिजन्य वस्तु) को सुरक्षणमा १४४ प्रतिशत रहेको छ भने घर जग्गा धितो सुरक्षणमा ६५१ प्रतिशत रहेको छ। यस्तो धितोमा प्रवाहित कर्जाको अंश क्रमशः ११६ प्रतिशत र ६७६ प्रतिशत रहेको थियो। आर्थिक वर्ष २०८१८२ को ७ महिनामा बैंक तथा वित्तीय संस्थाहरूको लगानीमा रहेको कर्जामध्ये औद्योगिक उत्पादन क्षेत्रतर्फको कर्जा ९५ प्रतिशतले, निर्माण क्षेत्रतर्फको कर्जा ९० प्रतिशतले, थोक तथा खुद्रा व्यापार क्षेत्रतर्फको कर्जा ४४ प्रतिशतले, यातायात, संचार तथा सार्वजनिक सेवा क्षेत्रतर्फको कर्जा ६७ प्रतिशतले, सेवा उद्योग क्षेत्रतर्फको कर्जा ७ प्रतिशतले र उपभोग्य क्षेत्रतर्फको कर्जा ५९ प्रतिशतले बढेको छ। यस्तै, बैंक तथा वित्तीय संस्थाहरूबाट प्रवाहित कर्जामध्ये आवधिक कर्जा ३६ प्रतिशतले, मार्जिन प्रकृतिको कर्जा २७८ प्रतिशतले, ट्रस्ट रिसिट (आयात) कर्जा ६९५ प्रतिशतले, हायर पर्चेज कर्जा ४५ प्रतिशतले, नगद प्रवाह कर्जा ३७ प्रतिशतले र रियल स्टेट कर्जा (व्यक्तिगत आवासीय घर कर्जासमेत) ३२ प्रतिशतले बढेको छ भने अधिविकर्ष कर्जा १२४ प्रतिशतले घटेको छ। विगत २ वर्षदेखि ऋणात्मक वृद्धि रहेको उत्पादनमूलक उद्योग र निर्माण क्षेत्रले अझै गति लिन सकेको छैन। यद्यपि, जलविद्युत् उत्पादनमा हुँदै गएको वृद्धि, वैदेशिक व्यापारमा भएको विस्तार र पर्यटन क्षेत्रमा देखिएको सुधारले आर्थिक क्रियाकलाप विस्तारमा सहयोग पुग्ने राष्ट्र बैंकको भनाइ छ। यसका साथै निजी क्षेत्रको लगानी अभिवृद्धिका लागि नेपाल सरकारले हालै गरेका कानुनी सुधारहरूको कार्यान्वयनबाट लगानीको वातावरणमा सुधार आउने विश्वास छ।"
साहित्यकार लीलबहादुर क्षेत्रीको निधन,"काठमाडौं : साहित्यकार लीलबहादुर क्षेत्रीको निधन भएको छ । भारतको आसामका स्थायी बासिन्दा उनको ९३ वर्षको उमेरमा बिहीबार राति गुवाहाटीमा निधन भएको हो। बसाइँ, अतृप्त र बह्मपुत्रको छेउछाउ, उपन्यास, आसाममा नेपाली भाषाको साह्रोगाह्रो निबन्ध सङ्ग्रह उपन्यासका साथै कथा,निबन्ध र नाटकसमेत लेखेर नेपाली भाषा साहित्यको श्रीवृद्धिमा योगदान गरेका क्षेत्री जगदम्बाश्री पुरस्कारबाट सम्मानित भएका थिए। भानु पुरस्कारलगायत विभिन्न पुरस्कारबाट सम्मानित उनलाई भारत सरकारले सर्वोच्च नागरिक पुरस्कार पद्मश्रीबाट पनि सम्मान गरेको थियो ।"
साहित्यकार क्षेत्रीको निधनमा दु:ख व्यक्त गर्दै प्रधानमन्त्रीले भने  निकै पीडा भयो,"काठमाडौं : प्रधानमन्त्री केपी शर्मा ओलीले साहित्यकार लीलबहादुर क्षेत्रीको निधनको खबरले आफूलाई पीडा भएको बताउँदै उनीप्रति हार्दिक श्रदाञ्जली अर्पण गरेका छन्। शुक्रबार सामाजिक सञ्जालमा स्टाटस लेख्दै प्रधानमन्त्री ओलीले क्षेत्रीप्रति हार्दिक श्रद्धाञ्जली अर्पण गर्दै शोकसन्तप्त परिवारजन,आफन्त,साहित्यानुरागी दाजुभाइदिदीबहिनीमा गहिरो समवेदना व्यक्त गरेका छन्। 'लीलबहादुर क्षेत्रीको 'बसाइँ'उपन्यासले कुनै समय क्यम्पस पढ्ने हरेक विद्यार्थीको मुटु छुन्थ्यो । उहाँका 'बसाइँ'' र अन्य उपन्यासले दोस्रो विश्वयुद्धताका नेपालबाट सिङ्गै गाउँहरू नै सिक्किम, असम, मेघालय र भुटानतिर बसाइँ सर्न बाध्य भएको पीडाको वर्णन गर्छन् । भारतको प्रतिष्ठित साहित्य अकादमी पुस्कारबाट सम्मानित उहाँको ब्रम्हपुत्रको छेउछाउउपन्यासले पनि पूर्वोत्तर भारतका नेपालीको संघर्षको कथा भन्छ । उनै ख्यातिप्राप्त साहित्यकार क्षेत्रीको ९३ वर्षको उमेरमा निधन भएको खबरले पीडा भएको छ । दिवंगत लीलबहादुर क्षेत्रीप्रति हार्दिक श्रद्धाञ्जली अर्पण गर्दै शोकसन्तप्त परिवारजन,आफन्त,साहित्यानुरागी दाजुभाइदिदीबहिनीमा गहिरो समवेदना व्यक्त गर्दछु ,'प्रधानमन्त्रीले लेखेका छन्। भारतको आसामका स्थायी बासिन्दा क्षेत्रीको ९३ वर्षको उमेरमा बिहीबार राति गुवाहाटीमा निधन भएको हो। बसाइँ, अतृप्त र बह्मपुत्रको छेउछाउ, उपन्यास, आसाममा नेपाली भाषाको साह्रोगाह्रो निबन्ध सङ्ग्रह उपन्यासका साथै कथा,निबन्ध र नाटकसमेत लेखेर नेपाली भाषा साहित्यको श्रीवृद्धिमा योगदान गरेका क्षेत्री जगदम्बाश्री पुरस्कारबाट सम्मानित भएका थिए। भानु पुरस्कारलगायत विभिन्न पुरस्कारबाट सम्मानित उनलाई भारत सरकारले सर्वोच्च नागरिक पुरस्कार पद्मश्रीबाट पनि सम्मान गरेको थियो ।"
हङकङले नेपाललाई दियो १०५ को लक्ष्य,"काठमाडौं : वुमन्स डे कप २०२५ को लिग चरणको अन्तिम खेलमा हङकङले नेपाललाई १०५ रनको लक्ष्य दिएको छ। टस जितेर ब्याटिङ गरेको हङकङले निर्धारित २० ओभरमा ८ विकेट गुमाउँदै १०४ रन बनाएको हो। हङकङका लागि ओपनर सान्जिन सहजादले सर्वाधिक ५४ रन बनाइन्। चान का इनले २९ बलमा १६, यास्मिन दास्वानीले १४ रन बनाइन्। नेपालका लागि राजमती ऐरीले सर्वाधिक ३ विकेट लिइन्। कप्तान इन्दु बर्माले २ विकेट लिइन्। पूजा महतो र ईश्वरी विष्टले ११ विकेट लिइन्। फाइनल होडबाट बाहिरिएको नेपालले अघिल्ला ५ खेलमा ४ हार र १ जित हात पार्दै तालिकाको पुछारमा रहेको छ।"
ललितको घातक बलिङमा एपिएफले पुलिसलाई दियो सामान्य लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा ललित राजवंशीको घातक बलिङमा एपिएफ सस्तैमा समेटिएको छ । ललितले ७४ ओभर बलिङ गर्दै ३ मेडनसहित १८ रन खर्चेर ६ विकेट लिएका हुन् । विभागीय डर्बीको यस खेलमा एपिएफ पुलिसको अगाडि ९४ रनमा अलआउट भएको हो । लमहीस्थित,देउखुरी क्रिकेट रंगशालामा टस जितेर ब्याटिङ गर्ने निर्णय लिएको एपिएफ २७४ ओभरमा ९४ रन बनाउँदै अलआउट भएको हो । एपिएफका लागि सन्दीप जोराले सर्वाधिक २६ रन बनाए । उनले २९ बलमा ४ चौका प्रहार गरेका हुन् । ओपनर लोकेश बमले २२ रन बनाउँदा अर्का ओपनर आशिफ शेखले १० रन बनाए । अमर सिंह रौतेलाले १० रन बनाउँदा किशोर महतो ४ रनमा अविजित रहे । अन्य कुनै पनि ब्याटरले दोहोरो अंकमा रन बनाउन सकेनन् । पुलिसका लागि सागर ढकाल,करण केसी,गुल्सन झा र कुशल भुर्तेलले ११ विकेट लिए । एपिएफ र पुलिस दुवैको यो तेस्रो खेल हो । दुवै विभागीय टिमले २ खेलमा २ जित हात पारेका छन् ।"
'सार्वजनिक पदमा रहेका सबैको सम्पत्ति छानविनका लागि शक्तिशाली आयोग गठन गर्नुपर्छ',"काठमाडौं : नेकपा एकीकृत समाजवादीले आन्दोलनका कार्यक्रम सार्वजनिक गरेको छ । शुक्रबार काठमाडौंमा पत्रकार सम्मेलन गर्दै समाजवादीले सुशासन र रोजगारी समाजवादको तयारीका लागि भन्दै पहिलो चरणको आन्दोलन कार्यक्रम सार्वजनिक गरेको हो । जस अनुसार चैत्र २ देखि ६ गतेसम्म मातहत कमिटीहरूमा छलफल गर्ने र चैत्र ७ देखि १५ गतेसम्म केन्द्रीय तहमा विभिन्न क्षेत्रका संघसङ्गठन तथा व्यक्तिहरुसँग सम्वाद तथा सुझाव संकलन गर्ने नेकपा एकीकृत समाजवादीमा महासचिव एवं केन्द्रीय आन्दोलन संयोजन कमिटीका संयोजक घनश्याम भूसालले जानकारी दिए । आन्दोलनका कार्यक्रमअन्तर्गत चैत्र २० गते सरकारलाई ज्ञापनपत्र बुझाउने,चैत्र मसान्तसम्म प्रदेश र जिल्ला तहमा सार्वजनिक संवाद तथा सुझाव सङ्कलन गर्ने र बैशाख २२ गतेसम्म प्रदेश र स्थानीय पालीमा ज्ञापनपत्र पेश गर्ने लगाएका रहेको उनले बताए । पहिलो चरणको आन्दोलन सकिएपछि वैशाख २५ गते दोस्रो चरणको दबाबमूलक कार्यक्रम सार्वजनिक गर्ने समाजवादीले जनाएको छ । महासचिव भूसालले राजनीतिलाई सत्ताको खेल वा आगामी निर्वाचनको जोडघटाउबाट मुक्त गर्न पार्टीले आन्दोलन सुरू गरेको जानकारी दिए । आन्दोलनले राष्ट्रका लागि आजको एजेण्डा स्थापित गर्ने र मुलुकको राजनीतिलाई नयाँ दिशा दिने उनले दावी गरे। महासचिव भूसालले अहिले सरकारी प्रशासन,न्यायिक क्षेत्र र राजनीतिमा भ्रष्टाचार व्याप्त रहेको आरोप लगाए। उनले सत्ताधारीहरू नालायक र अनुत्तरदायी भएका कारण सडक अराजक र पपुलिष्ट हुँदै गएको भन्दै यस अवस्थामा देशका जिम्मेवार राजनीतिक पार्टी र नागरिक समुदायले गम्भीर आत्म समीक्षा गर्दै एउटा नयाँ पहलकदमीद्वारा हस्तक्षेप गर्नुपर्ने बताए। उनले अहिलेसम्म सार्वजनिक पदमा रहेका सबैको सम्पत्ति छानविन गर्न संवैधानिक तथा कानुनी प्रबन्धका साथ एउटा शक्तिशाली सम्पत्ति छानविन आयोग गठन गर्नुपर्ने माग रहेको जानकारी दिए । भुसालले संविधान संशोधनको मुद्दा उठाएर जानीजानी मुलुकलाई डरलाग्दो अन्योल ढकेल्ने प्रयास भएको जिकिर गरे। संविधान कार्यान्वयनका दश वर्षको पुनरावलोकन गरेरमात्रै संशोधनको छलफल गर्नुपर्ने उनले बताए । समाजवादीले रोजगारी र सुशासनका लागि सरकारले यथाशिघ्र राष्ट्रिय सम्मेलन आह्वान गर्नुपर्नेमा समेत जोड दिएको छ ।"
१७२ यात्रु बोकेको अमेरिकन एयरलाइन्सको विमानमा आगलागी,वासिङटन डिसी : अमेरिकाको डेनभरमा बिहीवार अमेरिकन एयरलाइन्सको विमानको इन्जिनमा आगलागी भएको छ। विमान डेन्भर विमानस्थलमा पार्क गरिएको थियो। आगोले विमान धुवाँले भरिएको थियो। रिपोर्टका अनुसार अमेरिकन एयरलाइन्सको उडान १००६ मा १७२ यात्रु थिए। विमान कोलोराडो स्प्रिंग्सबाट डलासफोर्ट वर्थ उडेको थियो। अमेरिकन एयरलाइन्सको यो विमान बोइङ ७३७८०० हो। एयरलाइन्सका प्रवक्ताले दुर्घटनाबाट कुनै पनि यात्रुको स्वास्थ्यमा असर नपरेको बताएका छन्। आगो छिटो नियन्त्रणमा लिएकोमा एयरलाइन्सले विमानस्थल प्राधिकरणलाई धन्यवाद दिएको छ।
राजनीतिक तापमा फगुवाको आनन्दोत्सव,"फागु रंग र अबिरको मात्र महान् पर्व होइन। यो रंग रोमाञ्चित र रोमान्सको पर्व पनि हो। सौन्दर्यमयी सृष्टिको अनुपम उपहार पनि हो। जब प्रकृति पहेंलो परिधानमा परिवेष्ठित हुन्छ, तबदेखि यस पर्वको प्रारम्भ हुन्छ। यो बासन्ती परिवेशमा मनाइने सर्वोत्कृष्ट र सर्वोत्तम चाड हो। प्रकृतिको फूलबारीमा आँपको डालीमा बसेर कोइली आफ्नो पञ्चम तानमा एवं पञ्चम स्वरमा सुसेल्न थाल्छ, तब फागुको आहट सुनिन थाल्दछ। यो गीतसंगीतको सुमधुर पर्व हो। सुस्वाद एवं स्वादिष्ट खानपानको पनि समय सुहाउँदो पर्व पनि हो। गाउँगाउँका गोठाला यसको मधुर लोकगीत गायनमा मस्त एवं मदमस्त देखिन्छ। भमराहरू फूलको पराग चुस्दा चुस्दा त्यसकै कोपिलाको कपाटमा कैद भएको थाहा पाउँदैन। प्रकृतिरानी धानी साडीमा सुसज्जित भएर सम्पूर्ण सृष्टिमा सुरिलो स्वरमा गुनगुनाउन थाल्छ, तब प्रकृतिको प्रांगणमा रंगबिरंगी फूलहरू पल्लवित एवं पुष्पित भएर संसारलाई नै सुगन्धित र सुरभित गर्छ। हो, त्यस्तै प्रकृतिको वासनादार बार्दलीबाट वसन्त ऋतुको पदार्पणको पदचाप सुनिन थालिन्छ। चराचुरुंगीमा पनि यस्तो मादक, मनमोहक र मनोरम लोक चाडपर्वको प्रत्यक्ष प्रकटीकरण महसुस गरिन्छ। हिन्दी साहित्यकी कवयित्री समुन्द्रकुमारी चौहान यस ऋतुको शब्दचित्र यसरी कोर्ने कोसिस गरेकी छन् पिली सरसों ने दिया रंग मधु लेकर आ पहुँचा अनंग। सम्पूर्ण तराई मधेसको तलहटीदेखि हिमालयको कुनाकाप्चा, कन्दरासम्म एउटै सांस्कृतिक सुरभि प्रवाहित भएको पाइन्छ। हो यही सांस्कृतिक सुरभिबाट सुवासित, सुगन्धित र सम्बोधित हुँदै यस पर्वको सुरसरिता प्रवाहित भएको पाइन्छ। यसको सांस्कृतिक सौन्दर्य, यसका गरिमा महिमालाई शब्दमा चित्रण गर्न पनि सम्भव हुँदैन। मैथिली साहित्यका महाकवि विद्यापतिले वसन्त ऋतुको जसलाई मधुमास पनि भनिन्छ, को अपरिचित सौन्दर्य र सुरभिको शब्दचित्र कोर्दा फागु महोत्सवको वासन्ती र सांस्कृतिक गरिमा एवं महिमालाई उतारेका छन्, निम्नलिखित पंक्तिमा। वसन्त ऋतुमा मनाइने सबैभन्दा ठूलो सामाजिक एवं सांस्कृतिक चाडपर्वमा यो सूचीकृत भइसकेको छ। यो वसन्त ऋतुमा मनाइने सबैभन्दा ठूलो लोकोत्सव हो, जसको प्रतीक्षामा प्राणी जगत् पिपासु भएको हुन्छ। उनको एउटा वसन्त पदलाई उद्धृत गर्दै उपर्युक्त कथनलाई प्रमाणित गर्न सकिन्छ यथा: नव वृन्दावन नव नव तरुगन नव नव विकसित फूल नवल वसन्त नवल मलयानिल मातल नव अलिकूल। उनको यस कथनलाई निम्नलिखित पंक्तिबाट पनि पुष्टि गर्न सकिन्छ : आएल ऋतुपति राज वसन्त धायल अलिकुल माधवी पन्थ। वसन्त ऋतुको पदार्पण जब प्रकृतिको प्रांगणमा हुन्छ, तब भमरा समूह सबैभन्दा पहिला मातेको हुन्छ। रसिक भमरा फूलको सुवास एवं सुरभित सुगन्धले भरिएको बाटोतिर अर्थात् आफ्नो गन्तव्यतिर लम्किन थाल्छ। यस्तै मादक मनोहर र मस्त तथा मधुरतम परिवेशलाई सिर्जित गर्न वसन्त ऋतु सफल मानिन्छ। चारैतिर अब सरस र सुन्दर वातावरण सिर्जित हुन्छ अनि सम्पूर्ण राष्ट्रमा पनि मदमस्त भएर फागुको लोकोत्सव मनाइन्छ। मस्ती नै यस लोकोत्सवको मूलमन्त्र हो। जीवनमा आनन्द प्राप्ति नै मानिसको ठूलो अभिलाषा हुन्छ।्मे रिकाको त संविधानमा नै लेखिएका विभिन्न प्रावधानमध्ये ह्याप्पिनेस एउटा सबैभन्दा प्रधान प्रावधान हो। नेपालमा राजनीतिक तापले फागुको रंगरूपलाई तरंगित गरेर यसलाई तापमय बनाइदिन्छ, जसले दु:खद् अनुभूतिको याद दिलाउँछ। देशवासीको आनन्दोत्सवमा राज्य सहायक हुुनुपर्छ न कि बाधक र अवरोधक। यो त जनसाधारणको मौलिक अधिकार हो तर यसको आनन्द, उत्साह र उमंगलाई राजनीतिले प्रताडित एवं पीडित गरिदिन्छ। नेपालमा यसै ऋतुबाट राजनीतिक तरंग उठ्नु दु:खद् जनानुभूति हो। मौज, मज्जा र मस्ती नै यस लोकोत्सवको सारतŒव हो, मौलिक तŒव हो। जीवनमा आनन्द प्राप्ति नै मानिसको ठूलो अरमान हुन्छ र अभिलाषा हुन्छ। कुनै पनि लोकोत्सव मनाउनका पछाडि आनन्दको अन्वेषण पनि एउटा मुख्य कारक तत्त्व हुन्छ। वास्तवमा भन्ने हो भने यसको प्रारम्भ वसन्त पञ्चमीदेखि नै हुन्छ। जब देशवासी जुन अधिकांश कृषक छन्, आफ्नो मुख्य धानबाली घरभित्र सुरक्षित रूपमा राखी सक्छन्। तदोपरान्त मोजमस्तीले भरिएको लोकोत्सव फागु मनाउन चिन्ताविहीन भएर र तनावविहीन भएर दत्तचित्त हुन्छन्। नेपाल कृषिप्रधान देश भएकाले किसानको सम्पूर्ण पुँजी धानखेत र खलिहानमा थुप्रिएको हुन्थ्यो। घरभित्र धनधान्य सञ्चित भएपछि कृषकहरू चिन्ताबाट मुक्त हुन्थे र मुक्तकण्ठबाट गाउँको गल्लीगोरेटोमा फागुको कर्णप्रिय एवं लोकप्रिय लोकगीत गुनगुनाउन थाल्थे। यो सर्वथा मनोवैज्ञानिक पनि हो। यो मनोवैज्ञानिक सत्य तथ्य यसरी प्रमाणित हुन्छ, जब मनिस चिन्ताविहीन हुन्छ तब खेतको कामकाजको बोझिलो भारबाट मुक्त हुन्छ। अनि ऊ आमोदप्रमोदमा लाग्न खोज्छ। यसै मानोवैज्ञानिक मनस्थितिको मनग्गै कुन्ठित एवं दमित उन्मुक्ति हो, फागुको महान् सांस्कृतिक समारोह। महाकवि कालीदासको शब्दमा : उत्सव प्रिया: खलु मनुष्यां। अर्थात् मानिस उत्सवप्रिय प्राणी हुन्, प्रारम्भकालदेखि नै। आजको मनोवैज्ञानिक शास्त्रले पनि यस तथ्यलाई पुष्टि गर्छ। मानिस प्रथमत: एवं स्वभावत: उत्सवप्रिय हुन्छ। अत: यसको अनुरूप सुरम्य एवं सुरुचिपूर्ण परिवेशको सिर्जना गर्नु पनि सामाजिक दायित्वको साथै साथ राजनीतिक दायित्व पनि हुन्छ। संसारका विभिन्न जातिले आआफ्नो सांस्कृतिक संस्कारित परम्पराअनुसार आफ्नो मौलिक लोकोत्सव मनाउनका पछाडि पनि यही सत्यतथ्य लुकेको पाइन्छ, जुन सर्वथा स्वाभाविक हो। अमेरिका र युरोपमा क्रिसमस, मुस्लिम देशहरूमा इद (रमजान), हिन्दु देशहरूमा दसैं, दीपावली र फागु यसै तथ्यका ज्वलन्त उदाहरण हुन्। यस किसिमका लोकोत्सव मनाउँदा संस्कृतिको संरक्षणको साथसाथै आमोदप्रमोदको भावना पनि सङ्गुम्फित हुन्छ। यस अर्थ र सन्दर्भमा फागुको सांस्कृतिक पक्ष झन् प्रस्टिन्छ। यो रंग र अनंग (कामदेव) को अति प्रिय पर्व मानिन्छ। पौराणिक आधार : कामसूत्रको जय मंगला टीकामा सुवसन्तलाई मदन महोत्सव भनिएको छ, जमसा नृत्य, गीत, वाद्यादीको सम्यक् निधान हुन्थ्यो। सरस्वती कण्ठामरणको अनुसार सुवसन्तक नै वसन्तावतारको पहिलो दिन हो। पृथ्वीमा उसैको नवोन्भोष, उसको मंगलावतरणको मंगल उद्घोष। प्रकृतिको प्रस्फुटित पूर्ण यौवनको वसन्ती परिवेशमा प्रकृतिरूपी रानी आफ्नो पीत परिधानमा परिवेष्ठित हुन्छिन् र मधुमासको मन्द मन्द संगीतमय गीत गाउँदै प्रवाहित हुन्छ, तब फागुको सांस्कृतिक पर्व नेपालभर मनाइन्छ। सांस्कृतिक र संगीतात्मक पर्व तिहारमा फागुको तिहार सर्वोत्कृष्ट, सर्वोत्तम, सुमधुर र समय सुहाउँदो किसिमको हुन्छ। यसको पृष्ठभूमिमा आँपको बगैंचाहरूमा कोइलीको कर्णप्रिय सरस एवं सुमधुर सुसेली सहजै सुन्न सकिन्छ। प्राकृतिक सौन्दर्यका अमर गायक महाकवि कालीदासले यसलाई अभिज्ञान शाकुन्तलम्, रघुवंश र मालिकाग्नी भित्रका आदि ग्रन्थहरूमा फागुलाई ऋतु उत्सवको उपाधिबाट अलंकृत गरेका छन्। संस्कृति साहित्यमा यसलाई वसन्तोत्सव अथवा मदनोत्सव पनि भनिन्छ। कथा साहित्यसागरअनुसार कामदेव उदयन एवं रति वासवदत्राको रूपमा धारण गरेपछि यस सांस्कृतिक पर्वको पक्ष उद्घाटित भएको पाइन्छ। यसै कामदेवको स्तुतिमा मदनोत्सव मनाउने शदियौं पुरानो सांस्कृतिक परम्परा अद्यापि जीवित छ। कामदेवको स्तुति : एकपल्ट कामदेव आफ्नो अप्रतिम रूप सौन्दर्यको घमण्डसित एवं आफ्नो अजेय पञ्चबाणको अहंकारमा दोधार मनस्थितिमा पुगेका थिए। वर्षाको देवता इन्द्रले उनलाई भगवान् शिवको समीप लगे। इन्द्रको यस सुझावमा पनि एउटा रहस्य लुकेको थियो। तारकासुर राक्षस आतंक मच्चाइरहन्थे, तसर्थ यसको अन्त्यको उपाय आवश्यक थियो। उता पार्वती भगवान् शंकरकी अर्धांगिनी बन्न आतुर थिइन् तर भगवान् शिव स्वयं तपस्यामा लिन हुनुहुन्थ्यो। आँखा बन्द गरेर तपस्यामा तल्लीन हुनुहुन्थ्यो। शंकर ध्यानमुद्रामा तपस्यालीन हुने स्थितिमा शिव पार्वतीको संयोग सम्भव थिएन। इन्द्रको आदेशमा कामदेवले भगवान शिवमाथि आफ्नो पञ्चबाणले प्रहार गरिदिए। यस अजेय वाणको प्रहारबाट शिव आकुलव्याकुल भएपछि उनका आँखा खुले। शिवको त्रिनेत्रको ज्वालामा कामदेवको शरीर जल्यो। तत्पश्चात् कामदेवकी पत्नी रति शिवसँग धेरै अनुनयविनय गर्न थालिन्। शिव प्रसन्न भएपछि उनले कामदेवलाई अनंग बनाइदिए। यसपश्चात् कामदेव चरअचर सबै प्राणीको हृदयमा अवस्थित भएर सबै प्राणीलाई कामवासनाको दास बनाए। अनि सबै प्राणीको व्यक्तित्व र अस्तित्वमा उनको अवस्थिति हुन गयो। सिर्फ शिव स्वयं यसको अपवाद हुनु भयो। तद्परान्त बूढाबूढीमा पनि फागुमा कामवासनाको उद्रेक हुन थाल्यो त युवायुवतीको के कुरा गर्ने ? कामवासनाको बाढी सबै प्राणी निमज्जित हुन थाले। वसन्ती ऋतुमा यसै यौनोद्रेकको आवेगको अत्यधिकता हुन थाल्छ। यस प्रसंगबाट के प्रस्ट हुन जान्छ भने फागुको अवसरमा सबै प्राणी आमोदप्रमोद र हासपरिहासमा मग्न मस्त हुनु सर्वथा स्वाभाविक भइसक्यो। त्यस दिनदेखि फागुको रंगारंग लोकोत्सवमा के बच्चा के युवक र के बूढा सबै समान रूपमा सहभागी भएर आनन्दोत्सव मनाउन समान रूपमा सहभागी हुन्छन्। सबै समान भएर परम्परामा रंग र अबिरले शराबोर र उन्मुक्त भएर यस लोकोत्सवलाई सार्थकता र जीवन्तता प्रदान गर्छन्। वर्षभरिको दमित एवं कुण्ठित मनोग्रन्थीलाई फुकाउने अवसर प्रदान गर्छ यो फगुआ पर्वले। अश्लील लोकगीत गाइन्छ। गालीगलौज गरिन्छ तर कसले यसलाई नराम्रो रूपमा लिँदैन। देवर र भाउजूबीचमा छेडछाड स्वच्छन्दतापूर्वक चल्छ तर यसलाई पनि सबैले सहज रूपमा लिने गर्छन्। देवर र भाउजूबीच शदियौंदेखि गाँसिएको सुमधुर सम्बन्धको द्योतक पर्व आजको सन्दर्भमा पनि उत्तिकै स्वाभाविक मानिन्छ। साली र सरहोजसँग यस्तै सुमधुर सम्बन्ध गाँसिन्छ। यो पनि समाजबाट सर्वस्वीकृत मानिन्छ। प्राचीनकालमा फागु शूद्रहरूको चाड मानिन्थ्यो। प्राचीन युगमा चार वर्णका लागि चार किसिमको चाडपर्व प्रचलित थियो। जस्तो ब्राह्मण र कायस्थका लागि श्रावणी, क्षेत्रीयहरूका लागि विजयादशमी, वैश्यहरूका लागि दीपावली र शूद्रहरूका लागि होली या फागु। यस्तो व्यवस्था हिन्दुहरूको चातुर्य विभाजन प्रणालीमा समन्वय संगठन तथा एकताको आफ्नो किसिमको ढंग थियो तर अचेल फागुको महान् चाड समस्त देशमा कुनै न कुनै किसिमबाट मनाइन्छ जुन राष्ट्रिय समन्वयको परिचायक हो। सदभावको प्रतीक : फागु लोकोत्सव साम्प्रदायिक सद्भावको प्रतीक हो। यसमा सबै जाति, सबै वर्ग र सबै समुदाय तथा वर्णका मानिसहरू समभावले सरिक हुन्छन्। जातजातिको कुनै बन्धन हुँदैन। धनी र गरिबको बीचमा कुनै भेदभाव हुँदैन, चारै वर्ण र छत्तीस जातसँग मिलेर हर्षोल्लासपूर्वक यसलाई मनाउँछन्। प्रजातान्त्रिक मूल्यमान्यताको आधारमा यो लोकोत्सव सम्पूर्ण मिथिलाञ्चल प्रत्येक वर्ष बडो हर्ष र उल्लासको साथमा मनाइने परम्परा आज पनि जीवित छ। यसको मूलमन्त्र सन्देश नै पारस्पारिक मैत्री भावना हो। यसको सुखद उपलक्ष्यमा सालभरिको रिसइवी, मतभिन्नता र मनोमालिन्य बिर्सेर एकापसमा अँगालो मारेर यो तिहार मनाइने प्रचलन अद्यपि जीवन्त छ। एकअर्काको टाउको र गलामा अबिर दलेर र जिउमा रंग छ्यापेर नमस्कार गरिन्छ, अँगालो मारिन्छ, दुई हृदय एकापसमा गाँसिन्छ। यो नै सबैभन्दा महŒवपूर्ण र मौलिक पक्ष हो यस पर्वको। ठूलाबडाको खुट्टामा अबिर हालेर आशीर्वाद लिने आदर्श परम्परा छ। यो सामाजिक र सांस्कृतिक लोकोत्सव साँघुरो भएर पारिवारिक पर्वको रूपमा सीमित हुँदै गएकाले संस्कृतिविद्हरू चिन्तित हुँदै गएका छन्। पारिवारिक परिधिमा सीमित एवं संकुचित हुँदै गएको यस सामूहिक उत्सवलाई फेरि उन्मुक्त वातावरणमा ल्याउन निरन्तर प्रयास हुनुपर्छ। होली र भ्यालेन्टाइन डे : हामीले भर्खरै आयातीत भ्यालेन्टाइन डे बडो धूमधामसँग मनायौं, जुन हाम्रो संस्कृति होइन। यसमा युवायुवती धेरै रमाउने गर्छन्। यो पनि प्रेमको पर्व हो तर यसमा भौतिक सुखको आनन्द लिनमा यिनीहरू रमाउँछन्। हो, यौन र यौवनमा धेरै आकर्षण हुन्छ र पारस्पारिक प्रेमको आदानप्रदान हुन्छ तर यो क्षणिक सुखानुभूति र यसमा यौनिक आनन्द नै महŒवपूर्ण हुन्छ। यो दिनानुदिन लोकप्रिय हुँदैछ। जुन हाम्रो मौलिक संस्कृतिलाई क्रमश: क्षीण र क्षयग्रस्त बनाउँदैछ। जुन धेरै चिन्तनीय एवं सोचनीय विषय हुँदै गएको छ। समाजशास्त्रीहरूले यस विषयमा गहिरिएर सोच्नुपर्ने स्थिति छ, नत्र भने हाम्रो मौलिक सांस्कृतिक चेतनामा आघात पुयाउँदै जानेछ। यसरी पाश्चात्य संस्कृतिको आक्रमण हाम्रो संस्कृतिमाथि हुनु धेरै दु:खद् कुरो हो। यस्तै विकृति एवं विसंगति बढ्दै गयो भने हाम्रो मौलिक संस्कृति विलुप्त हुँदै जान्छ। हो, प्रेमको आदानप्रदान परस्परमा हुनु सर्वथा स्वाभाविक र मनोवैज्ञानिक हो। तर आयातीत संस्कृतिको आक्रमण हुँदै जाने हो भने हाम्रो सांस्कृतिक विरासत विलुप्त हुने धेरै सम्भावना छ। यो गम्भीर संकटलाई आजका युवाले पनि गम्भीरतापूर्वक लिनुपर्छ। प्रेम गर्नु कुनै गुनाह होइन तर प्रेमान्ध भएर आफ्नो विवेक नै बन्धक बनाउनु अवश्य नै चिन्ताको विषय हो। होलीले यो सन्देश दिन्छ। होलीमा सामाजिक सम्बन्ध सुदृढ हुनु स्वाभाविक हो र यसलाई हामीले प्रोत्साहन दिनुपर्ने हुन्छ तर प्रेमान्ध भएर यसमा आफ्ना विवेकलाई वासनापूर्ण बनाउनु हुँदैन। भनिन्छ, युवावस्थामा यौवन नियन्त्रणमा हुँदैन। सामाजिक बन्धन यसलाई नियन्त्रित गर्दैन, अपितु यसलाई विवेकशील बनाउँछ। किशोरावस्थाको प्रेमले आँखा देख्दैन। यसमा विवेक वासनाको बाढीमा बग्न बेर लाग्दैन तर प्रेम त चिरन्तन, चिरशाश्वत र चीरनवीन हुन्छ। हामी होली होस् कि भ्यालेन्टाइन डे, विवेकशील बनेर सामाजिक सम्बन्धलाई सुमधुर र सुदृढ बनाउने संकल्प यस पवित्र दिनमा लिनुपर्छ। विवेकशील भएर होलीमा हूलदंगा मच्चाउनु भएन। हूलदंगा गर्नु हुँदैन। झैझगडा गर्नु हुँदैन। यसमा दिनानुदिन जुन विकृति र विसंगति आउने गर्छ, त्यसलाई परित्याग गरेर प्रेमपूर्वक स्नेहपूर्वक यसलाई मर्यादित ढंगबाट मनाउनु सर्वथा उचित हुन्छ। हामी विवेकशील मानिस मर्यादाको सीमालाई उल्लंघन गर्नु हुँदैन। मर्यादित संयमित भएर होली मनाउनु हाम्रो सामाजिक दायित्व बन्दछ। यसलाई प्रेमपूर्वक र स्नेहपूर्वक मनाउँदा हामीलाई केही मानवीय मूल्यमान्यतामा अभिवृद्धि नै हुनेछ।"
तराईमा आज होली मनाइँदै,"काठमाडौं : फागु अर्थात होली पर्व आज तराईका जिल्लामा हर्षोल्लासका साथ एकआपसमा रङ खेली आपसी सद्भाव साटेर मनाइँदै छ। बिहीबार हिमाली एवं पहाडी जिल्ला सो पर्व मनाइएको थियो । वसन्त ऋतुको आगमनसँगै आपसी मेलमिलाप र सद्भावनाको सन्देश लिई आउने फागु पर्व असत्यमाथि सत्यको विजयको प्रतीक, पारिवारिक एवं सामाजिक एकताका रुपमा मनाउने प्रचलन रही आएको छ । मिथिलाञ्चल क्षेत्रमा मनाइने होली देशको अन्यत्र भाग भन्दा फरक हुन्छ। फागु पूर्णिमाका रूपमा समेत बुझिने होली नेपाल र भारतको भूभाग समेटिएको मिथिला बृहत् परिक्रमा क्षेत्रमा पूर्णिमाका दिन पर्दैन। त्यसको भोलिपल्ट पर्छ। पूर्णिमाको दिन जनकपुरधामको परिक्रमा गरिने भएकाले मदिरा र मासु सेवन वर्जित गरिएको हुन्छ। दोस्रो पूर्णिमाको दिन १५ दिने परिक्रमाको समापन दिन हो र मिथिलावासीहरू परिक्रमाले थकित भएका हुन्छन्। त्यसैले पूर्णिमाको दिन परिक्रमा घुमेर त्यसको भोलिपल्ट मात्र होली खेल्ने गर्दछन्। यो मदनोत्सव हो। अनि यसमा मानिसहरू मदमस्त हुन्छन्। वसन्त पञ्चमीको दिनदेखि डम्फु, झयाल, ढोलकका साथ होलीका गीत गाउने होलैताहरू तयार हुन्छन्। यो क्रम फागुन पूर्णिमाको भोलिसम्म चल्छ। पूर्णिमाको राति होलीका गीतहरू (फागु) गाउँदै होलिका दहन गरिन्छ र भोलिपल्ट फागु मनाइन्छ। फागुका दिन रंग अबिर खेलेर बेलुका होलिका दहन गरिएको स्थानमा गएर खरानी उडाउँदै जे जीवे से खेले फागु जे मरे से लेखा ले भन्दै त्यहाँबाट चैतावर गीत (चैत महिनाको गीत) गाउँदै फर्किने गरिन्छ। पहिले पहिले गाउँघरमा दूध र मसला मिश्रित भाङ तयार हुन्थ्यो। जसलाई शिवशंकरको प्रसाद पनि भनिन्थयो। जसले मात चढ्थ्यो। अर्थात मानिस भाङ खाएर मतवाला हुन्थे। होलैता समूहमा प्रत्येक टोलको मानिसहरू सहभागी हुन्थे र उनीहरू घरघरमा पुगेर होली गीत गाउने गर्थे। होलैतालाई भाङ, अबिर, पान र मसालेदार सुपारी प्रदान गरी बिदा गरिन्थ्यो। भाङलाई अहिले मदिरा, मद्य, मांसले विस्थापित गरेको छ। तराईका जिल्लामा फागु पूर्णिमाको भोलिपल्ट मनाइने होलीमा पहिला भगवानलाई रंग चढाएर र आफ्ना परिवारका सदस्यसँग रंग लगाएपछि आफन्त र छिमेकीसँग खेल्ने गरिन्छ। रंग, अबिर र धुलो होली रंग अबिरको पर्व हो। फागुको धार्मिकभन्दा पनि सांस्कृतिक महत्व रहेको छ। होलीमा रंग र अबिरसँगै धुलो पनि उडाइन्छ। प्राध्यापक परमेश्वर कापडीले भन्छन्, रंग अबिरको खेलसँगै धुरखेल (धुलो उडाउने खेल) पनि मिथिलामा हुन्छ। विसंगतिहरूलाई उडाउँदै नयाँ वर्षको सुखद शुभारम्भ होलीको दिनबाट हुन्छ। होलीले समाजमा आपसी रिस, द्वेष र वैमनस्यताहरूलाई बिर्साएर सद्भाव र मेलमिलापका साथ अगाडि बढाउने मान्यता छ। होली प्रारम्भ भएदेखि गाइने गीत र होली सकिएपछि गाइने गीतमा धेरै भिन्नता देखिन्छ। डा रेवतीरमण लालले होलीमा होलिका दहनको कुनै प्रसंग नरहेको बताउँछन्। उनले भने, होलिका दहनको खुशियाली मनाउन होली खेलिएको होइन्। होलीमा होलिकारूपि विकृतीको दहन गरिने भनिए पनि यो कहिले देखि फागुमा जोडियो, त्यसको यकिन छैन। लोक संस्कृतिमा जानकार प्राध्यापक तथा पत्रकार श्यामसुन्दर शशीले मिथिलाञ्चलका होलीका प्रचलनको वर्णन गरेका छन्। मिथिलाञ्चलमा एउटा चलन छ। प्रत्येक गाउँमा एउटा ब्रह्मस्थान हुन्छ। होलीको गीत त्यहाँबाट सुरु हुन्छ, र त्यसपछि गवैयाहरू सबैका घर घरमा जान्छन्। त्यसरी जाँदा गाउँलेहरूले उनीहरूलाई खानेकुरा वा केही उपहार दिन्छन्। गीतहरू डम्फा र ढोलक बजाएर गाइने शशी बताउँछन्, तर हाल भने यो प्रचलनलाई आधुनिक मनोरञ्जनले विस्थापित गरिरहेको छ। जनकपुर लगायतका शहरको होली विकृत भइसकेको छ। त्यहाँ डिजे लगाएर भोजपुरी वा हिन्दी गाना गाउने चलन बढिरहेको छ, उनी भन्छन्। असली होली गाउँमा हुन्छ। ब्राह्मण जस्ता शास्त्रीय जातहरूमा होलीका गीत खासै गाइँदैन। गाउँमा बस्ने कथित तल्लो जातमा होलीको असली रौनक हुन्छ। नगर पितालाई वन्दना गरेर गायन सुरु हुन्छ। बाटो हिँड्ने बेलामा बटगमनि हुन्छ। नामले नै बताउँछ त्यसको प्रकृतिः बटगमनी। त्यसपछि प्रेम प्रसंगका गीतहरू हुन्छन्, कुनै मिलनका त कुनै विरहका। अन्त्यसम्म जाँदा निर्गुण गाउने चलन छ। निर्गुण भनेको शरीरलाई नश्वर र आत्मालाई सत्य मान्ने गीतको विधा हो। त्यसको अर्थ बेग्लै हुन्छ। म मरेर जाँदै छु, शरीर छोडेर आफ्नो कर्म मात्रै लिएर जाँदै छु भन्ने किसिमका गीत पाइन्छन्। तर तराईको फागु गीतमा प्रमुख भनेको जोगिरा गीत मानिन्छ। जोगिरा भनेको एउटा विशेष ताल नै हुन्छ। यसमा रामायणका विषयमा वा समसामयिक विषयमा प्रश्नोत्तर गरिन्छ र जोगिरा सररर भनेर गाइन्छ। यसमा राजनीतिक विषयवस्तु पनि हुन्छन्। नेताहरूलाई तथानाम गाली गरेर गीत बनेका छन्, शशी भन्छन्। जनकपुरमा यस्ता गीतहरूको प्रवर्द्धन गर्न लागि बर्सेनि होली गीत प्रतियोगिताहरूको आयोजना हुनेगर्छ। जसमा गाउँ गाउँमा रैथाने टोलीहरूले भाग लिने गर्दछन्।"
लावालस्करसहित जनकपुरधाम आइपुग्यो मिथिला परिक्रमा,"जनकपुरधाम : लावालस्करसहित मिथिलाको महाकुम्भ माध्यमिक परिक्रमा जनकपुरधाम आइपुगेको छ। १५ दिने मिथिला माध्यमिकी परिक्रमाले ऐतिहासिक, धार्मिक तथा सांस्कृतिक महत्व बोकेको छ। परिक्रममा साधुसन्त, श्रद्धालुभक्तजनको लावालस्कर थियो। माध्यमिक परिक्रमाले धनुषा, महोत्तरी र भारतको विहार प्रान्तका सीमावर्ती क्षेत्र अवस्थित विभिन्न धार्मिक स्थल र सीमावर्ती क्षेत्र परिक्रमा गरेको थियो। नेपालको १ सय ३३ किलोमिटर र भारतको २६ किलोमिटर भूभागको परिक्रमा गरेको थियो। जनकपुरधाम आउने साधुसन्तसहित महन्तहरूको टोलीले मध्यरातमा नगरको परिक्रमा गरेपछि विधिवत रूपमा समापन गर्ने चलन छ। साधुसन्तहरू बिभिन्न कुवा, नदी र तलाउहरूमा स्नानध्यान गरी चोखो भई नियम निष्ठाका साथ बस्छन्। परिक्रम अवधिमा सम्बन्ध राख्न नहुने, मदिरा तथा मासु खान नहुने मान्यता छ। यो यात्रामा लाखौं मानिस सहभागी हुने गरेको वरिष्ठ पत्रकार तथा संस्कृतिका जानकार विष्णुमणि खनाल बताउँछन्। हजारौंको संख्यामा रहेका साधुसन्त तथा महात्माहरू जनकपुरधामको ऐतिहासिक बाह्रबिघा, तिरहुतिया गाछीमा पण्डाल, तथा बिभिन्न कुट्टी, छाउनी तथा ओडारको सहारामा बसी परिक्रमा गर्ने गर्छन्। परिक्रमावासीहरूले रात्रिकालिन वि श्रामका लागि पराल, भाँडाकुँडा, टायरगाडा, दाउरा, चामल, दाललगायत उपभोग्य वस्तुहरू बोकेर हिँड्ने गर्छन्। डोलीको पछिपछि परम्परागत बाजागाजा, झाँकी किर्तनसहितका मौलिक पहिरनमा लाखौं नरनारीहरू सहभागिता जनाउँछन्। लावा लस्करसहितको टोलीले मिथिलाको चारै स्थानमा रहेका धार्मिक स्थलहरूको परिक्रमा गर्ने गरिन्छ। जसलाई १५ दिने माध्यमिकी परिक्रम वा मध्यमा परिक्रमा भनिन्छ। जनकपुरधामको हनुमानगढीबाट कल्याणेश्वर हँुदै परिक्रमा सुरु हुन्छ। फुलहर, मठिहानी, जलेश्वर, मडई, लवकुण्ड, कञ्चनवन, क्षीरेश्वरनाथ (पर्वत्ता), धनुषाधाम, सतोषर (मिथिलेश्वरनाथ), औरही, करुणा, विषौल र फेरि कल्याणेश्वर हुँदै फागुन पूर्णिमाको दिन जनकपुर फर्किन्छ। नगरको पाँचकोशे अन्तरगृह परिक्रमा गरी समाप्त हुन्छ। नेपाल तथा भारतको धार्मिक सांस्कृतिक एवं पारम्परिक सामाजिक सद्भावको प्रतिक बनेको माध्यमिकी परिक्रमा यात्राका क्रममा नेपालको धनुषा र महोत्तरीमा १३ तथा भारतमा २ गरी १५ वि श्रामस्थल छन्। मिथिला महात्मयमा वि श्रामस्थलका पौराणिक एवं धार्मिक महत्वबारे बेग्ला बेग्लै रूपमा चर्चा गरिएको स्थलप्रति भक्तजनमा अटुट विश्वास पाइन्छ। मिथिला महात्म्य अनुसार १८ औं शताब्दीदेखि धार्मिक यात्रा माध्यमिकी परिक्रमामा भारतको अयोध्या, मथुरा, हरिद्धार, दरभंगहा, सीतामढी, बैजनाथ धामका साधुहरू उल्लेख्य रुपमा सहभागी हुने गर्छन्। महाशिवरात्री तिथिदेखि १५ दिनभित्र जनकपुर पुगेर होली खेलेर फागुन पूर्णिमामा समापन हुन्छ। यस परिक्रमामा सहभागी भएमा मन, वचन र कर्म तथा अञ्जानमा हुने पापबाट मोक्ष प्राप्ति हुने धार्मिक मान्यता रहेको राममन्दिरका महन्थ रामगिरी बताउँछन्। प्राचीन मिथिलाको राजधानी जनकपुरधामको चारै कुनामा स्थापना भएका चार शिवालय कल्याणेश्वर, जलेश्वर, क्षीरेश्वर र सप्तेश्वरनाथलाई आधार मानी परिक्रमा गरिन्छ। यसलाई मिथिलाञ्चल क्षेत्रकै महाकुम्भ भनेर पनि चिनिने गरिन्छ। तर, मिथिला महात्मयमा माध्यमिकी परिक्रमा गर्न नसक्नेहरूले छोटो दूरीको अन्तरगृह परिक्रमा गर्नुपर्ने उल्लेख छ। अन्तरगृह परिक्रमाको सीमा क्षेत्र जनकपुरधाम उपमहानगरपालिका भित्र पर्छ। मिथिला महात्म्यमा हरिहर क्षेत्रबाट प्रारम्भ भई गण्डकी नदीको किनार हँुदै हिमालय क्षेत्र, कोशी नदी भएर पुनः हरिहर क्षेत्रमा समापन हुने बृहत् परिक्रमाको चर्चा गरिएको छ। भारतको पटना स्थित गंगा नदीको तटमा हरिहर क्षेत्र अवस्थित छ। केही दशकयता माध्यमिकी परिक्रमाको क्षेत्र र अवधि विस्तारित भए पनि जनकपुरस्थित रत्नसागर स्थानका स्वः महन्त बाबा नारायण दासजीले करिब डेढ सय वर्षपूर्वदेखि दुईसय सम्म साधुसन्तलाई लिएर वनजंगलको बाटो भएर माध्यमिकी परिक्रमालाई मिथिला महात्मयको निर्देशअनुसार पुनःआरम्भ गरेको बताइन्छ। त्यसलाई करिब ५० वर्षपछि स्थानीय सीताकुण्डका महन्त परमहंस सियालाल शरणले ५ सय साधुसहित बाजागाजासहित परिक्रमा गरेका थिए। ५ सयको सानो संख्यालाई बढाएर २० हजार पुयाई परिक्रमाको महत्व बढाउने तथा वैष्णव सम्प्रदायको प्रबद्र्धनमा महन्त परमंहसको उल्लेखनीय योगदान रहेको लक्ष्मी नारायण मठ मटिहानीका मान महन्थ जग्गनाथ दास वैष्णवले बताए।"
होलीमा झुमे पर्यटक,"पोखरा : पर्यटकीय नगरी पोखरामा फागुको बेग्लै रौनक थियो। स्वदेशी मात्र नभई विदेशी पर्यटकसमेत एकापसमा अबिर दलेर फागुमा रमाइरहेका थिए। ठाउँठाउँमा गरिएका लाइभ कन्सर्टमा नाच्दै, रमाउँदै अबिर दलेर रमाइलो गरिएको थियो। चीनकी डोउ सुनले पहिलो पटक नेपाली पर्व होलीबारे सुनेको र एकआपसमा रंग दलेर रमाउन पाउँदा खुसी लागेको सुनाइन्। पोखराको लेकसाइडस्थित तीन किलोमिटर क्षेत्रमा होली पर्व मनाइएको थियो। फेवाताल किनारमा पर्यटकहरू एकअर्कालाई अबिर लगाएर रमाए। पर्यटकलाई नेपाली संस्कृति फागु पर्वको महŒवका बारेमा व्यवसायीले जानकारी गराएका थिए। रेस्टुरेन्ट एन्ड बार एसोसिएसन नेपाल (रेवान) पोखराले होलीको अवसरमा लेकसाइडमा होली फेस्टिभलको आयोजना गरेको हो । लेकसाइडको विभिन्न स्थानमा लाइभकन्सर्टसमेत गरिएका थिए। नाचगान र विभिन्न रंग एकआपसमा लगाएर पन्चैबाजा बजाएर पर्यटन व्यवसायी, पर्यटक र स्थानीयहरू लेकसाइड परिक्रमा गरेका थिए। पोखरामा रहेका पर्यटकलाई नेपाली मौलिक पर्व फागु पूर्णिमाका बारेमा जानकारी दिएर रमाउने वातावरण बनाउन होली फेस्टिभलको आयोजना गरिएको रेवान पोखराका अध्यक्ष विश्वराज पौडेलले बताए। होलीमा सहभागी भएका विदेशी पर्यटकहरूले नेपालमा आएर नौलो अनुभव लिएको बताए। नेपाली संस्कृतिको माध्यमबाट पर्यटक आकर्षण गर्न पोखराका पर्यटन व्यवसायीले बिभिन्न चाडपर्व पर्यटकसँग आपसी सद्भाव, भाइचारा बढाउन मनाउँदै आएका छन्। तिहारमा भाइटीका, असार १५ मा असारे महोत्सव गर्दै आएका पोखराका पर्यटन व्यवसायीले फागु पूर्णिमामा होली पर्वका रूपमा पर्यटकमाझ एक आपसमा अबिर दलेर बाजागाजाका साथ फेवाताल किनारमा रमाउँदै मनाउँदै आएका छन्। रेस्टुरेन्ट एन्ड बार एसोसिएसन नेपाल (रेवान) पोखराको आयोजनामा विगत एक वर्षदेखि नेपाली संस्कृतिको माध्यमबाट पर्यटकको बसाइँ बढाउन र पर्यटन प्रवद्र्धन गर्ने उद्देश्यले फागु पूर्णिमा (होली पर्व) मनाइँदै आएको रेवान पोखराका प्रथम उपाध्यक्ष विकास भट्टराईले बताए। फागु पूर्णिमालाई वसन्त ऋतुको आगमनको खुसीको रूपमा मनाउने गरिएको पनि पाइन्छ। पोखरा महानगरपालिकाले सन् २०२५ लाई पोखरा भ्रमण वर्ष घोषण गरेको छ। यस्ता कार्यक्रमले पर्यटकको बसाइँ लम्ब्याउन सहयोगी हुने होली फेस्टिभलका संयोजक सुमन भट्टराईले बताए। यस वर्ष पोखराको फेवाताल किनारमा होली मनाउने पर्यटकको संख्या बढेको छ। विभिन्न देशका पर्यटक नेपाली परम्परागत फागु पूर्णिमामा नेपाली परम्परागत पन्चैबाजाका तालमा नाच्दै विभिन्न रंग खेलेर रमाएका थिए।"
पूर्वराजा चुनाव जितेर आउनुभयो कि विश्वकप? स्वागतका नाममा यत्रो तमासा किन?,"पछिल्लोपल्ट प्रधानमन्त्री हुनुभएको ८ महिना बित्यो, यो अवधिलाई कसरी मूल्यांकन गर्नुहुन्छ ? अत्यन्तै असहज परिस्थितिमा नेपाली कांग्रेस र नेकपा एमालेको संयुक्त सरकार बनेको थियो। त्यसबेला जुन परिस्थिति थियो, देश जता जाँदै थियो त्यो स्वीकार्य पनि हुँदैन, सह्य पनि हुँदैन भनेर नेकपा एमाले र नेपाली कांग्रेसले सरकार परिवर्तन गर्ने निर्णय गरे। त्यतिबेला सरकार परिवर्तन नगरेको भए देश अत्यन्तै अप्ठ्यारो अवस्थामा जाने थियो। राजनीतिक, आर्थिक, सामाजिक, सांस्कृतिक, वातावरणीय, मानवअधिकारलगायत हरेक हिसाबले देश एउटा अवस्थाबाट गुज्रिइरहेको थियो। देश भयंकर अप्ठ्यारोमा फस्ने टड्कारो सम्भावना देखेपछि सरकार परिवर्तनको कदम चालियो। राष्ट्रिय राजनीतिमा अस्थिरता, वैदेशिक सम्बन्धमा अस्पष्टता, सुशासन र विकाससम्बन्धी कुनै अवधारणा नभएको मुलुकको अवस्था थियो। निर्मित राष्ट्रिय दृष्टिकोण बोक्न नसक्ने र अन्य कुनै विकल्पसमेत खोज्न नसक्ने खालको अवस्था थियो। यस्तो अवस्थामा राष्ट्रलाई निश्चित प्रशासनिक, राजनीतिक, सामाजिक र आर्थिक दिशा दिनुपर्ने अवस्थालाई बोध गरेर सरकार परिवर्तन गर्ने निष्कर्षमा देशका प्रमुख दुई पार्टी पुगे। यो साधारण अवस्था होइन। साधारणतयाः प्रमुख राजनीतिक दलहरू प्रतिस्पर्धा गर्छन्। तर, जब देश अप्ठ्यारोमा छ भने प्रतिस्पर्धाको रट लगाएर हुँदैन। देशलाई अप्ठ्यारोबाट बचाउनु र प्राप्त उपलब्धिहरूको रक्षा गर्नु पनि ठूला दलको प्रमुख काम हुन जान्छ। विकास निर्माणका काम अघि बढाउनु, जनतामा सुशासन र सुविधा उपलब्ध गराउनु प्रमुख कुरा हुन्। अनेक प्रकारका अन्तर्राष्ट्रिय परिवर्तन र सम्भावना देखिए, तिनलाई पनि हामीले मनन् गर्नुपर्ने अवस्था देखियो। त्यसो भएर सरकार परिवर्तन भयो र वर्तमान सरकार बन्यो। त्यस्तो परिस्थितिमा त्यसरी बनेको सरकारले स्वाभाविक रूपमा त्यही गम्भीरताका साथ काम गर्नु जरुरी छ। गरिरहेको छ। के त्यस्तो आवश्यकता थियो र कांग्रेसएमालेको गठबन्धन बन्यो ? लिनुपर्ने ठाउँ कहीँ छैन। तिर्नुपर्ने सबै बाँकी छ। आउनुपर्ने स्रोत छैन। स्रोत सुनिश्चित गर्ने भन्दै काम जिम्मा लगाइएको छ। त्यसलाई दिने कुनै ठाउँ छैन। यस्तो अवस्थामा देशको अर्थतन्त्र लगातार ओरालो लागेको स्थिति छ भने त्यसलाई रोक्न अग्रसर हुनु जरुरी थियो र गम्भीर हुन पनि उत्तिकै जरुरी थियो। राजनीतिक हिसाबले अस्थिरता, अन्योल, स्टन्टबाजी, जनतालाई धोका, भ्रम, अन्योल दिनुभन्दा अघिल्लो सरकारसँग केही थिएन। एउटा भनाइ छ जो केहो उसकै ठूलो स्वर भन्ने, त्यस्तो अवस्थाबाट राजनीतिलाई स्थिरतामा लानुपर्ने अवस्था आयो। त्यसैअनुसार हामीले काम गरेका छौं। कांग्रेस र एमालेको वर्तमान गठबन्धन सरकारले आठ महिनामा गइरहेको पहिरो रोक्ने, भत्किएका ठाउँहरूलाई सच्याउने, स्पष्ट सुशासन र विकासको बाटोमा देशलाई अगाडि बढाउने काम गरेको छ। तर, विपक्षीहरू त सरकारले केही गर्न सकेन भन्छन् नि ? यसबीचमा सरकारको आलोचना गर्ने कुनै ठाउँ भएन। त्यसले विपक्षीहरू अत्यन्तै हडबडाएका छन्। आलोचना गर्ने ठाउँ नभएपछि गालीगलौजमा उत्रिएका छन्। देशलाई प्रतिगमनतर्फ लैजाने चेष्टामा जसरी उनीहरूलागेका थिए त्यो यो सरकार बनेसँगै तुहिएको छ। त्यसो भएपछि विपक्षीहरू छटपटिएका छन् भने आक्रोश, चिन्ता र कुण्ठाहरूबाट समेत ग्रस्त भएका छन्। अहिले देश अगाडि बढ्दैछ। उपलब्धिका साथ देश अगाडि बढिरहेको छ। हामी निराश हैन, आशावादी छौं। देश अगाडि बढ्छ र बढाउन सकिन्छ। हामी समाधान दिन सक्छौं। अघिल्लो सरकारका प्रधानमन्त्री (प्रचण्ड) यो सरकारले सुशासन कायम गर्न नसकेको र भ्रष्टाचारलाई प्रश्रय दिइरहेको भन्नुहुन्छ नि ? उहाँकै शैलीमा मैले जान अलिक वाञ्छनीय हुँदैन। उहाँ अलिकति हडबडाउनु भएको छ, छटपटाउनु भएको छ। कारण ? प्रचण्डजी छट्पटिनुमा दुइटा कारण हुन सक्छन्। एउटा सत्ता बाहिर भएर, अर्को आफ्ना कामकारबाहीको छानबिन होला कि भन्ने त्रासमा। हामी विगतमुखीभन्दा आगामी दिनतिर केन्द्रित छौं। प्रतिशोधभन्दा विगतका कमजोरी सच्याएर देशलाई अगाडि लैजान चाहन्छौं। हामी कसैप्रति बदलाभाव राख्दैनौं। हामी विगत बिर्सनु हुँदैन तर माफी गर्न सकिन्छ भन्ने मान्यताबाट अघि बढ्न चाहन्छौं। बिर्सियो भने फेरि त्यही कुरा दोहोरिन्छ। मेरो एउटा मात्र आग्रह छ प्रचण्डजीले जथाभावी बोल्दै नहिँडे हुने हो। यसको मतलब सुशासन कायम गर्न र भ्रष्टाचार न्यूनीकरण गर्न तपाईं नेतृत्वको सरकारले राम्रो गरिररहेको छ भन्ने हो ? वर्तमान सरकारले प्रभावकारी ढंगले काम गरेको छ। म सन्तुष्ट छु। अहिले शेरा दरबार काण्ड निस्किएको छ। दरबारमात्र खाएको होइन कि १ सय ६४ रोपनी जमिनसमेत खाएको भन्ने काण्ड आएको छ। त्यो जग्गा सरकारले फिर्ता ल्याउँछ तर कसरी त्यस्तो भयो भनेर सरकारले छानबिन त गर्छ। प्रचण्डजीलाई शेरा दरबार जग्गा काण्डमाथि छानबिन हुन्छ कि भनेर चिन्ता हुन सक्छ। जसको पृष्ठभूमिबारे, इतिहासका लुटपाटबारे म अहिले केही भन्न चाहन्न। आफूलाई भ्रष्टाचार विरोधी अभियानको नायक भनेर चित्रण गरेको नाटक र नाटकको मञ्चन चाहिँ रमाइलो लाग्ने तहसम्म त ठीकै छ तर अलिक रिस उठ्ने तहसम्म चाहिँ नगरेकै राम्रो हो। जनताले त्यस्तो मन पराउँदैनन्। त्यति नै होला उहाँहरूको छट्पटी। प्रधानमन्त्रीज्यू, वर्तमान गठबन्धन बन्दा सातबुँदे सहमतिमा स्थिरताका लागि संविधान संशोधन गरिने भनिएको थियो, त्यसको प्रक्रिया कहाँ पुग्यो ? कुन विषय संशोधन गर्न खोजिएको थियो ? हामी एमाले र कांग्रेसले महसुस गरेर संविधान संशोधन गर्नुपर्छ भनेका छौं। त्यसका निम्ति राजनीतिक दलहरूबीच गम्भीर छलफल, विचारहरूको आदान प्रदान, समस्या यहाँ छ भनेर बहस हुनुपर्छ। संविधान सबैले मान्नुपर्ने दस्तावेज हो, त्यसलाई फेरि समयानुकूल ढंगले परिमार्जन पनि गर्नुपर्छ, हेरफेर वा संशोधन गर्नुपर्छ। त्यसो भएर हामी त्यसमा राजनीतिक दलहरूसँग विस्तृत छलफल पछि गर्ने नै छौं। बुँदाबुँदामा छलफल गर्नेछौं। संविधान अपरिवर्तनीय आलेख होइन, यो कुनै धर्मशास्त्रपनि होइन। संविधान विधिशास्त्र हो, संशोधन गर्न मिल्छ। स्थिरताका लागि संविधान संशोधन भनिएको थियो। संविधानमा के कमजोरी भएकाले अस्थिरता आएको छ भन्ने खालको कांग्रेस र एमालेबीच सुझबुझ बनेको थियो होला नि ? अहिले त्यसमा गइहाल्ने बेला अलिकति भइसकेको छैन भन्ने पनि म ठान्छु। देशलाई स्थायित्व त चाहियो। अस्थिरता किन भइरहेको छ ? लोकतन्त्र भनेको एउटा मोटो फ्रेमवर्क हो। त्यसभित्र त्यसका संरचनागत पक्षहरूमा कहीं न कहीँ कमजोरी होलान्। त्यसको सञ्चालनमा कमी, कमजोरी होलान्। संरचनागत, त्यसका अवयव र परिचालन, यो तीनवटा कुरामा विचार गर्नुपर्छ। संरचनागत र सञ्चालनगत पक्षहरूमा ध्यान दिनैपर्ने हुन्छ। हामीले अहिले संकेत गरेको कुरा त्यो हो। उसो भए संशोधन कहिलेसम्ममा हुन सक्छ ? कुनै टाइमलाइन ? टाइमलाइन दुइटा कुराले निर्धारण गर्छन्। एउटा राजनीतिक दलहरूले यसलाई बुझ्नु पर्यो, छलफल गर्नुपर्यो। संवादले यसमा परिपक्वता सिर्जना गर्नुपर्यो। यो सर्वस्वीकार्य हुन्छहुँदैन बेग्लै कुरा हो। सर्वस्वीकार्यता दुनियाँमा खोज्नु बहुत राम्रो हो। यसको सर्वस्वीकार्यता त संविधानको दोस्रो संशोधनमा नै भइसकेको हो। त्यसयता हरेक समयमा सर्वस्वीकार्यता हुन्छ भन्ने छैन। अर्को यसमा दुईतिहाइ चाहिन्छ। त्यसकारण वैचारिक हिसाबले प्रणालीगत र संरचनागत प्रश्नहरूमा सुधारबाहेक राजनीतिक दलहरूको मनस्थिति बुझाइ, तत्परताजस्ता कुराहरूको पनि अर्थ हुन्छ। यी दुइटै कुरा जतिबेला परिपक्व हुन्छन्, टाइमलाइन त्यही हो। सातबुँदे सहमतिकै अर्को बुँदामा अर्थतन्त्र चलायमान बनाउन कांग्रेस र एमालेबीच गठबन्धन गर्नुपर्यो भन्ने थियो। यो आठ महिनाको अवधिमा अर्थतन्त्र तुलनात्मक रूपमा कति चलायमान बन्यो ? अवश्य नै चलायमान बन्यो। स्रोत छैन तर सुनिश्चित गर्ने प्रवृत्ति रोकिएको छ। उखुको पैसा तिरेको छैन। भ्याट फिर्ता गरेको छैन। डेरीको पैसा तिरेको छैन। निर्णय कार्यान्वयन भएको छैन। खर्च गराइमा बेथिति छ। परिणाम नहेरी सित्तैमा पाएजस्तो पैसा उडाइएको छ। यी समस्याहरूको हामीले समाधान दिनुपर्छ र साँच्चै नेपाललाई गरिबीबाट मुक्त गरेर अगाडि बढाउनुपर्छ भन्ने नै छैन। बैंकमा भएको पैसा चल्ने अवस्था छैन। बैंकले कर्जा दिने र सेवाग्राहीले कर्जा लिने अवस्था छैन। केका लागि कर्जा लिने, डुब्नेबाहेक अरू उपाय केही छैन। लगानी गरेर डुब्छमात्र भने किन लगानी गर्छ मान्छेले ? त्यस स्थितिबाट देशलाई अहिले लयमा ल्याइएको छ। भयानक घाटाको अवस्थाबाट सुधारिएको अवस्थामा देश गइरहेको छ। अहिले तिर्ने ठाउँमा अर्बौ तिरिएको छ। सुधारका निम्ति सरकार बनेको हो र सुधारका कामहरू भइरहेका छन्। आर्थिक नीतिहरूमा हेरफेर भएका छन्। बेथिति र अपचलन रोकिएका छन्। गैरजिम्मेवार ढंगले खेलवाडपूर्ण क्रियाकलापहरू बन्द भएका छन्। दुई दलको सम्झौतामा विकास निर्माणलाई तीव्रता दिइने पनि भनिएको थियो। के अहिले सोचेजस्तो विकास निर्माणले गति लिइरहको छ ? तपाईंले हेर्नुभयो भने राजस्व २४ प्रतिशत घाटामा थियो। राजस्व वृद्धि भएको अवस्था छ। विकास निर्माणका काम ठप्प थिए। अहिले राजमार्गहरू हेर्नुस् न, बनिरहेका छन्। नारायणगढबुटवल सडकगीत गाउने थलो बनेको थियो, त्यो गीत बन्द भएको छ। तपाईंहरू आफैं गएर निरीक्षण गर्न सक्नुहुन्छ। पोखरामुग्लिन खण्ड अर्को गीत गाउने बाटो बनेको थियो, त्यसमा अहिले जनता खुसी छन्। त्यस क्षेत्रको निर्माणकार्य अत्यन्तै गतिका साथ अघि बढिरहेको छ। अरू विकास निर्माण र ठेक्कापट्टाका कामहरू अगाडि बढिरहेका छन्। रोकिएका पूर्वाधार निर्माण अघि बढिरहेका छन्। किमाथांकासम्मको बाटो खुलेको छ। ओलाङचुङबाट तिब्बत जाने नाका खुलेको छ। जुन कामहरू नहुने स्थितिमा पुगेका थिए ती कामहरू भइरहेका छन् अहिले। सरकारमा आउनसाथ भयानक प्राकृतिक विपत्ति आयो त्यसलाई सहज रूपले सम्हाल्यौं। कृषि क्षेत्रको आधुनिकीकरणमा ध्यानदिन थालेका छौं। वैदेशिक लगानी भित्र्याउने सम्बन्धमा काम भइरहेका छन्। चीन भ्रमणका क्रममा धेरै आयोजनाहरूमा सम्झौता भएका छन्। तीमध्ये केही कार्यान्वयनको अवस्थामा छन्। झापाको दमकमा औद्योगिक पार्क बनाउन चीनसँग सम्झौता भएको थियो। त्यो पार्क बन्ने प्रक्रिया चाहिँ कहाँ पुग्यो? औद्योगिक पार्क बन्ने तयारीमा छ। अब छिट्टै औद्योगिक पार्क निर्माणको प्रक्रिया अघि बढ्छ। औद्योगिक पार्कमात्र होइन, सम्झौताअनुसार अरु आयोजनाहरू पनि अघि बढ्छन्। सरकारका ८ महिना त्यतिबेला सरकार परिवर्तन नगरेको भए देश अत्यन्तै अप्ठ्यारो अवस्थामा जाने थियो। राजनीतिक, आर्थिक, सामाजिक, सांस्कृतिक, वातावरणीय, मानवअधिकारलगायत हरेक हिसाबले देश एउटा अवस्थाबाट गुज्रिरहेको थियो। जब देश अप्ठ्यारोमा छ भने प्रतिस्पर्धाको रट लगाएर हुँदैन। देशलाई अप्ठ्यारोबाट बचाउनु र प्राप्त उपलब्धिको रक्षा गर्नु पनि ठूला दलको प्रमुख काम हुन जान्छ। वर्तमान गठबन्धन सरकारले ८ महिनामा विगतदेखि गइरहेको पहिरो रोक्ने, भत्किएका ठाउँहरूलाई सच्याउने, स्पष्ट सुशासन र विकासको बाटोमा देशलाई अगाडि बढाउने काम गरेको छ। विपक्षीको आक्रोश देशलाई प्रतिगमनतर्फ लैजाने चेष्टामा जसरी उनीहरू लागेका थिए त्यो यो सरकार बनेसँगै तुहिएको छ। त्यसो भएपछि विपक्षीहरू छटपटिएका छन् भने आक्रोश, चिन्ता र कुण्ठाहरूबाट समेत ग्रस्त भएका छन्। प्रचण्डजी छटपटिनुमा दुइटा कारण हुन सक्छन्। एउटा सत्ता बाहिर भएर, अर्को आफ्ना कामकारबाहीको छानबिन होला कि भन्ने त्रासमा। प्रचण्डजीलाई शेरा दरबार जग्गा काण्डमाथि छानबिन हुन्छ कि भनेर चिन्ता हुन सक्छ। जसको पृष्ठभूमिबारे, इतिहासका लुटपाटबारे म अहिले केही भन्न चाहन्नँ। संविधान संशोधन संविधान अपरिवर्तनीय आलेख होइन, यो कुनै धर्मशास्त्र पनि होइन। संविधान विधिशास्त्र हो, संशोधन गर्न मिल्छ। संरचनागत र सञ्चालनगत पक्षहरूमा ध्यान दिनैपर्ने हुन्छ। हामीले अहिले संकेत गरेको कुरा त्यो हो। वैचारिक हिसाबले प्रणालीगत र संरचनागत प्रश्नहरूमा सुधारबाहेक राजनीतिक दलहरूको मनस्थिति बुझाइ, तत्परताजस्ता कुराहरूको अर्थ हुन्छ। यी दुइटै कुरा जतिबेला परिपक्व हुन्छन्, टाइमलाइन त्यही हो। कहाँ छ अर्थतन्त्र ? अर्थतन्त्र अवश्य नै चलायमान बन्यो। स्रोत छैन तर सुनिश्चित गर्ने प्रवृत्ति रोकिएको छ। भयानक घाटाको अवस्थाबाट सुधारिएको अवस्थामा देश गइरहेको छ। आर्थिक नीतिहरूमा हेरफेर भएका छन्। बेथिति र अपचलन रोकिएका छन्। गैरजिम्मेवार ढंगले खेलवाडपूर्ण क्रियाकलापहरू बन्द भएका छन्। नारायणगढबुटवल सडक गीत गाउने थलो बनेको थियो, त्यो गीत बन्द भएको छ। जुन कामहरू नहुने स्थितिमा पुगेका थिए ती कामहरू भइरहेका छन् अहिले। कूटनीतिभूराजनीति ठूला देशसँग तर्सनुपर्ने अवस्था होइन, हामीले ढुक्कले हाम्रा समस्याहरू छिमेकी मुलुकसँग राख्नुपर्छ। समस्याहरू मिलेर समधान गरौं भनेर छिमेकी मुलुकहरूसँग खुलेर भन्नुपर्छ। राष्ट्रिय हित र सम्बद्र्धनको हामी आफैं रक्षा गर्न सक्छौं। हामी हाम्रो देश आफैं बनाउनुपर्छ भन्नेमा स्पष्ट छौं। हामी विश्व शान्तिको पक्षमा छौं। युद्धमा कतै संलग्न हुँदैनौं। जलवायु संकट प्रदूषण हुनेखाने धनी मुलुकहरूले नै गरेका छन्। हामीले गरेका छैनौं। तर मारमा भने हामी छौं। जलवायु परिवर्तन र त्यसले निम्त्याउने चुनौती बुझ्न हिमालदेखि समुन्द्रसम्मै जानुपर्छ। पूर्वराजाको स्वागत उनीहरूका विचार, व्यवहार देख्दा यी कतैबाट सञ्चालिन, परिचालित, पेड (तिरेर ल्याइएका) खालका तŒवजस्ता देखिन्छन्। वस्तु नदेखिएको होला, म्याउँ गरेको आवाज चाहिँ आयो। यी असभ्य जमात हुन् जसले नेपालको मूल्य, मान्यता, संस्कृति केही मान्दैनन्। राजनीतिक, सामाजिक नागाहरू हुन यिनीहरू। अराजकता र मर्यादाहीनताको नेतृत्व गर्ने जमात हुन् यी। समय आउँछ। मेरो हतार गर्ने बानी छैन। कसैले भन्छन् पूर्वराजा नभन, श्री ५ महाराजाधिराज फलाना वीरविक्रम शाहदेव भन। रहँदै रहेछन् त राजा। हामी अधिनायकवाद, तानाशाह मान्दैनौ, लोकतन्त्रलाई तलमाथि हुन दिँदैनौं। चुनावकै बाटोबाट राजा आए भइगयो नि। जनमत राजनीतिक दलहरूसँग छ, जनताभन्दा माथि हु आर यू ? तीन करोड जनताको इच्छा दुईचार हजार मान्छेमा प्रकट हुन्छ ? हामी प्रतिगमनतिर देशलाई जान दिँदैनौं। जनताको सार्वभौमसत्ता व्यक्ति वा परिवारमा लगेर सुम्पिने कुरा किमार्थ स्वीकार्य हुँदैन। कुन चाहिँ महान् काम देशलाई गर्नुभयो, के चाहिँ महान् कोसेली बोकेर आउनुभयो र यत्रो स्वागत गर्न पर्यो ? उहाँ त्यहाँ चुनाव जितेर आउनुभयो कि विश्वकप जितेर आउनुभयो ? कि गोल्डेन बुट पो लगाएर आउनुभयो ? हामी संघर्षको मैदानमा हुर्किएका हौं। भेलहरूमै पौडिएर अनेक जंघारहरू तर्दै आएका हौं, हामीलाई केही छैन। भैंसी आफैं हेलिँदै गहिरो पानीतिर गयो भने धपाएर वा धकेलेर त्यहाँ हुलिदियो र भैंसी बग्यो भन्ने अपजस किन लिनु ? गठबन्धन कति बलियो ? गठबन्धन टुट्छ कि भन्ने प्रश्न सोधे कसैले भने नयाँ प्रश्न सोध्नु, यो साहै्र पुरानो भयो भन्दिनुस् न ! अबको १६ महिना म प्रधानमन्त्री हुन्छु, त्यसपछि चुनावसम्म शेरबहादुरजी प्रधानमन्त्री बन्नुहुन्छ। मिसन ८४ अब विभिन्न प्रकारका गठबन्धन गरेर, विभिन्न प्रकारका तत्त्वहरूलाई काँधमा बोकेर ७० मै सकिनेलाई, ७४ मा सकिनेलाई अहिले म्याजिक नम्बर भयो मेरो र म यहाँ पुगेँ, म अनन्तकालसम्म सरकारमा रहने भएँ भन्ने ठाउँमा हामी पुर्याउँदैनौं। सरकारले परराष्ट्र नीति र भूराजनीतिक सम्बन्धलाई कसरी अघि बढाइरहेको छ ? हामी भूराजनीतिका सम्बन्धमा स्पष्ट छौं। भूराजनीतिका नाममा कमजोरी गर्नु र आफ्ना कमजोरी लुकाउनु आवश्यक छैन। हाम्रा छिमेकमा दुई ठूलाठूला, विकसित, जनसंख्या पनि धेरै भएका देश छन्। ठूला देशसँग तर्सनुपर्ने अवस्था होइन, हामीले ढुक्कले हाम्रा समस्याहरू छिमेकी मुलुकसँग राख्नुपर्छ। समस्याहरू मिलेर समधान गरौं भनेर छिमेकी मुलुकहरूसँग खुलेर भन्नुपर्छ। हाम्रा कतिपय क्षेत्रीय समस्याहरू छन्। वातावरणीय समस्याहरू पनि छन्। विश्वस्तरमै वातावरणीय समस्याहरू आइरहेका छन्। दिगोविकास लक्ष्यका कुराहरूहामीले राष्ट्रसंघ समक्ष राम्रै ढंगले राखेका छौं। हामी सबै मुलुकलाई सन्तुलन मिलाएर अघि बढ्छौं। अहिलेको सरकारसँग परराष्ट्र नीतिबारे कुनै अस्पष्टता छैन। सार्वभौमसत्ता, मुलुकको स्वाधीनता, आन्तरिक तथा बाह्य सम्बन्धकाबारे आफैं निर्णय गर्न नेपाल सक्षम छ। हामी आफ्ना निर्णय र कार्यान्वयन आफैं गर्न सक्छौं। राष्ट्रिय हित र सम्बद्र्धनको हामी आफैं रक्षा गर्न सक्छौं। हामी कहिल्यै पनि उपनिवेश भएनौं। तसर्थ हामी हाम्रो इतिहासप्रति गर्व गर्छौं। भविष्यमा पनि हामी न कसैको उपनिवेश हुन्छौं न त पराधीन नै। हामी विश्व शान्तिको पक्षमा छौं। युद्धमा कतै संलग्न हुँदैनौं। कुनै पनि सैन्य गठबन्धनमा जोडिदैनौं। हामी कुनै पनि मुलुकप्रति असन्तुलित व्यवहार गर्दैनौं। पञ्चशीलको सिद्धान्तका आधारमा परराष्ट्र नीति तर्जुमा गछौं। हामी हाम्रो देश आफैं बनाउनुपर्छ भन्नेमा स्पष्ट छौं। जलवायु परिवर्तनले निम्त्याएका समस्यासँग जुध्न सरकारसँग कस्ता योजनाहरू छन् ? हुनेबाट लिने नहुनेलाई दिने, हुनेले खर्च गर्नुपर्ने र नहुनेको हितका लागि खर्च गर्नुपर्ने। यो अन्तर्राष्ट्रिय उत्तरदायित्व र मानवीय कर्तव्यभित्र पर्छ। हुनेखाने देशहरूको उत्तरदायित्वभित्र यो पर्छ। यसको पालनाबाट कोही पछि हट्नु हुँदैन। प्रदूषण हुनेखाने धनी मुलुकहरूले नै गरेका छन्। हामीले गरेका छैनौं। तर मारमा भने हामी छौं। जहाँ ठूला उद्योग छन्, जसको उत्पादन गर्ने क्षमता छ उनैले बढी प्रदूषण गरेका छन्। हाम्रोमा न उद्योग छ न त प्रदूषण नै। हामीले दुईवटा दाउरा बालेर कसौडीमा केही पकाउँदा विश्व वातावरण बिग्रिएको होइन। ठूला देशका ठूला उद्योगहरूले प्रदूषण फैल्याएका हुन्। यो चुनौतीको सामना नेपालले कसरी गर्छ ? यही चुनौतीको सामना कसरी गर्न सकिन्छ भनेर सरकारले सगरमाथा संवाद नामको अन्तर्राष्ट्रिय कार्यक्रम गर्दैछ। त्यहाँ पनि यसबारे घनिभुत छलफल हुन्छ। विश्वको ध्यानाकर्षण गर्न हामीले यो कार्यक्रम राखेका हौं। जलवायु परिवर्तनको समस्याबाट कसैले हात झिक्ने होइन कि हात बढाउँदै जानुपर्छ। आठ हजार मिटर माथिका अधिकांश हिमाल नेपालमै छन्। ती हिमाल जलवायु परिवर्तनको चपेटामा परेका छन्। जलवायु परिवर्तन र त्यसले निम्त्याउने चुनौती बुझ्न हिमालदेखि समुन्द्रसम्मै जानुपर्छ। त्यसले मात्र वातावरणीय प्रश्नको समाधान दिन सक्छ। हामी त्यसकै पहलमा छौं। प्रसंग बदलौं, प्रधानमन्त्रीविरुद्ध सडकमा तथानाम गाली बर्सिने, लोकतान्त्रिक प्रणालीमाथि धावा बोल्नेलगायत संविधानविरोधी क्रियाकलापहरू किन भइरहेका छन् ? यस विषयमा राज्यको बुझाइ के हो ? जुन तत्वहरू सडकमा उफ्रिरहेका छन्, उनीहरूमा कुनै पनि अग्रगामी सोच र दृष्टिकोण छैन। उनीहरूसँग कुण्ठा छ, आक्रोश छ। उनीहरूका विचार, व्यवहार देख्दा यी कतैबाट सञ्चालित, परिचालित, पेड (तिरेर ल्याइएका) खालका तत्वजस्ता देखिन्छन्। यिनीहरूको फोटो बोकाइले पनि सडकमा आउनेहरूको हैसियत स्पष्ट पार्छ। उनीहरूले जुलुसमा जसको फोटो बोके के यो उहाँको निर्वाचन क्षेत्र हो, के उहाँ विश्वस्तरीय विचारक हो वा कुनै सिद्धान्तका प्रतिपादक हुनुहुन्छ कि ? के कारणले उहाँको फोटो बोकियो होला ? यस्ता गतिविधिले लुकेर भए पनि म्याउँ गरेको आवाज आएको सन्देश चाहिँ दिन्छ। वस्तु नदेखिएको होला, म्याउँ गरेको आवाज चाहिँ आयो। यी प्रतिगामी तत्त्व हुन्। यी असभ्य जमात हुन् जसले नेपालको मूल्य, मान्यता, संस्कृति केही मान्दैनन्। नेपालको सरकार मान्दैनन् उनीहरू। नेपालको संविधान मान्दैनन्। लोकतान्त्रिक प्रणाली मान्दैनन्। राजनीतिक, सामाजिक नागाहरू हुन् यिनीहरू। अराजकता र मर्यादाहीनताको नेतृत्व गर्ने जमात हुन् यी। त्यसो भए के गर्ने त ? संविधान विरोधी र राज्य प्रणालीमाथि धावा बोल्नेहरूलाई यसै छाडिदिने त ? हैन, त्यसको पनि समय आउँछ। मेरो हतार गर्ने बानी छैन। उनीहरूको गन्तव्य उनीहरूलाई नै थाहा छैन। हिँडेका छन्, उफ्रिएका छन्। उनीहरू त राजा चाहियो भन्छन् नि ? राजा चाहियो भन्छन्, त्यो भनेको के हो ? कोही भन्छन् म त पूर्वराजा भन्दिनँ, राजै भन्छु। रहँदै रहेछन् त। अर्का जनाले भन्छन् पूर्वराजा नभन, श्री ५ महाराजाधिराज फलाना वीरविक्रम शाहदेव भन। रहँदै रहेछन् त राजा। राज्यमा हस्तक्षेप नगर्ने, केही नगर्ने राजा चाहिने भए छँदै छन् त। कि एउटा अधिनायकवादी तानशाह चाहियो ? हामीजस्तो खुलस्त हुनुपर्यो। हामी अधिनायकवाद, तानाशाह मान्दैनौं, लोकतन्त्रलाई तलमाथि हुन दिँदैनौं। खुलस्त, अठोट हो यो। लोकतन्त्रको विकल्प अझ उन्नत लोकतन्त्र हो। केही सुझाव छ भने, हामी स्वागत गर्छौं। उनीहरूले तानाशाह राजा बनाउन खोजेको कि सेरमोनियल ? चुनावकै बाटोबाट राजा आए भइगयो नि ! जनमत राजनीतिक दलहरूसँग छ, जनताभन्दा माथि हु आर यू ? तीन करोड जनताको इच्छा दुईचार हजार मान्छेमा प्रकट हुन्छ ? जनइच्छा प्रकट हुने माध्यम त मतदान नै होला। आए भो नि त। हामी प्रतिगमनतिर देशलाई जान दिँदैनौं। व्यक्तिलाई वा परिवारलाई अधिनायकवाद हुन दिँदैनौं। जनताको सार्वभौमसत्ता व्यक्ति वा परिवारमा लगेर सुम्पिने कुरा किमार्थ स्वीकार्य हुँदैन। शासन व्यक्तिको होइन, विधिको हुनुपर्छ। यो विश्वव्यापी मान्यता हो। यी एडभान्स्ड भनिएकाहरू के नाच नाच्दैछन्, कठपुतलीको हिसाबले थाहा नभएको हो कि अरू केही हो ? प्रश्न गम्भीर छ। तर, पूर्वराजाको काठमाडौंमा भव्य स्वागत नै भयो। यो के हो ? पूर्वराजालाई स्वागत गर्न गएको थियो कि मलाई गाली गर्न गएको थियो त्यो जुलुस ! उद्देश्य के थियो, मलाई गाली गर्ने कि पूर्वराजाको स्वागत गर्ने ? स्वतःस्र्फुत कुदेका छन् त जुलुसमा यी मान्छेहरू ? के सन्दर्भमा गरेको पूर्वराजाको स्वागत ? बडा अनौठो घटना, पूर्वराजा ज्ञानेन्द्र शाहजी कहिले भारततिर घुम्न गइरहनुहुन्छ। कहिले देशभित्रै मन्दिरतिर गइरहनुहुन्छ। कुनकुन मन्दिर घुमेर आउनुभयो, पोखरा बागलुङ कताकता गएर। केही मन्दिरहरू घुमेर आउनुभयो। कुनचाहिँ महान् काम देशलाई गर्नुभयो, के चाहिँ महान् कोसेली बोकेर आउनुभयो र यत्रो स्वागत गर्न पर्यो ? उहाँ त्यहाँ चुनाव जितेर आउनुभयो कि विश्वकप जितेर आउनु भयो ? कि गोल्डेन बुट पो लगाएर आउनु भयो कि ! के गर्नु भो ? मेडल थापेर आउनु भो विश्वकपबाट ? केका लागि यो विशेष स्वागत यसपल्ट ? यस्तो आतेजाते त उहाँ गरिरहनुहुन्छ। यसपल्ट किन यो तमासा देखाउनु पर्यो ? चुप लागेर बसेको छ भनेर कमजोरी नठानियोस्। म फेरि दोहोर्याउन चाहान्छु, कमजोरी नठानियोस्। हामी संघर्षको मैदानमा हुर्किएका हौं। भेलहरूमै पौडिएर अनेक जंघारहरू तर्दै आएका हौं, हामीलाई केही छैन। प्रणाली र संविधानको रक्षा गर्नु, कानुनी राजको पृष्ठपोषण गर्नु, देशमा सुशासन र शान्ति सुरक्षा कायम गर्नु प्रधानमन्त्रीको हिसाबले मेरो कर्तव्य हो। प्रधानमन्त्रीलाई तथानाम गाली गर्नेमाथि कानुन लाग्दैन ? भैंसी आफैं हेलिँदै गहिरो पानीतिर गयो भने धपाएर वा धकेलेर त्यहाँ हुलिदियो र भैंसी बग्यो भन्ने अपजस किन लिनु ? फेरि फरक प्रसंग, वर्तमान सत्ता गठबन्धनमा संकट आयो, कांग्रेसएमाले गठबन्धनको नटबल्टु खुकुलिन थाल्यो भन्ने प्रश्न र परिचर्चा गर्ने छन्। वास्तविकता के हो ? त्यस्तो प्रश्न सोधे कसैले भने नयाँ प्रश्न सोध्नु, यो साहै्र पुरानो भयो भन्दिनुस् न। कति जवाफ दिनु ? जति जवाफ दियो त्यति सोध्न आउँछन्। कांग्रेसएमाले गठबन्धन बन्नै नदिन कस्तो कोसिस थियो ? बनेपछि अहिल्यै जान्छ, भरै जान्छ भन्ने रटान लगाउँछन्। यो त भजन जस्तो भयो, हैन र ? जागेदेखि ननिँदाएसम्म सरकार ढल्छ भनेर केहीले मन्त्र जपिरहेका छन्। एकतारे बजाएका छन्। तर त्यो सम्भव छैन। यसको मतलब एमालेकांग्रेसको गठबन्धन बलियै छ ? ढुक्क होस् नेपाली कांग्रेस र हामी एक ढिक्का छौं। अबको १६ महिना म प्रधानमन्त्री हुन्छु, त्यसपछि चुनावसम्म शेरबहादुरजी प्रधानमन्त्री बन्नुहुन्छ। एमाले र कांग्रेसको सहमतिको सरकार निरन्तर जान्छ। अन्त्यमा, अलिकति मिसन ८४ को पनि कुरा गरौं, प्रधानमन्त्रीज्यू। कहाँ पुग्यो त्यो मिसन ? मिसन ८४ हामीले यत्तिकै भनेका होइनौं। नेपालमा राष्ट्रिय शक्तिलाई निर्णायक तहमा पुर्याउन जरुरी छ। हामी त्यस काममा लागेकै छौं। मिसन ८४, यो नारा हामीले अहिलेको सरकार बनेपछि दिएको होइन, त्यसभन्दा अगाडि नै दिएका हौं। अस्वस्थ ढंगले हामी मिसन ८४ का लागि दौडिँदैनौं। परिस्थितिअनुसार दौडन्छौं। हाम्रो नीति स्पष्ट छ। अब विभिन्न प्रकारका गठबन्धन गरेर, विभिन्न प्रकारका तŒवहरूलाई काँधमा बोकेर ७० मै सकिनेलाई, ७४ मा सकिनेलाई अहिले म्याजिक नम्बर भयो मेरो र म यहाँ पुगें, म अनन्तकालसम्म सरकारमा रहने भएँ भन्ने ठाउँमा हामी पुर्याउँदैनौं। अब त्यस प्रकारका गल्ती नगर्ने भनेका छौं। माधव नेपाल, वामदेव गौतम, भीम रावलहरूसहितको एमाले मिसन ८४ मा भाग लिन्छ कि अहिलेकै एमाले मात्र सहभागी हुन्छ ? केके प्रश्न सोध्नुहुन्छ ? सोधेकोे के हो ? किन सोधेको ? म नेकपा (एमाले) को मिसन ८४ को कुरा गर्दैछु, तपाईंहरू के सोध्दै हुनुहुन्छ। यो प्रश्नै मिलेन।"
कांग्रेस सभापतिले हटाए २४ जिल्ला सदस्य,"परासी : कांग्रेस नवलपरासीका जिल्ला सभापति अर्जुनकुमार पोखरेलले २४ जना जिल्ला सदस्यलाई पदीय जिम्मेवारीबाट हटाएका छन्। पोखरेलले १० जना मनोनीत र १४ जना आमन्त्रित सदस्यलाई हटाएका हुन्। सभापति पोखरेलले फागुन ११ गते सबैलाई पत्र पठाउँदै पद कायम नगरेको जानकारी दिएका हुन्। सभापतिले आफूखुसी सदस्य हटाएको भन्दै जिल्ला समितिकै पदाधिकारीबीच असन्तुष्टि बढेको छ। विधानअनुसार जिल्ला सभापतिले सदस्य मनोनीत गर्ने अधिकार दिइएको छ। जसअनुसार सभापतिले ८ जना सदस्य मनोनीत गर्न पाउँछन्। तर, सभापति पोखरेलले भने १० जनालाई मनोनीत गरेका थिए। विधानले भनेको छ, सदस्यको मनोनयन गर्दा, उक्त कार्यसमितिमा प्रत्यक्ष र समानुपातिकतर्फबाट निर्वाचित भई आउने पदाधिकारी र सदस्यको जम्मा संख्याको २० प्रतिशत सदस्य मनोनीत गर्ने छ। यसरी मनोनीत २० प्रतिशत सदस्यसहितको संख्या कार्यसमितिको कुल संख्या हुने छ। जिल्ला समितिमा ३७ जना निर्वाचित भएर आएका छन्। विधानअनुसार २० प्रतिशत मनोनीत गर्दा ८ जना थपभई जम्मा कार्यसमिति ४५ जनाको हुने छ। तर, सभापति पोखरेलले ८ जना नभई १० जना मनोनीत गरेका हुन्। विधानबाहेक १४ जनालाई आमन्त्रितलाई मनोनीत गरेका हुन्। निर्वाचित र मनोनीत गरी जिल्ला सभापति पोखरेलले जिल्ला समितिको संख्या ६१ जनाको पुर्याएका थिए। अहिले मनोनीत र आमन्त्रित हटाएपछि जिल्ला समिति ३७ जना निर्वाचितहरूको मात्र रहेको जिल्ला सचिव कुलदीप आचार्यले बताए। मनोनीत गर्दा जिल्ला सभापति आफैंले गरेको र पछि बैठकबाट अनुमोदन गराएको सचिव आचार्यले बताए। तर, सदस्यहरूलाई हटाउँदा भने बैठकले नभई सभापतिले स्वःनिर्णय गरेर हटाएको आचार्यको भनाइ छ। मनोनीत गरेपछि हटाउँदा दुईतिहाइले हटाउनुपर्ने हो। तर, सभापतिजीले आफूखुसी हटाउनुभयो। किन हटाउनुभयो, उनलाई सोध्नुस्, सचिव आचार्यले भने। सभापति पोखरेलले विधानको अधिकार प्रयोग गरेर सदस्यलाई जिम्मेवारीबाट हटाएको बताए। विधानले सभापतिलाई मनोनीत गर्ने अधिकार दिएको छ। राख्दा मैले नै राखे, हटाउँदा नि मैले हटाए, आवश्यक परेपछि बैठकबाट अनुमोदन गरौंला, सभापति पोखरलले भने। पार्टीलाई एक भएर अगाडि बढाउनका लागि अन्य साथीहरूलाई पनि समावेश गर्नुपर्ने भएकाले सबै मनोनीत सदस्यहरूलाई जिम्मेवारीबाट एकछिनलाई वि श्राम दिएको पोखरेलको तर्क छ। जिल्लामा दुई गुट छ। सबै गुटलाई जिल्ला समितिमा ल्याउनका लागि अहिलेकालाई जिम्मेवारीबाट हटाइएको हो। पोखरेलको तर्क छ। जिल्लामा देखिएको गुटलाई मिलाउन बैठकले आह्वान गरेको र उनीहरूसँगको छलफलपछि फेरि कस्लाई कसरी मनोनीत गर्नेबारे छलफल हुने सभापति पोखरेलले बताए। जिल्लामा कांग्रेसका दुई गुटको पार्टीगत रूपमा तीव्र प्रतिस्पर्धा छ। पूर्वगृहराज्यमन्त्री देवेन्द्रराज कँडेल र पार्टी लुम्बिनी प्रदेश महामन्त्री विक्रम खनालको गुट छ। जिल्ला सभापति पोखरेलसहित बहुमत जिल्ला समिति खनाल पक्षको छ। गुट मिलाउने नाममा छुट्टै बैठक बसेको आरोप जिल्लाको गुटलाई मिलाएर पार्टीलाई एक भएर अगाडि बढाउनका लागि बैठकले आह्वान गरे पनि केही नेताहरू बसेर छुट्टै छलफल गरेको जिल्ला सचिव कुलदीप आचार्यको भनाइ छ। गुटका नाममा जिल्ला सभापति पोखरेल, उपसभापति विव्रम यादव, पार्टी केन्द्रीय सदस्य देवेन्द्रराज कँडेल, पार्टी प्रवक्ता एंव प्रतापुर गाउँपालिकाका अध्यक्ष उमेशचन्द्र यादव र क्षेत्रीय सभापति माधव पाण्डेको टोली रुपन्देहीको खैरनीमा बैठक बसेको सचिव आचार्यको भनाइ छ। कँडेल र पाण्डेबाहेक अन्य खनाल गुटका हुन्।"
