शीर्षक,विवरण
"सत्ता गठबन्धनकै विद्यार्थी संगठनबीच विवाद हुँदा कृषि विश्वविद्यालय २० दिनदेखि ठप्प, परीक्षा प्रभावित","चितवन : सामान्य भनाभनको विषयले राजनीतिक रंग लिएपछि रामपुरमा रहेको कृषि तथा वन विश्वविद्यालयमा शैक्षिक वातावरण धमिलिएको छ। सत्तारुढ दल नेकपा एमाले र नेपाली कांग्रेसका भातृसंगठनबीच द्वन्द्व चर्किने मात्रै होइन, विश्वविद्यालय नै बन्द भएको छ। अघिल्लो साँझमा पढाई सकेर जान लागेका साथीको बिदाईमा होस्टलमा खाना खुवाउने क्रमम नेविसंघले हल्ला भएको भन्दै एमाले निकट अनेरास्ववियुले आपत्ति जनाएपछि दुई पक्षबीच भनाभनमा सकिएको विवाद भोलिपल्ट उग्ररुप लियो। लाठी, ढुङ्गा, रडसहित आक्रमण उत्रिए। अनेरास्ववियुको आक्रमणले नेविसंघका आठ जना घाइते भएका छन्। एक जनाको आँखा फुटेको छ। अर्को एकको टाउकोमा गम्भीर चोट लागेको छ। त्यसपछि असुरक्षाको कारण देखाउँदै दोषीलाई कारबाहीको माग गर्दै नेविसंघले कलेजका विभिन्न इकाई र कार्यक्रमका विभागसहित मुख्य कार्यालयमा तालाबन्दी गरे। नेविसंघको भनाईमा एक पक्षीय आक्रमण झडप होइन, सुनियोजित आक्रमण थियो। यहाँ दोहोरो झडप भनिउको छ। कोठामा चुक्कुल लगाएर बन्धकजस्तो बनाए। हामी साथी लिन जाँदा ढुंगा लाठीसहित आक्रमण गरे। एउटाको आँखामा ढुंगाले हानेर आँखा फोरेका छन्। यस्तो अवस्थामा कसरी पढ्न सकिन्छ, नेविसंघ अध्यक्ष निकेश शर्माले भने, ज्यानभन्दा ठूलो पढाई होइन। सुरक्षाको प्रत्याभूति हुनुपर्यो। आक्रमणकारीलाई कारबाही नभएसम्म ताला खोलिँदैन। भदौ १२ गते साँझ विश्वविद्यालयको कञ्चनजंघा होस्टलमा खाना खाँदा हल्ला भएको भन्दै सगरमाथा होस्टलमा रहेका अनेरास्ववियुबीच भनाभन भयो । भोलिपल्ट १३ गते दिउँसो साढे तीन बजे धौलागिरीमा बसिरहेका नेविसंघका विद्यार्थीलाई सगरमाथा होस्टलमा रहेका अनेरास्ववियुले एक्कासी आक्रमण गरेको नेविसंघले आरोप लगाएको छ। 'हामी पढ्न आएको हो। होस्टलमा बसेका विद्यार्थीमाथि आक्रमण गरेर घाइते बनाउँदा पनि विश्वविद्यालयले उनीहरूलाई कारबावाही गरेको छैन। हाम्रो माग भनेको दोषी कोहो छर्लङ्ग छ। उनीहरूलाई निस्कासित नगरेसम्म ताला खोल्दैनौं, नेविसंघका स्पर्ष नहर्कीले भने। अनेरास्ववियुको आक्रमणबाट कृषि संकायमा पाँचौं सेमेस्टरमा अध्ययनरत कमन दाहालको आँखा फुटेको छ। अर्का विद्यार्थी प्रितम भण्डारीको टाउकोमा गम्भीर चोट लागेको छ। घटनाका संलग्न रहेको आरोपमा महेश खड्का, उकराज पराजुली, बवन पुरी, चिरन खनाल, प्रशन्न पोखरेल, विनोद भण्डारीविरुद्ध मुद्दा दायर भएको छ । प्रहरीले पक्राउ गरेको पोखरेल, भण्डारी र खनाल अदालतबाट तारेखमा छुटेका छन्। बाँकी फरार छन्। यस विषयमा बुझ्न खोज्दा आरोपी भनिएका सक्षम काफ्ले सम्पर्कमा आउन चाहेनन्। विश्वविद्यालयका उपकुलपति प्राडा पुयण्प्रसाद रेग्मीले सरोकारवालासँग छलफल र संवाद भएको बताए। हामीले बनाएको आन्तरिक छानबिन समितिले पनि प्रतिवेदन दिएको छ। तर, कारबाहीका लागि हाम्रो दायरा नभएकाले प्रधानमन्त्री, गृह र शिक्षामन्त्रीलाई जानकारी गराएको छु। जिल्लामा पनि सरोकारपक्षसँग संवादमै छौं, उपकुलपछि डा रेग्मीले भने, 'फेरि झडप नहोस्, पठनपाठन राम्रोसँग सुरू होस् भनेर त्यसको वातावरण तयार गर्न हामी लागेका छौं। चितवनका प्रमुख जिल्ला अधिकारी इन्द्रदेव यादवले जिल्लामा छलफल गरेर समाधानको पहल गरेको बताए। हामीले विश्वविद्यालयसँग छलफल गरेर टुंगो नलागेपछि असोज ५ गते शनिबार जिल्ला प्रशासनमा बैठक राखिएको छ, उनले भने, व्यवस्थापन कसरी गर्ने भन्ने विषयमा यो बैठकले टुंगो लगाउने आशा गरेका छौं। आन्दोलनका कारण विश्वविद्यालयको विभिन्न तहको परीक्षा प्रभावित भएको छ।"
मेलामा एकजना मृत भेटिए,बझाङ : बझाङको खप्तडछान्ना गाउँपालिका६ मा लाग्ने धार्मिक तथा सैन्डाँडा मेलामा एक जना मृत भेटिएका छन्। मृत भेटिनेमा बाजुराको खप्तडछेडेदह गाउँपालिका२ जयबागेश्वरी बस्ने ५५ वर्षीय भवि कटुवाल रहेको जनाइएको छ। मृतक कटुवाल आज दिउँसो ४ बजे मेला लाग्ने ठाउँ नजिकै बाटोको किनारामा अचेत अवस्थामा भेटिएका थिए। उनको शव पोस्टमार्टमका लागि बझाङ जिल्ला अस्पताल ल्याइएको छ। उनी हिजो घरबाट सैन्डाँडा मेला हेर्न आएका थिए। उनको मृत्युको कारणबारे अनुसन्धान भइरहेको जिल्ला प्रहरी कार्यालय बझाङका सूचना अधिकारी किशोर जोशीले बताए।
फोनपेले गर्यो सुपर यात्रा अभियानको घोषणा,"नेपालको प्रमुख डिजिटल भुक्तानी नेटवर्क फोनपेले असोज २ गतेदेखि सुपर यात्रा अभियानको घोषणा गरेको छ। सको घोषणा गर्न पाउँदा उत्साहित छ। दशैं र तिहार चाँडै नजिकिँदै गर्दा यो अभियानले हवाई टिकटको खरिदमा आकर्षक क्यासब्याक पुरस्कार प्रदान गरेर यात्रा अझ सस्तो र सुविधाजनक बनाउने छ। सुपर यात्रा अभियानको अंशका रूपमा नयाँ प्रयोगकर्ताहरूले पहिलो हवाई टिकट बुकिङमा ३०० रुपैयाँ क्यासब्याक प्राप्त गर्नेछन्, जबकि विद्यमान प्रयोगकर्ताहरूले टिकट खरिदमा २०० रुपैयाँ क्यासब्याकको लाभ लिन सक्नेछन्। यी क्यासब्याक प्रस्तावहरूको अतिरिक्त, फोनपेले रोचक गिफ्टहरूको पनि घोषणा गरेको छ। एक भाग्यमानी विजेताले एक वर्षका लागि निःशुल्क हवाई टिकट प्राप्त गर्नेछन् र हरेक हप्ता पाँच भाग्यमानी सहभागीहरूले स्मार्टवाच जित्ने अवसर पाउनेछन्। जसले अभियानलाई अझ रोमाञ्चक बनाउँछ। यो पहल चाडपर्वको समयमा यात्रा मागको उच्च स्तरलाई पूरा गर्न र प्रयोगकर्ताहरूलाई हवाई टिकट बुकिङको लागि सहज र सस्तो डिजिटल भुक्तानी विकल्पहरू प्रदान गर्न डिजाइन गरिएको छ। सहज अनलाइन सेवाहरूको बढ्दो प्राथमिकतासँगै फोनपे प्रयोगकर्ताहरूलाई हवाई टिकट बुकिङको लागि एक समर्पित, नगदरहित अनुभव प्रदान गर्न प्रतिबद्ध छ यसको बृहत एयरलाइन साझेदार र यात्रा प्लेटफर्महरूको नेटवर्क मार्फत। दशैं र तिहार नेपालमा प्रमुख यात्रा सिजनहरू हुन्। सुपर यात्रा अभियान मार्फत, हामी हाम्रा ग्राहकहरूलाई सस्तो र सुविधाजनक यात्रा विकल्पहरू प्रदान गर्न चाहन्छौं, फोनपेका सीएसओ सुभोद शर्माले भने। क्यासब्याक प्रोत्साहन र गिफ्टहरूको माध्यमबाट, हामी ग्राहक सन्तुष्टि बढाउन र थप प्रयोगकर्ताहरूलाई डिजिटल भुक्तानी अपनाउन प्रोत्साहित गर्न चाहन्छौं।"
शान्ति मार्गको आधारशीला,"काठमाडौं : संवैधानिक कानुनका विज्ञ गणेशदत्त भट्टका अनुसार विगतका द्वन्द्वलाई धेरै हदसम्म पछिल्लो संविधानले सम्बोधन गरेको छ। त्यस्तै यस संविधानले भविष्यमा पनि निम्तिन सक्ने सम्भावित द्वन्द्वलाई रोक्ने सामथ्र्य पनि राख्छ। संविधानको मूल मर्म र भावनालाई आत्मसाथ गर्दै कार्यान्वयनको खाँचो छ, भट्ट भन्छन्, मुलुकमा वितगमा देखिएका विभिन्न खाले द्वन्द्वलाई कुनै न कुनै हदमा यस संविधानले सम्बोधन गरेको छ। मुलुकमा सम्भावित द्वन्द्वलाई सम्बोधन गर्ने क्षमता पनि पछिल्लो संविधानले राख्छ। १८ वर्षसम्म अलपत्र परेको संक्रमणकालीन न्याय प्रक्रिया ढिलै भए पनि अघि बढेकोमा द्वन्द्वपीडितहरू आशावादी देखिन्छन्। द्वन्द्वपीडित साझा चौतारीका संस्थापक अध्यक्ष सुमन अधिकारी प्रमुख राजनीतिक दलहरूको सहमतिमा ऐन आउनुलाई सकारात्मक मान्छन्। तर, कार्यान्वयनमा उनको आशंका छ। अधिकारी भन्छन्, ढिलै भए पनि ऐन बन्नु सकारात्मक छ। ऐनको कार्यान्वयन गरी संक्रमणकालीन न्यायलाई टुंगो लगाउन अब ढिलाइ गर्नुहुँदैन। प्रतिनिधिसभाबाट पारित बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग ऐन २०७१ लाई संशोधन गर्न बनेको विधेयक राष्ट्रपति रामचन्द्र पौडेलबाट प्रमाणित भएपछि नयाँ कानुन बनेको छ। बेपत्ता पारिएका व्यक्तिको छानबिन, सत्यनिरुपण तथा मेलमिलाप आयोग (तेस्रो संशोधन) ऐन,२०८१ को बनेसँगै द्वन्द्वपीडितहरू परिपुरण सहितको न्याय पाइने आशावादी देखिन्छन्। नयाँ कानुनको निर्माणपछि राजनीतिक दलहरूसहित विभिन्न मानव अधिकारवादी संघसंस्थाहरू पनि सकारात्मक छन्। द्वन्द्वपीडितहरू कानुन कार्यान्वयनको प्रतिक्षामा छन्। द्वन्द्वपीडित अधिकारी प्रश्न गर्छन्, दुई महत्वपूर्ण आयोगमा पदाधिकारीहरू सिफारिस गर्न किन ढिलाइ भइरहेको हो ? अब ढिलाइ नहोस्। संक्रमणकालीन न्यायको प्रक्रिया अघि बढाउने सत्यनिरुपण तथा मेलमिलाप आयोग र बेपत्ता पारिएका व्यक्तिको छानबिन आयोग दुई वर्षदेखि पदाधिकारीविहीन हुँदा पीडितहरूका उजुरी छानबिनलगायत सबै काम ठप्प छन्। दुवै आयोगमा गरी झन्डै ६६ हजार उजुरी दर्ता भएका छन्। सशस्त्र द्वन्द्वका क्रममा भएका मानव अधिकारको गम्भीर उल्लंघन तथा मानवता विरुद्धको अपराधसम्बन्धी घटना र त्यस्तो घटनामा संलग्न व्यक्तिहरूका बारेमा सत्य अन्वेषण तथा छानबिन गरी वास्तविक तथ्य जनसमक्ष ल्याउन, समाजमा मेलमिलाप गराई पारस्परिक सद्भाव तथा सहिष्णुताको भावना अभिवृद्धि गर्दै समाजमा शान्ति र मेलमिलापको वातावरण निर्माण गर्न नयाँ कानुनले योगदान गर्ने अपेक्षा छ। घटनाबाट पीडित भएका व्यक्तिलाई परिपूरणको व्यवस्थालगायत त्यस्तो घटनासँग सम्बन्धित गम्भीर अपराधमा संलग्न व्यक्तिलाई कानुनी कारबाहीका लागि सिफारिस गर्ने उद्देश्यले बेपत्ता पारिएका व्यक्तिको छानबिन आयोग र सत्य निरुपण तथा मेलमिलाप आयोगको अवधारणा अघि बढाइएको हो। सकारात्मक पक्ष पछिल्लो समय शीर्ष राजनीतिक नेतृत्वले देखाएको सुझबुझपना नेपालको शान्ति प्रक्रियाको मौलिक अवधारणा भएको विज्ञहरू बताउँछन्। नयाँ कानुनमा मानव अधिकारको उल्लंघन र मानव अधिकारको गम्भीर उल्लंघन भनी स्पष्ट रूपमा वर्गीकरण गरिएको छ। त्यस्तै निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्र द्वन्द्वका पक्षबाट नियतपूर्वक वा स्वेच्छाचारी रूपमा गरिएको हत्या (आर्बीट्ररी किलिङ), व्यक्ति बेपत्ता पार्ने कार्य वा अमानवीय वा क्रूर यातना लाई मानव अधिकारको गम्भीर उल्लंघनअन्तर्गत राखिएको छ। मानव अधिकार उल्लंघन अन्तर्गत सशस्त्र द्वन्द्वका क्रममा निःशस्त्र व्यक्ति वा जनसमुदायविरुद्ध लक्षित गरी वा योजनाबद्ध रूपमा सशस्त्र द्वन्द्वका पक्षबाट गरिएका मानव अधिकारको गम्भीर उल्लंघन बाहेकका प्रचलित नेपाल कानुन, अन्तर्राष्ट्रिय मानव अधिकार वा मानवीय कानुनविपरीत गरिएको काय सम्झनुपर्छ भनी जनाइएको छ। सशस्त्र द्वन्द्वका क्रममा प्रत्यक्ष तथा अप्रत्यक्षरूपमा प्रभावित व्यक्तिलाई परिपुरणको व्यवस्था कानुनमा उल्लेख छ। सशस्त्र द्वन्द्वका क्रममा जबरजस्तीकरणी वा गम्भीर यौनजन्य हिंसामा परेका पीडित वा निजको तर्फबाट उजुरी दिन छुट भए आयोग गठन भएको तीन महिनाभित्र उजुरी दिन सकिने प्रावधान राखिएको छ। आयोगको कार्यक्षेत्र र छुट्टाछुट्टै एकाइहरूको व्यवस्था गरी यसको दायरा फराकिलो बनाइएको छ भने कर्मचारीका अतिरिक्त सम्बन्धित विषयविज्ञ राख्न सकिने व्यवस्था छ। आयोगप्रतिको भरोसा शान्ति प्रक्रियामा सुरुदेखि बाह्य र आन्तरिक अनेक सरोकारवालाहरूको आआफ्नै चासो र चिन्ता छ। सत्य निरुपण र मानव अधिकार, राष्ट्रिय कानुन, अन्तर्राष्ट्रिय कानुनका विज्ञहरूलाई सिफारिस गर्नुपर्ने पीडितहरूको माग छ। अहिले सत्य निरुपणमा ६३ हजार र बेपत्ता आयोगमा रहेका ३ हजारभन्दा बढी उजुरीहरू परेका छन्। नयाँ बनेको कानुनको इमान्दारीपूर्ण कार्यान्वयनलाई चासोका साथ हेरिएको छ। विगतमा दुवै आयोगमा राजनीतिक भागबन्डाका आधारमा पदाधिकारी नियुक्त गरिएको र सरकारले पर्याप्त सहयोग नगरेका कारण जिम्मेवारी बहनमा असहजता भएको पूर्वपदाधिकारीहरू बताउँछन्। संवैधानिक कानुन व्यवसायी मञ्चका अध्यक्ष ओमप्रकाश अर्याल भन्छन्, संविधान, अन्तर्राष्ट्रिय मानव अधिकार कानुन, मानवीय कानुन तथा न्यायका मान्य सिद्धान्तलाई ध्यान दिँदै द्वन्द्वपीडितलाई न्यायको अनुभूति गराउनुपर्ने बताउँदै भन्छन्, समयमै संत्रलमणकालीन न्यायलाई टुंगो लगाउनुपर्छ। अन्यथा विश्वव्यापी क्षेत्राधिकारको विषय बन्ने छ।"
जितपुरसिमरा अन्तर्राष्ट्रिय भेट्रान फुटबलः सेमिफाइनल समीकरण पूरा,"सिमराः बाराको सिमरामा जारी चौथो जितपुरसिमरा अन्तर्राष्ट्रिय भेट्रान फुटबल प्रतियोगिताको सेमिफाइनल समीकरण पूरा भएको छ। सिमरा रंशलामा बिहीबार सम्पन्न चार वटा क्वाटरफाइनल खेलमा सिमरा, काठमाडौं, कोलकत्ता र पोखरा विजयी भएसँगै अन्तिम चार टिमको टुंगो लागेको हो। प्रतियोगिताको सेमिफाइनलमा आयोजक सिमरा भेट्रान क्लब, सरस्वती नगर भेट्रान काठमाडौं, क्लिभ हाउस भेट्रान क्लब कोलकत्ता र एबिसी भेट्रान क्लब पोखरा प्रवेश गरेका हुन्। सिमराले पहिलो क्वाटरफाइनल खेलमा कटारी टाईगर फुटबल क्लब उदयपुरलाई ४० ले पराजित गरेको हो। सिमराको जितमा कृष्ण शाक्य नायक बने। उनले ह्याट्रिक पूरा गरे भने भेषराज लिम्बुले एक गोल गरे। दोस्रो क्वाटरफाइनल खेलमा सरस्वती नगर काठमाडौंले रियल फ्रेण्ड भेट्रान सिक्किममाथि ४१ को सहज जित निकाल्यो। काठमाडौंको जितमा अनल आचार्य, युवराज भुजेल, हर्कराज गुरुङ र किशोर नेपालीले एकएक गोल गरे। सिक्किमका लागि मयल लेप्चाले एक गोल फर्काए। तेस्रो क्वाटरफाइनल खेलमा कोलकत्ताले युनाईटेड बतासिया भेट्रान क्लब दार्जिलिङलाई ३० ले पराजित गर्दै सेमिफाइनल प्रवेश गरेको हो। कोलकत्ताको जितमा रञ्जन शंकर, विश्वजित बेक र दीपक मण्डलले एकएक गोल गरे। यसैगरी अन्तिम क्वाटरफाइनल खेलमा नव जनजागृति भेट्रान क्लब सिमरालाई ५० को फराकिलो गोलअन्तरले पराजित गर्दै एबिसी भेट्रान क्लब पोखरा प्रतियोगिताको अन्तिम चारको यात्रा तय गरेको हो। पोखराको जितमा विकर्ण श्रेष्ठले तीन गोल गर्दै ह्याट्रिक गरेका थिए भने निलेन्द्र देवान र कन्या सुब्बा गुरुङले एकएक गोल गरे। प्रतियोगिता अन्तर्गत शुक्रबार सेमिफाइनलका दुई खेल हुनेछ। सिमरा रंगशालामा बिहान ६ बजे हुने पहिलो खेलमा आयोजक सिमरा भेट्रान र कोलकत्ता भिड्नेछन् भने दिउँसो ३ बजे हुने दोस्रो सेमिफाइनल खेलमा काठमाडौं र पोखरा प्रतिस्पर्धा गर्नेछन्। असोज ५ गतेसम्म आयोजना हुने प्रतियागिताको विजेताले तीन लाख र उपविजेताले एक लाख ५० हजार प्राप्त गर्नेछन्। असोज १ गतेदेखि सुरु भएको प्रतियोगितामा नेपाल र भारतका १४ टिमको सहभागिता रहेको थियो।"
एनसेल फाउन्डेसनद्वारा पलेशा र अन्य पारा खेलाडीहरु नगद पुरस्कारसहित सम्मानित,"काठमाडौं : एनसेल फाउन्डेसनले पेरिस पारालिम्पिक्स २०२४ मा गौरवमय इतिहास रच्दै नेपाली खेलकुदको क्षेत्रमा देशको लागि अहिले सम्मकै ठूलो पदक दिलाउन सफल पारा तेक्वान्दो खेलाडी पलेशा गोबर्धनलाई रु १० लाख नगद पुरस्कारसहित सम्मान गरेको छ। राष्ट्रिय पारालिम्पिक कमिटी (एनपीसी) नेपालको २५औं वार्षिकोत्सवका अवसरमा बुधबार आयोजित एक कार्यक्रममा एनसेलले पेरिस पारालिम्पिककी ऐतिहासिक कांस्य पदक विजेता पलेशासहित सहभागी ५ सदस्यीय टोलीलाई नगदसहित पुरस्कृत हो। कम्पनीले आफ्नो व्यावसायिक सामाजिक जिम्मेवारी (सीएसआर) अन्तर्गत एनसेल फाउन्डेसनबाट यो पुरस्कार प्रदान गरेको हो। पलेशाकी पारा तेक्वान्दो प्रशिक्षक कविराज नेगी लामाले रु ३ लाख नगद पुरस्कार पाएका छन्। त्यसैगरी तेक्वान्दो खेलाडी भरहसिंह महता, पौडी खेलाडी भीमबहादुर कुमाल, र पौडी प्रशिक्षक विजेनमान श्रेष्ठले जनही १ लाख नगद पुरस्कार प्राप्त गरेका छन्। यो सम्मानले हामी पारा खेलाडीहरुको हौषला झन् बढाएको छ र अब देशका लागि स्वर्ण पदक नै ल्याउने मेरो उदेश्य रहेको छ। एनपीसीसँगको सहकार्यमा हाम्रो ओझेलमा परेको पारा खेलकुदको विकासमा योगदान पुर्याई दिनु भएकोमा एनसेलप्रति आभारी छु, पलेशाले भनिन्। पारा खेलाडीहरुलाई युवा तथा खेलकुद मन्त्री तेजुलाल चौधरी, एनसेलका प्रमुख नियामक मामिला अधिकृत विशालमणी उपाध्याय, एनपीसीकी अध्यक्ष राधा घले र एनसेलकी कर्पोरेट कम्युनिकेशन एन्ड सीएसआर हेड विशाखालक्ष्मी खड्काले संयुक्तरुपमा पुरस्कार वितरण गरेका थिए। सोही कार्यक्रममा एनपीसी नेपालले पारालिम्पिक खेलप्रति चासो राखी यसको विकासमा पुर्याएको सहयोगको उच्च मुल्याङ्कन गर्दै पारा खेलाडीहरुलाई उच्च मनोबल र हौसला प्रदान गरकोमा एनसेललाई पनि सम्मान गरेको छ। युवा तथा खेलकुद मन्त्री चौधरीलगायतले एनसेललाई सो सम्मान गरेका हुन्। एनसेल फाउन्डेसनको भर्खरै भएको शुमारम्भसँगै देशको लागि ऐतिहासिक पदक दिलाउन सफल पलेशासहित अन्य पारालिम्पियनलाई नगद पुरस्कारले सम्मान गर्न पाउँदा हामी अत्यन्तै खुसी छौ, एनसेलकी कर्पोरेट कम्युनिकेशन एन्ड सीएसआर हेड विशाखालक्ष्मी खड्काले भनिन्। एनपीसीसँगको सहकार्यमा हामी राष्ट्रिय पारा खेलाडीहरूको प्रेरणा बनेर हौसला प्रदान गर्दै एक बलियो साथ दिन प्रतिबद्ध छौं। पलेशाले ऐतिहासिक पदक जितेपछि एनसेलले नगद पुरस्कारसहित उनलाई र अन्य सहभागी पारा खेलाडी र प्रशिक्षकहरुलाई सम्मान गर्ने घोषणा गरेको थियो। एनसेलले गत वर्ष देखि आफ्नो सेवा सञ्चालनको १८औं वार्षिकोत्सवको अवसरमा आफ्नो सीएसआर अन्तर्गत एनपीसीसँग सहकार्यको घोषणा गरेको थियो। यस सहकार्य अन्तर्गत कम्पनीले राष्ट्रिय तथा अन्तर्राष्ट्रिय खेलहरूमा नेपालको प्रतिनिधित्व गर्ने पारालिम्पिक राष्ट्रिय खेलाडीहरूको समग्र तालिम, विकास तथा प्रशिक्षणको लागि हामी तपाईंकै लागि थिम अन्तर्गत सहयोग गर्दै आएको छ।"
यस्तो देखियो 'नेसनल डे कन्सर्ट' (फोटो फिचर),"काठमाडौं : संविधान दिवसको अवसरमा सरकारले दरबारमार्गमा सांगीतिक कार्यक्रम आयोजना गरेको छ। 'नेसनल डे कन्सर्ट' नाम दिइएको कार्यक्रममा ख्यातीप्राप्त गायक गायिकाले सांगीतिक प्रस्तुती दिए। कार्यक्रममा देविका बन्दना, आनन्द कार्की, कुन्ती मोक्तान, सुगम पोखरेल, शिवानी मोक्तान, दीपक लिम्बु, स्वप्न सुमनले सांगीतिक प्रस्तुती दिएका थिए भने कुटुम्ब ब्यान्डले आफ्नो धुनमार्फत सहभागी दर्शकलाई मनोरञ्जन दिएका थिए। कार्यक्रममा प्रधानमन्त्री केपी शर्मा ओली पनि सहभागी भएका थिए। उनी जिन्स प्यान्टमै दलबलसहित कार्यक्रममा सहभागी भएका थिए। सहभागी हुने क्रममा उनले उपस्थित दर्शकहरूलाई संविधान दिवसको शुभकामना दिएका थिए। त्यस्तै अर्थमन्त्री विष्णु पौडेल र गृहमन्त्री रमेश लेखक पनि कार्यक्रममा सहभागी भएका थिए।"
सिएफ मोटो तथा जिहोको दशैंतिहार योजना सार्वजनिक,"विश्व विख्यात मोटरसाइकल ब्रान्ड सिएफ मोटो तथा विद्युतीय स्कुटर जिहोको नेपालका लागि आधिकारिक विक्रेता रिलायन्स समूह अन्तर्गतको ऋषि ट्रेड सेन्टरले दशैं तिहार योजना सार्वजनिक गरेको छ। हालै सम्पन्न नाडा २०२४ को सर्वाधिक बहु प्रतिक्षित र सबैभन्दा रुचाइएको सिएफ मोटो को ४५० एमटी बाइकको खरिदमा एिएस२ हेल्मेट निःशुल्क प्रदान गरिने छ। यस बाइकको मजबुद डिजाइन, दमदार प्रदर्शन तथा आकर्षक स्टाइलिङ्गले सुसज्जित छ। ४५० एमटीको अग्रिम बुकिङ पनि खुला गरिएको कम्पनीले जनाएको छ। यस्तै गरी सिएफ मोटो अन्तर्गतको २५० एनके तथा ३०० एनकेको खरिदमा १८ हजार रुपैयाँसम्मको निःशुल्क एक्सेसोरिजहरु प्रदान गरिने छ। विश्वभरिकै २ पाने इभि रुपान्तरणमा आक्रामक रुपमा आफ्नो उपस्थिति जनाउँदै आइरहेको जिहो स्कुटरमा पनि आकर्षक योजनाहरू राखिएको छ। एई४ मोडलको खरिदमा १८ हजार रुपैयाँको क्यास ब्याक अफर राखिएको छ। यस्तै एई६ खरिदमा ३१ लिटर अल्मुनियम स्टोरेज बक्स वा २० हजार रुपैयाँ नगद छुट मध्ये एक छनौट गर्न सकिनेछ। साथै एई८ को खरिदमा पनि निःशुल्क एक्सेसरिजहरु सँगै १० हजार रुपैयाँको नगद छुट पनि राखिएको छ। यो पर्व लक्षित योजना १ असोजदेखि २५ कात्तिक २०८१ सम्म रहने छ। र साथै यो योजना अवधिभर सरल फाइनान्सिङ सुविधा तथा उत्कृष्ट मूल्याकंन सहित एक्सचेञ्ज सुविधा पनि पाउनेछन्। आफ्ना ग्राहकहरुलाई उत्कृष्ट बिक्रीपश्चातका सेवाहरू प्रदान गर्न ऋषि ट्रेड सेन्टरले शोरुम सञ्जाल विस्तार तथा स्पेयर पार्टस्को उपलब्धतामा पनि विशेष ध्यान दिँदै आइरहेको छ।"
अर्बिट इन्जिनियरिङ एक्स्पो २०२४ आयोजना हुँदै,"अर्बिट इन्जिनियरिङ एक्स्पो २०२४ आयोजना हुने भएको छ। सन् २०२२ मा इन्जिनियर्स भ्लग्सले आयोजना गरेको अर्बिट इन्जिनियरिङ एक्स्पो सफल भएसँगै यो वर्ष पनि आयोजना गर्न लागिएको हो। यसअघि भएको कार्यक्रमले प्रविधि क्षेत्रमा नयाँ उचाइ तय गरेको थियो। यो एक्स्पोमा सगरमाथा इन्जिनियरिङ कलेज र सगरमाथा कलेज अफ साइन्स एण्ड टेक्नोलोजी मुख्य भूमिका निर्वाह गर्दै शीर्ष प्रायोजकको रूपमा रहेको छ। सगरमाथा इन्जिनियरिङ कलेज र सगरमाथा कलेज अफ साइन्स एन्ड टेक्नोलोजी दुवै त्रिभुवन विश्वविद्यालयबाट मान्यता प्राप्त छन् र सानेपा, ललितपुरमा अवस्थित छन्। सगरमाथा इन्जिनियरिङ कलेजमा सिभिल, कम्प्युटर र इलेक्ट्रोनिक्स इन्जिनियरिङ पढाइ हुन्छ भने सगरमाथा कलेज अफ साइन्स एन्ड टेक्नोलोजीमा  र  को अध्यापन गरिन्छ। आधुनिक विचारधारासहितका यी कलेजहरूले प्रविधिको विकासलाई बलियो बनाउँदै आएका छन्। उनीहरूको सहभागिताले अर्बिट इन्जिनियरिङ एक्स्पो २०२४ लाई अझ भव्य र प्रभावकारी बनाउने विश्वास अर्बिट इन्जिनियरिङ एक्स्पो २०२४ को प्रेसिडेन्ट आशुतोष कर्णले व्यक्त गरेका छन्। सगरमाथा इन्जिनियरिङ कलेजले मात्र शीर्ष प्रायोजकको रूपमा नभई, आफ्नो कलेजको परिसरमा एक्स्पोको स्थलसमेत उपलब्ध गराउँदै सहयोग पुर्याएको छ। अर्बिट इन्जिनियरिङ एक्स्पो २०२४ मा, ५०,००० भन्दा बढी प्राविधिक र गैरप्राविधिक विद्यार्थीहरू, नयाँ स्नातकहरू, र पेशेवरहरू सहभागी हुनेछन्। यसले रोजगारीका अवसरहरू, ब्रान्ड सम्बन्ध, र लगानीका सम्भावनाहरूलाई सहज बनाउनेछ। कम्पनीहरूले नयाँ उत्पादन, सेवा, र प्रविधिहरू सार्वजनिक गर्दै, प्रत्यक्ष प्रतिक्रियाहरू पनि प्राप्त गर्न सक्छन्। साथै, समुदायको सहभागिता र विद्यार्थीहरूको समर्थन गरेर यसले नवीन विचारहरूको आदानप्रदानको लागि महत्त्वपूर्ण मञ्च प्रदान गर्नेछ। समग्रमा, अर्बिट इन्जिनियरिङ एक्स्पो २०२४ ले प्रविधि, शिक्षा, र नवप्रवर्तनलाई नयाँ उचाइमा पुर्याउँदै, भविष्यका सम्भावनाहरूलाई अझ उज्यालो बनाउने लक्ष्य लिएको छ। इन्जिनियर्स भ्लग्स, दक्ष इन्जिनियरहरूको समूह, सैद्धान्तिक ज्ञानलाई व्यवहारिक रूपमा कार्यान्वयन गर्दै, नयाँ प्रविधि र नवप्रवर्तनलाई बजारमा स्थापित गर्नमा केन्द्रित छ।"
च्यांग्रा लिएर ३ जना बेपत्ता,"जोमसोम : मुस्ताङीको १०३ च्यांग्रासहित ३ जना पोखराबाट बेपत्ता भएका छन्। मुस्ताङको वारागुङ मुक्तिक्षेत्र३ का स्थानीय ताक्ला गुरुङको १०३ वटा च्यांग्रा सहित मुना नाम गरेका व्यक्ति र उनका २ सहयोगी बिहिबार बिहान ४ बजे पोखराबाट एकाएक बेपत्ता भएका हुन्। खोजी गर्दा अहिलेसम्म फेला परेका छैनन् भने सम्पर्कमा पनि आएका छैनन्। दसैंका लागि मुस्ताङमा निजी कार चढेर च्यांग्रा व्यापारका लागि च्यांग्रा खरिद गर्न आएका मधेशी मूलको जस्तो हुलिया भएको मुख्य व्यक्ति मुना नाम गरेको र उनका सहयोगी २ जना सहयोगीले गुरुङको च्यांग्रा पैसा नदिई कुलेलाम ठोकेको च्यांग्रा धनी ताक्ला गुरुङले बताए। बुधबार मुस्ताङ आएका अपरिचत उनीहरूले च्यांग्रा खरिद गर्न भनेर चैले पुगेका थिए। बुधबार चैले पुगेका उनीहरूले ताक्ला गुरुङको च्यांग्रा गोठमा भएका १०३ वटा च्यांग्रा एक गठ्ठा प्रतिगोटा ३७ हजारमा मोलतोल गरे। च्यांग्राको पुरै भुक्तानी पोखरामा बुझाउने र च्यांग्रा धनी पनि साथै जाने निर्णय गरे। त्यसपछि बुधबार साँझ चराङका स्थानीय किमी छोटेन गुरुङको ग १ ख ५१७४ नम्बरको ताक्ला गुरुङको १०३ वटा च्यांग्रा ट्रकमा लोड गरी पोखरा झारियो। च्यांग्रा खरिद गर्ने ब्यापारी बताउने मुना नाम गरेका व्यक्ति र उनका २ जना सहयोगीसँगै उनी पनि कारमा चढेर पोखरा झरे। ट्रकमा लोड गरिएको च्यांग्रा पोखरा हेम्जा याम्दीमा मध्यराती पुग्यो। ट्रकमा भएको च्यांग्रा अनलोड गर्दा बिहीबार बिहानको ४ बजेको थियो। च्यांग्रा व्यापारी मुनासहितको च्यांग्रा धनी पोखराको एक होटलमा बस्न पुगे। ट्रकमा राखेर च्यांग्रा तल झार्दा ८१० वटा च्यांग्रा निस्सासिएर मरेका थिए। व्यापारी मुना र उनका सहकर्मी च्यांग्रा धनी ताक्ला गुरुङलाई होटलमै बस्न भनेर उनीहरू मरेको च्यांग्रा व्यवस्थित गर्न जान्छौं भनी त्यहाँबाट हिडे। त्यसपछि होटलमै उनीहरूलाई पर्खिएर बसेका च्यांग्रा धनी ताक्लाको पर्खाईको धैर्यता टुट्न थाल्यो। उनले विस्तारै आफू ठगिएको महसुस गर्न थाले। च्यांग्रा ठगीबाट ताक्लालाई ३८ लाख ११ हजार रुपैयाँ क्षति हुने देखिन्छ। पैसा पोखरा पुगेरै दिन्छु भनेको थियो, मलाई पनि सँगै जाउ भने, च्यांग्रा धनी ताक्लाले भने, पोखरा पुगेपछि मलाई होटलमा कुराएर उनीहरू सम्पर्कमा नआई बेपत्ता भए, उनीहरूले अर्को ट्रकमा लोड गरी च्यांग्रा लिएर भागेको हुनसक्छ। मुस्ताङबाट ट्रकमा लोड गरेको भाडा उनीहरूले ट्रक धनीलाई बुझाएको ताक्लाको भनाइ छ। पोखरा हेम्जा याम्दीमा अनलोड भएको च्यांग्रा अर्को ट्रकमा लोड गरेर सम्पर्कविहिन भएको हुनसक्ने ताक्ला गुरुङको अनुमान छ। भीआईपी च्यांग्रा व्यापारी बनेर कार चढेर आएको र आफूले त्यसमा विश्वास गर्दा ठगिन पुगेको ताक्लाले जनाए।हामीसितै तलै जाउँ तलै पैसा दिउँला भन्यो, ताक्लाले थपे, उनीहरू सुकिला र स्टार्ड जस्ता देखिन्थे, त्यसको भ्रममा पर्दा मेहनतले दुख गरेर पालेको च्यांग्रा योजनाबद्ध रुपमा लिएर बेपत्ता भइदिए। च्यांग्रासहित बेपत्ता भएका व्यक्तिहरूको खोजतलास गरी आफ्नो च्यांग्रा फिर्ता गराइदिन बिहीबार जिल्ला प्रहरी कार्यालय कास्कीमा लिखित निवेदन दिन पुगे। जिल्ला प्रहरी कार्यालय कास्कीले यस सम्बन्धी बुझ्दा च्यांग्रा धनी च्यांग्रा लिएर पैसा नदिई बेपत्ता भएको घटनाको विवरणसहित उजुरी दिन आएको जनाएको छ। जिल्ला प्रहरी कास्कीले उक्त उजुरीलाई इलाका प्रहरी कार्यालय बगरमा फरवार्ड गरेको जनाएको छ। च्यांग्रा धनी ताक्लाले विगतका वर्षहरूमा च्यांग्रा गोठमै बिक्री गर्ने गरेको र पैसा जोमसोमबाट लिने गरेको बताए। तर, यसपटक उनीहरूको वास्तविक नियत बुझ्न नसक्दा आफू ठगिन पुगेको दुखेसो सुनाए।"
उदयपुरमा नगर अस्पताल सञ्चालन,"उदयपुर : त्रियुगा नगरपालिकाले पाँच शय्याको नगर अस्पताल सञ्चालनमा ल्याएको छ। बढ्दो जनसंख्या र जिल्ला अस्पतालमा आउने बिरामीको चापलाई मध्यनजर गर्दै नगरपालिकाले वडा नम्बर ५ देउरीमा नगर अस्पताल सञ्चालनमा ल्याएको हो। यसअघि प्राथमिक स्वास्थ्य चौकीको रूपमा सेवा प्रवाह हुँदै आएकोमा नगरपालिकाले आवश्यक पूर्वाधार र जनशक्ति व्यवस्थापन पछि अस्पतालमा बढोत्तरी गरेको हो। तीन जना मेडिकल अधिकृतबाट सेवा प्रवाह सुरु भएको अस्पतालको बिहीबार संविधान दिवसको अवसरमा नगरपालिकाका मेयर वसन्तकुमार बस्नेत उद्घाटन गरे। मेयर बस्नेतले भने, नगर अस्पताललाई चाहिने दक्ष जनशक्ति, पूर्वाधार लगायतको आवश्यक मापदण्ड पूरा भएर सुरु गरेका हौं। यसको दिगोपना र गुणस्तरीयताका लागि नगरपालिकाले थप लगानी गर्छ। उनले नगर अस्पताल नगरपालिकाको गहना र अभिन्न अंग भएकाले यसको संस्थागत विकासमा कहीँ कतै शंका नगर्न आग्रह गरे। उपमेयर महेश्वरी राईले नगर अस्पताल नगरपालिकाको गौरवको योजना भएकाले निकट भविष्यमा बिरामीको चापलाई मध्यनजर गरी विशेषज्ञ सेवा प्रवाह गरिने बताइन्। उनले भनिन्, जनताको स्वास्थ्य सेवामा पहुँच पुर्याउने संविधानद्वारा पदत्त अधिकार भएकाले अस्पतालबाट नगरपालिकाको वडा नं ३,४,५,६,७,८ र छिमेकी जिल्ला सप्तरीवासीमा समेत सेवा पुग्ने छ। नगर अस्पतालमा हाल दुई जना छात्रवृति र एकजना नगरपालिकाबाट गरी तीन मेडिकल अधिकृत, दुई जना हेल्थअसिस्टेन्ट, तीन जना सिनियर अहेव, पाँच जना अनमी, एक जना फार्मेसी, २ जना ल्याब टेक्निसियन रहेको स्वास्थ्य शाखाका सहायक प्रमुख उपेन्द्र कार्कीले बताए। अस्पतालमा चौबिसै घण्टा इमर्जेन्सी सेवा, इनडोर, प्रसूति, सुरक्षित गर्भपतन, भिडियो एक्सरे, प्रयोगशाला, फार्मेसी, परिवार नियोजन लगायतको सेवा उपलब्ध हुने उनले बताए। सोही अवसरमा नगरपालिकाको महिला, बालबालिका तथा जेष्ठ नागरिक इकाइले अपांगता भएका सात जनालाई हेयरीङ मेसिन, चार जनालाई ट्वाइलेट कुर्सी, तीन जनालाई वाकिङ लौरो र एक जनालाई कान सुन्ने मेसिन प्रदान गरिएको बताए। कार्यक्रममा अन्नपूर्ण अंग्रेजी विद्यालयका बालबालिका र अन्य स्थानीय कलाकारहरुले झाँगर समुदायको नृत्य, कौडा, थारु, दनुवार समुदायको भेषभुषासहितको नृत्यहरू प्रस्तुत गरेका थिए।"
बागमती युथ क्लब पराजित,काठमाडौं : राजधानीमा जारी एन्फा महिला लिगमा वालिङ नगरपालिकाले बागमती युथ क्लबलाई पराजित गरेको छ। एन्फा कम्प्लेक्स सातदोबाटोमा बिहीबार भएको खेलमा वालिङले बागमतीलाई ४० गोल अन्तरले पराजित गरेको हो। वालिङको जितमा विदेशी खेलाडी सिसी एन्टोङ्गोले खेलको २२ र ४० औं मिनेटमा गोल गरिन् भने ज्यकिलिन नस्सालीले ५४ र ८३ मिनेटमा गोल गरिन्। जितसँगै वालिङ ६ खेलमा १३ अंक जोड्दै चौथो स्थानमा उक्लिएको छ भने भने समान खेल खेलेको बागमती चार अंकसहित तालिकाको आठौं स्थानमा छ। अखिल नेपाल फुटबल संघ (एन्फा) को आयोजनामा जारी लिगमा १० टोलीको सहभागिता रहेको छ।
प्रदर्शन उत्रिएका जनमत पार्टीका जिल्ला अध्यक्षसहित ६ जना पक्राउ,"वीरगन्ज : संविधान दिवसको दिन संविधान संशोधनको माग राख्दै वीरगन्जमा बिहीबार साँझ प्रदर्शनमा उत्रिएका जनमत पार्टीका नेता कार्यकर्ताहरूलाई प्रहरीले नियन्त्रणमा लिएको छ। घण्टाघर चोकमा जनमत पार्टीका नेता कार्यकर्ताहरूले संविधान संशोधनका लागि नाराबाजी गर्दै प्रदर्शन गरिरहेका बेला प्रहरीले जनमत पार्टीका पर्सा जिल्ला अध्यक्ष ओमप्रकाश सर्राफसहित ६ जना नेता कार्यकर्तालाई नियन्त्रणमा लिएको हो। प्रहरीले नियन्त्रणमा लिएकाहरुमा जनमत पार्टीका जिल्ला अध्यक्ष सर्राफ, केन्द्रीय सदस्य सीमा गुप्ता, युवा नेताहरू सन्जय सिंह, सन्जय साह, चञ्चल साह र रामबाबु चौरसिया रहेका छन्। उनीहरूलाई जिल्ला प्रहरी कार्यालय पर्सामा राखिएको छ। घण्टाघर चोकमा संविधान दिवसको दिन संविधान संशोधनको माग राख्दै आफूहरूले शान्तिपूर्ण विरोधका कार्यक्रम गरिरहेका बेला प्रहरीले दमन गर्दै आफूहरूलाई पक्राउ गरेको जनमत पार्टीका जिल्ला अध्यक्ष सर्राफले टेलिफोनमा जानकारी दिए। उनले प्रहरीको यो रवैया निन्दनीय रहेको पनि बताए।"
जनताको नायकत्व,"काठमाडौ : २०७२ असोज ३ मा संविधानसभाबाट नयाँ संविधान जारी भयो। यो संविधानले सदियौं देखिको राजतन्त्रात्मक, सामन्ती, निरंकुश, केन्द्रीकृत र एकात्मक राज्यव्यवस्था अन्त्य गर्यो। एउटै परिवारका सन्तान राष्ट्र प्रमुख हुने व्यवस्था समाप्त भयो। सदियौंदेखि रहँदै आएको राजतन्त्र अन्त्य भई गणतन्त्र आयो। जनताका छोराछोरीले राष्ट्रप्रमुख हुने अवसर पाए। राजतन्त्रमा राजा र प्रजा विभेद थियो। जनताको छोराछोरीले राष्ट्रप्रमुख हुन नै सक्दैन थिए। मुलुक सबै भन्दा उच्च पद राष्ट्र प्रमुख जनताका छोराछोरा पुगे। संविधानले नेपालको सार्वभौमसत्ता र राजकीयसत्ता नेपाली जनतामा निहित रहेको हुने व्यवस्था आयो। योभन्दा पहिला सार्वभौमसत्ता राजामा निहित थियो। धनुषाका एक किसानका छोरा मधेसी समुदायका व्यक्ति पहिलो राष्ट्र प्रमुख भए। डा रामवरण यादव नेपालको पहिलो राष्ट्रपति बने। नेपालको संविधानसभाले २०६५ साल ज्येष्ठ १५ गते २४७ वर्षदेखिको राजतन्त्रात्मक शासन व्यवस्थाको अन्त्य गरी नेपालमा गणतन्त्र स्थापना गर्यो। त्यसपछिको संविधान सभाले डा यादवलाई गणतन्त्र नेपालको पहिलो राष्ट्रपति घोषणा गर्यो। उनै राष्ट्रपति डा यादवले संविधानसभामार्फत नेपालको संविधान २०७२ जारी गरे। डा यादव २०६५०४०८ देखि २०७२०७११ सम्म मुलुकको राष्ट्र प्रमुख रहे। संविधान जारी भएपछि भोजपुरमा जन्मिएकी एक सामान्य परिवारकी महिला पनि राष्ट्रप्रमुख हुने अवसर पाइन्। विद्यादेवी भण्डारी जो नेपालको पहिलो महिला राष्ट्रपति बनिन्। भण्डारी गणतन्त्र नेपालको दोस्रो र संविधान जारी भएपछि पहिलो राष्ट्रपति पनि हुन्। भण्डारी त दुई कार्यकाल राष्ट्रपति भइन्। पहिलो २०७२०७१२ देखि २०७४११२९ र दोस्रो विसं २०७४११३० देखि २०७९११२९ सम्म राष्ट्रपति भइन्। जसले नेपालका हेरक क्षेत्रका ३३ प्रतिशत महिला प्रतिनिधित्व सुनिश्चितता गर्न ठूलो योगदान पनि गरिकी छन्। तेस्रो राष्ट्रपतिको रूपमा हाल रामचन्द्र पौडेल छन्। २०७९ फागुन २९ देखि पौडेल राष्ट्र प्रमुख बनेका हुन्। तनहुँको साविक मिर्लुङ, बाहुनपोखरा, हालको व्यास नगरपालिका८, बेलथुम्की, तनहुँका जन्मिएका पौडेलले राष्ट्र प्रमुख हुने मुलुकका तेस्रो सर्वसाधरण व्यक्ति हुन्। हालसम्म तीन जना जनताका छोरा राष्ट्रप्रमुख बनिसकेका छन्। २०७२ सालमा जारी भएको नेपालको संविधानले राष्ट्रपतिलाई राष्ट्राध्यक्ष र संविधानको संरक्षक एवं अभिभावकका रूपमा स्थापित गरेको छ। राष्ट्रिय एकताको प्रबद्र्धन, संविधानको पालना र संरक्षण गर्नु राष्ट्रपतिको कर्तव्य हुनेछ भन्ने कुरा संविधानले निर्दिष्ट गरेको छ। त्यस्तै यो अबधिका तीनै उपराष्ट्रपति भएका छन्। मुलुकको पहिलो उपराष्ट्रपति परमानन्द झा हुन्। झा २०६५।०४।०८ देखि २०७२।०७।१४ उपराष्ट्रपति भए। त्यसपछि नन्दबहादुर पुन पासाङ दोस्रो उपराष्ट्रपति हुन्। जसले नेपालमा गणतन्त्र ल्याउन ठूलो योगदान गरेका छन्। माओवादीको १० वर्षे सशस्त्र सघर्षको कमाण्ड गरेका थिए। उनी विसं २०७२।०७।१५ देखि २०७९।१२।०५ सम्म मुलुकको उपराष्ट्रपति भए। हाल छोराहरू सुनकाण्डमा मुछिएपछि उनीमाथि पनि औंला ठडिएको छ। हाल रामसहायप्रसाद यादव उपराष्ट्रपति छन्। उनी पनि मधेस निम्न मध्य परिवारबाट आएका व्यक्ति हुन्। बाराको साबिक गाउँविकास समिति कचोर्वा वडा नम्बर ८ बसवरिया टोल (हालः बारा, सिम्रौनगढ नगरपालिका वडा नम्बर ९, बसवरिया) मा एक मधेसी किसान परिवारको उनले प्रतिनिधित्व गर्छन्। उनको प्रारम्भिक जीवन अभाव, कठिनाइ र संघर्षपूर्ण रह्यो। आफैं पनि खेती किसानीमा सदैव सक्रिय रहे। संविधानले राष्ट्रपति र उपराष्ट्रपति फरकरूफरक लिंग वा समुदायको हुनुपर्ने व्यवस्था गर्यो। जसले गर्दा एउटै लिंग वा समुदायको व्यक्ति मात्रै राज्यको उपल्लो तहमा जानबाट पनि रोक्यो। जसले हरेको लिंग र समुदाय राज्य पहिलो र दोस्रो उच्च वरीयाताक्रममा स्थापित गर्न सफल भयो। जनताका छोराछोरीले राष्ट्रको प्रमुखदेखि राज्यको उच्च पदमा पुग्ने अवसरमा पाउनु संविधानको सुन्दर पक्ष हो। यो गणतन्त्र र नयाँ संविधानको ठूलो उपलब्धि हो। मधेसी, दलित, मुस्लिम, अल्पसंख्यक, सीमान्तकृत, उपेक्षित, उत्पीडित, अपहेलित, दमित, शोषित, पिछडा र कमजोर वर्गलगायत पनि राज्यको महत्वपूर्ण स्थान पुग्न सक्छन्। यो अवसर संविधानले नेपाली जनतालाई दिएको छ। संविधानले वर्गीय, जातीय, क्षेत्रीय, भाषिक, धार्मिक, लैंगिक विभेद र सबै प्रकारका जातीय छुवाछूतको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक सिद्धान्तका आधारमा समतामूलक समाजको निर्माण गर्ने संकल्प गरेको छ। इलामका सुवासचन्द्र नेम्बाङ र रोल्पा अनसरी घर्ती प्रतिनिधिसभाको सभामुख भए। नेम्बाङ त संविधानसभाको अध्यक्ष नै बने। एउटा जनजाति छोराले संविधानसभाको अध्यक्ष बनेर नेपालको संविधान नै बनाउन सफल भए। संविधानअनुसार प्रतिनिधिसभाको सभामुख र उपसभामुखमध्ये एक जना महिला हुने गरी गर्नुपर्ने छ र प्रतिनिधिसभाको सभामुख र उपसभामुख फरकफरक दलको प्रतिनिधि हुनुपर्ने छ। राष्ट्रियसभाको अध्यक्ष र उपाध्यक्षमध्ये एक जना महिला हुने गरी गर्नुपर्ने व्यवस्था संविधानमा छ। एउटै लिंगको वर्चस्व संविधानको यो व्यवस्था अन्त्य गर्यो। संविधानमा नै समानुपातिक निर्वाचन प्रणालीबमोजिम हुने प्रतिनिधिसभाको निर्वाचनका लागि राजनीतिक दलले उम्मेदवारी दिँदा जनसंख्याको आधारमा महिला, दलित, आदिवासी जनजाति, खस आर्य, मधेसी, थारू, मुस्लिम, पिछडिएको क्षेत्र समेतबाट बन्द सूचीका आधारमा प्रतिनिधित्व गराउने व्यवस्था संघीय कानुनबमोजिम हुने व्यवस्था छ। त्यसरी उम्मेदवारी दिँदा भूगोल र प्रादेशिक सन्तुलनलाई समेत ध्यान दिनुपर्ने छ। संघीय वा प्रादेशिक संसद्मा प्रतिनिधित्व गर्ने प्रत्येक राजनीतिक दलबाट निर्वाचित कुल सदस्य संख्याको कम्तीमा एकतिहाइ सदस्य महिला हुनुपर्ने ग्यारेन्टी गरेको छ। संविधानले राज्यको तीन तह संघ, प्रदेश र स्थानीय तहको व्यवस्था गरेको छ। तीनै तहका समानुपातिक समावेशीयताको ग्यारेन्टी गरेको छ। संविधानको धारा ४२ ले सामाजिक न्यायको हकको व्यवस्था गरेको छ। जसमा आर्थिक, सामाजिक वा शैक्षिक दृष्टिले पछाडि परेका महिला, दलित, आदिवासी जनजाति, मधेसी, थारू, मुस्लिम, पिछडा वर्ग, अल्पसंख्यक, सीमान्तीकृत, अपांगता भएका व्यक्ति, लैंगिक तथा यौनिक अल्पसंख्यक, किसान, श्रमिक, उत्पीडित वा पिछडिएको क्षेत्रका नागरिक तथा आर्थिक रूपले विपन्न खस आर्यलाई समानुपातिक समावेशी सिद्धान्तका आधारमा राज्यका निकायमा सहभागिताको हक हुने व्यवस्था छ। स्थानीय तहमा प्रमुख,उपप्रमुख, प्रत्येक वडामा वडाध्यक्ष र एक महिला, एक दलित वा अल्पसंख्यकसहित चार वडासदस्यको व्यवस्था छ। संविधान अनुसार गाउँ सभामा चार जना महिला सदस्य र दलित वा अल्पसंख्यक समुदायबाट दुई जना सदस्यसमेत गाउँ कार्यपालिकाको सदस्य हुनेछन्। नगरसभामा पाँच जना महिला सदस्य र दलित वा अल्पसंख्यक समुदायबाट तीन जना सदस्यसमेत नगर कार्यपालिकाको सदस्य हुने छन्। यसरी संविधानले तीनै तहका सरकारमा जनताको सत्तालाई स्थापित गरेको छ।"
मुस्ताङमा बोन गुम्बा निर्माण,"जोमसोम : मुस्ताङको वारागुङ मुक्तिक्षेत्र४ पाक्लिङमा पर्यटक लोभ्याउने कलात्मक बोन गुम्बा निर्माण भएको छ। मुस्ताङ संस्कृति तथा शिक्षा केन्द्र तथा विदेशी फाउन्डर संघसंस्थाहरुको आर्थिक सहयोगमा शेम्तेन थाग्यालिङ धार्मिक बोन गुम्बा एवं आध्यामिक अध्ययन केन्द्र परियोजनाले गुम्बा निर्माण गरेको हो। नवनिर्मित धार्मिक कलात्मक बोन गुम्बाको धार्मिक पूजापाठसहित बुधबार उद्घाटन तथा प्राण प्रतिष्ठान गरिएको छ। गुम्बाको ३४ औं मेनरी मठाधिस परमपुज्य लुङतोक धावा धाग्र्याल रिन्पोर्छे तथा पुज्यनीय मेनरी पोनलोव ठिनले ङिमा रिन्र्पोछे, गुम्बाका प्रमुख लामा खेन्पो छुल्डीम तेन्जिङ रिन्पोर्छे र मुस्ताङ सांस्कृतिक तथा शिक्षा केन्द्रका अध्यक्ष गेशे सोनाम लगायत दर्जनौं लामाहरूको सहभागितामा धार्मिक अनुष्ठानसहित औपचारिक रुपमा गुम्बा उद्घाटन गरे। २१ करोड लागतमा निर्माण सम्पन्न भएको धार्मिक बोन गुम्बा स्थल वरपरबाट कालिगण्डकी करिडोर, सडकमार्ग र निलगिरी र धौलागिरी हिमाल निकै मनमोहक देखिन्छ।"
"१६ देशका प्रस्तावित राजदूतको नाम अनुमोदन, शैक्षिक योग्यताको प्रमाणपत्रमा प्रश्न उठेपछि भट्टराईको रोकियो","काठमाडौं : संसदीय सुनुवाइ समितिले १६ देशका लागि प्रस्तावित राजदूतको नाम अनुमोदन गरेको छ। सिंहदरबारमा बिहीबार बसेको समिति बैठकले सरकारले सिफारिस गरेका १७ मध्ये १६ देशका लागि नेपाली राजदूतको नाम बहुमतले अनुमोदन गरिएको समिति सभापति ईश्वरी न्यौपानेले बताएकी छन्। शैक्षिक योग्यताको प्रमाणपत्रको विषयमा प्रश्न उठेपछि श्रीलंकाका लागि प्रस्तावित राजदूत रामकृष्ण भट्टराईको नाम भने अनुमोदन नगरिएको उनले बताइन्। उनको शैक्षिक योग्यताको प्रमाणपत्र आएपछि अर्को बैठकमा थप छलफल गर्ने सभापति न्यौपानेले बताइन्। राजदूतको नाम अनुमोदन गर्दा विभिन्न दलका समिति सदस्यहरूको फरकफरक मत आएपछि सर्वसम्मत भने हुने सकेन। बैठकमा रास्वपा सांसद डोलप्रसाद अर्यालले इजरायलका लागि प्रस्तावित राजदूत धनप्रसाद पण्डित, दक्षिण अफ्रिकाका लागि प्रस्तावित राजदूत कपिलमान श्रेष्ठ र मलेसियाका लागि प्रस्तावित राजदूत नेत्रप्रसाद तिम्सिनाका विषयमा र जसपा नेपालका सांसद प्रकाश अधिकारीले भारतका लागि प्रस्तावित राजदूत शंकर शर्माका साथै पण्डित, श्रेष्ठ र तिम्सिनामाथि फरक दर्ज गराएको सभापति न्यौपानेले बताइन्। त्यस्तै बैठकले प्रधानन्यायाधीशमा सिफारिस प्रकाशमान सिंह राउत र अन्य दुई देशका प्रस्तावित राजदूत उपर सार्वजनिक उजुरी आह्वान गरेको छ। संवैधानिक परिषद्बाट प्रधानन्यायाधीशमा सिफारिस प्रकाशमानसिंह राउत, अस्ट्रेलियाका लागि प्रस्तावित राजदूत चित्रलेखा यादव र बेल्जियमका लागि प्रस्तावित राजदूत सेवा लम्साल उपर सार्वजनिक उजुरी आह्वान गर्ने गर्ने निर्णय गरिएको समिति सभापति ईश्वरीदेवी न्यौपानेले बताइन्। संविधानअनुसार सिफारिस भएकाहरूको संसदीय सुनुवाइ गर्नुपर्ने व्यवस्था छ।"
पार्टीहरूले नेता छान्ने प्रणालीबारे विधान परिमार्जन गर्नुपर्छ : रवि लामिछाने,काठमाडौं : राष्ट्रिय स्वतन्त्र पार्टीका सभापति रवि लामिछानेले संविधान संशोधनका नाममा आफ्नो राजनीतिक स्वार्थसँग सौदावाजी गर्न नपाइने बताएका छन्। संविधान दिवसका अवसरमा रास्वपाले बिहीबार काठमाडौंमा आयोजना गरेको संविधान मन्थन कार्यक्रमका बोल्दै लामिछानेले अहिलेको दुई दलीय सरकारले संविधान संशोधनको कुरा अघि सारेको अवस्थामा संविधानलाई आफ्नो राजनीतिक स्वार्थसँग सौदावाजी गर्न नपाइने बताए। दुई तिहाईको सरकारको प्रारम्भिक काममा आत्मबल नदेखिएको उनले बताए। उनले अहिलको अवस्थामा चुनाव निकै खर्चिलो हुँदै गएकाले संविधान संशोधनमार्फत पूर्ण समानुपातिक संसदको व्यवस्था गर्नुपर्ने बताए। पैसाको बलमा चुनाव जित्ने प्रवृतिले सदन पूर्णरूपमा सक्रिय हुन नसकेको उनको भनाइ छ। लामिछानेले राष्ट्रियसभालाई विद्वानहरूको सभा बनाउनुपर्नेमा त्यसो हुन नसकेको जिकिर गरे। संविधानको सबल पक्ष समावेशी र समावेशीता भएको भन्दै उनले यसलाई कुनै हालतमा कमजोर बनाउन नहुने बताए। उनले संविधानलाई पूर्णरूपमा कार्यान्वयन गर्न नदिएका कारण समस्या देखिएको पनि बताए। लामिछानले शासकीय प्रणालीमा सुधार गरेरमात्रै नहुने भन्दै दलहरू सच्चिनुपर्ने र नेता छान्ने प्रणालीका विषयमा दलहरूले सबैभन्दा पहिला आफ्नो पार्टीको विधान परिमार्जन गर्नुपर्नेमा जोड दिए।
कोशी प्रदेशमा भव्यरूपमा मनाइयो संविधान दिवस (तस्बिरसहित),"विराटनगर : कोशी प्रदेशको राजधानी विराटनगरमा संविधान दिवस भव्य रूपमा सम्पन्न भएको छ । प्रदेश सरकारले भव्य समारोहको आयोजना गरेर संविधान दिवस मनाएको हो । दिवसका अवसरमा विराटनगरमा प्रभातफेरी निकालिएको छ । सहिद मैदान अगाडिबाट सुरू भएको प्रभातफेरी अस्पताल चोक, जलजला चोक, मेन रोड, गोल्छा चोक, डाँफे चोक हुँदै आदर्श विद्यालय परिसरमा औपचारिक समारोहमा परिणत भएको थियो । प्रभातफेरीमा प्रदेश सरकारका मन्त्रीहरू, प्रदेश सांसदहरू, स्थानीय तहका जनप्रतिनिधि, सरकारी निकायका उच्चपदस्थहरू, सुरक्षा अधिकारी, सुरक्षाकर्मी, निजामती कर्मचारी, विद्यार्थी, विभिन्न संघसंस्थाका प्रतिनिधि, खेलकुदकर्मी, बैंक तथा वित्तीय संस्थाका प्रतिनिधिलगायतको उपस्थिति थियो । प्रभातफेरीमा विभिन्न १५ वटा जातजातिका झाँकी पनि प्रदर्शन गरिएको थियो । दिवसका अवसरमा कोशी प्रदेशका प्रमुख परशुराम खापुङलाई ३ वटै सुरक्षा निकायको संयुक्त टोलीले सलामी अर्पण गरेको छ । संविधान दिवसको अवसरमा आयोजित निबन्ध र वक्तृत्वकला प्रतियोगिताका विजेताहरूलाई पुरस्कार तथा प्रमाण पत्र प्रदान गरिएको थियो । समारोहलाई सम्बोधन गर्दै कोशी प्रदेशका मुख्यमन्त्री हिक्मतकुमार कार्कीले वर्गीय, जातीय, क्षेत्रीय, भाषिक, लैंगिक तथा जातीय विभेदको अन्त्य गरी आर्थिक समानता, समृद्धि र सामाजिक न्याय सुनिश्चित गर्न समानुपातिक समावेशी र सहभागितामूलक र समतामूलक समाजको निर्माण गर्ने संकल्प संविधानले लिएको उल्लेख गरेका छन् । मुख्यमन्त्री कार्कीले कोशी प्रदेश सरकारले संविधानको मर्मलाई बोकेर काम गरिरहेको जानकारी दिए । मुलुकलाई सामाजिक न्यायसहित आर्थिक समृद्धितर्फ अघि बढाउने दायित्व रहेको उल्लेख गर्दै मुख्यमन्त्री कार्कीले त्यसै अनुरुप प्रदेश सरकार अघि बढेको स्पष्ट पारे । संघीयता कार्यान्वयनको महत्वपूर्ण अंग भनेकै प्रदेश तह भएपनि माथिल्लो तह संघ र तल्लो स्थानीय तहसँगको अधिकार बाँडफाँट हुन नसक्दा समस्या भोग्दै आउनु परेको उल्लेख गरेका छन् । मुलुकलाई सामाजिक न्यायसहितको आर्थिक समृद्धितर्फ अघि बढाउने मुख्य दायित्व प्रदेशकै भएको उनको कथन छ । नेपाली जनताको लामो संघर्ष र बलिदानपछि आजकै दिन ९ वर्षअघि जननिर्वाचित संविधानसभाद्वारा नेपालको संविधान जारी भएको स्मरण कार्कीले गरेका छन् । जनताको राजनीतिक अधिकार प्राप्तिका लागि गरिने संघर्षको चरण सम्पन्न भएपछि अब मुलुकलाई सामाजिक न्यायसहितको आर्थिक समृद्धि र राजनीतिक स्थायित्वको दिशातर्फ अघि बढाउनुपर्नेमा उनको जोड छ । समृद्ध नेपाल, सुखी नेपाली को साझा राष्ट्रिय संकल्प हासिल गर्न सबै पक्ष लाग्नुपर्ने कार्कीले बताए । समारोहका प्रमुख अतिथि कोशी प्रदेशका प्रमुख परशुराम खापुङ थिए । कार्यक्रममा कोशी प्रदेशका सभामुख अम्बरबहादुर विष्ट, उपसभामुख सृजना दनुवार, मन्त्रीहरु, उच्च अदालत विराटनगरका मुख्य न्यायाधीश रमेशप्रसाद राजभण्डारी, प्रमुख सचिव केदारनाथ शर्मालगायतका उच्चपदस्थहरू उपस्थित थिए ।"
सिटी स्क्यान सेवाबाट सर्वसाधारणलाई लाभ,"नुवाकोट : त्रिशूली अस्पतालले सञ्चालन गरेको सिटी स्क्यान सेवाबाट सर्वसाधारण लाभान्वित भएका छन्। बागमती प्रदेश सरकारको आर्थिक सहयोगमा सिटी स्क्यान मेसिन (उपकरण) जडान गरिएसँगै छोटो अवधिमा यसको सेवा लिनेहरू बढिरहेको त्रिशूली अस्पतालका निर्देशक डा राजेन्द्र लामाले जानकारी दिए। गत असार २० गतेदेखि अस्पतालमा सिटी स्क्यान सेवा सुरु गरिएको थियो। नुवाकोट, रसुवा र धादिङको उत्तरी भेगका सर्वसाधारणको उपचार सेवा प्रदान गर्दै आइरहेको त्रिशूली अस्पतालमा हालसम्म दुई सय ९४ जनाको सिटी स्क्यान गरिएको डा लामाले बताए। उनका अनुसार टाउको, पेट र छातीको सिटी स्क्यान सेवा लिनेहरू धेरै रहेका छन्। उपकरणका सहायताले सघन प्रकृतिका रोगको समस्या पहिचान गरेर त्यसको समयमै निदानका लागि प्रभावकारी मानिने निर्देशक डा लामाको भनाइ छ। अस्पतालले सिटी स्क्यान सेवा उपभोगका लागि रोगका प्रकृति र जाँच गर्नुपर्ने अवस्था हेरेर तीन हजार देखि आठ हजारसम्म शुल्क निर्धारण गरेको छ। त्रिशूली अस्पतालले टाउकोको तीन हजार, पेटको पाँच हजार र छातीको चार हजार रुपैयाँ शुल्क लिने गरेको छ। उक्त शुल्कमा स्वास्थ्य बीमा गरेका बिरामीले १० प्रतिशत मात्रै नगद भुक्तानी गरे हुने भएकाले बिरामीले एक हजारभन्दा कम शुल्कमा नै सिटी स्क्यानको सबै सुविधा उपभोग गर्न पाउनेछन्। सुविधा सम्पन्न भौतिक संरचनामा अत्याधुनिक उपकरणको सहायता मार्फत दक्ष एवं अनुभवी चिकित्सक मार्फत प्रवाह हुने सेवाले अस्पताललाई निरन्तर उत्कृष्ट अस्पतालको उपाधि प्राप्त गरेको छ। यस अस्पतालका नुवाकोट सहित रसुवा, धादिङ लगायतबाट दैनिक पाँच सय भन्दा बढी बिरामीले सेवा प्राप्त गर्दै आएका छन्। त्रिशूली अस्पतालले विभिन्न प्रकृतिका शल्यक्रिया गरेर स्थानीयस्तरमै सेवा प्रदान गरिरहेको छ।"
अखिल क्रान्तिकारीको राष्ट्रिय सम्मेलन १० दिनभित्र गर्ने माओवादी केन्द्रको निर्णय,काठमाडौं : नेकपा माओवादी केन्द्रले पार्टी निकट विद्यार्थी संगठन अखिल क्रान्तिकारीको राष्ट्रिय सम्मेलन १० दिनभित्र गर्ने निर्णय गरेको छ । पार्टी कार्यालय पेरिसडाडामा बिहीबार बसेको माओवादी पदाधिकारी बैठकले पार्टी अध्यक्ष र महासचिवले संगठन इन्चार्ज र अध्यक्षसँग छलफल गरेर १० दिनभित्र राष्ट्रिय सम्मेलन गर्ने गरि मिति तय गर्ने निर्णय गरेको प्रवक्ता अग्नि सापकोटाले जानकारी दिए। यसअघि असोज २ बुधबारदेखि असोज ५ गतेसम्म काठमाडौंमा तय भएको अखिल क्रान्तिकारीको २३ औँ राष्ट्रिय सम्मेलन अन्तिम समयमा आएर स्थगित भएको थियो । प्रवक्ता सापकोटाले पार्टीलाई बलियो बनाउन जनवर्गीय संगठनहरूको भूमिका महत्वपूर्ण हुने भएकाले संगठनहरूलाई बलियो बनाउनुपर्ने निष्कर्ष निकालिएको जानकारी दिए। अहिलेको भूराजनीतिक अवस्था थप जटिल हुँदै गएकाले पार्टीलाई एकतावद्ध ढंगले अघि बढाइने उनको भनाइ छ । अखिल क्रान्तिकारीले केहि प्रदेशको सम्मेलन हुन बाँकी रहेकाले तत्कालका लागि पूर्वनिर्धारित सम्मेलन स्थगित गरेको सूचना प्रकाशित गरेको थियो ।
१ करोड बढीको लत्ताकपडासहित २ जना पक्राउ,"हेटौंडा : मकवानपुरमा १ करोड बढीको लत्ताकपडासहित २ जना पक्राउ परेका छन्। पक्राउ पर्नेमा भारतको बिहारका ३० वर्षीय जन्दार आलम र सोही स्थानका सहचालक १९ वर्षीय मुना मिया रहेका छन्। हेटौडा उपमहानगरपालिका१५ रातोमाटे चेकपोष्टस्थित सडकमा सुनसरीबाट हेटौडा हुँदै काठमाडौं जाँदै गरेको बिआर ०५ जिडि १३ ४३ नम्बरको भारतीय ट्रकलाई रोकी चेकजाँच गर्ने क्रममा करिब १ करोड ३५ लाख बराबरको लत्ताकपडा बरामद भएको हो। बुधबार करिब ३ बजेतिर विशेष सूचनाका आधारमा जिल्ला प्रहरी कार्यालयका मकवानपुरबाट कार्यालय प्रमुख प्रहरी उपरीक्षक सीताराम रिजालको कमाण्डमा खटिएको प्रहरी टोलीले हेटौंडा१५ बाट उनीहरूलाई नियन्त्रणमा लिएको हो। जसमध्ये ३ सय ४५ बोरा आलुको भन्सार बिल काटेर उक्त ट्रकमा प्रति बोरा ५० किलोको दरले २ सय ६४ बोरा आलु राखी आलुको बोराको भित्री भागमा लुकाई छिपाई गरी जम्मा ७४ बोरा विभिन्न किसिममा तयारी कुर्ता, रोल सहितको सर्ट एवं पाइन्टको कपडाहरू ल्याएको जिल्ला प्रहरी कार्यालय मकवानपुरले जनाएको छ। बरामद गरिएका सामानहरू, भारतीय ट्रक र उक्त ट्रकका चालक तथा सहचालक समेतलाई नियन्त्रणमा लिई थप अनुसन्धान तथा कारबाहीका लागि राजस्व अनुसन्धान कार्यालय पथलैया बारा पठाउने तयारी गरिएको जिल्ला प्रहरी कार्यालय मकवानपुरका प्रहरी प्रवक्ता डीएसपी लक्ष्मी भण्डारीले बताए।"
जनता सार्वभौम बनेको क्षण,"मुलुकमा संविधान त थिए, तर जनताले आफ्ना लागि आफैं लेख्न पाएकै थिएनन्। अर्थात्, विगतमा संविधान राजाद्वारा जारी हुन्थे। जहाँ जनताका अधिकार कुण्ठित हुन्थे। तर, २०७२ सालमा संविधानसभाबाट बनेको संविधान मात्रै यस्तो दस्तावेज हो, जनताका प्रतिनिधिले जनताका लागि बनाएका थिए। जसले सार्वभौमसत्ता र राजकीयसत्ता जनतामा निहित गर्यो। अर्थात्, जनतालाई वास्तविक अर्थमा शक्तिशाली र मालिक बनायो। संविधानसभाले बनाएको संविधानले सबै पक्षलाई समेटेको छ। गणतन्त्र संस्थागत गर्यो। समावेशितालाई अनिवार्य गर्यो। सबैलाई अपनत्व महसुस गरायो। संविधान जारी भएको ९ वर्षमा यही संविधानमा टेकेर देशका हितका पक्षमा केही उल्लेखनीय काम पनि भए। यो संविधान जनताप्रति उत्तरदायी रहेकाले संविधानका केही प्रावधानहरू आफूहरूलाई अमान्य भएको भन्दै तराई मधेस केन्द्रित केही राजनीतिक दलहरूले संविधानको विरोधसमेत गरे। संविधानमा मधेस केन्द्रित दलहरूको भावना र मागलाई सम्बोधन गरी संविधान संशोधन पनि भइसकेको छ। अर्थात् असन्तुष्टिका स्वर पनि सम्बोधन भएका छन्। संविधानमा भएका कमीकमजोरी र प्रावधानहरू रहेका द्विविधाहरू छन् भने राजनीतिक दलहरूबीच छलफल, वार्ता, संवाद गरी समाधान गर्न सकिन्छ। यही दृढतासाथ दुई ठूला दलको सरकार छ। त्यसैकारण, जनताका अधिकार स्थापित गर्न कुनै कञ्जुस्याइँ हुने अवस्थै छैन। ०७२ मा संविधान निर्माण नै मुलुकका लागि प्राथमिकतामा थियो। संविधान बनायौं, तर सुशासन र स्थिरताको अभाव खटकरह्यो। त्यही अनुभवबाट हामीले अब सिक्नुपर्नेछ। अब हामी एउटा गन्तव्यमा पुग्नका लागि अर्को कुनै उपाय छैन, राजनीतिक स्थिरता नै चाहिन्छ। सँगसँगै संविधानका राम्रा उपलब्धिलाई रक्षा गर्दै कसरी अगाडि बढ्न सकिन्छ, त्यतातिर ध्यान दिनुपर्ने आवश्यक्ता छ। संघीयता हाम्रो लागि नयाँ विषय छ। त्यसैकारण प्रदेश तहमा केही समस्याहरू उब्जेका छन्। कतिपय संविधानमा लेखिएका विषयवस्तुबारे कानुन बनाएर रुपान्तरण गर्न सकेका छैनौं। त्यसले गर्दाखेरी प्रदेश लेभलमा विषयवस्तुहरू कार्यान्वयनमा समस्या देखिएको छ। यसले केही हदसम्मको जटिलताहरू पनि थपेको छ। तर, समग्रमा यो संविधानले जनताको अधिकार सुनिश्चित गर्न धेरै सघाएको छ। तर, सरकारको स्थायित्व र मिश्रित निर्वाचन प्रणालीबारे प्रश्न उठेका छन्। किनभने यो प्रणालीबाट कुनै पनि दलले एकल बहुमत ल्याउने स्थिति छैन। एकल दलको सरकार नबनेसम्म स्थिरता हुने स्थिति पनि हुँदैन। समावेशीतालाई सुनिश्चित गर्र्दै सरकारको स्थायित्वका लागि परिस्थिति बनाउनुपर्ने आवश्यक्ता छ। अब यो बिषयमा राष्ट्रिय सहमति जुटाएर कसरी निर्वाचन प्रणालीमार्पत सरकारको स्थायित्व बनाउने भन्नेमा निर्णयमा पुग्नुपर्ने बेला आएको छ। त्यति मात्र गर्न सकियो भने पनि तत्कालको राजनीतिक अस्थिरता अन्त्य गर्न सक्छौं। कतिपय कानुन समयमा नबन्दा सरकारको गतिमा प्रश्न उब्जेका छन्। यसैकारण निजामती कर्मचारी प्रशासनमा अन्यौलको अवस्था छ। तर, समग्रतामा यो संविधानको कार्यान्वयनबाट हामी असन्तुष्टै भइराख्नुपर्ने कारण छैन। तर, सुधारको पाटोचाहिँ जहिले पनि रहिरहन्छ। समय, अनुभव र आवश्यकता अनुसार संविधानलाई परिमार्जित गर्दै लैजानुपर्छ। संविधान भनेकै दराजमा थन्क्याउने दस्तावेज हैन। यो एउटा गतिशील दस्तावेज हो। जब सरकार छिटोछिटो परिवर्तन भइराख्छ। स्थिर सरकार हुँदैन, त्यो अवस्थामा हामी लगानीको खोजी गरिराखेका छौं। जबसम्म लगानी वृद्घि हुँदैन, आर्थिक क्षेत्रले गति लिँदैन। आन्तरिक लगानीले मात्रै पुग्दैन। आन्तरिक लगानीले पनि स्थिरता खोज्छ। बाह्य लगानीले त झनै खोज्छ। किनभने उनीहरूका लागि धेरै विकल्पहरू खुला छन्। त्यसैकारण स्थिरताले वैदेशिक सम्बन्ध र वैदेशिक लगानीमा प्रभाव पार्छ। अन्योल भयो भने सम्बन्धलाई लयमा लैजान कठिनाइ हुन्छ र उनीहरूले पनि रुचि देखाउन छोड्छन्। समष्टमा अस्थिरताले आन्तरिक र बाह्य रूपमा समस्या ल्याएकै छ। त्यसकारणले हामीले स्थिरतालाई मध्यनजर राखेर समसामयिक सुधार गर्नुपर्ने भने आवश्यक्ता छ। निराश जनतालाई सम्बोधन गर्ने किसिमले अबको सरकारको मूल कार्यादेश हुनुपर्छ। राजनीतिक दलहरू र नेताहरूले आमजनताबाट जुन विश्वास गुमाएका छन् त्यसलाई पुनस्र्थापित गर्नुपर्यो। अहिलेको संविधानको दोष छैन, हाम्रा दोषका कारण जनतामा निराशा छ, अब शासन ठिक बाटोमा हिँड्नुपर्छ। दुई दल एकै ठाउँमा आउनु स्वाभाविक नभए तापनि परिस्थितिजन्य कारणले एकै ठाउँमा उभिएका छौं। आइसकेपछि अनेकथरीका प्रश्न उठाउने वातावरणलाई चिरेर हामीले पूर्ण विश्वासमा काम गर्नुपर्ने छ। एक अर्काका दृष्टिकोणलाई आत्मसाथ गर्दै एउटा साझा दृष्टिकोण बनाउँछौं। अरू दलहरूलाई पनि साथमा लिएर सरकार अगाडि बढ्छ। सरकार सञ्चालनमा अब फेरि अस्थिरता निम्तिदैन भन्ने सुनिश्चितता गरेर दुई ठूला दल अघि बढ्नुपर्छ। प्रधानमन्त्रीले यसका लागि पहल गर्नुपर्ने हुन्छ। महत, कांग्रेसका प्रवक्ता हुन्।"
"सहमति,सहकार्य र समन्वयका आधारमा संविधान समयानुकूल संशोधन गर्नुपर्छ : मुख्यमन्त्री कार्की","कोशी : कोशी प्रदेशका मुख्यमन्त्री हिक्मत कुमार कार्कीले सहमति,सहकार्य र समन्वयका आधारमा संविधानलाई समयानुकूल संशोधन गर्नुपर्ने बताएका छन्। संविधान दिवसको उपलक्ष्यमा बिहीबार विराटनगरमा आयोजना गरिएको संविधान दिवस तथा राष्ट्रिय दिवस २०८१ लाई सम्बोधन गर्दै मुख्यमन्त्री कार्कीले वर्तमान संविधानलाई थप परिमार्जित र परिष्कृत गरेर कार्यान्वयन गर्न सकिए विश्व कै उत्कृष्ट संविधान बन्न सक्ने धारणा राखे। मुख्यमन्त्री कार्कीले प्रदेश सरकारलाई देख्ने र सुन्न सक्ने बनाउन आफूहरू लागिपरेको बताउँदै संविधानको मर्म र भावनामा केन्द्रित भएर कार्यान्वयन गर्न राजनैतिक दलहरू प्रतिबद्ध हुनुपर्ने बताए । उनले युवाहरूमा देखिएको नैराश्यतालाई चिर्न राष्ट्रिय पूँजीको विकास गरी मुलुकमै रोजगारी सिर्जना गर्न आवश्यक नीति र कानुनहरू बनाउन कोशी प्रदेश सरकार लागि परेको जिकिर गरे। दिवसका अवसरमा विराटनगरमा प्रभातफेरी निकालिएको छ । सहिद मैदान अगाडिबाट सुरू भएको प्रभातफेरी अस्पताल चोक, जलजला चोक, मेन रोड, गोल्छा चोक, डाँफे चोक हुँदै आदर्श विद्यालय परिसरमा औपचारिक समारोहमा परिणत भएको थियो । प्रभातफेरीमा प्रदेश सरकारका मन्त्रीहरू, प्रदेश सांसदहरू, स्थानीय तहका जनप्रतिनिधि, सरकारी निकायका उच्चपदस्थहरू, सुरक्षा अधिकारी, सुरक्षाकर्मी, निजामती कर्मचारी, विद्यार्थी, विभिन्न संघसंस्थाका प्रतिनिधि, खेलकुदकर्मी, बैंक तथा वित्तीय संस्थाका प्रतिनिधिलगायतको उपस्थिति थियो ।"
स्याङ्जामा पनि मनाइयो संविधान दिवस,"स्याङ्जा : स्याङ्जामा पनि संविधान दिवस मनाइएको छ। जिल्ला समन्वय समिति स्याङ्जा र पुतलीबजार नगरपालिकाको संयुक्त आयोजनामा दिवस मनाइएको हो। पञ्चेबाजा र नेवारी बाजागाजासहित विभिन्न जातीय भेषभुषामा निस्किएका नगरवासी र निजामती तथा अन्य कर्मचारी, सुरक्षाकर्मी, विभिन्न पेशा व्यवसायमा आबद्ध व्यक्तिहरूको सहभागितामा बिहान प्रभातफेरी सहित शुभकामना आदानप्रदान गरी दिवस मनाइएको हो। जिल्ला प्रशासन कार्यालयमा आयोजित कार्यक्रम शुभारम्भमा प्रहरी, सेना, सशस्त्र बल नेपालबाट ११ टुकडी सलामी अर्पण गरिएको थियो। दिवसमा जिल्ला समन्वय समिति प्रमुख श्रीप्रसाद घर्ती, पुतलीबजार नगरप्रमुख तुलसीराम रेग्मी, प्रमुख जिल्ला अधिकारी सुनिता नेपाल लगायतले संविधान एवं राष्ट्रिय दिवसको शुभकामना व्यक्त गरे।"
दुर्घटना न्यूनिकरणका लागि चालकको स्वास्थ्य परीक्षण,"काठमाडौं : सवारी दुर्घटना न्यूनिकरण गर्न विपी राजमार्गमा सवारी चालकको निःशुल्क स्वास्थ्य परीक्षण गरेको छ । रेयुकाई एइको मासुनाँगा अस्पताल र बनेपा हेल्थ केयरको प्राविधिक सहयोगमा जिल्ला ट्राफिक प्रहरी कार्यालय काभ्रेले विपी राजमार्गमा बढ्दो दुर्घटना न्यूनिकरणका लागि धुलिखेलस्थित काभ्रेभञ्ज्याङमा साना तथा ठूला सवारीसाधनका चालकको स्वास्थ्य परीक्षण सडकमै गरेको हो। चालकका कारण हुने दुर्घटना न्यूनीकरणका लागि यस्तो अभियान सुरू गरेको जिल्ला ट्राफिक प्रहरी कार्यालय काभ्रेका प्रमुख प्रहरी निरीक्षक विकास कुमार तामाङले बताए। पछिल्लो समय चालकको उच्च र न्यून रक्तचापका साथै आँखाको देख्न सक्ने क्षमता कम भएका कारण सवारी दुर्घटना बढेको पाइएपछि यात्रुबस र अन्य सवारीका साधनका चालकलाई सडकमै रोकेर स्वास्थ्य परीक्षण गरिएको उनले बताए। उनका अनुसार,१ सय ९१ चालकको अकस्मत स्वास्थ्य परीक्षण गर्दा ४६ जनामा उच्च रक्तचापको समस्या पाइएको र ६ जनामा मधुमेह तथा १० जनामा आँखाको समस्या देखिएको छ । उनीहरू सबैलाई थप स्वास्थ्य परीक्षण गर्न र औषधि सेवन गर्न सुझाव दिइएको छ ।"
प्रस्तावित प्रधानन्यायाधीश प्रकाशमान सिंह राउतविरुद्ध उजुरी आह्वान,"काठमाडौं : सर्वोच्च अदालतको प्रधानन्यायाधीशमा सिफारिस प्रकाशमानसिंह राउतविरुद्ध उजुरी आह्वान गरिएको छ। बिहीबार बसेको संसदीय सुनुवाइ समितिले सिफारिस प्रधानन्यायाधीश राउतविरुद्ध सार्वजनिक उजुरी आह्वान गरेको हो। समिति सभापति ईश्वरी देवी न्यौपानेले प्रस्तावित प्रधानन्यायाधीशविरुद्ध उजुरीका लागि १० दिनको समयसीमा दिएको जानकारी दिइन्। भदौ ३१ गते सोमबार संवैधानिक परिषद् बैठकले वरिष्ठताका आधारमा राउतलाई प्रधानन्यायाधीशमा सिफारिस गरेको हो। नयाँ प्रधानन्यायाधीशका लागि न्यायपरिषद्ले ८ जना सम्भावित न्यायाधीशहरूको सूची संवैधानिक परिषद्मा पठाएको थियो। जसमा न्यायाधीशहरू राउतसँगै, सपना प्रधान मल्ल, प्रकाश कुमार ढुंगाना, कुमार रेग्मी, हरिप्रसाद फुयाल, मनोजकुमार शर्मा, कुमार चुडाल र नहकुल सुवेदी रहेका थिए। यसैगरी सुनुवाइ समिति बैठकले अष्ट्रेलिया र बेल्जियमका लागि प्रस्तावित राजदूत क्रमश: चित्रलेखा यादव र सेवा लम्सालविरुद्ध पनि उजुरी माग गरेको छ। मन्त्रिपरिषद बैठकले यादवलाई अष्ट्रेलिया र लम्साललाई बेल्जियमका लागि राजदूत नियुक्तिका लागि सिफारिस गरेको थियो। संसद्को संसदीय सुनुवाई समितिले प्रस्तावि प्रधानन्यायाधीश र राजदूतहरूको नाम अनुमोदन गरेपछि राष्ट्रपतिले नियुक्त गर्ने संवैधानिक व्यवस्था छ।"
पलेशालाई बागमती सरकारको सम्मान,"हेटौंडा : बागमती प्रदेश सरकारले पेरिस पारा ओलम्पिकमा कास्य पदक विजेता पलेशा गोवर्द्धनलाई १० लाख रुपैयाँसहित सम्मान गरेको छ । संविधान दिवसको उपलक्ष्यमा आज पलेशालाई हेटौँडा बजार परिक्रमा गराई औपचारिक समारोहकाबीच सम्मानित गरिएको हो । त्यस्तै १९ औं एसियाली खेलकुदमा करातेमा नेपाललाई ऐतिहासिक रजत पदक दिलाएकी एरिका गुरुङलाई ५ लाख रुपैयाँसहित सम्मानित गरिएको हो । पलेशाका प्रशिक्षक कविराज नेगीलाई २ लाख र नेपाल तेक्वान्दो संघ बागमती प्रदेश समितिलाई १ लाख रुपैयाँ प्रदान गरिएको हो । त्यस्तै एरिकाका प्रशिक्षक कुशल श्रेष्ठलाई १ लाख र नेपाल कराते महासंघ बागमती प्रदेश समितिलाई १ लाख रुपैयाँ प्रदान गरिएको हो । सम्मानित खेलाडी तथा प्रशिक्षक र संघका अध्यक्ष एवम् प्रतिनिधिहरूलाई मुख्यमन्त्री बहादुर सिंह लामा र युवा तथा खेलकुद मन्त्री मीनकृष्ण महर्जनले सम्मान पत्र हस्तान्तरण गरेका थिए । कार्यक्रमलाई सम्बोधन गर्दै मुख्यमन्त्री बहादुरसिंह लामाले समग्र खेलकुद क्षेत्रको विकास र खेलाडीको हितलाई ध्यानमा राखेर प्रदेश सरकारले महत्वका साथ काम गर्दै आइरहेको र आगामी दिनमा अझै प्रभावकारी ढंगबाट अघि बढ्ने बताए । उनले खेल क्षेत्रको विकासका लागि युवा तथा खेलकुद मन्त्रालय र प्रदेश खेलकुद विकास परिषद्सँग सहकार्य गर्दै अगाडि बढ्ने उल्लेख गरे । त्यस्तै युवा तथा खेलकुदमन्त्री मीनकृष्ण महर्जनले खेल क्षेत्र तथा खेलाडीहरुले नेपाललाई विश्वसामु चिनाउन महत्वपूर्ण भूमिका निर्वाह गर्दै आइरहेको भन्दै प्रसंशा गरे । उनले युवा तथा खेलकुद मन्त्रालय खेल क्षेत्रको विकास र खेलमार्फत् प्रदेश र राष्ट्रलाई अन्तर्राष्ट्रियस्तरमा चिनाउने वातावरण बनाउन केन्द्रीत रहेको उल्लेख गरे । पदक दिलाउने खेलाडीहरुलाई कार्यविधि नै बनाएर आगामी दिनमा अझै व्यवस्थित ढंगबाट सम्मान तथा प्रोत्साहन राशी प्रदान गरिने उनले बताए । कार्यक्रममा आर्थिक मामिला तथा योजनामन्त्री कुन्दनराज काफ्ले,आन्तरिक मामिला तथा कानुनमन्त्री सुरजचन्द्र लामिछानेले खेलकुदको विकासमा आवश्यक सहयोग गर्ने प्रतिबद्धता जनाए । सो अवसरमा प्रदेश खेलकुद विकास परिषद्का सदस्य सचिव दीपक लामालगायत खेलसम्वद्ध विभिन्न संघ संस्थाका नेतृत्व तथा प्रतिनिधिहरूको उपस्थिति रहेको थियो । एरिका र कुशलसहित नेपाली कराँते टोली अहिले एसियाली च्याम्पियनसिप खेल्न चीन पुगेका छन् ।"
सभापति देउवाले गरे मानव अधिकार विभागमा १० जना मनोनित,"काठमाडौं : नेपाली कांग्रेस सभापति शेरबहादुर देउवाले मानव अधिकार विभागमा १० जना सदस्यहरू मनोनित गरेका छन्। सभापति देउवाले पार्टीको विधान,२०१७ (संशोधन सहित) को धारा २५ (९) बमोजिम पार्टीका केन्द्रीय सदस्यहरूलाई बिहीबार मनोनित गरेको मुख्य सचिव कृष्णप्रसाद पौडेलले जानकारी दिए। मनोनित हुनेमा झापाकी सर्मिला अधिकारी ,धनुकुटाका दुर्गाबहादुर सुवेदी,लम्जुङका वासदेव गिरी,बाराका कृष्ण चौधरी, काठमाडौंका रोहित पौडेल, मकवानपुरका रामकृष्ण प्रजा,कास्कीकी माया बराल,रोल्पाका मोहन परियार,जाजरकोटका चन्द्रप्रकाश अधिकारी र कञ्चनपुरका पुष्पराज पाण्डे रहेका छन्। विभागको प्रमुखमा पार्टीको केन्द्रीय सदस्य धना खतिवडा प्रमुख छिन्।"
"चाडपर्वका लागि खुले सुपथ मूल्य पसल, केमा कति छुट ?","काठमाडौं : सरकारले दसैं, तिहार, छठलगायत ठूला चाडपर्वमा सहुलियत दरमा दैनिक उपभोग्य वस्तु उपलब्ध गराउने उद्देश्यले देशभर सुपथ मूल्य पसल सञ्चालन गरेको छ । सरकारी स्वामित्वका खाद्य व्यवस्था तथा व्यापार कम्पनी, साल्ट्र ट्रेडिङ तथा दुग्ध विकास संस्थानले बिहीबारदेखि देशभर सुपथ मूल्य पसल सञ्चालन गरेको हो । सुपथ मूल्य पसलको खाद्य व्यवस्था तथा व्यापार कम्पनी काठमाडौंमा उद्योग, वाणिज्य तथा आपूर्तिमन्त्री दामोदर भण्डारीले उद्घाटन गरेका हुन्। सो क्रममा मन्त्री भण्डारीले अत्यावश्यक वस्तुहरूमा न्यूनतम पाँच रुपैयाँ छुट दिएर सुपथ मूल्य पसल सञ्चालमा ल्याइएको बताए। चाडपर्वका बेला अत्यावश्यक वस्तुको सहज उपलब्धता र सहुलियत दिने सरकारको सय दिन भित्रको महत्वपूर्ण कार्यक्रमलाई निरन्तरता दिने उनले बताए। चाडबाडको समयमा उपभोक्ता बजारमा निजी क्षेत्रको एकाधिकार हुन नदिन भन्दै सरकारले हरेक वर्ष सुपथ मूल्य पसल सञ्चालन गर्दै आएको छ । उपत्यका लगायत देशभरका विभिन्न स्थानमा सुपथ मूल्य पसल सञ्चालन गरिएको खाद्य व्यवस्था तथा व्यापार कम्पनीले जनाएको छ । सुपथ मूल्य पसलबाट चामल, दालमा ५ रुपैयाँ, तेल गेडागुडी, पिठो, मैदा, चिउरा चिनी क्वाटीमा ७ रुपैयाँ, डिडिसी घ्यूमा प्रतिकेजी १० रुपैयाँ छुट दिइएको छ । कम्पनीले आगामी माघ २ गतेसम्म ४२ जिल्लाका ६३ स्थानमा सुपथ मूल्य पसल सञ्चालन गर्ने जनाएको छ ।"
नेपालको संविधान विश्वकै समावेशी र उत्कृष्ट : परराष्ट्रमन्त्री,"काठमाडौं : परराष्ट्रमन्त्री डाआरजु राणा देउवाले नेपालको वर्तमान संविधान नेपाली जनताको निकै लामो संघर्ष र बलिदानको दस्ताबेज भएको बताएकी छन्। क्यानाडाको ओटावास्थित नेपाली राजदूतावासद्वारा आयोजित राष्ट्रिय दिवस समारोहलाई सम्बोधन गर्दै परराष्ट्रमन्त्री राणाले लोकतान्त्रिक शासन व्यवस्थामार्फत् संविधान तयार गर्न नेपाली जनताले निकै लामो संघर्ष गर्नुपरेको बताएकी हुन्। क्यानाडाली विदेशमन्त्री मेलानी जोलीको आमन्त्रणमा विश्वका महिला विदेशमन्त्रीहरूको बैठकमा सहभागी हुने क्रममा परराष्ट्रमन्त्री डा राणा क्यानाडामा छिन्। 'नेपालको संविधान २०७२ को घोषणा नेपाली इतिहासको एक महत्वपूर्ण क्षण हो । यो लोकतान्त्रिक संविधान नेपाली जनताको बृहत् सहभागीतामा बनेको समावेशी र प्रतिनिधिमूलक संविधान सभाले निर्माण गरेको हो उनले भनिन्,'त्यसैले यो नेपाली जनताको प्रत्यक्ष सहभागीताबाट निर्माण भएको संविधान हो ।' उनले थपिन्,'यसकारण पनि यो संविधानले नेपालको बहुजातीय, बहुभाषिक तथा बहुसांस्कृतिक भावनाको प्रतिनिधित्व गर्दछ र जसले समावेशी र लोकतान्त्रिक समाज निर्माणमा सहयोग पुर्याउँदछ।' विश्वव्यापी रुपमा स्वीकार गरिएका मानवअधिकार र नागरिक स्वतन्त्रताका मान्यताहरूलाई सम्मान गर्नु यो संविधानको एक महत्वपूर्ण पक्ष भएको बताउँदै मन्त्री राणाले यो संविधान शान्ति र समावेशिताको एक प्रतिक रहेको उल्लेख गरिन्। नेपालको यो संविधानले नागरिकका अधिकारहरूको संरक्षण गर्दै कानुनी राज्यको मूल्यमान्यता अनुसार हरेक क्षेत्र र तहका नागरिकलाई आत्मसम्मानका साथ बाँच्ने अधिकार प्रदान गरेको मन्त्री राणाले चर्चा गरिन्। मन्त्री राणाले यो संविधानले मुलुकमा पछि परेका तथा उपेक्षित अवस्थामा रहेका हरेक समुदायका नागरिक तथा महिलालाई राज्यका सबै निकायमा प्रतिनिधित्व गराई उनीहरूको कानुनी अधिकार सुनिश्चितताको व्यवस्था गरेकाले विश्वकै लोकतान्त्रिक संविधानको एक दस्ताबेज भएको उदाहरण पनि पेश गरिन्। उनले भनिन्,'मलाई लाग्छ हाम्रो संविधान विश्वकै एक समावेशी संविधान मध्येको एक हो,जसले सङ्घीय संसद र प्रदेश सभामा ३३ प्रतिशत र स्थानीय सरकारमा ४० प्रतिशत महिला प्रतिनिधित्व सुनिश्चित गरेको छ ।' यो संविधान कार्यान्वयनमा आएको करिब एक दशकमा नेपालमा राष्ट्रपति, प्रधानन्यायाधीश, सभामुखजस्ता राज्यका उच्च निकायमा महिला पुग्न सफल भएको दृष्टान्त पेश गर्दै मन्त्री राणाले देशका निजामती कर्मचारी,सुरक्षा निकाय एवं अन्य क्षेत्रमा पनि महिलाको प्रतिनिधित्व बढ्दै गएको उल्लेख गरिन्। त्यस अवसरमा परराष्ट्रमन्त्री डा राणाले नेपालको प्रजातान्त्रिक प्रक्रिया र संविधान लेखनको अभियानमा क्यानडा सरकारले गरेको सहयोगको पनि सराहना गरिन्। प्रजातन्त्र, मानवधिकार र कानुनी शासनजस्ता आधारभूत विषयहरूमा दुवै देशको समान धारणा रहँदै आएको पनि उनले बताइन्। राष्ट्रिय दिवस समारोहमा क्यानाडाली र नेपाली समुदायका नागरिकहरू सहभागी थिए। क्यानाडाका लागि नेपाली राजदूत भरतराज पौडेलले मन्त्री डा राणासहित समारोहमा सहभागीहरू सबैलाई स्वागत गरेका थिए।"
बागमतीमा प्रदेशमा मनाइयो संविधान दिवस (फोटोफिचर),"हेटौंडा : बागमती प्रदेश सरकारले संविधान दिवस एवम् राष्ट्रिय दिवस मनाएको छ। बिहीबार प्रदेश प्रमुख दीपक प्रसाद देवकोटाको प्रमुख आतिथ्यतामा प्रदेशका मुख्यमन्त्री बहादुर सिंह लामा, प्रदेशका प्रथम मुख्यमन्त्री डोरमणी पौडेल सहितको उपस्थितिमा संविधान दिवस मनाइएको हो। मुख्यमन्त्री तथा मन्त्रिपरिषदको कार्यालयमा आयोजित कार्यक्रममा प्रदेशका मन्त्रीहरू, कर्मचारी, सुरक्षाकर्मीहरू, विभिन्न राजनीतिक दलका प्रतिनिधिहरू, नागरिक समाज, विभिन्न संघ संस्थाका प्रतिनिधिहरू लगायतको उपस्थिति रहेको थियो। प्रदेश सरकारले ३ दिन संविधान दिवस एवम् राष्ट्रिय दिवस २०८१ विविध कार्यक्रम मनाउने गरेको निर्णय अनुसार आज अन्तिम दिन प्रभातफेरी गरेको थियो। हेटौंडा उपमहानगरपालिका४ भुटनदेवी विद्यालयबाट सुरु भएको प्रभातफेरी सिमाचोक, बुद्धचोक हुँदै हेटौंडा बजार परिक्रमा गरी मुख्यमन्त्री तथा मन्त्री परिषद्को कार्यालयमा पुगेको थियो। मुख्यमन्त्री कार्यालयमा आयोजित कार्यक्रममा प्रदेश प्रमुख, प्रदेशका मुख्यमन्त्री र प्रदेशका प्रथम मुख्यमन्त्रीले संविधान दिवस एवम् राष्ट्रिय दिवस २०८१ को अवसरमा शुभकामना व्यक्त गरे। कार्यक्रममा प्रदेश सरकारले संविधान दिवसको अवसरमा ३ दिन आयोजना गरेको क्याम्पस स्तरीय निबन्ध प्रतियोगिता, माध्यमिक शिक्षा परीक्षा (एसईई) उत्कृष्ट नतिजा ल्याउने विद्याथीहरूलाई सम्मान गरेको थियो। प्रदेश सरकारले संविधान दिवसको अवसरमा गरेको भलिबल प्रतियोगितामा विजेता टिमलाई समेत सम्मान गरेको थियो।"
युगान्तकारी दस्तावेज,"राणा शासनदेखि ०४७ सालसम्म बनेका संविधान सामन्तवादी स्वार्थहरूलाई प्रतिनिधित्व गर्ने खालका थिए। ०४६ सालको संविधानमा संवैधानिक राजतन्त्र थियो भने ०१५ सालको संविधानले संवैधानिक राजतन्त्रलाई नै अगाडि बढाएको थियो। ०६३ सालको अन्तरिम संविधान जनयुद्ध र जनआन्दोलनको एकता र जनताको साथ पछि आयो। तर, ०७२ सालको संविधान युगान्तकारी परिवर्तनको प्रतिबिम्बका रूपमा आएको हो। पहिलो संविधानसभा बिफल भएपछि दोस्रो संविधानसभामा जनताको वारिस (प्रतिनिधिहरू) ले ०७२ सालमा नयाँ संविधान जारी गरे। यस अघिका कुनै पनि संविधान संविधानसभाबाट बनेका थिएनन्। संसारभरिको सबैभन्दा लोकतान्त्रिक कोणबाट हाम्रो संविधान बनेको हो। यो संविधानका मुख्य पाँचवटा स्तम्भ छन्। गणतन्त्र, संघीयता, समानुपातिक समावेशीता, धर्मनिरपेक्षता र समाजवाद उन्मुखता। यीमध्ये समानुपातिक समावेशीता र समाजवाद उन्मुखतासहितको संघीय लोकतान्त्रिक गणतन्त्र हो भन्ने कुरा हामीले बुझ्नुपर्छ। संविधान ल्याउनका लागि हजारौंले बलिदान गरे। लाखौं जनता सडकमा उत्रिए। ००७ सालमै संविधानसभाबाट संविधान बनाउँछौं भनेर लिएको लक्ष्य पूरा गर्न हामीलाई ७ दशक लाग्यो। त्यसैले सबै दृष्टिकोणबाट यो युगान्तकारी संविधान हो। मैले यो संविधानलाई नेपालको लोकतान्त्रीककरणको प्रक्रियामा एउटा मिलको पत्थर(माइलस्टोन) भनेर भन्छु। यो भन्नुको पछाडि माथि उल्लेख गरिएका संघर्षका थुप्रै पक्षहरू छन्। संविधानको अन्तरवस्तुको दृष्टिकोणले पनि संघीयताअन्तर्गत स्वशासन, स्वयत्तता र साझेदारीअन्तर्गत देशलाई ७ वटा प्रदेशमा बाँडिएको छ। यसमा तीन तहका सरकार छन्। यी सरकारहरू केन्द्रीय सरकारका अंग होइनन्। कार्यपालिका, न्यायपालिका, व्यवस्थापिकाको अधिकारसहित सरकारहरू बनेका छन्। धेरै विषयहरू मौलिक हकका रूपमा व्यवस्था गरिएका छन्। अरू देशका जनमुखी र लोकतान्त्रिक संविधानसंग तुलना गर्दा साँच्चै धेरै गुण र विशेषता बोकेर हाम्रो संविधान आएको छ। हामीले तीन तहका सरकार बनाइसकेपछि पनि त्यसभित्र संरक्षित क्षेत्र, संस्कृति र पहिचानलाई ध्यान दिएर विभिन्न ढंगका व्यवस्थाहरू गरेका छौं। संविधानभित्र सामाजिक सांस्कृतिक संरक्षण वा आर्थिक विकासका लागि विशेष, संरक्षित वा स्वायत्त क्षेत्र कायम गर्न सकिने व्यवस्था छ। भूगोल र जनसंख्याको आधारमा पहिचान तथा त्यहाँ परिचयहरूलाई सम्बोधन गर्न पहिचानमा आधारित र अर्को समृद्धिमा आधारित गरी दुई सिद्धान्तलाई ध्यान दिइएको छ। संविधान ल्याउन हजारौंले बलिदान गरे। लाखौं जनता सडकमा उत्रिए। ००७ सालमै संविधानसभाबाट संविधान बनाउँछौं भनेर लिएको लक्ष्य पूरा गर्न हामीलाई ७ दशक लाग्यो। त्यसैले यो युगान्तकारी संविधान हो। संसारभरीको पुँजीवादी जनवादी क्रान्ति पुँजीपति वर्गको नेतृत्वमा भयो। तर, नेपालको संविधान सर्वहारा वर्ग र पुँजीपति वर्गहरूले मिलेर लिएर आएका छन्। समाजवाद उन्मुख राख्नका लागि पुँजीपतिवर्ग पनि सहमत भए। देशका यस अघिका संविधानमा यी कुराहरू पाइँदैन। त्यसै कारणले यो माइल स्टोन हो। सरकार चलाउने दलहरूले पछिल्लो बेला संविधान संशोधनको विषय उठाएका छन्। कुन कोणबाट संविधान संशोधन ? त्यो विषय स्पष्ट हुनै पर्छ। पहिलो संविधानसभा बिफल भएपछि राज्य र राष्ट्र नै विफल हुन्छ कि भनेर ०७२ को महाभूकम्प आएको पृष्ठभूमिमा सहमतिको आधारमा संविधान जारी गर्ने प्रयत्न गरेका थियौं। यो सम्झौता र सहमतिबाट आएको संविधान हो। कैयौं विषय हामीले संविधान सभामा उठाएका थियौं। जस्तो कि प्रत्यक्ष निर्वाचित राष्ट्रपति, पूर्णसमानुपातिक निर्वाचन प्रणाली लगायतका पहिचान र समृद्धिसँग गाँसिएका धेरै विषयमा हामीले नोट अफ डिसेन्ट(भिन्न मत) राखेर संविधान जारी भएको हो। त्यतिखेर राष्ट्रलाई राजनीतिक संक्रमणबाट बाहिर निकाल्नुपर्छ भनेर सहमति र सम्झौताका आधारमा यो संविधान बनाएका हौं। मुख्यतया यो कांग्रेस, एमाले र माओवादी केन्द्रको साझा सहमतिको दस्तावेज हो। मधेसवादी दलहरूले यो प्रक्रियामा असहमति जनाए। त्यसको बाबजुद पनि अघि बढ्यौं। संविधान बनाउँदा नाका बन्दीको सामना गर्नुपर्यो। यी पक्षलाई बिर्सनुहुँदैन। संविधानलाई इमान्दारीपूर्वक कार्यान्वयन गर्ने र बितेका ८ वर्षका प्रयोगका आधारमा संविधानको समीक्षा गर्नुपर्छ। जहाँजहाँ गल्ती, कमजोरी भएका छन् त्यसलाई सुधार्ने र उन्नत बनाउने दिशामा जानुपर्छ। समानुपातिकलाई राष्ट्रियसभामा लैजाने र प्रतिनिधिसभालाई पूर्णप्रत्यक्ष बनाउने र साना दललाई सिध्याउन र ठूला दलहरूको एकाधिकार कायम गर्ने गरि जानुपर्छ भन्ने कुरा पनि सुनिएका छन्। मुलुकलाई बहुदलीय प्रणालीबाट दुई दलीय प्रणालीमा लैजानुपर्छ भन्ने तर्कहरू पनि सुनिएका छन्। यी विषय संविधानसँग मेल खाँदैनन्। समानुपातिक समावेशिताको मूल समस्या परिवारमा केन्द्रीय भयो भन्ने छ। पैसावालाहरूले सांसद् पद किन्न थाले। अनि छानिएका प्रतिनिधिहरू पनि त्यो समुदायका गुणमा आधारित ठीक खालमा प्रतिनिधि भएनन्। त्यसैले यसमा समीक्षा गरेर उन्नत बनाउने कोणबाट जानुपर्छ। सांसद् जनताले छान्ने र छानेकाले सरकार बनाउने व्यवस्था रहेसम्म अस्थिरता भइरहन्छ। त्यसकारण जनताबाट प्रत्यक्ष निर्वाचित राष्ट्रपति छान्ने प्रणाली नै स्थायित्वका लागि सबैभन्दा राम्रो प्रणाली हो। कसैले खेल्न पाउँदैन, बाह्य शक्तिको क्रिडास्थल पनि बन्दैन। उन्नत दिशामा संविधान संशोधनका लागि हामी तयार छौं। संविधान संसोधनका मुद्दाहरू छलफलका विषय बनाउनुपर्छ। प्रदेश सरकार कमजोर भएका छन्। प्रदेशका सरकार पनि केन्द्रबाटै बनाउने जो पुरानो माइन्डसेट छ, त्यसले समस्या सिर्जना गरेको छ। संविधानअनुसार एकल, साझा सूची अनुसारका ऐन, कानुनहरू बनाएर अघि बढाउनुपर्छ। प्रहरी समायोजन, कर्मचारी समायोजन, शिक्षा ऐन बनेको छैन। सामाजिक तथा साँस्कृतिक कुराहरूलाई रक्षा गर्ने काम भएको छैन। त्यस्तै संविधानले माग गरेको अंग, उपअंग पूरा गर्नुपर्छ। अनि मात्रै संविधानको पुनरावलोकन गर्ने, संशोधन गर्ने, समीक्षा गर्ने विषय बन्न सक्छ। हरेक १० वर्षमा संविधान संशोधन गर्ने भित्रपट्टी व्यवस्था छ। तर, संविधानको कोणबाट मागेका कानुनहरू बनेका छैनन्। त्यसैले जति सक्दो चाँडो बाँकी ऐनहरू बनाऔं। पूर्णरूपमा कार्यान्वयन गरौं। मुलुकलाई अगाडि बढाउने र अग्रगामी दिशामा लैजाने गरी संविधान परिमार्जनका बहस गरौं। पोखरेल, माओवादी केन्द्रका उपमहासचिव हुन्।"
"द्वन्द्वको समाधान, समृद्धिको यात्रा","विधानसभाबाट संविधान बनाउने विषयको पृष्ठभूमि लामै छ। २००७ सालदेखि नै संविधानसभाबाट संविधान बनाउने जनताको चाहना र माग थियो। २०७२ सालमा आएर बल्ल बल्ल पूरा भयो। संविधानसभाबाट संविधान बनाउने विषयको पनि लामो कोर्ष छ। यो बीचका संविधानसभाबाट संविधान बनाउने विषयमा धेरैपटक प्रयास नभएका होइनन् तर जनताको चाहना र माग पूरा हुन ६५ वर्ष लाग्यो। यो बीचमा धेरै घटनाक्रम भएका छन्। यो विषय सबै बुझ्न जरुरी छ। तब मात्रै संविधानको महत्व बुझ्न सजिलो हुन्छ। नेपालको संविधान २०७२ राजनीतिक सहमतिको दस्तावेज हो। शक्ति सन्तुलनको प्रतिबिम्ब(रिफ्लेक्सन) हो। हामीले संविधान प्राप्त गरेको पनि ९ वर्ष पूरा भएर १० वर्ष लागेको छ। २०७२ असोज ३ मा संविधान जारी भयो। जारी हुँदाका क्षणका घटनाक्रम पनि ताजै छन्। त्यसबेला व्यवधान गर्न नखोजिएको होइन तर सबै सहमतिले संविधान जारी गर्न सफल भयौं। संविधानसभाबाट संविधान बनेपछि मुलुकमा महत्वपूर्ण उपलब्धि हासिल भएका छन्। लामो समयदेखि मुुलुक सशस्त्र द्वन्द्वले आक्रान्त थियो, देशमा अशान्ति थियो। संविधानले सशस्त्र द्वन्द्वलाई शान्ति प्रक्रियाका माध्यमबाट समाधान गर्न महत्वपूर्ण भूमिका खेलेको छ। संक्रमणकालीन न्यायसम्बन्धी कानुन पनि बनेको छ। संविधानबाट मुुलुक संघीय संरचनामा गएको छ। संघ, प्रदेश र स्थानीय तह गरी राज्यलाई तीन तहमा पुनर्संरचना गरिएको छ। जनताको घर आगनमा नै सिंहदरबार पुगेको छ। संविधान बनेपछि संघ, प्रदेश र स्थानीय तहका दुईवटा निर्वाचन सम्पन्न भइसकेका छन्। नयाँ संविधानको निर्माणपछि २०७४ मा पहिलो निर्वाचन भयो। २०७९ अर्को निर्वाचन भएर मुलुक अघि बढेको छ। तीन तहका सरकारले संविधान कार्यान्वयनका काम अघि बढाइरहेका छन्। दुई सयभन्दा बढी कानुन बनेका छन्। संविधान कार्यान्वयनका लागि कानुन निर्माण अनिवार्य सर्त नै हो। अरू कानुन बन्ने काम भइरहेका छन्। नयाँ संविधानले ३२ वटा मौलिक हकको व्यवस्था गरेको छ। ती मौलिक हक कार्यान्वयनको चरणमा छन्। प्रदेश र स्थानीय तहले आवश्यक कानुन निर्माण गर्ने काम गरिरहेका छन्। अहिले संविधान कार्यान्वयन चरणको अवस्थामा छ। अबको बाटो संविधानसभाबाट बनाइएको यो राजनीतिक सहमतिको दस्तावेजमा केही चुनौती देखा पर्न थालेका छन्। संविधान बनेको यो ९ वर्षमा महत्वपूर्ण उपलब्धि नभएका होइनन्। तर, पनि देखा परेका चुनौतीको लेखाजोखा गर्न आवश्यक छ। अब अवस्थामा यी चुनौतीको कसरी समाधान गर्ने भन्ने विषय महत्वपूर्ण छ ? चुनौती आइसकेपछि छलफल, बहस आवश्यक छ। मुख्य चुनौती केके हुन्, केकेमा संविधान संशोधन आवश्यक छ ? पहिला ती चुनौती र ती संशोधन विषयको पहिचान गर्नुपर्छ। संविधान संशोधनका हरेक विषयमा राजनीतिक सहमति अनिवार्य छ। संशोधनका विषयमा मात्र होइन, प्रक्रियामा सहमति नै हुनुपर्छ। संविधान संशोधन कसरी गर्ने, कुन प्रक्रियाबाट गर्ने त्यसको ठोस कार्ययोजना बनाउनुपर्छ। त्यो योजनामा सबैको सहमति हुनुपर्छ। आयोग बनाएर जाने कि, समिति बनाएर गर्ने ? त्यो पनि महत्वपूर्ण विषय हो। संविधान संशोधनका हरेक विषयमा छलफल गर्दै, सहमति गर्दै अघि बढ्नुपर्छ। यो विषय अति संवेदनशील र महत्वपूर्ण भएका कारण हतारमा, एक्लै अघि बढ्ने प्रयास गर्नुहुँदैन। यस्ता विषय समयमा ख्याल गरिएन भने संविधानका उपलब्धिको रक्षा गर्न समस्या हुनसक्छ। त्यस कारण पनि संविधान संशोधनको विषयलाई गम्भीरतापूर्ण लिन आवश्यक छ। पोखरेल, एमालेका वरिष्ठ उपाध्यक्ष हुन्।"
उद्यमशीलतामा उन्नति,"काठमाडौं : मुलुकले औद्योगिक क्षेत्रमा मध्यम फड्को मार्न सफल भएको छ। विसं ०७२ असोज ३ गते संविधान जारी भएसँगै आमसर्वसाधारणमा अब स्थिर नीति बन्छ भन्ने विश्वासले पनि विभिन्न क्षेत्रगत उद्योगहरू दर्ता हुने क्रम बढ्ेको हो। जसले मुलुकमा उद्यमशीलताको वातावरण सिर्जना गर्यो। आर्थिक वर्ष ०७२७३ र आर्थिक वर्ष ०८१८२ बीचको तुलनामा औद्योगिक क्षेत्रमा थप दुई क्षेत्रको उदय पनि भयो। यसबीच सूचना, प्रसारण तथा सञ्चार प्रविधिमा आधारित उद्योगहरू दर्ता भएर सञ्चालनमा आए। यससँगै, नेपालमै सम्भावनामा रहेका खनिज उद्योगहरू दर्ता भए। यी दुई क्षेत्रका उद्योगहरू ०७२ अघि थिएनन्। ६ वटा (कृषि तथा वन पैदावारमा आधारित, पूर्वाधार, ऊर्जामूलक, उत्पादनमूलक, सेवामूलक र पर्यटनमूलक) क्षेत्रमा रहेको औद्योगिक क्षेत्रमा हाल दुइटा थपिएर ८ वटा पुगेका छन्। आर्थिक वर्ष २०७२७३ मा कुल ४ सय ८ उद्योग दर्ता हुँदा १८ हजार ७३७ लाई रोजगारी सिर्जना गर्न सकेको थियो। तर, १० वर्षको अन्तरमा उद्योगहरू थपिएर ९ हजार १ सय ४७ दर्ता भएका छन्। यसले ६ लाख ८३ हजार ११ लाई रोजगारी दिन सक्ने क्षमता विकास गरेको छ। दशकअघि नभएका तर हाल सूचना, प्रसारण तथा सञ्चार प्रविधिमा आधारित उद्योगहरू मात्रै १ सय १२ वटा दर्ता भएका छन्। उक्त उद्योगहरूबाट प्रस्ताव भएअनुसार ६ हजार ९ सय ७ लाई रोजगारी दिने क्षमता बनाएको छ। यसको कुल पुँजी मात्रै ८ अर्ब ९२ करोड ९८ लाख रुपैयाँ बराबरको छ। खनिज उद्योगहरू पनि हाल ७६ वटा दर्ता भएका छन्। जसले ७ हजार ५ सय ६० लाई रोजगारी दिने सो उद्योगहरूले दाबी गरेका छन्। यसैगरी, कृषि तथा वन पैदावारमा आधारित उद्योगहरू हाल ५ सय ३३ वटा छन्, जसले ४० हजार १ सय ९ जनालाई रोजगारी दिएको छ। जबकी २०७२ तिर यस्ता उद्योग २८ वटा मात्रै थियो र १ हजार ३८ लाई रोजगारी दिएको थियो। यसैगरी, हालसम्म पूर्वाधार क्षेत्रसँग सम्बन्धित ७१ वटा उद्योग दर्ता छन जसले ४ हजार४३२ रोजगार प्रस्ताव गरेका छन्। दश वर्षअघि सो क्षेत्रमा एउटा मात्रै पूर्वाधारको उद्योग थियो, जसले ८१ जनालाई रोजगारी दिने क्षमता राखेको थियो। यसैगरी, हालसम्म ऊर्जामूलक उद्योग ५ सय ५१ दर्ता गरेकोले ४१ हजार ४९४ रोजगारी सिर्जना गर्नसक्ने बताएका छन्। तर, यसअघि २०७२ तीर यस्तो खालको १५ वटा मात्रै उद्योग दर्ता भएको थियो, जसमा ६ सय ७८ जनालाई रोजगारी दिने क्षमता थियो। यस्तै, हालसम्म उत्पादनमूलक उद्योग ३ हजार ४०१ वटा दर्ता भएकोमा ३ लाख ५८ हजार ६६९ जनालाई रोजगारी सिर्जना गर्ने क्षमता बनाएको छ। हिजो दशकअघि यस्ता उद्योग १ सय ३५ मात्रै दर्ता भएका थिए र ८ हजार ७७९लाई मात्र रोजगारी दिन सकेका थिए। यससँगै, हालसम्म २ हजार १३ वटा सेवामूलक उद्योग दर्ता भएका छन्। यस्लै १ लाख ३९ हजार ६४९ लाई रोजगारी सिर्जना गरेको छ। तर, हिजोको दिनमा यस्ता उद्योग ११७ मात्रै दर्ता हुँदा ४ हजार ३७६ लाई रोजगारी दिएको थियो। यसैगरी नेपालमा धेरै सम्भावना रहेको र सावित पनि भएको पर्यटनमूलक उद्योगहरू हालसम्म २ हजार १३ वटा दर्ता भएका छन्। जस्ले, ८४ हजार १ सय ९१ लाई रोजगारी सिर्जना गर्न सफल भएको छ। तर, आर्थिक वर्ष २०७२७३ मा १ सय १२ वटा पर्यटनमूलक उद्योग मात्रै दर्ता भएका थिए, जस्ले ३ हजार ७८५ संख्यामा रोजगारी प्रदान गरेको थियो। यता राष्ट्रिय तथ्यांक कार्यालयले कुल गार्हस्थ्य उत्पादन (जीडीपी)मा उत्पादनमूलक क्षेत्रको योगदान कम हुँदै गएको देखाएको छ। तथापी उत्पादनको आकार भने बढिरहेकाले उत्साहित हुने खालको फडको भन्दा पनि मध्यम खालको फड्को मारेको उद्योग विभागका निर्देशक तथा सुचना अधिकारी अर्जुन सेन ओली औंल्याउँछन्। दश वर्षको अन्तरमा मुलुकको जनसंख्या वृद्धि पनि सोही अनपातमा बढिरहेकाले गर्दा थपिएका उद्योगहरूमा अझै रोजगारीको अभाव हुँदा युवापुस्ता बिदेसिन बाध्य भएको पूर्वउद्योग सचिव कृष्ण ज्ञवाली बताउँछन्। उनी भनछन्, १० वर्षको तथ्यांक केलाउँदा अपेक्षाअनुसार जसरी फड्को मार्नुपर्ने हो त्यस्तो देखिँदैन। संविधान आएको ९ वर्ष नाघेर १० वर्षमा टेक्दा अहिले झन बेरोजगारी बढेको छ। यसको अर्थ उद्योगहरूको विकास हुन सकेन भन्ने हो। उता वैदेशिक रोजगारीमा जाने युवाहरूको संख्या पनि बढेको छ। यसर्थ उद्यमशीलता क्षेत्रको तस्बिर त्यति सन्तोषजनक छैन। उनकाअनुसार संविधानमा निजी क्षेत्रलाई साथ लिएर जाने, लगानीको वातावरण बनाउने भनने लगायतका राम्रा पक्ष समेटिएको छ। तर, यसबीच राजनितीक स्थिरता नहुँदा नीतिगत स्थिर तापनि भएन। सरकार परिवर्तनसँगै नीतिमा पनि परिवर्तन आउँछ। नीतिको कार्यान्वयनमा एकरुपता हुँदैन। नेतृत्वअनुसार प्राथमिकता फरक हुन्छ। तर, पनि संविधान राम्रो बनाउकाले अझै आशा गर्न छोड्न भएन, पूर्वउद्योग सचिव ज्ञवालीले अन्नपूर्णसँग भने। यद्यपि प्रदेशहरूलाई अलि जवाफदेही बनाउन सक्ने हो भने र शासकीय स्थिरता कायम गर्न सके प्रदेशले पनि राम्रो गर्न सक्ने उनको भनाइ छ। युवापुस्तालाई स्वदेशमै टिकाउन र सरकारको नेतृत्व बदलिए पनि नीति बदल्नु भएन, प्रतिबद्धतालाई व्यवहारमा उतार्नुपर्यो। हामीसँग औद्योगिक नीति छ तर त्यसको कार्यान्वयन चुस्त हुनुपर्यो। निजी क्षेत्रलाई अझै साथ लिएर, उनीहरूको आत्मविश्वास बढाउने खालको काम गर्न उनले सरकारको ध्यानाकर्षण गराए। अझ आजभोलि थोरै लगानीमा धेरै प्रतिफल आउने प्रविधिमा आधारित व्यवसाय नवप्रबद्र्धन स्टार्ट अपलाई प्रोत्साहन गर्न उनले सुझाव दिए। यद्यपि उद्योग, वाणिज्य तथा आपूर्ति मनत्रालयले सो शीर्षकका लागि चालु आवमा १ अर्ब बराबरको रकम सहुलियत व्याजमा दिन छुट्याएको छ। यसरी छुट्याएकोलाई खर्च गरे मात्र उपयुक्त हुने उनले बताए। मुलुकमा पछिल्लो संविधान बनेपछि स्थिर सरकार र नीतिले स्थायित्व पाउँछ भनेर लगानीकर्ताहरू आकर्षित भएको उद्योग विभागका निर्देशक तथा सूचना अधिकारी अर्जुन सेन ओली बताउँछन्। तर, यसपछि कोभिड लगायतका अर्थतन्त्रमा देखिएको समस्याले पनि अपेक्षा गरेअनुसारको उद्योग भित्रिन र सञ्चालन हुन असर पुगेको उनको भनाइ छ। संविधानपछि सरकार संघीयतामा गएसँगै उद्योग दर्ताको अधिकार प्रदेश सरकारमा गयो। यससँगै नीजि क्षेत्रलाई प्रदेशमै उद्योग दर्ता गर्दा सजिलो पनि भयो तर संघसँग ग्याप भएको छ, निर्देशक ओलीले अन्नपूर्णसँग भने, यद्यपि पछिल्लो समय विदेशी लगानीमा गत आर्थिक वर्षमा मात्रै अहिलेसम्मको प्रतिबद्धता प्राप्त भएको छ। प्रतिबद्धताअनुसार लगानी भित्रिने क्रम भने उस्तै छ। प्रतिबद्धताको करिब ३२३५ प्रतिशत लगानी आएको छ। अहिले लगानी प्रतिबद्धता आउनु पनि लगानीको बाटोमा रहेको भन्ने भएकाले राम्रो हो। अब सरकारले लगानी गर्न विश्वासको वातावरण बनाउनेदेखि सञ्चालन गर्न आवश्यक भएको उनले औंल्याए। रोजगारीको सवालमा उद्योग दर्ताको संख्या बढेसँगै रोजगार संख्या पनि बढ्छ। पहिलाको जस्तो बढी श्रम गर्ने रोजगारी हुँदैन। अहिलेको उद्योगमा आधुनकि प्रविधि जडान हुने भएकाले सीप भएका रोजगारीहरूले अवसर पाएको उनले औंल्याए। १० वर्षमा दर्जन निर्यातित वस्तु थपिए मुलुकमा आयातको तुलनामा निर्यात धेरै न्यून भए पनि पछिल्लो ९१० वर्षको अन्तरमा नेपालबाट बाहिरिने निर्यातित १२ बस्तुहरू थपिएका छन्। आर्थिक वर्ष २०७२, ७३ मा नेपालबाट मुख्य गरेर २८ शिर्षकका उत्पादित वस्तुहरू विदेशमा बिक्री हुन्थे। तर, हाल यस्तो वस्तुहरू थपिएर मुख्य ४० शीर्षकका उत्पादनहरू विभिन्न मुलुकमा जाने गरेको छ। व्यापार तथा निकासी प्रबद्र्धन केन्द्रको तथ्यांकअनुसार आव २०७२७३ को अवधिमा नेपालको कुल वैदेशिक व्यापार अघिल्लो वर्षको तुलनामा २२ प्रतिशतले ह्रास आई ८५२२९ अर्ब रुपैयाँमा सीमित भएको थियो। कुल व्यापारमा निकासी तथा पैठारीको योगदान क्रमशः ८३ प्रतिशत र ९१७ प्रतिशत रहेको थियो। त्यतिबेला नेपालको कुल निकासीमा १७९ प्रतिशतले ह्रास आई ७११४ अर्व रुपैयाँ तथा कुल पैठारीमा ०४ प्रतिशतले ह्रास आई ७८११५ अर्व पुगेको थियो। उक्त अवधिमा नेपालबाट निकासी भएका प्रमुख वस्तुहरूमा ऊनी गलैंचा, तयारी पोसाक, मुसुरोको दाल, पोलिस्टर तथा अन्य धागो, टेक्सटाइल, फलाम तथा स्टिल र तिनका उत्पादनहरू, हस्तकलाका सामानहरू, चाँदीका गरगहनाहरू, चाउचाऊ, टुथपेस्ट, अलैंची, चिया, अदुवा, नेपाली हातेकागज, छाला, पश्मिना सल तथा जडिवुटी आदि प्रमुख थियो। आर्थिक वर्ष २०७२७३ मा नेपालको कुल व्यापारघाटा ७१००१ अर्ब रुपैयाँ पुगेको थियो। अहिले पनि नेपालको व्यापार घाटामा भने सुधार आएको छैन। अझै आयातभन्दा निर्यात कम हुँदा व्यापारघाटाको आकार ठूलै छ। आव २०८०८१ को अवधिमा नेपालको कुल वैदेशिक व्यापार अघिल्लो आर्थिक वर्षको तुलनामा १३ प्रतिशतले ह्रास आई १७४५३७ अर्ब रुपैयाँमा सीमित हुन पुगेको छ। कुल व्यापारमा निकासी तथा पैठारीको योगदान क्रमशः ८७ प्रतिशत र ९१३ प्रतिशत रहेको छ। नेपालको कुल निकासी ३० प्रतिशतले ह्रास आई रु १५२३८ अर्व तथा कुल पैठारीमा १२ प्रतिशतले ह्रास आई रु १५९२९९ अर्बमा सीमित भएको छ। उक्त अवधिमा नेपालबाट निकासी भएका प्रमुख वस्तुहरूमा फलाम तथा फलामका उत्पादनहरू, यार्न, ऊनी गलैंचा, अलैंची, तयारी पोसाक, जुट तथा जुटका सामानहरू, उनी फेल्टका उत्पादन, जुस, पामतेल, चिया, जडीबुटी, कुकुर विरालाका आहारा, पिना, पश्मिना शल, प्लाईउड, अदुवा, तामा तथा तामाका उत्पादन, कपडा, चाऊचाऊ प्रमुख रूपमा छन्। आर्थिक वर्ष २०८०८१ को नेपालको कुल गार्हस्थ्य उत्पादनको तुलनामा नेपालको कुल व्यापारको हिस्सा ३०५९ रहेको छ भने सोही वर्षको नेपालको कुल गार्हस्थ्य उत्पादनमा निकासी तथ ापैठारीको हिस्सा क्रमस २२७ प्रतिशत र २७९२ प्रतिशत रहेको छ। उद्योग विभागका निर्देशक ओली सरकारले निर्यातमा अनुदान दिने व्यवस्थाले पनि प्रमोट गरेको बताउँछन्। उनका अनुसार सरकारले गत वर्ष मात्रै सरकारले करिब १ खर्ब ५७ अर्ब रुपैयाँ हाराहारीको इन्सेन्टिभ दिएको थियो। यसले गर्दा निर्यातजन्य उद्योलाई बजार खोज्न उत्पादन गर्न प्रोत्साहन गरेको उनको भनाइ छ।"
संविधान दिवस मनाउनु भनेको निरङ्कुशताविरुद्ध नेपालीलाई एक गर्नु हो : अध्यक्ष दाहाल,"काठमाडौं : पूर्वप्रधानमन्त्री तथा नेकपा माओवादीका अध्यक्ष पुष्पकमल दाहाल प्रचण्डले संविधान दिवस मनाउनु भनेको निरङ्कुशताविरुद्ध नेपाली जनतालाई एकताबद्ध गर्नु हो भनेका छन्। संविधान दिवसको शभकामना दिंदै अध्यक्ष दाहालले भने, 'हामी इतिहासको निकै चुनौतीपूर्ण र अवसरयुक्त मोडबाट गुज्रिरहेका छौं । यतिबेला हामीले संविधान दिवस मनाउनुको अर्थ सबै प्रकारका अराजकता र निरङ्कुशतावादी सोंचका विरुद्ध नेपाल राष्ट्र र नेपाली जनतालाई एकताबद्ध गर्नु हो ।' संघीय लोकतान्त्रिक गणतन्त्रात्मक संविधानले नेपालका उत्पीडित वर्ग, जाति, क्षेत्र, लिङ्ग, समुदायलाई अधिकार सम्पन्न बनाएको छ र राज्यमा समानुपातिक समावेशी प्रतिनिधित्वलाई एक हदसम्म सुनिश्चित गरेको उनले बताए। यसलाई अझ सुदृढ गर्न अगाडि बढ्नु सबैको जिम्मेवारी भएको उनको भनाइ छ। अध्यक्ष दाहालले देशलाई संघीय लोकतान्त्रिक गणतन्त्रको संविधान निर्माणको स्तरसम्म ल्याइपुर्याउन महान् जनयुद्ध, ऐतिहासिक जनआन्दोलन, मधेश आन्दोलन लगायतका विभिन्न प्रकारका आन्दोलनमा प्राण उत्सर्ग गर्ने महान सहिदहरुप्रति भावपूर्ण श्रद्धाञ्जली अर्पण गरेका छन् । उनले बेपत्ता यौद्धा, घाइते तथा अपाङ्ग लगायत सम्पूर्ण गणतान्त्रिक यौद्धाहरुप्रति उच्च सम्मान व्यक्त गर्दै भनेका छन्, 'सुशासन, सामाजिक न्याय र समृद्धिको बाटो हुँदै समाजवाद निर्माणको अभियानमा अघि बढ्नु अबको हाम्रो सुस्पष्ट बाटो हुनेछ । संविधानमार्फत जनताले प्राप्त गरेका अधिकारको रक्षा, प्रयोग र थप परिस्कृत गर्दै बदलिएको व्यवस्थाअनुकूल जनताको अवस्था बदल्न दृढताका साथ अघि बढ्नुपर्ने छ । यसका लागि हाम्रो पार्टी निरन्तर अभियानात्मक कार्यक्रमसहित अघि बढ्ने तयारीमा छ । ' जनताले प्राप्त गरेका अधिकारको उच्चतम उपभोग गर्दै सबैखाले अराजकता, भ्रष्टाचार, बेथिति र निराशालाई चिर्दै नयाँ उत्साहका साथ अघि बढ्न र यो अभियानमा सहभागी हुन उनले सम्पूर्ण जनसमुदायमा हार्दिक अपिल गरेका छन्। यसपटकको संविधान दिवसले सबैलाई संविधान कार्यान्वयनमा बाँकी रहेका कामहरु अझ तदारुकताका साथ र दृढताका साथ कार्यान्वयन गर्न उत्प्रेरणा मिलोस् भन्ने शुभकामना अध्यक्ष दाहालले व्यक्त गरेका छन्।"
"आजदेखि धरहरा खुला, केही दिन निःशुल्क चढ्न पाइने","काठमाडौं : २०७२ सालको विनाशकारी भूकम्पमा ध्वस्त भएको नेपालको धरहरा पुनर्निर्माण भइसकेको छ। असोज ३ गते संविधान दिवसको दिन पारेर धरहरा सर्वसाधारणका लागि खुला हुँदै छ। संविधान दिवसको अवसरमा खुला गरिने घरहरा निर्माण पूर्णरूपमा भने सकिएको छैन। धरहराको ९८ प्रतिशत संरचना निर्माण मात्रै अहिलेसम्म पूरा भएको सहरी विकास मन्त्रालयका प्रवक्ता विनु बज्राचार्यले जानकारी गराएकी छन्। उनका अनुसार संविधान दिवसको अवसर पारेर धरहरा खुला गर्ने सरकारको निर्णय अनुसार नै बिहीबारदेखि सबैका लागि चढ्न मिल्ने गरी धरहरा खुला गरिएको हो। परीक्षणका लागि बुधबार ५ बजेदेखि नै विशेष व्यक्तिहरूका लागि धरहरा खुला गरिएको थियो। धरहराको निर्माण तत्कालीन प्रधानमन्त्री केपी शर्मा ओलीकै पालामा थालिएको हो। २०७८ साल वैशाख ११ मा ओली नै प्रधानमन्त्री भएको समयमा यसको उद्घाटन गरिएको थियो। तर, पूर्णरूपमा सञ्चालनमा आउन सकेको थिएन। उद्घाटनको समयमा मूल धरहराको निर्माण नसकिए पनि अन्य संरचना निर्माण ४२ प्रतिशत मात्रै पूरा भएको थियो। सहरी विकास मन्त्रालयका सूचना अधिकारी सुमन सालीकका अनुसार भवन निर्माणको आधुनिक व्यवस्था अनुसार नै धरहरा निर्माण गरिएको छ। सुरक्षाका हिसावले पूर्ण विश्वास गर्न सक्ने अवस्थामा धरहरा निर्माण पूरा भएको हो। सरकारले अर्को व्यवस्था नगर्दासम्म केही समय निःशुल्क रूपमा नै धरहरा चढ्न सकिने उनले बताए। रंगरोगन र शृंगारका केही कामहरू बाँकी रहे पनि यसले खास समस्या नपर्ने उनले जानकारी दिए। धरहरा निर्माणको जिम्मा राष्ट्रिय पुनर्निर्माण प्राधिकरणले पाएको थियो। प्राधिकरणको अवधि सकिएपछि सहरी विकास मन्त्रालय मातहत सहरी विकास तथा भवन निर्माण विभागलाई बाँकी निर्माणको काम हस्तान्तरण गरिएको थियो। त्यसपछि भवन विभागले नै यो आयोजना सञ्चालन गरिरहेको छ। धरहरा पुनर्निर्माण गर्नका लागि २०७५ साल असोज १४ गते जीआईईटीसीरमण जेभीले ठेक्का पाएको थियो। २ वर्षभित्र निर्माण पूरा गरिसक्नुपर्ने समय राखेर ठेक्का लिएको रमन जेभीले छैटौंपटक म्याद थप गरेपछाडी मात्रै धरहरा निर्माणको काम लगभग पूरा गरेको छ।"
चढ्न जाने होइन त धरहरा ?,"काठमाडौं : संविधान दिवसका अवसरमा काठमाडौंको सुन्धारास्थित धरहरा सर्वसाधरणका लागि खुला गरिएको छ। २०७२ सालको विनाशकारी भूकम्पमा ध्वस्त भएको धरहरा आजदेखि सर्वसाधरणका लागि खुला गरिएको हो। धरहराको ९८ प्रतिशत संरचना निर्माण पूरा भएको छ। अहिलेका लागि धरहरा चढ्नका लागि कुनै शुल्न नलाग्ने शहरी विकास तथा भवन विभागअन्तर्गतको केन्द्रीय आयोजना कार्यान्वयन इकाइले जनाएको छ। संविधान दिवसको अवसर पारेर धरहरा खुला गर्ने सरकारको निर्णय अनुसार नै बिहीबारदेखि सबैका लागि चढ्न मिल्ने गरी धरहरा खुला गरिएको हो। परीक्षणका लागि बुधबार ५ बजेदेखि नै विशेष व्यक्तिहरूका लागि धरहरा खुला गरिएको थियो। धरहराको निर्माण तत्कालीन प्रधानमन्त्री केपी शर्मा ओलीकै पालामा थालिएको हो। २०७८ साल वैशाख ११ मा ओली नै प्रधानमन्त्री भएको समयमा यसको उद्घाटन गरिएको थियो। तर,पूर्णरूपमा सञ्चालनमा आउन सकेको थिएन। उद्घाटनको समयमा मूल धरहराको निर्माण नसकिए पनि अन्य संरचना निर्माण ४२ प्रतिशत मात्रै पूरा भएको थियो। धरहरा पुनर्निर्माण गर्नका लागि २०७५ साल असोज १४ गते जीआईईटीसीरमण जेभीले ठेक्का पाएको थियो। २ वर्षभित्र निर्माण पूरा गरिसक्नुपर्ने समय राखेर ठेक्का लिएको रमन जेभीले छैटौंपटक म्याद थप गरेपछाडी मात्रै धरहरा निर्माणको काम लगभग पूरा गरेको छ।"
देशको उज्यालो मुहार,"काठमाडौं : नेपालमा ९ वर्ष अघिसम्म करिब १६ घन्टाको लोडसेडिङ थियो। लोडसेडिङको तालिकामा आश्रित भएको जनजीवनबाट पार पाउन तत्कालीन सरकारले २०७२ सालमा ऊर्जा संकटकाल घोषणा गरी जलविद्युत् उत्पादनमा अघि बढ्ने निर्णय गर्यो। ऊर्जा संकटकालको कार्यान्वयनको वर्ष २०७३ असोज ३ गते मुलुकले नयाँ संविधान पायो। १९६८ सालमा ५ सय किलोवाट सुरु भएको नेपालको जलविद्युत् उत्पादन नयाँ संविधान जारी पूर्व १०५ वर्षको अवधीमा करिब ८ सय ५० मेगावाटमा सीमित थियो। माग र आपूर्तिको खाडललाई पूर्ति गर्न छिमेकी मुलुक भारतबाट करिब २२ अर्बसम्मको बिजुली निर्यात गर्नुपथ्र्यो। तर, जब सरकारले ऊर्जा संकटकाल घोषणा गरी विद्युत् उत्पादनमा आक्रमक रूपमा अघि बढ्ने निर्णय गर्यो, यसपछि विद्युत् उत्पादन बढेको ऊर्जा मन्त्रालयका वरिष्ठ ऊर्जा विज्ञ प्रबल अधिकारी बताउँछन्। नेपाल सरकारले जारी गरेको २०७२ को कार्ययोजना कार्यान्वयन वर्ष २०७३ पछि नै जलविद्युत्मा उपलब्धि देखिएको हो। र, यो सरकार पनि जलविद्युतक्षेत्रको विस्तारमा लागि रहेको छ, अधिकारी बताउँछन्। यो कार्ययोजनाले निजी क्षेत्रका जलविद्युत् आयोजनाहरूलाई प्राथमिकता दिने निर्णय गरेको थियो। सरकारले विद्युत् खरिद सम्झौता (पीपीए) को ग्यारेन्टी गर्दै निजी क्षेत्रसँग टेक अर पेमा विद्युत् किन्ने सम्झौता गर्यो। माओवादीको १० वर्षे जनयुद्धका कारण जरजर बनेको जलविद्युत् पूर्वाधार क्षेत्र नयाँ संविधान जारी पछि थप व्यवस्थित बनेको हो। ९ वर्षको अवधीमा जलविद्युत् उत्पादनको जडित क्षमता करिब ३२ सय मेगावाट पुगेको छ। छिट्टै नै ३५ सय मेगावाट पुग्ने नेपाल विद्युत् प्राधिकरणका कार्यकारी निर्देशक कुलमान घिसिङ बताउँछन्। २०७३ भन्दा अहिले करिब ४ गुणाले विद्युत उत्पादन बढेको घिसिङको भनाइ छ। वर्षायाममा विद्युत्मा आत्मनिर्भर भएको र खुद निर्यातकर्ताको रूपमा नेपाल अघि बढेको ठूलो उपलब्धि भएको घिसिङ बताउँछन्। जडित क्षमता करिब ३२ सय मेगावाट पुग्दा निजी क्षेत्रको योगदान करिब २४ सय मेगावाट रहेको निजी ऊर्जा उत्पादकहरूको संस्था नेपाल (इप्पान) का अध्यक्ष गणेश कार्की बताउँछन्। ३ हजार मेगावाट भन्दा बढी निर्माणको विभिन्न चरणमा रहेको उनले जानकारी दिए। आर्थिक वर्ष २०७२७३ मा विद्युतीकरणको अवस्था ५८ प्रतिशत मात्र थियो । विद्युतीकरण अहिले ९९ प्रतिशत पुगेको छ। ९ वर्षअघि प्रतिवर्ष ३ अर्ब ७२ करोड युनिट विद्युत् खपत हुने गरेकामा अहिले १० अर्ब २३ करोड युनिट पुगेको छ। प्रतिव्यक्ति ऊर्जा खपत १ सय ३१ युनिटबाट बढेर ४ सय युनिट पुगेको छ। देशभित्र खपत गरी अतिरिक्त भएको विद्युत् भारतीय प्रतिस्पर्धी बजारको डेअहेड र रियल टाइम मार्केट र मध्यकालीन सम्झौताबमोजिम पनि विद्युत् निर्यात भइरहेको छ। विद्युत् निर्यात परिमाण हरेक वर्ष बढिरहेको छ। नेपालले औपचारिक रूपमा विद्युत निर्यात २०७८ मंसिर बाट सुरु गरेको थियो। वर्षायाममा दैनिक ७ सय मेगावाटभन्दा बढी विद्युतनिर्यात भइरहेको छ। सुक्खायाममा नदीमा पानीको बहाव घटी देशभित्रका नदी प्रवाही जलविद्युत् गृहहरूबाट विद्युत् उत्पादन घट्ने हुँदा माग धान्न गाह्रो छ। तसर्थ, भारतबाट विद्युत् आयात भने भइरहेको छ। १३२ केभी प्रसारण लाइनबाट चलिरहेको नेपालको राष्ट्रिय प्रणाली हाल ४०० केभी र २२० केभीबाट चल्न थालेको छ। कोशी, तामाकोशी तथा कालीगण्डकी करिडोर, मस्र्याङ्दीकाठमाडौं, त्रिशूलीकाठमाडौं र विभिन्न कारणले जीर्ण बनेको हेटौंडाभरतपुरबर्दघाट २२० केभी प्रसारण लाइन निर्माण सम्पन्न भएका छन्। हेटौंडाढल्केबरइनरुवा ४०० केभी प्रसारण लाइनअन्तर्गत ढल्केबरइनरुवा खण्ड निर्माण सम्पन्न गरी सञ्चालनमा ल्याइएको छ। काबेली करिडोर, सोलु करिडोर चमेलिया करिडोर लगायतका धेरै १३२ केभी प्रसारण लाइन निर्माण सम्पन्न गरी सञ्चालनमा छन्। खिम्तीबाह्रबिसेकाठमाडौं ४०० केभी, मस्र्याङ्दी करिडोर २२० केभी र चिलिमेत्रिशूली २२० केभी प्रसारण लाइनहरूको निर्माण अन्तिम चरणमा छन्। यीबाहेक १३२ केभीका धेरै प्रसारण लाइन निर्माणाधीन छन्। ९ वर्षअघि २ हजार ९ सय सर्किट किलोमिटर रहेको प्रसारण लाइन अहिले बढेर ६ हजार ५ सय सर्किट किलोमिटर पुगेको छ। बुटवलबाट पश्चिम अत्तरियासम्म ४०० केभी प्रसारण लाइन र देशका प्रमुख लोड सेन्टरहरू भएर जाने साउथ करिडोर प्रसारण लाइनका लागि विभिन्न दातृ निकायहरूबाट लगानी सुनिश्चित गरी निर्माण प्रक्रिया अगाडि बढाइएको छ। भारतसँगको विद्युत् व्यापारका लागि ढल्केबरमुजफ्फरपुर ४०० केभी पहिलो अन्तरदेशीय प्रसारण लाइन त बनेको थियो तर ढल्केबरमा २२० केभी सबस्टेसन अलपत्र थियो। गत ९ वर्षभित्र २२० केभी सबस्टेसन निर्माण सम्पन्न मात्र गरिएन, ४०० केभीका हेटौंडा र इनरुवा सबस्टेसन पनि यहीबीचमा निर्माण सम्पन्न गरी सञ्चालन गरिएका छन्। नयाँ खिम्ती, बाह्रबिसे र लप्सीफेदीमा ४०० केभी का सबस्टेसन निर्माणाधीन छन्। १३२ केभीका धेरै सबस्टेसन निर्माण गरिएका छन्। ९ वर्षअघि २ हजार २ सय एमभीए रहेको सबस्टेसन क्षमता बढेर १३ हजार एमभीए पुगेको छ। ९ वर्षअघिसम्म विभिन्न कारणले ठप्प रहेको निजी क्षेत्रका विद्युत् आयोजनाहरूसँगको विद्युत् खरिद बिक्री सम्झौता (पीपीए)लाई खुला गरी जलाशययुक्त, पिकिङ रन अफ रिभर, रन अफ द रिभर र सौर्य ऊर्जाका लागि छुट्टाछुट्टै दर तय गरिएको छ। ९ वर्ष अघि २ हजार ८ सय मेगावाटको मात्र विद्युत् खरिद सम्झौता गरिएकोमा अहिले १० हजार ३ सय मेगावाट भन्दा बढीको विद्युत् खरिद सम्झौता भएको छ। करिब ७ हजार मेगावाटका आयोजनाहरू निर्माणका विभिन्न चरणमा छन्। थप करिब १० हजार मेगावाटका आयोजनाहरू विद्युत् खरिद सम्झौताको प्रक्रियामा छन्। जलविद्युत्मा उत्पादनमा उपलब्धी देखिएपनि यहाँका जग्गा अधिग्रहण, वन लगायतका समस्याले आयोजना लामो समयसम्म गिजोलिने गरेको इप्पानका अध्यक्ष कार्की बताउँछन्। जलविद्युत्मा सम्भावना भएको भन्दै उनले विद्युत् उत्पादनको वातावरण तयार गर्न, नयाँ विद्युत् विधेयक ल्याउन, स्वदेशी लगानीको वातावरण तयार गरी विद्युत् उत्पादनलाई अघि बढाउनुपर्ने उनको भनाइ छ। यता, प्राधिकरणका कार्यकारी निर्देशक घिसिङ पनि वन तथा वातावरणको समस्या समाधानको पहल गर्न सके यसक्षेत्र थप अघि बढ्नेमा दुईमत नभएको बताउँछन्। नयाँ विद्युत् विधेयकमाथि सरोकारवालाहरूसँग वृहत छलफल भइरहेको भन्दै मन्त्रालयका ऊर्जा विज्ञ अधिकारीले नयाँ ऐन ल्याइ यस क्षेत्रमा देखिएका समस्या समाधान गर्न सरकार लागिपरेको बताए। उनले आर्थिक वर्ष २०९१०९२ सम्म २८ हजार ५ सय मेगावाट विद्युत् उत्पादनको कार्ययोजना मन्त्रिपरिषद्बाट पारित हुने चरणमा रहेको भन्दै अधिकारीले आर्थिक समृद्धिका लागि जलविद्युत् विकासको विकल्प नभएको उल्लेख गरे। नयाँ संविधान जारी पूर्व करिब १६ घन्टासम्मको लोडसेडिङ विद्युत् जडित क्षमता करिब ८५० मेगावाट विद्युत् खरिद सम्झौता भएको कुल आयोजना २८ हजार मेगावाट भारतसँग विद्युतआयात मात्र विद्युतीकरण ५८ प्रतिशत प्रतिव्यक्ति विद्युत् खपत १३० युनिट १३२ केभिसम्मका मात्र प्रसारणलाइन २ हजार ९ सय सर्किट किलोमिटर मात्र प्रसारण लाइन २ हजार २ सय एमभीए सबस्टेसन क्षमता नयाँ संविधान जारीपछिको जलविद्युत्मा उपलब्धि लोडसेडिङमुक्त विद्युत् कुल जडित क्षमता ३२ सय मेगावाट १० हजार ३ सय मेगावाटको पीपीए ढल्केबरमुज्जफपुर ४ सय केभी प्रसारणलाइन सञ्चालन ४००, २२०, १३२ र ६६ केभी प्रसारण लाइन ६ हजार ५ सय सर्किट किलोमिटर पीआरओआर प्रकृतिको माथिल्लो तामाकोशी जलविद्युत् आयोजना(४५६ मेगावाट) सञ्चालन विद्युत् निर्यात सुरु बंगलादेशसँग विद्युत् व्यापार सुरु गर्ने चरणमा भारतसँग १० हजार मेगावाटको दीर्घकालीन पीपीए ९ सय मेगावाटको माथिल्लो अरुण निर्माणाधीन १०६३ मेगावाटको माथिल्लो अरुण र ६७० मेगावाटको दूधकोशी जलाशययुक्त जलविद्युत् आयोजनाहरू वित्तीय व्यवस्थापन गरी निर्माणमा जाने अवस्थामा"
सातौँ एटिए एभरेष्ट ग्लोबल नेपाली फिल्म अवार्डबाट अमेरिकामा नेपाली कलाकार सम्मानित,"न्यूयोर्क(अमेरिका) : नेपाली कलाकारिताको सम्मानार्थ सातौँ एटिए एभरेष्ट ग्लोबल नेपाली फिल्म अवार्ड अमेरिकाको न्यूयोर्कमा सम्पन्न भएको छ । कार्यक्रममा फिल्म र कलाकारहरुलाई सम्मानस्वरुप पुरस्कार वितरण गरिएको छ । अमेरिकामा रहेको त्रिवेणी इन्टरटेन्मेन्ट र दिलकुमारी केसी स्मृति फाउन्डेसनको सहकार्यमा ग्लोबल नेपाली फिल्म अवार्डले आयोजना गरेको हो । कार्यक्रममा उत्कृष्ट चलचित्र, उत्कृष्ट निर्देशक, उत्कृष्ट अभिनेताअभिनेत्री सहित विभिन्न विधाका पुरस्कारहरू प्रदान गरिएको थियो । अवार्ड कार्यक्रममा जूरी पुरस्कार प्राप्त गर्ने सिनेमामा टुल्की परेको छ । बगान सिनेमाबाट उत्कृष्ट अभिनेता सरोज खनाल र अभिनेत्री करिश्मा मानन्धर भएका छन् । नायिका केकी अधिकारीस्टार अफ द इयर अवार्डबाट सम्मानित भएकी छन् । अभियान श्री पुरस्कारमा अन्तर्राष्ट्रिय मोडलको अवार्ड आङ्तेम्बा शेर्पाले हात पारेका छन्। अनु शाह, गायक नन्दकृष्ण जोशी, अन्तर्राष्ट्रिय वकिल खगेन्द्र जीसीले पनि यो अवार्ड प्राप्त गरेका छन्। त्यस्तै गेहेन्द्र धिमाल स्मृति सम्मान पुरस्कार महादेव त्रिपाठीले जितेका छन् भने रामकेशर बोगटी स्मृति सम्मान डा घनश्याम खतिवडाले जितेका छन्। त्यस्तै सातौं एटीए एभरेस्ट ग्लोबल नेपाली फिल्म अवार्ड २०२४ मा एफएस अभिनन्दन पुरस्कार अनिल संग्रौला (निर्देशक), सुमन दाहाल (निर्देशक), सूर्य चन्द (मिडिया पर्सन), बिधान कार्की (निर्देशक), सञ्जय खतिवडा (अभिनेता), शंकर बीसी (कोरियोग्राफर), मीना निरौला (गायिका), याम बराल (गायक), सन्दिप क्षेत्री (अभिनेता), गोविन्द राई (कोरियोग्राफर), ऋचा घिमिरे (अभिनेत्री), जयन्ती शेर्पा (मोडेल)ले प्राप्त गरे । सन् २०१६ बाट सुरु भएको यस कार्यक्रमको सातौं संस्करणमा नेपाली चलचित्र निर्णायक समितिमा रवीन्द्र खड्का (संयोजक), शर्मिला मल्ल (सदस्य), नारायण प्रधान (सदस्य), मोहन के श्रेष्ठ (सदस्य), दुर्गा बिशुराल (सदस्य), सम्मानित अतिथि शम्भुजित बास्कोटा, विशेष प्रशंसा सुनिल पाठक, यात्रा साझेदार जेनट्राभल डक कम रहेका छन्। अमेरिकाको मेलरोज बलरुममा भएको अवार्ड कार्यक्रमको न्यूयोर्क आयोजक बोर्डमा कृष्ण मल्ल, नवराज श्रेष्ठ, नवराज केसी, खम एल भट्ट, सुनिल पाठक रहेका थिए। त्यस्तै सातौं एटीए एभरेस्ट ग्लोबल नेपाली फिल्म अवार्ड २०२४ नेपाली व्यवस्थापन टोलीमा राजेन्द्र के बिसुराल सहप्रबन्धक , मदु के श्रेष्ठ सल्लाहकार, राकेश खड्का सल्लाहकार, शंकर एल श्रेष्ठ, गोपाल कायस्थ, शिवहरि बैरागी, रोशन के श्रेष्ठ रहेका थिए। त्यस्तै संयुक्त राज्य अमेरिका व्यवस्थापन र सांस्कृतिक टोलीमा महादेव त्रिपाठी, विक्रान्त बस्नेत, बसन्ती राई, शिव बिके रहेका थिए। नेपाल चलचित्र समाज टोलीका अध्यक्ष कृष्ण मल्ल, मोहन के श्रेष्ठ उपाध्यक्ष, नारायण प्रधान उपाध्यक्ष, राजेन्द्र के बिशुराल महासचिव, टंकनाथ पौडेल सचिव, शंकरलाल श्रेष्ठ कोषाध्यक्ष, दुर्गा बिशुराल सहकोषाध्यक्ष रहेका थिए। त्यस्तै सदस्यहरुमा शर्मिला मल्ल, मदु के श्रेष्ठ, सुनिल कटुवाल, सञ्जय खतिवडा, वाईएल लामा, सुवास खड्का, आरपी पन्त, गोपालकाजी कायस्थ, शिवहरी नेपाल, सन्तोष कार्की, रोशन के श्रेष्ठ, शेखर लामा, किशोर घिमिरे, रवि थापा रहेका थिए । कार्यक्रममा संरक्षक शोभित उप्रेती, वरिष्ठ सल्लाहकार (ल्ँक्)मदनदास श्रेष्ठ, अशोक शर्मा, कृष्ण पाठक, उज्वल घिमिरे, रवीन्द्र खड्का, प्रदीप उदय, घनश्याम खतिवडा रहेका छन् । त्यस्तै नेपाल फिल्म सोसाइटी यूएसए टिममा नवराज श्रेष्ठ, विक्रान्त बस्नेत, डीपी शर्मा धौराली, राजकुमार काफ्ले, कृष्ण सुनार, प्रमिला कार्की, श्याम भट्टराई, अनिल संग्रौला, महादेव त्रिपाठी, सुनिल पाठक रहेका थिए। अवार्ड कार्यक्रममा विभिन्न कलाकारहरूद्वारा मनमोहक कला प्रदर्शन भएको थियो। अवार्ड आयोजनाको उद्देश्य अमेरिकामा नेपाली फिल्मको प्रवर्द्धन, नेपाली कलाकार तथा अमेरिकावासी नेपाली जनसमुदायहरू बीच प्रत्यक्ष साक्षात्कार गराउनु रहेको आयोजकले बताएका छन्। अवार्डका अघिल्ला ६ संस्करणहरू कोलोराडो, सनफ्रान्सिस्को लगायत शहरमा सफलतापूर्वक सम्पन्न भएको थियो।"
लुम्बिनीमा राष्ट्रिय दिवस : संविधान कार्यान्वयनमा जोड,"दाङ : लुम्बिनी प्रदेशका मुख्यमन्त्री चेतनारायण आचार्यले संविधान पूर्ण कार्यान्वयन आवश्यक रहेको बताएका छन्। उनले संविधान कार्यान्वन र नागरिकहरूमा बढ्दो आकांक्षालाई सम्बोधन गर्न राजनीतिक दलमा दरिलो एकता, समन्वय र सहकार्य जरुरी रहेको बताए । संविधान तथा राष्ट्रिय दिवस २०८१ को मुल समारोह कार्यक्रमलाई सम्बोधन गर्दै मुख्यमन्त्री आचार्यले समृद्ध लुम्बिनी आत्मनिर्भर प्रदेशको नारालाई सार्थक बनाउन सबै सरोकारवाला निकायको जिम्मेवारीपूर्ण भूमिका रहने बताए । मुख्यमन्त्री आचार्यले योजना निर्माण र कार्यान्वयनको तहमा लुम्बिनी प्रदेश अन्य प्रदेशको तुलनामा अग्रणी स्थानमा रहेको बताए । दीर्घकालीन लक्ष्य निर्धारण गरेर प्रदेश सरकारले योजनावद्ध विकासलाई प्राथमिकतामा राखेर कार्यान्वयन गरिरहेकाले दावी गरे । नेपालको संविधान, १६ औं आवधिक योजना, दिगो विकासका लक्ष एवम् अन्तरराष्ट्रिय प्रतिवद्धता, लुम्बिनी प्रदेश सरकारको दोस्रो आवधिक योजनाको अवधारणा पत्र, दश वर्षे दिर्घकालिन रणनीतिक योजना, मध्यमकालिक खर्च संरचना, प्रत्येक वर्ष सालवसाली रुपमा प्रदेश सरकारले प्रस्तुत गर्ने नीति तथा कार्यक्रम प्रति केन्द्रित रही बजेट तर्जुमा गरी कार्यान्वयन गरिरहेको उनले बताए। 'जसको कारण सातवटै प्रदेशमा लुम्बिनी प्रदेश अग्र स्थानमा छ,' मुख्यमन्त्री आचार्यले भने,आर्थिक सुचांकका हिसाबले कुल ग्रास्थ उत्पादन बढेर गएको छ । प्रतिव्यक्ति आय र बहुआयमिक गरिबीको दर घटेको छ । बालमुत्युदर, मातृमृत्युदर समेत घटेको अवस्था छ । शिक्षा, स्वास्थ्य, सडक लगायत विकास पूर्वाधारहरूमा समेत नागरिकको पहुँच वृद्धि भएको छ र सुशासन सामाजिक न्याय र समृद्धिको माध्यमबाट लुम्बिनी प्रदेशको समग्र विकासलाई नागरिक समक्ष पुर्याउने गरी हाम्रा कार्यक्रमहहरू लक्षित छन् । लुम्बिनी प्रदेश सरकारले पनि प्रदेश सभाबाट ७२ वटा कानुन निर्माण गरी कार्यान्वयनमा ल्याइसकेको छ भने केही काननहरू निर्माणको चरणमा रहेको मुख्यमन्त्री आचार्यले बताए । तर,साझा अधिकार सूचीका कानुनहरू सबै नबन्दा केही कठिनाइ महशुस भएको मुख्यमन्त्री आचार्यले बताए । कानुनहरू संघीय सरकारबाट द्रुत गतिमा निर्माण गर्न प्रदेश सरकारले समन्वय र सहकार्य गर्न तत्पर रहेको उल्लेख गरे। न्युन जनशक्ति, नयाँ स्थानमा प्रदेश राजधानीको व्यवस्थापन, प्रदेश गौरवका आयोजनाको सम्पन्नता तथा न्यून जनशक्तिको व्यवस्थापनका लागि आवश्यक कानुन तर्जमा तथा परिमार्जन गर्ने गरी सरकार अघि बढेको जानकारी गराए। सभामुख तुलाराम घर्ती मगरले संविधानमा उल्लेखित अधिकारहरू कार्यान्वयन गर्न तीन तहका सरकारका बीचमा समन्वय, सहकार्य र सहअस्तित्वको मुल मर्मलाई आत्मसात् गरेर अघि बढ्न जरुरी रहेको बताए । 'जनमुखी कानुन निर्माण गरेका छौं । हिजो बनाएका कानुनलाई समय सापेक्ष बनाउनेगरी अघि बढ्नेछौं,'उनले भने,'संविधानलाई इमानदारीपूर्वक कार्यान्वयनमा जुटौं । सबै दलको बीचमा सद्भावपूर्ण एकता कायम गरेर अघि बढ्नुपर्नेछ ।' निवर्तमान मुख्यमन्त्री तथा प्रमुख प्रतिपक्ष दलका नेता जोखबहादुर महराले समतामूलक समाज निर्माण गर्न, समृद्धि हाँसिल गर्ने आकांक्षा बोकेको संविधानको पूर्ण कार्यान्वयनमा सबै एक ठाउँमा उभिनु पर्ने बताए । पूर्वमुख्यमन्त्री तथा नेपाली कांग्रेस दल नेता डिल्लीबहादुर चौधरीले संविधानको मुल मर्म संघीयता र एकता भएको बताए । 'प्रदेशलाई बलियो बनाउनेगरी भूमिका बढाउनुपर्ने छ । समावेशीको अधिकार दिएको छ । संविधानको भरपुर उपभोग गर्नुपर्नेछ । तर, यो अवधिमा संविधान कार्यान्वयनले गति लिन सकेको छैन,'उनले भने,'विना प्रहरीको प्रदेश सरकार हुन सक्दैन । संविधान दिवस मनाउँदै गर्ने तर, संविधान लागू गर्न नसक्ने अवस्थामा पुगेका छौं। हामी सबै एक ठाउँमा उभिनुपर्छ । अधिकार लिन दबाब दिनुस् । संविधान दिवस मनाउने मात्रै होइन,कार्यान्वयनमा जोड गरौं ।' शहरी विकास तथा खानेपानी मन्त्री सरोज थापाले प्रदेशले कानुनी आधार निर्माण गरिसकेकाले अब विकास र प्रतिफल नागरिक तहमा पुर्याउन सरकार प्रतिबद्ध रहेको बताए । संविधानको पूर्ण कार्यान्वयनको लागि राजनितीक इमानदारीताको खाँचो पर्ने बताए । उत्सवमा झाँकी र प्रभातफेरी संविधान दिवसलाई भव्य र रचनात्मक बनाउन विभिन्न समुदायको कला संस्कृति झल्किने झाँकी प्रदर्शनी गरिएको छ । मगर, थारु, नेवार, ब्राहमण लगायतका समुदायले आआफ्नो समुदायको कला संस्कृति सहितको झाँकी प्रदर्शन गरेका हुन् । संविधान दिवसलाई उत्सवमय बनाउन विविधतायुक्त झाँकीहरू प्रदर्शन गरिएको थियो । राप्ती नेवारी समाजले परम्परागत रोपाइँ जात्रा, थारु समुदायको झाँकी, राप्ती स्काउट समुहले स्काउट झाँकी, राप्तीको नौमती बाजासहितको झाँकी प्रस्तुत गरिएको थियो ।"
बागमती प्रदेशमा मनाइयो संविधान दिवस,"हेटौंडा : बागमती प्रदेश सरकारले संविधान दिवस एवम् राष्ट्रिय दिवस २०८१ विविध कार्यक्रम गरी मनाएको छ । बिहीबार प्रदेश प्रमुख दीपक प्रसाद देवकोटाको प्रमुख आतिथ्यतामा दिवस मनाइएको हो । प्रदेश सरकारको आयोजनामा हेटौँडा बजार क्षेत्रमा प्रभातफेरी कार्यक्रम गरिएको थियो । प्रदेशका मुख्यमन्त्री बहादुर सिंह लामासहितको उपस्थितिमा भएको प्रभातफेरी हेटौंडाको सिमाचोक,बुद्धचोकहुँदै मुख्यमुख्य चोकहरूको परिक्रमा गरी मन्त्रिपरिषद् कार्यालय पुगेर औपचारिक कार्यक्रममा परिणत हो । कार्यक्रमलाई सम्बोधन गर्दै प्रदेश प्रमुख देवकोटाले जनताका प्रतिनिधिहरूले संविधान सभामार्फत् संविधान निर्माण गरी जारी भएको आज ९ वर्ष पूरा भएको भन्दै देश तथा विदेशमा रहेका आम नेपालीहरलाई शुभकामना दिए । उनले संविधानको रक्षा र कार्यान्वयनमा क्रियाशील शक्तिहरूले उच्चतम समझदारी बनाएर अघि बढ्नुपर्ने समेत बताए । प्रमुख देवकोटाले केन्द्रीकृत र एकात्मक राज्य व्यवस्थाद्वारा सिर्जित सबै प्रकारका विभेद र उत्पीडनको अन्त्य गर्दै जातीय, भाषिक, धार्मिक, सांस्कृतिक तथा भौगोलिक विविधतायुक्त नेपाली समाजलाई बृहत् राष्ट्रिय एकताको सूत्रमा आवद्ध गरेको संविधान जारी भएको भन्दै भावी पुस्ताले आजको दिनलाई ऐतिहासिक उत्सवको रुपमा मनाउनुपर्ने बताए । कार्यक्रममा मुख्यमन्त्री बहादुर सिंह लामाले संविधानको मर्मअनुसार कार्यसम्पादन गर्नुपर्ने बताए । उनले राष्ट्रलाई सामाजिक न्यायसहित आर्थिक समिद्धिको दिशामा अघि बढाउने दायित्व आफूहरुको भएको भन्दै तदनुरुप प्रदेश सरकार क्रियाशील रहेको उल्लेख गरे । कार्यक्रममा पूर्वमुख्यमन्त्री डोरमणि पौडेल, प्रदेशका मन्त्री तथा सचिव, कर्मचारी, सुरक्षा निकायका अधिकारी, राजनीतिक प्रतिनिधि व्यक्तित्वहरू विभिन्न संघसंस्थाका प्रतिनिधिलगायतको उपस्थिति रहेको थियो । प्रभातफेरीमा सुरक्षा निकाय तथा सामाजिक संघसंस्थाहरुले ब्यान्डबाजासहित विभिन्न जातीय तथा सांस्कृतिक झाँकी प्रस्तुत गरेका थिए ।"
टुँडिखेलमा यसरी मनाइयो संविधान दिवस,"काठमाडौं : सरकारले विशेष कार्यक्रमको आयोजना गरी संविधान दिवस मनाएको छ। संविधान दिवसको अवसरमा सैनिक मञ्च टुँडिखेलमा बिहीबार बिहान विशेष कार्यक्रमको आयोजना गरिएको छ। संविधान सभाबाट जारी भएको दिनको स्मरणमा सरकारले हरेक वर्ष असोज ३ गतेलाई राष्ट्रिय दिवसको रुपमा मनाउँदै आएको छ। कार्यक्रममा राष्ट्रपति रामचन्द्र पौडेल,उपराष्ट्रपति रामसहायप्रसाद यादव, प्रधानमन्त्री केपी शर्मा ओली,सभामुख देवराज घिमिरे,प्रधानन्यायाधीश विश्वम्भरप्रसाद श्रेष्ठलगायत अन्य उच्च पदस्थ व्यक्ति सहभागी छन्। समारोहमा नेपाली सेना, नेपाल प्रहरी, सशस्त्र प्रहरीलगायत विभिन्न निकायबाट सांस्कृतिक झाँकी, गीत र नृत्य प्रस्तुत गरिएको थियो । समारोहमा नेपाली सेनाको हेलिकोप्टरले पुष्पवृष्टि गर्नुका साथै शान्तिको प्रतीक सेतो परेवा उडाइएको थियो। २०७२ असोज ३ गते संविधान जारी भएको थियो। त्यसयता हरेक वर्ष असोज ३ गतेलाई संविधान दिवस रुपमा मनाउने गरिएको छ। संविधान दिवसको अवसरमा सरकारले देशभर दिपावली गरी भव्यताका साथ मनाउन आह्वान समेत गरेको छ।"
"संविधानको सुन्दरता,समावेशिता","बुटवल : नेपालको संविधान २०७२ को प्रस्तावनामै लेखिएको छ, समानुपातिक, समावेशी र सहभागितामूलक सिद्धान्तका आधारमा समतामूलक समाजको निर्माण गर्दै संघीय लोकतान्त्रिक गणतन्त्रात्मक शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आकांक्षा पूरा गर्न संविधानसभाबाट पारित गरी यो संविधान जारी गर्दछौं। संविधानको मर्मअनुसार बितेका नौ वर्षमा सबै क्षेत्रका नागरिकको राज्यका विभिन्न तह र तप्कामा पहुँच पुगेको छ। राजनीतिक, प्रशासनिक, सामाजिकलगायत क्षेत्रमा महिला, दलित, जनजाति, अल्पसंख्यक, पिछडिएको क्षेत्रलगायतका नागरिकहरूले आफ्नो अस्तित्वलाई महसुस हुने गरी सहभागिता जनाएका छन्। मुलुक संघीयतामा गइसकेपछि गाउँगाउँमा बनेका स्थानीय सरकारमा प्रमुख वा उपप्रमुखमध्ये दुई पदमा अनिवार्य महिला हुनुपर्ने व्यवस्था गरिएको छ। जसअनुसार देशभरका नगरपालिकामा नगरप्रमुख १३ जना र गाउँपालिकाको अध्यक्ष पदमा १२ जना गरी कुल २५ जना महिलाको नेतृत्व स्थानीय सरकारमा छ। उपप्रमुख २ सय २७ जना र उपाध्यक्ष ३ सय ३५ गरी कुल ५ सय ६२ जना महिलाले पालिकाको उपप्रमुख र उपाध्यक्षको नेतृत्व गरिरहेका छन्। ६९ जना महिलाले वडा अध्यक्ष पदमा रहेर वडा सरकार हाँकेका छन्। यो तथ्यांक स्थानीय तहको निर्वाचन २०७९ को हो। त्यसअघि २०७४ सालमा भएको स्थानीय तहको पहिलो निर्वाचनमा प्रमुख र अध्यक्ष गरी कुल १८ जना महिलाले नेतृत्व गरेका थिए। उपप्रमुख र उपाध्यक्षमा गरी कुल ७ सय जना महिला नेतृत्वमा पुगेको तथ्यांक छ। त्यसबेला ६१ जना महिलाले वडा सरकारको नेतृत्व गरिसकेका छन्। तथ्यांकले पनि विगतको तुलनामा स्थानीय सरकारमा महिला सहभागिता बढेको देखिन्छ। संविधानले नै व्यवस्था गरेपछि जबरजस्त रूपमा भए पनि महिलाको नेतृत्वमा सहभागिता बढेको पाइएको हो। तर, राजनीतिक दलहरूले चुनावको मुखैमा आएर गठबन्धन गरेर चुनाव लड्दा कतिपय पालिकाहरूमा महिलाको अधिकार खोसिएको छ। संविधानले दिएको अधिकार दलहरूले चुनावको बेला खोसेको देखिएको हो। दुई पार्टी चुनावमा मिल्दा एउटाले प्रमुख र अर्कोले उपप्रमुख पदमा उम्मेदवारी दिँदा पुरुषलाई मात्र उठाउने गरेकाले महिला त्यसबाट बञ्चित हुन पुगेका छन्। संविधान जारी हुनुअघि समावेशिताको मर्मअनुसार महिला, दलित, जनजाति, अपांगलगायतको उपस्थिति अत्यन्तै न्यून रहेको र संविधान आइसकेपछि सहभागिता ह्वात्तै बढेको गाउँपालिका राष्ट्रिय महासंघ लुम्बिनी प्रदेशका सचिव एवं सरुमारानी गाउँपालिका प्यूठानका अध्यक्ष झगबहादुर विश्वकर्माले प्रतिक्रिया दिए। पछिल्लो समय जति पनि महिला नेतृत्व, दलित समुदायको उत्थान भएको छ त्यो सवै संवैधानिक व्यवस्थाअनुसार नै हो, विश्वकर्माले भने, तथ्यांकमै हेर्ने हो भने देशभर भएका ६ हजार ७ सय ४३ वटा वडाहरूमा अनिवार्य दलित महिला सदस्य निर्वाचित भएका छन्। कम्तीमा तीन महिलाले समुदायको विकाससँग आफ्नो नेतृत्व विकास त गरेका छन्। संवैधानिक र कानुनी व्यवस्था बाहेक राजनीतिक दलहरूले अझै पनि दलित र महिलाहरूलाई राजनीतिक नेतृत्वमा ल्याउन आनाकानी गर्ने गरेको पनि देखिएकाले त्यसलाई सुधार गर्नुपर्ने उनको सुझाव छ। संविधानले दिएको अधिकारलाई कुण्ठित नहुने गरी समाजका सचेत नागरिकहरूले भूमिका निर्वाह गर्नुपर्छ, उनी भन्छन्,पालिकाको मुख्य पदमै महिलाहरूलाई अघि सार्नुपर्छ। नयाँ संविधान जारी भइसकेपछि संघीय सरकारको प्रतिनिधिसभा, राष्ट्रियसभा र प्रदेश सभामा हरेक क्षेत्रका नागरिकको राज्यसत्तामा सहभागिता भएको देखिएको छ। स्थानीय सरकारमा पूर्ण कार्यान्वयन नभए पनि संघ र प्रदेशमा संख्यात्मक रुपमा कार्यान्वयन गरिएको राष्ट्रिय समावेशी आयोगका कार्यवाहक अध्यक्ष विष्णुमाया ओझाले प्रतिक्रिया दिइन्। स्थानीय बाहेकको सरकारमा अंकगणितको हिसावले सवै क्षेत्रको समावेशिता र पहुँच पुगेको देखिन्छ, उनले भनिन्, तर, यसलाई अझै सुधार गर्दै लैजानुपर्ने छ। समानुपातिकको कोटामा कस्तो व्यक्तिले प्रतिनिधित्व गर्नुपर्ने हो ? त्यसको मर्म अनुसार काम भएको देखिँदैन। जुन क्षेत्रका नागरिक आउनुपर्ने हो उनीहरूको अधिकार खोसिएको छ। नेपालको संविधान २०७२ को सुन्दर पक्ष भनेको वर्गीय, जातीय, लैंगिक र भौगोलिक हिसावले पछाडि पारिएका नागरिकलाई राज्य र विकासको मूल प्रवाहमा ल्याउनु रहेको उनी सुनाउँछिन्। राजनीतिक दलले संविधानको व्याख्या र विश्लेषण आफू अनुकूल गर्दै आएको समेत उनको टिप्पणी छ। कर्णालीको कोटामा काठमाडौंमा बस्ने कर्णालीका नागरिकताधारीले पनि सेवा सुविधा लिएको देखिन्छ, उनले भनिन्, बस्ने काठमाडौंमा तर आरक्षण कर्णालीको लिनु त्यति न्यायोचित हुँदैन। यसतर्फ पनि हामीले ध्यान दिनुपर्ने छ। राजनीति र विकासको मूल प्रवाहका संविधानले दिएको अधिकारअनुसार अक्षरश पालना गर्नतर्फ समाजका सबै नागरिक जिम्मेवार हुनुपर्ने उनको भनाइ छ।"
"नेपाल क्यानाडा परराष्ट्रमन्त्रीस्तरीय वार्ता, नेपालमा दूतावास स्थापना गर्न आग्रह","काठमाडौं : परराष्ट्रमन्त्री डा आरजु राणा देउवा र क्यानाडाली विदेशमन्त्री मेलानी जोलीबीच बुधबार क्यानाडाको ओटावामा द्विपक्षीय भेटवार्ता भएको छ। सो वार्ताका क्रममा नेपालक्यानाडा सम्बन्धका विविध पक्ष, आपसी हित र चासोका साथै आर्थिक लगानी एवं साझेदारी लगायतका विषयमा कुराकानी भएको थियो। क्यानाडाली विदेशमन्त्री जोलीको आमन्त्रणमा विश्वका महिला विदेशमन्त्रीहरुको बैठकमा सहभागी हुन परराष्ट्रमन्त्री डा राणा क्यानाडा पुगेकी हुन्। भेटका क्रममा उनीहरूले दुई देशबीच सन् १९६५ मा कूटनीतिक सम्बन्ध स्थापना भएदेखि नै सुमधुर सम्बन्ध रही आएको बताएका थिए। नेपाल र क्यानाडाले आगामी वर्ष कूटनीतिक सम्बन्ध स्थापनाको ६०औँ वार्षिकोत्सव मनाउँदै छन्। त्यस भेटमा परराष्ट्रमन्त्री डा राणाले नेपालको लोकतान्त्रिक प्रक्रिया र वर्तमान संविधान निर्माणमा क्यानाडाले पुर्याएको सहयोगको सराहना गरिन्। नेपालको संसदले हालै सङ्क्रमणकालीन न्यायसम्बन्धी कानून पास गरेको र यसबाट अब बाँकी रहेका शान्ति प्रक्रियाका कामहरू पनि पूर्ण हुने जानकारी मन्त्री डा राणाले दिइन्। साथै सो वार्तामा मन्त्री डा राणाले नेपालमा पछिल्लो महाभूकम्प, कोभिड महामारीजस्ता अप्ठेरो अवस्थामा पुर्याएको सहयोगका लागि क्यानाडा सरकारलाई धन्यवाद ज्ञापन गरिन्। नेपाललाई विभिन्न क्षेत्रमा विभिन्न शीर्षकबाट विगत लामो समयदेखि क्यानडाले पुर्याउँदै आएको आर्थिक सहायता तथा विकास साझेदारका रूपमा गर्दै आएको सहयोगको त्यस अवसरमा मन्त्री डा राणाले स्मरण गरिन्। त्यस अवसरमा मन्त्री डा राणाले नेपालमा क्यानाडाको राजदूताबास स्थापनाका लागि क्यानाडा सरकारलाई आग्रह पनि गरिन्। उनले भनिन्, 'अध्ययनका लागि क्यानाडा जाने नेपाली विद्यार्थीको सङ्ख्या दिनप्रतिदिन बढ्दै छ भने नेपाल आउने क्यानाडाली पर्यटकको सङ्ख्या पनि पछिल्लो समय बढ्दो छ। त्यसैगरी अनुसन्धानदाता, व्यवसायी तथा अरु पनि दुई देशका धेरै क्षेत्रका नागरिकबीच भ्रमणहरू आदानप्रदान भइरहेको छ। त्यसैले क्यानाडाले नेपालमा दूतावास स्थापना गर्नु मनासिब हुनेछ, म यो अनुरोध गर्न चाहन्छु।' उनले एसियाका दुई ठूला देशका बीचमा रहेको नेपालजस्तो प्रजातान्त्रिक मुलुकमा आफ्नो राजदूताबास स्थापना गर्नु क्यानाडाका लागि आवश्यक छ भनेर पनि सोचिदिन सो अवसरमा विदेशमन्त्री जोलीसमक्ष आग्रह पनि गरिन्। अतिकम विकसित राष्ट्रका रुपमा सन् २००३ देखि नै क्यानाडाले नेपाली उत्पादनहरूलाई क्यानाडा प्रवेशका लागि ड्युटी फ्रि सुविधा उपलब्ध गराउँदै आएको छ। नेपाल सन् २०२६ मा एलडिसीबाट ग्राजुएट हुने योजनामा रहेकाले त्यसपछि पनि नेपाललाई व्यापारिक र लगानीसम्बन्धी सुविधामा क्यानाडाको निरन्तर सहयोगको अपेक्षा गरेको मन्त्री डा राणाले बताइन्। जलविद्युतका क्षेत्रमा क्यानाडाको विगत लामो समयदेखिको अनुभव र विज्ञता रही आएको उल्लेख गर्दै मन्त्री डा राणाले नेपालमा जलविद्युतका क्षेत्रमा लगानीको धेरै ठूलो सम्भावना रहेकाले लगानी गर्न क्यानाडालाई आग्रह गरिन्। नेपाल र क्यानाडाबीच कैयौँ अन्तर्राष्ट्रिय मुद्दा तथा विषयहरुमा समान धारणा रहँदै आएको बताउँदै मन्त्री डा राणाले सो भेटका क्रममा बहुपक्षीयता, संयुक्त राष्ट्रसङ्घमा शान्ति स्थापनार्थ गरिएका कामहरू, जलवायु परिवर्तन तथा दिगो विकास लक्ष्यको कार्यान्वयनका क्षेत्रमा नेपाल र क्यानाडाले समान धारणा र सहकार्यका साथ काम गर्दै आएको बताइन्। नेपाल अहिले संयुक्त राष्ट्रसङ्घमा शान्ति सेना पठाउने विश्वको ठूलो देश रहेको स्मरण गर्दै मन्त्री डा राणाले नेपालले विगत छ दशकभन्दा लामो समयदेखि यो कार्यमा योगदान र अनुभव गर्दै आएको र कैयौँ शान्ति स्थापनाका कार्यमा दुई देशले मिलेर काम गर्ने गरेका उदाहरण रहेका पनि बताइन्। उनले नेपालका दुई हजार ५५४ जना महिला शान्ति सैन्यले राष्ट्रसङ्घको शान्ति मिसनमा काम गरिसकेका र अहिले पनि सो मिसनमा खटिरेहकामा ६०८ जना महिला रहेका जानकारी दिइन्। आगामी डिसेम्बरमा काठमाडौंमा द्विपक्षीय वार्ता हुने र त्यस क्रममा दुई देशबीच पर्यटन र शिक्षासम्बन्धी समझदारीको आधार तय गरिने सो वार्तामा सहमति भएको थियो। साथै आगामी वर्ष मनाइने नेपाल क्यानाडा कूटनीतिक सम्बन्ध स्थापनाको ६० औँ वर्षगाँठका दौरानमा यी समझ्दारीमा हस्ताक्षर हुनेगरी काम गरिने सहमति पनि यो वार्तामा भएको छ। नेपालमा महिला सशक्तीकरणका क्षेत्रमा क्यानाडाले पुर्याउँदै आएको सहयोगलाई निरन्तरता दिँदै क्यानाडाले अघि सारेको फेमिनिस्ट फरेन पोलिसी विषयमा मिलेर अघि बढ्ने सहमति पनि सो वार्तामा भएको थियो। सो पोलिसीमा एकसाथ अघि बढ्न क्यानाडाली विदेशमन्त्री जोलीले आग्रह गरेकी थिइन्। उनले पछिल्लो समयमा समावेशिताका साथै महिला अधिकारका क्षेत्रमा नेपालले गरेको प्रगतिको पनि सराहना गरेकी थिइन्। त्यसैगरी उनले क्यानाडेली पेन्सन फण्डका माध्यमबाट नेपालमा आवश्यक सहयोग गर्न क्यानाडा सरकार तयार रहेको बताइन्। उनले परराष्ट्रमन्त्री डा राणाले राखेको नेपालमा क्यानाडाली दूताबास स्थापनाको प्रस्तावप्रति सकारात्मक प्रतिक्रिया पनि दिइन्। हाल क्यानाडामा नेपालीहरुको बढ्दो उपस्थिति खुसीको कुरा हो भन्दै मन्त्री जोलीले नेपालीहरु इमान्दार र काममा लगनशील भएको प्रतिक्रिया यहाँ उनीहरुको कामका कारण आफूले पाएको पनि सुनाइन्। उनले नेपालमा महिला सशक्तीकरणका क्षेत्रमा सहयोग निरन्तर रहने जनाउँदै छात्रा विश्वविद्यालय स्थापनाका साथै छात्रा शिक्षाका क्षेत्रमा क्यानाडाले सहयोग गर्ने प्रतिबद्धता पनि व्यक्त गरिन्। त्यसैगरी नेपालमा डिजीटल मार्केटिङ र इगभर्नेन्सका क्षेत्रमा सहयोगका लागि मन्त्री डा राणाले गरेको प्रस्तावको स्वागत गर्दै आपसी सहयोगका साथ अघि बढ्ने प्रतिक्रिया क्यानाडाली विदेशमन्त्री जोलीले दिइन्। त्यस अवसरमा मन्त्री डा राणाले क्यानाडाली विदेशमन्त्री जोलीलाई नेपाल भ्रमणको निमन्त्रणा पनि दिएकी थिइन्। सो वार्तामा नेपालका तर्फबाट मन्त्री डा राणासहित क्यानाडाका लागि नेपाली राजदूत भरतराज पौडेल सहभागी थिए।"
"हिमालको पानी, डलर कमाउने खानी","रसुवा : पृथ्वीको गर्भबाट आउने पानी आफैंमा शुद्ध हुन्छ। भूगर्भबाट बाहिर आउने क्रममा वा मूलबाट निस्केपछि मानिस तथा अन्य कारण पानी अशुद्ध हुने गर्छ तर हिमाली क्षेत्रमा रहेको दुर्लभ पानी प्राकृतिक रूपमै सधंै शुद्ध हुन्छ। यहाँको पानीलाई शुद्ध बनाउन कुनै उपचार गर्नु पर्दैन। आफैंमा शुद्ध भएकाले कम्पनीले फिल्टर गरेर राम्रोसँग प्याकिङ गर्छ। यही पानी अमेरिक, जापान, कोरिया, मलेसियालगायतका धेरै मुलुकमा पुग्छ। यसबाट विदेशी मुद्रा आर्जन गरी मनग्य कमाउने लक्ष्यका साथ रसुवामा स्थापना भयो हिमालयाज अनटप नामको मिनरलबाटर कम्पनी। यो मात्र होइन, यहाँ रहेका ३ वटै पानी कम्पनीले विदेशका बजारमा बेच्ने लक्ष्य राखेका छन्। यहाँको पानी चिनियाँँ बजारमा लोकप्रिय हुँदै आएको छ। धुन्चेस्थित हिमालयन स्प्रिङ वाटर प्रालिका प्रमोदकुमार देव भन्छन्, हिमालयाज अनटप नामक बोतल छन्। कोरियाली लगानीमा स्थापित यस कम्पनीले हिमालयाज अन टप ब्रान्डको पानी उत्पादन गर्नेछ। ४० करोड रुपैयाँको लगानी रहेको यस कम्पनीको पानी उत्पादन तयारी अन्तिम चरणमा पुगेको छ। यसले प्रयोग गर्ने पानीको मुहान लाङटाङ राष्ट्रिय निकुञ्ज क्षेत्रमा पर्ने उनले बताए। कम्पनीद्वारा उत्पादित विश्वव्यापी मान्यता प्राप्त पानी रासायनिक पदार्थ विना नै शुद्ध पारिएको हो। हिमाली क्षेत्र डाडेखर्कको शुद्ध मूलको पानी कारखानामा ल्याइएको हो। सात किलोमिटरभन्दा माथिबाट पानी ल्याइ घले दरबार छेउमा निर्मित पानी प्रशोधन कारखानामा जडित अत्याधुनिक मेसिनमार्फत बोतल प्याकिङ गरी पानी उत्पादन भइरहेको छ। सबै कार्य स्वचालित मेसिनद्वारा हुने भएकोले उपकरण चलाउने प्राविधिक र पानीको बाक्सा भण्डारणमा राख्न मात्र सहयोगी कामदारको आवश्यक पर्ने कम्पनीले जनाएको छ। कारखानामा पानी फिल्टर हुँदै बोतल भरिएपछि बिर्को बन्द भई मेशिनले बक्स प्याकिङ गर्छ। त्यसपछि मात्र मानिसले भण्डारण गर्नुपर्ने हुन्छ। समुद्री सतहबाट २ हजार मिटर उचाइमा रहेको बलियो भूसंरचनामा रहेको कारखाना भवन भूकम्प प्रतिरोधी छ। ८ रेक्टर स्केलसम्मको भूकम्पले कुनै असर नगर्ने कम्पनीले जनाएको छ। राष्ट्रिय निकुञ्ज विभागले हिमालय स्प्रिङ वाटर प्रालिलाई २०५२ सालमा अनुमति दिएपछि निर्माण कार्य गरिएको हो। २०५७ सालमा भवन निर्माण तथा उपकरण जडान गरिएको थियो। केही समयदेखि उत्पादन कम गरेको उद्योगलाई पुन सञ्चालनमा ल्याउने तयारी छ। केही मेसिन मर्मत तथा नयाँ मेसिन जडानको काम भइरहेकोले अब व्यापक उत्पादन गर्ने तयारी रहेको उनले बताए। सुरुमा दैनिक ५० हजार बोटल स्प्रिङ वाटर उत्पादन गर्ने कम्पनीको लक्ष्य छ। दैनिक उत्पादन क्षमता एक लाख बोटल रहेको कम्पनीले परीक्षणका रूपमा थोेरै उत्पादन गर्न लागेको हो। सन् १९९८ मा कोरियाको नारा इन्टरनेशनल हिमालयन स्प्रिङ वाटर र नेपाली लगानीकर्ताको संयुक्त लगानीमा कम्पनी स्थापना भएको थियो। राष्ट्रिय वाणिज्य बैंकको ऋणमा स्थापना भएको कम्पनीले सन् २००० देखि उत्पादन सुरु गरेको थियो। रसुवा नामको मिनरल वाटर उत्पादन गर्दै आएको रुद्रगंगा नेचुरल वाटर प्रालिले पनि १ लिटर, ५०० एमएल र ३३० एमएल बोतलमा पानी भरेरी जापान, चीन, कतार, अष्ट्रेलिया र साउदी अर्बमा निर्यात गरिरहेको छ। हाल मासिक ३ लाख लिटर बिक्री हुने गर्छ। २०७६ वैशाखमा स्थापित उद्योगमा १० करोड रूपैयाँ लगानी भएको र बजारीकरणको क्रममा थप ५ करोड रूपैयाँ लगानी गर्न लागिएको कम्पनीले जनाएको छ। काठमाडौंंबाट १ सय ७० किलोमिटर दूरीमा रहेको पानी उद्योगले दैनिक ५० हजार लिटर पानी प्रशोधन गरी प्याकिङ गर्ने गर्छ। उद्योगमा प्रत्यक्ष र अप्रत्यक्ष रूपमा करिब ७० जनाले रोजगार पाएका छन्। कम्पनीका प्रमुख संजीव डिएम भन्छन्, रसुवाको पानी व्यापक रूपमा देश विदेशमा बिक्री गर्ने सोचका साथ अघि बढाउने योजना छ। माग अनुसार हामीले उत्पादन गरिरहेका छौं। पानी छिमेकी मुलुक चीनबाट अन्तर्राष्ट्रिय बजारमा प्रवेश गराइएको हो। कम्पनीले सन् २०२१ फेब्रुवरीमा पहिलोपटक निर्यात गरेको थियो। रुद्रगंगा नेचुरल वाटर प्रालिको प्रशोधन कारखाना धुन्चेमा छ। कम्पनीले रसुवा नेचुरल स्प्रिङ वाटर नाममा प्रशोधित पानी विदेश निर्यात गर्छ। कम्पनीले यसलाई संक्षेपमा रसुवा ब्रान्ड भनेको छ। चीन, भारत, जापान र जर्मनीबाट नयाँ प्रविधिका मेसिन ल्याएर एक घण्टामा १८ हजार लिटर पानी प्याकेजिङ गर्ने मेसिन राख्ने कम्पनीको योजना छ।"
संविधान संशोधन प्रक्रियामा गणितीय संख्या मात्रै हेर्दैनौं : प्रधानमन्त्री,"काठमाडौं : प्रधानमन्त्री केपी शर्मा ओलीले राजनीति तहमा देखिएको अस्थिरतालाई संविधान संशोधनको माध्यमबाट हटाउन सकिने बताएका छन्। बिहीबार संविधान दिवसको अवसरमा बिहीबार टुँडीखेलमा आयोजित समारोहलाई सम्बोधन गर्दै प्रधानमन्त्री ओलीले संविधान संशोधनका माध्यमबाट देशमा देखिएको अस्थिरतालाई केही हदसम्म हटाउन सकिने बताएका हुन्। प्रधानमन्त्री ओलीले सबै राजनीतिक दलहरूको सहमतिमा संविधान संशोधन हुने बताए। उनले संशोधन प्रक्रियामा संसदको गणितीय संख्यामा मात्रै नभइ सबै राजनीतिक दलको सहमति जुटाउने अधिकतम प्रयास गरिने बताए। 'राजनीति तहमा देखिएको अस्थिरतालाई संविधान संशोधनको माध्यमबाट गर्न सकिन्छ। यसप्रति राष्ट्रिय चासो पनि छ, 'प्रधानमन्त्रीले भने,' संविधान संशोधन प्रक्रियामा संसद्को गणितीय संख्या मात्रै हेर्ने छैनौं, सरकारमा रहेका राजनीतिक पार्टीहरूको मात्रै नभइ सकेसम्म सबै दलको सहमति प्राप्ति गर्ने अधिकतम प्रयास गर्नेछौं।' उनले संविधानले सुनिश्चित गरेका कतिपय कुरा अनुदित नभएकाले संविधानलाई समयानुकूल बनाउनुपर्नेमा जोड दिए। प्रधानमन्त्री ओलीले , 'समयानुकूल बनाउने भनेको अनुकूल नभएका प्रावधानहरू हटाउने हो, परिमार्जन गर्ने हो। विद्यमान संविधानका नमिल्दा पक्षमाथि संशोधन गर्दै लैजानुपर्छ।' प्रधानमन्त्री ओलीले संविधानले प्रत्येक नागरिकलाई मर्यादा , कर्तव्य र अधिकार दिएको बताए। अपवादबाहेक संविधानले सबै नेपालीको भावनालाई समेटेको बताउँदै प्रधानमन्त्री ओलीले संविधान समयानुकूल संशोधन हुने विश्वास व्यक्त गरे। उनले अहिले नीति र राजनीति दुवैमा स्थायित्व चाहिएको बताए। उनले भने, 'विकासका लागि स्थायित्व चाहिन्छ। अहिले हामीलाई नीति र राजनीति दुवैमा स्थायित्व चाहिएको छ। राजनीतिमा स्थायित्व भनेको स्थिरता र नीतिमा स्थायित्व भनेको निरन्तरता हो। यसैले विकासका लागि स्थायित्व अर्थात् निरन्तरता र स्थिरता अनिवार्य तत्व हुन्।' संविधान सभाबाट जारी भएको दिनको स्मरणमा सरकारले हरेक वर्ष असोज ३ गतेलाई राष्ट्रिय दिवसको रुपमा मनाउँदै आएको छ।"
संविधान कार्यान्वयन र जनअपेक्षा,"नेपालको संविधान जारी भएको ९ वर्ष भयो। करिब एक दशकको अवधि भनेको सबैभन्दा धेरै उत्पादनशील, लाभदायक र अनुभव हासिल गर्ने महत्वपूर्ण अवधि हो। त्यो उपलब्धि हासिल भयो कि भएन भनेर मूल्यांकन गर्नुपर्ने अहिलेको अवधि हो। संविधान कार्यान्वयन त भइरहेको छ। संविधान कार्यान्वयनका लागि पहिलो आधारभूत कुरा निर्वाचन हो। दोस्रो निर्वाचनसम्म भइसक्यो। निर्वाचनले जनताको आकांक्षाको आवश्यकताको अनुभूतिको प्रतिविम्ब स्वरुप परिणामहरू दिनुपथ्र्यो तर, निर्वाचनले कसलाई सरकार बनाउने जनादेश दिएको भन्ने प्रष्टसम्म पनि पार्न सकेन। निर्वाचनमा प्रष्ट बहुमत कसलाई भन्ने भएन। मिलीजुली सरकार बनाउँदाखेरि दलहरूको निकटतम् हिसाबले बनाउनुपर्ने हो। दलहरूको आफ्नो राजनीतिक धर्म, दर्शन, नीति सिद्धान्त र कार्यक्रमहरू हुन्छन्। ती कार्यक्रम र सिद्धान्तअनुसार सरकार बन्नुपर्ने हो। सरकार बनाउने बेलामा कम्युनिष्ट होस् कि काँग्रेस होस् कि राप्रपा होस् कि जनमत होस्, सिद्धान्तहरूमा आकाशपाताल अन्तर पर्ने तर सरकार बनाउन भने सहमत हुनेलाई कसरी हेर्ने ? निर्वाचन प्रणाली, राजनीतिक दलहरूको विकास र जनताले दिएका अभिमतको तालमेल केही पनि देखिँदैन। हेर्दा रुपमा बहुदल मनमनमा निर्दल त कहीँ हुर्किएको छैन भन्ने अवस्थासम्म पुगेको छ। अर्थात् बहुदलीय राजनीतिक प्रजातान्त्रिक संस्कृति निर्माण गर्नमा अहिलेको संवैधानिक प्रयासहरू या यथेष्ट भएनन् वा ठीक दिशातर्फ निर्देशित भएनन्। सही परिणाम निकाल्न सकेको अवस्था छैन। संघीयताको कुरा गर्दा अपूर्ण कार्यान्वयन भयो। संघीय सरकार केन्द्रीयतावादी देखिएको छ। स्थानीय तह अपेक्षाकृत स्वतन्त्र र अधिकार सम्पन्न देखिन्छ तर दायित्व कार्यान्वयन गर्न सक्ने क्षमता सम्पन्न देखिँदैन। प्रदेश सरकारलाई स्थानीय सरकारले नटेर्ने र संघीय सरकारले नसुन्ने र उपेक्षाको अवस्थामा गुज्रेको देखिन्छ। एक्लै केही गर्न नसक्ने अवस्थामा रहेको छ। अधिकारको विनियोजन अपूर्ण भएको छ। अहिलेसम्म आधारभूत निजीमती ऐन, प्रहरी ऐनलगायत धेरै ऐन बनाइएको छैन। संविधानले सोचजस्तो दिशामा देखिदैन। जनतामा संघीयताप्रति नै विस्तृणा आउने हो कि भन्ने भय रहेको देखिन्छ। संविधानको सबैभन्दा महत्वपूर्ण सिद्धान्त समावेशीता हो। जनसंख्याको समानुपातिकको समावेशीता भनियो। हामीलाई इतिहासदेखि नै पछाडि पारिएका, भेद्भावमा परेको, मौका नपाएका, हिंसामा परेका वर्गलाई माथि उठाउनुपर्ने थियो। अस्थायी रुपमा विशेष अवसर दिएर क्षमता अभिवृद्धि गरेर समान हैसियतमा ल्याउनु थियो। राजनीतिक दलले जनसंख्याको अनुपातको आधारमा सिटको बाँडफाँट गर्ने काम गर्यो। हेर्दा दलित र महिला पनि परेको देखियो तर जनसंख्याको अनुपातमा गरेर हेर्दा हिजोको शासक वर्गले नै समावेशीताको लाभ लिएको छ। राणा, शाह वा खस आर्यले नै समानुपातिकमा प्रतिनिधित्व गरिरहेका छन्। तोकिएको वर्गभित्र पनि पहुँचवालाको प्रतिनिधित्वको सुनिश्चित भएको छ। संविधानको सबैभन्दा ठूलो सिद्धान्त नै समान मैदानमा समान हैसियतले खेल्नसक्ने हैसियतमा पुर्याउनु पर्ने सिद्धान्त हो तर लाभान्वित वर्गको हितका लागि प्रयोग भयो। भ्रष्टाचार, स्वार्थ र षड्यन्त्रको शिकार भयो। समावेशीले उच्च मूल्य मान्यता र मर्यादा दिनुपर्ने थियो। जुन वर्ग लाभान्वित हुनुपर्ने थियो तर त्यो हुन सकेन। प्रजातन्त्रको महत्वपूर्ण कुरा समानताको सिद्धान्त हो। कानुनको अगाडि समानता, कामको सम्मान संरक्षण, कानुनको अधिनमा रहेर लाभहरूको समान वितरण भएन। सम्भ्रान्त वर्ग केन्द्रित लाभहरूको वितरण भयो। विकासले समानता स्वच्छ र उत्पादनशीलतको सम्बद्र्धन गर्नुपर्ने थियो। संविधानले दिने भनेको सुशासन, समान प्रतिष्ठाको संरक्षण र राजकीय निर्णय प्रक्रियामा समान सहभागिता राख्ने हुनुपर्छ। ती प्रक्रियाहरू स्वच्छ, समान, विवेकशील र पारदर्शी हुनुपर्छ। तर हुन सकेन। संविधानमा सन्तुलन र नियन्त्रणका कुराहरू लेखिएको भए पनि शक्तिपृथकीकरण सिद्धान्तभन्दा पनि त्यसको दुरुपयोग गर्ने बढी गरेको देखियो। संघीयता कार्यान्वयनमा नभई नहुने कानुन पनि अहिलेसम्म बनेका छैनन्। १० वर्षसम्म कानुन बनेर पनि कार्यान्वयन भएर समीक्षा गर्ने अवधि भइसकेको छ। मौलिक हक, निजामती ऐन, प्रहरी ऐनजस्ता अन्य धेरै ऐनहरू अझै बन्न सकेको छैन। संसद बस्छ। अधिकांश समय राजनीतिक गफ गर्छ। विधायिका अनुपादक बन्दै गएको छ। विधायिकाले ऐनहरू समयमा नबनाएपछि कार्यपालिकाको स्वच्छन्दता बढ्दै जाने हुन्छ। कानुन नभएपछि कार्यपालिका आफ्नो विवेकले चल्ने भयो। विधिको शासनमा मुलुक चल्नुपर्नेमा तदर्थवादी ढंगबाट शासन व्यवस्था चल्दै गएको छ। अध्यादेशमार्फत कानुन ल्याउने अनि अदालतमा मुद्दा आउने भएको छ। अदालतले पनि समयमा निर्णय गर्न नसकेको देखिन्छ। यसले हामीले कस्तो किसिमको कानुनको शासनको परिकल्पना गरेको हौँ ? भन्ने प्रश्न उब्जेको छ। न्यायापालिकाको संविधान कार्यान्वयन भए नभएको हेर्ने हो। तर, कानुन बनाउने विधायिकाले हो। न्यायापालिका आफैंले संविधान कार्यान्वयन गर्ने होइन। कार्यान्वयन सही ढंगले कार्यान्वयन भयो कि भएन भनेर हेर्ने हो। विधायिका अनुत्पादक भएर जाने, सरकारचाहिँ विधायिकासँग साझेदार गरेर राम्ररी काम गर्न नसक्ने अनि न्यायापालिकाले कानुन आफैंले बनाउने होइन। कानुन बनाउ भनेर आदेश दिने हो, ध्यानाकर्षण गराउने हो। जुन खालका मुद्दाहरू अदालतमा आउने गर्छन्, अदातलमा आउने मुद्दाको अनुहार हेरेर पनि थाहा हुन्छ कि तिनीहरू अधिकांश कानुन बनाउन भनेर आउँछन्। निर्वाचन मुद्दा, भ्रष्टाचार मुद्दा लामो समयसम्म अनिर्णय रहने गर्दछ। न्यायाधीश नियुक्ति प्रक्रिया समयमा नहुँदा मुद्दाको समयमा निर्णय हुन सकेको छैन। अदालतमा मुद्दाहरू हुँदा संवैधानिक आयोगहरू पनि शिथिल अवस्थामा छन्। सबै कुरा शिथिल भएको अवस्थामा यो संविधानले कसरी काम गर्न सक्छ ? संविधानको उद्देश्य, मूल्य, मान्यता त ठूलो छ तर त्यसलाई रुपान्तरण गर्नसक्ने अंगहरू, आयोगहरू भएनन्, स्रोत र साधनको विनियोजन भएन र आवश्यक वातावरण भएन भने जनतामा निरासा आउने गर्दछ। राज्यका अंगहरूबाट जनताले अपेक्षा गरेका कुराहरूको सम्बोधन भएको देखिँदैन। युवा जमातमा त विदेश जाने प्रवृत्ति बढेको छ। देशमा बसौँबसौँ लाग्ने वातावरण बन्न सकेको छैन। देशमा भविष्य छ भनेर सोच्न लगाउने अवस्था छैन। त्यसले गर्दा पुँजी, ज्ञान, ऊर्जा र सपना पलायन भयो। युवाहरू विदेश जानै हुँदैन भन्ने होइन तर विदेश जाने भनेको क्षमता र पूँजी वृद्धि गर्नका लागि हुनुपर्ने थियो। आफू जन्मेको भूमिको गुन तिर्नुपर्ने थियो तर गएकाहरू फर्किंदैनन् कि भन्ने डर छ। संवैधानिक प्रणालीले जुन नतिजा दिनुपर्ने थियो। त्यो नतिजा दिन सकेको छैन। यो निरासा आउन नदिनका लागि स्वयं संवैधानिक व्यवस्था र सरकारका सम्पूर्ण अङ्गहरू, सरकारी निकायमा बसेका पदाधिकारीहरू जिम्मेवारी हुनुपर्ने हुन्छ। यी ती निकाय र जिम्मेवार पदाधिकारीहरूले सही ढङ्गबाट काम गर्न नसक्दा संविधानले जस्तो नजिता दिनुपर्ने हो, त्यो दिन सकेको छैन। अब पनि यस्तो अवस्था रहनु हुँदैन। अब नजिता नदिएर बसिरहने र निरन्तरता पाउने छुट छैन। संविधानको उद्देश्य हासिल गर्नुपर्छ। सबैले त्यो स्थितिका बारेमा सोच्नुपर्छ। संविधान आफैं कार्यान्वयन हुने होइन। संविधान कार्यान्वयन सरकार र जनताले नै गर्ने हो। संविधान कार्यान्वयन कमजोर हुने तर सरकार बलियो भइरहने गर्नाले जनतामा निरासा जाग्छ। सबैले संविधान कार्यान्वयन गरेर जनतामा आशा जगाउन र संविधानको सम्भार गर्नुपर्छ। संविधानको सफल कार्यान्वयन गरी चेतना जगाउने खालको परिस्थितिको निर्माण गर्नुपर्छ। संविधानको कार्यान्वयन अवस्थालाई समीक्षा गरेर अहिलेको अवस्थालाई सुधार गर्नुपर्छ। (रासस)"
समृद्धि र गतिशीलताको द्योतक,"आज असोज ३ गते। संविधान जारी भएको ९ वर्ष पूरा भएको छ। मुलुकका सबै राजनीतिक दल र राजनीतिक शक्तिहरू उपस्थित रहेको संविधानसभाका ९० प्रतिशत सभासदहरूले ५ वर्ष ८ महिनाको अथक प्रयासबाट ०७२ साल असोज ३ गते आजकै दिनमा संविधान जारी भएको थियो। त्यसपछि नेपाल संघीय लोकतान्त्रिक गणतन्त्रात्मक संसदीय प्रणालीमा प्रवेश गरेको हो। स्थापित मान्यता के हो भने लोकतान्त्रिक संविधान निर्माणको शक्ति जनतामा निहित हुन्छ। संविधानको स्रोत र शक्ति भनेको आम जनसमुदाय हो। अतः जनताको सहमति र सहभागितामा बन्ने संविधानले मात्र सर्वोच्च कानुनको हैसियत प्राप्त गर्छ। नेपालको संविधान जनताबाट निर्वाचित जनप्रतिनिधिबाट निर्माण भएकाले यसले मुलुकको सर्वोच्च कानुनको हैसियत राख्छ। संविधान जारी हुनुपूर्व मुलुक राजनीतिक, वर्गीय, क्षेत्रीय, जातीय द्वन्द्वको अवस्थामा थियो। ती सबै द्वन्द्वहरूलाई सम्बोधन गर्ने र नेपालमा दिगो शान्ति र आर्थिक समुन्नतिको आधार निर्माण गरी लोकतान्त्रिक र न्यायपूर्ण समाजको स्थापना गर्ने उद्देश्यबाट संविधान जारी भएको थियो। संविधान जारी हुँदा केहीमा अलमलको स्थिति रहे पनि आज देशका सबै राजनीतिक दलहरू र राजनीतिक शक्तिहरूले संविधानलाई आत्मसाथ गरेका छन्। यस संविधानले देशमा देखा परेको द्वन्द्वको राजनीतिक स्थितिलाई मात्र सम्बोधन गरेन कि संविधान जारी भएपछि पनि संविधान र मुलुकको राजनीतिक प्रणालीप्रति असन्तुष्ट रही द्वन्द्वको राजनीतिमा संलग्न रहेका राजनीतिक दल, शक्ति र समूहहरूलाई राष्ट्रिय राजनीतिको मूल प्रवाहमा ल्याउन नेपालको संविधानको ९ वर्षको अभ्यास सफल भएको छ। संविधान जारी भएको ९ वर्षको अवधिमा संविधानले परिभाषित गरेको संघीय लोकतान्त्रिक गणतन्त्रात्मक व्यवस्थालाई सुदृढ र संस्थागत गर्न दुइटा आवधिक निर्वाचनहरू सफलताका साथ सम्पन्न भएका छन्। जसका आधारमा तीनवटै तहका सरकारहरू जननिर्वाचित प्रतिनिधिबाट सञ्चालित हुँदै आएका छन्। आमजनताको सक्रिय र व्यापक सहभागितामा सम्पन्न निर्वाचनहरूले संविधान निरन्तर रूपमा जनताबाट अनुमोदन हुँदै अगाडि बढेको कुरालाई दर्शाउँछ। मुलुकको लिखित संवैधानिक कानुनको आजसम्मको इतिहास आरोह अवरोहको स्थितिबाट गुज्रिँदै आएको छ। राजनीतिक परिवर्तन र एकपछि अर्को संविधान लेखन नियमित आकस्मिकता को रूपमा रहँदै आएको भए पनि हरेक राजनीतिक परिवर्तनपछि मुलुक कुनै न कुनै रूपमा अगाडि बढेको छ। संविधान तत्काल लेख्न र च्यात्न सकिन्छ, जारी गर्न र खारेज गर्न सकिन्छ। तर, संवैधानिक पद्धति समग्र राष्ट्रको क्रमिक अभ्यासद्वारा निर्माण हुन्छ। पद्धतिको विकास र परिपक्वताबिना संविधान लागू हुन सक्छ तर टिक्न सक्दैन। यसअघिका हरेक लिखित संविधानहरू जसरी पूर्ण प्रयोग र परीक्षण बेगर नै ध्वस्त भए, त्यस प्रवृत्तिमाथि गम्भीर अध्ययन हुन सकेन भने यस संविधानलाई पनि संरक्षण प्राप्त हुने छैन। नेपालको लिखित संवैधानिक कानुनको इतिहासमा सातौं संविधानका रूपमा जारी भएको यस संविधान एक लोकतान्त्रिक मूल्य मान्यतामा आधारित संविधान हो। यस संविधानले नेपाली जनताको सर्वांगिण विकास र आत्मसम्मानको आधार निर्माण गरेको छ। संविधानले सरकारलाई निरंकुश र स्वेच्छाचारी हुनबाट रोकेको छ। जनताले आफ्ना आधारभूत अधिकारहरू निर्वाध किसिमबाट प्रयोग गर्न पाउने अवस्थाको सिर्जना गरेको छ। आवधिक निर्वाचनको माध्यमबाट नागरिक राज्यको स्थापना गर्न संविधान सफल भएको छ। बहुलवादमा विश्वास गर्ने संविधानले आमजनताको सहमति र सहभागितामा राज्य सञ्चालन हुने अवस्थाको सिर्जना गरेको छ। संविधानलाई निरन्तरतामा परिवर्तनको मान्यतामा अगाडि बढाउन सकेमात्र संविधानले दिगो शान्ति, स्थायित्व र आर्थिक उन्नति, समुन्नतिको निर्माणमा महत्वपूर्ण योगदान पुयाउन सक्छ। एकपछि अर्को संविधान फेर्ने विगतको सजिलो र निष्ठाहीन अभ्यासले मुलुकको हित गर्दैन। संविधानका कमीकमजोरीहरूलाई संविधानको विकासवादी अवधारणा अर्थात् संविधानको संशोधन र व्याख्याकारी सम्बोधन गर्दै संविधानलाई विकसित र गतिशिल गराउने प्रक्रियाको विकल्प हामीसँग छैन। आज जसरी संविधान संशोधनको विषय अगाडि आएको छ, त्यसलाई अन्यथा अर्थमा लिनुहुँदैन। तर, बुझ्नुपर्ने कुरा के हो भने संविधानको संशोधन भनेको संविधानको पुनरलेखन होइन। संशोधनलाई सीमित अर्थमा बुझ्दा मात्र संशोधन ठीकसँग अगाडि बढ्ने अवस्था रहन्छ। संविधान संशोधनको सम्बन्धमा संविधानको धारा २७४ ले नै संविधान संशोधनको विधि, प्रक्रियाको सम्बन्धमा स्पष्ट रूपमा उल्लेख गरेको स्थितिमा संशोधनका लागि राष्ट्रिय सहमति चाहिन्छ। जनता समक्ष संशोधनको विषय लैजानुपर्छ भनेर संविधान संशोधनको विषयलाई अतिरञ्जित गर्नु आवश्यक छ जस्तो लाग्दैन। संविधान संशोधनको कुरा गर्दा विगत ९ वर्षमा संविधानलाई कार्यान्वयन गर्ने जिम्मेवारीमा रहेका राज्यका निकाय र राजनीतिक दलहरूको अनुभवलाई आधार मानेर यस संविधानलाई अझ बढी प्रभावकारी र सुदृढ बनाउने उद्देश्यबाट संविधान संशोधनमा जोड दिनुपर्छ। लोकतन्त्रलाई अझ बढी परिस्कृत, परिमार्जित र विकसित गराउने गरी संविधान संशोधनको विषय अगाडि बढ्नुपर्छ। राजनीतिक तथा शासकीय स्थायित्व र संघीयताको प्रभावकारी कार्यान्वयनको उद्देश्यसाथ संविधान संशोधनको विषयलाई अगाडि बढाइनुपर्छ। संविधान संशोधनको प्रक्रियाले लामो समय लिन सक्ने अवस्थामा संविधानको प्रभावकारी कार्यान्वयनका लागि बनाउनुपर्ने नयाँ कानुनहरूको निर्माणमा भने कुनै पनि निहुँमा बिलम्ब गरिनुहुँदैन। जुन आजसम्म हुँदै आएको छ। अन्त्यमा लोकतान्त्रिक मूल्य मान्यतामा आधारित संविधानको अक्षर र भावनाअनुसार सही रूपमा कार्यान्वयन गर्नु अत्यन्तै चुनौतीपूर्ण छ। यस खालको चुनौतीपूर्ण कार्य सम्पन्न गर्नका लागि व्यापक राष्ट्रिय सहमतिको आवश्यकता पर्छ नै। यसका साथै लोकतान्त्रिक मूल्य र आदर्शअनुसार असल र जवाफदेहीपूर्ण राजनीतिक संस्कारको पनि विकास हुनु आवश्यक हुन्छ। यस अनुरूपको चुनौती सामना गर्ने राष्ट्रिय सहमतिको निर्माण गर्ने र असल एवं जवाफदेहीपूर्ण राजनीतिक संस्कारको प्रदर्शन राजनीतिक दल र नेतृत्वबाट नहुने हो भने नेपालमा संवैधानिक स्थायित्वका चुनौतीहरू थपिँदै जाने छन्। (भट्ट, संवैधानिक कानुनका विज्ञ हुन्।)"
संविधान दिवसको अवसरमा टुँडिखेलमा आयोजित कार्यक्रम(भिडियो),"काठमाडौं : आज संविधान दिवसको अवसरमा टुँडिखेलमा कार्यक्रम आयोजना गरिएको छ। कार्यक्रममा प्रधानमन्त्री, राष्ट्रपतिलगायत उच्चपदस्थ व्यक्ति सहभागिता रहने छ।"
मधेस बन्यो नमुना प्रदेश,"जनकपुरधाम : मधेसलाई संघीयताको जननी भनेर मधेसवादी दलका नेताहरूले चिनाउने गर्छन्। नेपालको संविधान २०७२ घोषणा भएको ८ वर्ष पूरा भइसकेको छ। संघीयतासहितको संविधान लागू भएपछि त्यसको सबैभन्दा बढी प्रभाव र कार्यान्वयन कुनै प्रदेशमा भएको छ भने त्योे मधेस प्रदेश हो। समानुपातिक र समावेशी प्रतिनिधित्वलगायत पहिचानकै लागि वर्षौंसम्म संघर्षरत रहेको मधेस प्रदेशले संघीयतासहितको संविधान जारी भएपछि नाम र पहिचान मात्रै नभइ हालसम्म पाउन नसकेका थुप्रै उपलब्धिहरू प्राप्त गर्न सफल भएको छ। हुनतः संघीयताको मर्मअनुसार बनेका प्रदेश तथा स्थानीय सरकारहरूको कार्यशैली र कार्यकुशलता माथि निरन्तर प्रश्नहरू उठ्दै आएका छन् तर, संघीयताको अभ्यास र नयाँ व्यवस्थामा थुप्रै यस्ता कार्यहरू मधेस प्रदेशमा भएका छन् जसले यस प्रदेशलाई नमुना बनाएको छ। संविधान जारी भएपछि २०७४ सालको आम निर्वाचनमा तत्कालीन मधेसका मुख्य दुईवटा शक्तिहरू फोरम नेपाल र राजपा मिलेर चुनाव लडेका थिए। मधेसमा दुवैको शक्ति मिलाएर पहिलो शक्ति बन्यो र मधेसवादी दल नेतृत्वको पहिलो सरकार बन्यो। त्यहीँबाट पलायो परिवर्तनका आशाहरू। तत्कालीन मुख्यमन्त्री लालबाबु राउतले ल्याएका थुप्रै यस्ता अभियानहरू थिए जुन देश मात्रै नभई विदेशमा पनि चर्चा कमाउन र मधेस प्रदेशतिर सबैको ध्यान केन्द्रीत गर्न सफल भयो। यसका साथै मधेस प्रदेशले संघीयतालाई आत्मसात गरि नमुना कानुनहरूसमेत निर्माण गर्न सफल भयो। संघीयताले प्रदेशलाई दिएको अधिकारलाई आत्मसात गर्दै मधेस प्रदेश सरकारले प्रदेश प्रहरी ऐन २०७५ ल्याएको हो। प्रदेश प्रहरी सेवासम्बन्धी व्यवस्था गर्न बनेको ऐनले प्रदेश सरकारले आफ्नै प्रहरी भर्ना गर्न सक्नेबाटो खुलाएको हो। प्रदेश प्रहरी ऐन निर्माण हुनु मधेस प्रदेशका लागि ठूलो उपलब्धिका रूपमा रहेको छ, ऐन बनाउन महत्वपूर्ण भूमिका निर्वाह गर्ने तत्कालीन मधेस प्रदेशका आन्तरिक, गृह तथा सञ्चारमन्त्री ज्ञानेन्द्र यादव भन्छन्, विभिन्न कारणहरूले गर्दा यो ऐन हालसम्म कार्यान्वयन हुन सकेको छैन तर, यसले संविधानको भावना र मर्म अनुसार काम गर्नेबाटो खोलेको छ। मधेस प्रदेशमा अर्को उपलब्धिका रूपमा रहेको छ मधेस प्रदेश सरकारले निजामती सेवामा महिलालाई ५० प्रतिशत आरक्षणको व्यवस्था गर्नु। संघीय कानुनको व्यवस्थाभन्दा फरक तरिकाले जनसंख्यालाई आधार बनाएर जात, समुदाय, वर्ग र लिंगको समानुपातिक प्रतिनिधित्व हुने प्रावधान मधेस प्रदेश सरकारले कानुनमा राखेको छ। प्रदेश सरकारको निजामती सेवा ऐन ०७७ ले प्रदेश निजामती सेवामा खुला प्रतियोगात्मक परीक्षाद्वारा पूर्ति हुने पदमध्ये ४९ प्रतिशत पद छुट्याई त्यसलाई शतप्रतिशत मानेर प्रत्येक समूहमा ५० प्रतिशत सिट महिलाका लागि आरक्षित गरेको छ। यस्तो आरक्षण व्यवस्था गरिएका समूहमा मधेसी, मुस्लिम, दलित, थारू र गरिव खसआर्य पर्छन्। प्रदेश निजामती सेवा ऐनमा मधेसी (५४ प्रतिशत), दलित (१७ प्रतिशत), मुस्लिम (१२ प्रतिशत), आदिवासी जनजाति (६ प्रतिशत), थारू (५ प्रतिशत), आर्थिक रूपले विपन्न खसआर्य (४ प्रतिशत) र अपांगता भएका (२ प्रतिशत) गरी ७ समूहमा आरक्षणको व्यवस्था गरिएको छ। मधेस प्रदेश सरकारको हालसम्मको उपलब्धिहरूमा निजामती सेवामा महिला तथा जातिगत हिसाबले आरक्षणको व्यवस्था निकै सराहनीय छ, मधेस प्रदेश सरकारकी शिक्षामन्त्री रानी शर्मा तिवारी भन्छिन्, यसले पछाडि परेको समुदायलाई सरकारी सेवामा आकर्षित मात्रै गर्दैन, उनीहरूको प्रशासनमा प्रतिनिधित्व पनि गराउन मद्दत गर्ने छ। मधेस प्रदेशमा उपलब्धिमूलक कार्यकै रूपमा दलित समुदायको हक हितका लागि ल्याइएको दलित सशक्तिकरण ऐनलाई पनि लिइएको छ। त्यसैगरी प्रदेश सरकारले गरेको छोरी शिक्षा बिमा, बेटी पढाऊ, बेटी बचाऊ अभियानलगायत निकै उपलब्धिमूलक अभियानहरूले पनि प्रदेशलाई चर्चित बनाएको छ।"
अखिल क्रान्तिकारीको राष्ट्रिय सम्मेलन १० दिनभित्र गर्ने माओवादी केन्द्रको निर्णय,काठमाडौं : नेकपा माओवादी केन्द्रले पार्टी निकट विद्यार्थी संगठन अखिल क्रान्तिकारीको राष्ट्रिय सम्मेलन १० दिनभित्र गर्ने निर्णय गरेको छ । पार्टी कार्यालय पेरिसडाडामा बिहीबार बसेको माओवादी पदाधिकारी बैठकले पार्टी अध्यक्ष र महासचिवले संगठन इन्चार्ज र अध्यक्षसँग छलफल गरेर १० दिनभित्र राष्ट्रिय सम्मेलन गर्ने गरि मिति तय गर्ने निर्णय गरेको प्रवक्ता अग्नि सापकोटाले जानकारी दिए। यसअघि असोज २ बुधबारदेखि असोज ५ गतेसम्म काठमाडौंमा तय भएको अखिल क्रान्तिकारीको २३ औँ राष्ट्रिय सम्मेलन अन्तिम समयमा आएर स्थगित भएको थियो । प्रवक्ता सापकोटाले पार्टीलाई बलियो बनाउन जनवर्गीय संगठनहरूको भूमिका महत्वपूर्ण हुने भएकाले संगठनहरूलाई बलियो बनाउनुपर्ने निष्कर्ष निकालिएको जानकारी दिए। अहिलेको भूराजनीतिक अवस्था थप जटिल हुँदै गएकाले पार्टीलाई एकतावद्ध ढंगले अघि बढाइने उनको भनाइ छ । अखिल क्रान्तिकारीले केहि प्रदेशको सम्मेलन हुन बाँकी रहेकाले तत्कालका लागि पूर्वनिर्धारित सम्मेलन स्थगित गरेको सूचना प्रकाशित गरेको थियो ।
भौतिक पूर्वाधारमा गति,"काठमाडौं : १० वर्षे शसस्त्र युद्धकालमा मुलुकको भौतिक पूर्वाधार विकास प्रायः ठप्प थियो। त्यस बेला नयाँ बनाउनु त परको कुरा, भएका संरचना जोगाउनै धौधौ थियो। त्यही सशस्त्र युद्धका कारण पूर्वाधार विकासमा मुलुक करिब ५० वर्षपछि धकेलिएको विज्ञहरू बताउँछन्। तर, सशस्त्र युद्धको अन्त्य र नयाँ संविधान बनेपछि नयाँ पूर्वाधारका क्षेत्रहरू पनि अघि बढे। पानी जहाज, विद्युतीय रेल जस्ता पूर्वाधार विकासमा नेपालमा केही अघि बढेको छ। भौतिक पूर्वाधार निर्माणको क्षेत्रमा सकारात्मक काम भइरहेको पूर्वमन्त्री नारायणकाजी श्रेष्ठ बताउँछन्। समग्र पूर्वाधारमा आशातित प्रगति नभए पनि संविधानले व्यवस्था गरेको शासकीय संरचनाले भने केही काम गरेको पूर्वसचिव रामेश्वर खनाल बताउँछन्। स्थानीय तहले स्थानीय जनताका आवश्यकताबमोजिम पूर्वाधार निर्माण, भएका पूर्वाधारको संरक्षण तथा प्रबद्र्धनमा काम गरेको उनको भनाइ छ। नयाँ संविधान जारी नभएको भए यो सम्भव नभएको खनालको तर्क छ। तर, संविधानले व्यवस्था गरे पनि नीति तथा कानुन नबन्दा संघ, प्रदेश र स्थानीय तहको क्षेत्राधिकार स्पष्ट हुन नसकेको र यसले पूर्वाधार विकास असर गरेको भौतिक मन्त्रालयका पूर्वसहसचिव शिवप्रसाद नेपाल बताउँछन्। पूर्वाधार भन्ने बित्तिकै सडक सञ्जाल आउँछ। सडक विभागको पछिल्लो तथ्यांकअनुसार हालसम्म १७ हजार ३५२ किलोमिटर सडक कालोपत्रे भएको छ। यसमा २ लेन, ४ लेन र ४ लेनभन्दा बढि गरी सबै सडक पर्छन्। यस्तै, सबै जिल्ला सदरमुकाम सडक सञ्जालले जोडिएको छ भने मुगु र हुम्ला बाहेक सबै सदरमुकामका सडक कालोपत्रे भएका छन्। राष्ट्रिय राजमार्गहरूलाई फराकिलो बनाउने कामलाई अघि बढाइएको छ। पूर्वपश्चिम राजमार्ग ४ लेनमा विस्तार, मध्यपहाडी राजमार्ग कालोपत्रे, हुलाकी लोकमार्ग कालोपत्रेको कामलाई तीव्रता दिइएको छ। यस्तै, कोशी करिडोर कालोपत्रेस्तरमा स्तोरन्नति, कालीगण्डकी करिडोर उत्तर खण्ड कालोपत्रे, कालीगण्डकी करिडोर दक्षिण खण्ड कालोपत्रे र यसको उत्तर खण्डको कालोपत्रे गर्ने काम पनि अघि बढाएको छ। विभागको तथ्यांकअनुसार हालसम्म ग्राभेल सडक ७ हजार ८७४ किलोमिटर छ। यस्तै, ८ हजार ८४६ किलोमिटरको ट्रयाक निर्माण भएको छ। २ र ४ लेनका गरी ३ हजार ३४ पुल निर्माण भएका छन्। विशेषगरी गाउँपालिका र नगरपालिकाले यातायातलाई पहिलो पूर्वाधारका रूपमा लिएर राम्रो काम गरिरहेको पूर्वसहसचिव नेपाल बताउँछन्। उनका अनुसार सडक, पुल मर्मत, निर्माण पहिलाभन्दा राम्रो भएको छ तर, गाउँपालिकाहरूले पूर्वाधार सञ्चालन तथा मर्मतमा काम गरे पनि देखिने गरी अझै काम हुन सकेको छैन। त्रिभुवन अन्तर्राष्ट्रिय विमानस्थल मात्र भइरहेको सन्दर्भ संविधान जारीपछि २ नयाँ अन्तर्राष्ट्रिय विमानस्थल सञ्चालनमा आएका छन्। भैरहवास्थित गौतमबुद्ध अन्तर्राष्ट्रिय विमानस्थाल र पोखरा अन्तर्राष्ट्रिय विमानस्थल निर्माण सम्पन्न भई सञ्चालनम आएका हुन्। व्यावसायिक रूपमा पूर्ण सञ्चालन हुन नसकिरहेको यी विमानस्थलहरू सञ्चालनका लागि सरकारले कार्ययोजना तयार पारेको छ। यता, नेपालमा सुरुङमार्गको प्रस्थान विन्दुका रूपमा नागढुङ्गा सुरुङमार्गलाई लिन सकिन्छ। यसको भौतिक प्रगति करिब ७२ प्रतिशत पुगिसकेको छ। अबको झन्डै १ वर्षमा यो सुरुङ मार्ग सञ्चालनमा आउने काम भइरहेको छ। यस्तै, तराई मधेसमा १२ महिना नै सिँचाइ पुर्याउने उद्देश्यले सुरु भएको सुनकोसी मरिन डाइभर्सन २०८२०८३ सालमा सक्ने गरी काम भइरहेको छ। रेलमार्गको सन्दर्भमा पनि भारतसँग सिमा जोडिएका जिल्लाहरू रेल सेवा सुरु भइसकेको छ। सुरुवातमा कुर्थादेखि भारतको जयनगरसम्म ३५ किलोमिटर सडकखण्डमा ०७८ चैत २० गतेबाट रेल सेवा सञ्चालनमा ल्याइएको थियो। २०८१ असार ३१ गतेदेखि जयनगरदेखि महोत्तरीको भंगहासम्म थप १७ किलोमिटर रेल सेवा विस्तार गरियो। दैनिक ३ हजारभन्दा बढी यात्रुले यात्रा गर्ने नेपालको एकमात्र रेल यो बनेको छ। यस्तै, सरकारले पूर्वपीश्चम विद्युतीय रेल, काठमाडौंरक्सौल, काठमाडौंकेरुङ रेलमार्ग, काठमाडौंपोखरा रेल, कुरिनटारलुम्बिनी र मेट्रो रेलको अध्ययन गरेको छ। नेपाल चाँडै नै आन्तरिक रूपमा नै रेल संजालबाट जोडिने छ। दशकौंदेखि अघि बढाइएको निजगढ दु्रतमार्गको सम्भाव्यता अध्ययन सकि निर्माणको चरणमा गएको छ। पूर्वाधार विकासमा नेपाल अझै भर्जिन मुलुकका रूपमा रहको छ। विकास अपरिहार्य छ तर, कानुनी र नीतिगत कुरामा पूर्वाधार प्राथमिकतामा पर्न नसेकको पूर्व सहसचिव शिवप्रसाद नेपाल बताउँछन्। सरकारले योजनाबद्ध तरिकाले दक्ष जनशक्ति निर्माण गर्न आवश्यक रहेको उनको तर्क छ। पूर्वमन्त्री नारायणकाजी श्रेष्ठ पूर्वाधार विकासमा भएका कामलाई सन्तोष मानेर बस्ने अवस्था नभएको भन्दै समयमा काम सम्पन्न नहुने, ठेक्कापट्टामा गढबडी, गुणस्तरीय पूर्वाधार निर्माणमा समस्याका रूपमा रहेको बताए। उनले भौतिक पूर्वाधार निर्माणलाई नयाँ ढंगले सोच्नु पर्ने भन्दै बजेट सुनिश्चितता, आयोजनाको समयसिमा, ठेक्कापट्टमा सरकारी अनुगमन लगायतमा ध्यान दिन जरुरी रहेको बताए।"
डाक्टर बन्न कर्णाली आउनुस्,"वीरेन्द्रनगर : कुनै बेला कर्णालीमा पर्याप्त संख्यामा स्वास्थ्य चौकी नै थिएनन्। एक स्थानीय निकाय अर्थात् एक गाउँविकास समितिमा एउटा मात्र स्वास्थ्य चौकी हुन्थ्यो। जहाँ अहेब, ग्रासका, मासिका र एक जना कार्यालय सहयोगीको दरबन्दी थियो। तर, कार्यरत भने कार्यालय सहयोगी मात्र हुन्थे। अहेब, मासिका र ग्रासकाको पदमा खाली नै हुन्थ्यो। मानिस प्रायः धामी झाँक्रीकोमा जान्थे। फाट्टफुट्ट बिरामीहरू अस्पताल जाँदा पनि कार्यालय सहयोगीले औषधि दिन्थे। गाउँका मानिसले स्वास्थ्य चौकीमा कार्यरत सहयोगीलाई नै डाक्टरसाब भन्ने गर्थे। विस्तारै मुलुकमा आएका राजनीतिक परिवर्तनले जिल्लाजिल्लामा अस्पताल र इलाका स्तरमा प्राथमिक स्वास्थ्य केन्द्रहरू खोलिए। जहाँ डाक्टरको दरबन्दी हुन्थ्यो। तर, कार्यरत भने अहेब र अनमी हुन्थे। अधिकृत स्तरको मेडिकल जनशक्ति पर्याप्त थिएन्। भएको जनशक्ति पनि कर्णालीमा आउनै मान्दैनथे। अहेबकै नेतृत्वमा चल्थे स्वास्थ्य संस्था। अधिकांश जिल्ला अस्पताल मात्रै होइन, तत्कालीन अञ्चल अस्पतालमै डाक्टरको सेवा पाइन्नथ्यो। तर, अहिले समय फेरिएको छ। राजनीतिक परिवर्तनसँगै मुलुकमा संघीय लोकतन्त्र सहितको गणतन्त्र आएपछि कर्णालीको स्वास्थ्य सेवाले निकै फड्को मारेको छ। हरेक जिल्लामा विशेषज्ञ डाक्टरसहितको सेवा मात्र कर्णालीवासीले पाउन थालेका होइनन्, कर्णालीमै विशेषज्ञ डाक्टरहरू उत्पादन हुन थालेका छन्। यसैको उदाहरण हो जुम्लास्थित कर्णाली स्वास्थ्य विज्ञान प्रतिष्ठान। कर्णाली स्वास्थ्य विज्ञान प्रतिष्ठान खुलेपछि दुर्गमका बिरामीले विशेषज्ञ सेवा पाउन थालेका हुन्। कालीकोट, जुम्ला, मुगु, हुम्लालगायत दुर्गम जिल्लामा विशेषज्ञ डाक्टरले सेवा दिइरहेका छन्। साविकको कर्णालीका पाँच जिल्ला र कर्णाली बाहेकका आसपासका जिल्लामा प्रतिष्ठानले सेवा दिँदै आएको हो। प्रतिष्ठान जिल्ला जिल्लामा विशेषज्ञ स्वास्थ्य सेवाका साथै अहिले विशेषज्ञ डाक्टर उत्पादनमा लागेको छ। डाक्टर नपाउने कर्णालीले अहिले मूलकभरबाट डाक्टर भन्ने सपना बोकेका विद्यार्थीको डाक्टर बन्ने सपना पूरा गर्न थालेको छ। प्रतिष्ठान स्थापना नहुँदा जुम्ला जिल्ला अस्पताल र अञ्चल अस्पतालमा पनि यहाँका बिरामीले विशेषज्ञ स्वास्थ्य सेवा पाउँदैनथे, जुम्लाका स्थानीय लालबहादुर जिसीले भने, सधंै सिटामोल र पखलाको औषधि मेट्रोकै अभाव हुन्थ्यो। तर, अहिले त्यस्तो समस्या छैन। घरको आँगनमै विशेषज्ञ स्वास्थ्य सेवा बिरामीहरूले उपयोग गर्न पाएका छन्। अझ जुम्लामा देशैभरकिा विद्यार्थी डाक्टर पढ्न आएका छन्। यो निकै गर्वको कुरा हो। कर्णालीका जुम्ला बाहेकका अन्य विकट जिल्लाका सबै अस्पतालमा विशेषज्ञ डाक्टरसहित अन्य उपकरणमा पनि सहयोग गरिरहेको बताउँछन् प्रतिष्ठानका उपकुलपति डा मंगल रावल। उनका अनुसार जुम्लावासीले प्रतिष्ठानबाटै स्वास्थ्य सेवा पाइरहेका छन्। कालीकोट जिल्ला अस्पताल, रास्कोट र तिलागुफा नगर अस्पतालमा डाक्टर खटाइरहेको उनको भनाइ छ। दैलेखको राकम अस्पतालमा डाक्टर खटाइएको छ। सय बेडको अस्पताल निर्माणको काम अघि बढेको छ। मुगु र हुम्ला अस्पतालमा एकएक जना एमजीडीपी खटाएर सेवा दिँदै आएका छन्। सुदूरपश्चिम प्रदेशमा पर्ने दुर्गम जिल्ला बाजुराको कोल्टी अस्पतालमा पनि विशेषज्ञ डाक्टर र नर्स खटाइर सेवा दिँदै आएका छन्। कोरोना महामारीका बेला प्रदेशका अधिकांश जिल्लामा ६० जना डाक्टर परिचालन गरिएको डा रावलको भनाइ छ। अन्य महामारी तथा गम्भीर प्रकारका बिरामीको उपचार गर्ने नजिकको ठूलो अस्पताल प्रतिष्ठान बनेको छ, उनी भन्छन्, सुर्खेत, नेपालगन्ज र संघीय राजधानीका ठूला अस्पतालले दिने विशेषज्ञ सेवा जुम्लामै पाउने भएपछि यहाँका नागरिकलाई ठूलो राहत भएको छ। २०७१ सालमा सेवा सुरु गरेपछि हालसम्म झन्डै ६ लाखभन्दा बढीले सेवा लिएका छन्। ५८ जना विशेषज्ञ बने, ४ सय २५ पढ्दै जुम्लामा कर्णाली स्वास्थ्य बिज्ञान प्रतिष्ठान खुलेपछि कर्णालीका स्थानीय नागरिकलाई विशेषज्ञ स्वास्थ्य सेवामा मात्र सहजता आएन, कर्णालीले डाक्टर उत्पादन गरेर कर्णाली बाहिरसमेत पठाइरहेको छ। प्रतिष्ठानका उपकुलपति रावलले भने, कर्णाली स्वास्थ्य विज्ञान प्रतिष्ठानबाट एमडीको पहिलो ब्याचमा ५ जना पास आउट भए। उनीहरूमध्ये ३ जना कर्णाली स्वास्थ्य विज्ञान प्रतिष्ठानमा, एक जना लुम्बिनी प्रादेशिक अस्पताल दाङ र एक जना सेती प्रादेशिक अस्पताल धनगढीमा कार्यरत छन्। एमबीबीएस पहिलो ब्याचमा २० जना, दोस्रो ब्याचमा ३० जना, तेस्रो ब्याचमा ३० जना, चौथो ब्याचमा ५० जना र हाल पाँचौं ब्याचमा ५० जना पढिरहेका छन्। उनका अनुसार प्रतिष्ठानमा जनस्वास्थ्य महाविद्यालय, फार्मेसी महाविद्यालय, नर्सिङ महाविद्यालय, मेडिसिन महाविद्यालय गरी चारवटा महाविद्यालयहरू सञ्चालनमा छन्। जसबाट ब्याचलरभन्दा माथिका ५८ जना विशेषज्ञ जनशक्ति पासआउट भइसकेका छन्। एचए र नर्सिङमा ४ सयभन्दा बढी जनशक्ति उत्पादन भइसकेका छन्। हाल ४ सय २५ जना विशेषज्ञ पढिरहेका छन्। चालु आर्थिक वर्षमा १ सय ४५ जनाका लागि भर्ना लिइँदै छ। डाक्टर बन्ने कर्णालीवासीको सपना आफ्नै गाउँठाउँमा पूरा भएको छ। अब कर्णालीका हरेक अस्पतालबाट विशेषज्ञ डाक्टरबाट सेवा पाउनुका साथै कर्णालीमा अध्ययनरत विद्यार्थीले पनि मेहनत गरे कर्णालीमै डाक्टर बन्ने सपना पूरा गर्न पाउने अवस्था आएको छ। प्रतिष्ठान यो अवस्थासम्म आइपुग्न निकै संघर्ष गर्नुपरेको बताउँछन् रजिस्टार नृपेन्द्रबहादुर महत। यहाँ जनशक्ति व्यवस्थापन, बाहिरी जिज्ञासाको सम्बोधन गर्न, केन्द्रीकृत मानसिकताले निर्माण गरेको धारणा चिर्न हामीलाई अथक संघर्ष गर्नुपरेको छ। तापनि प्रतिष्ठान सफल हुँदै गएको छ, महत भन्छन्।"
संविधानको शिरोधार्य,"आज संविधान दिवस। नेपालको राष्ट्रिय दिवस। पछिल्लो दसक अरू दिवसभन्दा विशेष हुँदै आएको छ संविधान दिवस। सहिद दिवस, लोकतन्त्र दिवस, प्रजातन्त्र दिवस आदिआदिको समग्रता खासमा संविधान दिवसमा आएर संग्रहित भएको छ, त्यो यो राष्ट्रिय दिवस हो। सहिदले अर्पण गरेको बलिदान, लोकतन्त्रका लागि भएको संघर्षको प्रतिफल नै संविधान हो। यही संविधानले नै ७० वर्षदेखि नेपालीले गरेको संघर्षका माग सम्बोधन गरेको छ। नेपाली जनतालाई इतिहासमै सबैभन्दा शक्तिशाली र सार्वभौम सत्ता सम्पन्न बनाएको छ। त्यसैले यो विशेष छ। लोकतान्त्रिक, संघीय गणतन्त्रतात्मक धर्मनिरपेक्षता र समावेशिता यो संविधानको सबैभन्दा महत्वपूर्ण विशेषता हुन्। र, मौलिकता पनि। ठूलो त्याग र बलिदानबाट प्राप्त अधिकार प्रयोग गरी जनताले आफ्ना प्रतिनिधिमार्फत लेखेको संविधान पनि हो यो। संविधान सम्झौताको दस्तावेज हो भनिन्छ। शक्ति बाँडफाँट र सन्तुलनको दस्तावेज पनि हो भनिन्छ। शक्तिको संघर्ष र सम्झौताहरू इतिहासमा यसअघि पनि भए, संविधानहरू पनि बदलिए। तर, तिनले २०७२ सालमा आएको नेपालको संविधानले जस्तो जनतालाई प्रधानता दिएका थिएनन्। हालैका दिनमा संविधान संशोधनको बहस पनि उठेको छ। तर, यो संविधानका मौलिकता विशेषबाहेकमा मात्रै त्यो सम्भव हुन सक्छ। यो संविधान जारी भएपछि मुलुकले राजनीति व्यवस्थाको स्थिरता मुलुकले पाएको छ। हो, सरकार फेरिएको फेरियै गर्दा राजनीतिक अस्थिरताको आभास कतिपयलाई भएको छ। सारमा चाहिँ राजनीतिक व्यवस्थामा स्थिरता छ। र, शान्तिपूर्ण आमनिर्वाचनका माध्यमबाट सत्ता हस्तान्तरणको अभ्यासले जरा गाडिसकेको छ। तसर्थ यो संविधानले अस्थिरता दिएको छैन, स्थिरता दिएको छ। निर्वाचन प्रणाली लगायतमा सुधार संशोधन आवश्यक हुनसक्छ। त्यसैको छिद्रमा केही नेता र दलहरूले गरेका कमजोरीको दोष व्यवस्था र संविधानलाई लगाउन मिल्दैन। संविधान आफैंमा गतिशील हुन्छ, परिवर्तनशील हुन्छ र संशोधनीय पनि हुन्छ। संशोधनचाहिँ प्रगतिशीलताका लागि हुनुपर्छ। अग्रगमनका लागि हुनुपर्छ। संविधान आफैंले धारा २७४ को उपधारा १ मा संशोधनको व्यवस्था गरेको छ। संशोधन गर्नु आफैंमा यही संविधानलाई दीर्घायु बनाउने उपचार पद्धति हो। हतार र संसदीय अंकगणितका आधारमा संविधान संशोधन गर्ने होइन, लामो बहस र अभ्यासको अनुभवका आधारमा गर्नुपर्छ। मूलत यो संविधानको भावनालाई रक्षा गर्दै संशोधन गर्दा नै मुलुकलाई हित हुन्छ। न कि सस्तो लोकप्रियता र लहडबाजीमा। यही संविधानलाई शिरोधार्य गरी मुलुकलाई आर्थिक प्रगतिको बाटोमा लैजान सके मुलुकका तमाम समस्या सम्बोधन हुनेछन्।"
"आज संविधान दिवस, विभिन्न कार्यक्रम गरी मनाइँदै","काठमाडौं : आज देशभर विभिन्न कार्यक्रम गरी संविधान दिवस मनाइँदैछ । देशभरका सरकारी तथा निजी कार्यालय, विदेशस्थित कूटनीतिक नियोग, राजनीतिक दल, नागरिक समाज, सङ्घसंस्थालगायतले विभिन्न कार्यक्रम गरी संविधान दिवस मनाउँदैछन् । सङ्घीय लोकतान्त्रिक गणतन्त्र नेपालका प्रथम राष्ट्रपति डा रामवरण यादवले २०७२ असोज ३ गते नेपालको संविधान २०७२ जारी भएको घोषणा गरेका थिए । संविधान निर्माण भएर कार्यान्वयनमा आएको आठ वर्ष पूरा भएको छ । नयाँ संविधान लागू भएको घोषणासँगै नेपालको अन्तरिम संविधान २०६३ खारेज भएको थियो । संविधान जारी हुँदा संविधानसभाको अध्यक्षका रूपमा स्वर्गीय सुवासचन्द्र नेम्वाङ थिए । सङ्घीयता, धर्म निरपेक्षता, समाजवादोन्मुख सङ्घीय लोकतान्त्रिक गणतन्त्रात्मक शासन व्यवस्थालगायतका नयाँ व्यवस्था राखिएको यो संविधान जारी हुँदा संविधानसभाको प्रक्रियामा सहभागी दलका पाँच सय ३७ जना सभासदले हस्ताक्षर गरेका थिए। नेपालको संविधान, २०७२ मा ३५ भाग ३०८ धारा र ९ अनुसूची रहेका छन् ।"
