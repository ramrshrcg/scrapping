शीर्षक,विवरण
ग्रामथानका ४ मतदानस्थल संवेदनशील,"विराटनगर : मोरङको ग्रामथान गाउँपालिकामा आगामी उपनिर्वाचनका लागि १२ वटा मतदानस्थल र २९ वटा मतदान केन्द्र कायम गरिएको छ। कायम गरिएकामध्ये ४ वटा मतदानस्थल सुरक्षाका दृष्टिकोणले संवेदनशील सूचीमा परेका छन्। जिल्ला सुरक्षा समितिले मतदानस्थलमध्ये ४ वटालाई संवेदनशील र ८ वटालाई सामान्यको सूचीमा राखेर वर्गीकरण गरेको प्रमुख जिल्ला अधिकारी प्रेमप्रसाद भट्टराईले बताए। उनका अनुसार सुरक्षाका दृष्टिकोणले संवेदनशील र सामान्य भनेर वर्गीकरण गर्दै मतदानस्थलमा त्यही हिसाबको सुरक्षा व्यवस्था मिलाउने तयारी गरिएको छ। विगतका निर्वाचनमा भएका झगडा, विवाद र मतदान केन्द्रको संख्यालगायतलाई आधार मानेर मतदानस्थलको वर्गीकरण गरिएको जानकारी भट्टराईले दिए। उनका अनुसार ग्रामथानमा अति संवेदनशील मतदानस्थल भने छैनन्। प्रजिअ भट्टराईले सुरक्षा संवेदनशीलतालाई ध्यानमा राखेर मतदानस्थलको वर्गीकरण गरिएको जानकारी दिए। उनका अनुसार ग्रामथानमा आगामी उपनिर्वाचनका लागि एकीकृत सुरक्षा योजना बनाएर लागू गरिएको छ। सुरक्षा स्रोतका अनुसार ३ वटा वा सोभन्दा बढी मतदान केन्द्र र धेरै मतदाता रहेका मतदानस्थललाई संवेदनशीलको सूचीमा राखिएको छ। ग्रामथान१ को लखन्तरीस्थित वीरेन्द्र मावि, ५ को तेतरियास्थित देवी मावि, ६ को रविहाटस्थित पब्लिक मावि र ७ को धोवियारेस्थित गणेश मावि मतदानस्थललाई संवेदनशील सूचीमा राखिएको हो। वीरेन्द्र माविमा ३ वटा मतदान केन्द्र र २ हजार ५ सय १३ मतदाता छन्। देवी माविमा ५ वटा मतदान केन्द्र र ४ हजार ८ सय ३८ मतदाता, पब्लिक माविमा ४ वटा केन्द्र र ३ हजार ७ सय ५५ मतदाता तथा गणेश माविमा ३ वटा केन्द्र र २ हजार २ सय ५६ जना मतदाता छन्। मतदानस्थलमध्ये ग्र्रामथान१ को खुनियाकट्टास्थित बेगन आधारभूत विद्यालयमा १ केन्द्र र ७ सय ७७ मतदाता, २ को वडा कार्यालयमा २ केन्द्र र २ हजार ७२ मतदाता, २ कै झोराहाटस्थित सरस्वती माविमा १ केन्द्र र २ हजार ६२ मतदाता, ३ को भौसाबाडीस्थित राधाकृष्ण आधारभूत विद्यालयमा २ केन्द्र र १ हजार ४ सय ६ मतदाता तथा ३ कै सिद्राहास्थित वाणी माविमा २ वटा केन्द्र र १ हजार ५ सय ४७ मतदाता छन्। त्यस्तै ग्रामथान४ को लोहासुरस्थित महेन्द्र माविमा २ केन्द्र र २ हजार ८१ मतदाता, ४ कै मोतीपुरस्थित लोहन्द्रा आधारभूत विद्यालयमा २ केन्द्र र १ हजार ८ सय ९२ मतदाता तथा ७ को बनिगास्थित सरस्वती आधारभूत विद्यालयमा १ केन्द्र र ८ सय ४५ जना मतदाता रहेका छन्। ग्रामथानमा जम्मा २६ हजार ४४ मतदाता छन्। आगामी उपनिर्वाचनको सुरक्षाका लागि डीएसपीको नेतृत्वमा प्रहरी परिचालन गरिएको जानकारी मोरङ प्रहरी प्रमुख एसपी नारायणप्रसाद चिमरियाले दिए। समग्र निर्वाचन सुरक्षालाई लक्षित गरेर मोरङ प्रहरीका डीएसपी मदन केसीको नेतृत्वमा टोली खटाइएको हो। मतदानस्थलमध्ये संवेदनशीलमा इन्स्पेक्टर तथा सामान्यमा वरिष्ठ सइ र सइको नेतृत्वमा प्रहरी परिचालन हुने चिमरियाको भनाइ छ। उनका अनुसार निर्वाचनका दिन सिनियर प्रहरी अधिकृतको नेतृत्वमा ४ वटा मोबाइल गस्ती परिचालन गरिने छ। त्यसबाहेक रिजर्ब र स्ट्राइकिङ टोली पनि रहने जानकारी एसपी चिमरियाले दिए। उनका अनुसार उपनिर्वाचनलाई लक्षित गरेर सूचना संकलन गर्ने तथा त्यही हिसाबको सुरक्षा व्यवस्था मिलाउने काम भइरहेको छ। निर्वाचनलाई शान्तिपूर्ण र भयरहित वातावरणमा सम्पन्न गर्न सुरक्षा निकाय सक्रिय भएर लागेको उनको भनाइ छ। ग्रामथानको अध्यक्षमा यसअघि २०७९ मा नेपाली कांग्रेसका जयप्रकाश गच्छदार निर्वाचित भएका थिए। गत असार ३ गते उनको निधन भएपछि आगामी मंसिर १६ गते उपनिर्वाचन हुन लागेको हो।"
प्रधानमन्त्री ओली र फिनल्याण्डका मन्त्री ताभियोबीच भेटवार्ता,"काठमाडौं : प्रधानमन्त्री केपी शर्मा ओलीसँग फिनल्याण्डका विदेश मन्त्रालयका वैदेशिक व्यापार तथा विकासमन्त्री भिल्ले ताभियोले आज शिष्टाचार भेट गरेका छन्। प्रधानमन्त्री निवास बालुवाटारमा भएको भेटमा दुईपीक्षय हित र आपसी सम्बन्धका विविध पक्षमा कुराकानी भएको थियो। मन्त्री ताभियोले नेपालको जलविद्युत, फोहोरमैला व्यवस्थापन र पूर्वाधार विकासका क्षेत्रमा सहयोग बढाउन आफूहरू तत्पर रहेको प्रधानमन्त्री ओलीलाई अवगत गराए। प्रधानमन्त्री ओलीले फिनल्याण्डबाट नेपालको विकासमा हुँदै आएको सहयोगका लागि धन्यवाद दिएका थिए। नेपाल र फिनल्याण्डको कूटनीतिक सम्बन्ध स्थापनाको ५०औँ वर्षगाँठका अवसरमा मन्त्री ताभियोको नेपाल भ्रमण भएको हो। भेटका अवसरमा नेपालका लागि फिनल्याण्डका राजदूत ऋना ऋक्का हेइक्का, परराष्ट्र मन्त्रालयका सहचिव गणेश ढकाललगायत सहभागी थिए।"
"समीक्षा बैठकमा प्रधानमन्त्रीले भने ११ हजार नक्कली आयोजना ल्याइएछ, गफका भरमा अर्थतन्त्र चल्दैन","काठमाडौं : प्रधानमन्त्री केपी शर्मा ओलीले विद्यमान स्थितिमा परिवर्तन ल्याउने गरी प्रभावकारी रूपमा काम गर्न मन्त्री र सचिवहरूलाई निर्देशन दिएका छन्। चालु आर्थिक वर्षको नीति तथा कार्यक्रम र बजेट कार्यान्वयनको प्रथम त्रैमासिकको समीक्षा बैठकमा प्रधानमन्त्री ओलीले सोचे जति काम नभएकाले विद्यमान स्थितिमा परिवर्तन ल्याउनैपर्नेमा जोड दिए। स्रोतको सुनिश्चितता बिना अघिल्लो सरकारबाट प्रस्तुत बजेट आएकाले पनि काम गर्न सहज नभएको उल्लेख गर्दै उनले बजेटको समीक्षा गर्न सकिने तर काम गर्नै शैलीमा भने आमूल परिवर्तन ल्याउनुपर्ने बताए। सिंहदरबारस्थित प्रधानमन्त्री तथा मन्त्रिपरिषद्को कार्यालयमा उपप्रधानमन्त्रीहरू, मन्त्रीहरू, राष्ट्रिय योजना आयोगका पदाधिकारी, मुख्यसचिव र सचिवहरूसहितको बैठकमा प्रधानमन्त्री ओलीले बजेट र कार्यक्रमका विसङ्गतिलाई व्यवस्थापन गर्नुपरेको बताउँदै ११ हजार नक्कली आयोजना ल्याइएको र बहुवर्षीयखालका योजनामा यस वर्ष २० लाख मात्रै बजेट राख्ने खालका विकृति अन्त्य हुनुपर्ने उल्लेख गरे। 'हरेक मन्त्रालयले उत्पादन, कृषि, ऊर्जा वा सूचना प्रविधि आदिका क्षेत्रमा हामीले नयाँ क्रान्तिकारी काम के गर्न सक्छौं भनेर सोच्नुपर्ने भएको छ। राष्ट्रिय विकासको काम र देशको अर्थतन्त्र परिचालन गफका भरमा चल्दैन। प्रक्रियावादमा मात्रै नअल्झिऔं। हामीले जनताका अपेक्षाबमोजिम ठोस र परिणाममूलक काम गर्न सक्नुपर्छ। देशमा रोजगारी र आम्दानी बढाउने नीति लिनुपर्छ। काम नहुँदा निरीह भएर हेरेरमात्रै हुँदैन, अब के गर्ने भन्ने ठोस योजना मलाई चाहियो। हामी सरकारमा भएको उपादेयता हुनुपर्यो। हिम्मतिलो तरिकाले अगाडि बढौं,' प्रधानमन्त्री ओलीले प्रश्न गरे, 'तल्लो वर्गसम्म कसरी लाभ दिन सकिन्छ? बन्द भएका उद्योगहरू के गर्ने हो? हामीले चलाउन सक्दैनौं भने चलाउन सक्नेलाई चलाउन किन नदिने? परिणाम नदिने र प्रभावकारी नहुने अनावश्यक संरचनाहरू किन राख्ने?' उनले अब अल्याङटल्याङ गर्ने समय नरहेकाले कुनै मन्त्रीको कार्यसक्षमता प्रभावकारी नभएमा त्यसमा पनि समीक्षा गर्नुपर्ने र कर्मचारीले उत्साहका साथ काम गर्नुपर्नेमा जोड दिए। प्रधानमन्त्री, मन्त्री र सचिवले सकारात्मक परिणामका लागि आफ्नो ठाउँबाट हस्तक्षेप गर्नुपर्ने र काम नगर्ने कर्मचारीलाई सरुवामात्रै नगरेर कारबाही गर्नुपर्नेमा उनले धारणा राखे। प्रधानमन्त्री ओलीले सरकारका उपलब्धिहरू मानिसका व्यवहारमा देखिनुपर्ने भएकाले समीक्षा र बैठकहरूले मात्रै परिणाम नदिने भएकाले उत्पादन र परिवर्तनमा केन्द्रित हुन आग्रह गरे।"
धनी र गरीबबीचको खाडल मेटिनुपर्छ : प्रधानमन्त्री,"काठमाडौं : प्रधानमन्त्री केपी शर्मा ओलीले जनसङ्ख्याका मुद्दालाई आर्थिक, सामाजिक र राजनीतिक रणनीतिका रूपमा हेरिनुपर्ने बताएका छन्। छैटौं एसियाली जनसङ्ख्या सम्मेलनको आज उद्घाटन गर्दै प्रधानमन्त्री ओलीले विकास र जनघनत्वका सहसम्बन्धलाई ध्यान दिएर सीमान्तकृत तथा विपन्न समुदायको सहज जीवनयापनका लागि आधारभूत आवश्यकताको परिपूर्ति गर्न सरकारका प्रयासहरू जारी रहेको बताए। प्रधानमन्त्री ओलीले काठमाडौं मेडिकल कलेज अस्पतालमा भर्खरै जन्मिएका एक शिशुका मातासँग भर्चुअल संवाद गरेर सम्मेलनको उद्घाटन गरेका थिए। उनले समानता र समावेशी नीति अपनाएर धनी र गरीबबीचको खाडल मेटिनुनुपर्ने, आत्मसम्मानसहितको मानव अधिकार, स्वस्थ्य र आशासहिको विश्व निर्माणमा सबै एक हुनुपर्नेमा जोड दिए। उनले पृथ्वी र मानवको रक्षार्थ लाग्दै मानवीय विकास, अशल जीवनयापनका समस्या र समाधानका उपायका लागि यस्ता विषयमा हुने सम्मेलनले गहन सुझाव दिने अपेक्षा गरे। उनले जलवायु परिवर्तनका मुद्दालाई सामना गर्न विश्वव्यापी साझेदारीलाई महत्वका साथ बढाउनुपर्ने भन्दै दिगो विकास, सुशासन र सामूहिक प्रयास अत्वावश्यक भएको बताए। प्रधानमन्त्री ओलीले समृद्ध नेपाल, सुखी नेपाली आकाङ्क्षाहरूलाई देखिने खालका उपलब्धिमा रूपान्तरित गर्नुपर्नेमा जोड दिए। नेपाली काङ्ग्रेसका सभापति एवं पूर्व प्रधानमन्त्री शेरबहादुर देउवा, त्रिभुवन विश्वविद्यालयका उपकुलपति प्राडा केशजङ्ग बराल, एसियाली जनसङ्ख्या एसोसिएनका अध्यक्ष रेइको हायाशीलगायत सम्मेलनामा विभिन्न विषयगत सत्र सञ्चालन हुनेछ।"
जनकपुर र अयोध्यालाई हवाई सेवामार्फत् जोड्ने तयारीमा छौं : मन्त्री पाण्डे,"काठमाडौं : संस्कृति,पर्यटन तथा नगरिक उड्डयनमन्त्री बद्री प्रसाद पाण्डेले जनकपुर र अयोध्यालाई हवाईसेवाको मध्यामबाट समेत जोड्नुपर्ने बताएका छन्। बुधबार त्रिभुवन विश्वविद्यालय हिन्दी केन्द्रीय विभागले आयोजना गरेको विश्वफलक पर राम (साहित्यक, सामाजिक एवं संस्कृतिको सन्दर्भमा) अन्तरविषयी अन्तर्राष्ट्रिय संगोष्ठिमा बोल्दै मन्त्री पाण्डेले धार्मिकरुपले जोडिएको सम्बन्धलाई हवाईसेवाका माध्यमबाट समेत अघि बढाउनुपर्नेमा जोड दिएका हुन्। यसका लागि मन्त्रालयले समेत तयारी गरिरहेको मन्त्री पाण्डेको भनाइ छ। मन्त्री पाण्डेले अहिलेको अवस्थामा रामको मार्गदर्शन झनै व्यापक बन्दै गएको बताउँदै विश्वभरि फैलिएका नेपाली र भारतीय नागरिकले राम तत्वको पुनः जागरणमा योगदान गर्नुपर्नेमा जोड दिए। दुई दिनसम्म चल्ने संगोष्ठिमा भगवान रामका विविध पक्षमा चर्चा गरिनेछ । संगोष्ठिमा सामेल हुन आएका विभिन्न देशका प्रतिनिधिलाई मन्त्री पाण्डे नेपालको विविधतापूर्ण संस्कृतिलाई विश्वमा पुर्याउनु सहयोग गर्न समेत आग्रह गरे।"
सुशासनका लागि उपनिर्वाचनमा माओवादीका उम्मेदवारलाई भोट दिन प्रचण्डको अपिल,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आसन्न उपनिर्वाचन सुशासनका पक्षमा र भ्रष्टाचारका विरुद्ध जनताले आफ्नो मत जाहेर गर्ने महत्वपूर्ण अवसर भएको बताएका छन्। उनले आज भिडियो सन्देशमार्फत् मतदातालाई अपिल गर्दै सुशासनका पक्षमा मत जाहेर गर्न आग्रह गरेका हुन्। यो उपनिर्वाचनले यथार्थमा आगामी आम निर्वाचनका लागि पनि सन्देश दिनेछ । नेपाली जनता साँच्चिकै सुशासनको पक्षमा र भ्रष्टाचारको विरुद्धमा रहेको प्रमाणित गर्ने यो महत्वपूर्ण अवसर पनि हो,'अध्यक्ष प्रचण्डले भनेका छन्,त्यसकारण यो उपनिर्वाचनलाई अवसरका रुपमा सदुपयोग गरेर देशमा व्याप्त बेथिति,विसंगति र विकृतिका विरुद्ध जनमत प्रकट गर्न म अनुरोध गर्न चाहन्छु । उपनिर्वाचन केही निश्चित ठाउँमा मात्रै निर्वाचन हुने भए पनि यसको विशेष अर्थ र महत्व रहेको उल्लेख गर्दै उनले भनेका छन् ,यहाँहरु सबैलाई अवगत नै छ, मैले आफ्नो नेतृत्वमा रहेको सरकारका तर्फबाट देशमा सुशासनका पक्षमा र भ्रष्टाचारका विरुद्ध, सामाजिक न्यायका पक्षमा, विभेद र अन्यायका विरुद्ध तथा आर्थिक संकटबाट देशलाई मुक्त गर्न निकै प्रयास गरेको थिएँ । त्यसैको परिणामस्वरुप देशमा सकारात्मक भाव पैदा भएको थियो र भइरहेको पनि छ । अध्यक्ष प्रचण्डले यो उपनिर्वाचनलाई आफ्नो पार्टीले भ्रष्टाचारविरोधी महाअभियानलाई अगाडि बढाउने संकल्पको रुपमा, देशमा सुशासन कायम गर्ने र सामाजिक न्यायसहितको आर्थिक समृद्धिको पक्षमा जागरण ल्याउन अभियानको रुपमा अघि बढाएको स्पष्ट पारे। यो महाअभियानलाई सफल पार्न उपनिर्वाचनमार्फत जनताको अभिमतका लागि म विशेष अनुरोध गर्न चाहन्छु ,'उनले भनेका छन्।"
१५ किलो गाँजासहित महिला पक्राउ,विराटनगर : मोरङको जहदाबाट लागुऔषध गाँजासहित बुधबार साँझ १ जना महिला पक्राउ परेकी छन्। मोरङ प्रहरीका प्रवक्ता डीएसपी वेदप्रकाश जोशीका अनुसार घरमा लुकाइछिपाइ राखिएको १५ किलोग्राम गाँजासहित जहदा गाउँपालिका१ की ५० वर्षीया मीरादेवी बैठालाई पक्राउ गरिएको हो। इलाका प्रहरी कार्यालय रानी र बुधनगरको संयुक्त टोलीले साँझ ५:३० बजेतिर छापा हानेर बैठाको घरमा खानतलासी गरेको उनले बताए। छापा हान्ने क्रममा घरभित्र गाँजा बरामद भएपछि घरधनी महिलालाई पनि पक्राउ गरिएको प्रहरीले जनाएको छ। प्लाष्टिकको बोराभित्र लुकाएर राखेको अवस्थामा गाँजा फेला परेको जोशीले जनाए। पक्राउ परेकी बैठलाई इलाका प्रहरी कार्यालय रानीको हिरासतमा राखेर इन्स्पेक्टर प्रकाश थापा नेतृत्वको टोलीले थप अनुसन्धान अघि बढाएको छ।
बारामा १७० किलो गाँजासहित दुई जना पक्राउ,सिमरा : प्रहरीले बाराको कोल्हबीबाट एक सय ७० किलो लागूऔषध गाँजासहित दुई जनालाई पक्राउ गरेको छ। पक्राउ पर्नेमा एक महिला र एक पुरुष छन्। कोल्हबी नगरपालिका ५ सोनाभार टोलस्थित दिनदयाल चौधरीबाट प्रहरीले उक्त परिमाणको गाँजा बरामद गरेको हो। गाँजासंगै प्रहरीले दिनदयालकी पत्नी ५२ वर्षीय मनमती चौधरी र सोनाभार टोलका ५० वर्षीय रमोद चौधरीलाई नियन्त्रणमा लिएको छ। गाँजा लुकाएर राखेको भन्ने सूचना पाएपछि इलाका प्रहरी कार्यालय कोल्हबीका प्रहरी निरीक्षक किसन बस्नेतको नेतृत्वमा पुगेको प्रहरी टोलीले दिनदयालको घरमा खानतलासी गरेको बाराका प्रहरी प्रवक्ता प्रकाश सापकोटाले जानकारी दिए। सापकोटाका अनुसार दिनदयालको घरमा लुकाएर राखेको अवस्थामा २१ वटा पोकामा राखिएको एक सय ७० किलो गाँजा बरामद भएको हो। पक्राउ परेका दुबैलाई जिल्ला प्रहरी कार्यालय बाराको नियन्त्रणमा राखी थप अनुसन्धान भइरहेको प्रवक्ता सापकोटाले बताए।
सिद्धार्थ बैंक र एनसीएचएलबीच अन्तरदेशीय भुक्तानी गर्ने सम्झौता,"काठमाडौं : सिद्धार्थ बैंक र नेपाल क्लियरिङ हाउस लिमिटेड बीच बैंकले दर्ता गरेका नेपाल पे मर्चेन्टहरुको क्युआरमा अलिपे प्लसको नेटवर्कमा रहेका सदस्य वालेट र मोबाइल बैंकिङ्गहरु मार्फत अन्तरदेशीय भुक्तानी गर्न सकिने गरी सम्झौता भएको छ। विशेष गरी चाइना, हङ्गकङ्ग, सिंगापुर, मलेसिया, इन्डोनेसिया, फिलिपिन्स, मङ्गोलिया, थाईल्याण्ड, साउथ कोरिया, स्वीडेन तथा इटली लगायतका देशहरुबाट नेपाल आएका पर्यटकहरुले डोमेस्टिक वालेट मार्फत नेपालमा रहेका नेपाल पे क्युआर तथा यसका   मा सजिलै भुक्तानी गर्न सक्नेछन्।  को नेटवर्कमा  , , , , , , , , , , , , ,  मार्फत अन्तरदेशीय भुक्तानीहरु गर्न सकिने व्यवस्था छ। यो सम्झौताले अन्तर्राष्ट्रिय भुक्तानीलाई सरल र छरितो बनाउने भएकोले, नेपाल आउने पर्यटकहरूलाई सहजता पुर्याउनेछ भने, यस सुविधाले पर्यटन व्यवसाय, होटल, रेष्टुरेन्ट, पसल तथा अन्य सेवामूलक क्षेत्रका व्यवसायीहरूलाई थप प्रोत्साहन दिइ आर्थिक कारोबारलाई पनि सहज र सुरक्षित बनाउनेछ। यस प्रणाली बारेमा थप जानकारीका लागि बैंकको २४सै घण्टा सञ्चालनमा रहने गा्रहक सेवा केन्द्र, सिद्धार्थ केयर मा निम्न माध्यमहरूमार्फत सम्पर्क गर्न सकिनेछ।"
मानव तस्करी प्रकरणमा कोशीका पूर्वमन्त्री अधिकारीलाई उन्मुक्ति दिनु आपत्तीजनक : माओवादी केन्द्र,काठमाडौं : नेकपा माओवादी केन्द्रले मानव तस्करी प्रकरणमा कोशीका पूर्वमन्त्री लिलाबल्लभ अधिकारीलाई उन्मुक्ति दिएको भन्दै आपत्ती जनाएको छ । पार्टी कार्यालय पेरिसडाडामा बुधबार बसेको माओवादी पदाधिकारी बैठकले अहिलेको सरकारले मानव तस्करीजस्तो गम्भीर प्रकरणमा मुछिएका अधिकारीलाई उन्मुक्ति दिने काम गरेको भन्दै आपत्ती जनाएको हो । बैठकपछि माओवादी प्रवक्ता अग्नि सापकोटाले मानव तस्करी प्रकरणमा अधिकारीलाई उन्मुक्ति दिने र अन्यलाई मुद्धा चलाउने काम घोर आपतीजनक रहेको निष्कर्ष बैठकले निकालेको जानकारी दिए। वर्तमान सरकारले पहिलेदेखि नै भ्रष्टाचारीको संरक्षण गर्दै आएको र अहिले अधिकारीलाई उन्मुक्ति दिने कामले त्यसलाई पुष्टि गरेको उनले बताए । उनले उपनिर्वाचनपछि सरकारविरुद्ध कडा ढंगले खवरदारी गर्ने जानकारी दिए । बैठकले पार्टीका सम्मेलनको कार्यविधि तयार गरेको जानकारी दिँदै सापकोटाले पालीका सम्मेलन र खवरदारी सभा सवै स्थानीय तहमा एकैसाथ गर्ने निर्णय भएको पनि जानकारी दिए। त्यस्तै पदाधिकारी बैठकले निर्वाचन आयोगमा पेश गर्ने विधानलाई अन्तिम रुप दिएको छ । यसअघि माओवादी केन्द्रले विधानबारे प्रतिवेदन बनाउन र पार्टीको स्थानीय तहको सम्मेलनको कार्यविधि बनाउन छुट्टाछुट्टै कार्यदल गठन गरेको थियो ।
अनलाइन बेटिङमा ५५ करोड बढीको कारोबार गर्ने राई पक्राउ,"काठमाडौं : बेटिङ एपमार्फत ५५ करोड बढीको कारोबार गरेका एक जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले पाँचथर घर भइ ललितपुर बस्दै आएका ३७ वर्षीय सुनिल राईलाई पक्राउ गरेको हो। राईले बेटिङ एपमार्फत विश्वभर सञ्चालन हुने विभिन्न अनलाइन गेम अन्तर्गत जुवा खेलाउने गरी रकम संकलन गर्ने, क्रिप्टो करेन्सी ट्रेड गर्नेलगायतका गैरकानुनी कार्यहरू गर्दै आएको प्रहरीले जानकारी दिएको छ। राईले ७५ वटा बैंक खाता, १२८ वटा इसेवा वालेट र बिनान्स आइडी प्रयोग गरी हालसम्म ५५ करोड २० लाख ८४ हजार ७१ रुपैयाँ बराबरको कारोबार गरेको खुल्न आएको प्रहरीको अनुसन्धानमा देखिएको छ। राईलाई मुलुकी अपराध संहिता, २०७४ को परिच्छेद(५ को दफा १२५ जुवा खेल्न वा सट्टाबाजी गर्न नहुने र सोही संहिताको दफा २६२ ९क० १ अभौतिक मुद्राको प्रयोग गर्न नहुने बमोजिमको कसूरमा आवश्यक अनुसन्धान एवं कारवाहीको लागि जिल्ला प्रहरी परिसर ललितपुर पठाइएको प्रहरी उपरीक्षक काजी कुमार आचार्यले बताए। त्यस्तै राईले २५ वटाभन्दा बढी जिमेल खाता अनलाइन बेटमा प्रयोग गरेका थिए भने विभिन्न स्थानमा कोठा लिएर हुलिया परिवर्तन गर्दै हिंड्ने गरेको प्रहरीको भनाइ छ। उनको साथबाट २ थान ल्यापटप, ८ थान मोबाइल, एनसेलको ७० वटा सिम र एनटीसीको ५ वटा सिम, दुई थान राउटर, ११ जनाको नागरिकताको प्रमाणपत्र, १५ जनाको पासपोर्ट, २२ वटा चेकबुक, ४२ वटा एटीएम कार्ड र एक थान मोटरसाइकल फेला बरामद गरेको छ।"
क्यानडाले किन निष्कासन गर्यो दुई नेपालीलाई?,काठमाडौं : क्यानडाले दुई जना नेपालीलाई निष्कासन गरेको छ। त्यहाँको अध्यागमन कानुन उल्लंघन गरेको आरोपमा उनीहरूलाई निष्कासन गरिएको हो। निष्कासनमा पर्नेहरूमा कौशिला भुर्तेल र हिमलाल भुर्तेल रहेका छन्। एयर इन्डियाको विमानबाट मंगलबार उनीहरू काठमाडौं आइपुगेका हुन्। पछिल्लो समय अध्यागमन कानुन उल्लंघन गरी निष्कासनमा पर्ने नेपालीको संख्या बढिरहेको छ। केही दिनअघि अमेरिकाले पनि दुई जना नेपालीलाई निष्कासन गरेको थियो।
"सेयर बजार निरन्तर उकालोतिर, कारोबार ९ अर्ब नाघ्यो","काठमाडौं : साताको चौथो कारोबार दिन बुधबार नेप्से परिसूचक दोहोरो अंकले बढेर बन्द भएको छ। नेप्से परिसूचक ३८८१ अंकले बढेर २७५५४७ विन्दुमा पुगेको हो। अघिल्लो दुई कारोबार दिन बढेर बन्द भएको नेप्सेले आजपनि सोही क्रमलाई निरन्तरता दिएको हो। अघिल्लो दिन मंगलबार नेप्से परिसूचक ३३ अंकले बढेको थियो। सो दिन ७ अर्ब ४४ करोड मूल्य बराबरको कारोबार भएको थियो। त्यसअघि सोमबार ६ अर्ब ३४ करोडको सेयर कारोबार भएको थियो। आज ३१६ स्क्रिप्सको १ करोड ७१ लाख ८३ हजार ८५४ कित्ता सेयर ९ अर्ब ३१ करोड २९ लाख ३४ हजार ८४० रुपैयाँमा खरिद बिक्री भए। दोहोरो अंकले बढेको सेयर बजारमा ८ वटा कम्पनीको सेयर सकारात्मक सर्किट लेभलमा कारोबार भयो। विशाल बजार,कर्णाली डेभलपमेन्ट बैंक,कर्पोरेट डेभलपमेन्ट बैंक,सिन्धु विकास बैंक,सपोर्ट माइक्रोफाइनान्स वित्तीय संस्था,सप्तकोशी डेभलपमेन्ट बैंक,मानुसी लघुवित्त वित्तीय संस्था र ग्रीन डेभलपमेन्ट बैंकको सेयर १० प्रतिशतले बढेको हो। आधा दर्जन बढि कम्पनीको सेयर सकारात्मक सर्किट लेभलमा कारोबार हुँदा मिथिला लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा यसदिन जानकी फाइनान्स शीर्षस्थानमा रह्यो। सो कम्पनीको ३४ करोड बढी मूल्यको सेयर कारोबार भयो। एनआरएन इन्फ्रास्टक्चरको ३३ करोडको सेयर कारोबार हुँदा पिपुल्स हाइड्रोपावर र नेपाल फाइनान्सले २४२४ करोडको सेयर कारोबार गरे। कारोबारमा आएका १९९ स्टक्सको मूल्य बढ्दा ४० वटाको घटयो। बाँकी ५ स्टक्सको मूल्य भने स्थिर रह्यो। फाइनान्स समूहबाहेक अन्य समूहको उपसूचक भने सकारात्मक देखिएका छन्। यसदिन ट्रेडिङ समूहको उपसूचक सर्वाधिक ९२७ अंकले बढ्यो।"
पोखरीमा महिलाको शव भेटियो,विराटनगर : मोरङको धनपालथान गाउँपालिका३ नुनिया टोलको पोखरीमा बुधबार बिहान एकजना महिलाको शव भेटिएको छ । प्रहरीका अनुसार भारतको मोजफरपुर घर भएकी ३५ वर्षीया पुनिता झाको शव बिहान १०: ४५ बजेतिर सार्वजनिक पोखरीमा भेटिएको हो । भारतको मोजफरपुर घर भए पनि उनी केही समयदेखि परिवारसहित धनपालथान६ स्थित माइतीमा बस्दै आएकी थिइन् । डुबिरहेको अवस्थामा देखेर स्थानीयले पोखरीबाट बाहिर निकालेका थिए । शवलाई पोस्टमार्टमका लागि रंगेली अस्पताल पठाएर इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले घटनाको थप अनुसन्धान अघि बढाएको छ । अनुसन्धानपछि घटनाका बारेमा विस्तृत जानकारी हुने जानकारी प्रहरीले दिएको छ ।
डिलाइट डेरी ह्वाइटनर : स्वादिष्ट चियाको लागि अनुपम उत्पादन,"काठमाडौं : सुजल डेरीको उत्पादन गरेको डिलाइट डेरी ह्वाइटनर स्वादिष्ट चियाका लागि अनुपम उत्पादन बनेको छ। स्वादिष्ट चियाका लागि अनुपम उत्पादन बनेसँगै डिलाइट डेरी ह्वाइटनरको लोकप्रियता हिमालदेखि तराईसम्म फैलिएको दाबी कम्पनीको छ। गाई र भैंसीको शुद्ध दूधबाट अत्याधुनिक स्प्रे ड्राइङ प्रविधिको प्रयोग गरी बनाइएको डिलाइटले चियामा क्रिमिपन थप्दै साधारण चियालाई पनि सन्तुष्टिको क्षणमा रूपान्तरण गर्ने सुजल डेरीको दाबी छ। १२ महिना अवधि भएको यो उत्पादन हिमालदेखि तराईका व्यस्त बजारसम्मका नेपालीहरूको भान्सामा भरपर्दो साथी बन्न पुगेको डेरीको दाबी छ। दूध उत्पादन सीमित हुने तर चिया पिउन मन पराउने हिमाली जिल्लाहरू हुम्ला लगायतका स्थानहरूमा समेत डिलाइट डेरी ह्वाइटनर त्यहाँको जीवनरेखा बनेको कम्पनीको दाबी छ। मध्यपहाडी लोकमार्गजस्ता मार्गहरूमा यसको उपलब्धताले हजारौं मानिसलाई गुणस्तरीय दूधको समस्यालाई समाधान दिएको र दैनिक जीवनलाई सहज बनाउँदै हरेक चियाको कपमा मिठास थपेको कम्पनको भनाइ छ। कम्पनीका अनुसार भाटभटेनी, सेलवेज, सेल्सबेरी, र बिगमार्टजस्ता ठूला स्टोरहरूमा डिलाइट डेरी ह्वाइटनर सजिलै पाउन सकिन्छ। डिलाइट डेरी ह्वाइटनर दराज, ठूलो डटकम र स्मार्टडोको जस्ता ईकमर्स साइटहरूमा पनि उपलब्ध रहेको छ। दैनिक जीवनमा महत्त्वपूर्ण भूमिका खेल्नुको साथै डिलाइट डेरी ह्वाइटनरले नेपालको अर्थतन्त्रमा पनि सकारात्मक परिवर्तन ल्याउन उत्प्रेरक बनेको कम्पनीको भनाइ छ। स्थानीय रूपमा उत्पादन भएको दूधलाई प्रशोधन गरेर, देशको आयातमा निर्भरता घटाउन महत्त्वपूर्ण भूमिका खेलिरहेको र नेपालको कृषि उद्योगको विकासमा टेवा दिइरहेको कम्पनीले जनाएको छ। डिलाइट केवल डेरी ह्वाइटनर मात्र नभएर, यो देशको आर्थिक क्रान्तिको अभिन्न हिस्सा बनेको कम्पनीको भनाइ छ। डिलाइट डेरी ह्वाइटनर ४०० ग्राम प्याकको ४ सय ७० रुपैयाँ र ८०० ग्राम प्याकको ९ सय रुपैयाँ उपभोक्ता मूल्य तोकिएको कम्पनीले जनाएको छ।"
दुर्गा प्रसाईंलाई थुनामुक्त गर्न माग गरिएको रिट सर्वोच्चद्वारा खारेज,"काठमाडौं : साइवर अपराधको कसुरमा प्रहरी हिरासतमा रहेका मेडिकल व्यवसायी दुर्गा प्रसाईंलाई थुनामुक्त गर्न आदेश माग गर्दै दायर रिट निवेदन सर्वोच्च अदालतले खारेज गरिदिएको छ। न्यायाधीश महेश शर्मा पौडेल र नित्यानन्द पाण्डेको संयुक्त इजलासले प्रसाईंलाई थुनामुक्त गर्न माग गर्दै दायर गरेको बन्दी प्रत्यक्षीकरणको रिट बुधबार खारेज गरेको हो। साइवर अपराधको कसुरमा थुनामा रहेका प्रसाईलाई गैरकानुनी रुपमा थुनामा राखेको भन्न नमिल्ने भन्दै सर्वोच्चले रिट खारेज गरिदिएको हो। जिल्ला अदालतको अनुमति लिएर प्रहरीले उनलाई हिरासतमा राखेर अनुसन्धान गरिरहेको छ। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै गत शुक्रबार बन्दी प्रत्यक्षीकरणको रिट दायर गरेका थिए। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको थियो । उनलाई पाँच दिन हिरासतमा राखेर अनुसन्धान गर्न प्रहरीलाई काठमाडौं जिल्ला अदालतले अनुमति दिएको छ। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईंलाई अदालत उपस्थित गराएको थियो। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो।"
"दुर्गा प्रसाईंको बन्दी प्रत्यक्षीकरणको रिटमाथि सुनुवाइ सकियो,केहीबेरमा आदेश आउँदै","काठमाडौं : मेडिकल व्यवसायी दुर्गा प्रसाईले दायर गरेको बन्दी प्रत्यीकरणको रिटमाथि सुनुवाइ सकिएको छ। आजको सुनुवाइ सकिएकाले प्रसाईंलाई थुनामा राखिरहने कि थुनामुक्त गर्ने भन्ने विषयमा केहीबेरमा आदेश आउँदैछ। न्यायाधीश महेश शर्मा पौडेल र नित्यानन्द पाण्डेको संयुक्त इजलासमा रिटमाथि सुनुवाइ भएको हो। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईलाई अदालत उपस्थित गराएको थियो। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
नुवाकोट उपनिर्वाचनका लागि सुरक्षाकर्मीसहित पाँच सय कर्मचारी,"नुवाकोट : मंसिर १६ गते नुवाकोटको ककनी गाउँपालिका २ को वडाध्यक्ष पदमा निर्वाचन हुँदैछ। वडाध्यक्षका लागि दलका ९ र दुई स्वतन्त्र गरी ११ जनाले उम्मेदवारी दिएका छन्। त्यस्तै उपनिर्वाचनका लागि नुवाकोटमा प्रहरी, सशस्त्र प्रहरी र सरकारी कर्मचारीसमेत गरी पाँच सय कर्मचारी परिचालन गरिएको छ। उपनिर्वाचन सभ्य, स्वच्छ र निष्पक्ष सम्पन्न गर्न सुरक्षा व्यवस्था चुस्त पारिएको वाकोटका प्रमुख जिल्ला अधिकारी रामकृष्ण अधिकारीले बताए। उनका अनुसार उपनिर्वाचनको तयारी तीव्र रूपमा भइरहेको छ। वडाध्यक्ष पदको उपनिर्वाचनका लागि दुई स्थानमा चार मतदान केन्द्र कायम गरिएको मुख्य निर्वाचन अधिकृतको कार्यालयले जनाएको छ। वडाध्यक्ष पदका लागि कांग्रेसको तर्फबाट सुर्य तामाङ, एमालेबाट यमबहादुर लामा, माओवादी केन्द्रको तर्फबाट कृष्ण घिमिरे, राष्ट्रिय स्वतन्त्र पार्टीको तर्फबाट मंगलसिद्धि लामातामाङ, एकिकृत समाजवादीका मानवहादुर लामा, राप्रपाका खेमवहादुर थापा, नागरिक उन्मुक्ति पार्टीका तर्फवाट अमृत तामाङ, मंगोल नेशनल अर्गनाइजेसनको तर्फवाट किरण तामाङ, नेककिपाकी माइलीमाया तामाङ तथा रमेश पुडासैनी र सोनु तामाङले स्वतन्त्र उम्मेदवारी दिएका छन्।"
दुर्घटनामा घाइते भएका मजदुरको मृत्यु,विराटनगर : कोशी राजमार्गअन्तर्गत मोरङको बूढीगंगा गाउँपालिका१ मा दुर्घटनामा परेर घाइते भएका आरती स्ट्रिप्स नामक उद्योगका मजदुरको मृत्यु भएको छ। प्रहरीका अनुसार दुर्घटनामा परेर घाइते भएका भारतको बिहान घर भइ मोरङको आरती स्ट्रिप्स नामक उद्योगा कार्यरत ४५ वर्षीय दीपक शर्माको मृत्यु भएको हो। उत्तरबाट दक्षिणतर्फ आउँदै गरेको प्रदेश १०२०४५ प ४७७४ नम्बरको मोटरसाइकलले पैदल हिँडिरहेका शर्मालाई सोमबार साँझ ठक्कर दिएको प्रहरीले जनाएको छ। गम्भीर घाइते भएका उनलाई उपचारका लागि बूढीगंगाकै विराट शिक्षण अस्पतालमा भर्ना गरियो। उपचारका क्रममा बुधबार बिहान १० बजेतिर मृत्यु भएको प्रहरीले जनाएको छ। शवलाई पोस्टमार्टमका लागि विराटनगरको कोशी अस्पतालमा पठाइएको छ। प्रहरीले घटनाको अनुसन्धान गरिरहेको छ।
"११ वर्षअघि सामूहिक बलात्कार, अहिले पक्राउ परे अभियुक्त",विराटनगर : मोरङमा युवतीलाई अपहरणपछि सामूहिक बलात्कार (जबरजस्ती करणी) गरिएको घटनामा संलग्न दुई जना अभियुक्त ११ वर्षपछि पक्राउ परेका छन्। मोरङ प्रहरीका प्रवक्ता डीएसपी वेदप्रकाश जोशीले विराटनगर महानगरपालिका१३ का ३८ वर्षीय पेशलकुमार सुनुवार र विराटनगर१ का ३८ वर्षीय मनोज मण्डललाई पक्राउ गरिएको जानकारी दिए। सुनुवारलाई यसअघि नै अदालतले दोषी ठहर गर्दै कैद सजायको फैसला गरिसकेको थियो। घटना भएदेखि नै फरार रहेका कारण मण्डलको मुद्दा मुलतबीमा थियो। डीएसपी जोशीका अनुसार एउटा समूहले २०७० साल वैशाख १ गते युवतीलाई अपहरण गरेर साविकको कटहरी गाविस (गाउँ विकास समिति)३ (हालको कटहरी गाउँपालिका)मा लगी सामूहिक बलात्कार गरेको थियो। प्रहरीले घटनामा संलग्नविरुद्ध अपहरण तथा शरीर बन्धक र जरबजस्ती करणी मुद्दा चलायो। घटनामा संलग्न भनिएकामध्ये सुनुवारलाई जिल्ला अदालत मोरङको २०७१ असार २२ गते सफाइ दिएको थियो। अदालतले सफाइ दिएपछि उनी छुटेका थिए। त्यही मुद्दा सर्वोच्च अदालतसम्म पुग्यो। सर्वोच्चले अदालतले जिल्ला अदालतको फैसला उल्टाउँदै २०७१ मंसिर ९ गते सुनुवारलाई ६ वर्ष ९ महिना २४ दिन कैद सजाय हुने फैसला गरेको थियो। सर्वोच्चले दोषी ठहर गरेपनि सजाय भुक्तान नगरिकन उनी लामो समयदेखि भागिरहेका थिए। अहिले सुनुवालाई पक्राउ गर्न प्रहरी सफल भएको डीएसपी जोशीले बताए। पक्राउ गरेर प्रहरीले उनलाई मोरङमा अदालतमा पेस गर्यो। प्रहरीले पक्राउ गरेर बुझाएपछि सुनुवारलाई सजाय भुक्तानका लागि कारागार चलान गरिएको अदालतका सूचना अधिकारी हेमबहादुर बुढाथोकीले बताए। यसअघि सुनुवार १ वर्ष २ महिना ६ दिन कारगार बसेका थिए। उनले अब ४ वर्ष ९ महिना १४ दिन कैद सजाय भुक्तान गर्न बाँकी रहेको अदालतले जनाएको छ। अपहरण र सामूहिक बलात्कारमा संलग्न भनिएका मण्डलविरुद्धको मुद्दा भने मुलतबीमा थियो। प्रहरीले पक्राउ गरेर बुझाएपछि उनलाई पनि मोरङ अदालतले कारागार चलान गर्न आदेश दिएको छ। थुनामा राखेर मुद्दाको पुर्पक्ष गर्न आदेश भएको सूचना अधिकारी बुढाथोकीले बताए। उनका अनुसार प्रतिवादीको बयान र थुनछेक बहस सकिएर अदालतबाट आदेश आएपछि मण्डललाई कारागार चलान गरिएको हो। सुनुवार र मण्डललाई गत सोमबार पक्राउ गरिएको प्रहरीले जनाएको छ। लामो समयदेखि फरार रहेका उनीहरूलाई खोजी गर्ने क्रममा फेला पारेर पक्राउ गरिएको जानकारी डीएसपी जोशीले दिए।
सत्तारूढ दल बीआरआई कार्यान्वयनको पक्षमा छन् : गगन थापा,"विराटनगर : नेपाली कांग्रेसका महामन्त्री गगन थापाले सत्तारूढ दलहरू चिनियाँ परियोजना बेल्ट एण्ड रोड इनिसीएटीभ (बीआरआई) कार्यान्वयनको पक्षमा रहेको बताएका छन्। उनले भनेका सत्तारूढ दलहरू कांग्रेस र नेकपा एमालेले हुन्। विराटनगर विमानस्थलमा बुधबार पत्रकारहरूसँग संक्षिप्त कुराकानी गर्दै थापाले देशभित्रको स्रोत र साधनले मात्र विकास गर्न नपुग्ने बताए। भने, ठूलो पुँजी आवश्यक रहेकाले मित्र राष्ट्रहरूसँग अनुदानको अपेक्षा गरिएको हो। बीआरआईका सन्दर्भमा सत्तारूढ कांग्रेस र एमालेको धारणा समान रहेको उनको भनाइ छ। यसअघि हस्ताक्षर भएका परियोजना यसपटक कार्यान्वयनको चरणमा जाओस् भन्ने चाहना आफूहरूले राखेको उनले बताए। सबै मित्र राष्ट्रसँग मित्रवत् सम्बन्ध स्थापित गर्न चाहेको भन्दै थापाले बीआरआई सम्झौता नेपालमा लागू गर्ने कुरा कांग्रेसका लागि नयाँ र नौलो नभएको बताए। थापाले बहुपक्षीय दातृ निकायबाट सस्तो र सहुलियतमा ऋण लिने पक्षमा कांग्रेस र एमाले रहेको स्पष्ट पारे। अमेरिका, भारत, चीन, जापान जुनसुकै राष्ट्रहरूबाट पनि सस्तोमा ऋण लिन कांग्रेस र एमाले तयार रहेको उनको भनाइ छ। सन् २०१७ मा नेपाली कांग्रेस र नेकपा (माओवादी केन्द्र)को सरकार रहँदा तत्कालीन परराष्ट्रमन्त्री प्रकाशशरण महतले बीआरआई सम्झौता गर्नुभएको हो, उनी भन्छन्, त्यसअघि चीनसँग भएका दर्जनौं सम्झौताहरू कार्यान्वयन नभएकाले ती सबै सम्झौताहरूले पूर्णता पाओस् भन्ने अपेक्षा पनि छ। चीनसँग भएका दर्जनौं समझदारीहरूमा हस्ताक्षर र कार्यान्वयनको अपेक्षा प्रधानमन्त्री केपी शर्मा ओलीको भ्रमणबाट राखिएको उनले बताए। नेपाली कांग्रेस र एमालेबीच संविधान संशोधनको विषयमा साझा धारणा बनाउन पहल भइरहेको थापाले बताए। संविधान संशोधनका लागि पहिला कांग्रेस र एमालेका बीचमा साझा धारणा बनाएर त्यसपछि माओवादी, मधेसवादीलगायतका अन्य दलहरूसँग छलफल एवं बहस गर्ने उनको भनाइ छ। कसैले चाहेर संविधानका मूलभूत कुराहरू संशोधन गर्न नसक्ने उनको जिकिर छ। संघीयता, गणतन्त्र, समावेशीता, समानुपातिक निर्वाचन प्रणाली, बहुदलीय व्यवस्था र संसदीय व्यवस्था परिवर्तन गर्न नसकिने थापाले बताए। उनले कांग्रेस र एमाले विकासका सवालमा एक रहेको स्पष्ट पारे। सरकारका विषयमा बाहिर आएको हल्लाजस्तो वास्तविकता नभएको उनको भनाइ छ।"
पुस ११ र १२ गते स्वास्थ्य सम्मेलन हुने,"काठमाडौं : आगामी पुस ११ र १२ गते काठमाडौंमा नेपाल स्वास्थ्य सम्मेलन आयोजना हुने भएको छ। स्वास्थ्य तथा जनसंख्या मन्त्रालयले बुधबार काठमाडौंमा पत्रकार सम्मेलन गर्दै साझेदारी प्रवर्द्धन, ज्ञान आदानप्रदान र स्वास्थ्य क्षेत्रमा भएका चुनौती सामना गर्न विश्वव्यापी विशेषज्ञता उपयोग गर्ने उद्देश्यका साथ सम्मेलन आयोजना गर्न लागेको जनाएको हो। स्वास्थ्य सेवाको सुदृढीकरणका लागि प्रवासी नेपालीहरूको संयोजन गर्ने सम्मेलनको उद्देश्य रहेको मन्त्रालयको भनाइ छ। सम्मेलनमा विश्वभर रहेका नेपाली स्वास्थ्य विशेषज्ञहरूलाई एक ठाउँमा ल्याई स्वास्थ्यसम्बन्धी चुनौतीको समाधान खोज्न र संवाद गर्ने मन्त्रालयले जनाएको छ। डिजिटल उपकरण र प्रविधिको प्रयोगले स्वास्थ्य सेवामा ल्याउनसक्ने सुधार र प्रभावबारे पहिचान तथा प्रवासी समुदायसँगको साझेदारी सुदृढ गर्न नीतिगत ढाँचाहरूबारे सम्मेलनमा छलफल गरिने जनाइएको छ। स्वास्थ्यकर्मी, अनुसन्धानकर्ता संस्थाहरू र विश्वका ९० भन्दा बढी मुलुकमा रहेका स्वास्थ्य सम्बन्धी विषयमा क्रियाशील प्रवासी नेपालीको सम्मेलनमा सहभागीता रहने मन्त्रालयले जनाएको छ।"
पर्यटकको रोजाइँमा फोक्सुण्डो ताल : पाँच महिनामा १६ सय ३२ जनाले गरे अवलोकन,"डोल्पा : डोल्पाको फोक्सुण्डो गाउँपालिका ८ मा पर्ने फोक्सुण्डो ताल आन्तरिक पर्यटकको रोजाइँमा पर्न थालेको छ । निलो हिराको रुपमा परिचित नेपालकै गहिरो फोक्सुण्डो ताल आन्तरिक पर्यटकको रोजाइमा पर्न थालेको हो । गत साउन महिनादेखि कात्तिक महिनासम्म मात्रै स्वदेशी र विदेशी गरेर एक हजार छ सय ३२ पर्यटकले फोक्सुण्डो तालको अवलोकन गरेको फोक्सुण्डो राष्ट्रिय निकुञ्जका प्रमुख संरक्षण अधिकृत नुरेन्द्र अर्यालले जानकारी दिए । डोल्पाको प्रमुख पर्यटकीय गन्तव्यको रुपमा रहेको फोक्सुण्डो ताल अवलोकन गर्न विदेशीभन्दा स्वदेशी पर्यटक धेरै भित्रिएको उनको भनाइ छ । पाँच महिनाको अवधिमा सार्क राष्ट्र र अन्य राष्ट्र गरेर तीन सय छब्बीस जना पर्यटकले फोक्सुण्डो घुमेको र जसबाट १० लाख ५३ हजार राजश्व प्राप्त भएको निकुञ्जले जनाएको छ । जारी आर्थिक वर्षको सुरुदेखि कात्तिक महिनासम्म वन पैदावार बिक्री वितरण,पर्या पर्यटन,दण्ड सजायलगायतका शीर्षकबाट कूल ६५ लाख ७० हजार ६ सय ८८ राजश्व संकलन भएको निकुञ्जले जानकारी दिएको छ । फोक्सुण्डो ताल,त्रिपुरासुन्दरी मन्दिर,शेगुम्बा,धो तराप जस्ता सुन्दर धार्मिक तथा पर्यटकीय गन्तव्य डोल्पामै पर्ने भएकाले पनि केही वर्षयता पर्यटकको सङ्ख्या बढ्दै गएको त्रिपुरासुन्दरी नगरपालिका १ बस्ने युवा लक्ष्मण देवकोटाले बताए । अझ नेपालगञ्जदेखि डोल्पा आउने जहाज नियमित,भेरी करिडोरको सुधार तथा सुविधायुक्त होटलको व्यवस्था भएमा पर्यटकको सङ्ख्या उल्लेख्य मात्रामा वृद्धि हुने उनको भनाइ छ । व्यापार ,व्यवसाय प्रवर्द्धनका हिसाबमा डोल्पालीलाई विदेशी भन्दा पनि स्वदेशी पर्यटक आउन फाइदा हुने सदरमुकाम दुनैका होटेल व्यवसायीहरू बताउँछन् । नेपालगञ्जसुर्खेतजाजरकोटरुकुमहुँदै मोटरसाइकल र गाडीमा सजिलै डोल्पा दुनैसम्म पुग्न सकिने भएकाले पनि जहाजभन्दा अघिकाशं पर्यटक मोटरसाइलमा डोल्पा पुग्ने गर्दछन् । डोल्पामा चिसो अत्याधिक बढे पनि अझैसम्म फोक्सुण्डो घुम्न आउने पर्यटक आउनेक्रम जारी रहेको फोक्सुण्डो राष्ट्रिय निकुञ्जले जनाएको छ ।"
हरित ऊर्जा भविष्यको आधार,"जलवायु परिवर्तन अहिलेको विश्वले भोगिरहेको सबैभन्दा ठूलो चुनौती हो । कार्बन उत्सर्जनको उच्च दर र परम्परागत ऊर्जा उत्पादन प्रणालीले पृथ्वीको तापमानमा तीव्र वृद्धि गरिरहेको छ । यस्तो अवस्थामा, दिगो प्रविधि र हरित ऊर्जा मात्र यस समस्याको समाधानका लागि उपयुक्त बाटो बन्न सक्छ । दिगो प्रविधि र हरित ऊर्जा अहिलेको युगको अनिवार्य आवश्यकता हो । दिगो प्रविधिले ऊर्जा उत्पादन र खपतलाई वातावरणमैत्री, आर्थिक रूपमा सन्तुलित र प्रभावकारी बनाउने लक्ष्य राख्छ । जलवायु परिवर्तनले विश्वभरि प्रत्यक्ष र अप्रत्यक्ष रूपमा अर्थतन्त्र, वातावरण र मानव स्वास्थ्यमा गम्भीर प्रभाव पारिरहेको छ । कार्बन उत्सर्जनका कारण सन् २०२३ मा पृथ्वीको औसत तापक्रम औद्योगिक क्रान्तिपूर्वको तुलनामा बढेको तथ्यले यो समस्या कति जटिल छ भन्ने देखाउँछ । ऊर्जा क्षेत्र विश्वभर कार्बन डाइअक्साइड उत्सर्जनको करिब ७३ प्रतिशतका लागि जिम्मेवार छ । परम्परागत ऊर्जा उत्पादन विधिले नवीकरणीय स्रोतहरूको उपयोग नगर्दा प्रदूषण बढ्दै गएको छ । दिगो प्रविधिले वातावरणमैत्री र पुन : प्रयोग गर्न मिल्ने ऊर्जा स्रोतहरूको विकासमा जोड दिन्छ । हरित ऊर्जा, जसमा सौर्य, पवन, जलविद्युत् र जैविक ऊर्जा समावेश छन् । कार्बन उत्सर्जनलाई न्यूनीकरण गर्दै आर्थिक रूपले फाइदाजनक पनि सावित भएको छ । सौर्य ऊर्जा मात्र पनि २०३० सम्ममा विश्वको कुल ऊर्जा खपतको २० प्रतिशत पुग्ने अनुमान छ । नेपाल जस्तो देशका लागि, जहाँ वार्षिक ८३ हजार मेगावाट जलविद्युत् उत्पादनको सम्भावना छ । तर हालसम्म २ प्रतिशत मात्र उपयोग भएको छ । हरित ऊर्जा प्रचुर मात्रामा उपलब्ध प्राकृतिक स्रोतहरूको सदुपयोग गर्ने सुनौलो अवसर हो । यस विषयले नेपालको मात्र होइन, सम्पूर्ण विश्वकै दीर्घकालीन विकासमा योगदान पुर्याउन सक्ने सम्भावना राख्छ तथापि, दिगो प्रविधि र हरित ऊर्जा प्रभावकारी रूपमा कार्यान्वयन गर्न प्रविधिको पहुँच, आर्थिक लगानी र नीतिगत सुधारहरू अपरिहार्य छन् । सूचना प्रविधिको भूमिका : नवीकरणीय ऊर्जा उत्पादन र व्यवस्थापनमा सूचना प्रविधिको भूमिका अत्यन्त महत्त्वपूर्ण छ । स्मार्ट ग्रिड प्रणालीले ऊर्जा वितरणलाई कुशल बनाउँदै नवीकरणीय स्रोतहरूको अधिकतम उपयोग सुनिश्चित गर्न मद्दत गर्छ । यसले माग र आपूर्तिको वास्तविक समयमा समायोजन गरेर ऊर्जा खेर जानबाट बचाउँछ । कृत्रिम बुद्धिमत्ता (एआई) र डेटा एनालिटिक्सले सौर्य तथा वायु ऊर्जा उत्पादनको पूर्वानुमान गर्न, खपत ढाँचालाई विश्लेषण गर्न र ऊर्जा उपयोगमा सुधार ल्याउन सहयोग गर्छ । त्यस्तै, इन्टरनेट अफ थिंग्सले विद्युतीय उपकरणहरूलाई आपसमा जोडेर ऊर्जा बचतमा महत्त्वपूर्ण योगदान पुर्याउँछ । ब्लकचेन प्रविधिको प्रयोगले ऊर्जा आदानप्रदानलाई पारदर्शी र सुरक्षित बनाउन सकिन्छ । हरित प्रविधि र दीर्घकालीन विकास : हरित प्रविधिले वातावरणको संरक्षण, आर्थिक सुधार, रोजगारी सिर्जना र स्वास्थ्य सुधार गरेर दीर्घकालीन विकासमा सहयोग पुर्याउँछ । सौर्य, वायु र जलविद्युत्जस्ता नवीकरणीय ऊर्जा स्रोतहरूले कार्बन उत्सर्जन कम गर्न महत्त्वपूर्ण भूमिका खेल्छन् । यी ऊर्जा स्रोतहरूको प्रयोगले परम्परागत इन्धनको आवश्यकतालाई घटाएर इन्धन आयातमा हुने खर्च बचत गर्न मद्दत गर्छ । हरित ऊर्जा परियोजनाहरूले निर्माण, सञ्चालन र मर्मतसम्भारका लागि धेरै मानिसलाई रोजगारी दिन सक्छ । साथै, वातावरणमैत्री ऊर्जा प्रयोगले हावामा हुने प्रदूषण घटाउँछ । जसले मानिसहरूको स्वास्थ्यमा सुधार ल्याउँछ । हरित प्रविधि अपनाउँदा वातावरण स्वच्छ हुन्छ, ऊर्जा खपतमा कमी आउँछ र दीर्घकालीन रूपमा आर्थिक आत्मनिर्भरता बढ्छ । यसरी, हरित प्रविधि केवल पर्यावरणका लागि नभई आर्थिक र सामाजिक उन्नतिका लागि पनि महत्त्वपूर्ण साबित भएको छ । यसको सही प्रयोगले दीर्घकालीन र दिगो विकासका लक्ष्यहरू हासिल गर्न सकिन्छ । नेपालका लागि सम्भावना र चुनौती : नेपाल प्राकृतिक स्रोतहरूले भरिपूर्ण देश हो, जहाँ जलविद्युत्, सौर्य ऊर्जा र वायु ऊर्जाका प्रचुर सम्भावना छन् । विशेषगरी सौर्य ऊर्जाका लागि नेपाल उपयुक्त स्थान हो, जहाँ वार्षिक करिब तीन हजार घण्टा घाम लाग्ने तथ्यले यसको सम्भावना थप उजागर गर्छ । जर्मनीले सौर्य ऊर्जा र वायु ऊर्जाको सफल उपयोग गरेर ऊर्जा आत्मनिर्भरता हासिल गर्नुका साथै कार्बन उत्सर्जन घटाएको उदाहरण नेपालका लागि प्रेरणादायक छ । यदि नेपालले पनि सौर्य ऊर्जाको प्रभावकारी प्रवद्र्धन गर्न सकेमा ग्रामीण क्षेत्रका दुर्गम बस्तीहरूमा ऊर्जा पुर्याएर जीवनस्तर सुधार गर्न सकिन्छ । तर, नेपालले हरित ऊर्जा प्रविधिको विकासमा केही ठूला चुनौतीको सामना गरिरहेको छ । प्रविधि र लगानीको अभाव, नीतिगत अस्पष्टता र जनचेतनाको कमीका कारण हरित ऊर्जा प्रवद्र्धनमा अपेक्षित प्रगति हुन सकेको छैन । उदाहरणका लागि, कर्णाली क्षेत्रमा सौर्य ऊर्जा परियोजनाहरू सुरु गरिए पनि पर्याप्त आर्थिक स्रोत र जनचेतनाको अभावले ती योजना सफल हुन सकेका छैनन् । यस्ता चुनौती समाधान गर्न स्पष्ट नीति निर्माण, अन्तर्राष्ट्रिय लगानीको आकर्षण र जनस्तरमा शिक्षा र चेतना अभिवृद्धि गर्न आवश्यक छ । यी प्रयासले नेपाललाई हरित ऊर्जा उत्पादन र दीर्घकालीन विकासमा उदाहरणीय देश बनाउन सक्नेछ । कार्यान्वयनका उपायहरू : नेपालमा हरित ऊर्जा र दिगो प्रविधिको सफल कार्यान्वयनका लागि विभिन्न उपाय अपनाउन आवश्यक छन् । पहिलो, नीतिगत सुधार अपरिहार्य छ दीर्घकालीन योजनासहित हरित ऊर्जा प्रवद्र्धनका लागि स्पष्ट र प्रभावकारी नीति निर्माण गर्नुपर्छ । सरकारले प्राथमिकताका आधारमा नवीकरणीय ऊर्जा स्रोतहरूलाई प्रोत्साहन दिने नीतिहरू लागू गर्नु आवश्यक छ । दोस्रो, विदेशी लगानी आकर्षण गर्नु महत्त्वपूर्ण छ । अन्तर्राष्ट्रिय दातृ निकाय र निजी क्षेत्रको लगानी नेपालमा आकर्षित गर्न अनुकूल वातावरण सिर्जना गर्नुपर्नेछ । ऊर्जा क्षेत्रमा आकर्षक वित्तीय र कर प्रोत्साहन प्रदान गर्नाले लगानीको प्रवृत्ति बढ्न सक्छ । तेस्रो, स्थानीयस्तरमा जनचेतना कार्यक्रम चलाउनु पर्नेछ । गाउँगाउँमा हरित ऊर्जा र दिगो प्रविधिको फाइदाबारे जागरुकता अभियान चलाउनु पर्छ । जसले जनतालाई सौर्य ऊर्जा र अन्य नवीकरणीय स्रोतहरूको महत्त्व र उपयोगका बारेमा जानकारी दिन्छ । चौथो, प्रविधि हस्तान्तरण र तालिम पनि महत्त्वपूर्ण छ । विदेशबाट आधुनिक प्रविधि आयात गरेर त्यसलाई स्थानीय परिस्थितिका अनुसार अनुकूलित गर्नु र जनशक्ति प्रशिक्षण कार्यक्रम चलाउनु पर्छ । यसले नेपाललाई हरित ऊर्जा प्रविधिमा दक्ष बनाउनेछ । निष्कर्ष : दिगो प्रविधि र हरित ऊर्जा आजको आवश्यकता मात्र होइन, भविष्य निर्माणका लागि अपरिहार्य उपाय हो । जसले देशलाई ऊर्जा आत्मनिर्भरता, आर्थिक विकास र वातावरणीय संरक्षणका दिशामा अघि बढाउन सक्छ । नेपालजस्ता प्राकृतिक स्रोतले सम्पन्न देशमा जलविद्युत्, सौर्य ऊर्जा र वायु ऊर्जाका प्रचुर सम्भावना रहेको छ । तर प्रविधि, लगानी र जनचेतनाको अभावले अपेक्षित प्रगति गर्न सकिएको छैन । हरित ऊर्जा प्रवद्र्धनका लागि प्रभावकारी नीतिगत सुधार, अन्तर्राष्ट्रिय लगानी आकर्षण, जनचेतना अभियान र आधुनिक प्रविधि हस्तान्तरण अपरिहार्य छ । यी उपायहरूले नेपाललाई दिगो विकासका लक्ष्यहरू हासिल गर्दै हरित ऊर्जा उत्पादनमा उदाहरणीय देश बनाउन सक्ने सम्भावना छ ।"
इतिहास बोकेको नेवारी संस्कृतिको संरक्षण गर्नुपर्छ : प्रधानमन्त्री,"काठमाडौं : प्रधानमन्त्री केपी शर्मा ओलीले नेवारी संस्कृतिले नेपाली संस्कृतिलाई प्रतिविम्बित गरेको बताएका छन्। बुधबार २१ औं राष्ट्रिय ज्यापु दिवसका अवसरमा आयोजित कार्यक्रममा बोल्दै प्रधानमन्त्री ओलीले नेवारी संस्कृति,नेवारी परिकार र नेवारी पहिरनको आफ्नै इतिहास र पहिचान भएको बताए। प्रधानमन्त्री ओलीले नेवारी संस्कृतिले नेपाली संस्कृतिलाई प्रतिविम्बित गर्ने बताए। उनले सबै मिलेर नेपाली संस्कृतिको जगेर्ना गर्नुपर्ने बताए। 'नेवारी संस्कृति अरु संस्कृतिभन्दा फरक छ। नेवारी संस्कार, नेवारी परिकार र नेवारी पहिरनको आफ्नै इतिहास र विशेषता छ। आफ्नै पहिचान छ, आफ्नोपन छ। जुन कुरा यहाँहरूले कायम गर्दै आउनु भएको छ,'उनले भने,' मैले विश्वास लिएको छु हामी सबै मिलेर यस्ता संस्कृतिहरूको संरक्षण गर्नुपर्छ। यिनलाई जोगाउनुपर्छ। उत्थान गर्नुपर्छ। ' प्रधानमन्त्री ओलीले इतिहास बोकेको नेवार संस्कृतिलाई अगाडि बढाउन आवश्यक रहेको औंल्याए। उनले भने,'नेवारी संस्कृति अरुभन्दा उच्च छ, पृथक छ। सबै मिलेर यसको जगेर्ना गर्नुपर्छ।' उनले ज्यापु समुदायले राखेका मागप्रति गम्भीर ध्यानाकर्षण भएको बताए। उनले माग पूरा गर्न आफूले सक्दो सहयोग गर्ने बचन दिए।"
"इमरान खानका समर्थकविरुद्ध रातभर प्रहरी कारबाही, ५०० जना पक्राउ",इस्लामावाद : पाकिस्तान सरकारले मंगलबार इस्लामाबादको डी चोकमा जम्मा भएका पीटीआई समर्थकहरू विरुद्ध पुलिस र सुरक्षा बलहरूले व्यापक कारबाही गरेको बताएको छ। प्रहरीका अनुसार इमरान खानको पार्टीसँग सम्बद्ध करिब ५०० प्रदर्शनकारीलाई पक्राउ गरिएको छ । त्यस्तै इमरान खानकी श्रीमती बुशरा बीबी बेपत्ता भएको खबरका बीच उनी खैबर पख्तुनख्वा प्रान्तमा रहेको खुलासा भएको छ । बीबीसीका अनुसार पाकिस्तान तहरीकएइन्साफ (पीटीआई) पेशावरका अध्यक्ष अरबाब नसीमका अनुसार उनले छिट्टै पत्रकार सम्मेलन गर्ने छिन्। पीटीआईले आफ्नो प्रदर्शन स्थगित गर्ने घोषणा गरेको छ। यसअघि पीटीआईले बुशरा बीबीलाई विरोध स्थल इस्लामाबादको डी चोकबाट अपहरण गरिएको दाबी गरेको थियो। पीटीआईले प्रहरीले अन्धाधुन्ध गोली चलाएको र अश्रु ग्यास प्रहार गरेको आरोप लगाएको छ। सामाजिक सञ्जालमा केही भिडियो भाइरल भइरहेका छन् जसमा ठूलो संख्यामा प्रदर्शनकारी घाइते भएका छन् भने केहीको मृत्यु भएको पनि बताइएको छ । पीटीआईले रातभरि रेन्जर्स र पुलिसको अपरेशनको निन्दा गरेको छ। इमरान खानकी पत्नी बुशरा बीबी पाकिस्तान तहरीकएइन्साफ पार्टीका समर्थकहरुले गरेको प्रदर्शनका क्रममा प्रहरी कारबाहीमा बेपत्ता भएकी थिइन् । पाकिस्तानका पूर्वप्रधानमन्त्री इमरान खानको रिहाइको माग गर्दै उनको पार्टी पीटीआईले मंगलबार इस्लामावादमा विशाल प्रदर्शन गरेको थियो । बीबीसी
डेडिकेटेड र ट्रंकलाइनको विवादमा रहेका उद्योगको लाइन नकाट्ने विद्युत प्राधिकरणको निर्णय,"काठमाडौं : नेपाल विद्युत प्राधिकरण बोर्ड बैठकले डेडिकेटेड फिडर र ट्रंकलाइन बिजुलीको बक्यौता विवादमा रहेका उद्योगहरूको लाइन नकाट्ने निर्णय गरेको छ। मंगलबार विद्युत नियमन आयोगले प्राधिकरणलाई पत्र लेख्दै उद्योगमा लाइन नकाटी बक्यौता उठाउन निर्देशन दिएपछि आज बसेको बोर्ड बैठकले उद्योगहरूको लाइन नकाट्ने निर्णय गरेको हो। नियमन आयोगले विवादमा रहेका उद्योगको मन्त्रिपरिषद्ले गरेको निर्णयअनुरूप बक्यौता असुली गर्न नेपाल विद्युत प्राधिकरणलाई निर्देशन दिएको थियो। मन्त्रालयले गठन गरेको प्राविधिक समितिको अध्ययनबाट विवाद रहेको उद्योगहरूले बढी पैसा तिरेको पाइए पछाडिको बीलमा त्यो समायोजन गर्न पनि प्राधिकरणलाई आयोगले निर्देशन दिएको थियो। योसँगै अध्ययन प्रतिवेदन नआएसम्म प्राधिकरणले लाइन नकाट्ने भएको छ। यस अगाडि कात्तिक २९ गते प्राधिकरणले एक सूचना जारी गर्दै डेडिकेटेड र ट्रंकलाइनबाट विद्युत आपूर्ति लिएका उपभोक्तालाई १५ दिनभित्र बक्यौता तिर्न सूचना निकालेको थियो। कात्तिक २५ गतेको मन्त्रिपरिषद् बैठकले २४ घण्टामा काटिएको लाइन जोड्न, टीओडी मिटरको आधारमा १५ दिनमा बक्यौता उठाउने र लाल आयोगको प्रतिवेदन कार्यान्वयन गर्ने निर्णय गरेको थियो। प्रचण्ड सरकारले गठन गरेको पूर्वन्यायाधीश गिरिशचन्द्र लाल आयोगको डेडिकेटेड तथा ट्रंकलाइन बक्यौता विवाद समाधानसम्बन्धी प्रतिवेदनलाई लाल आयोग प्रतिवदेन भनिएको छ। टाइम अफ डे (टीओडी) मिटरको आधारमा डेडिकेटेड र ट्रंकलाइनको छुट बिलको १५ दिनभित्र बक्यौता उठाउन मन्त्रिपरिषद्ले निर्णय गरे पनि प्राधिकरणले भने पुरानै बिल सहि भएको दाबी गर्दै प्राधिकरणले पत्र पठाएको थियो। विद्युत प्राधिकरणको सूचनामा भनिएको थियो, वितरण केन्द्रहरूबाट सम्बन्धित उद्योगको २०७२ माघदेखि २०७५ वैशाखसम्म  मिटरमा रेकर्ड भएको डिमान्ड तथा , , र ,   मा रेकर्ड भएको खपत इनर्जीको आधारमा गणना गरिएको छुट बिल प्राप्त गर्नु भएकै होला। अतः उक्त बिल अनुसारको बक्यौता महसुल १५ दिन (अर्थात् २०८१ मङ्सिर १२ गते) भित्र सम्बन्धित वितरण केन्द्रमा बुझाउनुहुन अनुरोध गरिन्छ। तोकिएको समयमा बक्यौता महसुल भुक्तानी नभएमा नियमानुसार भइजाने व्यहोरा समेत जानकारी गराइन्छ। यता उद्योगीहरुले टीओडी मिटरको डाटा र सोहि अनुसार बिल प्राप्त नभएको बताउँदै आएका छन्।"
दुर्गा प्रसाईंको बन्दी प्रत्यक्षीकरणको रिटमा सुनुवाइ जारी,"काठमाडौं : मेडिकल व्यवसायी दुर्गा प्रसाईले दायर गरेको बन्दी प्रत्यीकरणको रिटमाथि सुनुवाइ जारी छ। रिटमा न्यायाधीश महेश शर्मा पौडेल र नित्यानन्द पाण्डेको संयुक्त इजलामा सुनुवाइ भइरहेको हो। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईलाई अदालत उपस्थित गराएको थियो। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
जासुसीको आरोपमा रुसले गर्यो बेलायती कूटनीतिज्ञलाई निष्कासन,"मस्को : रुसले मंगलबार एक बेलायती कूटनीतिज्ञलाई देश निकाला गरेको छ । रुसको विदेश मन्त्रालयले बेलायती कूटनीतिज्ञ जासुसीको उद्देश्यले देशमा आएको र आफ्नो बारेमा गलत जानकारी दिएको आरोप लगाएको छ । रुसी कानूनको उल्लङ्घनका कारण कूटनीतिक मान्यता खारेज गरिएको र दुई साताभित्र रुस छाड्न भनिएको परराष्ट्र मन्त्रालयले जनाएको छ । बेलायती विदेश मन्त्रालयले कूटनीतिज्ञलाई निष्कासन गर्ने निर्णयमा रुसले बेलायती कर्मचारीमाथि आधारहीन आरोप लगाएको यो पहिलो पटक नभएको बताएको छ । उनीहरूले सही समय आएपछि यसको जवाफ दिने जनाएका छन्। फ्रान्सेली अखबार ले मोन्डेको रिपोर्टले बेलायत र फ्रान्सले युक्रेनमा सेना पठाउने तयारी गरिरहेको दाबी गरेको छ। स्रोतलाई उद्धृत गर्दै अखबारले दावी गरेको छ कि नोभेम्बरको सुरुमा प्रधानमन्त्री केयर स्टाररको पेरिस भ्रमणको क्रममा उनले राष्ट्रपति म्याक्रोनसँग युक्रेनमा सेना तैनाथ गर्ने विषयमा वार्ता गरेका थिए। तर, बेलायती सरकारले यो दाबीलाई झुटो भनेको छ । बेलायतका रक्षामन्त्री डेभिड ल्यामीले युक्रेनलाई सहयोग गरिरहने तर त्यहाँ सेना पठाउने खबरमा कुनै सत्यता नभएको बताए । रुसी राष्ट्रपति भ्लादिमिर पुटिनले युक्रेनमा पश्चिमी सेना तैनाथ गर्दा युरोपमा गम्भीर द्वन्द्व र विश्वव्यापी द्वन्द्व निम्त्याउन सक्ने चेतावनी दिएका छन् । पुटिनले रुसले आफ्नो विरुद्धमा हतियार प्रयोग गर्न अनुमति दिने देशहरूको सैन्य सुविधामा आक्रमण गर्ने अधिकार सुरक्षित राखेको उल्लेख गरेका छन्।"
रोकिएको आईपीओ चाँडै निष्काशन गर्छौं : सेबोन अध्यक्ष,"काठमाडौं : नेपाल धितोपत्र बोर्ड (सेबोन)का नवनियुक्त अध्यक्ष सन्तोषनारायण श्रेष्ठले पदभार गरेका छन्। मंगलबार अध्यक्षको शपथ लिएका उनले आज खुमलटारस्थित बोर्डको कार्यालय पुगेर पदभार सम्हालेका हुन्। पदरभारपछि श्रेष्ठले नयाँ स्टक एक्सचेन्जका विषयमा सरकारको निर्देशनअनुसार अगाडि बढ्ने बताए। उनले नयाँ एक्सचेन्जको काम निकै अगाडि बढेको बताउँदै त्यसमा सरकारको नीति ,कानुन र निर्देशअनुसार अगाडि बढ्ने बताए। नयाँ स्टक एक्सचेन्जको विषयमा आफू स्पष्ट रहेको उनको भनाइ। उनले लामो समयदेखि अध्यक्षविहीन धितोपत्र बोर्डको अध्यक्षमा आफू ठूलो जिम्मेवारीका साथ आएको बताए। उनले चुनौतिहरू धेरै रहेपनि रोकिएका सबै काम पूरा गर्ने बताए। उनले सबै लगानीकर्ताको पक्षमा काम गर्ने बताए। 'ठूलो जिम्मेवारीका साथ आएको छु। ठूलो च्यालेन्ज पनि छ। विशेषगरी क्यापिटल मार्केटको भूमिकाको दायर बढाउँदै लैजानुपर्छ। इन्भेस्टरहरूको प्रोटेक्सन पहिलो प्राथमिकता हो। यसलाई मध्यनजर गर्ने। क्यापिटल मार्केटले देशको अर्थतन्त्रमा गर्ने कन्ट्रीब्युसन धेरै छ। त्यसको सदुपयोग गर्न सकिरहेको छैन,'उनले भने,'नेपाल सरकारको कानुनअनुसार स्टक एक्सजेन्सको विषयमा अगाडि बढिन्छ। धेरै कुराहरू यसमा अगाडि बढिसकेको स्थिति छ। यसमा बुझेर अगाडि बढछौं।' उनले रोकिएको आईपीओ चाँडै निष्काशन गर्ने दावी गरे। 'आईपीओ निष्काशनको विषयमा साथीहरूसँग वस्तुस्थित बुझ्छु। आईपीओ जारी गर्न अनुमति दिने नियमित काम हो। प्रक्रियाबाट अगाडि बढ्छ। स्थायी नेतृत्व नहु्ँदा आईपीओ रोकिएको हो,'उनले भने,'यो समस्या समाधान हुँदैजान्छ।'"
बीआरआई कार्यान्वयनमा विवाद भइरहेका बेला काठमाडौं आइपुग्यो चिनियाँ उच्चस्तरीय टोली,"काठमाडौं : प्रधानमन्त्री केपी शर्मा ओलीको चीन भ्रमणको तयारी भइरहेका बेला चीनको एक उच्चस्तरीय टोली भने काठमाडौं आइपुगेको छ। चीनको स्वशासित क्षेत्र सिजाङ प्रान्तस्थित विदेश मामिला कार्यालयका उपमहानिर्देशक   नेतृत्वमा ६ सदस्यीय टोली मंगलबार काठमाडौं आइपुगेको हो। चाइना एयरबाट आएको उक्त टोलीलाई नेपालस्थित चिनियाँ दूतावासका अधिकारीहरूले स्वागत गरेका थिए। टोलीमा   ,  ,   र  ,   रहेका छन्। शनिबारसम्म काठमाडौंमा रहने उक्त टोलीले केही सरकारी अधिकारी र राजनीति दलका शीर्ष नेताहरूसँग छलफल गर्नेछ। उनीहरूले आजदेखि दलका नेताहरूसँगको छलफल सुरू गरिसकेका छन्। स्रोतका अनुसार बीआरआई परियोजना कार्यान्वयनका विषयलाई लिएर सत्तारूढ दलहरूबीच नै विवाद भइरहेका बेला चीनबाट गुपचुप रूपमा आएको उच्च स्तरीय टोलीको भ्रमणलाई निकै महत्त्वका साथ हेरिएको छ। प्रधानमन्त्री केपी शर्मा ओलीको मंसिर १७ गतेदेखि हुने भ्रमण तयारीका लागि परराष्ट्रमन्त्री आरजु राणा देउवा भोलि (बिहीबार) बेइजिङ जाँदैछिन्। मंसिर १५ गतेसम्म परराष्ट्रमन्त्री राणा बेइजिङमा रहेर प्रधानमन्त्रीको भ्रमणका एजेन्डाहरू तयारी गर्नेछिन्। बीआरआई ऋण कि अनुदानमा लिने विषयमा विवाद भइरहेको छ। प्रधानमन्त्री ओलीले सहुलियतपूर्ण ऋणमै भए पनि बीआरआई कार्यान्वयन गर्न मनस्थिति बनाए पनि नेपाली कांग्रेसको विरोधकै कारण प्रधानमन्त्रीसमेत त्यसबाट पछि हटेका छन्। प्रधानमन्त्री ओलीले ऋणमा बीआरआई स्वीकार गर्न नसकिने भन्दै सार्वजनिक अभिव्यक्ति दिइसकेका छन्। कांग्रेस सभापति शेरबहादुर देउवाले पनि प्रधानमन्त्रीको चीन भ्रमणका क्रममा बीआरआईका परियोजनाहरू अनुदानमा लिनेगरी गृहकार्य थाल्न सरकारलाई सुझाव दिएका छन्।"
३ महिनामा मन्त्रीले गरेका काम कारबाहीबारे समीक्षा गर्दै प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारले गरेका काम कारबाहीहरूबारे मन्त्री र मन्त्रालयका सचिवहरुसँग ब्रिफिङ लिने भएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आज दिउँसो ३ बजे सबै मन्त्रालयहरुको प्रथम त्रैमासिक समीक्षा गर्ने भएका हुन्। सरकारलाई असफल हुने छुट नभएको भन्दै ओलीले यस अगाडि चालु आर्थिक वर्षमा गरिने मुख्य काम र हासिल हुने उपलब्धिका लागि उपप्रधानमन्त्रीद्वय र मन्त्रीहरुले भदौमा कार्यसम्पादन सम्झौता गरेका थिए। प्रधानमन्त्रीको सचिवालयका अनुसार चालु आर्थिक वर्षमा सरकारले गरेका कामहरूको समीक्षा गर्ने प्रधानमन्त्रीको तयारी छ। प्रधानमन्त्री ओली गत असार ३० गते प्रधानमन्त्रीमा नियुक्त भएका हुन्। उनले सम्बन्धित व्यक्तिबाट बिफ्रिङ लिएपछि आवश्यक निर्देशन दिने तयारी रहेको सचिवालयले जनाएको छ। अहिलेको सरकार जनताको सरकार भएकाले काममा गति दिन थालनी गरिएका काम सम्पन्न गर्न निर्देशन दिइरहेका छन्। समृद्ध नेपाल, सुखी नेपालीको राष्ट्रिय आकाङ्क्षा पूरा गर्न, प्रारम्भ गरिएका पूर्वाधार निर्माण तथा सेवा प्रवाहमा सुधारका कार्यहरु तोकिएको समयमा सम्पन्न गर्न कार्यसम्पादन सम्झौता गरिएको थियो। कार्यसम्पादन सम्झौतामा सरकार गठन भएको पहिलो सय दिन (२०८१ कात्तिक ६ गते) सम्म गरिने प्रमुख कार्य र हासिल हुने उपलब्धि, दोस्रो सय दिन (२०८१ माघ १७) गतेसम्म गरिने प्रमुख कार्य र हासिल हुने उपलब्धि, आर्थिक वर्ष २०८१०८२ को बाँकी अवधिमा गर्नुपर्ने काम र हासिल हुने उपलब्धिका विषय समावेश थिए।"
छलफल गरेर मात्रै १० औं राष्ट्रिय खेलकुद प्रतियोगिताको मिति तोक्न माग,"काठमाडौं : नेपाल ओलम्पिक कमिटीमा आबद्ध खेल संघहरूको संस्था कन्फिडेरेसन अफ नेसनल स्पोट्र्स एसोसिएसनले सरोकारवाला निकायसँग छलफल गरेर मात्रै १० औं राष्ट्रिय खेलकुद प्रतियोगिताको मिति निर्धारण गर्न माग गरेको छ। नेपाल टेनिस संघकी अध्यक्ष ज्योति राणाको अध्यक्षतामा सातदोबाटोमा मंगलबार बसेको बैठकले सो निर्णय गरेको हो। बैठकले सरोकारवाला खेलकुद संघसँग छलफल नगरी एकलौटी रुपमा मिति निर्धारण गरेमा संस्थामा आवद्ध संघहरू विरोधमा उत्रिने निर्णय पनि गरेको नेपाल उसु महासंघका महासचिव लाक्पाछिरिङ लामाले जानकारी दिए। अहिले १०औं राष्ट्रिय खेलकुद कहिले हुन्छ भन्ने अन्योलता छ। पहिले घोषणा भएको मिति घर्किसकेकाले नयाँ मिति तोक्दा संघहरूसँग पनि छलफल गरेर मात्रै तोक्नुपर्छ भन्ने हो, महासचिव लामाले भने, १०औं राष्ट्रिय खेलकुदको मिति निर्धारण गर्नुपूर्व सम्बन्धित खेल संघका प्रतिनिधिबाट खेल स्थलको अनुगमन, निरीक्षण र सरोकारवाला खेल संघसँगको छलफलपछि मात्रै १०औं राष्ट्रिय खेलकुदसम्बन्धी निर्देशिका जारी गर्नुपर्ने हाम्रो माग छ। अन्यथा हामी विरोधमा उत्रिनुको विकल्प हुँदैन। बैठकले राष्ट्रिय खेलकुद विकास ऐन संशोधनमा भइरहेको प्रगतिका बारेमा पनि युवा तथा खेलकुद मन्त्रालयसँग छलफल गर्ने निर्णय गरेको छ। यस्तै राष्ट्रिय खेलकुद परिषद्को यही शुक्रबार बस्ने भनिएको बोर्ड बैठक तत्कालका लागि रोक्नुपर्ने माग पनि बैठकले गरेको छ। अहिले राष्ट्रिय खेलकुद परिषद्को बोर्ड आधाभन्दा बढी रिक्त छ। यस्तो अवस्थामा बोर्ड बैठक बस्दा भोलिका दिनमा विभिन्न कानुनी झमेला पनि निम्तिन सक्छ। त्यसैले रिक्त रहेका पदाधिकारी नियुक्ति गरेपछि मात्रै बोर्ड बैठक बस्नुपर्छ भन्ने हाम्रो माग हो, महासचिव लामाले भने। बैठकमा ओलम्पिक कमिटीमा आबद्ध २७ मध्ये २१ संघका अध्यक्ष तथा महासचिवको उपस्थिति रहेको थियो। बैठकमा नेपाली कांग्रेसका केन्द्रीय सदस्य तथा खेलकुद विभाग प्रमुख उमेशजंग रायमाझी पनि उपस्थित थिए।"
"फेङ्गल आँधीले तमिलनाडुमा भारी वर्षाको आशंका, आसपासका जिल्लामा विद्यालय बन्द",तमिलनाडु : भारतको तमिलनाडुमा भारी वर्षाको सम्भावनाका कारण धेरै जिल्लाहरूमा रेड अलर्ट जारी गरिएको छ। प्रशासनले चेन्नई र वरपरका जिल्लाहरूमा विद्यालयहरू बन्द गर्न आदेश दिएको छ। भारतीय मौसम पूर्वानुमान महाशाखाका अनुसार बंगालको खाडीको दक्षिणपश्चिममा रहेको चापीय प्रणाली गहिरो भएकाले फेङ्गल नामको आँधी बन्ने सम्भावना रहेको छ । समाचार एजेन्सी एएनआईका अनुसार बुधबार यो दबाब उत्तरपश्चिमतर्फ सर्नेछ र चक्रवातको रूप लिन सक्छ। मौसम विभागका अनुसार तमिलनाडु र आसपासमा बिहीबारसम्म वर्षा जारी रहनेछ। अहिले चेन्नईमा लगातार पानी परिरहेको छ । प्रशासनले माछा मार्नेहरूलाई समुद्रमा जान प्रतिबन्ध लगाएको छ। त्यहाँका दुई जिल्लामा भारी वर्षाको लागि रेड अलर्ट जारी गरिएको छ। आगामी शुक्रबारसम्म वर्षा जारी रहने मौसम पूर्वानुमान महाशाखाले जनाएको छ ।
"गल्ती गर्ने, सजाय नभोग्ने ?","देशमा देखिएका ठूलाठूला काण्डहरू एकआपसमा गिजोलेर होइन, एउटा एउटा गरेर निखारेर जानुपर्छ । नेपालको राजनीतिमा अहिले गलत अभ्यास भइरहेको छ । कुनै नेताबाट गल्ती, कमजोरी भयो भने त्यसलाई कारबाही, सजाय गर्नेतर्फ होइन, त्यस्तो गल्ती कमजोरी अरूले पनि गरेका छन् भन्दै सत्यतथ्य भए पनि नभए पनि त्यसलाई प्रचारबाजी गरिन्छ । अरूले पनि गल्ती गरेका छन्, आफ्नो गल्ती सामान्य हो भन्ने कुरो स्थापित गर्न खोजिन्छ । यो एकदमै गलत अभ्यास हो । राज्य सञ्चालनका जुनसुकै अंगका जुनसुकै व्यक्तित्व जुनसुकै कारणबाट दोषी देखिएमा वा कुनै गलत कार्य गरेको पाइएमा कानुनबमोजिम सजायको भागीदार बन्नु नै पर्छ । एकपटक, दुईपटक वा अञ्जानमा गल्ती भएको भनेर क्षम्य चाहिँ हुनु हुँदैन । नेपालका राजनीतिक दलका नेताहरू आफ्नो विचार नजिकका त्यस्ता व्यक्तिहरूलाई आफ्नो अनुकूल व्याख्या गरेर सजाय दिलाउने होइन, बचाउनेतिर लागेको देखिन्छ । गलत काम तथा अपराध गरेकालाई पनि दलहरूले अन्देखा गर्ने र संरक्षण गर्ने गरेका कारणले भ्रष्ट तथा अपराधी मनोवृत्ति भएका त्यस्ता मान्छेसमेत दलहरूप्रति आकर्षित हुने गरेको देखिन्छ । जसबाट दलहरूको बदनामी स्वाभाविक रूपमा हुने र आमजनताप्रति राजनीतिक दल, तिनका नेता तथा व्यवस्थाप्रति नकारात्मक धारणा बन्दै गएको देखिन्छ । यथार्थमा कुनै दल, संस्था आफैं खराब हुँदैनन्, त्यसको नेतृत्व गर्ने वा त्यसलाई सञ्चालन गर्ने व्यक्तिहरूको आचरण तथा व्यवहारले त्यस्ता संस्थाप्रतिको धारणा बन्ने गर्छ । विशेषगरी राजनीतिक दलहरू वा सामाजिक संस्थाहरूमा आचरण, अनुशासन तथा गतिशीलता अति नै जरुरी तत्त्व मानिन्छ तर हाम्रो देशका राजनीतिक दल तथा सामाजिक संघसंस्थाहरू केही अपवाद छोडेर सबैमा ती तत्त्वहरूको अभाव देखिन्छ । छलकपटको राजनीतिले प्रश्रय पाएको देखिन्छ । २०७२ सालमा नेपालको गणतान्त्रिक संविधान जारी भएपश्चात् वा त्योभन्दा अघि सरकार सञ्चालन गर्दाका केही काण्ड बाहिर आए । कतिपय सत्य होलान्, कतिपय राजनीतिक फन्डामात्र पनि होलान् । कहिले वाइडबडी काण्ड, कहिले सुन काण्ड, कहिले क्यान्टोन्मेन्ट काण्ड, कहिले यति ओम्नी काण्ड, कहिले भुटानी शरणार्थी काण्ड, बालुवाटारलगायत सरकारी जग्गा अपचलन काण्ड, सरकारी सूचना चुहाएको काण्ड, गिरी बन्धु टी स्टेट काण्ड, कहिले टेरामेक्स काण्ड, कहिले सहकारी काण्डलगायत थुप्रै काण्ड बाहिर आए । कतिपय गर्भमै पनि होलान् । उल्लेखित यस्ता काण्डहरू करिब सबै अख्तियार दुरुपयोग अनुसन्धान आयोगमा अनुसन्धानकै क्रममा होलान् । कतिपय अनुसन्धान भएर मुल्तबीमा गए होलान् । कतिपय अदालतमा पुगे होलान् । यिनै काण्डहरू देखाएर नेपालका राजनीतिक दलहरू एकआपसमा हिलो छ्यायाछ्याप गर्ने र अस्थिर राजनीतिक अवस्थाका कारण सरकार परिवर्तन गरिरहने गरेको देखिन्छ । लामो अवधिमै सक्दासमेत सरकार गठनपिच्छे फाइल खोल्न प्रतिस्पर्धा गर्ने तर २४ वटा आयोग समिति गठन गर्नेबाहेक फाइल चाहिँ कसैले खोलेर अन्तिम टुंगोमा पुयाएनन्, जुन वर्तमान समयको तीतो यथार्थ हो । धेरै अगाडिका कुरा त नगरौं । केही समयअघिमात्रै ६६ किलो सुन काण्डबारे संसद्मा निकै हंगामा भयो । एकआपसमा आरोपप्रत्यारोप भए सदन नै अवरुद्ध गरेर उक्त सुन काण्डको छानबिन गर्न आयोगसमेत गठन भयो । त्यसको रिजल्ट के आयो आम जनतालाई केही थाहा छैन । त्यसैगरी, केही महिनापहिले सहकारी काण्डको छानबिन गर्न संसद्समेत अवरुद्ध गरी अनुसन्धान गर्न माग गरे । सोहीअनुसार संसदीय छानबिन समिति गठन भएको थियो । जसको प्रतिवेदन केही समयअघि संसद्मा बुझाइएको थियो । उक्त प्रतिवेदनमा विभिन्न सहकारीका सञ्चालकबाटै अर्बौंको अपचलन गरेको ठहरसहित नामहरू तोकेरै कारबाहीका लागि सिफारिस गरिएको छ । सिफारिसअनुसार कारबाही अघि बढाएर थुनछेकसमेत भएको छ तर पीडितले न्याय पाउँछन् कि पाउँदैनन् ? त्यो भविष्यले बताउला । एकथरी दलका नेताहरू भने कारबाहीको सिफारिसलाई नै गलत अथ्र्याएर कार्यकर्तालाई भ्रमित गरी नाराजुलुस गरिरहेका छन् । यो अस्थिर राजनीतिको परिदृश्य र सडकबाट न्याय प्रभावित पार्ने गतिविधिलाई हेर्दा प्रतिवेदनअनुसार सबै बचतकर्ताको अपचालित रकम फिर्ता होला र सबै दोषीलाई कारबाही होला भन्ने विश्वास गर्न सकिने अवस्था देखिँदैन । त्यसका लागि केही समय प्रतीक्षा नै गर्नुपर्ला । सहकारी काण्ड अहिलेको निकै चर्चामा छ । सहकारी सन्दर्भमा भने सहर वा ग्रामीण स्थानहरूमा केही निश्चित समूह मिली सामूहिक व्यापार, सामूहिक बचत तथा लगानी र एउटा समुदायकै हितका लागि विभिन्न उद्देश्य राखेर सहकारी संस्था गठन गर्न सकिन्छ । त्यस्तो सहकारी संस्थाले सदस्यबीच आर्थिक कारोबार गर्ने मनशाय राखेर राष्ट्र बैंकको सहमतिमा आर्थिक गतिविधि गर्न सक्छ । आर्थिक गतिविधिअन्तर्गत सदस्यहरूको बचत रकम सञ्चित गर्ने र ऋण दिने लिने कार्य पनि गरिन्छ । सहकारीको नियमको परिधिभित्र रहेर ऋण दिनुलिनु अपराध होइन तर त्यसको नियमअनुसार सावाँब्याज भने भुक्तानी हुनुपर्छ । भुक्तानी नदिनेले वा निश्चित समयमा ऋण ब्याज नबुझाउनेको धितो बन्धक वा अरू सम्पत्ति रोक्का गरी सो सम्पत्ति बेचेर भए पनि असुलउपर गर्ने गराउने कर्तव्य सहकारी सञ्चालकको पनि हुन्छ । संस्थालाई राजनीतिक सामाजिक वा अरू कुनै प्रभाव पारेर नियमविपरीत मिलेमतोमा ऋण लिने, दिने र यसरी ऋणको उपयोग गर्ने सबै दोषी हुनुपर्छ तर नियमको परिधिभित्र ऋण लिएकै भरमा भने कोही दोषी हुनु हुँदैन । सत्यतथ्यभन्दा गलत सूचना सम्प्रेषण गरेर जनतालाई भ्रमित बनाउने काम राजनीतिक दल तिनका नेता कार्यकर्ता वा नेतृत्वदायी भूमिकामा रहेका राज्यका प्रतिनिधिले गरिरहेका छन् जुन गलत कार्य हो। अहिले सहकारी काण्डमा करोडौंमात्र होइन, अर्बौं रकम अपचलन भएको देखिएको छ । यसमा धेरै व्यक्तिको संलग्नता देखिएको छ । मान्छेहरू देशविदेशमा भागाभाग गरेका छन् । तर यहाँ सहकारीबाट ऋण लिने सबै दोषी हुन्, सबै ठग हुन्, देशभरका सहकारी सञ्चालन गर्नेहरू सबै ठग हुन् र सहकारीमा कारोबार गर्नु नै गलत हो भनेजस्तो भाष्य निर्माण गरिँदै छ । आर्थिक सहकारी दर्ता गर्नुको उद्देश्य नै एकआपसको सानो सानो रकम बचत गर्ने र परेको बेला एकआपसमा ऋण लिने दिने नै हो । तर टाठाबाठाले प्रभावमा पारेर ऋण लिने र नबुझाउने यदि गरेका छन् भने ती ठग हुन् । यथार्थ के भने यस्तो अवस्थामा सजायको भागीदार चाहिँ हुनैपर्छ, चाहे जुनसुकै दल वा समाजका उच्च व्यक्तित्व किन नहोउन् । चाहे दलको ठूलो नेता होस्, चाहे समाजको उच्च वर्ग वा सामाजिक व्यक्तित्व, गलत कार्य गरेको छ भने सजायको भागीदार बन्नै पर्छ । देशमा देखिएका ठूलाठूला काण्डहरू एकआपसमा गिजोलेर होइन, एउटा एउटा गरेर निखारेर जानुपर्छ । भनिन्छ नि समयमा न्याय नदिनु अन्याय हो, त्यसैले अनुसन्धान गर्ने निकायले पनि पटकपटक फाइल खोल्ने बन्द गर्ने होइन, बरु समयमै अनुसन्धान गरेर सत्य र तथ्यसहित गलत काम गर्ने मान्छेको नाम र गरेको गल्ती कार्यबारे जनतालाई सुसूचित गरी दिनुपर्छ । ताकी कसैले जनतालाई भ्रमित गर्न पनि नसकोस् र दोषी उप्किने अवस्था पनि नहोस् । अहिलेको कटु सत्य चाहिँ के हो भने सत्यतथ्यभन्दा गलत सूचना सम्प्रेषण गरेर जनतालाई भ्रमित बनाउने काम राजनीतिक दल तिनका नेता कार्यकर्ता वा नेतृत्वदायी भूमिकामा रहेका राज्यका प्रतिनिधिले गरिरहेका छन् जुन गलत कार्य हो । यसमा नेपाली जनता, नागरिक समाज सचेत हुनैपर्छ ।"
एमसीसीअन्तर्गत बन्ने विद्युत् प्रसारण लाइनको बोलपत्र पुनः आह्वान,"काठमाडौं : मिलेनियम च्यालेञ्ज एकाउण्ट नेपाल विकास समिति (एमसिएनेपाल) ले विद्युत् प्रसारण लाइन निर्माणका लागि पुनः बोलपत्र आह्वान गरेको छ। लप्सीफेदीरातमाटेनयाँ हेटौंडा, रातमाटेनयाँ दमौली र नयाँ दमौलीनयाँ बुटवल गरी तीन वटा खण्डमा प्रसारण लाइनको निर्माणका लागि बोलपत्र प्रस्तुत गर्ने समयसीमा २०८१ साल माघ १७ गते तोकिएको सूचनामा उल्लेख छ। अघिल्लो बोलपत्र आह्वान प्रक्रियाको विस्तृत समीक्षापछि पुनः आह्वान गरिएको यस बोलपत्रमा परिमार्जित डिजाइन, टावर निर्माणस्थलमा सहज पहुँच र बोलपत्रदाताहरूको सुझावका आधारमा संशोधित व्यावसायिक प्रावधानहरू समेटिएको छ। यी समायोजनले थप कार्यान्वयनयोग्य र लागतप्रभावकारी प्रस्तावहरू प्राप्त हुने सुनिश्चित गर्दै अघिल्लो बोलपत्र आह्वानमा पहिचान गरिएका मुख्य लागत निर्धारकहरूलाई सम्बोधन गरेका छन्, जारी प्रेस विज्ञप्तिमा भनिएको छ। एमसीसी नेपाल कम्प्याक्ट कार्यक्रमअन्तर्गत निर्माण गरिने दुई सय ९७ किलोमिटर प्रसारण लाइनका लागि गत वर्ष आह्वान भएका सबै बोलपत्र रद्द गरिएको थियो। एमसीएनेपालले २०८० असोज २६ गते एक सूचना जारी गर्दै विद्युत् प्रसारणलाइन निर्माणसँग सम्बन्धित सबै ठेक्का रद्द भएको जनाएको थियो। एमसिएनेपालका कार्यकारी निर्देशक खड्ग बहादुर विष्टले निर्माणाधीन प्रसारण लाइनमध्ये १८ किमि खण्डको निर्माणका लागि सम्झौता सम्पन्न भइसकेको जानकारी दिए। उनले भने, निर्माणाधीन प्रसारण लाइनमध्ये १८ किमि खण्डको निर्माणका लागि सम्झौता सम्पन्न भइसकेको वर्तमान अवस्थामा परिमार्जित प्रावधानहरूका कारण बाँकी २९७ किमि प्रसारण लाइन निर्माणका लागि बोलपत्रदाताहरूको अभिरुचि उल्लेख्य रूपमा बढ्ने र प्रतिस्पर्धात्मक बोलपत्रहरू आकर्षित हुने कुरामा हामी विश्वस्त छौं। एमसिएनेपालले बुटवल  गोरखपुर प्रसारण लाइन अन्तर्गत नेपालमा पर्ने १८ किमि प्रसारण लाइन निर्माणका लागि १२३६० लाख अमेरिकी डलरको सम्झौता ट्रान्सरेल लाइटिङ लिमिटेडसँग २०८१ साल भदौ १४ गते गरिसकेको छ। उक्त प्रसारण लाइन २१ महिनाको अवधिमा निर्माण गरिनेछ। तीन वटा ४०० केभी सबस्टेशन र १८ किमि प्रसारण लाइन निर्माण कार्यमा निर्माण कम्पनीहरू परिचालन गरिसकेको एमसिए  नेपाल नेपालको ऊर्जा पूर्वाधारलाई थप सशक्त बनाउनका लागि बाँकी प्रसारण लाइन खण्डको निर्माण पनि सम्पन्न गर्ने सही मार्ग रहेको स्पष्ट भएको जनाएको छ। एमसिएनेपाल नेपाल सरकार तथा एमसीसीका वातावरणीय एवं सामाजिक मापदण्डको पालना गर्दै यस खरिद कार्य र प्रसारण लाइन निर्माण कार्यलाई सम्पन्न गर्न प्रतिबद्ध रहेको एमसीएले जनाएको छ।"
बिचौलियामार्फत् उखु बिक्री गर्दै नवलपरासीका किसान,"उद्योगलाई दिँदा केही समय कुर्नुपर्ने भएकाले बढेको रकम नपाइए पनि तत्काल नगद पाइने भएकाले ब्रोकरलाई उखु बिक्री गरेको प्रतापपुरका किसान बलबहादुर हरिजनले बताए । परासी : चिनी उद्योगहरूले उखु क्रसिङ सुरू गर्न लाग्दासमेत सरकारले अहिलेसम्म उखुको समर्थन मूल्य तोकेको छैन । समर्थन मूल्य नतोक्दा नवलपरासीका केही किसान बिचौलियामार्फत् उद्योगलाई उखु बिक्री गर्न बाध्य छन् भने केही किसानले उद्योगले नै तोकेको मूल्यमा उखु बिक्री गर्न भएका बाध्य छन् । समर्थन मूल्य नतोक्दा मजदुरी र घर खर्च चलाउन केही किसानले बिचौलियामार्फत् उखु बिक्री गर्न बाध्य भएका हुन् । उद्योग र बिचौलिया दुवैले किसानसँग प्रति क्विन्टल ५६५ रुपैयाँमा उखु खरिद गर्दै आएका छन् । रकम पाउनका लागि समय कुर्नुभन्दा तत्कालै नगद लिएर किसानले बिचौलियालाई उखु बिक्री गर्ने गरेका हुन् । गतवर्ष उद्योगले किसानसँग प्रति क्विन्टल ५६५ रुपैयाँमा उखु खरिद गरेका थिए । सरकारले गतवर्ष ७० रुपैयाँ अनुदानबाहेक प्रति क्विन्टल ५६५ रुपैयाँ तोकेको थियो । सोही रकमलाई आधार मानेर अहिले उद्योगले किसानसँग उखु खरिद गरेका हुन् । रकम पाउनका लागि समय कुर्नुभन्दा तत्कालै नगद लिएर किसानले बिचौलियालाई उखु बिक्री गर्ने गरेका हुन् । गतवर्ष उद्योगले किसानसँग प्रति क्विन्टल ५६५ रुपैयाँमा उखु खरिद गरेका थिए । सरकारले पछि समर्थन मूल्य बढाएमा बढेको रकम आफूले लिने गरी बिचौलियाले किसानसँग उखु खरिद गरेर उद्योगलाई बिक्री गर्ने गरेका हुन् । घरमा तत्काल पैसा आवश्यक थियो । उद्योगलाई दिँदा केही समय कुर्नुपर्ने भएकाले बढेको रकम नपाइए पनि तत्काल नगद पाइने भएकाले ब्रोकरलाई उखु बिक्री गरेको प्रतापपुरका किसान बलबहादुर हरिजनले बताए । सरकारले समर्थन मूल्य र अनुदान रकम बढाएमा बिचौलियालाई ति दुवै रकम फाइदा हुने प्रलोभनमा उखु खरिद गर्ने गरेको किसानको भनाइ छ । जिल्लामा तीनवटा चिनी उद्योग सञ्चालनमा छन् । इन्दिरा चिनी उद्योग क्रसिङ सुरु गरी सञ्चालनमा आइसकेको छ । लुम्बिनी र बागमती चिनी उद्योग सञ्चालनको तयारीमा छन् । यि दुई उद्योगहरूले मंसिर १५ गतेसम्म क्रसिङ सुरु गर्ने जनाएका छन् । क्रसिङ सुरु गरेको इन्दिराले ५६५ रुपैयाँ प्रतिक्विन्टलमा किसानसँग उखु खरिद गरेको छ । क्रसिङ सुरु गर्ने तयारीमा रहेका दुई उद्योगले पनि सोही मूल्यमा उखु खरिद गर्ने जनाएका छन् । पुरानो मूल्यमा उखु खरिद गर्ने जनाएका केही चिनी उद्योगले सरकारले समर्थन मूल्य तोक्दा रकम बढेमा थपेर दिने जनाएका छन् । भने केहीले तत्कालै रकम लिएर जाने किसानलाई पछि बढेको रकम नदिने जनाएका छन् । सरकारले हरेक वर्ष उखु काट्ने समय हुँदासमेत समर्थन मूल्य नतोक्दा किसानले उद्योगले नै तोकेको भाउ र बिचौलियामार्फत उखु बिक्री गर्न बाध्य छन् । बागमती चिनी उद्योगका प्रमुख सञ्चालक राम थापाले उखु दिने बित्तिकै नगद लिएर जाने किसानलाई पछि सरकारले रकम वृद्धि गरेपनि बढेको रकम नदिने बताए । बढेको मूल्य लिने भए समर्थन मूल्य आएपछि रकम लिने गरी उखु छाडेर जानु पर्यो । 'अहिले नै नगद लिएर जानेलाई पछि बढेको मूल्य दिदैनौं,'थापाले भने । तर, लुम्बिनी चिनी उद्योग सुनवलका प्रशासन प्रमुख कुश सुवेदीले भने अहिले नगदै लिएर जाने किसानको पनि सरकारले मूल्य बढाएमा उक्त रकम पछि थप गरेर दिने बताए । लुम्बिनी र बागमती चिनी उद्योगले उखु खरिद गरेको ७ देखि १० दिनभित्र भुक्तानी दिने जनाएका छन् । क्रसिङ सुरु गरेको इन्दिरा चिनी उद्योगका सञ्चालक राकेश अग्रवालसँग भुक्तानीबारे सम्पर्क गर्दा उनको मोबाइल उठेन। सरकारले हरेक वर्ष उखु काट्ने समय हुँदासमेत समर्थन मूल्य नतोक्दा किसानले उद्योगले नै तोकेको भाउ र बिचौलियामार्फत उखु बिक्री गर्न बाध्य छन् । त्यसबाहेक किसानले मजदुरी र दैनिकी चलाउन उद्योगले तोकेको मूल्यभन्दा पनि कम मूल्यमा क्रसर उद्योग (भेली उद्योग) लाई उखु बिक्री गर्न बाध्य छन् । जिल्लामा सञ्चालन भएका भेली उद्योगले अहिले प्रति क्विन्टल ४ सयदेखि ४५० सम्ममा उखु खरिद गर्ने गरेको किसानले बताएका छन् । यसवर्ष करिब २० लाख क्विन्टल उखु उत्पादन हुने अनुमान गरिएको प्रतापपुर गाउँपालिकाका अध्यक्षसमेत रहेका उखु उत्पादक कृषक महासंघ लुम्बिनी प्रदेशका अध्यक्ष उमेशचन्द्र यादवले जानकारी दिए । उद्योगलाई बिक्री गर्दा तत्काल रकम नपाइने भएकाले गर्जो टार्न सस्तोमै भएपनि नगदमा भेली उद्योगलाई उखु बिक्री गर्नु परेको किसानले बताएका छन् । जिल्लामा करिब १२ हजारको हाराहारीमा उखु किसान छन् । यसवर्ष करिब २० लाख क्विन्टल उखु उत्पादन हुने अनुमान गरिएको प्रतापपुर गाउँपालिकाका अध्यक्षसमेत रहेका उखु उत्पादक कृषक महासंघ लुम्बिनी प्रदेशका अध्यक्ष उमेशचन्द्र यादवले जानकारी दिए । यो उत्पादनले जिल्लामा रहेका उद्योगलाई उखु उत्पादन कम हुने देखिएको छ । जसअनुसार बागमती चिनी उद्योगको प्रतिदिन क्रसिङ क्षमता १२ हजार क्विन्टल हो । त्यस्तै इन्दिरा चिनी उद्योगको ७ हजार र लुम्बिनी चिनी उद्योगको दैनिक १० हजार क्विन्टल क्रसिङको क्षमता छ । समर्थन मूल्य तोक्न मन्त्रीलाई ज्ञापन पत्र सरकारले समर्थन मूल्य तोक्न ढिलाई गर्दा किसानले सस्तोमा उखु बिक्री गर्नुपरेको भन्दै प्रतापपुर गाउँपालिकाले कृषि तथा पशुपन्छी विकास मन्त्रीलाई ज्ञापनपत्र बुझाएको छ । गाउँपालिका अध्यक्ष उमेशचन्द्र यादवसहित नेपाली कांग्रेस लुम्बिनी प्रदेशका महामन्त्री एंव संविधान सभा सदस्य विक्रम खनालसहितको प्रतिनिधिमण्डलले तत्काल उखुको समर्थन मूल्य तोक्न माग गरेको हो । प्रतिनिधि मण्डलले उखुको न्यूनतम समर्थन मूल्य अनुदानबाहेक प्रति क्विन्टल ७१० रुपैयाँ निर्धारण गर्न माग गरेको यादवले बताए ।"
एनपीएलका उत्कृष्ट खेलाडीलाई गाडी,"काठमाडौं : नेपाल प्रिमियर लिग (एनपीएल) मा उत्कृष्ट प्रदर्शन गर्ने नेपाली खेलाडीले एक थान गाडी पाउने भएका छन्। एनपीएलमा उत्कृष्ट प्रदर्शन गर्ने खेलाडीलाई शारडा समूहले गाडी प्रदान गर्न लागेको हो। सोसम्बन्धी सम्झौतापत्रमा एनपीएलको व्यावसायिक अधिकार पाएको ब्रान्ड डिजिटल लजिक प्रालिका प्रमुख कार्यकारी अधिकृत रोशन निरौला र शारडा समूहअन्तर्गतको एसपीजी अटोमोबाइल्सका निर्देशक गौरव शारडाले हस्ताक्षर गरेका थिए। नेपाल क्रिकेट संघ (क्यान)का सचिव पारस खड्काले नेपाली क्रिकेट इतिहासमै पहिलो पटक खेलाडीले पुरस्कारमा गाडी पाउन लागेको बताए। नेपाली क्रिकेटको इतिहासमै पहिलो पटक खेलाडीले पुरस्कारमा गाडी पाउँदै छन्। एनपीएल खेलेपछि कम्तीमा खेलाडीले गाडी चढ्नुपर्छ भन्ने लक्ष्यका साथ यो कदम चलेका हौं। यस सहकार्यका लागि शारडा समूहलाई विशेष धन्यवाद दिन चाहन्छु, सचिव खड्काले भने। उत्कृष्ट खेलाडीले पाउने गाडी भने सार्वजनिक गरिएको छैन। त्यसबारे छिट्टै जानकारी दिने सचिव खड्काले बताए। एसपीजी अटोमोबाइल्सका निर्देशक गौरव शारडाले यो सहकार्यले नेपालमा क्रिकेटको प्रवद्र्धन र विकासमा महत्वपूर्ण टेवा पुर्याउने विश्वास व्यक्त गरे। क्रिकेटले पछिल्लो समय लोकप्रियता र सफलता पाउँदै गरेको परिदृश्यमा यो सम्झौता क्रिकेटको विकास र विस्तारमा महत्वपूर्ण बन्न सक्छ, निर्देशक गौरव शारडाले भने। नेपालमा ओमोडा एन्ड जेइको अटोमोबाइल्सको आधिकारिक वितरकका रुपमा एसपीजी अटोमोबाइल्स रहेको छ। एसपीजी अटोमोबाइल्सले ओमोडा एन्ड जेइकोले एनपीएलको पहिलो संस्करणमा ड्रिभन बाई सह प्रायोजकको रूपमा साझेदारी गरेको छ। प्रतियोगिताको पहिलो संस्करण मंसिर १५ गतेदेखि पुस ६ गतेसम्म कीर्तिपुरस्थित त्रिवि क्रिकेट मैदानमा सञ्चालन हुँदैछ। प्रतियोगितामा आठ टोलीको सहभागिता रहनेछ। जसमा कर्णाली याक्स, सुदूरपश्चिम रोयल्स, पोखरा एभेन्जर्स, जनकपुर बोल्ट्स, काठमाडौं गुर्खाज, चितवन राइनोज, विराटनगर किङ्स र लुम्बिनी लायन्सले प्रतिस्पर्धा गर्नेछन्। प्रतियोगिताको उद्घाटन खेलमा विराटनगर र जनकपुर भिड्ने छन्। प्रतियोगिताको भारतीय टेलिभिजन स्टार स्पोर्ट्सले प्रत्यक्ष प्रसारण गर्नेछ।"
विपद् सामग्री हस्तान्तरण गर्दै मु्ख्यमन्त्री कार्कीले भने जोखिम न्यूनिकरणको पूर्व तयारीमा रहनू,"काठमाडौं : कोशी प्रदेश सरकारले विपदबाट जनधनको क्षति रोक्न सशस्त्र प्रहरीलाई विपद् प्रतिकार्य सामग्री उपलब्ध गराएको छ । बुधबार विराटनगरमा आयोजित एक कार्यक्रमका बिच सशस्त्र प्रहरीलाई साधन स्रोत सम्पन्न बनाउने रणनीति अनुसार करिब १७ लाख १७ हजार रुपैया बराबरको विपद् प्रतिकार्य सामग्री हस्तान्तरण गरिएको आन्तरिक मामिला तथा कानुन मन्त्रालयले जनाएको छ । आगलागी नियन्त्रण सामग्रीमा फायर स्वाटर, रेस्क्यु लाइफ ज्याकेट, हेलमेट, बेड म्याट्रेस, सोलार प्यानललगायत ७ प्रकारका सामग्री रहेका छन् । कोशी प्रदेशका मुख्यमन्त्री हिक्मत कुमार कार्कीले सशस्त्र प्रहरी बल बराह बाहिनीका सशस्त्र प्रहरी नायब महानिरीक्षक शम्भु सुवेदीलाई विपद् प्रतिकार्य सामग्री हस्तान्तरण गरेका हुन् । कार्यक्रममा मुख्यमन्त्री कार्कीले विपद्बाट हुने क्षति रोक्न पूर्वतयारी कार्यक्रमलाई अगाडि सार्नुपर्ने बताए । उनले असारमा बाढी पहिरो,पुस, माघमा शितलहर र फागुन चैत्रमा आगलागी नियन्त्रणको प्रयास गर्नुभन्दा त्यस अगाडि नै जोखिम न्यूनिकरणको पूर्व तयारी गर्न निर्देशन दिए। कोशी प्रदेशको आन्तरिक मामिला तथा कानुन मन्त्रालयले चालू आर्थिक वर्षमा विपद् न्यूनिकरण र नियन्त्रणका लागि विभिन्न सामग्री खरिद गर्न करिब ३ करोड रुपैयाँ विनियोजन गरेको छ ।"
पाकिस्तानमा इमरान खानको पार्टीको विरोध प्रदर्शन समाप्त,इस्लामावाद : पाकिस्तानमा इमरान खानको पार्टी पाकिस्तान तेहरिकएइन्साफ (पीटीआई) ले आफ्नो विरोध प्रदर्शन अन्त्य गरेको छ । पाकिस्तानी वेबसाइट द डनका अनुसार पार्टीले बुधबार बिहान यो घोषणा गरेको हो । पीटीआईले इमरान खानको सल्लाहमा अर्को निर्णय लिने बताएको छ। पीटीआईले एक प्रेस विज्ञप्तिमा निकाल्दै सरकार निहत्था नागरिकहरूलाई निर्ममतापूर्वक मार्न तयार रहेको जनाएको छ। इस्लामाबादलाई वधशाला बन्न नदिन उनीहरूले आफ्ना शान्तिपूर्ण विरोध प्रदर्शनलाई अस्थायी रूपमा स्थगित गरेको जनाइएको छ। गण्डापुर प्रदर्शनको नेतृत्व इमरान खानकी पत्नी बुशरा बीबी र खैबर पख्तुनख्वाका मुख्यमन्त्री अली अमिनले गरेका थिए । रिपोर्टका अनुसार गण्डपुरले मंगलबार राति आन्दोलनकारीलाई घर जान आग्रह गरेका थिए । गृहमन्त्री मोहसिन नक्वीले पत्रकार सम्मेलनमा दुवै जना पक्राउको डरले भागेको बताए ।
सुनको मूल्य तोलामा ९ सय रुपैयाँले बढ्यो,काठमाडौं : स्थानीय बजारमा सुनचाँदीको मूल्य फेरि उकालो लागेको छ। दुईदिन (सोमबार र मंगलबार) निरन्तर ओरालो लागेको सुनचाँदीको मूल्य आज फेरि बढेको हो। नेपालसुन चाँदी व्यवसायी महासंघका अनुसार आज ९ सय रुपैयाँले बढेर प्रतितोला सुनको मूल्य १ लाख ४९ हजार ६०० रुपैयाँ कायम भएको हो। मंगलबार प्रतितोलामा २६ सय रुपैयाँ र सोमबार करिब १६ हजारले घटेको थियो। सरकारले भन्सार दर घटाएपछि स्थानीय बजारमा सुनचाँदीको मूल्य ओरालो लागेको थियो। आज फेरि बढेको हो। सुनको भन्सार दर २० बाट १० प्रतिशत कायम गरिएको छ। यसअघि सुन आयातमा सरकारले २० प्रतिशत कर लिँदै आएको थियो। यसैगरी चाँदीको भन्सार दर १५ प्रतिशतबाट १० प्रतिशतमा झरेको छ। यसैगरी आज चाँदीको भाउ पनि बढेको छ। १० रुपैयाँले बढेर प्रतितोला चाँदी १ हजार ८३० रुपैयाँमा कारोबार भइरहेको महासंघले जनाएको छ। मंगलबार एक तोला चाँदीको मूल्य १ हजार ८२० रुपैयाँ कायम भएको थियो।
"दुर्गा प्रसाईंको मुद्दामा आज सुनुवाइ, न्यायाधीश पौडेल र पाण्डेको इजलासमा पेशी","काठमाडौं : मेडिकल व्यवसायी दुर्गा प्रसाईले दायर गरेको बन्दी प्रत्यीकरणको रिटमाथि आज सुनुवाइ हुने भएको छ। रिटको पेशी न्यायाधीश महेश शर्मा पौडेल र नित्यानन्द पाण्डेको संयुक्त इजलामा पेशी तोकिएको छ। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईलाई अदालत उपस्थित गराएको थियो। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
पश्चिमी वायुको प्रभाव : यस्तो छ तीन दिनको मौसम पूर्वानुमान,"काठमाडौं : नेपालमा पश्चिमी वायुको सामान्य प्रभाव रहेको छ। हाल पहाडी भूभागमा आंशिक बदली रही बाँकी भूभागमा मौसम मुख्यतया सफा रहेको जल तथा मौसम विज्ञान विभागले जनाएको छ। तराई भूभागका केही स्थानहरूमा तथा पहाडी भूभागका थोरै स्थानहरुमा हुस्सुकुहिरो लागेको छ। विभागको मौसम पूर्वानुमान महाशाखाका अनुसार दिउँसो कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा र कोशी प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राती कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। बिहीबार पनि कोशी प्रदेशका पहाडी भूभागका एकदुई स्थानमा हल्का वर्षाको सम्भावना रहेको महाशाखाको बुलेटिनमा उल्लेख छ। शुक्रबारबाट भने कोशी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ।"
"युक्रेनद्वारा रुसमाथि अमेरिकी मिसाइल प्रहार, वायु रक्षा प्रणाली ध्वस्त",किभ : रुसले पहिलो पटक युक्रेनले गरेको अमेरिकी क्षेप्यास्त्र आक्रमणबाट आफ्नो प्रमुख वायु रक्षा प्रणाली ध्वस्त भएको स्वीकार गरेको छ । यसका साथै कुर्स्क क्षेत्रमा रहेको सैन्य आधारमा पनि क्षति पुगेको छ । आक्रमणमा अमेरिकाको प्याट्रियट डिफेन्स सिस्टम जस्तै क्षमता भएको इस४०० वायु रक्षा प्रणालीलाई लक्षित गरिएको छ। भर्खरै अमेरिकाले युक्रेनलाई एटीएसीएमएस मिसाइलहरू दिएको छ र त्यसलाई रुसभित्र प्रहार गर्न अनुमति दिएको छ। युक्रेनले कुर्स्क क्षेत्रमा केही लक्ष्यलाई निशाना बनाएको बताएको थियो। यसपछि रुसको रक्षा मन्त्रालयबाट विज्ञप्ति आयो। जसमा उसले प्रतिकारात्मक कारबाही गर्ने चेतावनी दिएको छ । यसैबीच युक्रेनी वायुसेनाले सोमबार राति रुसले १८८ ड्रोनबाट आक्रमण गर्दा केही आधारभूत संरचनामा क्षति पुगेको बताएको छ । रुसी रक्षा मन्त्रालयले केही तस्विरहरू साझा गरेको छ जसमा खलिनो एयर बेसमा भएको आक्रमणका क्षेप्यास्त्रका टुक्राहरू देखिन्छन्। गत हप्ता अमेरिकाले युक्रेनलाई एटीएसीएमएस मिसाइल दिएपछि युक्रेन र रुसबीचको तनाव चरम सीमामा छ। रुसले उत्तर कोरियाली सेनालाई रुसमा तैनाथ गरेको बताएको छ। गत हप्ता रुसले शक्तिशाली अन्तरमहादेशीय ब्यालेस्टिक मिसाइल प्रहार गरेको थियो । एक हजार दिनभन्दा बढी समयदेखि चलिरहेको यो युद्धमा पहिलो पटक यति शक्तिशाली हतियार प्रयोग भएको मानिएको छ । बीबीसी
रुकुमपूर्व उपनिर्वाचन : पालिकाका २५ मतदान केन्द्रमा कर्मचारी खटाइयो,"रुकुमपूर्व : जिल्ला निर्वाचन कार्यालय रुकुम पूर्वले स्थानीय तह उप निर्वाचनका लागि कर्मचारी खटाएको छ। मंसिर १६ गते हुने पुथाउत्तरगंगा गाउँपालिका उपाध्यक्षको निर्वाचनका लागि मतदान अधिकृत, सहायक मतदान अधिकृत, सहायक कर्मचारी र सहयोगी खटाएको हो। पालिकाका २५ मतदान केन्द्रका लागि १ सय २५ जना कर्मचारी खटाइएको निमित्त जिल्ला निर्वाचन अधिकारी बलबहादुर केसीले जानकारी दिए। उनका अनुसार प्रत्येक मतदान केन्द्रमा ५ जनाका दरले कर्मचारी खटाइएको छ। केही दिनमा कर्मचारी सम्बन्धित मतदान केन्द्र पुग्नेछन्। पालिकाका १४ वडामा २२ मतदान स्थल छन् भने २५ मतदान केन्द्र कायम गरिएको छ। १ नम्बर वडाको पुथा हिमालय मावि मतदान केन्द्रमा थलबहादुर बस्नेत, २ नम्बर वडाको हर्दिबाङ मतदान केन्द्रमा उपेन्द्र यादव र सोही वडाको पेल्मा मतदान केन्द्रमा देविलाल विक मतदान अधिकृत तोकिएका छन्। ३ नम्बर वडाको आधारभूत विद्यालय रन्मामैकोटमा खिमबहादुर रोकाय, ४ नम्बर वडाको दिपज्योति आधारभूत विद्यालय अर्जलमा देवराज सञ्जेल, ५ नम्बर वडाको जनता आधारभूत विद्यालय काजरजंग मतदान केन्द्रमा देवेन्द्र पौडेललाई मतदान अधिकृतका रूपमा खटाइएको छ। ५ नम्बर वडाकै देउराली मावि हुकामको प्रावि भवन केन्द्रमा हिरामणि गौतम, ६ नम्बर वडाको जनजागृति आधारभुत विद्यालय मयाङमा यज्ञकुमार पोखरेल, ७ नम्बर वडाको जनज्योती मावि जाङमा तिलक गौतम, सोही वडाको सानीभेरी आधारभूत विद्यालय खारखोलामा मंगलसिङ बुढालाई मतदान अधिकृत तोकिएको छ। ८ नम्बर वडाको जनसहयोग मावि रिवाङचौर केन्द्रमा समिर गिरी, ९ नम्बर वडाको आदर्श मावि खारबाङमा रविन्द्र बुढाक्षेत्रीलाई मतदान अधिकृतका रुपमा खटाइएको छ। पालिकाको केन्द्र रहेको १० नम्बर वडा स्थित महेन्द्र मावि तकसेराको क मतदान केन्द्रमा मिनबहादुर केसी, ख केन्द्रमा श्रीधर अधिकारी तथा सोही वडाको आधारभुत विद्यालय घुम्लिबाङमा धनबहादुर केसीलाई मतदान अधिकृतको रूपमा खटाइएको छ। ११ नम्बर वडाको उत्तरगंगा आधारभूत विद्यालय सेराबालुवामा गणेशबहादुर खड्का, ११ नम्बरकै जनजागृति आधारभूत विद्यालय दमचन केन्द्रमा ललितकुमार ओलीलाई मतदान अधिकृतको रूपमा खटाइएको जिल्ला निर्वाचन कार्यालयले जनाएको छ। १२ नम्बर वडाको पर्वत मावि कोल क केन्द्रमा रेवतबहादुर बुढाथोकी र ख केन्द्रमा मदनप्रसाद साहलाई मतदान अधिकृत तोकिएको छ। १३ नम्बर वडाको जनजागृति आधारभूत विद्यालय पिपलटुङ मतदान केन्द्रमा ध्रुव विक, १४ नम्बर वडाको सिद्वमण्डली मावि राङ्सी क केन्द्रमा राधाकृष्ण रिजाल र ख मतदान केन्द्रमा ओविराम खड्का मतदान अधिकृतका रूपमा खटाइएका छन्। २०७९ वैशाख ३० भएको स्थानीय तह निर्वाचनमा निर्वाचित उपाध्यक्ष भूपेन्द्र बुढाको गाडी दुर्घटनामा परी निधन भएपछि यहाँ उप निर्वाचन हुन लागेको हो। गत भदौ २८ गते बाग्लुङमा भएको गाडी दुर्घटनामा परी उपाध्यक्ष बुढासहित २ नम्बर वडाध्यक्ष जसबहादुर शेर्पाली, उपाध्यक्षकी आमा गोपीमाया बुढाको निधन भएको थियो। उपाध्यक्षको निधनपछि हुन लागेको उप निर्वाचनमा दुई जनाबीच प्रतिसप्रधा हुँदैछ। माओवादी केन्द्रकी नरपुरा बुढा र कांग्रेसको चुनाव लिएकी एमालेकी केशकुमारी तुलाचन चुनावी मैदानमा छन्। २ नम्बर वडाध्यक्षमा भने माओवादी केन्द्रका जगत घर्ती निर्विरोध निर्वाचित भैसकेका छन्। उप निर्वाचनमा मताधिकार प्रयोग गर्न गाउँपालिकाभर ११ हजार १ सय ८० मतदाता छन्।"
इजरायल र हिजबुल्लाह बीच ६० दिने युद्धविराम स्वीकृत,"इजरायलको युद्ध मन्त्रिपरिषद्ले लेबनानमा इजरायल र हिजबुल्लाहबीच ६० दिने युद्धविराम सम्झौतालाई अनुमोदन गरेको छ। मंगलबार राति बसेको मन्त्रिपरिषद्को बैठकमा युद्धविराम १०१ ले स्वीकृत भएको थियो। इजरायली प्रधानमन्त्री बेन्जामिन नेतन्याहुले युद्धविराम योजनालाई पहिले नै अनुमोदन गरिसकेका थिए। अमेरिकी राष्ट्रपति जो बाइडेनले यो युद्धविरामलाई गुड न्यूज भनेका छन् । उनले नेतान्याहु र लेबनानका प्रधानमन्त्री नजिब जाकातीसँग युद्धविरामका लागि कुरा गरेको बताए । स्थानीय समयअनुसार बुधबार बिहान ४ बजेबाट दुई देशबीचको युद्ध रोकिनेछ । बाइडेनले युद्धविरामको अर्थ युद्धलाई सदाका लागि अन्त्य गर्ने भएको बताए। उनले इजरायली सेनाले कब्जा गरेको क्षेत्र ६० दिनभित्र लेबनानी सेनालाई हस्तान्तरण गर्ने र त्यसक्षेत्रबाट पछि हट्नुपर्ने बताएका छन्। यसो गर्दा उक्त क्षेत्रहरु हिजबुल्लाहले नियन्त्रणमा लिन नपाउने उनीहरुको भनाइ छ। बाइडेनले यदि हिजबुल्लाह वा अन्य कसैले सम्झौताको उल्लङ्घन गरी इजरायलको लागि खतरा उत्पन्न गरेअन्तर्राष्ट्रिय कानून अनुसार इजरायललाई आत्मरक्षाको अधिकार हुने बताए। साथै नेतान्याहुले यदि हिजबुल्लाहले सम्झौताको उल्लङ्घन गरेमा फेरि आक्रमण गर्ने चुनौती पनि दिएका छन्। यी ३ कारणले युद्धविराम स्वीकृत भएको नेतन्याहुको भनाइ नेतान्याहुले युद्धविराम सम्झौता अनुमोदन गर्नु अघि एक भिडियो जारी गरेका थिए। यसमा उनले हिजबुल्लाहसँग युद्धविराम सम्झौतामा हस्ताक्षर गर्नुका पछाडि ३ कारण रहेको बताएका छन् ।  इरानमा ध्यान केन्द्रित गर्दै।  थकित सैनिकहरूलाई आराम दिन।  हमासलाई क्षतविक्षत गर्न। नेतान्याहुले हमासले हिजबुल्लाहमा भरोसा गरेका थिए। हिज्बुल्लाह लडाकुहरू उनीहरूसँग लड्नेछन् भन्नेमा उनीहरू विश्वस्त थिए। तर अहिले उनीहरु एक्लै परेका छन् । अब उनीहरुमाथि दबाब बढ्नेछ । यसले हाम्रा बन्धकहरूलाई मुक्त गर्न मद्दत गर्नेछ। यद्यपि नेतान्याहुले हिजबुल्लाहले इजरायल सीमा नजिकै आक्रमण गर्ने प्रयास गरे, यस क्षेत्रमा पूर्वाधार निर्माण गरे, सुरुङ खन्ने वा रकेट बोकेका ट्रकहरू यस क्षेत्रमा ल्याएमा त्यसलाई सम्झौताको उल्लङ्घन मानिने बताए। युद्धविराम अघि इजरायलद्वारा लेबनानमा आक्रमण, १० जनाको मृत्यु युद्धविराम घोषणा हुनुभन्दा केही घण्टाअघि इजरायलले लेबनानको राजधानी बेरुतमा क्षेप्यास्त्र आक्रमण गर्दा १० जनाको मृत्यु भएको थियो। यसअघि आइतवार हिजबुल्लाहले इजरायलमा अहिलेसम्मकै ठूलो हमला गरेको थियो । हिजबुल्लाहले यस आक्रमणका लागि २५० भन्दा बढी मिसाइल प्रयोग गरेको थियो । रिपोर्टका अनुसार नेतान्याहुले आइतबार इजरायली अधिकारीहरूसँग युद्धविराम योजनाबारे पनि छलफल गरेका थिए। इजरायलले सेप्टेम्बर २७ मा हिजबुल्लाह प्रमुख हसन नसरल्लाहको हत्या गरेको थियो । तीन दिन पछि, इजरायलले अक्टोबर १ को राती लेबनानमा हिजबुल्लाह विरुद्ध जमीनी कारबाही सुरु गर्यो।"
युद्धविराम सुरु हुनु केहिअघि पनि इजरायल र हिजबुल्लाहद्वारा एकअर्कामाथि आक्रमण,"लेबनान र इजरायलबीच मंगलबार युद्धविराम हुनुभन्दा केही घण्टाअघि हिजबुल्लाह र इजरायलले एकअर्कामाथि आक्रमण गरेका थिए। हिजबुल्लाहले मंगलबार राति तेल अवीवका केही संवेदनशील सैन्य लक्ष्यमा आक्रमण गरेको बताएको छ । इजरायली सेनाले यसको पुष्टि गरेको छ। समाचार एजेन्सी एएफपीका अनुसार हिज्बुल्लाहले भन्यो, 'राजधानी बेरुतलाई निशाना बनाएकोले र इजरायली सेनाले गरेको सर्वसाधारणको नरसंहारको जवाफमा हिजबुल्लाहले तेल अवीभका केही संवेदनशील लक्ष्यहरूलाई निशाना बनाएको छ।' त्यस्तै इजरायलले बेरुतका केही क्षेत्रका बासिन्दाहरूलाई आफ्ना घर खाली गर्न निर्देशन दिएको र इजरायली सेनाले हिजबुल्लाह स्थानहरूलाई निशाना बनाउन सक्ने बताएको थियो। यसअघि इजरायलले हिजबुल्लाहले सोमबार २५० रकेट प्रहार गरेको बताएको थियो। मंगलबार अमेरिकी राष्ट्रपति जो बाइडेनले ह्वाइट हाउसमा पत्रकारहरूलाई लेबनान र इजरायलका सरकारहरू फ्रान्स र संयुक्त राज्य अमेरिकाको मध्यस्थतामा युद्धविराम गर्न सहमत भएका बताएका छन्। यो सम्झौता अनुसार इजरायली सेनाले आगामी ६० दिनभित्र दक्षिणी लेबनानलाई चरणबद्ध रूपमा खाली गर्नेछ। यद्यपि इजरायललाई हिजबुल्लाहद्वारा युद्धविराम उल्लङ्घन गरेको अवस्थामा आत्मरक्षाका गर्ने स्वतन्त्रता हुने जनाइएको छ। बीबीसी"
"काठमाडौं महानगरले सुरु गर्यो निःशुल्क भिडियो एक्सरे, केके सेवा पाइन्छ ?","काठमाडौं : काठमाडौं महानगरपालिकाले आउँदो हप्तादेखि निःशुल्क भिडियो एक्सरे सेवा सुरु गर्ने भएको छ। स्वास्थ्य बिमा कार्यक्रम लागू भएका वडाका स्वास्थ्य प्रबर्द्धन केन्द्रमा सेवा सुरु गर्न लागेको महानगरले जनाएको छ। सुरुमा वडा नं १२, २६ र ३० बाट सेवा दिइनेछ। आइतबार र सोमबार वडा नं १२, १९ र १४ का सेवाग्राहीका लागि वडा नं १२ मा, मंगलबार र बुधबार वडा नं १६, २६ र २७ का सेवाग्राहीका लागि वडा नं २७ मा र बिहीबार र शुक्रबार वडा नं १० र ३० का सेवाग्राहीका लागि वडा नं ३० स्वास्थ्य प्रबर्द्धन केन्द्रमा भिडियो एक्स रे गरिनेछ। स्वास्थ्य बीमा कार्यक्रम लागू भएका सबै वडामा भिडियो एक्स रे मेसिन राखिएको छ। सेवाग्राहीको चाप बढ्दै गएपछि सेवा विस्तार गर्दै लैजाने स्वास्थ्य विभागको योजना छ। महानगरपालिकाले वडा नं ८ को रामघाट प्राथमिक स्वास्थ्य केन्द्र, वडा नं १४ बल्खु, वडा नं १९ कंकेश्वरी, वडा नं २६ लैनचौर र वडा नं ३० ज्ञानेश्वर, वडा नं १६ बालाजु, वडा नं २७ महावौद्ध, वडा नं १२ टेकु र वडा नं ७ चावहिलको स्वास्थ्य प्रबर्द्धन केन्द्रलाई पहिलो सम्पर्क विन्दुका रुपमा तोकेको छ। यीमध्ये ५ विमा बोर्डबाट अनुमोदन भइसकेका छन् भने ५ वटा अनुमोदनको प्रक्रियामा छन्। नसर्ने रोग पहिचान गर्न जाँच स्वास्थ्य विभागले नसर्ने खालका रोगको पहिचानका लागि मधुमेह, उच्च रक्तचाप र दीर्घ मिर्गौला रोगको जाँच सुरु गरेको छ। स्वास्थ्य विभागका प्रमुख दिपक के सी का अनुसार निदानात्मक स्वास्थ्य सेवाको प्रबर्द्धनका ५० हजार व्यक्तिको स्वास्थ्य परीक्षण गरेर अवस्था आँकलन गर्ने तथ्याङ्क तयार पार्ने र त्यसले देखाएको अवस्थाका आधारमा थप कार्यक्रम तर्जुमा गर्ने महानगरपालिकाको योजना छ। विभागले हरेक महिनालाई सचेतना अभिवृद्धि गर्ने विशेष महिनाका रुपमा कार्यक्रम सञ्चालन गरिरहेको छ। कार्यक्रमअन्तर्गत गएको वैशाख महिनामा दृष्टि(आँखा तथा वातावरण), ज्येष्ठ महिनामा मुख तथा नाक, काम घाँटी, असारमा ज्येष्ठ नागरिक तथा अपाङ्गता सहायता, साउनमा नवजात र बालबालिका स्वास्थ्य, पोषण तथा स्तनपान, भदौमा उच्च रक्तचाप, असोजमा मधुमेह तथा मोटोपना र कार्तिकमा स्वस्थ्यकर खानापान तथा आरोथ्य जीवन सचेतना महिनाका रुपमा निदानात्मक कार्यक्रम सञ्चालन भएका छन्। मंसिरमा मिर्गौला तथा अन्य जटिल दीर्घ रोग, पुसमा श्वाशप्रश्वास तथा अन्य जटिल दीर्घ रोग, माघमा मादक पदार्थ तथा सडक दुर्घटना, फागुनमा क्यान्सर तथा प्रजनन स्वास्थ्य र चैत महिनामा मानसिक स्वास्थ्य सम्बन्धी सचेतनाका कार्यक्रम सञ्चालन गरिनेछन्। जनस्वास्थ्य निरीक्षक धनेन्द्र श्रेष्ठकाअनुसार आर्थिक वर्ष २०७९०८० को संघीय स्वास्थ्य विभागको प्रतिवेदनले, ७१ प्रतिशत मृत्यृ दरको कारण नसर्ने रोग हो भनेर देखाएको छ। यसमा क्यान्सर, मिर्गौला सम्बन्धी दीर्घ रोग, मधुमेह, उच्च रक्तचाप मुख्य समस्या हुन्। यसैगरी स्वास्थ्य विभागले मंसिर मसान्तभित्र महानगरपालिकाका जनप्रतिनिधि र कर्मचारीको बिमा दर्ता गरिसक्ने योजना बनाएको छ। मंसिरमा दर्ता सकिएपछि फागुनबाट कार्यक्रम कार्यान्वयनमा आउनेछ। महानगरपालिकाभित्र अहिले १ लाख परिवार दर्ता भएका छन्।"
"जेलबाट इमरान खानको सन्देश जे मन लाग्छ गर, म आफ्नो अडानबाट पछि हट्ने छैन","स्लामावाद : पाकिस्तानका पूर्वप्रधानमन्त्री तथा पाकिस्तान तहरीकएइन्साफका संस्थापक इमरान खानले आफ्ना माग पूरा नभएसम्म आफू पछि नहट्ने बताएका छन्। इमरान खानको एक्स(ट्विटर) अकाउन्टबाट जारी विज्ञप्तिमा उनले आफ्नो टोलीलाई अन्तिम क्षणसम्म लड्ने सन्देश दिएका छन् । उनले लेखेका छन्, सैनिक अदालतमा मुद्दा चलाउने धम्की दिनेहरूलाई मेरो सन्देश भनेको तिमी जे चाहन्छौ गर, म आफ्नो अडानबाट पछि हट्ने छैन ।' उनले आफ्ना सबै समर्थक जो अहिलेसम्म डी चोक पुगेका छैनन् उनीहरुलाई पनि पुग्न आग्रह गरेका छन्। उनले थप लेखेका छन्, 'उनले प्रवासी पाकिस्तानीहरूलाई पनि धन्यवाद दिएका छन्। उनीहरुले पाकिस्तानमा आयोजना भएको कार्यक्रमलाई पैसा पठाएर र आआफू रहेको देशमा विरोध पनि गरिरहेकामा उनले कृतज्ञता व्यक गरेका छन्।' पाकिस्तानका पूर्व प्रधानमन्त्रीले आन्तरिक मन्त्री मोहसिन नक्वीको निर्देशनमा रेन्जर्स र पुलिसले पीटीआई कार्यकर्ताहरूमाथि गोली चलाएको आरोप लगाएका छन्। जसको परिणामस्वरूप शान्तिपूर्ण प्रदर्शन गरिरहेका सर्वसाधारणको मृत्यु भएको र धेरै घाइते भएका उनको आरोप छ। यसका लागि मोहसिन नकवीले जवाफ दिनुपर्ने उनले बताए । प्रदर्शनकारीहरूलाई शान्तिपूर्ण रहन अपील गर्दै इमरान खानले प्रदर्शनमा सहभागी सबै पाकिस्तानीहरू एकताबद्ध र दृढ रहनुपर्ने बताए। बीबीसी"
महिला विश्वकपका लागि आईसीसीका प्रतिनिधिले गरे पोखरा क्रिकेट मैदानको निरीक्षण,"कास्की : अन्तर्राष्ट्रिय क्रिकेट काउन्सिल (आईसीसी)का प्रतिनिधिले पोखरा रंगशालास्थित क्रिकेट खेल मैदानको निरीक्षण गरेका छन् । आईसीसीको टोलीले सन् २०२७ मा हुने १९ वर्षमुनिको महिला विश्वकपका लागि पोखराको क्रिकेट खेल मैदान मंगलबार निरीक्षण गरेको हो । नेपाल क्रिकेट सङ्घ (क्यान)का अध्यक्ष चतुरबहादुर चन्दसहित पोखरा आएको टोलीमा आईसीसीका सिनियर म्यानेजर रोहित पोदार र एसिया रिजनका डेभलपमेन्ट म्यानेजर मोहमद इमान्युल इस्लाम थिए। आईसीसी टोलीले पोखरा क्रिकेट खेल मैदानमा विश्वकप क्रिकेट प्रतियोगिता सञ्चालनका लागि रहेपनि आवश्यक पूर्वाधारका लागि सरकारका तर्फबाट निर्माणको प्रतिबद्धता खोजेको गण्डकी प्रादेशिक क्रिकेट सङ्घका अध्यक्ष सञ्जयकान्त सिग्देलले बताए । उनले भने, पोखरा महिला विश्वकप क्रिकेटका लागि योग्य रहेपनि आवश्यक पूर्वाधार निर्माण हुनुपर्नेमा उहाँहरूको जोड रहेको छ । खेल पूर्वाधार निर्माण गर्न सकेमा पोखरामा विश्वकप सम्भव हुन्छ भन्नुभएको छ । टोलीसँगको भेटमा गण्डकी प्रदेश सरकारका सामाजिक विकास, युवा तथा खेलकुदमन्त्री विन्दुकुमार थापाले प्रदेश सरकार विश्वकपको खेल पोखरामा गर्न आतुर रहेको जनाउँदै सरकारको तर्फबाट सहयोग गर्ने बताए । पोखरा महानगर प्रमुख धनराज आचार्यले महानगरको तर्फबाट गर्नुपर्ने कार्यका लागि आफू तयार रहेको प्रतिबद्धता जनाए।"
सम्बन्धविच्छेदका लागि नयाँ व्याख्या,"काठमाडौं : पतिपत्नीबीचको सम्बन्धविच्छेदका आधारहरू केके हुन् ? जो कोहीले निकै चासो राख्ने सम्बन्धविच्छेदको मुद्दामा सर्वोच्च अदालतले फैसला गरेकोे छ, तीन वर्षभन्दा बढी अवधि लोग्नेसँग अलग बसेको अवस्था मात्र सम्बन्धविच्छेद हुने आधार हुँदैन। सम्बन्धविच्छेद हुनका लागि स्वास्नीले लोग्नेको मञ्जुरीबिना घर छोडेको हुनु अनिवार्य हुन्छ। सर्वोच्च अदालतका न्यायाधीशद्वय डा नहकुल सुवेदी र टेकप्रसाद ढुंगानाको संयुक्त इजलासले सम्बन्धविच्छेदसम्बन्धी कानुनी व्यवस्थाको व्याख्या गरेको छ। विद्यमान आर्थिक, सांस्कृतिक, सामाजिक परिवेश, सामाजिक तथा पारिवारिक संरचना तथा परिवारभित्रको शक्ति सन्तुलनलगायतका पक्षलाई अनदेखा गर्न नमिल्ने इजलासको ठहर छ। सर्वोच्च अदालतले गरेको फैसलाको पूर्णपाठ हालै सार्वजनिक भएको हो। घरपरिवारको बेमेल, कलह वा अन्य कुनै कारणले घर बस्न नसक्ने वातावरण बनेमा बाध्य भई माइतीघर वा घरबाहिर अन्यत्र बस्नुपर्ने अवस्था सिर्जना हुन सक्छ, फैसलाको पूर्ण पाठमा भनिएको छ, विवाह र परिवारसम्बन्धी सामाजिक पक्षलाई अनदेखा गरी केवल तीन वर्षभन्दा बढी अवधि लोग्नेसँग अलग बसेको अवस्थालाई मात्र सम्बन्धविच्छेद हुने आधारका रूपमा यान्त्रिक तवरले ग्रहण गरियो भने कानुनी व्यवस्थाको न्यायोचित अर्थ गरेको मानिँदैन। बिहेपछि घरमा नबसी माइतीमा बस्दा लोग्नेलाई छोड्ने इरादाले स्वेच्छाले बसेको हो भनी अनुमान गर्नु न्यायोचित र तर्कसंगत नदेखिने सर्वोच्चको व्याख्या छ। सामाजिक सम्बन्धविच्छेदका आधारहरूको व्याख्या गर्दै सर्वोच्चले १५ वर्षअघि परम्पराअनुसार दाम्पत्य जीवनमा बाँधिएको एक जोडीबीचको सम्बन्धविच्छेद हुन नसक्ने ठहर गरेको हो। श्रीमान्श्रीमती अलग बस्दाको विवाद २०६६ असार ३ गते दाम्पत्य जीवनमा बाँधिएको काठमाडौंको एक जोडी महेश्वरशवनम (नाम परिवर्तन) बीच केही महिनापछि नै बेमेल भयो। पत्नी शवनम माइतीमा बस्न थालिन्। महेश्वरको दाबीअनुसार, घरमा हुँदा महिनाबारी भएको छु भन्ने र महिनाबारी नहुँदा परीक्षा छ भन्ने निहुँ बनाएर शवनम माइतीमै बस्न थालिन्। २०६७ को दसैंमा शवनमका बुवा, दाजु र बहिनीलगायतका व्यक्तिहरू आएर महेश्वरको घरमा तोडफोड गरे। त्यसपछि, महेश्वरले २०६९ कात्तिकमा काठमाडौं महानगरपालिकामा सम्बन्धविच्छेदका लागि निवेदन दिए। पत्नी शवनम (नाम परिवर्तन)को भनाइ फरक छ। आफू लोग्नेसँग वा लोग्नेको घरमा बस्न पटकपटक प्रयास गर्दा पनि बस्न नदिएको शवनमले जिकिर गरिन्। २०६७ सालको दसैंमा पत्नीको घर जाँदा आफू र बहिनीलाई कुटपिट गरिएको र त्यसपछि दाजु र बुवालाई बोलाएको उनको दाबी छ। उनले आफ्नो इच्छाले मात्र लगातार तीन वर्ष छुट्टै नबसेको उल्लेख गर्दै पति महेश्वरसँगै बस्न आवश्यक पहलको मागसमेत गरेकी थिइन्। काठमाडौं महानगरपालिका, जिल्ला अदालत र तत्कालीन पुनरावेदन अदालत पाटन हुँदै सम्बन्धविच्छेदको मुद्दा सर्वोच्च अदालतमा प्रवेश पाएको हो। स्थानीय निकायदेखि न्यायिक निकायसम्म पुगेको यस मुद्दामा कुन निकायले के निर्णय फैसला गरे। हेरौं।  काठमाडौं महानगरपालिकाको निर्णय (२०७० माघ २९) : सम्बन्धविच्छेदको सिफारिस माग गर्ने वादी (पुरुष) कुनै हालतमा सम्बन्ध पुनस्र्थापना हुन नसक्ने अडानमा देखिन्छन्। सम्बन्धविच्छेद गर्न नचाहने प्रतिवादी (महिला) लोग्ने स्वास्नीको रूपमा यथावत् रही सुखद दाम्पत्य जीवन व्यतित गर्न संकल्पित रहेको देखिन्छ। यस कार्यालयबाट मेलमिलाप गराउने प्रयास निष्कर्षमा पुग्न सकेन। निजहरूबीच मेलमिलाप गरी विवादको समाधान गर्न मनासिव हुने राय र सिफारिससहित मिसिल जिल्ला अदालतमा पठाइदिने ठहरसहित निर्णय गरिएको छ।  जिल्ला अदालत काठमाडौंको फैसला (२०७२ असार २३) : लोग्नेको मञ्जुरी बेगर तीन वर्ष वा सोभन्दा बढी समयदेखि घर छाडी अलग बस्ने गरेको र लोग्नेको ज्यान जाने अंगभंग वा कुनै ठूलो शारीरिक वा मानसिक कष्ट हुने किसिमको काम वा जाल प्रपञ्च गरेको भन्ने जिकिर तथ्ययुक्त सबुद प्रमाणद्वारा पुष्टि हुन सकेन। तथ्ययुक्त सबुत प्रमाणको अभावमा सम्बन्धविच्छेद हुन नसक्ने ठहर्छ।  उच्च (तत्कालीन पुनरावेदन ) अदालत पाटनको फैसला (२०७२ चैत २०) : प्रतिवादी (महिला) अझैं पनि श्रीमान्कै घरमा बस्ने चाहना व्यक्त गरेकी छिन्। वादीलाई ज्यान जाने, अंगभंग हुने हिसाबले शारीरिक यातना दिएको भन्ने जिकिर प्रमाणित हुन नसकेको देखिँदा सम्बन्धविच्छेद गरी पाउँ भन्ने वादी ( श्रीमान्)को मागसँग सहमत हुन सकिएन।  सोहीबमोजिम विवाहित महेश्वरले काठमाडौं महानगरपालिकामा निवेदन दिए। निवेदनमा उनले श्रीमती शवनम आफ्नो मन्जुरीबिना तीन वर्ष वा बढी समय छुट्टिएर बसेको आधार बनाएका थिए। २०६९ कात्तिक ३ गते दर्ता गरिएको निवेदनमा उनले लेखे, पत्नी तीन वर्षभन्दा लामो समयदेखि माइतीमै बसिरहेकी छिन्। पत्नीबाट हिंसा सहँदै आइरहेको छुँ। निजबाट मलगायत मेरो परिवार पीडित, अपमानित र अपहेलित भएकोले जीवन निर्वाह गर्न सक्दिनँ।उक्त निवेदनपछि महानगरपालिकाले पत्नीलाई बोलायो। उनले आफूलाई पतिसँग बस्न नदिएको दाबी गर्दै घरगएर पतिसँगै बस्न तत्पर भएको लिखित जवाफ नै दिइन्। महानगरपालिकाले कानुनतः थप कारबाहीको लागि मिसिलसहित जिल्ला अदालतमा पठायो। जिल्ला अदालतले साक्षीहरू झिकायो। साक्षीहरूले पनि तीन वर्षभन्दा बढी समय माइतीमै बसेको उल्लेख गर्दै सम्बन्धविच्छेदको गर्नु उत्तम विकल्प हुने बकपत्र गरे। जिल्ला अदालतले सम्बन्धविच्छेदको लागि प्रमाण नपुग्ने फैसला गर्यो। यस फैसला उल्ट्याउन माग गर्दै तत्कालीन पुनरावेदन अदालत पाटनमा निवेदन दिए। उच्च अदालत पाटनले २०६७ सालको दसैंमा शवनम, उनका दाजु र बहिनी घरमा आई महेश्वरका बुवालगायतलाई कुटपिट गरेको भन्ने दाबी पुष्टि नभएको ठहर गर्यो। पुनरावेदन अदालतको फैसला बदर गरी पाउँ भन्दै महेश्वर सर्वोच्च अदालत पुगे। सर्वोच्चको फैसलामा भनिएको छ, माइतीमा बसेको तीन वर्ष अवधि पुगेको भनी मानेको अवस्थामा पनि समयको गणना गरी अवधि पुग्नुमात्र पनि सम्बन्धविच्छेदको आधार हुन सक्ने देखिएन। सम्बन्धविच्छेद हुनको लागि स्वास्नीले लोग्नेको मञ्जुरीबिना स्वेच्छाले छोेडेको हुनु अनिवार्य छ। विवाहपछि हाम्रो सामाजिक र सांस्कृतिक परिवेशमा सामान्यतः विवाहपश्चात् श्रीमतीले माइतीघर छोडी लोग्नेको घरमा बस्नुपर्ने अवस्था देखिन्छ। यो यथार्थलाई पत्नीको बासस्थानसमेत पतिको घरमा कायम भएको मानिने भन्ने प्रचलित मुलुकी देवानी संहिता २०७४ को दफा ८७ ले समेत स्वीकार गरेको छ। लोग्नेको घरमा श्रीमती बस्न नसक्ने अवस्था उत्पन्न भई श्रीमती घर छाडेर बसेको परिस्थितिमा समेत लोग्नेले सम्बन्धविच्छेद गर्न पाउने भनी व्याख्या गर्नु न्यायपूर्ण नहुने सर्वोच्चको ठहर छ। सम्बन्धविच्छेदका आधार सर्वोच्चले सम्बन्धविच्छेद हुनको लागि ज्यान जाने, अंगभंग हुने वा ठूलो शारीरिक कष्ट हुने काम नै भएको हुनुपर्ने निष्कर्ष निकालेको छ। फैसलामा भनिएको छ, शरीरमा लागेको जुनसुकै घाउचोटले शारीरिक कष्ट, पीडा हुनु स्वाभाविक हो। तर, कानुनले जुनसुकै घाउचोट वा शारीरिक कष्ट पीडालाई सम्बन्धविच्छेद हुन सक्ने आधारका रूपमा रूपमा राखेको देखिएन। ज्यान जाने, अंगभंग हुने वा अरू कुनै ठूलो शारीरिक कष्ट हुने काम वा जाल प्रपञ्च गरेको वस्तुगत पुष्टि हुनुपर्ने देखियो। सर्वोच्चले सम्बन्धविच्छेद हुने आधारका रूपमा ठूलो शारीरिक वा मानसिक कष्ट पीडा दिएको अवस्था हो होइन भनी यकिन गर्ने मानकहरू स्थापित हुनुपर्ने निष्कर्ष निकालेको छ। त्यसका लागि एकसाथ सँगै रहनै नसक्ने र त्यसरी रहे बसेमा एकअर्काको ज्यानै जोखिममा पर्नेसम्मको स्थापित हुनुपर्ने आवश्यक पर्ने ठहर गरेको छ। फैसलामा भनिएको छ, केवल लोग्नेस्वास्नीबीच सुमधुर सम्बन्ध कायम नरहेको वा निजहरूबीच पुनः दाम्पत्य जीवन सुमधुर हुन नसक्ने स्थितिलाई मात्र प्रचलित कानुनले सम्बन्धविच्छेद हुने आधारका रूपमा स्वीकार गरेको देखिन आएन।"
"उपनिर्वाचनको रस्साकस्सी, मतदाता तान्ने होडबाजी","आउने आइतबार अर्थात् मंसिर १६ गते मतदान गर्ने दिन। स्थानीय तहमा रिक्त १ मेयर, १ उपमेयर, २ गाउँपालिका अध्यक्ष ४ गाउँपालिका उपाध्यक्ष र ३४ वडाध्यक्षका लागि उपनिर्वाचन हुँदै छ। स्थानीय तहको यो उपनिर्वाचनको मिति नजिकिँदै जाँदा गाउँगाउँमा चुनावी रन्को छ। दलहरू प्रचारप्रसारमा व्यस्त छन्। सुदूरमा चर्को दौडधुप सुदूरपश्चिमका विभिन्न जिल्लामा उपनिर्वाचनको रौनक छ। बाजुराको स्वामीकार्तिक खापर गाउँपालिका उपाध्यक्ष र अरू चार जिल्लामा रिक्त वडाध्यक्ष पदका लागि दलहरू चुनावी प्रचारप्रसारमा व्यस्त छन। दार्चुलाको दुहुु, कञ्चनपुरको भीमदत्त नगर, बझाङको सुर्मा गाउँपालिका र डोटीको पूर्वीचौकी गाउँपालिकामा वडाध्यक्षको निर्वाचनको चहलपहल बढेको छ। स्वार्मीकार्तिक खापर गाउँपालिकाको उपाध्यक्षमा तीन ठूला पार्टीबीच मुख्य प्रतिस्पर्धा हुने भएको छ। एमालेबाट सुलोचनकुमारी भण्डारी बुढा, कांग्रेसबाट पुल्तीसरा शाही र एकीकृत समाजवादीबाट जवा शाहीबीच प्रतिस्पर्धा हुन लागेको हो। माओवादी केन्द्र र राष्ट्रिय प्रजातन्त्र पार्टीले उम्मेदवारी फिर्ता लिएका छन। बाजुरामा सत्ताको नेतृत्व सम्हालिरहेको पार्टी नेकपा एमाले र माओवादी केन्द्रबीच चुनावी तालमेल भएको छ। प्रतिपक्षमा रहेको माओवादी केन्द्रले उपनिर्वाचनमा एमालेलाई सघाउने सहमति गरेको एमालेका प्रदेश सचिव रणबहादुर चन्दले बताए। माओवादीबाट उम्मेदवार बनेकी राजुकुमारी विकले उम्मेदवारी फिर्ता लिएर एमाले उम्मेदवार जिताउन प्रचारप्रसारमा हिँडेको सचिव चन्दले बताए। बाजुरामा आआफ्नो उम्मेदवारलाई जिताउन पार्टीका ठूला नेता खटिएका छन्। एमाले उम्मेदवारलाई जिताउन स्थायी कमिटी सदस्य कर्ण थापा, केन्द्रीय सदस्य तथा बाजुरा इन्चार्ज लालबहादुर थापा, प्रतिनिधिसभा सदस्य दयालबहादुर शाही, केन्द्रीय सदस्यहरू प्रकाशबहादुर शाह, शहदेव बोगटी, प्रदेश कमिटी उपाध्यक्ष कालीबहादुर शाही र प्रदेश सचिव रणबहादुर चन्द खटिएका छन्। कांग्रेस उम्मेदवार पुल्तीसरा शाहीको प्रचारमा पार्टीका सहमहामन्त्री जीवन परियार, पूर्वप्रदेशप्रमुख देवराज जोशी, पूर्वराज्यमन्त्री जनक गिरी, महासमिति सदस्य तथा प्रदेशसभा सदस्य जुना दानीसहितका नेताहरू बाजुरा पुगेका छन्। यस्तै, एकीकृत समाजवादीकी उम्मेदवार जवा शाहीको प्रचारका लागि पोलिटब्युरो सदस्य हिक्मत शाही, पोलिटब्युरो सदस्य नरेशबहादुर शाही, केन्द्रीय सदस्य तथा जिल्ला इन्चार्ज अजबहादुर मल्ल मैदानमा खटिएका छन्। ग्रामथानमा ठूला दललाई चुनौती थारू समुदायको बाहुल्य क्षेत्र मानिने मोरङको ग्रामथान गाउँपालिकाको अध्यक्ष पदका लागि उपनिर्वाचन हुँदैछ। उम्मेदवार भोट माग्न व्यस्त छन्। विभिन्न साना र ठूला दलबाट १५ र स्वतन्त्र १ सहित १६ जना उम्मेदवार मैदानमा छन्। उम्मेदवारहरू पूर्वाधार निर्माणदेखि कृषि, शिक्षा र स्वास्थ्य क्षेत्रको सुधारलगायतका एजेन्डा बोकेर मतदाता फकाउँदै भोट माग्न व्यस्त छन्। गाउँपालिका अध्यक्ष जयप्रकाश गच्छदार थारूको गत असार ३ गते निधन भयो। रिक्त रहेको अध्यक्ष पदका लागि उपनिर्वाचन हुन लागेको हो। मोरङमा माओवादी केन्द्रको चुनावी अभियान । कांग्रेस छाडेका नमोनारायण माझी नेकपा (माओवादी केन्द्र)बाट अध्यक्षका उम्मेदवार छन्। यद्यपि, नवप्रवेशीलाई टिकट दिएको र पुराना एवं पार्टीभित्र योगदान गरेकालाई पाखा लगाइएको भनेर माओवादीभित्र तीव्र विवाद र असन्तुष्टि छ। नमोनारायणलाई जिताउन पूर्वमन्त्री एवं संघीय सांसद अमनलाल मोदी, माओवादीका कोशी प्रदेश इन्चार्ज हरिबोल गजुरेल, सहइन्चार्जहरू सावित्रीकुमार काफ्ले, अजम्बर काङ्माङ राई, राष्ट्रियसभामा माओवादीका प्रमुख सचेतक गोपी अछामीदेखि पूर्वराज्यमन्त्री विजयकुमार विश्वास, पूर्वसांसद कुलप्रसाद साम्बालगायतका नेता सक्रिय छन्। कांग्रेसले बलराम सरदार थारूलाई उम्मेदवार बनाएको छ। उनी पार्टीमा संस्थापनइतर अर्थात् डा शेखर कोइराला पक्षधर हुन्। पार्टीभित्रको गुटगत विवादले चुनावी नतिजामा असर पर्न सक्ने विश्लेषण पनि छ। बलरामलाई चुनाव जिताउन पूर्वमन्त्रीहरू महेश आचार्य, मीनेन्द्र रिजाल, डिकबहादुर लिम्बू, डिला संग्रौला, प्रदेश सांसद अमृत अर्याल, नेता गुरुराज घिमिरे, सांसद भीम पराजुलीलगायत खटिएका छन्। एमालेले तुलसीराम विश्वासलाई उम्मेदवार बनाएको छ। आकांक्षी धेरै हुँदा व्यवस्थापन गर्न नसकेको भनेर एमालेभित्र पनि विवाद छ। पार्टीको आधिकारिक उम्मेदवारविरुद्ध बागी उम्मेदवार चुनावी मैदानमा छन्। एमालेबाट अध्यक्षको आकांक्षी रहेका नमनारायण चौधरीले टिकट नपाएपछि स्वतन्त्र उम्मेदवारी दिएका हुन्। मुढा चुनाव चिह्न पाएका उनको उम्मेदवारीले एमालेलाई धक्का लाग्न सक्ने अनुमान छ। यद्यपि, तुलसीरामलाई चुनाव जिताउन एमालेका कोशी प्रदेश इन्चार्ज शेरधन राई, प्रदेश अध्यक्ष घनश्याम खतिवडा, केन्द्रीय सदस्य जीवन घिमिरे, विनोद ढकाललगायतका नेताहरू अहोरात्र खटिएका छन्। ग्रामथानको अध्यक्षमा राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), अशोक राई नेतृत्वको जनता समाजवादी पार्टी (जसपा)बाट धर्मेन्कुमार चौधरी, नेकपा (एकीकृत समाजवादी) पार्टीबाट दिलबहादुर विश्वकर्मा, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझी उम्मेदवार छन्। नेपाल मजदुर किसान पार्टी (नेमकिपा)बाट पर्शुराम विश्वास थारू, मंगोल नेसनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी र कमल थापा नेतृत्वको राप्रपा नेपालबाट राजु मुसहरले उम्मेदवारी दिएका छन्। सबै उम्मेदवारले प्रचारप्रसारलाई व्यापक बनाएका छन्। पूर्वशिक्षक भरत गुरागाईंले ग्रामथानमा १६ जना उम्मेदवार भए पनि मुख्य प्रतिस्पर्धा तीन ठूला दलबीच हुने बताए। सामाजिक अगुवासमेत रहेका गुरागाईं थारू बाहुल्य रहेको ग्रामथानमा पहाडे समुदायको मत निर्णायक हुने बताउँछन्। गौरीशंकरमा राजनीतिक माहोल तात्दै दोलखाको गौरीशंकर गाउँपालिकाका उपाध्यक्ष श्यामसुन्दर तामाङको हृदयाघातका कारण मृत्यु भएपछि रिक्त पदमा उपनिर्वाचन हुन लागेको हो। गौरीशंकरमा १६ जनाले उम्मेदवारी दर्ता गराएका छन्। कांग्रेस, एमाले, माओवादी केन्द्र, रास्वपा, एकीकृत समाजवादी, राप्रपा, जनता समाजवादी पार्टीका उम्मेदवार छन। यस्तै, अप्सरा विश्वकर्मा, अम्बिका श्रेष्ठ, दीपक तामाङ, दिलबहादुर बस्नेत, द्वारिका बुढाथोकी, पुष्पा कार्की, मधुरा कार्की, शिव शम्भु तामाङ र सर्किमा शेर्पाले स्वतन्त्र उम्मेदवारी दर्ता गराएका छन। चुनावको मिति नजिकिएसँगै राजनीतिक दलका नेताहरू बोलेरो गाडी भाडामा लिएर घरदैलोमा पुुगिरहेका छन्। मंसिरको चटारो भएकाले घरमा मतदाता नभेटेपछि उम्मेदवारहरू मतदाता खोज्दै खेतबारीमा पुग्ने गरेका छन्। चुनावी प्रचारप्रसार व्यापक रूपमा अगाडि बढाएका छन्। नेपाली कांग्रेसकी पासदिकी तामाङ आफ्नो श्रीमान्को अधुरा काम पूूरा गर्न उपाध्यक्षको उम्मेदवारी दर्ता गराएको र सबैले साथ दिनुपर्ने भन्दै घरदैलोमा पुुगेकी छिन्। नेकपा एमालेकी उमा मगर सबै जनताको मन जित्ने गरी काम गर्न सक्ने क्षमता आफूमा रहेको भन्दै मत माग्न हिँडेकी छिन्। नेकपा माओवादी केन्द्रका निमलेकी शेर्पा आफू यसअघि पनि स्वास्थ्य स्वयंसेवी भएर सेवा गरेको र अब ९ वटा वडाको सेवा गर्न उम्मेदवारी दिएकोले निर्वाचित गराउनुपर्ने भन्दै मत माग्न घरदैलोमा छन्। स्वतन्त्रबाट उम्मेदवारी दर्ता गराएका उम्मेदवारहरू अब नयाँलाई पालो दिनुपर्ने अडानसहित घरदैलोमा पुुगेका छन्। महाबुमा विरासत जोगाउने र फर्काउने कसरत दैलेखको महाबु गाउँपालिकाको अध्यक्ष पदका लागि सात जना उम्मेदवार चुनावी मैदानमा छन्। कांग्रेसका झलकबहादुर भण्डारी, एमालेका जंगबहादुर शाही, माओवादी केन्द्रका जंगबहादुर बराल मगर, राष्ट्रिय स्वतन्त्र पार्टीका प्रकाशकुमार बुढा, राप्रपाका सुर्जे रावत र नेमकिपाका दुर्गबहादुर मगर चुनावी मैदानमा छन्। एकीकृत समाजवादीका जगतबहादुर हमालले नेकपा एमालेका उम्मेदवारलाई समर्थन गरेका छन्। मंगलबार एमालेले आयोजना गरेको सभामा हमालले आफ्नो उम्मेदवारी निष्क्रिय गर्दैै एमालेको उम्मेदवारलाई समर्थन गरेको घोषणा गरेका छन्। गाउँपालिका अध्यक्षमा निर्वाचित कांग्रेसका लछुमन गुरुङको निधन भएपछि यहाँ उपनिर्वाचन हुन लागेको हो। उपनिर्वाचनको मिति नजिकिँदै जाँदा उम्मेदवारहरू दलका नेताहरूसहित मतदाता भेट्न घरदैलो पुगेका छन्। टोल तथा वडास्तरीय चुनावी आमसभामा दलहरू केन्द्रित छन्। मुख्यगरी नेकपा एमाले, नेपाली कांग्रेस, नेकपा माओवादी केन्द्र र राष्ट्रिय स्वतन्त्र पार्टीका जिल्लादेखि केन्द्रीय तहका नेताहरू महाबु केन्द्रित छन्। यो गाउँपालिकामा मुख्यगरी नेपाली कांग्रेसले आफ्नो विरासत जोगाउने गरी कसरत गरिरहेको छ। नेकपा एमाले पनि आफ्नो विरासत फर्काउने रणनीतिमा छ। कांग्रेसका तर्फबाट महाबुको उपनिर्वाचनमा चुनावी मैदानमा होमिएका झलकबहादुर भण्डारीको जनमतसमेत राम्रो रहेको कांग्रेस नेताहरूको बुझाइ छ। युवामाझ लोकप्रिय भण्डारी उपनिर्वाचनको मत परिणाम आफ्नो पक्षमा पार्न प्रयासरत छन्। यसअघिको निर्वाचनमा अध्यक्षमा निर्वाचित लक्षुमन गुरुङसँगै उनी लामो समयसम्म गाउँ घुमे। चुनाव जितिसकेपछि पनि उनै गुरुङसँग नजिक रहेर काम गरे। त्यसैले पनि कांग्रेस आफ्नो पुरानो विरासत जोगिनेमा ढुक्क छ। एमालेले दैलेखमा मंगलबार आयोजना गरेको चुनावी सभा। एमालेले २०७४ मा एमालेबाटै पालिका अध्यक्षमा निर्वाचित, २०७९ को निर्वाचनमा नेकपा एकीकृत समाजवादीबाट उम्मेदवार बनेर मतका हिसाबले तेस्रो भएका जंगबहादुर शाहीलाई पार्टीमा भित्र्याएर उम्मेदवार बनाएको छ। यसअघि सम्पन्न स्थानीय तहको निर्वाचनमा एमालेका उम्मेदवार र त्यसबेला समाजवादीबाट उम्मेदवार बनेका जंगबहादुर शाहीले प्राप्त गरेको ४ हजार ७ सय ८७ मतको आधारमा एमालेको विरासत फर्किने आकलन गरिरहेको छ। नेकपा एकीकृत समाजवादीबाट गाउँपालिका अध्यक्ष पदका लागि उम्मेदवार बनेका जगतबहादुर हमालले एमालेकै उम्मेदवारलाई समर्थन गरेपछि निर्वाचन जित्नेमा एमाले हौसिएको छ। यस पटकको उपनिर्वाचनमा राष्ट्रिय स्वतन्त्र पार्टीले समेत उम्मेदवारी दिएको छ। पुराना राजनीतिक दलले जनताको अवस्था बदल्न नसकेको बताउँदै आएको रास्वपाले युवामाझ लोकप्रिय रहेका प्रकाशकुमार बुढालाई उम्मेदवार बनाएको छ। उम्मेदवारका आआफ्नै दाबी नेकपा एमालेबाट उम्मेदवार बनेका जंगबहादुर शाही महाबुको समृद्धिका लागि अघि बढाएको योजना तथा कार्यक्रमकै कारण मतदाताले आफूलाई रोज्ने बताउँछन्। नेपाली कांग्रेसबाट उम्मेदवार बनेका झलकबहादुर भण्डारीले कांग्रेस जनतामा विश्वास राख्ने पार्टी भएकाले महाबुमा गर्नुपर्ने विकासका मतदाता आफ्नो पक्षमा रहेको बताए। नेकपा माओवादी केन्द्रका उम्मेदवार जंगबहादुर बराल मगरले संघीयतालाई मजबुत बनाउन महाबुका जनताले आफूलाई विजयी बनाउने दाबी गरे। राष्ट्रिय स्वतन्त्र पार्टीबाट गाउँपालिकाको अध्यक्ष पदमा उम्मेदवार प्रकाशकुमार बुढाले विकास र सुशासनको पक्षमा वकालत र पैरवी गर्दै आएकाले आफूले जित्ने बताए। कांग्रेस एमाले एकातिर, माओवादीएकीकृत समाजवादी अर्कातिर रुकुमपूर्वको पुथाउत्तरगंगा गाउँपालिकामा उपनिर्वाचनको चहलपहल बढेको छ। नेकपा माओवादी र नेकपा एमाले चुनावी एजेन्डा लिएर गाउँ पसेका छन्। उपाध्यक्ष पदको लागि कांग्रेस र एमाले तथा माओवादी केन्द्र र नेकपा एकीकृत समाजवादीको गठबन्धन चुनावी मैदानमा छन्। कांग्रेसएमाले गठबन्धनबाट एमालेकी केशकुमारी तुलाचन र माओवादी केन्द्रनेकपा एस गठबन्धनबाट माओवादी केन्द्रकी नरपुरा बुढा पुनको उम्मेदवारी छ। अहिले पार्टीहरू चुनावी प्रचारप्रसारमा व्यस्त छन्। उपनिर्वाचनका लागि उम्मेदवारसहितको वडास्तरीय कोण सभा, पार्टी प्रशिक्षण, जनभेटघाट, टोलस्तरीय बैठक, मतदाता शिक्षाजस्ता कार्यमा जोड दिइएको नेकपा माओवादी केन्द्रकी जिल्ला संयोजककुमारी बरालले जानकारी दिए। त्यस्तै, कांग्रेसएमाले गठबन्धन पनि मतदाता रिझाउन लागिपरेको छ। मतदाता तथा जनभेटघाट, छलफलजस्ता कार्यक्रम गरेर चुनावी एजेन्डाबारे जानकारी गराउने काम भइरहेको नेकपा एमालेका जिल्ला अध्यक्ष लीलामणि गौतमले बताएका छन्। सर्केगाडमा कांग्रेसमाओवादीबीच प्रतिस्पर्धा सर्केगाड गाउँपालिका स्थानीय तह उपनिर्वाचन यसपटक विशेष चर्चामा छ। उपनिर्वाचनमा उपाध्यक्ष पद हत्याउने तीन ठूला दल कांग्रेस, एमाले, माओवादी केन्द्र प्रसारप्रसारमा होमिएका छन्। जिल्लाका राजनीति दल, नेता कार्यकर्ता सर्केगाड गाउँपालिकामा केन्द्रित छन्। सर्केगाड गाउँपालिकामा पहिलो दलका रूपमा रहेको कांग्रेस यस पटक माओवादी केन्द्रले बलियो उम्मेदवार देवकी तिमिल्सेनालाई उम्मेदवर बनाएसँगै डराएको छ। नेपाली कांग्रेसले सविता बुढालाई उभ्याएको छ। नेकपा एमालेले जाना शाहीलाई उम्मेदबार बनाएको छ। राष्ट्रिय प्रजातन्त्र पार्टीबाट संगिता शाही उम्मेदवार छिन् भने राष्ट्रिय स्वतन्त्र पार्टीले बाँचा बुढालाई उम्मेदबार बनाएको छ। एमाले कांग्रेस जाजरकोटको निर्णय कुर्दै जाजरकोटको नलगाड नगरपालिका र हुम्लाको सर्केगाड गाउँपालिकामा दलहरूबीच विरासत जोगाउने र तोड्ने प्रतिस्पर्धा बेजोडले चलिरहेको छ। जाजरकोटको नलगाड नगरपालिका नेपाली कांग्रेसले पाएपछि हुम्लाको सर्केगाड गाउँपालिका एमालेको भागबन्डामा पर्छ कि भन्ने नेकपा एमाले दाउ कुरिरहेको छ। किनकि हुम्लाको सर्केगाड गाउँपालिका नेकपा एमाले जनमतको हिसाबले तेस्रो दलभित्र पर्छ। जाजरकोटमा कांग्रेसको घरदैलो । तस्बिर : राजेन्द्र कार्की हुम्लाको सर्केगाड गाउँपालिकामा माओवादीलाई कांग्रेस र एमालेका कारण चुनौती छ। कांग्रेसमाओवादी गठबन्धनबाट उपाध्यक्ष पदमा विजयी भएको माओवादीका लागि एक्लाएक्लै निर्वाचनमा जाँदा कांग्रेसएमाले नै चुनौती बनेका छन्। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? त्यसो भए किन भोट दिने ? बिर्खबहादुर कामी, नलगाड३, जाजरकोट गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका मतदाताका गुनासा छन् । छवि पन्त, कांग्रेस नेता, जाजरकोट दुःखमा हामीलाई कसैले हेरेन जाजरकोटको नलगाड नगरपालिकामा उपचुनावको निकै रौनक छ। उम्मेदवारहरू मतदाताको घरघरमा पुगेर मत मागिरहेका छन्। तर उम्मेदवारसँग अधिकांश मतदाताले गुनासो पोख्ने गरेका छन्। भूकम्पको राहत, पुनर्निर्माण र पुनःस्थापनामा कसैले सहयोग नगरेको, रोजगारी र विकास निर्माणका विषयमा जनप्रतिनिधि, दलबाट अपेक्षाकृत सहयोग नपाएको गुनासो गर्ने गरेका छन्। नलगाड३ का बिर्खबहादुर कामीले अस्थायी आवासकै दोस्रो किस्ताको अनुदान रकम पाउन नसकेको गुनासो सुनाउने गरेका छन्। उनले भने, पुनर्निर्माणको कुरा त परको भयो। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? किन भोट दिने ? । उनीजस्तै नलगाड४ का महेन्द्र बोहराले पनि अस्थायी आवासको दोस्रो किस्ता पाउन नसकेको गुनासो गर्ने गरेका छन्। कतिपय मतदाताले गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका गुनासो सुनाउने गरेको प्रचारमा हिँडेका नेपाली कांग्रेसका नेता छवि पन्तले बताए। उनले मतदाताहरू निकै सचेत र उत्साहित रहेको पनि बताए। नलगाड नगरपालिकामा उपप्रमुख पदमा ६ वटा पार्टीको उम्मेदवारी दर्ता भएको छ। कांग्रेसबाट इन्द्राचन्द सिंह, एमालेबाट सुनिता बोहरा, माओवादी केन्द्रबाट देवका लामिछाने, राष्ट्रिय प्रजातन्त्र पार्टी नेपालबाट सुनिता पुन रावल, रास्वपाबाट पार्वती पुन, नेपाल समाजवादी पार्टीबाट पवित्रा जैसी चुनावी प्रतिस्पर्धामा छन्। चुनावमा नेपाली कांग्रेस, माओवादी केन्द्र र एमालेबीच मुख्य प्रतिस्पर्धा हुने देखिएको छ। उपप्रमुख सरिता सिंहको २०८० कात्तिक १७ गते भूकम्पमा परी मृत्यु भएपछि उपप्रमुख पद रिक्त थियो। सिंह २०७९ को स्थानीय तहको निर्वाचनमा कांग्रेसबाट निर्वाचित भएकी थिइन्। गत निर्वाचनमा सिंह ५ हजार ४ सय ६ मत पाएर विजयी भएकी थिइन्। उनका निकटतम प्रतिस्पर्धी एमालेकी सुनिता बोहोराले ३ हजार ३ सय ९३ मत पाएकी थिइन्। त्यतिबेला पराजित उपप्रमुख सुनिता बोहरालाई नेकपा एमालेले पुनः उपप्रमुखमै उम्मेदवार बनाएको छ। अघिल्लो पटक कांग्रेसलाई सहयोग गरेको माओवादी केन्द्रले देवका लामिछानेलाई उम्मेदवार बनाएको छ। लामिछाने चुनाव जित्नेमा ढुक्क छिन्। माओवादी केन्द्रका उपमहासचिव शक्ति बस्नेत मनोनयनकै बेलादेखि चुनावी प्रचारमा सक्रिय रूपमा लागिरहेका छन्। यो उनको गृह जिल्ला पनि हो। कांग्रेसले पनि गत वर्ष नगरउपप्रमुख पद जितेको र २०६४ सालमा झिनो मतले पराजित भएका कारण अहिले चुनाव जित्ने गरी मैदानमा होमिएको छ। कांग्रेसले उम्मेदवार बनाएकी इन्द्रा स्वर्गीय सरिताकै भाइबुहारी हुन्। कांग्रेसका प्रवक्ता डा प्रकाशशरण महत, सहमहामन्त्री जीवन परियारलगायतका नेताहरू चुनावी प्रचारका क्रममा जाजरकोट पुगेका छन्। त्यस्तै, एमालेबाट उम्मेदवार भएकी बोहरा योसहित तेस्रो पटक मैदानमा आएकी छन्। गत चुनावमा दुई पार्टीले गठबन्धन गरेर जिते पनि एक्लाएक्लै लड्दा आफू अगाडि आउने उनको दाबी छ। शिवराज भट्टधनगढी, किशोर बुढाथोकीविराटनगर, राजेन्द्र कार्कीजाजरकोट, हिक्मतबहादुर नेपालीदैलेख, भवानी खड्कादोलखा, बिस्नप्रसाद न्यौपानेवीरेन्द्रनगर, निराजन सिर्पालीरुकुमपूर्व, नरजन तामाङ हुम्ला"
मोरङमा दुर्घटनामा दुई जनाको मृत्यु,"विराटनगर : मोरङका अलगअलग स्थानमा मंगलबार राति दुर्घटना भएको छ । सुन्दरहरैँचा र बूढीगंगामा दुर्घटना हुँदा दुई जनाको मृत्यु भएको छ । प्रहरीका अनुसार सुन्दरहरैँचा नगरपालिका१० बाघझोडामा मोटरसाइकलले ठक्कर दिँदा महिलाको मृत्यु भएको छ । खोर्सानेबाट केराबारीतर्फ जाँदै गरेको प्रदेश १०२०४६ प ३२१२ नम्बरको मोटरसाइकलले पैदलयात्री महिलालाई राति ८ बजेतिर ठक्कर दिएको थियो । ठक्करबाट सुन्दरहरैँचा१० की ६४ वर्षीया सीता गुरागाईंको मृत्यु भएको प्रहरीले जनाएको छ । गम्भीर घाइते भएकी उनलाई उपचारका लागि विराटनगरको नोबेल शिक्षण अस्पताल पठाइएको थियो । प्रहरीका अनुसार उपचारका क्रमममा गुरागाईंको मृत्यु भएको हो । दुर्घटनालगत्तै प्रहरीले मोटरसाइकल चालक मोरङको ग्रामथान गाउँपालिका७ का २६ वर्षीय भुवन खप्तडीलाई नियन्त्रणमा लिएर घटनाको अनुसन्धान सुरु गरेको छ । मोटरसाइकल चालकको साथमा लाइसेन्स (सवारी चालक अनुमतिपत्र) फेला नपरेको प्रहरीले जनाएको छ । चालकले मापसे (मादक पदार्थ सेवन) गरेर मोटरसाइकल चलाउँदा दुर्घटना भएको प्रारम्भिक अनुसन्धानबाट खुलेको छ । त्यस्तै, बूढीगंगा गाउँपालिका५ मा साइकलबाट लडेर १ जनाको मृत्यु भएको छ । पोटियाबाट हात्तीमुडातर्फ जाँदै गरेको साइकल राति ८ः४५ बजेतिर आफैं अनियन्त्रित भएर दुर्घटना हुँदा साइकलयात्री बूढीगंगा५ का २५ वर्षीय जलेश्वर सरदारको मृत्यु भएको प्रहरीले जनाएको छ । गम्भीर घाइते भएका उनलाई उपचारका लागि विराट शिक्षण अस्पताल भर्ना गरिएको थियो । अस्पताल पुर्याउनसाथ चिकित्सकल मृत घोषित गरेका हुन् । प्रहरीले घटनाको अनुसन्धान गरिरहेको छ ।"
सेबोन अध्यक्ष श्रेष्ठलाई पुँजीबजारको स्वागत,"काठमाडौं : नेपाल धितोपत्र बोर्ड (सेबोन)को अध्यक्षमा सन्तोषनारायण श्रेष्ठ नियुक्त भएसँगै मंगलबार सेयरबजारमा पनि हरियाली छाएको छ। ११ महिना रिक्त रहेको बोर्डमा नेतृत्वको अभावले निरुत्साहित भएको पुँजीबजारले उनी आएसँगै स्वागत गरेको लगानीकर्ताहरूको भनाइ छ। धितोपत्र बोर्डको नयाँ नेतृत्व आएसँगै सेयरबजार मंगलबार दोहोरो अंकले बढेर बन्द भयो। सरकारले अध्यक्ष नियुक्ति गरेका दिन अर्थात् अघिल्लो कारोबार दिन सोमबार पनि नेप्से परिसूचक १५८३ अंकले बढेको थियो। अझ भोलिपल्ट मंगलबार नेप्से परिसूचक ३३४१ अंकले बढेर २७१६६६ बिन्दुमा पुग्यो। यसदिन सेन्सेटिभ इन्डेक्स ४५० अंकले बढेर ४७७५७ बिन्दुमा अडियो। नेप्से परिसूचक बढेसँगै कारोबार रकम पनि अघिल्लो दिनको तुलनामा बढ्यो । सो दिनमात्रै १ करोड ४२ लाख ९२ हजार ७ सय ४२ कित्ता सेयर ७ अर्ब ४४ करोड ९ लाख ९ हजार ९ सय ८७ रुपैयाँ खरिदबिक्री भयो। जबकि अघिल्लो दिन ६ अर्ब ३४ करोड मूल्यबराबरको सेयर कारोबार भएको थियो। यसैगरी उक्त दिन तीनवटा कम्पनीको सेयर सकारात्मक सर्किट लेभलमा कारोबार भयो। जस्मा सपोर्ट माइक्रोफाइनान्स वित्तीय संस्था, युनाइटेड आईडीएल मार्दी आरबी हाइड्रोपावर कुथेली बुखार स्मल हाइड्रोपावरको सेयर १० प्रतिशतले बढ्यो। मिथिला लघुवित्त वित्तीय संस्थाको ९६२ र अपर हेवाखोला हाइड्रोपावरको सेयर ८८० प्रतिशतले बढ्यो। अझ नेपाल फाइनान्सले ४५ करोड मूल्यबराबरको सेयर कारोबार गरी शीर्ष स्थानमा रहन सफल भयो। समग्रमा मंगलबार मात्रै कारोबारमा आएका २ सय ११ कम्पनीको मूल्य बढ्दा ३२ वटाको घट्यो। यस्तै एउटा कम्पनीको मूल्य भने स्थिर रह्यो भने सबै समूहको उपसूचकमा हरियाली छायो। लगातार बजार घटेर करेक्सन भइसकेकोले मंगलबार बढेसँगै अब बल्ल सेयरबजार माथि जाने लाइनमा देखिएको अनुमान गर्छन्, सेयर लगानीकर्ता संघ, नेपालका कार्यवाहक अध्यक्ष ताराप्रसाद फुल्लेल। यद्यपि यसलाई झन्डै वर्षदिनदेखि रिक्त रहेको धितोपत्र बोर्डको अध्यक्ष पदमा श्रेष्ठ नियुक्त भएकोमा पुँजीबजारले उनलाई स्वागत गरेकोको अर्थमा लिन सकिने फुल्लेलको भनाइ छ। सामान्यतयाः सेयरबजार सधैं घटिरहने र सधैं बढिरहने होइन, यसको नेचर भनेकै घटबढ हुने हो। यसर्थ अहिलेसम्म घटेको बजार अब बल्ल बढ्ने लाइनमा आएको उनको तर्क छ। बजारमा लगानीयोग्य पुँजी (तरलता) प्रशस्त छ। ब्याजदर घट्दो क्रममा छ। सेयरबजार र ब्याजदरबीच विपरीत सम्बन्ध हुन्छ। बजार बढ्न नसक्नुको कारण सेबोनको अध्यक्ष लामो समयदेखि नहुनु पनि हो, संघका कार्यवाहक अध्यक्ष फुल्लेलले अन्नपूर्णसँग भने। यसबीच बोर्ड अध्यक्ष नभएका कारण पाइपलाइनमा रहेका थुप्रै कम्पनीको आईपीओ आउन सकेका थिएनन्। प्रारम्भिक सार्वजनिक प्रस्ताव (आईपीओ)मार्फत लगानीगर्नेहरू लगानीबाट वञ्चित थिए। अध्यक्ष आएसँगै अब थप लगानीकर्ताको सक्रियता बढ्ने उनले बताए। यता राजनीतिक दलहरूले बलियो सरकार बनाएका छन्। मुलुकमा आर्थिक सम्पन्नता ल्याउनेमा उनीहरूको ऐक्यबद्धता देखिन्छ। यसले पनि सहज वातावरण हुने भएकाले पुँजीबजार बढ्न सक्छ, उनले थपे। अहिले सरकारदेखि, नेपाल राष्ट्र बैंकका गभर्नरलगायतका नेतृत्व बलियो हुने यावत् कारणले गर्दा सेयरबजार बढ्ने संघका कार्यवाहक अध्यक्ष फुल्लेलको आकलन छ। सेबोनका अध्यक्ष श्रेष्ठद्वारा शपथग्रहण नेपाल धितोपत्र बोर्डका नवनियुक्त अध्यक्ष सन्तोषनारायण श्रेष्ठले मंगलबार पद तथा गोपनीयताको शपथ लिएका छन्। अर्थ मन्त्रालयमा आयोजित कार्यक्रममा उपप्रधानमन्त्री एवं अर्थमन्त्री विष्णुप्रसाद पौडैलले अध्यक्ष श्रेष्ठलाई शपथग्रहण गराएका हुन्। सोमबार बसेको मन्त्रिपरिषद्को बैठकले श्रेष्ठलाई धितोपत्र बोर्डको अध्यक्ष बनाउने निर्णय गरेको थियो। कार्यक्रममा अर्थमन्त्री पौडेलले सरकारले कानुनसम्मत ढंगले खुल्ला रूपमा प्रतिस्पर्धाको विधि अवलम्बन गरेर धितोपत्र बोर्डको अध्यक्ष छनोट गरेको बताउँदै पुँजीबजारका क्षेत्रमा रहेका यावत् समस्याहरूलाई संस्थागत रूपमा सम्बोधन गर्ने विश्वास व्यक्त गरे। उनले पुँजीबजारको व्यवस्थित विकासका लागि अध्यक्षले गतिशील ढंगले काम गर्ने विश्वास व्यक्त गरे। अर्थमन्त्री पौडेलले अध्यक्षले राम्रा काम र नतिजाद्वारा सबै आशंकाहरूलाई चिर्दै पुँजीबजारको विकासमा महŒवपूर्ण योगदान दिन निष्ठापूर्वक र योग्यतापूर्वक काम गर्ने आशा व्यक्त गरे। यसैक्रममा नवनियुक्त अध्यक्ष श्रेष्ठले प्राथमिकताका आधारमा काम गर्ने र पुँजीबजारमा रहेका समस्याहरूलाई अवसरका रूपमा बदल्ने प्रतिबद्धता व्यक्त गरे।"
एमाले महासचिवसँग भियतनामको कम्युनिस्ट पार्टीको प्रतिनिधि मण्डलको भेटवार्ता,"काठमाडौं : नेकपा (एमाले)का महासचिव शंकर पोखरेलसँग नेपाल भ्रमणमा रहेको भियतनाम कम्युनिस्ट पार्टीका वैकल्पिक केन्द्रीय सदस्य ली है विन नेतृत्वको ६ सदस्यीय प्रतिनिधिमण्डलले भेटवार्ता गरेको छ । भेटमा दुई देशका सरकार, कम्युनिस्ट पार्टी र जनताबीचको घनिष्ठ सम्बन्धका बारेमा छलफल भएको छ । भेटमा पोखरेलले प्रधानमन्त्री तथा पार्टीका अध्यक्ष केपी शर्मा ओलीले प्रधानमन्त्रीका रूपमा महत्त्वका साथ भियतनामको भ्रमण गरेबाट दुईदेशबीचको गहिरो सम्बन्धलाई उजागर गर्ने बताए । महासचिव पोखरेलले भियतनामसँगको सम्बन्धका विभिन्न पाटाहरूको चर्चा गर्दै बुद्ध धर्मले नेपाल र भियतनामलाई सांस्कृतिक रूपमा जोड्ने काम गरेको बताए । महासचिव पोखरेलले यो सम्बन्धलाई घनिष्ट बनाउन दुईदेशबीच सिधा हवाई सेवा सञ्चालन गर्न पहल हुनुपर्नेमा जोड दिए । महासचिव पोखरेलले भियतनाममा भएको स्वाधीनता र स्वाभिमानको आन्दोलनबाट नेपालले ठूलो शिक्षा र प्रेरणा लिएको स्मरण गरे । उनले भियतनामको आर्थिक विकासबाट नेपालको विकास र समृद्धि यात्रा अगाडि बढाउन सकारात्मक प्रभाव पर्ने विश्वास व्यक्त गरे । सो अवसरमा भियतनाम कम्युनिस्ट पार्टीका वैकल्पिक केन्द्रीय सदस्य लिले नेपालमा कम्युनिस्ट पार्टीले हासिल गरेको सफलताप्रति खुसी प्रकट गर्नुहुँदै आगामी दिनमा अझ बढी सफलताको शुभकामना व्यक्त गरे । उनले दुई कम्युनिस्ट पार्टीबीचको सम्बन्धलाई सुदृढ बनाउँदै दुवै देश र जनताको आर्थिक समृद्धिका लागि आपसी सहयोग अभिवृद्धि गर्न तयार रहेको बताए ।"
सुरक्षा कोषका योगदानकर्तालाई थप लाभ,"कोषका योगदानकर्तालाई एक लाख रुपैयाँभन्दा बढी उपचार खर्च लागेमा उत्ता खर्चको ५० प्रतिशत कोषबाट व्यहोरिने काठमाडौं : सामाजिक सुरक्षा कोष (एसएसएफ)मा आबद्ध भएका योगदानकर्ताका छोराछोरीले पनि कोषबाट लाभ पाउने भएका छन् । यस्तो कोषका योगदानकर्तालाई एक लाख रुपैयाँभन्दा बढी उपचार खर्च लागेमा उक्त खर्चको ५० प्रतिशत कोषबाट व्यहोरिने भएको छ । सातौं सामाजिक सुरक्षा दिवसका अवसरमा मंगलबार आयोजित कार्यक्रममा प्रधानमन्त्री केपी शर्मा ओलीले तीन महिनापछि यो व्यवस्था लागू हुने घोषणा गरे । सरकारले सामाजिक सुरक्षाको दायरालाई विस्तार गर्न लागेको प्रधानमन्त्री ओलीले घोषणा गरे । आगामी ९० दिनपछि योगदानकर्ताका छोराछोरीले पनि कोषबाट लाभ पाउने र एक लाखभन्दा बढी उपचार खर्च लाग्ने योगदानकर्तालाई लाग्ने खर्चको ५० प्रतिशत कोषबाट व्यहोरिनेछ, उनले भने । यससँगै उनले संविधानमा गरिएको मौलिक हकका व्यवस्था र दायित्वप्रति सरकार जिम्मेवार र जवाफदेही हुने बताए । मुलुकलाई गरिबी र पछौटेपनमा नभएको आधुनिक, विकसित र समृद्ध बनाउने उनको सोच छ । कार्यक्रममा प्रधानमन्त्री ओलीले कोषअन्तर्गत बढी योगदानदाता र सेवा दिने विभिन्न व्यक्ति र संस्थालाई पुरस्कार प्रदान गरेका थिए । ओली प्रधानमन्त्री भएकै बेला २०७५ सालमा यो कार्यक्रम अभियानका रूपमा सुरु भएको थियो । कोषले २०७५ मंसिर ११ गतेदेखि संगठित निजी क्षेत्रका प्रतिष्ठान र श्रमिक, २०७९ चैत्र ८ गते देखि वैदेशिक रोजगारी तथा स्वरोजगारीमा रहेका व्यक्ति र २०८० साउन ३१ देखि अनौपचारिक क्षेत्र, देशभित्र स्वरोजगारीमा रहेका व्यक्तिलाई सामाजिक सुरक्षा कोषमा सूचीकृत गरेको थियो । योगदानमा आधारित सामाजिक सुरक्षा ऐन, २०७४ को प्रस्तावनामा श्रमिकको योगदानमा आधारित सामाजिक सुरक्षाको हक सुनिश्चित गर्ने तथा योगदानकर्तालाई सामाजिक सुरक्षा प्रदान गर्ने उद्देश्यका साथ सामाजिक सुरक्षा कोषले कार्य गरिरहेको छ । हुन त संविधानले प्रत्येक श्रमिकलाई योगदानमा आधारित सामाजिक सुरक्षाको हक हुनेछ भनी मौलिक हकको रूपमा धारा ३४ मा व्यवस्था गरेको छ । कोषमा १७ लाख बढी आबद्ध, साढे ११ अर्बको उपचार दाबी भुक्तानी कोषमा मंसिर ११ गतेसम्म १९ हजार ७ सय ६९ कम्पनी रोजगारदाताको रूपमा सूचीकृत छन् । सूचीकृत संस्थादेखि स्वरोजगार सबैबाट कुल १७ लाख ९७ हजार ६ सय ४० जना योगदानकर्ता कोषमा सूचीकृत भएका छन् । औपचारिक क्षेत्र अर्थात् विभिन्न संस्थाका कर्मचारीहरू ५ लाख ४३ हजार ४ सय ९१ जना कोषमा सूचीकृत छन् । पछिल्लो समय वैदेशिक रोजगारमा गएकालाई पनि सामाजिक सुरक्षामा जोडिएपछि योगदानकर्ताको सूचीकृत संख्या ह्वात्तै बढेको छ । वैदेशिक रोजगारमा गएकाहरूमध्ये १२ लाख ५३ हजार ६ सय १५ जना योगदानकर्ताको रूपमा कोषमा सूचीकृत छन् । कुल १७ लाख ९७ हजार ६ सय ४० मा अनौपचारिक क्षेत्रबाट ३ सय ७ जना र व्यक्तिगत रूपमा स्वरोजगार योगदानकर्ता २ सय २७ जना मात्रै रहेका छन् । उक्त संख्यामा योगदानकर्ताहरू कोषमा आबद्ध हुँदा कुल ६८ अर्ब ६८ करोड ९० लाख रुपैयाँ कुल योगदान रकम संकलन भएको छ । कानुनी व्यवस्थाअनुसार कोषले औषधि उपचार तथा स्वास्थ्य सुरक्षा योजना, मातृत्व सुरक्षा योजना, दुर्घटना सुरक्षा योजना, अशक्तता सुरक्षा योजना, वृद्ध अवस्था सुरक्षा योजना, आश्रित परिवार सुरक्षा योजना, बेरोजगार सहायता योजनाका अतिरिक्त कोषले तोकेका अन्य सामाजिक सुरक्षा योजना सञ्चालन गरेको छ । यसकारण कोषले कुल उक्त रकम संकलन गर्दा योगदानकर्ताहरूलाई बिमाबापतमात्रै ११ अर्ब ६२ करोड ५६ लाख रुपैयाँ दाबी भुक्तानी गरिसकेको छ । हालसम्म कुल योगदानकर्तामध्ये १ लाख ८० हजार ९ सय २२ जनाले ५ लाख ५ सय ७७ पटक दाबी गरे अनुसार रकम भुक्तानी गरेको हो । दाबीहरूमध्ये सबैभन्दा धेरै दाबी वृद्ध अवस्था सुरक्षा योजनामा परेको देखिन्छ । त्यसैगरी, दोस्रो, तेस्रो र चौथोमा क्रमशः औषधि उपचार स्वास्थ्य तथा मातृत्व सुरक्षा योजनामा, आश्रित परिवार सुरक्षा योजना र दुर्घटना तथा अशक्तता सुरक्षा योजनामा रहेका छन् । सामाजिक सुरक्षा योजना कार्यविधि अनुसार सुविधा भुक्तानी लिन अनलाइनमार्फत भुक्तानीका लागि निवेदन दिनुपर्ने र हरेक सुरक्षा योजनाको भुक्तानीका लागि अलगअलग निवेदनका ढाँचा व्यवस्था गरिएको छ । औषधि उपचारबापतको रकम अस्पताललाई नै भुक्तानी दिइने र पेन्सन, प्रसूति बिदा, शिशु स्याहारलगायतका सुविधाबापतको रकम योगदानकर्तालाई बैंक खातामार्फत भुक्तानी गरिने व्यवस्था छ । कोषको लगानी ९९ अर्ब नाघ्यो, पोर्टफोलियो १ खर्ब माथि कोषले हालसम्म जम्मा भएको रकमलाई मुद्दती निक्षेप, डिबेन्चर, ट्रेजरी बिल, विकास ऋणपत्र, योगदानकर्ता सापटी र म्युचुअल फन्डमा लगानी गर्दै आएको छ । चालु आवको पहिलो त्रैमासिक वित्तीय विवरणअनुसार स्थापना कालदेखि हालसम्म उक्त लगानीका क्षेत्रहरूमा कुल ९९ अर्ब १८ करोड रुपैयाँबराबरको रकम लगानी गरेको छ । जसबाट १ अर्ब ६१ करोड ६७ लाख रुपैयाँ रकम प्रतिफल कमाएको कोषको वित्तीय विवरणमा उल्लेख छ । आव २०८१८२ को असोजसम्ममा कोषको पोर्टफोलियो १ खर्ब १ करोड ५० लाख रुपैयाँ पुगेको छ । कोषले योगदानकर्ताहरूलाई मुलुकभरका ९३ वटा स्वास्थ्य संस्थाबाट बिमा सेवा प्रदान गर्न स्वास्थ्य संस्थाहरूमा स्वचालित प्रणाली पनि जडान गरेको छ ।"
बोलेरो गाडीको ठक्करबाट मोटरसाइकल चालकको मृत्यु,झापा : पूर्वपश्चिम राजमार्ग अन्तर्गत झापाको शिवसताक्षीमा बोलेरो गाडीको ठक्करबाट मोटरसाइकल चालकको मृत्यु भएको छ । शिवसताक्षी नगरपालिका१ स्थित कमल पुलमा बुधवार बिहान अन्दाजी ५ बजे पश्चिमबाट पूर्वतर्फ आउँदै गरेको प्रदेश १०१००१ च ८२२१ नम्बरको बोलेरो र विपरीत दिशाबाट जाँदै गरेको मे ६ प २५१४ नम्बरको मोटरसाइकल एक आपसमा ठोक्किँदा दुर्घटना भएको थियो । दुर्घटनामा मोटरसाइकल चालक शिवसताक्षी८ का अन्दाजी वर्ष ३५ का खेमराज थापा घाइते भएका थिए । उनलाई उपचारको लागि बीएण्डसी अस्पताल बिर्तामोड लगिएको र उपचारको क्रममा बिहान ६:५५ बजे मृत्यु भएको जिल्ला प्रहरी कार्यालयले जनाएको छ । बोलेरो चालक मेचीनगर नगरपालिका८ बस्ने ३१ वर्षीय विशाल खवासलाई गाडीसहित इलाका प्रहरी कार्यालय झिलझिलेले नियन्त्रणमा लिएको जनाइएको छ । यसअघि मृतकको नाम अन्यथा पर्न गएकोमा सच्याइएको छ।
बीआरआईमा मध्यमार्ग,"चीनको महत्त्वाकांक्षी परियोजना बेल्ट एन्ड रोड इनिसियटिभ अर्थात् बीआरआईमा नेपालले २०७४ सालको जेठमा हस्ताक्षर गरेको हो। अहिलेसम्म त्यसअन्तर्गत कुनै प्रगति भएको छैन। तर यही विषय बीआरआईले नेपालको राजनीति तरंगित छ। मंसिरको १७ गते प्रधानमन्त्री केपी शर्मा ओलीको चीन भ्रमणको संघारकै कारण यो विषय तातेको होइन, भ्रमणमा बीआआईमा थप सम्झौता गर्ने नगर्ने विषयमा प्रमुख दल नै विभाजित छन्। सत्तारूढ एमाले र कांग्रेसमै मतैक्य भएन। मुख्य सत्ता साझेदार कांग्रेसले बीआरआईअन्तर्गत ऋण नलिने अनुदानमात्रै लिने निर्णय यसअघि नै गरिसकेको छ। उसको सैद्धान्तिक निर्णयकै कारण प्रधानमन्त्री ओलीले समेत भ्रमण रद्द गर्नु साटो कांग्रेसकै एजेन्डामा सहमति जनाएका छन्। उनको भ्रमणमा बीआरआईबारे थप प्रगति नहुने भएको छ। चीनले विश्वमा प्रभुत्व जमाउनकै लागि रणनीतिक परियोजना अघि सारेकोमा दुई मत छैन। यद्यपि यसलाई विकास र समृद्धिको परियोजनाका रूपमा व्याख्या गरिएको छ। संसारका डेढ सयभन्दा बढी देश यसमा सहभागी हुन राजी छन्। दक्षिण एसियाका पाकिस्तान, श्रीलंकाले बीआरआईअन्तर्गत ऋणसमेत लिएका छन्। श्रीलंका त चीनको ऋण पासोमा परेको भनेर पश्चिमा जगत्ले चीन र बीआरआईले त्यस्तै गर्छ भन्दै आलोचना गरिरहेका छन्। तर बीआरआई आफैंमा खराब र आफैंमा असल भन्ने भन्दा पनि कुन देशले कसरी सदुपयोग गर्न सके भन्ने महत्वपूर्ण हो। यसबाट लाभ लिएका देशहरू पनि थुप्रै छन्। नेपालमा बीआरआई परियोजनाअन्तर्गत कुन कुन आयोजना बनाउने वा राख्ने भनेर नेपालले तय नै गरिसकेको छैन। तर चिनियाँ कूटनीतिज्ञले पोखरा अन्तर्राष्ट्रिय विमानस्थल बीआरआईअन्तर्गत भनेर भन्न भ्याइसकेका छन्। जुन आफैंमा झूट त हुँदै हो, कूटनीतिक मर्यादाविपरीतको अभिव्यक्तिसमेत हो। चीन रेल र सडकमार्गबाट दक्षिण एसियाका अरू राष्ट्रसँग जोडिन चाहन्छ। त्यसको माध्यम नेपाल पक्कै हो। तर उसको त्यही उद्देश्य पूरा गर्न नेपालले ऋण लिई रेल वा ठूला सडकमार्ग निर्माण गर्न पक्कै असमर्थ हुन्छ। तर अनुदानमात्रै लिने र ऋणै नलिने भन्ने तर्क पनि सन्तुलित होइन। कुनै देशसँगै ऋणै नलिने र कुनैसँग चाहिँ लिने भन्ने परराष्ट्र नीति नेपालले बनाउनु हुँदैन। छिमेकी चीनलाई पर र अरू कसैलाई वर राख्ने वैदेशिक नीति नेपालको परराष्ट्र सिद्धान्त र नीति होइन। सबैसँग परस्पर सद्भाव राख्ने तर कसैसँग वैरभाव नराख्ने सिद्धान्त हो नेपालको। तर चीनसँग पनि आवश्यक ऋण वा अनुदान लिन सक्नुपर्छ। तर त्यो हाम्रो आवश्यकता र सर्तमा मात्रै। दबाब र प्रभावमा नेपाल चल्नु हुँदैन। र, यस्ता संवेदनशील परराष्ट्र नीति र सम्बन्धमा नेपालका दलहरू विभाजित हुनु हुँदैन। आन्तरिक प्रतिस्पर्धा भए पनि अन्तर्राष्ट्रिय नीतिमा नेपालले अवलम्बन गर्दै आएको सबैसँग बराबरीको नीतिलाई पछ्याइरहनुपर्छ। कसैलाई टाढा र नजिक नगरी मध्यमार्गकै बाटो हिँड्नुपर्छ। त्यसैको कसीमा बीआरआई परियोजनामा पनि राष्ट्र अनुकूलका मात्रै निर्णय गर्नुपर्छ।"
"भद्रगोल सडक विस्तार, दाउन्नेको बेहाल","रमेश बस्ताकोटीनवलपुर : बुटवलनारायणगढ यात्रा गर्ने जो कोहीले खाना खानका लागि रोज्ने गर्थे, दाउन्ने। लोकल कुखुराको मासुसँगै पहाडका स्वादिला मिष्ठान्नका लागि दाउन्ने प्रख्यात थियो। तर, बुटवलनारायणगढ सडक विस्तारमा भएको हेलचेक्र्याइँले दाउन्नेको परिचय मेटिँदैछ। धूलो र धुवाँको मुस्लोले यहाँ खानाखाजा खान कुनै पनि गाडी रोकिँदैनन्। त्यसैकारण, यहाँका व्यापारी विस्थापित भइरहेका छन्। लामो समयदेखि दाउन्नेमा होटल व्यवसाय गर्दै आएका विष्णु गुरुङले बाटो निर्माणमा भएको ढिलाइले गर्दा अहिले दाउन्नेको व्यापार चौपट भएको गुनासो गरे। उनले यहाँको व्यापार दुई तिहाइले घटेको बताए। जताततै बाटो भत्काइएको छ, बन्ने कहिले हो ठेगान छैन, यसले गर्दा विगत तीनचार वर्षयता व्यापार चौपट भएको छ, उनले भने। व्यापार नहुँदा आफूहरू विस्थापित हुने अवस्थामा पुगेको बताए। पहिले दैनिक ७० देखि ८० हजार व्यापार हुन्थ्यो, अहिले मुस्किलले १०१५ हजार हुन पनि गाह्रो छ, उनले भने, केही साथीहरू व्यापार नभएपछि वैकल्पिक उपायको खोजीमा हुनुहुन्छ, केही विस्थापित हुनुभयो, यस्तै अवस्था रहिरहे राजमार्गका व्यवसायीहरू अब धेरै दिन टिक्ने अवस्था छैन। सडक विस्तारका क्रममा गरिएको लापरबाहीका कारण पहिरोले होटल नै लगेपछि विस्थापित भए, व्यापारी बुद्ध गुरुङ। उनले भने, नाला पुरेर पानीको निकास नदिइकन विस्तार गर्न खोज्दा मेरोसहित ६ वटा होटल पहिरोले लग्यो, अहिले विस्थापित भएर अन्य वैकल्पिक पेसा गरेर बसेका छौं। उनले पटकपटक सम्बन्धित निकायमा गएर हारगुहार गर्दा पनि कसैले नसुनेपछि विस्थापित नै हुनु परेको बताए। गुरुङसहित दाउन्नेका ६ वटा होटलहरू विस्थापित भएका हुन्। होटल व्यवसायी सुशील टण्डनले बाटो फराकिलो होला र अझ व्यवसाय राम्रो होला भन्ने आसमा लामो समय बसे पनि यसमा ढिलाइ हुँदा निकै मर्कामा परेको बताए। उनले बाटो विस्तार हुनुपर्छ भनेर सक्दो सहयोग गरेको भए पनि कहिलेसम्म बनिसक्छ भन्ने टुंगो नलाग्दा पेसाबाट विस्थापित हुनपर्ने अवस्था आएको बताए। बाटो विस्तार हुनु राम्रो कुरा हो भनेर हामी खुसी भयौं, तर वर्षौं भइसक्दा पनि बाटो अलपत्र छ, कहिले बन्ने हो कसैले भन्न सक्दैन। यस्तो अवस्थामा अब व्यवसाय बन्द गर्नुपर्ने अवस्था छ, टण्डनले भने। बुटवलनारायणगढ सडक विस्तारमा ढिलाइ हुँदा राजमार्गमा आश्रित नवलपुरका होटल व्यवसायी विस्थापित हुन थालेका छन्। ठेकेदार कम्पनी चाइना स्टेट कन्स्ट्रक्सन इन्जिनियरिङ कर्पोरेसनको म्याद पटकपटक थपिए पनि बाटो बन्न सकेको छैन। त्यसैकारण, व्यवसायी विस्थापित हुन थालेको होटल व्यवसायी संघ नवलपुरका अध्यक्ष सन्तोष रानाले बताए। धूलो र सडकको भद्रगोल अवस्थाले गर्दा नवलपुर क्षेत्रमा कुनै पनि सवारी रोकिँदैनन, रानाले भने, त्यसैकारण राजमार्गमा आश्रित व्यवसायीहरू विस्थापित हुन थाले। धूलोका कारण होटल खोल्न सक्ने अवस्था नरहेपछि सटर लगाएर बन्द गर्नु परिरहेको बताए। नवलपुर जिल्लामा गैंडाकोटदेखि दाउन्नेसम्म ६९ किमि राजमार्ग पर्छ। यो राजमार्गसँग आश्रित भएर सयौं होटल सञ्चालनमा छन्। जताततै बाटो भत्काइएको छ, बन्ने कहिले हो कुनै ठेगान छैन। यसैकारण ६० देखि ७० प्रतिशत व्यापारमा कमी आएको छ, अध्यक्ष रानाले भने। उनले व्यवसायीहरूको गुनासो लिएर सडक निर्माण कम्पनी, स्थानीय प्रशासनलगायत सम्बन्धित ठाउँमा पटकपटक गए पनि सुनुवाइ नभएको बताए। होटल व्यवसायी संघका अध्यक्ष रानाले जिल्लाका प्रमुख स्थानहरू दाउन्ने, दुम्कीबास, अरुणखोला, कावासोती, दलदले, गैंडाकोटलगायतका स्थानका होटल व्यवसायीहरू विस्थापित हुने संघारमा रहेको बताए। उनले भने, भाडा तिर्न र कर्मचारी पाल्ने अवस्थै छैन। यसले गर्दा अरू व्यवसायको विकल्प खोज्नुपर्ने अवस्था छ। उनले तत्काल बाटो विस्तारमा प्रगति नहुने हो भने अधिकांश व्यवसायीहरू विस्थापित हुने बताए। २०७५ चैत ८ गते नारायणगढबुटवल सडकखण्ड विस्तार आयोजनाको काम अगाडि बढेको भए पनि ६ वर्ष पूरा हुन लाग्दासमेत काममा ५४ प्रतिशत पनि प्रगति भएको छैन। साढे तीन वर्षमा काम सम्पन्न गर्ने गरी सम्झौता भए पनि म्याद थपेर काम हुँदै आएको छ। पछिल्लो समय गत साउनमा एक वर्ष म्याद थपेको भए पनि ठेकेदार कम्पनीले सडकमा काम अत्यन्तै न्यून मात्रामा गरेको देखिन्छ। सरकारले यही मंसिर मसान्तसम्म काममा प्रगति नभए ठेक्का तोड्ने चेतावनी यसअघि नै दिएको थियो।"
मतदाताको गुनासो : दुःखमा हामीलाई कसैले हेरेन,"जाजरकोटको नलगाड नगरपालिकामा उपचुनावको निकै रौनक छ। उम्मेदवारहरू मतदाताको घरघरमा पुगेर मत मागिरहेका छन्। तर उम्मेदवारसँग अधिकांश मतदाताले गुनासो पोख्ने गरेका छन्। भूकम्पको राहत, पुनर्निर्माण र पुनस्र्थापनामा कसैले सहयोग नगरेको, रोजगारी र विकास निर्माणका विषयमा जनप्रतिनिधि, दलबाट अपेक्षाकृत सहयोग नपाएको गुनासो गर्ने गरेका छन्। नलगाड३ का बिर्खबहादुर कामीले अस्थायी आवासकै दोस्रो किस्ताको अनुदान रकम पाउन नसकेको गुनासो सुनाउने गरेका छन्। उनले भने, पुनर्निर्माणको कुरा त परको भयो। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? किन भोट दिने ? । उनीजस्तै नलगाड४ का महेन्द्र बोहराले पनि अस्थायी आवासको दोस्रो किस्ता पाउन नसकेको गुनासो गर्ने गरेका छन्। कतिपय मतदाताले गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका गुनासो सुनाउने गरेको प्रचारमा हिँडेका नेपाली कांग्रेसका नेता छवि पन्तले बताए। उनले मतदाताहरू निकै सचेत र उत्साहित रहेको पनि बताए। नलगाड नगरपालिकामा उपप्रमुख पदमा ६ वटा पार्टीको उम्मेदवारी दर्ता भएको छ। कांग्रेसबाट इन्द्राचन्द सिंह, एमालेबाट सुनिता बोहरा, माओवादी केन्द्रबाट देवका लामिछाने, राष्ट्रिय प्रजातन्त्र पार्टी नेपालबाट सुनिता पुन रावल, रास्वपाबाट पार्वती पुन, नेपाल समाजवादी पार्टीबाट पवित्रा जैसी चुनावी प्रतिस्पर्धामा छन्। चुनावमा नेपाली कांग्रेस, माओवादी केन्द्र र एमालेबीच मुख्य प्रतिस्पर्धा हुने देखिएको छ। उपप्रमुख सरिता सिंहको २०८० कात्तिक १७ गते भूकम्पमा परी मृत्यु भएपछि उपप्रमुख पद रिक्त थियो। सिंह २०७९ को स्थानीय तहको निर्वाचनमा कांग्रेसबाट निर्वाचित भएकी थिइन्। गत निर्वाचनमा सिंह ५ हजार ४ सय ६ मत पाएर विजयी भएकी थिइन्। उनका निकटतम प्रतिस्पर्धी एमालेकी सुनिता बोहोराले ३ हजार ३ सय ९३ मत पाएकी थिइन्। त्यतिबेला पराजित उपप्रमुख सुनिता बोहरालाई नेकपा एमालेले पुनः उपप्रमुखमै उम्मेदवार बनाएको छ। अघिल्लो पटक कांग्रेसलाई सहयोग गरेको माओवादी केन्द्रले देवका लामिछानेलाई उम्मेदवार बनाएको छ। लामिछाने चुनाव जित्नेमा ढुक्क छिन्। माओवादी केन्द्रका उपमहासचिव शक्ति बस्नेत मनोनयनकै बेलादेखि चुनावी प्रचारमा सक्रिय रूपमा लागिरहेका छन्। यो उनको गृह जिल्ला पनि हो। कांग्रेसले पनि गत वर्ष नगरउपप्रमुख पद जितेको र २०६४ सालमा झिनो मतले पराजित भएका कारण अहिले चुनाव जित्ने गरी मैदानमा होमिएको छ। कांग्रेसले उम्मेदवार बनाएकी इन्द्रा स्वर्गीय सरिताकै भाइबुहारी हुन्। कांग्रेसका प्रवक्ता डा प्रकाशशरण महत, सहमहामन्त्री जीवन परियारलगायतका नेताहरू चुनावी प्रचारका क्रममा जाजरकोट पुगेका छन्। त्यस्तै, एमालेबाट उम्मेदवार भएकी बोहरा योसहित तेस्रो पटक मैदानमा आएकी छन्। गत चुनावमा दुई पार्टीले गठबन्धन गरेर जिते पनि एक्लाएक्लै लड्दा आफू अगाडि आउने उनको दाबी छ।"
बीआरआईमा मध्यमार्ग,"चीनको महत्त्वाकांक्षी परियोजना बेल्ट एन्ड रोड इनिसियटिभ अर्थात् बीआरआईमा नेपालले २०७४ सालको जेठमा हस्ताक्षर गरेको हो। अहिलेसम्म त्यसअन्तर्गत कुनै प्रगति भएको छैन। तर यही विषय बीआरआईले नेपालको राजनीति तरंगित छ। मंसिरको १७ गते प्रधानमन्त्री केपी शर्मा ओलीको चीन भ्रमणको संघारकै कारण यो विषय तातेको होइन, भ्रमणमा बीआआईमा थप सम्झौता गर्ने नगर्ने विषयमा प्रमुख दल नै विभाजित छन्। सत्तारूढ एमाले र कांग्रेसमै मतैक्य भएन। मुख्य सत्ता साझेदार कांग्रेसले बीआरआईअन्तर्गत ऋण नलिने अनुदानमात्रै लिने निर्णय यसअघि नै गरिसकेको छ। उसको सैद्धान्तिक निर्णयकै कारण प्रधानमन्त्री ओलीले समेत भ्रमण रद्द गर्नु साटो कांग्रेसकै एजेन्डामा सहमति जनाएका छन्। उनको भ्रमणमा बीआरआईबारे थप प्रगति नहुने भएको छ। चीनले विश्वमा प्रभुत्व जमाउनकै लागि रणनीतिक परियोजना अघि सारेकोमा दुई मत छैन। यद्यपि यसलाई विकास र समृद्धिको परियोजनाका रूपमा व्याख्या गरिएको छ। संसारका डेढ सयभन्दा बढी देश यसमा सहभागी हुन राजी छन्। दक्षिण एसियाका पाकिस्तान, श्रीलंकाले बीआरआईअन्तर्गत ऋणसमेत लिएका छन्। श्रीलंका त चीनको ऋण पासोमा परेको भनेर पश्चिमा जगत्ले चीन र बीआरआईले त्यस्तै गर्छ भन्दै आलोचना गरिरहेका छन्। तर बीआरआई आफैंमा खराब र आफैंमा असल भन्ने भन्दा पनि कुन देशले कसरी सदुपयोग गर्न सके भन्ने महत्वपूर्ण हो। यसबाट लाभ लिएका देशहरू पनि थुप्रै छन्। नेपालमा बीआरआई परियोजनाअन्तर्गत कुन कुन आयोजना बनाउने वा राख्ने भनेर नेपालले तय नै गरिसकेको छैन। तर चिनियाँ कूटनीतिज्ञले पोखरा अन्तर्राष्ट्रिय विमानस्थल बीआरआईअन्तर्गत भनेर भन्न भ्याइसकेका छन्। जुन आफैंमा झूट त हुँदै हो, कूटनीतिक मर्यादाविपरीतको अभिव्यक्तिसमेत हो। चीन रेल र सडकमार्गबाट दक्षिण एसियाका अरू राष्ट्रसँग जोडिन चाहन्छ। त्यसको माध्यम नेपाल पक्कै हो। तर उसको त्यही उद्देश्य पूरा गर्न नेपालले ऋण लिई रेल वा ठूला सडकमार्ग निर्माण गर्न पक्कै असमर्थ हुन्छ। तर अनुदानमात्रै लिने र ऋणै नलिने भन्ने तर्क पनि सन्तुलित होइन। कुनै देशसँगै ऋणै नलिने र कुनैसँग चाहिँ लिने भन्ने परराष्ट्र नीति नेपालले बनाउनु हुँदैन। छिमेकी चीनलाई पर र अरू कसैलाई वर राख्ने वैदेशिक नीति नेपालको परराष्ट्र सिद्धान्त र नीति होइन। सबैसँग परस्पर सद्भाव राख्ने तर कसैसँग वैरभाव नराख्ने सिद्धान्त हो नेपालको। तर चीनसँग पनि आवश्यक ऋण वा अनुदान लिन सक्नुपर्छ। तर त्यो हाम्रो आवश्यकता र सर्तमा मात्रै। दबाब र प्रभावमा नेपाल चल्नु हुँदैन। र, यस्ता संवेदनशील परराष्ट्र नीति र सम्बन्धमा नेपालका दलहरू विभाजित हुनु हुँदैन। आन्तरिक प्रतिस्पर्धा भए पनि अन्तर्राष्ट्रिय नीतिमा नेपालले अवलम्बन गर्दै आएको सबैसँग बराबरीको नीतिलाई पछ्याइरहनुपर्छ। कसैलाई टाढा र नजिक नगरी मध्यमार्गकै बाटो हिँड्नुपर्छ। त्यसैको कसीमा बीआरआई परियोजनामा पनि राष्ट्र अनुकूलका मात्रै निर्णय गर्नुपर्छ।"
सुरक्षा कोषका योगदानकर्तालाई थप लाभ,"कोषका योगदानकर्तालाई एक लाख रुपैयाँभन्दा बढी उपचार खर्च लागेमा उत्ता खर्चको ५० प्रतिशत कोषबाट व्यहोरिने काठमाडौं : सामाजिक सुरक्षा कोष (एसएसएफ)मा आबद्ध भएका योगदानकर्ताका छोराछोरीले पनि कोषबाट लाभ पाउने भएका छन् । यस्तो कोषका योगदानकर्तालाई एक लाख रुपैयाँभन्दा बढी उपचार खर्च लागेमा उक्त खर्चको ५० प्रतिशत कोषबाट व्यहोरिने भएको छ । सातौं सामाजिक सुरक्षा दिवसका अवसरमा मंगलबार आयोजित कार्यक्रममा प्रधानमन्त्री केपी शर्मा ओलीले तीन महिनापछि यो व्यवस्था लागू हुने घोषणा गरे । सरकारले सामाजिक सुरक्षाको दायरालाई विस्तार गर्न लागेको प्रधानमन्त्री ओलीले घोषणा गरे । आगामी ९० दिनपछि योगदानकर्ताका छोराछोरीले पनि कोषबाट लाभ पाउने र एक लाखभन्दा बढी उपचार खर्च लाग्ने योगदानकर्तालाई लाग्ने खर्चको ५० प्रतिशत कोषबाट व्यहोरिनेछ, उनले भने । यससँगै उनले संविधानमा गरिएको मौलिक हकका व्यवस्था र दायित्वप्रति सरकार जिम्मेवार र जवाफदेही हुने बताए । मुलुकलाई गरिबी र पछौटेपनमा नभएको आधुनिक, विकसित र समृद्ध बनाउने उनको सोच छ । कार्यक्रममा प्रधानमन्त्री ओलीले कोषअन्तर्गत बढी योगदानदाता र सेवा दिने विभिन्न व्यक्ति र संस्थालाई पुरस्कार प्रदान गरेका थिए । ओली प्रधानमन्त्री भएकै बेला २०७५ सालमा यो कार्यक्रम अभियानका रूपमा सुरु भएको थियो । कोषले २०७५ मंसिर ११ गतेदेखि संगठित निजी क्षेत्रका प्रतिष्ठान र श्रमिक, २०७९ चैत्र ८ गते देखि वैदेशिक रोजगारी तथा स्वरोजगारीमा रहेका व्यक्ति र २०८० साउन ३१ देखि अनौपचारिक क्षेत्र, देशभित्र स्वरोजगारीमा रहेका व्यक्तिलाई सामाजिक सुरक्षा कोषमा सूचीकृत गरेको थियो । योगदानमा आधारित सामाजिक सुरक्षा ऐन, २०७४ को प्रस्तावनामा श्रमिकको योगदानमा आधारित सामाजिक सुरक्षाको हक सुनिश्चित गर्ने तथा योगदानकर्तालाई सामाजिक सुरक्षा प्रदान गर्ने उद्देश्यका साथ सामाजिक सुरक्षा कोषले कार्य गरिरहेको छ । हुन त संविधानले प्रत्येक श्रमिकलाई योगदानमा आधारित सामाजिक सुरक्षाको हक हुनेछ भनी मौलिक हकको रूपमा धारा ३४ मा व्यवस्था गरेको छ । कोषमा १७ लाख बढी आबद्ध, साढे ११ अर्बको उपचार दाबी भुक्तानी कोषमा मंसिर ११ गतेसम्म १९ हजार ७ सय ६९ कम्पनी रोजगारदाताको रूपमा सूचीकृत छन् । सूचीकृत संस्थादेखि स्वरोजगार सबैबाट कुल १७ लाख ९७ हजार ६ सय ४० जना योगदानकर्ता कोषमा सूचीकृत भएका छन् । औपचारिक क्षेत्र अर्थात् विभिन्न संस्थाका कर्मचारीहरू ५ लाख ४३ हजार ४ सय ९१ जना कोषमा सूचीकृत छन् । पछिल्लो समय वैदेशिक रोजगारमा गएकालाई पनि सामाजिक सुरक्षामा जोडिएपछि योगदानकर्ताको सूचीकृत संख्या ह्वात्तै बढेको छ । वैदेशिक रोजगारमा गएकाहरूमध्ये १२ लाख ५३ हजार ६ सय १५ जना योगदानकर्ताको रूपमा कोषमा सूचीकृत छन् । कुल १७ लाख ९७ हजार ६ सय ४० मा अनौपचारिक क्षेत्रबाट ३ सय ७ जना र व्यक्तिगत रूपमा स्वरोजगार योगदानकर्ता २ सय २७ जना मात्रै रहेका छन् । उक्त संख्यामा योगदानकर्ताहरू कोषमा आबद्ध हुँदा कुल ६८ अर्ब ६८ करोड ९० लाख रुपैयाँ कुल योगदान रकम संकलन भएको छ । कानुनी व्यवस्थाअनुसार कोषले औषधि उपचार तथा स्वास्थ्य सुरक्षा योजना, मातृत्व सुरक्षा योजना, दुर्घटना सुरक्षा योजना, अशक्तता सुरक्षा योजना, वृद्ध अवस्था सुरक्षा योजना, आश्रित परिवार सुरक्षा योजना, बेरोजगार सहायता योजनाका अतिरिक्त कोषले तोकेका अन्य सामाजिक सुरक्षा योजना सञ्चालन गरेको छ । यसकारण कोषले कुल उक्त रकम संकलन गर्दा योगदानकर्ताहरूलाई बिमाबापतमात्रै ११ अर्ब ६२ करोड ५६ लाख रुपैयाँ दाबी भुक्तानी गरिसकेको छ । हालसम्म कुल योगदानकर्तामध्ये १ लाख ८० हजार ९ सय २२ जनाले ५ लाख ५ सय ७७ पटक दाबी गरे अनुसार रकम भुक्तानी गरेको हो । दाबीहरूमध्ये सबैभन्दा धेरै दाबी वृद्ध अवस्था सुरक्षा योजनामा परेको देखिन्छ । त्यसैगरी, दोस्रो, तेस्रो र चौथोमा क्रमशः औषधि उपचार स्वास्थ्य तथा मातृत्व सुरक्षा योजनामा, आश्रित परिवार सुरक्षा योजना र दुर्घटना तथा अशक्तता सुरक्षा योजनामा रहेका छन् । सामाजिक सुरक्षा योजना कार्यविधि अनुसार सुविधा भुक्तानी लिन अनलाइनमार्फत भुक्तानीका लागि निवेदन दिनुपर्ने र हरेक सुरक्षा योजनाको भुक्तानीका लागि अलगअलग निवेदनका ढाँचा व्यवस्था गरिएको छ । औषधि उपचारबापतको रकम अस्पताललाई नै भुक्तानी दिइने र पेन्सन, प्रसूति बिदा, शिशु स्याहारलगायतका सुविधाबापतको रकम योगदानकर्तालाई बैंक खातामार्फत भुक्तानी गरिने व्यवस्था छ । कोषको लगानी ९९ अर्ब नाघ्यो, पोर्टफोलियो १ खर्ब माथि कोषले हालसम्म जम्मा भएको रकमलाई मुद्दती निक्षेप, डिबेन्चर, ट्रेजरी बिल, विकास ऋणपत्र, योगदानकर्ता सापटी र म्युचुअल फन्डमा लगानी गर्दै आएको छ । चालु आवको पहिलो त्रैमासिक वित्तीय विवरणअनुसार स्थापना कालदेखि हालसम्म उक्त लगानीका क्षेत्रहरूमा कुल ९९ अर्ब १८ करोड रुपैयाँबराबरको रकम लगानी गरेको छ । जसबाट १ अर्ब ६१ करोड ६७ लाख रुपैयाँ रकम प्रतिफल कमाएको कोषको वित्तीय विवरणमा उल्लेख छ । आव २०८१८२ को असोजसम्ममा कोषको पोर्टफोलियो १ खर्ब १ करोड ५० लाख रुपैयाँ पुगेको छ । कोषले योगदानकर्ताहरूलाई मुलुकभरका ९३ वटा स्वास्थ्य संस्थाबाट बिमा सेवा प्रदान गर्न स्वास्थ्य संस्थाहरूमा स्वचालित प्रणाली पनि जडान गरेको छ ।"
"भद्रगोल सडक विस्तार, दाउन्नेको बेहाल","रमेश बस्ताकोटीनवलपुर : बुटवलनारायणगढ यात्रा गर्ने जो कोहीले खाना खानका लागि रोज्ने गर्थे, दाउन्ने। लोकल कुखुराको मासुसँगै पहाडका स्वादिला मिष्ठान्नका लागि दाउन्ने प्रख्यात थियो। तर, बुटवलनारायणगढ सडक विस्तारमा भएको हेलचेक्र्याइँले दाउन्नेको परिचय मेटिँदैछ। धूलो र धुवाँको मुस्लोले यहाँ खानाखाजा खान कुनै पनि गाडी रोकिँदैनन्। त्यसैकारण, यहाँका व्यापारी विस्थापित भइरहेका छन्। लामो समयदेखि दाउन्नेमा होटल व्यवसाय गर्दै आएका विष्णु गुरुङले बाटो निर्माणमा भएको ढिलाइले गर्दा अहिले दाउन्नेको व्यापार चौपट भएको गुनासो गरे। उनले यहाँको व्यापार दुई तिहाइले घटेको बताए। जताततै बाटो भत्काइएको छ, बन्ने कहिले हो ठेगान छैन, यसले गर्दा विगत तीनचार वर्षयता व्यापार चौपट भएको छ, उनले भने। व्यापार नहुँदा आफूहरू विस्थापित हुने अवस्थामा पुगेको बताए। पहिले दैनिक ७० देखि ८० हजार व्यापार हुन्थ्यो, अहिले मुस्किलले १०१५ हजार हुन पनि गाह्रो छ, उनले भने, केही साथीहरू व्यापार नभएपछि वैकल्पिक उपायको खोजीमा हुनुहुन्छ, केही विस्थापित हुनुभयो, यस्तै अवस्था रहिरहे राजमार्गका व्यवसायीहरू अब धेरै दिन टिक्ने अवस्था छैन। सडक विस्तारका क्रममा गरिएको लापरबाहीका कारण पहिरोले होटल नै लगेपछि विस्थापित भए, व्यापारी बुद्ध गुरुङ। उनले भने, नाला पुरेर पानीको निकास नदिइकन विस्तार गर्न खोज्दा मेरोसहित ६ वटा होटल पहिरोले लग्यो, अहिले विस्थापित भएर अन्य वैकल्पिक पेसा गरेर बसेका छौं। उनले पटकपटक सम्बन्धित निकायमा गएर हारगुहार गर्दा पनि कसैले नसुनेपछि विस्थापित नै हुनु परेको बताए। गुरुङसहित दाउन्नेका ६ वटा होटलहरू विस्थापित भएका हुन्। होटल व्यवसायी सुशील टण्डनले बाटो फराकिलो होला र अझ व्यवसाय राम्रो होला भन्ने आसमा लामो समय बसे पनि यसमा ढिलाइ हुँदा निकै मर्कामा परेको बताए। उनले बाटो विस्तार हुनुपर्छ भनेर सक्दो सहयोग गरेको भए पनि कहिलेसम्म बनिसक्छ भन्ने टुंगो नलाग्दा पेसाबाट विस्थापित हुनपर्ने अवस्था आएको बताए। बाटो विस्तार हुनु राम्रो कुरा हो भनेर हामी खुसी भयौं, तर वर्षौं भइसक्दा पनि बाटो अलपत्र छ, कहिले बन्ने हो कसैले भन्न सक्दैन। यस्तो अवस्थामा अब व्यवसाय बन्द गर्नुपर्ने अवस्था छ, टण्डनले भने। बुटवलनारायणगढ सडक विस्तारमा ढिलाइ हुँदा राजमार्गमा आश्रित नवलपुरका होटल व्यवसायी विस्थापित हुन थालेका छन्। ठेकेदार कम्पनी चाइना स्टेट कन्स्ट्रक्सन इन्जिनियरिङ कर्पोरेसनको म्याद पटकपटक थपिए पनि बाटो बन्न सकेको छैन। त्यसैकारण, व्यवसायी विस्थापित हुन थालेको होटल व्यवसायी संघ नवलपुरका अध्यक्ष सन्तोष रानाले बताए। धूलो र सडकको भद्रगोल अवस्थाले गर्दा नवलपुर क्षेत्रमा कुनै पनि सवारी रोकिँदैनन, रानाले भने, त्यसैकारण राजमार्गमा आश्रित व्यवसायीहरू विस्थापित हुन थाले। धूलोका कारण होटल खोल्न सक्ने अवस्था नरहेपछि सटर लगाएर बन्द गर्नु परिरहेको बताए। नवलपुर जिल्लामा गैंडाकोटदेखि दाउन्नेसम्म ६९ किमि राजमार्ग पर्छ। यो राजमार्गसँग आश्रित भएर सयौं होटल सञ्चालनमा छन्। जताततै बाटो भत्काइएको छ, बन्ने कहिले हो कुनै ठेगान छैन। यसैकारण ६० देखि ७० प्रतिशत व्यापारमा कमी आएको छ, अध्यक्ष रानाले भने। उनले व्यवसायीहरूको गुनासो लिएर सडक निर्माण कम्पनी, स्थानीय प्रशासनलगायत सम्बन्धित ठाउँमा पटकपटक गए पनि सुनुवाइ नभएको बताए। होटल व्यवसायी संघका अध्यक्ष रानाले जिल्लाका प्रमुख स्थानहरू दाउन्ने, दुम्कीबास, अरुणखोला, कावासोती, दलदले, गैंडाकोटलगायतका स्थानका होटल व्यवसायीहरू विस्थापित हुने संघारमा रहेको बताए। उनले भने, भाडा तिर्न र कर्मचारी पाल्ने अवस्थै छैन। यसले गर्दा अरू व्यवसायको विकल्प खोज्नुपर्ने अवस्था छ। उनले तत्काल बाटो विस्तारमा प्रगति नहुने हो भने अधिकांश व्यवसायीहरू विस्थापित हुने बताए। २०७५ चैत ८ गते नारायणगढबुटवल सडकखण्ड विस्तार आयोजनाको काम अगाडि बढेको भए पनि ६ वर्ष पूरा हुन लाग्दासमेत काममा ५४ प्रतिशत पनि प्रगति भएको छैन। साढे तीन वर्षमा काम सम्पन्न गर्ने गरी सम्झौता भए पनि म्याद थपेर काम हुँदै आएको छ। पछिल्लो समय गत साउनमा एक वर्ष म्याद थपेको भए पनि ठेकेदार कम्पनीले सडकमा काम अत्यन्तै न्यून मात्रामा गरेको देखिन्छ। सरकारले यही मंसिर मसान्तसम्म काममा प्रगति नभए ठेक्का तोड्ने चेतावनी यसअघि नै दिएको थियो।"
सम्बन्धविच्छेदका लागि नयाँ व्याख्या,"काठमाडौं : पतिपत्नीबीचको सम्बन्धविच्छेदका आधारहरू केके हुन् ? जो कोहीले निकै चासो राख्ने सम्बन्धविच्छेदको मुद्दामा सर्वोच्च अदालतले फैसला गरेकोे छ, तीन वर्षभन्दा बढी अवधि लोग्नेसँग अलग बसेको अवस्था मात्र सम्बन्धविच्छेद हुने आधार हुँदैन। सम्बन्धविच्छेद हुनका लागि स्वास्नीले लोग्नेको मञ्जुरीबिना घर छोडेको हुनु अनिवार्य हुन्छ। सर्वोच्च अदालतका न्यायाधीशद्वय डा नहकुल सुवेदी र टेकप्रसाद ढुंगानाको संयुक्त इजलासले सम्बन्धविच्छेदसम्बन्धी कानुनी व्यवस्थाको व्याख्या गरेको छ। विद्यमान आर्थिक, सांस्कृतिक, सामाजिक परिवेश, सामाजिक तथा पारिवारिक संरचना तथा परिवारभित्रको शक्ति सन्तुलनलगायतका पक्षलाई अनदेखा गर्न नमिल्ने इजलासको ठहर छ। सर्वोच्च अदालतले गरेको फैसलाको पूर्णपाठ हालै सार्वजनिक भएको हो। घरपरिवारको बेमेल, कलह वा अन्य कुनै कारणले घर बस्न नसक्ने वातावरण बनेमा बाध्य भई माइतीघर वा घरबाहिर अन्यत्र बस्नुपर्ने अवस्था सिर्जना हुन सक्छ, फैसलाको पूर्ण पाठमा भनिएको छ, विवाह र परिवारसम्बन्धी सामाजिक पक्षलाई अनदेखा गरी केवल तीन वर्षभन्दा बढी अवधि लोग्नेसँग अलग बसेको अवस्थालाई मात्र सम्बन्धविच्छेद हुने आधारका रूपमा यान्त्रिक तवरले ग्रहण गरियो भने कानुनी व्यवस्थाको न्यायोचित अर्थ गरेको मानिँदैन। बिहेपछि घरमा नबसी माइतीमा बस्दा लोग्नेलाई छोड्ने इरादाले स्वेच्छाले बसेको हो भनी अनुमान गर्नु न्यायोचित र तर्कसंगत नदेखिने सर्वोच्चको व्याख्या छ। सामाजिक सम्बन्धविच्छेदका आधारहरूको व्याख्या गर्दै सर्वोच्चले १५ वर्षअघि परम्पराअनुसार दाम्पत्य जीवनमा बाँधिएको एक जोडीबीचको सम्बन्धविच्छेद हुन नसक्ने ठहर गरेको हो। श्रीमान्श्रीमती अलग बस्दाको विवाद २०६६ असार ३ गते दाम्पत्य जीवनमा बाँधिएको काठमाडौंको एक जोडी महेश्वरशवनम (नाम परिवर्तन) बीच केही महिनापछि नै बेमेल भयो। पत्नी शवनम माइतीमा बस्न थालिन्। महेश्वरको दाबीअनुसार, घरमा हुँदा महिनाबारी भएको छु भन्ने र महिनाबारी नहुँदा परीक्षा छ भन्ने निहुँ बनाएर शवनम माइतीमै बस्न थालिन्। २०६७ को दसैंमा शवनमका बुवा, दाजु र बहिनीलगायतका व्यक्तिहरू आएर महेश्वरको घरमा तोडफोड गरे। त्यसपछि, महेश्वरले २०६९ कात्तिकमा काठमाडौं महानगरपालिकामा सम्बन्धविच्छेदका लागि निवेदन दिए। पत्नी शवनम (नाम परिवर्तन)को भनाइ फरक छ। आफू लोग्नेसँग वा लोग्नेको घरमा बस्न पटकपटक प्रयास गर्दा पनि बस्न नदिएको शवनमले जिकिर गरिन्। २०६७ सालको दसैंमा पत्नीको घर जाँदा आफू र बहिनीलाई कुटपिट गरिएको र त्यसपछि दाजु र बुवालाई बोलाएको उनको दाबी छ। उनले आफ्नो इच्छाले मात्र लगातार तीन वर्ष छुट्टै नबसेको उल्लेख गर्दै पति महेश्वरसँगै बस्न आवश्यक पहलको मागसमेत गरेकी थिइन्। काठमाडौं महानगरपालिका, जिल्ला अदालत र तत्कालीन पुनरावेदन अदालत पाटन हुँदै सम्बन्धविच्छेदको मुद्दा सर्वोच्च अदालतमा प्रवेश पाएको हो। स्थानीय निकायदेखि न्यायिक निकायसम्म पुगेको यस मुद्दामा कुन निकायले के निर्णय फैसला गरे। हेरौं।  काठमाडौं महानगरपालिकाको निर्णय (२०७० माघ २९) : सम्बन्धविच्छेदको सिफारिस माग गर्ने वादी (पुरुष) कुनै हालतमा सम्बन्ध पुनस्र्थापना हुन नसक्ने अडानमा देखिन्छन्। सम्बन्धविच्छेद गर्न नचाहने प्रतिवादी (महिला) लोग्ने स्वास्नीको रूपमा यथावत् रही सुखद दाम्पत्य जीवन व्यतित गर्न संकल्पित रहेको देखिन्छ। यस कार्यालयबाट मेलमिलाप गराउने प्रयास निष्कर्षमा पुग्न सकेन। निजहरूबीच मेलमिलाप गरी विवादको समाधान गर्न मनासिव हुने राय र सिफारिससहित मिसिल जिल्ला अदालतमा पठाइदिने ठहरसहित निर्णय गरिएको छ।  जिल्ला अदालत काठमाडौंको फैसला (२०७२ असार २३) : लोग्नेको मञ्जुरी बेगर तीन वर्ष वा सोभन्दा बढी समयदेखि घर छाडी अलग बस्ने गरेको र लोग्नेको ज्यान जाने अंगभंग वा कुनै ठूलो शारीरिक वा मानसिक कष्ट हुने किसिमको काम वा जाल प्रपञ्च गरेको भन्ने जिकिर तथ्ययुक्त सबुद प्रमाणद्वारा पुष्टि हुन सकेन। तथ्ययुक्त सबुत प्रमाणको अभावमा सम्बन्धविच्छेद हुन नसक्ने ठहर्छ। उच्च (तत्कालीन पुनरावेदन ) अदालत पाटनको फैसला (२०७२ चैत २०) : प्रतिवादी (महिला) अझैं पनि श्रीमान्कै घरमा बस्ने चाहना व्यक्त गरेकी छिन्। वादीलाई ज्यान जाने, अंगभंग हुने हिसाबले शारीरिक यातना दिएको भन्ने जिकिर प्रमाणित हुन नसकेको देखिँदा सम्बन्धविच्छेद गरी पाउँ भन्ने वादी ( श्रीमान्)को मागसँग सहमत हुन सकिएन। सोहीबमोजिम विवाहित महेश्वरले काठमाडौं महानगरपालिकामा निवेदन दिए। निवेदनमा उनले श्रीमती शवनम आफ्नो मन्जुरीबिना तीन वर्ष वा बढी समय छुट्टिएर बसेको आधार बनाएका थिए। २०६९ कात्तिक ३ गते दर्ता गरिएको निवेदनमा उनले लेखे, पत्नी तीन वर्षभन्दा लामो समयदेखि माइतीमै बसिरहेकी छिन्। पत्नीबाट हिंसा सहँदै आइरहेको छुँ। निजबाट मलगायत मेरो परिवार पीडित, अपमानित र अपहेलित भएकोले जीवन निर्वाह गर्न सक्दिनँ।उक्त निवेदनपछि महानगरपालिकाले पत्नीलाई बोलायो। उनले आफूलाई पतिसँग बस्न नदिएको दाबी गर्दै घरगएर पतिसँगै बस्न तत्पर भएको लिखित जवाफ नै दिइन्। महानगरपालिकाले कानुनतः थप कारबाहीको लागि मिसिलसहित जिल्ला अदालतमा पठायो। जिल्ला अदालतले साक्षीहरू झिकायो। साक्षीहरूले पनि तीन वर्षभन्दा बढी समय माइतीमै बसेको उल्लेख गर्दै सम्बन्धविच्छेदको गर्नु उत्तम विकल्प हुने बकपत्र गरे। जिल्ला अदालतले सम्बन्धविच्छेदको लागि प्रमाण नपुग्ने फैसला गर्यो। यस फैसला उल्ट्याउन माग गर्दै तत्कालीन पुनरावेदन अदालत पाटनमा निवेदन दिए। उच्च अदालत पाटनले २०६७ सालको दसैंमा शवनम, उनका दाजु र बहिनी घरमा आई महेश्वरका बुवालगायतलाई कुटपिट गरेको भन्ने दाबी पुष्टि नभएको ठहर गर्यो। पुनरावेदन अदालतको फैसला बदर गरी पाउँ भन्दै महेश्वर सर्वोच्च अदालत पुगे। सर्वोच्चको फैसलामा भनिएको छ, माइतीमा बसेको तीन वर्ष अवधि पुगेको भनी मानेको अवस्थामा पनि समयको गणना गरी अवधि पुग्नुमात्र पनि सम्बन्धविच्छेदको आधार हुन सक्ने देखिएन। सम्बन्धविच्छेद हुनको लागि स्वास्नीले लोग्नेको मञ्जुरीबिना स्वेच्छाले छोेडेको हुनु अनिवार्य छ। विवाहपछि हाम्रो सामाजिक र सांस्कृतिक परिवेशमा सामान्यतः विवाहपश्चात् श्रीमतीले माइतीघर छोडी लोग्नेको घरमा बस्नुपर्ने अवस्था देखिन्छ। यो यथार्थलाई पत्नीको बासस्थानसमेत पतिको घरमा कायम भएको मानिने भन्ने प्रचलित मुलुकी देवानी संहिता २०७४ को दफा ८७ ले समेत स्वीकार गरेको छ। लोग्नेको घरमा श्रीमती बस्न नसक्ने अवस्था उत्पन्न भई श्रीमती घर छाडेर बसेको परिस्थितिमा समेत लोग्नेले सम्बन्धविच्छेद गर्न पाउने भनी व्याख्या गर्नु न्यायपूर्ण नहुने सर्वोच्चको ठहर छ। सम्बन्धविच्छेदका आधार सर्वोच्चले सम्बन्धविच्छेद हुनको लागि ज्यान जाने, अंगभंग हुने वा ठूलो शारीरिक कष्ट हुने काम नै भएको हुनुपर्ने निष्कर्ष निकालेको छ। फैसलामा भनिएको छ, शरीरमा लागेको जुनसुकै घाउचोटले शारीरिक कष्ट, पीडा हुनु स्वाभाविक हो। तर, कानुनले जुनसुकै घाउचोट वा शारीरिक कष्ट पीडालाई सम्बन्धविच्छेद हुन सक्ने आधारका रूपमा रूपमा राखेको देखिएन। ज्यान जाने, अंगभंग हुने वा अरू कुनै ठूलो शारीरिक कष्ट हुने काम वा जाल प्रपञ्च गरेको वस्तुगत पुष्टि हुनुपर्ने देखियो। सर्वोच्चले सम्बन्धविच्छेद हुने आधारका रूपमा ठूलो शारीरिक वा मानसिक कष्ट पीडा दिएको अवस्था हो होइन भनी यकिन गर्ने मानकहरू स्थापित हुनुपर्ने निष्कर्ष निकालेको छ। त्यसका लागि एकसाथ सँगै रहनै नसक्ने र त्यसरी रहे बसेमा एकअर्काको ज्यानै जोखिममा पर्नेसम्मको स्थापित हुनुपर्ने आवश्यक पर्ने ठहर गरेको छ। फैसलामा भनिएको छ, केवल लोग्नेस्वास्नीबीच सुमधुर सम्बन्ध कायम नरहेको वा निजहरूबीच पुनः दाम्पत्य जीवन सुमधुर हुन नसक्ने स्थितिलाई मात्र प्रचलित कानुनले सम्बन्धविच्छेद हुने आधारका रूपमा स्वीकार गरेको देखिन आएन।"
"उपनिर्वाचनको रस्साकस्सी, मतदाता तान्ने होडबाजी","आउने आइतबार अर्थात् मंसिर १६ गते मतदान गर्ने दिन। स्थानीय तहमा रिक्त १ मेयर, १ उपमेयर, २ गाउँपालिका अध्यक्ष ४ गाउँपालिका उपाध्यक्ष र ३४ वडाध्यक्षका लागि उपनिर्वाचन हुँदै छ। स्थानीय तहको यो उपनिर्वाचनको मिति नजिकिँदै जाँदा गाउँगाउँमा चुनावी रन्को छ। दलहरू प्रचारप्रसारमा व्यस्त छन्। सुदूरमा चर्को दौडधुप सुदूरपश्चिमका विभिन्न जिल्लामा उपनिर्वाचनको रौनक छ। बाजुराको स्वामीकार्तिक खापर गाउँपालिका उपाध्यक्ष र अरू चार जिल्लामा रिक्त वडाध्यक्ष पदका लागि दलहरू चुनावी प्रचारप्रसारमा व्यस्त छन। दार्चुलाको दुहुु, कञ्चनपुरको भीमदत्त नगर, बझाङको सुर्मा गाउँपालिका र डोटीको पूर्वीचौकी गाउँपालिकामा वडाध्यक्षको निर्वाचनको चहलपहल बढेको छ। स्वार्मीकार्तिक खापर गाउँपालिकाको उपाध्यक्षमा तीन ठूला पार्टीबीच मुख्य प्रतिस्पर्धा हुने भएको छ। एमालेबाट सुलोचनकुमारी भण्डारी बुढा, कांग्रेसबाट पुल्तीसरा शाही र एकीकृत समाजवादीबाट जवा शाहीबीच प्रतिस्पर्धा हुन लागेको हो। माओवादी केन्द्र र राष्ट्रिय प्रजातन्त्र पार्टीले उम्मेदवारी फिर्ता लिएका छन। बाजुरामा सत्ताको नेतृत्व सम्हालिरहेको पार्टी नेकपा एमाले र माओवादी केन्द्रबीच चुनावी तालमेल भएको छ। प्रतिपक्षमा रहेको माओवादी केन्द्रले उपनिर्वाचनमा एमालेलाई सघाउने सहमति गरेको एमालेका प्रदेश सचिव रणबहादुर चन्दले बताए। माओवादीबाट उम्मेदवार बनेकी राजुकुमारी विकले उम्मेदवारी फिर्ता लिएर एमाले उम्मेदवार जिताउन प्रचारप्रसारमा हिँडेको सचिव चन्दले बताए। बाजुरामा आआफ्नो उम्मेदवारलाई जिताउन पार्टीका ठूला नेता खटिएका छन्। एमाले उम्मेदवारलाई जिताउन स्थायी कमिटी सदस्य कर्ण थापा, केन्द्रीय सदस्य तथा बाजुरा इन्चार्ज लालबहादुर थापा, प्रतिनिधिसभा सदस्य दयालबहादुर शाही, केन्द्रीय सदस्यहरू प्रकाशबहादुर शाह, शहदेव बोगटी, प्रदेश कमिटी उपाध्यक्ष कालीबहादुर शाही र प्रदेश सचिव रणबहादुर चन्द खटिएका छन्। कांग्रेस उम्मेदवार पुल्तीसरा शाहीको प्रचारमा पार्टीका सहमहामन्त्री जीवन परियार, पूर्वप्रदेशप्रमुख देवराज जोशी, पूर्वराज्यमन्त्री जनक गिरी, महासमिति सदस्य तथा प्रदेशसभा सदस्य जुना दानीसहितका नेताहरू बाजुरा पुगेका छन्। यस्तै, एकीकृत समाजवादीकी उम्मेदवार जवा शाहीको प्रचारका लागि पोलिटब्युरो सदस्य हिक्मत शाही, पोलिटब्युरो सदस्य नरेशबहादुर शाही, केन्द्रीय सदस्य तथा जिल्ला इन्चार्ज अजबहादुर मल्ल मैदानमा खटिएका छन्। ग्रामथानमा ठूला दललाई चुनौती थारू समुदायको बाहुल्य क्षेत्र मानिने मोरङको ग्रामथान गाउँपालिकाको अध्यक्ष पदका लागि उपनिर्वाचन हुँदैछ। उम्मेदवार भोट माग्न व्यस्त छन्। विभिन्न साना र ठूला दलबाट १५ र स्वतन्त्र १ सहित १६ जना उम्मेदवार मैदानमा छन्। उम्मेदवारहरू पूर्वाधार निर्माणदेखि कृषि, शिक्षा र स्वास्थ्य क्षेत्रको सुधारलगायतका एजेन्डा बोकेर मतदाता फकाउँदै भोट माग्न व्यस्त छन्। गाउँपालिका अध्यक्ष जयप्रकाश गच्छदार थारूको गत असार ३ गते निधन भयो। रिक्त रहेको अध्यक्ष पदका लागि उपनिर्वाचन हुन लागेको हो। मोरङमा माओवादी केन्द्रको चुनावी अभियान । कांग्रेस छाडेका नमोनारायण माझी नेकपा (माओवादी केन्द्र)बाट अध्यक्षका उम्मेदवार छन्। यद्यपि, नवप्रवेशीलाई टिकट दिएको र पुराना एवं पार्टीभित्र योगदान गरेकालाई पाखा लगाइएको भनेर माओवादीभित्र तीव्र विवाद र असन्तुष्टि छ। नमोनारायणलाई जिताउन पूर्वमन्त्री एवं संघीय सांसद अमनलाल मोदी, माओवादीका कोशी प्रदेश इन्चार्ज हरिबोल गजुरेल, सहइन्चार्जहरू सावित्रीकुमार काफ्ले, अजम्बर काङ्माङ राई, राष्ट्रियसभामा माओवादीका प्रमुख सचेतक गोपी अछामीदेखि पूर्वराज्यमन्त्री विजयकुमार विश्वास, पूर्वसांसद कुलप्रसाद साम्बालगायतका नेता सक्रिय छन्। कांग्रेसले बलराम सरदार थारूलाई उम्मेदवार बनाएको छ। उनी पार्टीमा संस्थापनइतर अर्थात् डा शेखर कोइराला पक्षधर हुन्। पार्टीभित्रको गुटगत विवादले चुनावी नतिजामा असर पर्न सक्ने विश्लेषण पनि छ। बलरामलाई चुनाव जिताउन पूर्वमन्त्रीहरू महेश आचार्य, मीनेन्द्र रिजाल, डिकबहादुर लिम्बू, डिला संग्रौला, प्रदेश सांसद अमृत अर्याल, नेता गुरुराज घिमिरे, सांसद भीम पराजुलीलगायत खटिएका छन्। एमालेले तुलसीराम विश्वासलाई उम्मेदवार बनाएको छ। आकांक्षी धेरै हुँदा व्यवस्थापन गर्न नसकेको भनेर एमालेभित्र पनि विवाद छ। पार्टीको आधिकारिक उम्मेदवारविरुद्ध बागी उम्मेदवार चुनावी मैदानमा छन्। एमालेबाट अध्यक्षको आकांक्षी रहेका नमनारायण चौधरीले टिकट नपाएपछि स्वतन्त्र उम्मेदवारी दिएका हुन्। मुढा चुनाव चिह्न पाएका उनको उम्मेदवारीले एमालेलाई धक्का लाग्न सक्ने अनुमान छ। यद्यपि, तुलसीरामलाई चुनाव जिताउन एमालेका कोशी प्रदेश इन्चार्ज शेरधन राई, प्रदेश अध्यक्ष घनश्याम खतिवडा, केन्द्रीय सदस्य जीवन घिमिरे, विनोद ढकाललगायतका नेताहरू अहोरात्र खटिएका छन्। ग्रामथानको अध्यक्षमा राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), अशोक राई नेतृत्वको जनता समाजवादी पार्टी (जसपा)बाट धर्मेन्कुमार चौधरी, नेकपा (एकीकृत समाजवादी) पार्टीबाट दिलबहादुर विश्वकर्मा, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझी उम्मेदवार छन्। नेपाल मजदुर किसान पार्टी (नेमकिपा)बाट पर्शुराम विश्वास थारू, मंगोल नेसनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी र कमल थापा नेतृत्वको राप्रपा नेपालबाट राजु मुसहरले उम्मेदवारी दिएका छन्। सबै उम्मेदवारले प्रचारप्रसारलाई व्यापक बनाएका छन्। पूर्वशिक्षक भरत गुरागाईंले ग्रामथानमा १६ जना उम्मेदवार भए पनि मुख्य प्रतिस्पर्धा तीन ठूला दलबीच हुने बताए। सामाजिक अगुवासमेत रहेका गुरागाईं थारू बाहुल्य रहेको ग्रामथानमा पहाडे समुदायको मत निर्णायक हुने बताउँछन्। गौरीशंकरमा राजनीतिक माहोल तात्दैदोलखाको गौरीशंकर गाउँपालिकाका उपाध्यक्ष श्यामसुन्दर तामाङको हृदयाघातका कारण मृत्यु भएपछि रिक्त पदमा उपनिर्वाचन हुन लागेको हो। गौरीशंकरमा १६ जनाले उम्मेदवारी दर्ता गराएका छन्। कांग्रेस, एमाले, माओवादी केन्द्र, रास्वपा, एकीकृत समाजवादी, राप्रपा, जनता समाजवादी पार्टीका उम्मेदवार छन। यस्तै, अप्सरा विश्वकर्मा, अम्बिका श्रेष्ठ, दीपक तामाङ, दिलबहादुर बस्नेत, द्वारिका बुढाथोकी, पुष्पा कार्की, मधुरा कार्की, शिव शम्भु तामाङ र सर्किमा शेर्पाले स्वतन्त्र उम्मेदवारी दर्ता गराएका छन। चुनावको मिति नजिकिएसँगै राजनीतिक दलका नेताहरू बोलेरो गाडी भाडामा लिएर घरदैलोमा पुुगिरहेका छन्। मंसिरको चटारो भएकाले घरमा मतदाता नभेटेपछि उम्मेदवारहरू मतदाता खोज्दै खेतबारीमा पुग्ने गरेका छन्। चुनावी प्रचारप्रसार व्यापक रूपमा अगाडि बढाएका छन्। नेपाली कांग्रेसकी पासदिकी तामाङ आफ्नो श्रीमान्को अधुरा काम पूूरा गर्न उपाध्यक्षको उम्मेदवारी दर्ता गराएको र सबैले साथ दिनुपर्ने भन्दै घरदैलोमा पुुगेकी छिन्। नेकपा एमालेकी उमा मगर सबै जनताको मन जित्ने गरी काम गर्न सक्ने क्षमता आफूमा रहेको भन्दै मत माग्न हिँडेकी छिन्। नेकपा माओवादी केन्द्रका निमलेकी शेर्पा आफू यसअघि पनि स्वास्थ्य स्वयंसेवी भएर सेवा गरेको र अब ९ वटा वडाको सेवा गर्न उम्मेदवारी दिएकोले निर्वाचित गराउनुपर्ने भन्दै मत माग्न घरदैलोमा छन्। स्वतन्त्रबाट उम्मेदवारी दर्ता गराएका उम्मेदवारहरू अब नयाँलाई पालो दिनुपर्ने अडानसहित घरदैलोमा पुुगेका छन्। महाबुमा विरासत जोगाउने र फर्काउने कसरतदैलेखको महाबु गाउँपालिकाको अध्यक्ष पदका लागि सात जना उम्मेदवार चुनावी मैदानमा छन्। कांग्रेसका झलकबहादुर भण्डारी, एमालेका जंगबहादुर शाही, माओवादी केन्द्रका जंगबहादुर बराल मगर, राष्ट्रिय स्वतन्त्र पार्टीका प्रकाशकुमार बुढा, राप्रपाका सुर्जे रावत र नेमकिपाका दुर्गबहादुर मगर चुनावी मैदानमा छन्। एकीकृत समाजवादीका जगतबहादुर हमालले नेकपा एमालेका उम्मेदवारलाई समर्थन गरेका छन्। मंगलबार एमालेले आयोजना गरेको सभामा हमालले आफ्नो उम्मेदवारी निष्क्रिय गर्दैै एमालेको उम्मेदवारलाई समर्थन गरेको घोषणा गरेका छन्। गाउँपालिका अध्यक्षमा निर्वाचित कांग्रेसका लछुमन गुरुङको निधन भएपछि यहाँ उपनिर्वाचन हुन लागेको हो। उपनिर्वाचनको मिति नजिकिँदै जाँदा उम्मेदवारहरू दलका नेताहरूसहित मतदाता भेट्न घरदैलो पुगेका छन्। टोल तथा वडास्तरीय चुनावी आमसभामा दलहरू केन्द्रित छन्। मुख्यगरी नेकपा एमाले, नेपाली कांग्रेस, नेकपा माओवादी केन्द्र र राष्ट्रिय स्वतन्त्र पार्टीका जिल्लादेखि केन्द्रीय तहका नेताहरू महाबु केन्द्रित छन्। यो गाउँपालिकामा मुख्यगरी नेपाली कांग्रेसले आफ्नो विरासत जोगाउने गरी कसरत गरिरहेको छ। नेकपा एमाले पनि आफ्नो विरासत फर्काउने रणनीतिमा छ। कांग्रेसका तर्फबाट महाबुको उपनिर्वाचनमा चुनावी मैदानमा होमिएका झलकबहादुर भण्डारीको जनमतसमेत राम्रो रहेको कांग्रेस नेताहरूको बुझाइ छ। युवामाझ लोकप्रिय भण्डारी उपनिर्वाचनको मत परिणाम आफ्नो पक्षमा पार्न प्रयासरत छन्। यसअघिको निर्वाचनमा अध्यक्षमा निर्वाचित लक्षुमन गुरुङसँगै उनी लामो समयसम्म गाउँ घुमे। चुनाव जितिसकेपछि पनि उनै गुरुङसँग नजिक रहेर काम गरे। त्यसैले पनि कांग्रेस आफ्नो पुरानो विरासत जोगिनेमा ढुक्क छ। एमालेले दैलेखमा मंगलबार आयोजना गरेको चुनावी सभा। एमालेले २०७४ मा एमालेबाटै पालिका अध्यक्षमा निर्वाचित, २०७९ को निर्वाचनमा नेकपा एकीकृत समाजवादीबाट उम्मेदवार बनेर मतका हिसाबले तेस्रो भएका जंगबहादुर शाहीलाई पार्टीमा भित्र्याएर उम्मेदवार बनाएको छ। यसअघि सम्पन्न स्थानीय तहको निर्वाचनमा एमालेका उम्मेदवार र त्यसबेला समाजवादीबाट उम्मेदवार बनेका जंगबहादुर शाहीले प्राप्त गरेको ४ हजार ७ सय ८७ मतको आधारमा एमालेको विरासत फर्किने आकलन गरिरहेको छ। नेकपा एकीकृत समाजवादीबाट गाउँपालिका अध्यक्ष पदका लागि उम्मेदवार बनेका जगतबहादुर हमालले एमालेकै उम्मेदवारलाई समर्थन गरेपछि निर्वाचन जित्नेमा एमाले हौसिएको छ। यस पटकको उपनिर्वाचनमा राष्ट्रिय स्वतन्त्र पार्टीले समेत उम्मेदवारी दिएको छ। पुराना राजनीतिक दलले जनताको अवस्था बदल्न नसकेको बताउँदै आएको रास्वपाले युवामाझ लोकप्रिय रहेका प्रकाशकुमार बुढालाई उम्मेदवार बनाएको छ। उम्मेदवारका आआफ्नै दाबी नेकपा एमालेबाट उम्मेदवार बनेका जंगबहादुर शाही महाबुको समृद्धिका लागि अघि बढाएको योजना तथा कार्यक्रमकै कारण मतदाताले आफूलाई रोज्ने बताउँछन्। नेपाली कांग्रेसबाट उम्मेदवार बनेका झलकबहादुर भण्डारीले कांग्रेस जनतामा विश्वास राख्ने पार्टी भएकाले महाबुमा गर्नुपर्ने विकासका मतदाता आफ्नो पक्षमा रहेको बताए। नेकपा माओवादी केन्द्रका उम्मेदवार जंगबहादुर बराल मगरले संघीयतालाई मजबुत बनाउन महाबुका जनताले आफूलाई विजयी बनाउने दाबी गरे। राष्ट्रिय स्वतन्त्र पार्टीबाट गाउँपालिकाको अध्यक्ष पदमा उम्मेदवार प्रकाशकुमार बुढाले विकास र सुशासनको पक्षमा वकालत र पैरवी गर्दै आएकाले आफूले जित्ने बताए। कांग्रेस एमाले एकातिर, माओवादीएकीकृत समाजवादी अर्कातिर रुकुमपूर्वको पुथाउत्तरगंगा गाउँपालिकामा उपनिर्वाचनको चहलपहल बढेको छ। नेकपा माओवादी र नेकपा एमाले चुनावी एजेन्डा लिएर गाउँ पसेका छन्। उपाध्यक्ष पदको लागि कांग्रेस र एमाले तथा माओवादी केन्द्र र नेकपा एकीकृत समाजवादीको गठबन्धन चुनावी मैदानमा छन्। कांग्रेसएमाले गठबन्धनबाट एमालेकी केशकुमारी तुलाचन र माओवादी केन्द्रनेकपा एस गठबन्धनबाट माओवादी केन्द्रकी नरपुरा बुढा पुनको उम्मेदवारी छ। अहिले पार्टीहरू चुनावी प्रचारप्रसारमा व्यस्त छन्। उपनिर्वाचनका लागि उम्मेदवारसहितको वडास्तरीय कोण सभा, पार्टी प्रशिक्षण, जनभेटघाट, टोलस्तरीय बैठक, मतदाता शिक्षाजस्ता कार्यमा जोड दिइएको नेकपा माओवादी केन्द्रकी जिल्ला संयोजककुमारी बरालले जानकारी दिए। त्यस्तै, कांग्रेसएमाले गठबन्धन पनि मतदाता रिझाउन लागिपरेको छ। मतदाता तथा जनभेटघाट, छलफलजस्ता कार्यक्रम गरेर चुनावी एजेन्डाबारे जानकारी गराउने काम भइरहेको नेकपा एमालेका जिल्ला अध्यक्ष लीलामणि गौतमले बताएका छन्। सर्केगाडमा कांग्रेसमाओवादीबीच प्रतिस्पर्धा सर्केगाड गाउँपालिका स्थानीय तह उपनिर्वाचन यसपटक विशेष चर्चामा छ। उपनिर्वाचनमा उपाध्यक्ष पद हत्याउने तीन ठूला दल कांग्रेस, एमाले, माओवादी केन्द्र प्रसारप्रसारमा होमिएका छन्। जिल्लाका राजनीति दल, नेता कार्यकर्ता सर्केगाड गाउँपालिकामा केन्द्रित छन्। सर्केगाड गाउँपालिकामा पहिलो दलका रूपमा रहेको कांग्रेस यस पटक माओवादी केन्द्रले बलियो उम्मेदवार देवकी तिमिल्सेनालाई उम्मेदवर बनाएसँगै डराएको छ। नेपाली कांग्रेसले सविता बुढालाई उभ्याएको छ। नेकपा एमालेले जाना शाहीलाई उम्मेदबार बनाएको छ। राष्ट्रिय प्रजातन्त्र पार्टीबाट संगिता शाही उम्मेदवार छिन् भने राष्ट्रिय स्वतन्त्र पार्टीले बाँचा बुढालाई उम्मेदबार बनाएको छ। एमाले कांग्रेस जाजरकोटको निर्णय कुर्दैजाजरकोटको नलगाड नगरपालिका र हुम्लाको सर्केगाड गाउँपालिकामा दलहरूबीच विरासत जोगाउने र तोड्ने प्रतिस्पर्धा बेजोडले चलिरहेको छ। जाजरकोटको नलगाड नगरपालिका नेपाली कांग्रेसले पाएपछि हुम्लाको सर्केगाड गाउँपालिका एमालेको भागबन्डामा पर्छ कि भन्ने नेकपा एमाले दाउ कुरिरहेको छ। किनकि हुम्लाको सर्केगाड गाउँपालिका नेकपा एमाले जनमतको हिसाबले तेस्रो दलभित्र पर्छ। जाजरकोटमा कांग्रेसको घरदैलो । तस्बिर : राजेन्द्र कार्की हुम्लाको सर्केगाड गाउँपालिकामा माओवादीलाई कांग्रेस र एमालेका कारण चुनौती छ। कांग्रेसमाओवादी गठबन्धनबाट उपाध्यक्ष पदमा विजयी भएको माओवादीका लागि एक्लाएक्लै निर्वाचनमा जाँदा कांग्रेसएमाले नै चुनौती बनेका छन्। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? त्यसो भए किन भोट दिने ? बिर्खबहादुर कामी, नलगाड३, जाजरकोट गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका मतदाताका गुनासा छन् । छवि पन्त, कांग्रेस नेता, जाजरकोट दुःखमा हामीलाई कसैले हेरेनजाजरकोटको नलगाड नगरपालिकामा उपचुनावको निकै रौनक छ। उम्मेदवारहरू मतदाताको घरघरमा पुगेर मत मागिरहेका छन्। तर उम्मेदवारसँग अधिकांश मतदाताले गुनासो पोख्ने गरेका छन्। भूकम्पको राहत, पुनर्निर्माण र पुनःस्थापनामा कसैले सहयोग नगरेको, रोजगारी र विकास निर्माणका विषयमा जनप्रतिनिधि, दलबाट अपेक्षाकृत सहयोग नपाएको गुनासो गर्ने गरेका छन्। नलगाड३ का बिर्खबहादुर कामीले अस्थायी आवासकै दोस्रो किस्ताको अनुदान रकम पाउन नसकेको गुनासो सुनाउने गरेका छन्। उनले भने, पुनर्निर्माणको कुरा त परको भयो। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? किन भोट दिने ? । उनीजस्तै नलगाड४ का महेन्द्र बोहराले पनि अस्थायी आवासको दोस्रो किस्ता पाउन नसकेको गुनासो गर्ने गरेका छन्। कतिपय मतदाताले गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका गुनासो सुनाउने गरेको प्रचारमा हिँडेका नेपाली कांग्रेसका नेता छवि पन्तले बताए। उनले मतदाताहरू निकै सचेत र उत्साहित रहेको पनि बताए। नलगाड नगरपालिकामा उपप्रमुख पदमा ६ वटा पार्टीको उम्मेदवारी दर्ता भएको छ। कांग्रेसबाट इन्द्राचन्द सिंह, एमालेबाट सुनिता बोहरा, माओवादी केन्द्रबाट देवका लामिछाने, राष्ट्रिय प्रजातन्त्र पार्टी नेपालबाट सुनिता पुन रावल, रास्वपाबाट पार्वती पुन, नेपाल समाजवादी पार्टीबाट पवित्रा जैसी चुनावी प्रतिस्पर्धामा छन्। चुनावमा नेपाली कांग्रेस, माओवादी केन्द्र र एमालेबीच मुख्य प्रतिस्पर्धा हुने देखिएको छ। उपप्रमुख सरिता सिंहको २०८० कात्तिक १७ गते भूकम्पमा परी मृत्यु भएपछि उपप्रमुख पद रिक्त थियो। सिंह २०७९ को स्थानीय तहको निर्वाचनमा कांग्रेसबाट निर्वाचित भएकी थिइन्। गत निर्वाचनमा सिंह ५ हजार ४ सय ६ मत पाएर विजयी भएकी थिइन्। उनका निकटतम प्रतिस्पर्धी एमालेकी सुनिता बोहोराले ३ हजार ३ सय ९३ मत पाएकी थिइन्। त्यतिबेला पराजित उपप्रमुख सुनिता बोहरालाई नेकपा एमालेले पुनः उपप्रमुखमै उम्मेदवार बनाएको छ। अघिल्लो पटक कांग्रेसलाई सहयोग गरेको माओवादी केन्द्रले देवका लामिछानेलाई उम्मेदवार बनाएको छ। लामिछाने चुनाव जित्नेमा ढुक्क छिन्। माओवादी केन्द्रका उपमहासचिव शक्ति बस्नेत मनोनयनकै बेलादेखि चुनावी प्रचारमा सक्रिय रूपमा लागिरहेका छन्। यो उनको गृह जिल्ला पनि हो। कांग्रेसले पनि गत वर्ष नगरउपप्रमुख पद जितेको र २०६४ सालमा झिनो मतले पराजित भएका कारण अहिले चुनाव जित्ने गरी मैदानमा होमिएको छ। कांग्रेसले उम्मेदवार बनाएकी इन्द्रा स्वर्गीय सरिताकै भाइबुहारी हुन्। कांग्रेसका प्रवक्ता डा प्रकाशशरण महत, सहमहामन्त्री जीवन परियारलगायतका नेताहरू चुनावी प्रचारका क्रममा जाजरकोट पुगेका छन्।त्यस्तै, एमालेबाट उम्मेदवार भएकी बोहरा योसहित तेस्रो पटक मैदानमा आएकी छन्। गत चुनावमा दुई पार्टीले गठबन्धन गरेर जिते पनि एक्लाएक्लै लड्दा आफू अगाडि आउने उनको दाबी छ। शिवराज भट्टधनगढी, किशोर बुढाथोकीविराटनगर, राजेन्द्र कार्कीजाजरकोट, हिक्मतबहादुर नेपालीदैलेख, भवानी खड्कादोलखा, बिस्नप्रसाद न्यौपानेवीरेन्द्रनगर, निराजन सिर्पालीरुकुमपूर्व, नरजन तामाङ हुम्ला"
बीआरआई कार्यान्वयनमा विवाद भइरहेका बेला काठमाडौं आइपुग्यो चिनियाँ उच्चस्तरीय टोली,"काठमाडौं : प्रधानमन्त्री केपी शर्मा ओलीको चीन भ्रमणको तयारी भइरहेका बेला चीनको एक उच्चस्तरीय टोली भने काठमाडौं आइपुगेको छ। चीनको स्वशासित क्षेत्र सिजाङ प्रान्तस्थित विदेश मामिला कार्यालयका उपमहानिर्देशक   नेतृत्वमा ६ सदस्यीय टोली मंगलबार काठमाडौं आइपुगेको हो। चाइना एयरबाट आएको उक्त टोलीलाई नेपालस्थित चिनियाँ दूतावासका अधिकारीहरूले स्वागत गरेका थिए। टोलीमा   ,  ,   र  ,   रहेका छन्। शनिबारसम्म काठमाडौंमा रहने उक्त टोलीले केही सरकारी अधिकारी र राजनीति दलका शीर्ष नेताहरूसँग छलफल गर्नेछ। उनीहरूले आजदेखि दलका नेताहरूसँगको छलफल सुरू गरिसकेका छन्। स्रोतका अनुसार बीआरआई परियोजना कार्यान्वयनका विषयलाई लिएर सत्तारूढ दलहरूबीच नै विवाद भइरहेका बेला चीनबाट गुपचुप रूपमा आएको उच्च स्तरीय टोलीको भ्रमणलाई निकै महत्त्वका साथ हेरिएको छ। प्रधानमन्त्री केपी शर्मा ओलीको मंसिर १७ गतेदेखि हुने भ्रमण तयारीका लागि परराष्ट्रमन्त्री आरजु राणा देउवा भोलि (बिहीबार) बेइजिङ जाँदैछिन्। मंसिर १५ गतेसम्म परराष्ट्रमन्त्री राणा बेइजिङमा रहेर प्रधानमन्त्रीको भ्रमणका एजेन्डाहरू तयारी गर्नेछिन्। बीआरआई ऋण कि अनुदानमा लिने विषयमा विवाद भइरहेको छ। प्रधानमन्त्री ओलीले सहुलियतपूर्ण ऋणमै भए पनि बीआरआई कार्यान्वयन गर्न मनस्थिति बनाए पनि नेपाली कांग्रेसको विरोधकै कारण प्रधानमन्त्रीसमेत त्यसबाट पछि हटेका छन्। प्रधानमन्त्री ओलीले ऋणमा बीआरआई स्वीकार गर्न नसकिने भन्दै सार्वजनिक अभिव्यक्ति दिइसकेका छन्। कांग्रेस सभापति शेरबहादुर देउवाले पनि प्रधानमन्त्रीको चीन भ्रमणका क्रममा बीआरआईका परियोजनाहरू अनुदानमा लिनेगरी गृहकार्य थाल्न सरकारलाई सुझाव दिएका छन्।"
"समीक्षा बैठकमा प्रधानमन्त्रीले भने ११ हजार नक्कली आयोजना ल्याइएछ, गफका भरमा अर्थतन्त्र चल्दैन","काठमाडौं : प्रधानमन्त्री केपी शर्मा ओलीले विद्यमान स्थितिमा परिवर्तन ल्याउने गरी प्रभावकारी रूपमा काम गर्न मन्त्री र सचिवहरूलाई निर्देशन दिएका छन्। चालु आर्थिक वर्षको नीति तथा कार्यक्रम र बजेट कार्यान्वयनको प्रथम त्रैमासिकको समीक्षा बैठकमा प्रधानमन्त्री ओलीले सोचे जति काम नभएकाले विद्यमान स्थितिमा परिवर्तन ल्याउनैपर्नेमा जोड दिए। स्रोतको सुनिश्चितता बिना अघिल्लो सरकारबाट प्रस्तुत बजेट आएकाले पनि काम गर्न सहज नभएको उल्लेख गर्दै उनले बजेटको समीक्षा गर्न सकिने तर काम गर्नै शैलीमा भने आमूल परिवर्तन ल्याउनुपर्ने बताए। सिंहदरबारस्थित प्रधानमन्त्री तथा मन्त्रिपरिषद्को कार्यालयमा उपप्रधानमन्त्रीहरू, मन्त्रीहरू, राष्ट्रिय योजना आयोगका पदाधिकारी, मुख्यसचिव र सचिवहरूसहितको बैठकमा प्रधानमन्त्री ओलीले बजेट र कार्यक्रमका विसङ्गतिलाई व्यवस्थापन गर्नुपरेको बताउँदै ११ हजार नक्कली आयोजना ल्याइएको र बहुवर्षीयखालका योजनामा यस वर्ष २० लाख मात्रै बजेट राख्ने खालका विकृति अन्त्य हुनुपर्ने उल्लेख गरे। 'हरेक मन्त्रालयले उत्पादन, कृषि, ऊर्जा वा सूचना प्रविधि आदिका क्षेत्रमा हामीले नयाँ क्रान्तिकारी काम के गर्न सक्छौं भनेर सोच्नुपर्ने भएको छ। राष्ट्रिय विकासको काम र देशको अर्थतन्त्र परिचालन गफका भरमा चल्दैन। प्रक्रियावादमा मात्रै नअल्झिऔं। हामीले जनताका अपेक्षाबमोजिम ठोस र परिणाममूलक काम गर्न सक्नुपर्छ। देशमा रोजगारी र आम्दानी बढाउने नीति लिनुपर्छ। काम नहुँदा निरीह भएर हेरेरमात्रै हुँदैन, अब के गर्ने भन्ने ठोस योजना मलाई चाहियो। हामी सरकारमा भएको उपादेयता हुनुपर्यो। हिम्मतिलो तरिकाले अगाडि बढौं,' प्रधानमन्त्री ओलीले प्रश्न गरे, 'तल्लो वर्गसम्म कसरी लाभ दिन सकिन्छ? बन्द भएका उद्योगहरू के गर्ने हो? हामीले चलाउन सक्दैनौं भने चलाउन सक्नेलाई चलाउन किन नदिने? परिणाम नदिने र प्रभावकारी नहुने अनावश्यक संरचनाहरू किन राख्ने?' उनले अब अल्याङटल्याङ गर्ने समय नरहेकाले कुनै मन्त्रीको कार्यसक्षमता प्रभावकारी नभएमा त्यसमा पनि समीक्षा गर्नुपर्ने र कर्मचारीले उत्साहका साथ काम गर्नुपर्नेमा जोड दिए। प्रधानमन्त्री, मन्त्री र सचिवले सकारात्मक परिणामका लागि आफ्नो ठाउँबाट हस्तक्षेप गर्नुपर्ने र काम नगर्ने कर्मचारीलाई सरुवामात्रै नगरेर कारबाही गर्नुपर्नेमा उनले धारणा राखे। प्रधानमन्त्री ओलीले सरकारका उपलब्धिहरू मानिसका व्यवहारमा देखिनुपर्ने भएकाले समीक्षा र बैठकहरूले मात्रै परिणाम नदिने भएकाले उत्पादन र परिवर्तनमा केन्द्रित हुन आग्रह गरे।"
जनकपुर र अयोध्यालाई हवाई सेवामार्फत् जोड्ने तयारीमा छौं : मन्त्री पाण्डे,"काठमाडौं : संस्कृति,पर्यटन तथा नगरिक उड्डयनमन्त्री बद्री प्रसाद पाण्डेले जनकपुर र अयोध्यालाई हवाईसेवाको मध्यामबाट समेत जोड्नुपर्ने बताएका छन्। बुधबार त्रिभुवन विश्वविद्यालय हिन्दी केन्द्रीय विभागले आयोजना गरेको विश्वफलक पर राम (साहित्यक, सामाजिक एवं संस्कृतिको सन्दर्भमा) अन्तरविषयी अन्तर्राष्ट्रिय संगोष्ठिमा बोल्दै मन्त्री पाण्डेले धार्मिकरुपले जोडिएको सम्बन्धलाई हवाईसेवाका माध्यमबाट समेत अघि बढाउनुपर्नेमा जोड दिएका हुन्। यसका लागि मन्त्रालयले समेत तयारी गरिरहेको मन्त्री पाण्डेको भनाइ छ। मन्त्री पाण्डेले अहिलेको अवस्थामा रामको मार्गदर्शन झनै व्यापक बन्दै गएको बताउँदै विश्वभरि फैलिएका नेपाली र भारतीय नागरिकले राम तत्वको पुनः जागरणमा योगदान गर्नुपर्नेमा जोड दिए। दुई दिनसम्म चल्ने संगोष्ठिमा भगवान रामका विविध पक्षमा चर्चा गरिनेछ । संगोष्ठिमा सामेल हुन आएका विभिन्न देशका प्रतिनिधिलाई मन्त्री पाण्डे नेपालको विविधतापूर्ण संस्कृतिलाई विश्वमा पुर्याउनु सहयोग गर्न समेत आग्रह गरे।"
"दुर्गा प्रसाईंको मुद्दामा आज सुनुवाइ, न्यायाधीश पौडेल र पाण्डेको इजलासमा पेशी","काठमाडौं : मेडिकल व्यवसायी दुर्गा प्रसाईले दायर गरेको बन्दी प्रत्यीकरणको रिटमाथि आज सुनुवाइ हुने भएको छ। रिटको पेशी न्यायाधीश महेश शर्मा पौडेल र नित्यानन्द पाण्डेको संयुक्त इजलामा पेशी तोकिएको छ। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईलाई अदालत उपस्थित गराएको थियो। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
सत्तारूढ दल बीआरआई कार्यान्वयनको पक्षमा छन् : गगन थापा,"विराटनगर : नेपाली कांग्रेसका महामन्त्री गगन थापाले सत्तारूढ दलहरू चिनियाँ परियोजना बेल्ट एण्ड रोड इनिसीएटीभ (बीआरआई) कार्यान्वयनको पक्षमा रहेको बताएका छन्। उनले भनेका सत्तारूढ दलहरू कांग्रेस र नेकपा एमालेले हुन्। विराटनगर विमानस्थलमा बुधबार पत्रकारहरूसँग संक्षिप्त कुराकानी गर्दै थापाले देशभित्रको स्रोत र साधनले मात्र विकास गर्न नपुग्ने बताए। भने, ठूलो पुँजी आवश्यक रहेकाले मित्र राष्ट्रहरूसँग अनुदानको अपेक्षा गरिएको हो। बीआरआईका सन्दर्भमा सत्तारूढ कांग्रेस र एमालेको धारणा समान रहेको उनको भनाइ छ। यसअघि हस्ताक्षर भएका परियोजना यसपटक कार्यान्वयनको चरणमा जाओस् भन्ने चाहना आफूहरूले राखेको उनले बताए। सबै मित्र राष्ट्रसँग मित्रवत् सम्बन्ध स्थापित गर्न चाहेको भन्दै थापाले बीआरआई सम्झौता नेपालमा लागू गर्ने कुरा कांग्रेसका लागि नयाँ र नौलो नभएको बताए। थापाले बहुपक्षीय दातृ निकायबाट सस्तो र सहुलियतमा ऋण लिने पक्षमा कांग्रेस र एमाले रहेको स्पष्ट पारे। अमेरिका, भारत, चीन, जापान जुनसुकै राष्ट्रहरूबाट पनि सस्तोमा ऋण लिन कांग्रेस र एमाले तयार रहेको उनको भनाइ छ। सन् २०१७ मा नेपाली कांग्रेस र नेकपा (माओवादी केन्द्र)को सरकार रहँदा तत्कालीन परराष्ट्रमन्त्री प्रकाशशरण महतले बीआरआई सम्झौता गर्नुभएको हो, उनी भन्छन्, त्यसअघि चीनसँग भएका दर्जनौं सम्झौताहरू कार्यान्वयन नभएकाले ती सबै सम्झौताहरूले पूर्णता पाओस् भन्ने अपेक्षा पनि छ। चीनसँग भएका दर्जनौं समझदारीहरूमा हस्ताक्षर र कार्यान्वयनको अपेक्षा प्रधानमन्त्री केपी शर्मा ओलीको भ्रमणबाट राखिएको उनले बताए। नेपाली कांग्रेस र एमालेबीच संविधान संशोधनको विषयमा साझा धारणा बनाउन पहल भइरहेको थापाले बताए। संविधान संशोधनका लागि पहिला कांग्रेस र एमालेका बीचमा साझा धारणा बनाएर त्यसपछि माओवादी, मधेसवादीलगायतका अन्य दलहरूसँग छलफल एवं बहस गर्ने उनको भनाइ छ। कसैले चाहेर संविधानका मूलभूत कुराहरू संशोधन गर्न नसक्ने उनको जिकिर छ। संघीयता, गणतन्त्र, समावेशीता, समानुपातिक निर्वाचन प्रणाली, बहुदलीय व्यवस्था र संसदीय व्यवस्था परिवर्तन गर्न नसकिने थापाले बताए। उनले कांग्रेस र एमाले विकासका सवालमा एक रहेको स्पष्ट पारे। सरकारका विषयमा बाहिर आएको हल्लाजस्तो वास्तविकता नभएको उनको भनाइ छ।"
प्रधानमन्त्री ओली र फिनल्याण्डका मन्त्री ताभियोबीच भेटवार्ता,"काठमाडौं : प्रधानमन्त्री केपी शर्मा ओलीसँग फिनल्याण्डका विदेश मन्त्रालयका वैदेशिक व्यापार तथा विकासमन्त्री भिल्ले ताभियोले आज शिष्टाचार भेट गरेका छन्। प्रधानमन्त्री निवास बालुवाटारमा भएको भेटमा दुईपीक्षय हित र आपसी सम्बन्धका विविध पक्षमा कुराकानी भएको थियो। मन्त्री ताभियोले नेपालको जलविद्युत, फोहोरमैला व्यवस्थापन र पूर्वाधार विकासका क्षेत्रमा सहयोग बढाउन आफूहरू तत्पर रहेको प्रधानमन्त्री ओलीलाई अवगत गराए। प्रधानमन्त्री ओलीले फिनल्याण्डबाट नेपालको विकासमा हुँदै आएको सहयोगका लागि धन्यवाद दिएका थिए। नेपाल र फिनल्याण्डको कूटनीतिक सम्बन्ध स्थापनाको ५०औँ वर्षगाँठका अवसरमा मन्त्री ताभियोको नेपाल भ्रमण भएको हो।"
इतिहास बोकेको नेवारी संस्कृतिको संरक्षण गर्नुपर्छ : प्रधानमन्त्री,"काठमाडौं : प्रधानमन्त्री केपी शर्मा ओलीले नेवारी संस्कृतिले नेपाली संस्कृतिलाई प्रतिविम्बित गरेको बताएका छन्। बुधबार २१ औं राष्ट्रिय ज्यापु दिवसका अवसरमा आयोजित कार्यक्रममा बोल्दै प्रधानमन्त्री ओलीले नेवारी संस्कृति,नेवारी परिकार र नेवारी पहिरनको आफ्नै इतिहास र पहिचान भएको बताए। प्रधानमन्त्री ओलीले नेवारी संस्कृतिले नेपाली संस्कृतिलाई प्रतिविम्बित गर्ने बताए। उनले सबै मिलेर नेपाली संस्कृतिको जगेर्ना गर्नुपर्ने बताए। 'नेवारी संस्कृति अरु संस्कृतिभन्दा फरक छ। नेवारी संस्कार, नेवारी परिकार र नेवारी पहिरनको आफ्नै इतिहास र विशेषता छ। आफ्नै पहिचान छ, आफ्नोपन छ। जुन कुरा यहाँहरूले कायम गर्दै आउनु भएको छ,'उनले भने,' मैले विश्वास लिएको छु हामी सबै मिलेर यस्ता संस्कृतिहरूको संरक्षण गर्नुपर्छ। यिनलाई जोगाउनुपर्छ। उत्थान गर्नुपर्छ। ' प्रधानमन्त्री ओलीले इतिहास बोकेको नेवार संस्कृतिलाई अगाडि बढाउन आवश्यक रहेको औंल्याए। उनले भने,'नेवारी संस्कृति अरुभन्दा उच्च छ, पृथक छ। सबै मिलेर यसको जगेर्ना गर्नुपर्छ।' उनले ज्यापु समुदायले राखेका मागप्रति गम्भीर ध्यानाकर्षण भएको बताए। उनले माग पूरा गर्न आफूले सक्दो सहयोग गर्ने बचन दिए।"
नुवाकोट उपनिर्वाचनका लागि सुरक्षाकर्मीसहित पाँच सय कर्मचारी,"नुवाकोट : मंसिर १६ गते नुवाकोटको ककनी गाउँपालिका २ को वडाध्यक्ष पदमा निर्वाचन हुँदैछ। वडाध्यक्षका लागि दलका ९ र दुई स्वतन्त्र गरी ११ जनाले उम्मेदवारी दिएका छन्। त्यस्तै उपनिर्वाचनका लागि नुवाकोटमा प्रहरी, सशस्त्र प्रहरी र सरकारी कर्मचारीसमेत गरी पाँच सय कर्मचारी परिचालन गरिएको छ। उपनिर्वाचन सभ्य, स्वच्छ र निष्पक्ष सम्पन्न गर्न सुरक्षा व्यवस्था चुस्त पारिएको वाकोटका प्रमुख जिल्ला अधिकारी रामकृष्ण अधिकारीले बताए। उनका अनुसार उपनिर्वाचनको तयारी तीव्र रूपमा भइरहेको छ। वडाध्यक्ष पदको उपनिर्वाचनका लागि दुई स्थानमा चार मतदान केन्द्र कायम गरिएको मुख्य निर्वाचन अधिकृतको कार्यालयले जनाएको छ।"
दुर्गा प्रसाईंको बन्दी प्रत्यक्षीकरणको रिटमा सुनुवाइ जारी,"काठमाडौं : मेडिकल व्यवसायी दुर्गा प्रसाईले दायर गरेको बन्दी प्रत्यीकरणको रिटमाथि सुनुवाइ जारी छ। रिटमा न्यायाधीश महेश शर्मा पौडेल र नित्यानन्द पाण्डेको संयुक्त इजलामा सुनुवाइ भइरहेको हो। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईलाई अदालत उपस्थित गराएको थियो। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
मानव तस्करी प्रकरणमा कोशीका पूर्वमन्त्री अधिकारीलाई उन्मुक्ति दिनु आपत्तीजनक : माओवादी केन्द्र,काठमाडौं : नेकपा माओवादी केन्द्रले मानव तस्करी प्रकरणमा कोशीका पूर्वमन्त्री लिलाबल्लभ अधिकारीलाई उन्मुक्ति दिएको भन्दै आपत्ती जनाएको छ । पार्टी कार्यालय पेरिसडाडामा बुधबार बसेको माओवादी पदाधिकारी बैठकले अहिलेको सरकारले मानव तस्करीजस्तो गम्भीर प्रकरणमा मुछिएका अधिकारीलाई उन्मुक्ति दिने काम गरेको भन्दै आपत्ती जनाएको हो । बैठकपछि माओवादी प्रवक्ता अग्नि सापकोटाले मानव तस्करी प्रकरणमा अधिकारीलाई उन्मुक्ति दिने र अन्यलाई मुद्धा चलाउने काम घोर आपतीजनक रहेको निष्कर्ष बैठकले निकालेको जानकारी दिए। वर्तमान सरकारले पहिलेदेखि नै भ्रष्टाचारीको संरक्षण गर्दै आएको र अहिले अधिकारीलाई उन्मुक्ति दिने कामले त्यसलाई पुष्टि गरेको उनले बताए । उनले उपनिर्वाचनपछि सरकारविरुद्ध कडा ढंगले खवरदारी गर्ने जानकारी दिए । बैठकले पार्टीका सम्मेलनको कार्यविधि तयार गरेको जानकारी दिँदै सापकोटाले पालीका सम्मेलन र खवरदारी सभा सवै स्थानीय तहमा एकैसाथ गर्ने निर्णय भएको पनि जानकारी दिए। त्यस्तै पदाधिकारी बैठकले निर्वाचन आयोगमा पेश गर्ने विधानलाई अन्तिम रुप दिएको छ । यसअघि माओवादी केन्द्रले विधानबारे प्रतिवेदन बनाउन र पार्टीको स्थानीय तहको सम्मेलनको कार्यविधि बनाउन छुट्टाछुट्टै कार्यदल गठन गरेको थियो ।
ग्रामथानका ४ मतदानस्थल संवेदनशील,"विराटनगर : मोरङको ग्रामथान गाउँपालिकामा आगामी उपनिर्वाचनका लागि १२ वटा मतदानस्थल र २९ वटा मतदान केन्द्र कायम गरिएको छ। कायम गरिएकामध्ये ४ वटा मतदानस्थल सुरक्षाका दृष्टिकोणले संवेदनशील सूचीमा परेका छन्। जिल्ला सुरक्षा समितिले मतदानस्थलमध्ये ४ वटालाई संवेदनशील र ८ वटालाई सामान्यको सूचीमा राखेर वर्गीकरण गरेको प्रमुख जिल्ला अधिकारी प्रेमप्रसाद भट्टराईले बताए। उनका अनुसार सुरक्षाका दृष्टिकोणले संवेदनशील र सामान्य भनेर वर्गीकरण गर्दै मतदानस्थलमा त्यही हिसाबको सुरक्षा व्यवस्था मिलाउने तयारी गरिएको छ। विगतका निर्वाचनमा भएका झगडा, विवाद र मतदान केन्द्रको संख्यालगायतलाई आधार मानेर मतदानस्थलको वर्गीकरण गरिएको जानकारी भट्टराईले दिए। उनका अनुसार ग्रामथानमा अति संवेदनशील मतदानस्थल भने छैनन्। प्रजिअ भट्टराईले सुरक्षा संवेदनशीलतालाई ध्यानमा राखेर मतदानस्थलको वर्गीकरण गरिएको जानकारी दिए। उनका अनुसार ग्रामथानमा आगामी उपनिर्वाचनका लागि एकीकृत सुरक्षा योजना बनाएर लागू गरिएको छ। सुरक्षा स्रोतका अनुसार ३ वटा वा सोभन्दा बढी मतदान केन्द्र र धेरै मतदाता रहेका मतदानस्थललाई संवेदनशीलको सूचीमा राखिएको छ। ग्रामथान१ को लखन्तरीस्थित वीरेन्द्र मावि, ५ को तेतरियास्थित देवी मावि, ६ को रविहाटस्थित पब्लिक मावि र ७ को धोवियारेस्थित गणेश मावि मतदानस्थललाई संवेदनशील सूचीमा राखिएको हो। वीरेन्द्र माविमा ३ वटा मतदान केन्द्र र २ हजार ५ सय १३ मतदाता छन्। देवी माविमा ५ वटा मतदान केन्द्र र ४ हजार ८ सय ३८ मतदाता, पब्लिक माविमा ४ वटा केन्द्र र ३ हजार ७ सय ५५ मतदाता तथा गणेश माविमा ३ वटा केन्द्र र २ हजार २ सय ५६ जना मतदाता छन्। मतदानस्थलमध्ये ग्र्रामथान१ को खुनियाकट्टास्थित बेगन आधारभूत विद्यालयमा १ केन्द्र र ७ सय ७७ मतदाता, २ को वडा कार्यालयमा २ केन्द्र र २ हजार ७२ मतदाता, २ कै झोराहाटस्थित सरस्वती माविमा १ केन्द्र र २ हजार ६२ मतदाता, ३ को भौसाबाडीस्थित राधाकृष्ण आधारभूत विद्यालयमा २ केन्द्र र १ हजार ४ सय ६ मतदाता तथा ३ कै सिद्राहास्थित वाणी माविमा २ वटा केन्द्र र १ हजार ५ सय ४७ मतदाता छन्। त्यस्तै ग्रामथान४ को लोहासुरस्थित महेन्द्र माविमा २ केन्द्र र २ हजार ८१ मतदाता, ४ कै मोतीपुरस्थित लोहन्द्रा आधारभूत विद्यालयमा २ केन्द्र र १ हजार ८ सय ९२ मतदाता तथा ७ को बनिगास्थित सरस्वती आधारभूत विद्यालयमा १ केन्द्र र ८ सय ४५ जना मतदाता रहेका छन्। ग्रामथानमा जम्मा २६ हजार ४४ मतदाता छन्। आगामी उपनिर्वाचनको सुरक्षाका लागि डीएसपीको नेतृत्वमा प्रहरी परिचालन गरिएको जानकारी मोरङ प्रहरी प्रमुख एसपी नारायणप्रसाद चिमरियाले दिए। समग्र निर्वाचन सुरक्षालाई लक्षित गरेर मोरङ प्रहरीका डीएसपी मदन केसीको नेतृत्वमा टोली खटाइएको हो। मतदानस्थलमध्ये संवेदनशीलमा इन्स्पेक्टर तथा सामान्यमा वरिष्ठ सइ र सइको नेतृत्वमा प्रहरी परिचालन हुने चिमरियाको भनाइ छ। उनका अनुसार निर्वाचनका दिन सिनियर प्रहरी अधिकृतको नेतृत्वमा ४ वटा मोबाइल गस्ती परिचालन गरिने छ। त्यसबाहेक रिजर्ब र स्ट्राइकिङ टोली पनि रहने जानकारी एसपी चिमरियाले दिए। उनका अनुसार उपनिर्वाचनलाई लक्षित गरेर सूचना संकलन गर्ने तथा त्यही हिसाबको सुरक्षा व्यवस्था मिलाउने काम भइरहेको छ। निर्वाचनलाई शान्तिपूर्ण र भयरहित वातावरणमा सम्पन्न गर्न सुरक्षा निकाय सक्रिय भएर लागेको उनको भनाइ छ। ग्रामथानको अध्यक्षमा यसअघि २०७९ मा नेपाली कांग्रेसका जयप्रकाश गच्छदार निर्वाचित भएका थिए। गत असार ३ गते उनको निधन भएपछि आगामी मंसिर १६ गते उपनिर्वाचन हुन लागेको हो।"
३ महिनामा मन्त्रीले गरेका काम कारबाहीबारे समीक्षा गर्दै प्रधानमन्त्री ओली,"काठमाडौं : प्रधानमन्त्री केपी शर्मा ओलीले सरकारले गरेका काम कारबाहीहरूबारे मन्त्री र मन्त्रालयका सचिवहरुसँग ब्रिफिङ लिने भएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आज दिउँसो ३ बजे सबै मन्त्रालयहरुको प्रथम त्रैमासिक समीक्षा गर्ने भएका हुन्। सरकारलाई असफल हुने छुट नभएको भन्दै ओलीले यस अगाडि चालु आर्थिक वर्षमा गरिने मुख्य काम र हासिल हुने उपलब्धिका लागि उपप्रधानमन्त्रीद्वय र मन्त्रीहरुले भदौमा कार्यसम्पादन सम्झौता गरेका थिए। प्रधानमन्त्रीको सचिवालयका अनुसार चालु आर्थिक वर्षमा सरकारले गरेका कामहरूको समीक्षा गर्ने प्रधानमन्त्रीको तयारी छ। प्रधानमन्त्री ओली गत असार ३० गते प्रधानमन्त्रीमा नियुक्त भएका हुन्। उनले सम्बन्धित व्यक्तिबाट बिफ्रिङ लिएपछि आवश्यक निर्देशन दिने तयारी रहेको सचिवालयले जनाएको छ। अहिलेको सरकार जनताको सरकार भएकाले काममा गति दिन थालनी गरिएका काम सम्पन्न गर्न निर्देशन दिइरहेका छन्। समृद्ध नेपाल, सुखी नेपालीको राष्ट्रिय आकाङ्क्षा पूरा गर्न, प्रारम्भ गरिएका पूर्वाधार निर्माण तथा सेवा प्रवाहमा सुधारका कार्यहरु तोकिएको समयमा सम्पन्न गर्न कार्यसम्पादन सम्झौता गरिएको थियो। कार्यसम्पादन सम्झौतामा सरकार गठन भएको पहिलो सय दिन (२०८१ कात्तिक ६ गते) सम्म गरिने प्रमुख कार्य र हासिल हुने उपलब्धि, दोस्रो सय दिन (२०८१ माघ १७) गतेसम्म गरिने प्रमुख कार्य र हासिल हुने उपलब्धि, आर्थिक वर्ष २०८१०८२ को बाँकी अवधिमा गर्नुपर्ने काम र हासिल हुने उपलब्धिका विषय समावेश थिए।"
पुस ११ र १२ गते स्वास्थ्य सम्मेलन हुने,"काठमाडौं : आगामी पुस ११ र १२ गते काठमाडौंमा नेपाल स्वास्थ्य सम्मेलन आयोजना हुने भएको छ। स्वास्थ्य तथा जनसंख्या मन्त्रालयले बुधबार काठमाडौंमा पत्रकार सम्मेलन गर्दै साझेदारी प्रवर्द्धन, ज्ञान आदानप्रदान र स्वास्थ्य क्षेत्रमा भएका चुनौती सामना गर्न विश्वव्यापी विशेषज्ञता उपयोग गर्ने उद्देश्यका साथ सम्मेलन आयोजना गर्न लागेको जनाएको हो। स्वास्थ्य सेवाको सुदृढीकरणका लागि प्रवासी नेपालीहरूको संयोजन गर्ने सम्मेलनको उद्देश्य रहेको मन्त्रालयको भनाइ छ। सम्मेलनमा विश्वभर रहेका नेपाली स्वास्थ्य विशेषज्ञहरूलाई एक ठाउँमा ल्याई स्वास्थ्यसम्बन्धी चुनौतीको समाधान खोज्न र संवाद गर्ने मन्त्रालयले जनाएको छ। डिजिटल उपकरण र प्रविधिको प्रयोगले स्वास्थ्य सेवामा ल्याउनसक्ने सुधार र प्रभावबारे पहिचान तथा प्रवासी समुदायसँगको साझेदारी सुदृढ गर्न नीतिगत ढाँचाहरूबारे सम्मेलनमा छलफल गरिने जनाइएको छ। स्वास्थ्यकर्मी, अनुसन्धानकर्ता संस्थाहरू र विश्वका ९० भन्दा बढी मुलुकमा रहेका स्वास्थ्य सम्बन्धी विषयमा क्रियाशील प्रवासी नेपालीको सम्मेलनमा सहभागीता रहने मन्त्रालयले जनाएको छ।"
दुर्गा प्रसाईंलाई थुनामुक्त गर्न माग गरिएको रिट सर्वोच्चद्वारा खारेज,"काठमाडौं : साइवर अपराधको कसुरमा प्रहरी हिरासतमा रहेका मेडिकल व्यवसायी दुर्गा प्रसाईंलाई थुनामुक्त गर्न आदेश माग गर्दै दायर रिट निवेदन सर्वोच्च अदालतले खारेज गरिदिएको छ। न्यायाधीश महेश शर्मा पौडेल र नित्यानन्द पाण्डेको संयुक्त इजलासले प्रसाईंलाई थुनामुक्त गर्न माग गर्दै दायर गरेको बन्दी प्रत्यक्षीकरणको रिट बुधबार खारेज गरेको हो। साइवर अपराधको कसुरमा थुनामा रहेका प्रसाईलाई गैरकानुनी रुपमा थुनामा राखेको भन्न नमिल्ने भन्दै सर्वोच्चले रिट खारेज गरिदिएको हो। जिल्ला अदालतको अनुमति लिएर प्रहरीले उनलाई हिरासतमा राखेर अनुसन्धान गरिरहेको छ। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै गत शुक्रबार बन्दी प्रत्यक्षीकरणको रिट दायर गरेका थिए। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको थियो । उनलाई पाँच दिन हिरासतमा राखेर अनुसन्धान गर्न प्रहरीलाई काठमाडौं जिल्ला अदालतले अनुमति दिएको छ। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईंलाई अदालत उपस्थित गराएको थियो। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो।"
धनी र गरीबबीचको खाडल मेटिनुपर्छ : प्रधानमन्त्री,"काठमाडौं : प्रधानमन्त्री केपी शर्मा ओलीले जनसङ्ख्याका मुद्दालाई आर्थिक, सामाजिक र राजनीतिक रणनीतिका रूपमा हेरिनुपर्ने बताएका छन्। छैटौं एसियाली जनसङ्ख्या सम्मेलनको आज उद्घाटन गर्दै प्रधानमन्त्री ओलीले विकास र जनघनत्वका सहसम्बन्धलाई ध्यान दिएर सीमान्तकृत तथा विपन्न समुदायको सहज जीवनयापनका लागि आधारभूत आवश्यकताको परिपूर्ति गर्न सरकारका प्रयासहरू जारी रहेको बताए। प्रधानमन्त्री ओलीले काठमाडौं मेडिकल कलेज अस्पतालमा भर्खरै जन्मिएका एक शिशुका मातासँग भर्चुअल संवाद गरेर सम्मेलनको उद्घाटन गरेका थिए। उनले जलवायु परिवर्तनका मुद्दालाई सामना गर्न विश्वव्यापी साझेदारीलाई महत्वका साथ बढाउनुपर्ने भन्दै दिगो विकास, सुशासन र सामूहिक प्रयास अत्वावश्यक भएको बताए। प्रधानमन्त्री ओलीले समृद्ध नेपाल, सुखी नेपाली आकाङ्क्षाहरूलाई देखिने खालका उपलब्धिमा रूपान्तरित गर्नुपर्नेमा जोड दिए। नेपाली काङ्ग्रेसका सभापति एवं पूर्व प्रधानमन्त्री शेरबहादुर देउवा, त्रिभुवन विश्वविद्यालयका उपकुलपति प्राडा केशजङ्ग बराल, एसियाली जनसङ्ख्या एसोसिएनका अध्यक्ष रेइको हायाशीलगायत सम्मेलनामा विभिन्न विषयगत सत्र सञ्चालन हुनेछ।"
मतदाताको गुनासो : दुःखमा हामीलाई कसैले हेरेन,"जाजरकोटको नलगाड नगरपालिकामा उपचुनावको निकै रौनक छ। उम्मेदवारहरू मतदाताको घरघरमा पुगेर मत मागिरहेका छन्। तर उम्मेदवारसँग अधिकांश मतदाताले गुनासो पोख्ने गरेका छन्। भूकम्पको राहत, पुनर्निर्माण र पुनस्र्थापनामा कसैले सहयोग नगरेको, रोजगारी र विकास निर्माणका विषयमा जनप्रतिनिधि, दलबाट अपेक्षाकृत सहयोग नपाएको गुनासो गर्ने गरेका छन्। नलगाड३ का बिर्खबहादुर कामीले अस्थायी आवासकै दोस्रो किस्ताको अनुदान रकम पाउन नसकेको गुनासो सुनाउने गरेका छन्। उनले भने, पुनर्निर्माणको कुरा त परको भयो। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? किन भोट दिने ? । उनीजस्तै नलगाड४ का महेन्द्र बोहराले पनि अस्थायी आवासको दोस्रो किस्ता पाउन नसकेको गुनासो गर्ने गरेका छन्। कतिपय मतदाताले गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका गुनासो सुनाउने गरेको प्रचारमा हिँडेका नेपाली कांग्रेसका नेता छवि पन्तले बताए। उनले मतदाताहरू निकै सचेत र उत्साहित रहेको पनि बताए। नलगाड नगरपालिकामा उपप्रमुख पदमा ६ वटा पार्टीको उम्मेदवारी दर्ता भएको छ। कांग्रेसबाट इन्द्राचन्द सिंह, एमालेबाट सुनिता बोहरा, माओवादी केन्द्रबाट देवका लामिछाने, राष्ट्रिय प्रजातन्त्र पार्टी नेपालबाट सुनिता पुन रावल, रास्वपाबाट पार्वती पुन, नेपाल समाजवादी पार्टीबाट पवित्रा जैसी चुनावी प्रतिस्पर्धामा छन्। चुनावमा नेपाली कांग्रेस, माओवादी केन्द्र र एमालेबीच मुख्य प्रतिस्पर्धा हुने देखिएको छ। उपप्रमुख सरिता सिंहको २०८० कात्तिक १७ गते भूकम्पमा परी मृत्यु भएपछि उपप्रमुख पद रिक्त थियो। सिंह २०७९ को स्थानीय तहको निर्वाचनमा कांग्रेसबाट निर्वाचित भएकी थिइन्। गत निर्वाचनमा सिंह ५ हजार ४ सय ६ मत पाएर विजयी भएकी थिइन्। उनका निकटतम प्रतिस्पर्धी एमालेकी सुनिता बोहोराले ३ हजार ३ सय ९३ मत पाएकी थिइन्। त्यतिबेला पराजित उपप्रमुख सुनिता बोहरालाई नेकपा एमालेले पुनः उपप्रमुखमै उम्मेदवार बनाएको छ। अघिल्लो पटक कांग्रेसलाई सहयोग गरेको माओवादी केन्द्रले देवका लामिछानेलाई उम्मेदवार बनाएको छ। लामिछाने चुनाव जित्नेमा ढुक्क छिन्। माओवादी केन्द्रका उपमहासचिव शक्ति बस्नेत मनोनयनकै बेलादेखि चुनावी प्रचारमा सक्रिय रूपमा लागिरहेका छन्। यो उनको गृह जिल्ला पनि हो। कांग्रेसले पनि गत वर्ष नगरउपप्रमुख पद जितेको र २०६४ सालमा झिनो मतले पराजित भएका कारण अहिले चुनाव जित्ने गरी मैदानमा होमिएको छ। कांग्रेसले उम्मेदवार बनाएकी इन्द्रा स्वर्गीय सरिताकै भाइबुहारी हुन्। कांग्रेसका प्रवक्ता डा प्रकाशशरण महत, सहमहामन्त्री जीवन परियारलगायतका नेताहरू चुनावी प्रचारका क्रममा जाजरकोट पुगेका छन्। त्यस्तै, एमालेबाट उम्मेदवार भएकी बोहरा योसहित तेस्रो पटक मैदानमा आएकी छन्। गत चुनावमा दुई पार्टीले गठबन्धन गरेर जिते पनि एक्लाएक्लै लड्दा आफू अगाडि आउने उनको दाबी छ।"
एमाले महासचिवसँग भियतनामको कम्युनिस्ट पार्टीको प्रतिनिधि मण्डलको भेटवार्ता,"काठमाडौं : नेकपा (एमाले)का महासचिव शंकर पोखरेलसँग नेपाल भ्रमणमा रहेको भियतनाम कम्युनिस्ट पार्टीका वैकल्पिक केन्द्रीय सदस्य ली है विन नेतृत्वको ६ सदस्यीय प्रतिनिधिमण्डलले भेटवार्ता गरेको छ । भेटमा दुई देशका सरकार, कम्युनिस्ट पार्टी र जनताबीचको घनिष्ठ सम्बन्धका बारेमा छलफल भएको छ । भेटमा पोखरेलले प्रधानमन्त्री तथा पार्टीका अध्यक्ष केपी शर्मा ओलीले प्रधानमन्त्रीका रूपमा महत्त्वका साथ भियतनामको भ्रमण गरेबाट दुईदेशबीचको गहिरो सम्बन्धलाई उजागर गर्ने बताए । महासचिव पोखरेलले भियतनामसँगको सम्बन्धका विभिन्न पाटाहरूको चर्चा गर्दै बुद्ध धर्मले नेपाल र भियतनामलाई सांस्कृतिक रूपमा जोड्ने काम गरेको बताए । महासचिव पोखरेलले यो सम्बन्धलाई घनिष्ट बनाउन दुईदेशबीच सिधा हवाई सेवा सञ्चालन गर्न पहल हुनुपर्नेमा जोड दिए । महासचिव पोखरेलले भियतनाममा भएको स्वाधीनता र स्वाभिमानको आन्दोलनबाट नेपालले ठूलो शिक्षा र प्रेरणा लिएको स्मरण गरे । उनले भियतनामको आर्थिक विकासबाट नेपालको विकास र समृद्धि यात्रा अगाडि बढाउन सकारात्मक प्रभाव पर्ने विश्वास व्यक्त गरे । सो अवसरमा भियतनाम कम्युनिस्ट पार्टीका वैकल्पिक केन्द्रीय सदस्य लिले नेपालमा कम्युनिस्ट पार्टीले हासिल गरेको सफलताप्रति खुसी प्रकट गर्नुहुँदै आगामी दिनमा अझ बढी सफलताको शुभकामना व्यक्त गरे । उनले दुई कम्युनिस्ट पार्टीबीचको सम्बन्धलाई सुदृढ बनाउँदै दुवै देश र जनताको आर्थिक समृद्धिका लागि आपसी सहयोग अभिवृद्धि गर्न तयार रहेको बताए ।"
रुकुमपूर्व उपनिर्वाचन : पालिकाका २५ मतदान केन्द्रमा कर्मचारी खटाइयो,"रुकुमपूर्व : जिल्ला निर्वाचन कार्यालय रुकुम पूर्वले स्थानीय तह उप निर्वाचनका लागि कर्मचारी खटाएको छ। मंसिर १६ गते हुने पुथाउत्तरगंगा गाउँपालिका उपाध्यक्षको निर्वाचनका लागि मतदान अधिकृत, सहायक मतदान अधिकृत, सहायक कर्मचारी र सहयोगी खटाएको हो। पालिकाका २५ मतदान केन्द्रका लागि १ सय २५ जना कर्मचारी खटाइएको निमित्त जिल्ला निर्वाचन अधिकारी बलबहादुर केसीले जानकारी दिए। उनका अनुसार प्रत्येक मतदान केन्द्रमा ५ जनाका दरले कर्मचारी खटाइएको छ। केही दिनमा कर्मचारी सम्बन्धित मतदान केन्द्र पुग्नेछन्। पालिकाका १४ वडामा २२ मतदान स्थल छन् भने २५ मतदान केन्द्र कायम गरिएको छ। १ नम्बर वडाको पुथा हिमालय मावि मतदान केन्द्रमा थलबहादुर बस्नेत, २ नम्बर वडाको हर्दिबाङ मतदान केन्द्रमा उपेन्द्र यादव र सोही वडाको पेल्मा मतदान केन्द्रमा देविलाल विक मतदान अधिकृत तोकिएका छन्। ३ नम्बर वडाको आधारभूत विद्यालय रन्मामैकोटमा खिमबहादुर रोकाय, ४ नम्बर वडाको दिपज्योति आधारभूत विद्यालय अर्जलमा देवराज सञ्जेल, ५ नम्बर वडाको जनता आधारभूत विद्यालय काजरजंग मतदान केन्द्रमा देवेन्द्र पौडेललाई मतदान अधिकृतका रूपमा खटाइएको छ। ५ नम्बर वडाकै देउराली मावि हुकामको प्रावि भवन केन्द्रमा हिरामणि गौतम, ६ नम्बर वडाको जनजागृति आधारभुत विद्यालय मयाङमा यज्ञकुमार पोखरेल, ७ नम्बर वडाको जनज्योती मावि जाङमा तिलक गौतम, सोही वडाको सानीभेरी आधारभूत विद्यालय खारखोलामा मंगलसिङ बुढालाई मतदान अधिकृत तोकिएको छ। ८ नम्बर वडाको जनसहयोग मावि रिवाङचौर केन्द्रमा समिर गिरी, ९ नम्बर वडाको आदर्श मावि खारबाङमा रविन्द्र बुढाक्षेत्रीलाई मतदान अधिकृतका रुपमा खटाइएको छ। पालिकाको केन्द्र रहेको १० नम्बर वडा स्थित महेन्द्र मावि तकसेराको क मतदान केन्द्रमा मिनबहादुर केसी, ख केन्द्रमा श्रीधर अधिकारी तथा सोही वडाको आधारभुत विद्यालय घुम्लिबाङमा धनबहादुर केसीलाई मतदान अधिकृतको रूपमा खटाइएको छ। ११ नम्बर वडाको उत्तरगंगा आधारभूत विद्यालय सेराबालुवामा गणेशबहादुर खड्का, ११ नम्बरकै जनजागृति आधारभूत विद्यालय दमचन केन्द्रमा ललितकुमार ओलीलाई मतदान अधिकृतको रूपमा खटाइएको जिल्ला निर्वाचन कार्यालयले जनाएको छ। १२ नम्बर वडाको पर्वत मावि कोल क केन्द्रमा रेवतबहादुर बुढाथोकी र ख केन्द्रमा मदनप्रसाद साहलाई मतदान अधिकृत तोकिएको छ। १३ नम्बर वडाको जनजागृति आधारभूत विद्यालय पिपलटुङ मतदान केन्द्रमा ध्रुव विक, १४ नम्बर वडाको सिद्वमण्डली मावि राङ्सी क केन्द्रमा राधाकृष्ण रिजाल र ख मतदान केन्द्रमा ओविराम खड्का मतदान अधिकृतका रूपमा खटाइएका छन्। २०७९ वैशाख ३० भएको स्थानीय तह निर्वाचनमा निर्वाचित उपाध्यक्ष भूपेन्द्र बुढाको गाडी दुर्घटनामा परी निधन भएपछि यहाँ उप निर्वाचन हुन लागेको हो। गत भदौ २८ गते बाग्लुङमा भएको गाडी दुर्घटनामा परी उपाध्यक्ष बुढासहित २ नम्बर वडाध्यक्ष जसबहादुर शेर्पाली, उपाध्यक्षकी आमा गोपीमाया बुढाको निधन भएको थियो। उपाध्यक्षको निधनपछि हुन लागेको उप निर्वाचनमा दुई जनाबीच प्रतिसप्रधा हुँदैछ। माओवादी केन्द्रकी नरपुरा बुढा र कांग्रेसको चुनाव लिएकी एमालेकी केशकुमारी तुलाचन चुनावी मैदानमा छन्। २ नम्बर वडाध्यक्षमा भने माओवादी केन्द्रका जगत घर्ती निर्विरोध निर्वाचित भैसकेका छन्। उप निर्वाचनमा मताधिकार प्रयोग गर्न गाउँपालिकाभर ११ हजार १ सय ८० मतदाता छन्।"
"उपनिर्वाचनको रस्साकस्सी, मतदाता तान्ने होडबाजी","आउने आइतबार अर्थात् मंसिर १६ गते मतदान गर्ने दिन। स्थानीय तहमा रिक्त १ मेयर, १ उपमेयर, २ गाउँपालिका अध्यक्ष ४ गाउँपालिका उपाध्यक्ष र ३४ वडाध्यक्षका लागि उपनिर्वाचन हुँदै छ। स्थानीय तहको यो उपनिर्वाचनको मिति नजिकिँदै जाँदा गाउँगाउँमा चुनावी रन्को छ। दलहरू प्रचारप्रसारमा व्यस्त छन्। सुदूरमा चर्को दौडधुप सुदूरपश्चिमका विभिन्न जिल्लामा उपनिर्वाचनको रौनक छ। बाजुराको स्वामीकार्तिक खापर गाउँपालिका उपाध्यक्ष र अरू चार जिल्लामा रिक्त वडाध्यक्ष पदका लागि दलहरू चुनावी प्रचारप्रसारमा व्यस्त छन। दार्चुलाको दुहुु, कञ्चनपुरको भीमदत्त नगर, बझाङको सुर्मा गाउँपालिका र डोटीको पूर्वीचौकी गाउँपालिकामा वडाध्यक्षको निर्वाचनको चहलपहल बढेको छ। स्वार्मीकार्तिक खापर गाउँपालिकाको उपाध्यक्षमा तीन ठूला पार्टीबीच मुख्य प्रतिस्पर्धा हुने भएको छ। एमालेबाट सुलोचनकुमारी भण्डारी बुढा, कांग्रेसबाट पुल्तीसरा शाही र एकीकृत समाजवादीबाट जवा शाहीबीच प्रतिस्पर्धा हुन लागेको हो। माओवादी केन्द्र र राष्ट्रिय प्रजातन्त्र पार्टीले उम्मेदवारी फिर्ता लिएका छन। बाजुरामा सत्ताको नेतृत्व सम्हालिरहेको पार्टी नेकपा एमाले र माओवादी केन्द्रबीच चुनावी तालमेल भएको छ। प्रतिपक्षमा रहेको माओवादी केन्द्रले उपनिर्वाचनमा एमालेलाई सघाउने सहमति गरेको एमालेका प्रदेश सचिव रणबहादुर चन्दले बताए। माओवादीबाट उम्मेदवार बनेकी राजुकुमारी विकले उम्मेदवारी फिर्ता लिएर एमाले उम्मेदवार जिताउन प्रचारप्रसारमा हिँडेको सचिव चन्दले बताए। बाजुरामा आआफ्नो उम्मेदवारलाई जिताउन पार्टीका ठूला नेता खटिएका छन्। एमाले उम्मेदवारलाई जिताउन स्थायी कमिटी सदस्य कर्ण थापा, केन्द्रीय सदस्य तथा बाजुरा इन्चार्ज लालबहादुर थापा, प्रतिनिधिसभा सदस्य दयालबहादुर शाही, केन्द्रीय सदस्यहरू प्रकाशबहादुर शाह, शहदेव बोगटी, प्रदेश कमिटी उपाध्यक्ष कालीबहादुर शाही र प्रदेश सचिव रणबहादुर चन्द खटिएका छन्। कांग्रेस उम्मेदवार पुल्तीसरा शाहीको प्रचारमा पार्टीका सहमहामन्त्री जीवन परियार, पूर्वप्रदेशप्रमुख देवराज जोशी, पूर्वराज्यमन्त्री जनक गिरी, महासमिति सदस्य तथा प्रदेशसभा सदस्य जुना दानीसहितका नेताहरू बाजुरा पुगेका छन्। यस्तै, एकीकृत समाजवादीकी उम्मेदवार जवा शाहीको प्रचारका लागि पोलिटब्युरो सदस्य हिक्मत शाही, पोलिटब्युरो सदस्य नरेशबहादुर शाही, केन्द्रीय सदस्य तथा जिल्ला इन्चार्ज अजबहादुर मल्ल मैदानमा खटिएका छन्। ग्रामथानमा ठूला दललाई चुनौती थारू समुदायको बाहुल्य क्षेत्र मानिने मोरङको ग्रामथान गाउँपालिकाको अध्यक्ष पदका लागि उपनिर्वाचन हुँदैछ। उम्मेदवार भोट माग्न व्यस्त छन्। विभिन्न साना र ठूला दलबाट १५ र स्वतन्त्र १ सहित १६ जना उम्मेदवार मैदानमा छन्। उम्मेदवारहरू पूर्वाधार निर्माणदेखि कृषि, शिक्षा र स्वास्थ्य क्षेत्रको सुधारलगायतका एजेन्डा बोकेर मतदाता फकाउँदै भोट माग्न व्यस्त छन्। गाउँपालिका अध्यक्ष जयप्रकाश गच्छदार थारूको गत असार ३ गते निधन भयो। रिक्त रहेको अध्यक्ष पदका लागि उपनिर्वाचन हुन लागेको हो। मोरङमा माओवादी केन्द्रको चुनावी अभियान । कांग्रेस छाडेका नमोनारायण माझी नेकपा (माओवादी केन्द्र)बाट अध्यक्षका उम्मेदवार छन्। यद्यपि, नवप्रवेशीलाई टिकट दिएको र पुराना एवं पार्टीभित्र योगदान गरेकालाई पाखा लगाइएको भनेर माओवादीभित्र तीव्र विवाद र असन्तुष्टि छ। नमोनारायणलाई जिताउन पूर्वमन्त्री एवं संघीय सांसद अमनलाल मोदी, माओवादीका कोशी प्रदेश इन्चार्ज हरिबोल गजुरेल, सहइन्चार्जहरू सावित्रीकुमार काफ्ले, अजम्बर काङ्माङ राई, राष्ट्रियसभामा माओवादीका प्रमुख सचेतक गोपी अछामीदेखि पूर्वराज्यमन्त्री विजयकुमार विश्वास, पूर्वसांसद कुलप्रसाद साम्बालगायतका नेता सक्रिय छन्। कांग्रेसले बलराम सरदार थारूलाई उम्मेदवार बनाएको छ। उनी पार्टीमा संस्थापनइतर अर्थात् डा शेखर कोइराला पक्षधर हुन्। पार्टीभित्रको गुटगत विवादले चुनावी नतिजामा असर पर्न सक्ने विश्लेषण पनि छ। बलरामलाई चुनाव जिताउन पूर्वमन्त्रीहरू महेश आचार्य, मीनेन्द्र रिजाल, डिकबहादुर लिम्बू, डिला संग्रौला, प्रदेश सांसद अमृत अर्याल, नेता गुरुराज घिमिरे, सांसद भीम पराजुलीलगायत खटिएका छन्। एमालेले तुलसीराम विश्वासलाई उम्मेदवार बनाएको छ। आकांक्षी धेरै हुँदा व्यवस्थापन गर्न नसकेको भनेर एमालेभित्र पनि विवाद छ। पार्टीको आधिकारिक उम्मेदवारविरुद्ध बागी उम्मेदवार चुनावी मैदानमा छन्। एमालेबाट अध्यक्षको आकांक्षी रहेका नमनारायण चौधरीले टिकट नपाएपछि स्वतन्त्र उम्मेदवारी दिएका हुन्। मुढा चुनाव चिह्न पाएका उनको उम्मेदवारीले एमालेलाई धक्का लाग्न सक्ने अनुमान छ। यद्यपि, तुलसीरामलाई चुनाव जिताउन एमालेका कोशी प्रदेश इन्चार्ज शेरधन राई, प्रदेश अध्यक्ष घनश्याम खतिवडा, केन्द्रीय सदस्य जीवन घिमिरे, विनोद ढकाललगायतका नेताहरू अहोरात्र खटिएका छन्। ग्रामथानको अध्यक्षमा राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), अशोक राई नेतृत्वको जनता समाजवादी पार्टी (जसपा)बाट धर्मेन्कुमार चौधरी, नेकपा (एकीकृत समाजवादी) पार्टीबाट दिलबहादुर विश्वकर्मा, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझी उम्मेदवार छन्। नेपाल मजदुर किसान पार्टी (नेमकिपा)बाट पर्शुराम विश्वास थारू, मंगोल नेसनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी र कमल थापा नेतृत्वको राप्रपा नेपालबाट राजु मुसहरले उम्मेदवारी दिएका छन्। सबै उम्मेदवारले प्रचारप्रसारलाई व्यापक बनाएका छन्। पूर्वशिक्षक भरत गुरागाईंले ग्रामथानमा १६ जना उम्मेदवार भए पनि मुख्य प्रतिस्पर्धा तीन ठूला दलबीच हुने बताए। सामाजिक अगुवासमेत रहेका गुरागाईं थारू बाहुल्य रहेको ग्रामथानमा पहाडे समुदायको मत निर्णायक हुने बताउँछन्। गौरीशंकरमा राजनीतिक माहोल तात्दैदोलखाको गौरीशंकर गाउँपालिकाका उपाध्यक्ष श्यामसुन्दर तामाङको हृदयाघातका कारण मृत्यु भएपछि रिक्त पदमा उपनिर्वाचन हुन लागेको हो। गौरीशंकरमा १६ जनाले उम्मेदवारी दर्ता गराएका छन्। कांग्रेस, एमाले, माओवादी केन्द्र, रास्वपा, एकीकृत समाजवादी, राप्रपा, जनता समाजवादी पार्टीका उम्मेदवार छन। यस्तै, अप्सरा विश्वकर्मा, अम्बिका श्रेष्ठ, दीपक तामाङ, दिलबहादुर बस्नेत, द्वारिका बुढाथोकी, पुष्पा कार्की, मधुरा कार्की, शिव शम्भु तामाङ र सर्किमा शेर्पाले स्वतन्त्र उम्मेदवारी दर्ता गराएका छन। चुनावको मिति नजिकिएसँगै राजनीतिक दलका नेताहरू बोलेरो गाडी भाडामा लिएर घरदैलोमा पुुगिरहेका छन्। मंसिरको चटारो भएकाले घरमा मतदाता नभेटेपछि उम्मेदवारहरू मतदाता खोज्दै खेतबारीमा पुग्ने गरेका छन्। चुनावी प्रचारप्रसार व्यापक रूपमा अगाडि बढाएका छन्। नेपाली कांग्रेसकी पासदिकी तामाङ आफ्नो श्रीमान्को अधुरा काम पूूरा गर्न उपाध्यक्षको उम्मेदवारी दर्ता गराएको र सबैले साथ दिनुपर्ने भन्दै घरदैलोमा पुुगेकी छिन्। नेकपा एमालेकी उमा मगर सबै जनताको मन जित्ने गरी काम गर्न सक्ने क्षमता आफूमा रहेको भन्दै मत माग्न हिँडेकी छिन्। नेकपा माओवादी केन्द्रका निमलेकी शेर्पा आफू यसअघि पनि स्वास्थ्य स्वयंसेवी भएर सेवा गरेको र अब ९ वटा वडाको सेवा गर्न उम्मेदवारी दिएकोले निर्वाचित गराउनुपर्ने भन्दै मत माग्न घरदैलोमा छन्। स्वतन्त्रबाट उम्मेदवारी दर्ता गराएका उम्मेदवारहरू अब नयाँलाई पालो दिनुपर्ने अडानसहित घरदैलोमा पुुगेका छन्। महाबुमा विरासत जोगाउने र फर्काउने कसरतदैलेखको महाबु गाउँपालिकाको अध्यक्ष पदका लागि सात जना उम्मेदवार चुनावी मैदानमा छन्। कांग्रेसका झलकबहादुर भण्डारी, एमालेका जंगबहादुर शाही, माओवादी केन्द्रका जंगबहादुर बराल मगर, राष्ट्रिय स्वतन्त्र पार्टीका प्रकाशकुमार बुढा, राप्रपाका सुर्जे रावत र नेमकिपाका दुर्गबहादुर मगर चुनावी मैदानमा छन्। एकीकृत समाजवादीका जगतबहादुर हमालले नेकपा एमालेका उम्मेदवारलाई समर्थन गरेका छन्। मंगलबार एमालेले आयोजना गरेको सभामा हमालले आफ्नो उम्मेदवारी निष्क्रिय गर्दैै एमालेको उम्मेदवारलाई समर्थन गरेको घोषणा गरेका छन्। गाउँपालिका अध्यक्षमा निर्वाचित कांग्रेसका लछुमन गुरुङको निधन भएपछि यहाँ उपनिर्वाचन हुन लागेको हो। उपनिर्वाचनको मिति नजिकिँदै जाँदा उम्मेदवारहरू दलका नेताहरूसहित मतदाता भेट्न घरदैलो पुगेका छन्। टोल तथा वडास्तरीय चुनावी आमसभामा दलहरू केन्द्रित छन्। मुख्यगरी नेकपा एमाले, नेपाली कांग्रेस, नेकपा माओवादी केन्द्र र राष्ट्रिय स्वतन्त्र पार्टीका जिल्लादेखि केन्द्रीय तहका नेताहरू महाबु केन्द्रित छन्। यो गाउँपालिकामा मुख्यगरी नेपाली कांग्रेसले आफ्नो विरासत जोगाउने गरी कसरत गरिरहेको छ। नेकपा एमाले पनि आफ्नो विरासत फर्काउने रणनीतिमा छ। कांग्रेसका तर्फबाट महाबुको उपनिर्वाचनमा चुनावी मैदानमा होमिएका झलकबहादुर भण्डारीको जनमतसमेत राम्रो रहेको कांग्रेस नेताहरूको बुझाइ छ। युवामाझ लोकप्रिय भण्डारी उपनिर्वाचनको मत परिणाम आफ्नो पक्षमा पार्न प्रयासरत छन्। यसअघिको निर्वाचनमा अध्यक्षमा निर्वाचित लक्षुमन गुरुङसँगै उनी लामो समयसम्म गाउँ घुमे। चुनाव जितिसकेपछि पनि उनै गुरुङसँग नजिक रहेर काम गरे। त्यसैले पनि कांग्रेस आफ्नो पुरानो विरासत जोगिनेमा ढुक्क छ। एमालेले दैलेखमा मंगलबार आयोजना गरेको चुनावी सभा। एमालेले २०७४ मा एमालेबाटै पालिका अध्यक्षमा निर्वाचित, २०७९ को निर्वाचनमा नेकपा एकीकृत समाजवादीबाट उम्मेदवार बनेर मतका हिसाबले तेस्रो भएका जंगबहादुर शाहीलाई पार्टीमा भित्र्याएर उम्मेदवार बनाएको छ। यसअघि सम्पन्न स्थानीय तहको निर्वाचनमा एमालेका उम्मेदवार र त्यसबेला समाजवादीबाट उम्मेदवार बनेका जंगबहादुर शाहीले प्राप्त गरेको ४ हजार ७ सय ८७ मतको आधारमा एमालेको विरासत फर्किने आकलन गरिरहेको छ। नेकपा एकीकृत समाजवादीबाट गाउँपालिका अध्यक्ष पदका लागि उम्मेदवार बनेका जगतबहादुर हमालले एमालेकै उम्मेदवारलाई समर्थन गरेपछि निर्वाचन जित्नेमा एमाले हौसिएको छ। यस पटकको उपनिर्वाचनमा राष्ट्रिय स्वतन्त्र पार्टीले समेत उम्मेदवारी दिएको छ। पुराना राजनीतिक दलले जनताको अवस्था बदल्न नसकेको बताउँदै आएको रास्वपाले युवामाझ लोकप्रिय रहेका प्रकाशकुमार बुढालाई उम्मेदवार बनाएको छ। उम्मेदवारका आआफ्नै दाबी नेकपा एमालेबाट उम्मेदवार बनेका जंगबहादुर शाही महाबुको समृद्धिका लागि अघि बढाएको योजना तथा कार्यक्रमकै कारण मतदाताले आफूलाई रोज्ने बताउँछन्। नेपाली कांग्रेसबाट उम्मेदवार बनेका झलकबहादुर भण्डारीले कांग्रेस जनतामा विश्वास राख्ने पार्टी भएकाले महाबुमा गर्नुपर्ने विकासका मतदाता आफ्नो पक्षमा रहेको बताए। नेकपा माओवादी केन्द्रका उम्मेदवार जंगबहादुर बराल मगरले संघीयतालाई मजबुत बनाउन महाबुका जनताले आफूलाई विजयी बनाउने दाबी गरे। राष्ट्रिय स्वतन्त्र पार्टीबाट गाउँपालिकाको अध्यक्ष पदमा उम्मेदवार प्रकाशकुमार बुढाले विकास र सुशासनको पक्षमा वकालत र पैरवी गर्दै आएकाले आफूले जित्ने बताए। कांग्रेस एमाले एकातिर, माओवादीएकीकृत समाजवादी अर्कातिर रुकुमपूर्वको पुथाउत्तरगंगा गाउँपालिकामा उपनिर्वाचनको चहलपहल बढेको छ। नेकपा माओवादी र नेकपा एमाले चुनावी एजेन्डा लिएर गाउँ पसेका छन्। उपाध्यक्ष पदको लागि कांग्रेस र एमाले तथा माओवादी केन्द्र र नेकपा एकीकृत समाजवादीको गठबन्धन चुनावी मैदानमा छन्। कांग्रेसएमाले गठबन्धनबाट एमालेकी केशकुमारी तुलाचन र माओवादी केन्द्रनेकपा एस गठबन्धनबाट माओवादी केन्द्रकी नरपुरा बुढा पुनको उम्मेदवारी छ। अहिले पार्टीहरू चुनावी प्रचारप्रसारमा व्यस्त छन्। उपनिर्वाचनका लागि उम्मेदवारसहितको वडास्तरीय कोण सभा, पार्टी प्रशिक्षण, जनभेटघाट, टोलस्तरीय बैठक, मतदाता शिक्षाजस्ता कार्यमा जोड दिइएको नेकपा माओवादी केन्द्रकी जिल्ला संयोजककुमारी बरालले जानकारी दिए। त्यस्तै, कांग्रेसएमाले गठबन्धन पनि मतदाता रिझाउन लागिपरेको छ। मतदाता तथा जनभेटघाट, छलफलजस्ता कार्यक्रम गरेर चुनावी एजेन्डाबारे जानकारी गराउने काम भइरहेको नेकपा एमालेका जिल्ला अध्यक्ष लीलामणि गौतमले बताएका छन्। सर्केगाडमा कांग्रेसमाओवादीबीच प्रतिस्पर्धा सर्केगाड गाउँपालिका स्थानीय तह उपनिर्वाचन यसपटक विशेष चर्चामा छ। उपनिर्वाचनमा उपाध्यक्ष पद हत्याउने तीन ठूला दल कांग्रेस, एमाले, माओवादी केन्द्र प्रसारप्रसारमा होमिएका छन्। जिल्लाका राजनीति दल, नेता कार्यकर्ता सर्केगाड गाउँपालिकामा केन्द्रित छन्। सर्केगाड गाउँपालिकामा पहिलो दलका रूपमा रहेको कांग्रेस यस पटक माओवादी केन्द्रले बलियो उम्मेदवार देवकी तिमिल्सेनालाई उम्मेदवर बनाएसँगै डराएको छ। नेपाली कांग्रेसले सविता बुढालाई उभ्याएको छ। नेकपा एमालेले जाना शाहीलाई उम्मेदबार बनाएको छ। राष्ट्रिय प्रजातन्त्र पार्टीबाट संगिता शाही उम्मेदवार छिन् भने राष्ट्रिय स्वतन्त्र पार्टीले बाँचा बुढालाई उम्मेदबार बनाएको छ। एमाले कांग्रेस जाजरकोटको निर्णय कुर्दैजाजरकोटको नलगाड नगरपालिका र हुम्लाको सर्केगाड गाउँपालिकामा दलहरूबीच विरासत जोगाउने र तोड्ने प्रतिस्पर्धा बेजोडले चलिरहेको छ। जाजरकोटको नलगाड नगरपालिका नेपाली कांग्रेसले पाएपछि हुम्लाको सर्केगाड गाउँपालिका एमालेको भागबन्डामा पर्छ कि भन्ने नेकपा एमाले दाउ कुरिरहेको छ। किनकि हुम्लाको सर्केगाड गाउँपालिका नेकपा एमाले जनमतको हिसाबले तेस्रो दलभित्र पर्छ। जाजरकोटमा कांग्रेसको घरदैलो । तस्बिर : राजेन्द्र कार्की हुम्लाको सर्केगाड गाउँपालिकामा माओवादीलाई कांग्रेस र एमालेका कारण चुनौती छ। कांग्रेसमाओवादी गठबन्धनबाट उपाध्यक्ष पदमा विजयी भएको माओवादीका लागि एक्लाएक्लै निर्वाचनमा जाँदा कांग्रेसएमाले नै चुनौती बनेका छन्। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? त्यसो भए किन भोट दिने ? बिर्खबहादुर कामी, नलगाड३, जाजरकोट गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका मतदाताका गुनासा छन् । छवि पन्त, कांग्रेस नेता, जाजरकोट दुःखमा हामीलाई कसैले हेरेनजाजरकोटको नलगाड नगरपालिकामा उपचुनावको निकै रौनक छ। उम्मेदवारहरू मतदाताको घरघरमा पुगेर मत मागिरहेका छन्। तर उम्मेदवारसँग अधिकांश मतदाताले गुनासो पोख्ने गरेका छन्। भूकम्पको राहत, पुनर्निर्माण र पुनःस्थापनामा कसैले सहयोग नगरेको, रोजगारी र विकास निर्माणका विषयमा जनप्रतिनिधि, दलबाट अपेक्षाकृत सहयोग नपाएको गुनासो गर्ने गरेका छन्। नलगाड३ का बिर्खबहादुर कामीले अस्थायी आवासकै दोस्रो किस्ताको अनुदान रकम पाउन नसकेको गुनासो सुनाउने गरेका छन्। उनले भने, पुनर्निर्माणको कुरा त परको भयो। अस्थायी आवासकै दोस्रो किस्ता रकम पाउन सकेनौं। जनप्रतिनिधिले के हेरे ? दलका नेताहरूले के हेरे ? भोट माग्न मात्र आउने, दुःखमा साथ नदिने ? किन भोट दिने ? । उनीजस्तै नलगाड४ का महेन्द्र बोहराले पनि अस्थायी आवासको दोस्रो किस्ता पाउन नसकेको गुनासो गर्ने गरेका छन्। कतिपय मतदाताले गाउँमा विकास निर्माण नभएको, रोजगारी नपाएको, भूकम्पको राहत वितरणमा पक्षपात भएको, पुनर्निर्माणमा ढिलाइ भएको लगायतका गुनासो सुनाउने गरेको प्रचारमा हिँडेका नेपाली कांग्रेसका नेता छवि पन्तले बताए। उनले मतदाताहरू निकै सचेत र उत्साहित रहेको पनि बताए। नलगाड नगरपालिकामा उपप्रमुख पदमा ६ वटा पार्टीको उम्मेदवारी दर्ता भएको छ। कांग्रेसबाट इन्द्राचन्द सिंह, एमालेबाट सुनिता बोहरा, माओवादी केन्द्रबाट देवका लामिछाने, राष्ट्रिय प्रजातन्त्र पार्टी नेपालबाट सुनिता पुन रावल, रास्वपाबाट पार्वती पुन, नेपाल समाजवादी पार्टीबाट पवित्रा जैसी चुनावी प्रतिस्पर्धामा छन्। चुनावमा नेपाली कांग्रेस, माओवादी केन्द्र र एमालेबीच मुख्य प्रतिस्पर्धा हुने देखिएको छ। उपप्रमुख सरिता सिंहको २०८० कात्तिक १७ गते भूकम्पमा परी मृत्यु भएपछि उपप्रमुख पद रिक्त थियो। सिंह २०७९ को स्थानीय तहको निर्वाचनमा कांग्रेसबाट निर्वाचित भएकी थिइन्। गत निर्वाचनमा सिंह ५ हजार ४ सय ६ मत पाएर विजयी भएकी थिइन्। उनका निकटतम प्रतिस्पर्धी एमालेकी सुनिता बोहोराले ३ हजार ३ सय ९३ मत पाएकी थिइन्। त्यतिबेला पराजित उपप्रमुख सुनिता बोहरालाई नेकपा एमालेले पुनः उपप्रमुखमै उम्मेदवार बनाएको छ। अघिल्लो पटक कांग्रेसलाई सहयोग गरेको माओवादी केन्द्रले देवका लामिछानेलाई उम्मेदवार बनाएको छ। लामिछाने चुनाव जित्नेमा ढुक्क छिन्। माओवादी केन्द्रका उपमहासचिव शक्ति बस्नेत मनोनयनकै बेलादेखि चुनावी प्रचारमा सक्रिय रूपमा लागिरहेका छन्। यो उनको गृह जिल्ला पनि हो। कांग्रेसले पनि गत वर्ष नगरउपप्रमुख पद जितेको र २०६४ सालमा झिनो मतले पराजित भएका कारण अहिले चुनाव जित्ने गरी मैदानमा होमिएको छ। कांग्रेसले उम्मेदवार बनाएकी इन्द्रा स्वर्गीय सरिताकै भाइबुहारी हुन्। कांग्रेसका प्रवक्ता डा प्रकाशशरण महत, सहमहामन्त्री जीवन परियारलगायतका नेताहरू चुनावी प्रचारका क्रममा जाजरकोट पुगेका छन्।त्यस्तै, एमालेबाट उम्मेदवार भएकी बोहरा योसहित तेस्रो पटक मैदानमा आएकी छन्। गत चुनावमा दुई पार्टीले गठबन्धन गरेर जिते पनि एक्लाएक्लै लड्दा आफू अगाडि आउने उनको दाबी छ। शिवराज भट्टधनगढी, किशोर बुढाथोकीविराटनगर, राजेन्द्र कार्कीजाजरकोट, हिक्मतबहादुर नेपालीदैलेख, भवानी खड्कादोलखा, बिस्नप्रसाद न्यौपानेवीरेन्द्रनगर, निराजन सिर्पालीरुकुमपूर्व, नरजन तामाङ हुम्ला"
बारामा १७० किलो गाँजासहित दुई जना पक्राउ,सिमरा : प्रहरीले बाराको कोल्हबीबाट एक सय ७० किलो लागूऔषध गाँजासहित दुई जनालाई पक्राउ गरेको छ। पक्राउ पर्नेमा एक महिला र एक पुरुष छन्। कोल्हबी नगरपालिका ५ सोनाभार टोलस्थित दिनदयाल चौधरीबाट प्रहरीले उक्त परिमाणको गाँजा बरामद गरेको हो। गाँजासंगै प्रहरीले दिनदयालकी पत्नी ५२ वर्षीय मनमती चौधरी र सोनाभार टोलका ५० वर्षीय रमोद चौधरीलाई नियन्त्रणमा लिएको छ। गाँजा लुकाएर राखेको भन्ने सूचना पाएपछि इलाका प्रहरी कार्यालय कोल्हबीका प्रहरी निरीक्षक किसन बस्नेतको नेतृत्वमा पुगेको प्रहरी टोलीले दिनदयालको घरमा खानतलासी गरेको बाराका प्रहरी प्रवक्ता प्रकाश सापकोटाले जानकारी दिए। सापकोटाका अनुसार दिनदयालको घरमा लुकाएर राखेको अवस्थामा २१ वटा पोकामा राखिएको एक सय ७० किलो गाँजा बरामद भएको हो। पक्राउ परेका दुबैलाई जिल्ला प्रहरी कार्यालय बाराको नियन्त्रणमा राखी थप अनुसन्धान भइरहेको प्रवक्ता सापकोटाले बताए।
१५ किलो गाँजासहित महिला पक्राउ,विराटनगर : मोरङको जहदाबाट लागुऔषध गाँजासहित बुधबार साँझ १ जना महिला पक्राउ परेकी छन्। मोरङ प्रहरीका प्रवक्ता डीएसपी वेदप्रकाश जोशीका अनुसार घरमा लुकाइछिपाइ राखिएको १५ किलोग्राम गाँजासहित जहदा गाउँपालिका१ की ५० वर्षीया मीरादेवी बैठालाई पक्राउ गरिएको हो। इलाका प्रहरी कार्यालय रानी र बुधनगरको संयुक्त टोलीले साँझ ५:३० बजेतिर छापा हानेर बैठाको घरमा खानतलासी गरेको उनले बताए। छापा हान्ने क्रममा घरभित्र गाँजा बरामद भएपछि घरधनी महिलालाई पनि पक्राउ गरिएको प्रहरीले जनाएको छ। प्लाष्टिकको बोराभित्र लुकाएर राखेको अवस्थामा गाँजा फेला परेको जोशीले जनाए। पक्राउ परेकी बैठलाई इलाका प्रहरी कार्यालय रानीको हिरासतमा राखेर इन्स्पेक्टर प्रकाश थापा नेतृत्वको टोलीले थप अनुसन्धान अघि बढाएको छ।
"११ वर्षअघि सामूहिक बलात्कार, अहिले पक्राउ परे अभियुक्त",विराटनगर : मोरङमा युवतीलाई अपहरणपछि सामूहिक बलात्कार (जबरजस्ती करणी) गरिएको घटनामा संलग्न दुई जना अभियुक्त ११ वर्षपछि पक्राउ परेका छन्। मोरङ प्रहरीका प्रवक्ता डीएसपी वेदप्रकाश जोशीले विराटनगर महानगरपालिका१३ का ३८ वर्षीय पेशलकुमार सुनुवार र विराटनगर१ का ३८ वर्षीय मनोज मण्डललाई पक्राउ गरिएको जानकारी दिए। सुनुवारलाई यसअघि नै अदालतले दोषी ठहर गर्दै कैद सजायको फैसला गरिसकेको थियो। घटना भएदेखि नै फरार रहेका कारण मण्डलको मुद्दा मुलतबीमा थियो। डीएसपी जोशीका अनुसार एउटा समूहले २०७० साल वैशाख १ गते युवतीलाई अपहरण गरेर साविकको कटहरी गाविस (गाउँ विकास समिति)३ (हालको कटहरी गाउँपालिका)मा लगी सामूहिक बलात्कार गरेको थियो। प्रहरीले घटनामा संलग्नविरुद्ध अपहरण तथा शरीर बन्धक र जरबजस्ती करणी मुद्दा चलायो। घटनामा संलग्न भनिएकामध्ये सुनुवारलाई जिल्ला अदालत मोरङको २०७१ असार २२ गते सफाइ दिएको थियो। अदालतले सफाइ दिएपछि उनी छुटेका थिए। त्यही मुद्दा सर्वोच्च अदालतसम्म पुग्यो। सर्वोच्चले अदालतले जिल्ला अदालतको फैसला उल्टाउँदै २०७१ मंसिर ९ गते सुनुवारलाई ६ वर्ष ९ महिना २४ दिन कैद सजाय हुने फैसला गरेको थियो। सर्वोच्चले दोषी ठहर गरेपनि सजाय भुक्तान नगरिकन उनी लामो समयदेखि भागिरहेका थिए। अहिले सुनुवालाई पक्राउ गर्न प्रहरी सफल भएको डीएसपी जोशीले बताए। पक्राउ गरेर प्रहरीले उनलाई मोरङमा अदालतमा पेस गर्यो। प्रहरीले पक्राउ गरेर बुझाएपछि सुनुवारलाई सजाय भुक्तानका लागि कारागार चलान गरिएको अदालतका सूचना अधिकारी हेमबहादुर बुढाथोकीले बताए। यसअघि सुनुवार १ वर्ष २ महिना ६ दिन कारगार बसेका थिए। उनले अब ४ वर्ष ९ महिना १४ दिन कैद सजाय भुक्तान गर्न बाँकी रहेको अदालतले जनाएको छ। अपहरण र सामूहिक बलात्कारमा संलग्न भनिएका मण्डलविरुद्धको मुद्दा भने मुलतबीमा थियो। प्रहरीले पक्राउ गरेर बुझाएपछि उनलाई पनि मोरङ अदालतले कारागार चलान गर्न आदेश दिएको छ। थुनामा राखेर मुद्दाको पुर्पक्ष गर्न आदेश भएको सूचना अधिकारी बुढाथोकीले बताए। उनका अनुसार प्रतिवादीको बयान र थुनछेक बहस सकिएर अदालतबाट आदेश आएपछि मण्डललाई कारागार चलान गरिएको हो। सुनुवार र मण्डललाई गत सोमबार पक्राउ गरिएको प्रहरीले जनाएको छ। लामो समयदेखि फरार रहेका उनीहरूलाई खोजी गर्ने क्रममा फेला पारेर पक्राउ गरिएको जानकारी डीएसपी जोशीले दिए।
सुशासनका लागि उपनिर्वाचनमा माओवादीका उम्मेदवारलाई भोट दिन प्रचण्डको अपिल,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले आसन्न उपनिर्वाचन सुशासनका पक्षमा र भ्रष्टाचारका विरुद्ध जनताले आफ्नो मत जाहेर गर्ने महत्वपूर्ण अवसर भएको बताएका छन्। उनले आज भिडियो सन्देशमार्फत् मतदातालाई अपिल गर्दै सुशासनका पक्षमा मत जाहेर गर्न आग्रह गरेका हुन्। यो उपनिर्वाचनले यथार्थमा आगामी आम निर्वाचनका लागि पनि सन्देश दिनेछ । नेपाली जनता साँच्चिकै सुशासनको पक्षमा र भ्रष्टाचारको विरुद्धमा रहेको प्रमाणित गर्ने यो महत्वपूर्ण अवसर पनि हो,'अध्यक्ष प्रचण्डले भनेका छन्,त्यसकारण यो उपनिर्वाचनलाई अवसरका रुपमा सदुपयोग गरेर देशमा व्याप्त बेथिति,विसंगति र विकृतिका विरुद्ध जनमत प्रकट गर्न म अनुरोध गर्न चाहन्छु । उपनिर्वाचन केही निश्चित ठाउँमा मात्रै निर्वाचन हुने भए पनि यसको विशेष अर्थ र महत्व रहेको उल्लेख गर्दै उनले भनेका छन् ,यहाँहरु सबैलाई अवगत नै छ, मैले आफ्नो नेतृत्वमा रहेको सरकारका तर्फबाट देशमा सुशासनका पक्षमा र भ्रष्टाचारका विरुद्ध, सामाजिक न्यायका पक्षमा, विभेद र अन्यायका विरुद्ध तथा आर्थिक संकटबाट देशलाई मुक्त गर्न निकै प्रयास गरेको थिएँ । त्यसैको परिणामस्वरुप देशमा सकारात्मक भाव पैदा भएको थियो र भइरहेको पनि छ । अध्यक्ष प्रचण्डले यो उपनिर्वाचनलाई आफ्नो पार्टीले भ्रष्टाचारविरोधी महाअभियानलाई अगाडि बढाउने संकल्पको रुपमा, देशमा सुशासन कायम गर्ने र सामाजिक न्यायसहितको आर्थिक समृद्धिको पक्षमा जागरण ल्याउन अभियानको रुपमा अघि बढाएको स्पष्ट पारे। यो महाअभियानलाई सफल पार्न उपनिर्वाचनमार्फत जनताको अभिमतका लागि म विशेष अनुरोध गर्न चाहन्छु ,'उनले भनेका छन्।"
दुर्घटनामा घाइते भएका मजदुरको मृत्यु,विराटनगर : कोशी राजमार्गअन्तर्गत मोरङको बूढीगंगा गाउँपालिका१ मा दुर्घटनामा परेर घाइते भएका आरती स्ट्रिप्स नामक उद्योगका मजदुरको मृत्यु भएको छ। प्रहरीका अनुसार दुर्घटनामा परेर घाइते भएका भारतको बिहान घर भइ मोरङको आरती स्ट्रिप्स नामक उद्योगा कार्यरत ४५ वर्षीय दीपक शर्माको मृत्यु भएको हो। उत्तरबाट दक्षिणतर्फ आउँदै गरेको प्रदेश १०२०४५ प ४७७४ नम्बरको मोटरसाइकलले पैदल हिँडिरहेका शर्मालाई सोमबार साँझ ठक्कर दिएको प्रहरीले जनाएको छ। गम्भीर घाइते भएका उनलाई उपचारका लागि बूढीगंगाकै विराट शिक्षण अस्पतालमा भर्ना गरियो। उपचारका क्रममा बुधबार बिहान १० बजेतिर मृत्यु भएको प्रहरीले जनाएको छ। शवलाई पोस्टमार्टमका लागि विराटनगरको कोशी अस्पतालमा पठाइएको छ। प्रहरीले घटनाको अनुसन्धान गरिरहेको छ।
विपद् सामग्री हस्तान्तरण गर्दै मु्ख्यमन्त्री कार्कीले भने जोखिम न्यूनिकरणको पूर्व तयारीमा रहनू,"काठमाडौं : कोशी प्रदेश सरकारले विपदबाट जनधनको क्षति रोक्न सशस्त्र प्रहरीलाई विपद् प्रतिकार्य सामग्री उपलब्ध गराएको छ । बुधबार विराटनगरमा आयोजित एक कार्यक्रमका बिच सशस्त्र प्रहरीलाई साधन स्रोत सम्पन्न बनाउने रणनीति अनुसार करिब १७ लाख १७ हजार रुपैया बराबरको विपद् प्रतिकार्य सामग्री हस्तान्तरण गरिएको आन्तरिक मामिला तथा कानुन मन्त्रालयले जनाएको छ । आगलागी नियन्त्रण सामग्रीमा फायर स्वाटर, रेस्क्यु लाइफ ज्याकेट, हेलमेट, बेड म्याट्रेस, सोलार प्यानललगायत ७ प्रकारका सामग्री रहेका छन् । कोशी प्रदेशका मुख्यमन्त्री हिक्मत कुमार कार्कीले सशस्त्र प्रहरी बल बराह बाहिनीका सशस्त्र प्रहरी नायब महानिरीक्षक शम्भु सुवेदीलाई विपद् प्रतिकार्य सामग्री हस्तान्तरण गरेका हुन् । कार्यक्रममा मुख्यमन्त्री कार्कीले विपद्बाट हुने क्षति रोक्न पूर्वतयारी कार्यक्रमलाई अगाडि सार्नुपर्ने बताए । उनले असारमा बाढी पहिरो,पुस, माघमा शितलहर र फागुन चैत्रमा आगलागी नियन्त्रणको प्रयास गर्नुभन्दा त्यस अगाडि नै जोखिम न्यूनिकरणको पूर्व तयारी गर्न निर्देशन दिए। कोशी प्रदेशको आन्तरिक मामिला तथा कानुन मन्त्रालयले चालू आर्थिक वर्षमा विपद् न्यूनिकरण र नियन्त्रणका लागि विभिन्न सामग्री खरिद गर्न करिब ३ करोड रुपैयाँ विनियोजन गरेको छ ।"
पोखरीमा महिलाको शव भेटियो,विराटनगर : मोरङको धनपालथान गाउँपालिका३ नुनिया टोलको पोखरीमा बुधबार बिहान एकजना महिलाको शव भेटिएको छ । प्रहरीका अनुसार भारतको मोजफरपुर घर भएकी ३५ वर्षीया पुनिता झाको शव बिहान १०: ४५ बजेतिर सार्वजनिक पोखरीमा भेटिएको हो । भारतको मोजफरपुर घर भए पनि उनी केही समयदेखि परिवारसहित धनपालथान६ स्थित माइतीमा बस्दै आएकी थिइन् । डुबिरहेको अवस्थामा देखेर स्थानीयले पोखरीबाट बाहिर निकालेका थिए । शवलाई पोस्टमार्टमका लागि रंगेली अस्पताल पठाएर इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले घटनाको थप अनुसन्धान अघि बढाएको छ । अनुसन्धानपछि घटनाका बारेमा विस्तृत जानकारी हुने जानकारी प्रहरीले दिएको छ ।
अनलाइन बेटिङमा ५५ करोड बढीको कारोबार गर्ने राई पक्राउ,"काठमाडौं : बेटिङ एपमार्फत ५५ करोड बढीको कारोबार गरेका एक जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले पाँचथर घर भइ ललितपुर बस्दै आएका ३७ वर्षीय सुनिल राईलाई पक्राउ गरेको हो। राईले बेटिङ एपमार्फत विश्वभर सञ्चालन हुने विभिन्न अनलाइन गेम अन्तर्गत जुवा खेलाउने गरी रकम संकलन गर्ने, क्रिप्टो करेन्सी ट्रेड गर्नेलगायतका गैरकानुनी कार्यहरू गर्दै आएको प्रहरीले जानकारी दिएको छ। राईले ७५ वटा बैंक खाता, १२८ वटा इसेवा वालेट र बिनान्स आइडी प्रयोग गरी हालसम्म ५५ करोड २० लाख ८४ हजार ७१ रुपैयाँ बराबरको कारोबार गरेको खुल्न आएको प्रहरीको अनुसन्धानमा देखिएको छ। राईलाई मुलुकी अपराध संहिता, २०७४ को परिच्छेद(५ को दफा १२५ जुवा खेल्न वा सट्टाबाजी गर्न नहुने र सोही संहिताको दफा २६२ ९क० १ अभौतिक मुद्राको प्रयोग गर्न नहुने बमोजिमको कसूरमा आवश्यक अनुसन्धान एवं कारवाहीको लागि जिल्ला प्रहरी परिसर ललितपुर पठाइएको प्रहरी उपरीक्षक काजी कुमार आचार्यले बताए। त्यस्तै राईले २५ वटाभन्दा बढी जिमेल खाता अनलाइन बेटमा प्रयोग गरेका थिए भने विभिन्न स्थानमा कोठा लिएर हुलिया परिवर्तन गर्दै हिंड्ने गरेको प्रहरीको भनाइ छ। उनको साथबाट २ थान ल्यापटप, ८ थान मोबाइल, एनसेलको ७० वटा सिम र एनटीसीको ५ वटा सिम, दुई थान राउटर, ११ जनाको नागरिकताको प्रमाणपत्र, १५ जनाको पासपोर्ट, २२ वटा चेकबुक, ४२ वटा एटीएम कार्ड र एक थान मोटरसाइकल फेला बरामद गरेको छ।"
"दुर्गा प्रसाईंको बन्दी प्रत्यक्षीकरणको रिटमाथि सुनुवाइ सकियो,केहीबेरमा आदेश आउँदै","काठमाडौं : मेडिकल व्यवसायी दुर्गा प्रसाईले दायर गरेको बन्दी प्रत्यीकरणको रिटमाथि सुनुवाइ सकिएको छ। आजको सुनुवाइ सकिएकाले प्रसाईंलाई थुनामा राखिरहने कि थुनामुक्त गर्ने भन्ने विषयमा केहीबेरमा आदेश आउँदैछ। न्यायाधीश महेश शर्मा पौडेल र नित्यानन्द पाण्डेको संयुक्त इजलासमा रिटमाथि सुनुवाइ भएको हो। यसअघि रिटमाथि प्रारम्भिक सुनुवाइ गर्दै न्यायाधीश मनोजकुमार शर्माको इजलासले कारण देखाउ आदेश जारी गर्दै बन्दीसहित उपस्थित गराउन आदेश जारी गरेको थियो। सोही आदेशअनुसार मंगलबार प्रहरीले प्रसाईलाई अदालत उपस्थित गराएको थियो। साइवर अपराधको कसुरमा पक्राउ परेपछि प्रसाईंका छोरा निराजन प्रसाईंले गैरकानुनी रुपमा थुनामा राखेको दावी गर्दै शुक्रबार बन्दी प्रत्यक्षीकरणको रिट दिएका थिए। प्रसाईंले आफूलाई गैरकानुनी रुपमा थुनामा राखिएको दावी गर्दै तत्काल रिहाइको माग गर्दै अन्तरिम आदेश माग गरेका थिए। रिटमा गृह मन्त्रालय,प्रहरी प्रधान कार्यालय, प्रहरी प्रधान कार्यालय केन्द्रीय अनुसन्धान व्यूरो र काठमाडौं जिल्ला अदालत ववरमहललाई विपक्षी बनाइएको छ। फेक डकुमेन्ट को सहारामा प्रधानमन्त्री केपी शर्मा ओलीविरुद्ध दुष्प्रचार गरेको र अफवाह फैलाएको आरोपमा उनलाई मंसिर ४ गते केन्द्रीय अनुसन्धान ब्यूरोले पक्राउ गरेको हो। उनलाई पाँच दिन हिरासतमा राखेर अनुसन्धान गर्न प्रहरीलाई जिल्ला अदालतले अनुमति दिएको छ। सामाजिक सञ्जालमा कम्बोडियामा ओलीको लगानी रहेको भन्दै उनले सार्वजनिक गरेको कागजातमा प्रधानमन्त्री ओलीको नामसहित र नक्कली हस्ताक्षर रहेको थियो। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएपछि लगत्तै प्रहरीले पक्राउ गरेको थियो। उनलाई पाँच दिन हिरासतमा राख्न अनुमति दिइएको थियो। उनीविरुद्ध यसअघि पनि साइबरसम्बन्धी कसुरमा मुद्दा दर्ता भएको थियो। असोज १५ गते जिल्ला अदालत काठमाडौंले प्रसाईंलाई एक लाख रुपैपाँमा धरौटीमा छोड्न आदेश दिएको थियो। एक लाख रुपैयाँ बु्झाएर उनी धरौटीमा छुटेका थिए। त्यसपछि फेक डकुमेन्टको सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो।"
क्यानडाले किन निष्कासन गर्यो दुई नेपालीलाई?,काठमाडौं : क्यानडाले दुई जना नेपालीलाई निष्कासन गरेको छ। त्यहाँको अध्यागमन कानुन उल्लंघन गरेको आरोपमा उनीहरूलाई निष्कासन गरिएको हो। निष्कासनमा पर्नेहरूमा कौशिला भुर्तेल र हिमलाल भुर्तेल रहेका छन्। एयर इन्डियाको विमानबाट मंगलबार उनीहरू काठमाडौं आइपुगेका हुन्। पछिल्लो समय अध्यागमन कानुन उल्लंघन गरी निष्कासनमा पर्ने नेपालीको संख्या बढिरहेको छ। केही दिनअघि अमेरिकाले पनि दुई जना नेपालीलाई निष्कासन गरेको थियो।
पश्चिमी वायुको प्रभाव : यस्तो छ तीन दिनको मौसम पूर्वानुमान,"काठमाडौं : नेपालमा पश्चिमी वायुको सामान्य प्रभाव रहेको छ। हाल पहाडी भूभागमा आंशिक बदली रही बाँकी भूभागमा मौसम मुख्यतया सफा रहेको जल तथा मौसम विज्ञान विभागले जनाएको छ। तराई भूभागका केही स्थानहरूमा तथा पहाडी भूभागका थोरै स्थानहरुमा हुस्सुकुहिरो लागेको छ। विभागको मौसम पूर्वानुमान महाशाखाका अनुसार दिउँसो कोशी प्रदेश, बागमती प्रदेश र गण्डकी प्रदेशका पहाडी भूभागका एकदुई स्थानमा हल्का वर्षा र कोशी प्रदेश र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। राती कोशी प्रदेश र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। बिहीबार पनि कोशी प्रदेशका पहाडी भूभागका एकदुई स्थानमा हल्का वर्षाको सम्भावना रहेको महाशाखाको बुलेटिनमा उल्लेख छ। शुक्रबारबाट भने कोशी प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ।"
मोरङमा दुर्घटनामा दुई जनाको मृत्यु,"विराटनगर : मोरङका अलगअलग स्थानमा मंगलबार राति दुर्घटना भएको छ । सुन्दरहरैँचा र बूढीगंगामा दुर्घटना हुँदा दुई जनाको मृत्यु भएको छ । प्रहरीका अनुसार सुन्दरहरैँचा नगरपालिका१० बाघझोडामा मोटरसाइकलले ठक्कर दिँदा महिलाको मृत्यु भएको छ । खोर्सानेबाट केराबारीतर्फ जाँदै गरेको प्रदेश १०२०४६ प ३२१२ नम्बरको मोटरसाइकलले पैदलयात्री महिलालाई राति ८ बजेतिर ठक्कर दिएको थियो । ठक्करबाट सुन्दरहरैँचा१० की ६४ वर्षीया सीता गुरागाईंको मृत्यु भएको प्रहरीले जनाएको छ । गम्भीर घाइते भएकी उनलाई उपचारका लागि विराटनगरको नोबेल शिक्षण अस्पताल पठाइएको थियो । प्रहरीका अनुसार उपचारका क्रमममा गुरागाईंको मृत्यु भएको हो । दुर्घटनालगत्तै प्रहरीले मोटरसाइकल चालक मोरङको ग्रामथान गाउँपालिका७ का २६ वर्षीय भुवन खप्तडीलाई नियन्त्रणमा लिएर घटनाको अनुसन्धान सुरु गरेको छ । मोटरसाइकल चालकको साथमा लाइसेन्स (सवारी चालक अनुमतिपत्र) फेला नपरेको प्रहरीले जनाएको छ । चालकले मापसे (मादक पदार्थ सेवन) गरेर मोटरसाइकल चलाउँदा दुर्घटना भएको प्रारम्भिक अनुसन्धानबाट खुलेको छ । त्यस्तै, बूढीगंगा गाउँपालिका५ मा साइकलबाट लडेर १ जनाको मृत्यु भएको छ । पोटियाबाट हात्तीमुडातर्फ जाँदै गरेको साइकल राति ८ः४५ बजेतिर आफैं अनियन्त्रित भएर दुर्घटना हुँदा साइकलयात्री बूढीगंगा५ का २५ वर्षीय जलेश्वर सरदारको मृत्यु भएको प्रहरीले जनाएको छ । गम्भीर घाइते भएका उनलाई उपचारका लागि विराट शिक्षण अस्पताल भर्ना गरिएको थियो । अस्पताल पुर्याउनसाथ चिकित्सकल मृत घोषित गरेका हुन् । प्रहरीले घटनाको अनुसन्धान गरिरहेको छ ।"
सम्बन्धविच्छेदका लागि नयाँ व्याख्या,"काठमाडौं : पतिपत्नीबीचको सम्बन्धविच्छेदका आधारहरू केके हुन् ? जो कोहीले निकै चासो राख्ने सम्बन्धविच्छेदको मुद्दामा सर्वोच्च अदालतले फैसला गरेकोे छ, तीन वर्षभन्दा बढी अवधि लोग्नेसँग अलग बसेको अवस्था मात्र सम्बन्धविच्छेद हुने आधार हुँदैन। सम्बन्धविच्छेद हुनका लागि स्वास्नीले लोग्नेको मञ्जुरीबिना घर छोडेको हुनु अनिवार्य हुन्छ। सर्वोच्च अदालतका न्यायाधीशद्वय डा नहकुल सुवेदी र टेकप्रसाद ढुंगानाको संयुक्त इजलासले सम्बन्धविच्छेदसम्बन्धी कानुनी व्यवस्थाको व्याख्या गरेको छ। विद्यमान आर्थिक, सांस्कृतिक, सामाजिक परिवेश, सामाजिक तथा पारिवारिक संरचना तथा परिवारभित्रको शक्ति सन्तुलनलगायतका पक्षलाई अनदेखा गर्न नमिल्ने इजलासको ठहर छ। सर्वोच्च अदालतले गरेको फैसलाको पूर्णपाठ हालै सार्वजनिक भएको हो। घरपरिवारको बेमेल, कलह वा अन्य कुनै कारणले घर बस्न नसक्ने वातावरण बनेमा बाध्य भई माइतीघर वा घरबाहिर अन्यत्र बस्नुपर्ने अवस्था सिर्जना हुन सक्छ, फैसलाको पूर्ण पाठमा भनिएको छ, विवाह र परिवारसम्बन्धी सामाजिक पक्षलाई अनदेखा गरी केवल तीन वर्षभन्दा बढी अवधि लोग्नेसँग अलग बसेको अवस्थालाई मात्र सम्बन्धविच्छेद हुने आधारका रूपमा यान्त्रिक तवरले ग्रहण गरियो भने कानुनी व्यवस्थाको न्यायोचित अर्थ गरेको मानिँदैन। बिहेपछि घरमा नबसी माइतीमा बस्दा लोग्नेलाई छोड्ने इरादाले स्वेच्छाले बसेको हो भनी अनुमान गर्नु न्यायोचित र तर्कसंगत नदेखिने सर्वोच्चको व्याख्या छ। सामाजिक सम्बन्धविच्छेदका आधारहरूको व्याख्या गर्दै सर्वोच्चले १५ वर्षअघि परम्पराअनुसार दाम्पत्य जीवनमा बाँधिएको एक जोडीबीचको सम्बन्धविच्छेद हुन नसक्ने ठहर गरेको हो। श्रीमान्श्रीमती अलग बस्दाको विवाद २०६६ असार ३ गते दाम्पत्य जीवनमा बाँधिएको काठमाडौंको एक जोडी महेश्वरशवनम (नाम परिवर्तन) बीच केही महिनापछि नै बेमेल भयो। पत्नी शवनम माइतीमा बस्न थालिन्। महेश्वरको दाबीअनुसार, घरमा हुँदा महिनाबारी भएको छु भन्ने र महिनाबारी नहुँदा परीक्षा छ भन्ने निहुँ बनाएर शवनम माइतीमै बस्न थालिन्। २०६७ को दसैंमा शवनमका बुवा, दाजु र बहिनीलगायतका व्यक्तिहरू आएर महेश्वरको घरमा तोडफोड गरे। त्यसपछि, महेश्वरले २०६९ कात्तिकमा काठमाडौं महानगरपालिकामा सम्बन्धविच्छेदका लागि निवेदन दिए। पत्नी शवनम (नाम परिवर्तन)को भनाइ फरक छ। आफू लोग्नेसँग वा लोग्नेको घरमा बस्न पटकपटक प्रयास गर्दा पनि बस्न नदिएको शवनमले जिकिर गरिन्। २०६७ सालको दसैंमा पत्नीको घर जाँदा आफू र बहिनीलाई कुटपिट गरिएको र त्यसपछि दाजु र बुवालाई बोलाएको उनको दाबी छ। उनले आफ्नो इच्छाले मात्र लगातार तीन वर्ष छुट्टै नबसेको उल्लेख गर्दै पति महेश्वरसँगै बस्न आवश्यक पहलको मागसमेत गरेकी थिइन्। काठमाडौं महानगरपालिका, जिल्ला अदालत र तत्कालीन पुनरावेदन अदालत पाटन हुँदै सम्बन्धविच्छेदको मुद्दा सर्वोच्च अदालतमा प्रवेश पाएको हो। स्थानीय निकायदेखि न्यायिक निकायसम्म पुगेको यस मुद्दामा कुन निकायले के निर्णय फैसला गरे। हेरौं।  काठमाडौं महानगरपालिकाको निर्णय (२०७० माघ २९) : सम्बन्धविच्छेदको सिफारिस माग गर्ने वादी (पुरुष) कुनै हालतमा सम्बन्ध पुनस्र्थापना हुन नसक्ने अडानमा देखिन्छन्। सम्बन्धविच्छेद गर्न नचाहने प्रतिवादी (महिला) लोग्ने स्वास्नीको रूपमा यथावत् रही सुखद दाम्पत्य जीवन व्यतित गर्न संकल्पित रहेको देखिन्छ। यस कार्यालयबाट मेलमिलाप गराउने प्रयास निष्कर्षमा पुग्न सकेन। निजहरूबीच मेलमिलाप गरी विवादको समाधान गर्न मनासिव हुने राय र सिफारिससहित मिसिल जिल्ला अदालतमा पठाइदिने ठहरसहित निर्णय गरिएको छ।  जिल्ला अदालत काठमाडौंको फैसला (२०७२ असार २३) : लोग्नेको मञ्जुरी बेगर तीन वर्ष वा सोभन्दा बढी समयदेखि घर छाडी अलग बस्ने गरेको र लोग्नेको ज्यान जाने अंगभंग वा कुनै ठूलो शारीरिक वा मानसिक कष्ट हुने किसिमको काम वा जाल प्रपञ्च गरेको भन्ने जिकिर तथ्ययुक्त सबुद प्रमाणद्वारा पुष्टि हुन सकेन। तथ्ययुक्त सबुत प्रमाणको अभावमा सम्बन्धविच्छेद हुन नसक्ने ठहर्छ।  उच्च (तत्कालीन पुनरावेदन ) अदालत पाटनको फैसला (२०७२ चैत २०) : प्रतिवादी (महिला) अझैं पनि श्रीमान्कै घरमा बस्ने चाहना व्यक्त गरेकी छिन्। वादीलाई ज्यान जाने, अंगभंग हुने हिसाबले शारीरिक यातना दिएको भन्ने जिकिर प्रमाणित हुन नसकेको देखिँदा सम्बन्धविच्छेद गरी पाउँ भन्ने वादी ( श्रीमान्)को मागसँग सहमत हुन सकिएन।  सोहीबमोजिम विवाहित महेश्वरले काठमाडौं महानगरपालिकामा निवेदन दिए। निवेदनमा उनले श्रीमती शवनम आफ्नो मन्जुरीबिना तीन वर्ष वा बढी समय छुट्टिएर बसेको आधार बनाएका थिए। २०६९ कात्तिक ३ गते दर्ता गरिएको निवेदनमा उनले लेखे, पत्नी तीन वर्षभन्दा लामो समयदेखि माइतीमै बसिरहेकी छिन्। पत्नीबाट हिंसा सहँदै आइरहेको छुँ। निजबाट मलगायत मेरो परिवार पीडित, अपमानित र अपहेलित भएकोले जीवन निर्वाह गर्न सक्दिनँ।उक्त निवेदनपछि महानगरपालिकाले पत्नीलाई बोलायो। उनले आफूलाई पतिसँग बस्न नदिएको दाबी गर्दै घरगएर पतिसँगै बस्न तत्पर भएको लिखित जवाफ नै दिइन्। महानगरपालिकाले कानुनतः थप कारबाहीको लागि मिसिलसहित जिल्ला अदालतमा पठायो। जिल्ला अदालतले साक्षीहरू झिकायो। साक्षीहरूले पनि तीन वर्षभन्दा बढी समय माइतीमै बसेको उल्लेख गर्दै सम्बन्धविच्छेदको गर्नु उत्तम विकल्प हुने बकपत्र गरे। जिल्ला अदालतले सम्बन्धविच्छेदको लागि प्रमाण नपुग्ने फैसला गर्यो। यस फैसला उल्ट्याउन माग गर्दै तत्कालीन पुनरावेदन अदालत पाटनमा निवेदन दिए। उच्च अदालत पाटनले २०६७ सालको दसैंमा शवनम, उनका दाजु र बहिनी घरमा आई महेश्वरका बुवालगायतलाई कुटपिट गरेको भन्ने दाबी पुष्टि नभएको ठहर गर्यो। पुनरावेदन अदालतको फैसला बदर गरी पाउँ भन्दै महेश्वर सर्वोच्च अदालत पुगे। सर्वोच्चको फैसलामा भनिएको छ, माइतीमा बसेको तीन वर्ष अवधि पुगेको भनी मानेको अवस्थामा पनि समयको गणना गरी अवधि पुग्नुमात्र पनि सम्बन्धविच्छेदको आधार हुन सक्ने देखिएन। सम्बन्धविच्छेद हुनको लागि स्वास्नीले लोग्नेको मञ्जुरीबिना स्वेच्छाले छोेडेको हुनु अनिवार्य छ। विवाहपछि हाम्रो सामाजिक र सांस्कृतिक परिवेशमा सामान्यतः विवाहपश्चात् श्रीमतीले माइतीघर छोडी लोग्नेको घरमा बस्नुपर्ने अवस्था देखिन्छ। यो यथार्थलाई पत्नीको बासस्थानसमेत पतिको घरमा कायम भएको मानिने भन्ने प्रचलित मुलुकी देवानी संहिता २०७४ को दफा ८७ ले समेत स्वीकार गरेको छ। लोग्नेको घरमा श्रीमती बस्न नसक्ने अवस्था उत्पन्न भई श्रीमती घर छाडेर बसेको परिस्थितिमा समेत लोग्नेले सम्बन्धविच्छेद गर्न पाउने भनी व्याख्या गर्नु न्यायपूर्ण नहुने सर्वोच्चको ठहर छ। सम्बन्धविच्छेदका आधार सर्वोच्चले सम्बन्धविच्छेद हुनको लागि ज्यान जाने, अंगभंग हुने वा ठूलो शारीरिक कष्ट हुने काम नै भएको हुनुपर्ने निष्कर्ष निकालेको छ। फैसलामा भनिएको छ, शरीरमा लागेको जुनसुकै घाउचोटले शारीरिक कष्ट, पीडा हुनु स्वाभाविक हो। तर, कानुनले जुनसुकै घाउचोट वा शारीरिक कष्ट पीडालाई सम्बन्धविच्छेद हुन सक्ने आधारका रूपमा रूपमा राखेको देखिएन। ज्यान जाने, अंगभंग हुने वा अरू कुनै ठूलो शारीरिक कष्ट हुने काम वा जाल प्रपञ्च गरेको वस्तुगत पुष्टि हुनुपर्ने देखियो। सर्वोच्चले सम्बन्धविच्छेद हुने आधारका रूपमा ठूलो शारीरिक वा मानसिक कष्ट पीडा दिएको अवस्था हो होइन भनी यकिन गर्ने मानकहरू स्थापित हुनुपर्ने निष्कर्ष निकालेको छ। त्यसका लागि एकसाथ सँगै रहनै नसक्ने र त्यसरी रहे बसेमा एकअर्काको ज्यानै जोखिममा पर्नेसम्मको स्थापित हुनुपर्ने आवश्यक पर्ने ठहर गरेको छ। फैसलामा भनिएको छ, केवल लोग्नेस्वास्नीबीच सुमधुर सम्बन्ध कायम नरहेको वा निजहरूबीच पुनः दाम्पत्य जीवन सुमधुर हुन नसक्ने स्थितिलाई मात्र प्रचलित कानुनले सम्बन्धविच्छेद हुने आधारका रूपमा स्वीकार गरेको देखिन आएन।"
"काठमाडौं महानगरले सुरु गर्यो निःशुल्क भिडियो एक्सरे, केके सेवा पाइन्छ ?","काठमाडौं : काठमाडौं महानगरपालिकाले आउँदो हप्तादेखि निःशुल्क भिडियो एक्सरे सेवा सुरु गर्ने भएको छ। स्वास्थ्य बिमा कार्यक्रम लागू भएका वडाका स्वास्थ्य प्रबर्द्धन केन्द्रमा सेवा सुरु गर्न लागेको महानगरले जनाएको छ। सुरुमा वडा नं १२, २६ र ३० बाट सेवा दिइनेछ। आइतबार र सोमबार वडा नं १२, १९ र १४ का सेवाग्राहीका लागि वडा नं १२ मा, मंगलबार र बुधबार वडा नं १६, २६ र २७ का सेवाग्राहीका लागि वडा नं २७ मा र बिहीबार र शुक्रबार वडा नं १० र ३० का सेवाग्राहीका लागि वडा नं ३० स्वास्थ्य प्रबर्द्धन केन्द्रमा भिडियो एक्स रे गरिनेछ। स्वास्थ्य बीमा कार्यक्रम लागू भएका सबै वडामा भिडियो एक्स रे मेसिन राखिएको छ। सेवाग्राहीको चाप बढ्दै गएपछि सेवा विस्तार गर्दै लैजाने स्वास्थ्य विभागको योजना छ। महानगरपालिकाले वडा नं ८ को रामघाट प्राथमिक स्वास्थ्य केन्द्र, वडा नं १४ बल्खु, वडा नं १९ कंकेश्वरी, वडा नं २६ लैनचौर र वडा नं ३० ज्ञानेश्वर, वडा नं १६ बालाजु, वडा नं २७ महावौद्ध, वडा नं १२ टेकु र वडा नं ७ चावहिलको स्वास्थ्य प्रबर्द्धन केन्द्रलाई पहिलो सम्पर्क विन्दुका रुपमा तोकेको छ। यीमध्ये ५ विमा बोर्डबाट अनुमोदन भइसकेका छन् भने ५ वटा अनुमोदनको प्रक्रियामा छन्। नसर्ने रोग पहिचान गर्न जाँच स्वास्थ्य विभागले नसर्ने खालका रोगको पहिचानका लागि मधुमेह, उच्च रक्तचाप र दीर्घ मिर्गौला रोगको जाँच सुरु गरेको छ। स्वास्थ्य विभागका प्रमुख दिपक के सी का अनुसार निदानात्मक स्वास्थ्य सेवाको प्रबर्द्धनका ५० हजार व्यक्तिको स्वास्थ्य परीक्षण गरेर अवस्था आँकलन गर्ने तथ्याङ्क तयार पार्ने र त्यसले देखाएको अवस्थाका आधारमा थप कार्यक्रम तर्जुमा गर्ने महानगरपालिकाको योजना छ। विभागले हरेक महिनालाई सचेतना अभिवृद्धि गर्ने विशेष महिनाका रुपमा कार्यक्रम सञ्चालन गरिरहेको छ। कार्यक्रमअन्तर्गत गएको वैशाख महिनामा दृष्टि(आँखा तथा वातावरण), ज्येष्ठ महिनामा मुख तथा नाक, काम घाँटी, असारमा ज्येष्ठ नागरिक तथा अपाङ्गता सहायता, साउनमा नवजात र बालबालिका स्वास्थ्य, पोषण तथा स्तनपान, भदौमा उच्च रक्तचाप, असोजमा मधुमेह तथा मोटोपना र कार्तिकमा स्वस्थ्यकर खानापान तथा आरोथ्य जीवन सचेतना महिनाका रुपमा निदानात्मक कार्यक्रम सञ्चालन भएका छन्। मंसिरमा मिर्गौला तथा अन्य जटिल दीर्घ रोग, पुसमा श्वाशप्रश्वास तथा अन्य जटिल दीर्घ रोग, माघमा मादक पदार्थ तथा सडक दुर्घटना, फागुनमा क्यान्सर तथा प्रजनन स्वास्थ्य र चैत महिनामा मानसिक स्वास्थ्य सम्बन्धी सचेतनाका कार्यक्रम सञ्चालन गरिनेछन्। जनस्वास्थ्य निरीक्षक धनेन्द्र श्रेष्ठकाअनुसार आर्थिक वर्ष २०७९०८० को संघीय स्वास्थ्य विभागको प्रतिवेदनले, ७१ प्रतिशत मृत्यृ दरको कारण नसर्ने रोग हो भनेर देखाएको छ। यसमा क्यान्सर, मिर्गौला सम्बन्धी दीर्घ रोग, मधुमेह, उच्च रक्तचाप मुख्य समस्या हुन्। यसैगरी स्वास्थ्य विभागले मंसिर मसान्तभित्र महानगरपालिकाका जनप्रतिनिधि र कर्मचारीको बिमा दर्ता गरिसक्ने योजना बनाएको छ। मंसिरमा दर्ता सकिएपछि फागुनबाट कार्यक्रम कार्यान्वयनमा आउनेछ। महानगरपालिकाभित्र अहिले १ लाख परिवार दर्ता भएका छन्।"
बिचौलियामार्फत् उखु बिक्री गर्दै नवलपरासीका किसान,"उद्योगलाई दिँदा केही समय कुर्नुपर्ने भएकाले बढेको रकम नपाइए पनि तत्काल नगद पाइने भएकाले ब्रोकरलाई उखु बिक्री गरेको प्रतापपुरका किसान बलबहादुर हरिजनले बताए । परासी : चिनी उद्योगहरूले उखु क्रसिङ सुरू गर्न लाग्दासमेत सरकारले अहिलेसम्म उखुको समर्थन मूल्य तोकेको छैन । समर्थन मूल्य नतोक्दा नवलपरासीका केही किसान बिचौलियामार्फत् उद्योगलाई उखु बिक्री गर्न बाध्य छन् भने केही किसानले उद्योगले नै तोकेको मूल्यमा उखु बिक्री गर्न भएका बाध्य छन् । समर्थन मूल्य नतोक्दा मजदुरी र घर खर्च चलाउन केही किसानले बिचौलियामार्फत् उखु बिक्री गर्न बाध्य भएका हुन् । उद्योग र बिचौलिया दुवैले किसानसँग प्रति क्विन्टल ५६५ रुपैयाँमा उखु खरिद गर्दै आएका छन् । रकम पाउनका लागि समय कुर्नुभन्दा तत्कालै नगद लिएर किसानले बिचौलियालाई उखु बिक्री गर्ने गरेका हुन् । गतवर्ष उद्योगले किसानसँग प्रति क्विन्टल ५६५ रुपैयाँमा उखु खरिद गरेका थिए । सरकारले गतवर्ष ७० रुपैयाँ अनुदानबाहेक प्रति क्विन्टल ५६५ रुपैयाँ तोकेको थियो । सोही रकमलाई आधार मानेर अहिले उद्योगले किसानसँग उखु खरिद गरेका हुन् । रकम पाउनका लागि समय कुर्नुभन्दा तत्कालै नगद लिएर किसानले बिचौलियालाई उखु बिक्री गर्ने गरेका हुन् । गतवर्ष उद्योगले किसानसँग प्रति क्विन्टल ५६५ रुपैयाँमा उखु खरिद गरेका थिए । सरकारले पछि समर्थन मूल्य बढाएमा बढेको रकम आफूले लिने गरी बिचौलियाले किसानसँग उखु खरिद गरेर उद्योगलाई बिक्री गर्ने गरेका हुन् । घरमा तत्काल पैसा आवश्यक थियो । उद्योगलाई दिँदा केही समय कुर्नुपर्ने भएकाले बढेको रकम नपाइए पनि तत्काल नगद पाइने भएकाले ब्रोकरलाई उखु बिक्री गरेको प्रतापपुरका किसान बलबहादुर हरिजनले बताए । सरकारले समर्थन मूल्य र अनुदान रकम बढाएमा बिचौलियालाई ति दुवै रकम फाइदा हुने प्रलोभनमा उखु खरिद गर्ने गरेको किसानको भनाइ छ । जिल्लामा तीनवटा चिनी उद्योग सञ्चालनमा छन् । इन्दिरा चिनी उद्योग क्रसिङ सुरु गरी सञ्चालनमा आइसकेको छ । लुम्बिनी र बागमती चिनी उद्योग सञ्चालनको तयारीमा छन् । यि दुई उद्योगहरूले मंसिर १५ गतेसम्म क्रसिङ सुरु गर्ने जनाएका छन् । क्रसिङ सुरु गरेको इन्दिराले ५६५ रुपैयाँ प्रतिक्विन्टलमा किसानसँग उखु खरिद गरेको छ । क्रसिङ सुरु गर्ने तयारीमा रहेका दुई उद्योगले पनि सोही मूल्यमा उखु खरिद गर्ने जनाएका छन् । पुरानो मूल्यमा उखु खरिद गर्ने जनाएका केही चिनी उद्योगले सरकारले समर्थन मूल्य तोक्दा रकम बढेमा थपेर दिने जनाएका छन् । भने केहीले तत्कालै रकम लिएर जाने किसानलाई पछि बढेको रकम नदिने जनाएका छन् । सरकारले हरेक वर्ष उखु काट्ने समय हुँदासमेत समर्थन मूल्य नतोक्दा किसानले उद्योगले नै तोकेको भाउ र बिचौलियामार्फत उखु बिक्री गर्न बाध्य छन् । बागमती चिनी उद्योगका प्रमुख सञ्चालक राम थापाले उखु दिने बित्तिकै नगद लिएर जाने किसानलाई पछि सरकारले रकम वृद्धि गरेपनि बढेको रकम नदिने बताए । बढेको मूल्य लिने भए समर्थन मूल्य आएपछि रकम लिने गरी उखु छाडेर जानु पर्यो । 'अहिले नै नगद लिएर जानेलाई पछि बढेको मूल्य दिदैनौं,'थापाले भने । तर, लुम्बिनी चिनी उद्योग सुनवलका प्रशासन प्रमुख कुश सुवेदीले भने अहिले नगदै लिएर जाने किसानको पनि सरकारले मूल्य बढाएमा उक्त रकम पछि थप गरेर दिने बताए । लुम्बिनी र बागमती चिनी उद्योगले उखु खरिद गरेको ७ देखि १० दिनभित्र भुक्तानी दिने जनाएका छन् । क्रसिङ सुरु गरेको इन्दिरा चिनी उद्योगका सञ्चालक राकेश अग्रवालसँग भुक्तानीबारे सम्पर्क गर्दा उनको मोबाइल उठेन। सरकारले हरेक वर्ष उखु काट्ने समय हुँदासमेत समर्थन मूल्य नतोक्दा किसानले उद्योगले नै तोकेको भाउ र बिचौलियामार्फत उखु बिक्री गर्न बाध्य छन् । त्यसबाहेक किसानले मजदुरी र दैनिकी चलाउन उद्योगले तोकेको मूल्यभन्दा पनि कम मूल्यमा क्रसर उद्योग (भेली उद्योग) लाई उखु बिक्री गर्न बाध्य छन् । जिल्लामा सञ्चालन भएका भेली उद्योगले अहिले प्रति क्विन्टल ४ सयदेखि ४५० सम्ममा उखु खरिद गर्ने गरेको किसानले बताएका छन् । यसवर्ष करिब २० लाख क्विन्टल उखु उत्पादन हुने अनुमान गरिएको प्रतापपुर गाउँपालिकाका अध्यक्षसमेत रहेका उखु उत्पादक कृषक महासंघ लुम्बिनी प्रदेशका अध्यक्ष उमेशचन्द्र यादवले जानकारी दिए । उद्योगलाई बिक्री गर्दा तत्काल रकम नपाइने भएकाले गर्जो टार्न सस्तोमै भएपनि नगदमा भेली उद्योगलाई उखु बिक्री गर्नु परेको किसानले बताएका छन् । जिल्लामा करिब १२ हजारको हाराहारीमा उखु किसान छन् । यसवर्ष करिब २० लाख क्विन्टल उखु उत्पादन हुने अनुमान गरिएको प्रतापपुर गाउँपालिकाका अध्यक्षसमेत रहेका उखु उत्पादक कृषक महासंघ लुम्बिनी प्रदेशका अध्यक्ष उमेशचन्द्र यादवले जानकारी दिए । यो उत्पादनले जिल्लामा रहेका उद्योगलाई उखु उत्पादन कम हुने देखिएको छ । जसअनुसार बागमती चिनी उद्योगको प्रतिदिन क्रसिङ क्षमता १२ हजार क्विन्टल हो । त्यस्तै इन्दिरा चिनी उद्योगको ७ हजार र लुम्बिनी चिनी उद्योगको दैनिक १० हजार क्विन्टल क्रसिङको क्षमता छ । समर्थन मूल्य तोक्न मन्त्रीलाई ज्ञापन पत्र सरकारले समर्थन मूल्य तोक्न ढिलाई गर्दा किसानले सस्तोमा उखु बिक्री गर्नुपरेको भन्दै प्रतापपुर गाउँपालिकाले कृषि तथा पशुपन्छी विकास मन्त्रीलाई ज्ञापनपत्र बुझाएको छ । गाउँपालिका अध्यक्ष उमेशचन्द्र यादवसहित नेपाली कांग्रेस लुम्बिनी प्रदेशका महामन्त्री एंव संविधान सभा सदस्य विक्रम खनालसहितको प्रतिनिधिमण्डलले तत्काल उखुको समर्थन मूल्य तोक्न माग गरेको हो । प्रतिनिधि मण्डलले उखुको न्यूनतम समर्थन मूल्य अनुदानबाहेक प्रति क्विन्टल ७१० रुपैयाँ निर्धारण गर्न माग गरेको यादवले बताए ।"
"भद्रगोल सडक विस्तार, दाउन्नेको बेहाल","रमेश बस्ताकोटीनवलपुर : बुटवलनारायणगढ यात्रा गर्ने जो कोहीले खाना खानका लागि रोज्ने गर्थे, दाउन्ने। लोकल कुखुराको मासुसँगै पहाडका स्वादिला मिष्ठान्नका लागि दाउन्ने प्रख्यात थियो। तर, बुटवलनारायणगढ सडक विस्तारमा भएको हेलचेक्र्याइँले दाउन्नेको परिचय मेटिँदैछ। धूलो र धुवाँको मुस्लोले यहाँ खानाखाजा खान कुनै पनि गाडी रोकिँदैनन्। त्यसैकारण, यहाँका व्यापारी विस्थापित भइरहेका छन्। लामो समयदेखि दाउन्नेमा होटल व्यवसाय गर्दै आएका विष्णु गुरुङले बाटो निर्माणमा भएको ढिलाइले गर्दा अहिले दाउन्नेको व्यापार चौपट भएको गुनासो गरे। उनले यहाँको व्यापार दुई तिहाइले घटेको बताए। जताततै बाटो भत्काइएको छ, बन्ने कहिले हो ठेगान छैन, यसले गर्दा विगत तीनचार वर्षयता व्यापार चौपट भएको छ, उनले भने। व्यापार नहुँदा आफूहरू विस्थापित हुने अवस्थामा पुगेको बताए। पहिले दैनिक ७० देखि ८० हजार व्यापार हुन्थ्यो, अहिले मुस्किलले १०१५ हजार हुन पनि गाह्रो छ, उनले भने, केही साथीहरू व्यापार नभएपछि वैकल्पिक उपायको खोजीमा हुनुहुन्छ, केही विस्थापित हुनुभयो, यस्तै अवस्था रहिरहे राजमार्गका व्यवसायीहरू अब धेरै दिन टिक्ने अवस्था छैन। सडक विस्तारका क्रममा गरिएको लापरबाहीका कारण पहिरोले होटल नै लगेपछि विस्थापित भए, व्यापारी बुद्ध गुरुङ। उनले भने, नाला पुरेर पानीको निकास नदिइकन विस्तार गर्न खोज्दा मेरोसहित ६ वटा होटल पहिरोले लग्यो, अहिले विस्थापित भएर अन्य वैकल्पिक पेसा गरेर बसेका छौं। उनले पटकपटक सम्बन्धित निकायमा गएर हारगुहार गर्दा पनि कसैले नसुनेपछि विस्थापित नै हुनु परेको बताए। गुरुङसहित दाउन्नेका ६ वटा होटलहरू विस्थापित भएका हुन्। होटल व्यवसायी सुशील टण्डनले बाटो फराकिलो होला र अझ व्यवसाय राम्रो होला भन्ने आसमा लामो समय बसे पनि यसमा ढिलाइ हुँदा निकै मर्कामा परेको बताए। उनले बाटो विस्तार हुनुपर्छ भनेर सक्दो सहयोग गरेको भए पनि कहिलेसम्म बनिसक्छ भन्ने टुंगो नलाग्दा पेसाबाट विस्थापित हुनपर्ने अवस्था आएको बताए। बाटो विस्तार हुनु राम्रो कुरा हो भनेर हामी खुसी भयौं, तर वर्षौं भइसक्दा पनि बाटो अलपत्र छ, कहिले बन्ने हो कसैले भन्न सक्दैन। यस्तो अवस्थामा अब व्यवसाय बन्द गर्नुपर्ने अवस्था छ, टण्डनले भने। बुटवलनारायणगढ सडक विस्तारमा ढिलाइ हुँदा राजमार्गमा आश्रित नवलपुरका होटल व्यवसायी विस्थापित हुन थालेका छन्। ठेकेदार कम्पनी चाइना स्टेट कन्स्ट्रक्सन इन्जिनियरिङ कर्पोरेसनको म्याद पटकपटक थपिए पनि बाटो बन्न सकेको छैन। त्यसैकारण, व्यवसायी विस्थापित हुन थालेको होटल व्यवसायी संघ नवलपुरका अध्यक्ष सन्तोष रानाले बताए। धूलो र सडकको भद्रगोल अवस्थाले गर्दा नवलपुर क्षेत्रमा कुनै पनि सवारी रोकिँदैनन, रानाले भने, त्यसैकारण राजमार्गमा आश्रित व्यवसायीहरू विस्थापित हुन थाले। धूलोका कारण होटल खोल्न सक्ने अवस्था नरहेपछि सटर लगाएर बन्द गर्नु परिरहेको बताए। नवलपुर जिल्लामा गैंडाकोटदेखि दाउन्नेसम्म ६९ किमि राजमार्ग पर्छ। यो राजमार्गसँग आश्रित भएर सयौं होटल सञ्चालनमा छन्। जताततै बाटो भत्काइएको छ, बन्ने कहिले हो कुनै ठेगान छैन। यसैकारण ६० देखि ७० प्रतिशत व्यापारमा कमी आएको छ, अध्यक्ष रानाले भने। उनले व्यवसायीहरूको गुनासो लिएर सडक निर्माण कम्पनी, स्थानीय प्रशासनलगायत सम्बन्धित ठाउँमा पटकपटक गए पनि सुनुवाइ नभएको बताए। होटल व्यवसायी संघका अध्यक्ष रानाले जिल्लाका प्रमुख स्थानहरू दाउन्ने, दुम्कीबास, अरुणखोला, कावासोती, दलदले, गैंडाकोटलगायतका स्थानका होटल व्यवसायीहरू विस्थापित हुने संघारमा रहेको बताए। उनले भने, भाडा तिर्न र कर्मचारी पाल्ने अवस्थै छैन। यसले गर्दा अरू व्यवसायको विकल्प खोज्नुपर्ने अवस्था छ। उनले तत्काल बाटो विस्तारमा प्रगति नहुने हो भने अधिकांश व्यवसायीहरू विस्थापित हुने बताए। २०७५ चैत ८ गते नारायणगढबुटवल सडकखण्ड विस्तार आयोजनाको काम अगाडि बढेको भए पनि ६ वर्ष पूरा हुन लाग्दासमेत काममा ५४ प्रतिशत पनि प्रगति भएको छैन। साढे तीन वर्षमा काम सम्पन्न गर्ने गरी सम्झौता भए पनि म्याद थपेर काम हुँदै आएको छ। पछिल्लो समय गत साउनमा एक वर्ष म्याद थपेको भए पनि ठेकेदार कम्पनीले सडकमा काम अत्यन्तै न्यून मात्रामा गरेको देखिन्छ। सरकारले यही मंसिर मसान्तसम्म काममा प्रगति नभए ठेक्का तोड्ने चेतावनी यसअघि नै दिएको थियो।"
एनपीएलका उत्कृष्ट खेलाडीलाई गाडी,"काठमाडौं : नेपाल प्रिमियर लिग (एनपीएल) मा उत्कृष्ट प्रदर्शन गर्ने नेपाली खेलाडीले एक थान गाडी पाउने भएका छन्। एनपीएलमा उत्कृष्ट प्रदर्शन गर्ने खेलाडीलाई शारडा समूहले गाडी प्रदान गर्न लागेको हो। सोसम्बन्धी सम्झौतापत्रमा एनपीएलको व्यावसायिक अधिकार पाएको ब्रान्ड डिजिटल लजिक प्रालिका प्रमुख कार्यकारी अधिकृत रोशन निरौला र शारडा समूहअन्तर्गतको एसपीजी अटोमोबाइल्सका निर्देशक गौरव शारडाले हस्ताक्षर गरेका थिए। नेपाल क्रिकेट संघ (क्यान)का सचिव पारस खड्काले नेपाली क्रिकेट इतिहासमै पहिलो पटक खेलाडीले पुरस्कारमा गाडी पाउन लागेको बताए। नेपाली क्रिकेटको इतिहासमै पहिलो पटक खेलाडीले पुरस्कारमा गाडी पाउँदै छन्। एनपीएल खेलेपछि कम्तीमा खेलाडीले गाडी चढ्नुपर्छ भन्ने लक्ष्यका साथ यो कदम चलेका हौं। यस सहकार्यका लागि शारडा समूहलाई विशेष धन्यवाद दिन चाहन्छु, सचिव खड्काले भने। उत्कृष्ट खेलाडीले पाउने गाडी भने सार्वजनिक गरिएको छैन। त्यसबारे छिट्टै जानकारी दिने सचिव खड्काले बताए। एसपीजी अटोमोबाइल्सका निर्देशक गौरव शारडाले यो सहकार्यले नेपालमा क्रिकेटको प्रवद्र्धन र विकासमा महत्वपूर्ण टेवा पुर्याउने विश्वास व्यक्त गरे। क्रिकेटले पछिल्लो समय लोकप्रियता र सफलता पाउँदै गरेको परिदृश्यमा यो सम्झौता क्रिकेटको विकास र विस्तारमा महत्वपूर्ण बन्न सक्छ, निर्देशक गौरव शारडाले भने। नेपालमा ओमोडा एन्ड जेइको अटोमोबाइल्सको आधिकारिक वितरकका रुपमा एसपीजी अटोमोबाइल्स रहेको छ। एसपीजी अटोमोबाइल्सले ओमोडा एन्ड जेइकोले एनपीएलको पहिलो संस्करणमा ड्रिभन बाई सह प्रायोजकको रूपमा साझेदारी गरेको छ। प्रतियोगिताको पहिलो संस्करण मंसिर १५ गतेदेखि पुस ६ गतेसम्म कीर्तिपुरस्थित त्रिवि क्रिकेट मैदानमा सञ्चालन हुँदैछ। प्रतियोगितामा आठ टोलीको सहभागिता रहनेछ। जसमा कर्णाली याक्स, सुदूरपश्चिम रोयल्स, पोखरा एभेन्जर्स, जनकपुर बोल्ट्स, काठमाडौं गुर्खाज, चितवन राइनोज, विराटनगर किङ्स र लुम्बिनी लायन्सले प्रतिस्पर्धा गर्नेछन्। प्रतियोगिताको उद्घाटन खेलमा विराटनगर र जनकपुर भिड्ने छन्। प्रतियोगिताको भारतीय टेलिभिजन स्टार स्पोर्ट्सले प्रत्यक्ष प्रसारण गर्नेछ।"
बोलेरो गाडीको ठक्करबाट मोटरसाइकल चालकको मृत्यु,झापा : पूर्वपश्चिम राजमार्ग अन्तर्गत झापाको शिवसताक्षीमा बोलेरो गाडीको ठक्करबाट मोटरसाइकल चालकको मृत्यु भएको छ । शिवसताक्षी नगरपालिका१ स्थित कमल पुलमा बुधवार बिहान अन्दाजी ५ बजे पश्चिमबाट पूर्वतर्फ आउँदै गरेको प्रदेश १०१००१ च ८२२१ नम्बरको बोलेरो र विपरीत दिशाबाट जाँदै गरेको मे ६ प २५१४ नम्बरको मोटरसाइकल एक आपसमा ठोक्किँदा दुर्घटना भएको थियो । दुर्घटनामा मोटरसाइकल चालक शिवसताक्षी८ का अन्दाजी वर्ष ३५ का खेमराज थापा घाइते भएका थिए । उनलाई उपचारको लागि बीएण्डसी अस्पताल बिर्तामोड लगिएको र उपचारको क्रममा बिहान ६:५५ बजे मृत्यु भएको जिल्ला प्रहरी कार्यालयले जनाएको छ । बोलेरो चालक मेचीनगर नगरपालिका८ बस्ने ३१ वर्षीय विशाल खवासलाई गाडीसहित इलाका प्रहरी कार्यालय झिलझिलेले नियन्त्रणमा लिएको जनाइएको छ । यसअघि मृतकको नाम अन्यथा पर्न गएकोमा सच्याइएको छ।
पर्यटकको रोजाइँमा फोक्सुण्डो ताल : पाँच महिनामा १६ सय ३२ जनाले गरे अवलोकन,"डोल्पा : डोल्पाको फोक्सुण्डो गाउँपालिका ८ मा पर्ने फोक्सुण्डो ताल आन्तरिक पर्यटकको रोजाइँमा पर्न थालेको छ । निलो हिराको रुपमा परिचित नेपालकै गहिरो फोक्सुण्डो ताल आन्तरिक पर्यटकको रोजाइमा पर्न थालेको हो । गत साउन महिनादेखि कात्तिक महिनासम्म मात्रै स्वदेशी र विदेशी गरेर एक हजार छ सय ३२ पर्यटकले फोक्सुण्डो तालको अवलोकन गरेको फोक्सुण्डो राष्ट्रिय निकुञ्जका प्रमुख संरक्षण अधिकृत नुरेन्द्र अर्यालले जानकारी दिए । डोल्पाको प्रमुख पर्यटकीय गन्तव्यको रुपमा रहेको फोक्सुण्डो ताल अवलोकन गर्न विदेशीभन्दा स्वदेशी पर्यटक धेरै भित्रिएको उनको भनाइ छ । पाँच महिनाको अवधिमा सार्क राष्ट्र र अन्य राष्ट्र गरेर तीन सय छब्बीस जना पर्यटकले फोक्सुण्डो घुमेको र जसबाट १० लाख ५३ हजार राजश्व प्राप्त भएको निकुञ्जले जनाएको छ । जारी आर्थिक वर्षको सुरुदेखि कात्तिक महिनासम्म वन पैदावार बिक्री वितरण,पर्या पर्यटन,दण्ड सजायलगायतका शीर्षकबाट कूल ६५ लाख ७० हजार ६ सय ८८ राजश्व संकलन भएको निकुञ्जले जानकारी दिएको छ । फोक्सुण्डो ताल,त्रिपुरासुन्दरी मन्दिर,शेगुम्बा,धो तराप जस्ता सुन्दर धार्मिक तथा पर्यटकीय गन्तव्य डोल्पामै पर्ने भएकाले पनि केही वर्षयता पर्यटकको सङ्ख्या बढ्दै गएको त्रिपुरासुन्दरी नगरपालिका १ बस्ने युवा लक्ष्मण देवकोटाले बताए । अझ नेपालगञ्जदेखि डोल्पा आउने जहाज नियमित,भेरी करिडोरको सुधार तथा सुविधायुक्त होटलको व्यवस्था भएमा पर्यटकको सङ्ख्या उल्लेख्य मात्रामा वृद्धि हुने उनको भनाइ छ । व्यापार ,व्यवसाय प्रवर्द्धनका हिसाबमा डोल्पालीलाई विदेशी भन्दा पनि स्वदेशी पर्यटक आउन फाइदा हुने सदरमुकाम दुनैका होटेल व्यवसायीहरू बताउँछन् । नेपालगञ्जसुर्खेतजाजरकोटरुकुमहुँदै मोटरसाइकल र गाडीमा सजिलै डोल्पा दुनैसम्म पुग्न सकिने भएकाले पनि जहाजभन्दा अघिकाशं पर्यटक मोटरसाइलमा डोल्पा पुग्ने गर्दछन् । डोल्पामा चिसो अत्याधिक बढे पनि अझैसम्म फोक्सुण्डो घुम्न आउने पर्यटक आउनेक्रम जारी रहेको फोक्सुण्डो राष्ट्रिय निकुञ्जले जनाएको छ ।"
