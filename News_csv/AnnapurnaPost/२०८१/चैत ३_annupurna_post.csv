शीर्षक,विवरण
८ जना नेपालीलाई मलेसियाले गर्यो निष्कासन,"काठमाडौं : मलेसियाले अध्यागमन कानुन उल्लंघन गर्ने ८ जना नेपालीलाई निष्कासन गरेको छ। निष्कासनमा पर्नेमा तामाङ, कार्की, विक, कोइरी, कहर, विस्ट, यादव र केसी थरी एकएक जना रहेका छन्। उनीहरूलाई गत साता मालिन्दो एयरलायन्सको जहाजबाट नेपाल फर्काइएको हो। उनीहरूले मलेसियामा लुकीछिपी काम गरेको पाइएपछि त्यहाँको प्रहरीले नियन्त्रणमा लिएको थियो। पक्राउ परेका उनीहरूमाथि अनुसन्धान गरी नेपाल निष्कासन गरिएको स्रोतले जानकारी दिएको छ।"
काठमाडौंको शान्तिनगरमा पुरुषको शव फेला,काठमाडौं : काठमाडौंको शान्तिनगरमा एक पुरुषको शव फेला परेको छ। शान्तिनगरस्थित कोरियन्टर गार्डेन नजिकै एक पुरुषको शव फेला परेको प्रहरी वृत्त बानेश्वरले जानकारी दिएको छ। प्रहरीका अनुसार उक्त शव रामेछाप लिखु६ नागी घर भई काठमाडौंको कोटेश्वर बस्दै आएका सोनाम लामको रहेको छ। उनको शव आइतबार साँझ साढे ६ बजे फेला परेको प्रहरीको भनाइ छ। घटनास्थलको मुचुल्का गरेर शवलाई शिक्षण अस्पताल महाराजगन्ज पठाइएको छ। घटनाको प्रहरी निरीक्षक धन रावलको नेतृत्वका घटनाबारे अनुसन्धान भइरहेको प्रहरीले जानकारी दिएको छ।
केन्ता हारा बुटवलमा अनुबन्ध,"काठमाडौं : नेपाल सुपर लिग (एनएसएल)को फ्रान्चाइज टोली बुटवल लुम्बिनीले जापानी फरवार्ड केन्ता हारालाई टिममा अनुबन्ध गरेको छ। तेस्रो संस्करणको एनएसएलका लागि केन्तासँग बटुवाले सम्झौता गरेको हो। उनीसँग हङकङ इन्डोनेसिया मलेसिया बोस्निया र जर्मनीका क्लबबाट खेलेको अनुभव रहेको छ। उनले पछिल्लो पटक इन्डोनेसियाको लिग खेलेका थिए। कान्ता बुटवल लुम्बिनीमा भित्रिने चौथो विदेशी खेलाडी हुन्। यसअघि नाइजेरियन मिडफिल्डर इजेकिल ओजीदिजा तमारा, इङ्लिस डिफेन्डर फेन्डर नथान माविला र स्कटिस मिटफिल्डर फ्याङ्क रोसलाई टिममा भित्र्याइसकेको छ। मनिष टाङ्गी मार्केट प्लेयर रहेको यस टिममा पुष्पलाल शर्माले प्रशिक्षकको भूमिका निर्वाह गर्नेछन्। चैत्र १६ बाट सुरु हुने यस प्रतियोगितामा बुटवल लुम्बिनी एफसीले आफ्नो पहिलो खेल झापा एफसीसँग खेलेर प्रतियोगिताको सुरुवात गर्नेछ। प्रतियोगितामा जम्मा ७ टोलीले उपाधिका लागि प्रतिस्पर्धा गर्नेछन्।"
फोटो जलाउँदैमा गिरफ्तार गर्नु उचित हुँदैन : प्रचण्ड,"हेटौंडा : माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल प्रचण्डले फोटो जलाउँदैमा गिरफ्तार गर्नु उचित नहुने बताएका छन्। उनले सामाजिक सञ्जाल फेसबुकमा आफ्नो फोटो जलाएको विषयमा राप्रपा युवा नेता निराजन बमलाई पक्राउ गरेपछि उनले यस्तो बताएका हुन्। उनले फेसबुकमा लेखेका छन्, लोकतन्त्रमा विरोधका विभिन्न रूप हुन्छन्। फोटो जलाउँदैमा गिरफ्तार गर्नु उचित हुँदैन। प्रचण्डको फोटो जलाउने राप्रपा निकट राष्ट्रिय प्रजातान्त्रिक युवा संगठनका नेता निराजन बमलाई आइतबार चितवनको भरतपुर विमानस्थलबाट चितवन प्रहरीले नियन्त्रणमा लिएको थियो। बमले शनिबार हेटौंडामा राष्ट्रिय प्रजातन्त्र पार्टी (राप्रपा)निकट राष्ट्रिय प्रजातान्त्रिक युवा संगठन मकवानपुरको जिल्ला अधिवेशनमा सम्बोधनका क्रममा प्रचण्डको तस्बिर जलाएका थिए।"
युवकको हत्या गरेको आरोपमा पक्राउ,धनुषा : युवकको हत्या गरेको आरोपमा एकजना पक्राउ परेका छन्। जनकपुरधाम उपमहानगरपालिका२३ बिन्धीका १८ वर्षीय आँशु यादवको हत्या गरेको आरोपमा सोही ठाउँ बस्ने २१ वर्षीय धर्मेन्द्र महतोलाई शनिबार साँझ प्रहरीले पक्राउ गरेको हो। धर्मेन्द्रले चक्कु प्रहार गर्दा गम्भीर घाइते भएका आँशुको प्रादेशिक अस्पताल जनकपुरमा उपचारको क्रममा मृत्यु भएको हो। घटनाको खबर पाएपछि प्रहरी चौकी जिरोमाइलबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
सगरमाथा संवाद कार्यक्रममा विदेशी पाहुनासहित ३५० जना सहभागी हुने,"काठमाडौं : सरकारले आयोजना गर्ने सगरमाथा संवादमा विदेशी पाहुनासहित कम्तीमा ३५० जना सहभागी हुने भएका छन्। प्रधानमन्त्री कार्यालयले आइतबार आयोजना गरेको पत्रकार सम्मेलनमा उक्त जानकारी गराइएको हो। परराष्ट्रसचिव अमृतबहादुर राईले विभिन्न देशका विदेशमन्त्रीसहित विशेषज्ञहरूलाई निमन्त्रणा दिइएको बताए। उनका अनुसार १५० देखि १७५ जनासम्म विदेशी पाहुना सगरमाथा संवाद कार्यक्रममा सहभागी हुनेछन्। 'कार्यक्रममा हामीले विभिन्न देशका परराष्ट्रमन्त्री , वनमन्त्री, जलवायु परिवर्तन विज्ञ र विशेषज्ञहरूलाई निम्ता गरेका छौं। १५० देखि १७५ जना विदेशी पाहुना हुनेछन्,' उनले भने। उनले नेपालको क्षमताअनुसार विदेशी पाहुनाहरू सहभागी हुने बताए। 'तयारी गरिरहेका छौं। सबै कुरा अहिल्यै तय भइसकेको छैन,' उनले भने। त्यस्तै मुख्यसचिव एकनारायण अर्यालले सगरमाथा संवादलाई जनताको साझा कार्यक्रमको रूपमा अगाडि बढाउने बताए। उनले प्रदेश र स्थानीय तहलाई पनि सगरमाथा संवाद जोड्ने बताए। 'यो कार्यक्रमलाई ३ करोड नेपालीको साझा कार्यक्रमको रूपमा अघि बढाउने सोचेका छौं। प्रदेश र स्थानीय तहलाई पनि सँगै लैजान्छौं,' उनले भने। सरकारले जेठ २ देखि ४ गतेसम्म सगरमाथा संवाद कार्यक्रम आयोजना गर्दैछ।"
भ्रष्टाचारबाट आर्जन गरेको सम्पत्ति सरकारका नाममा फिर्ता ल्याउँछौं : गृहमन्त्री,"काठमाडौं : गृहमन्त्री रमेश लेखकले भ्रष्टाचारबाट आर्जन गरेको सम्पत्ति सरकारका नाममा फिर्ता ल्याउने निर्णय गरेका छन्। सर्वोच्च अदालतबाट जफत हुने भनेर फैसला भएका घरजग्गा सरकारका नाममा ल्याउन मन्त्री लेखकले दुई दिनअघि निर्णय गरी कार्यान्वयन प्रक्रिया अघि बढाएका हुन्। सर्वोच्च अदालतबाट फैसला भई जफत गर्नुपर्ने घरजग्गा लामो समयदेखि कसुरदारले नै प्रयोग गर्दै आएको अवस्थामा मन्त्रालयले जफत गर्ने कार्यलाई सक्रियताका साथ अघि बढाएको गृह मन्त्रालयले जनाएको छ। कसुरजन्य सम्पत्ति जफतसम्बन्धी ऐनअनुसार सर्वोच्चबाट फैसला भएका घरजग्गा जफत गरी सरकारका नाममा ल्याउन मन्त्रिस्तरको निर्णय गरी सोको दाखिला खारेज मालपोत ऐन २०३४, मालपोत नियमावली, २०३६ तथा जग्गा प्रशासन निर्देशिका, २०५८ बमोजिम सम्बन्धित जिल्ला प्रशासन कार्यालय मार्फत सम्बन्धित मालपोत कार्यालयमा पठाइ दाखिल खारेज गराई सरकारका नाममा सम्पत्ति कायम गर्ने निर्णय गरिएको छ। गृह मन्त्रालयका अनुसार पूर्वप्रशासक, कर्मचारी तथा परिवारका सदस्यहरू, आमोनन्द मिश्र, सरस्वती ढुंगाना, मुरारीबहादुर कार्की, केशरजंग खड्का र रामाज्ञा चतुर्वेदीको काठमाडौं उपत्यकाका विभिन्न स्थानमा रहेका घरजग्गा जफत गर्ने निर्णय भएको थियो। यस्तै आपराधिक गतिविधिबाट सरिता गिरी राई (भारतीय नागरिक)ले नेपालमा खरिद गरेको घरजग्गा पनि जफत हुने भएको छ। पाँच जना पूर्वप्रशासक र आपराधिक गतिविधिबाट एक भारतीले नेपालमा खरिद गरेको घरजग्गा जफतका लागि प्रस्ताव पठाइएको छ, गृहमन्त्रालय कानुन महाशाखाका प्रमुख सहसचिव भरत मणि रिजालले भने। जफतको ठहर भएका घरजग्गा लिलामी गर्ने वा सरकारका नाममा ल्याउने दुवै विकल्प कानुनले दिएको छ। भ्रष्टाचारसम्बन्धी मुद्दामा जफत गर्न लागिएका घरजग्गा भने सरकारका नाममा ल्याएर सरकारी प्रयोजनमा प्रयोग गर्ने कसुरजन्य सम्पत्ति व्यवस्थापन विभागले जनाएको छ।"
स्कुल बसको ठक्करबाट बालिकाको मृत्यु,विराटनगर : स्कुल बसको ठक्करबाट आइतबार साँझ मोरङमा १ जना बालिकाको मृत्यु भएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार सुनवर्षी नगरपालिका१ कमलपोखरीस्थित भित्री सडक खण्डमा प्याराडाइज बोर्डिङ स्कुलको ना ४ ख ८८४३ नम्बरको बसले दुर्घटना गराएको हो। साइकलमा यात्रा गरिरहेकी बालिकालाई स्कुल बसले ठक्कर दिएको उनले बताए। जोशीले दुर्घटनामा परेर सुनवर्षी१ का राजकुमार परियारकी छोरी ९ वर्षीया सञ्जु परियारको मृत्यु भएको जानकारी दिए। केचनाबाट शुक्रबारेतर्फ जाँदै गरेको बसले विपरीत दिशाबाट आउँदै गरेको साइकललाई साँझ ५ बजेतिर ठक्कर दिँदा बालिका घाइते भएकी थिइन्। गम्भीर घाइते उनलाई उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर लगिएको थियो। अस्पताल पुर्याउनसाथ साँझ ६ बजेतिर चिकित्सकले मृत घोषित गरेको प्रहरीले जनाएको छ। प्रहरीले बस र चालक मोरङको सुनवर्षी१ शुक्रबारेका अन्दाजी ३६ वर्षीय राजेन्द्र राईलाई नियन्त्रणमा लिएको छ। दुर्घटनालगत्तै राई फरार बनेका थिए। खोजतलास गरेर उनलाई पक्राउ गरिएको र घटनाको थप अनुसन्धान सुरु गरिएको जोशीले बताए।
'ऊर्जामन्त्री खड्काले बनाएको टीओडी जाँच गर्ने समितिले काम गर्न नपाउने',"काठमाडौं : सर्वोच्च अदालतले ऊर्जा, जलस्रोत तथा सिंचाइमन्त्री दीपक खड्काले डेडिकेटेड फिडर तथा ट्रंकलाइन विवादमा टाइम्स अफ डे मिटरिङ (टीओडी) अध्ययनका लागि गठित समितिलाई काम कारवाही अघि नबढाउन अन्तरिम आदेश जारी गरेको छ। न्यायाधीश शारंगा सुवेदी र टेकप्रसाद ढुंगानाको इजलासले तत्काल काम कारवाही अघि नबढाउन समितिलाई अन्तरिम आदेश जारी गरेको हो। सर्वोच्चले अन्तरिम आदेश जारी गरेसँगै समितिले कामकारवाही अघि बढाउन नपाउने भएको हो। अधिवक्ता खडानन्द कँडेलले गत मंसिर १३ गते ऊर्जामन्त्रीले कानुन विपरीत गएर समिति बनाएको भन्दै खारेजीको माग गर्दै सर्वोच्चमा रिट दायर गरेका थिए। उक्त रिटमाथि सुनुवाइ गर्दै सर्वोच्चले अर्को आदेश नभएसम्म काम अघि नबढाउन समितिलाई भनेको हो। सरकारले गत मंसिर २ गते डेडिकेटेड तथा ट्रंक लाइन विवादमा नेपाल विद्युत प्राधिकरणले काटेका बिलबिजकको अध्ययन गर्न तथा पुन:गणना गर्न प्राविधिक समिति गठन गरेको थियो। मन्त्रीस्तरीय निर्णयबाट राष्ट्रिय योजना आयोगका पूर्वसदस्य प्राडा अरबिन्द मिश्रको संयोजकत्वमा तीन सदस्यीय समिति गठन गरिएको थियो। डेडिकेटेड र ट्रंकलाई विद्युत महशुल बक्यौता सम्बन्धी आवश्यक प्रमाण संकलन गर्ने एवं प्रमाणीकरण गर्ने जिम्मा समितिलाई दिएको थियो।"
आमिर खानले प्रेमिका गौरीलाई भेटाएर जब मिडियाकर्मीलाई चकित पारे,"काठमाडौं : आमिर खानले गत शुक्रबार आफ्नो ६०औं जन्मदिन मनाए। जन्मदिनको पूर्वसन्ध्यामा भने उनले मिडियासँग साक्षात्कार पनि गरे। मिडियासँगको साक्षात्कारमा उनले सबैलाई चकित पार्ने खुलासा गरे। आफ्नी प्रेमिकालाई भेटाएर उनले मिडियाकर्मीलाई चकित पारेको भारतीय सञ्चारमाध्यमहरूले उल्लेख गरेका छन्। गत बिहीबार आयोजित जन्मोत्सव समारोहमा आमिरले प्रेमिला गौरीसँग चिनजान गराएका थिए। उनले मिडियाकर्मीलाई आफ्नो गोपनियता कायम गर्न आग्रहसमेत गरे। 'मेरो व्यक्तिगत जीवनको गोपनियतालाई तपाइँहरूले ध्यान दिनुहुन्छ भन्ने विश्वास लिएको छ। कृपया कसैले पनि हाम्रो तस्बिर वा भिडियो सार्वजनिक नगरिदिनुहोला,' आमिरले मिडियाकर्मीलाई भनेका थिए। गौरी बैंगलोर निवासी रहेको बताइएको छ। आमिरले गौरीलाई मिडियाबाट टाढा राख्ने बताएका थिए। 'हामीले हाम्रो सम्बन्धलाई अहिल्यै सार्वजनिक गर्न चाहँदैनौं। मेरो अनुरोधलाई तपाइँहरूले सम्मान गरिदिनुहुन्छ भन्ने आशा राखेको छु,' उनको भनाइ उद्धृत गर्दै बलिउड हंगामाले उल्लेख गरेको छ। उक्त समारोहमा गौरीले पनि मिडियाकर्मीसँग साक्षात्कार गरेकी थिइन्। उनले आफूले हालै बलिउड अभिनेताद्वय शाहरुख खान र सलमान खानलाई भेटेको बताएकी थिइन्। 'बलिउडमा कम्फर्टेबल हुँदैछु। कलाकारहरूसँग पनि भेटघाट गर्दैछु,' उनले भनेकी छन्। आमिर खानले यसअघि दुईपटक विवाह गरिसकेका छन्। उनले सन् १९८६ मा रीना दत्तसँग विवाह गरेका थिए। दत्तसँग २००२ मा सम्बन्धन विच्छेत भएपछि उनले दोस्रो विवाद २००५ मा किरण रावसँग गरेका थिए। उनीहरूबीच सन् २०२१ मा सम्बन्ध विच्छेद भएको थियो।"
"सिद्धार्थ बैंकको टपअपफोनपे डाइरेक्ट गरौं, बम्पर उपहार जितौं! अभियान सुरु","काठमाडौं : सिद्धार्थ बैंकले एफ १ सफ्ट र फोनपे सँगको सहकार्यमा टपअपफोनपे डाइरेक्ट गरौँ, बम्पर उपहार जितौँ! नयाँ अभियान सार्वजनिक गरेको छ। यस अभियान अन्तर्गत ग्राहकहरूले आकर्षक उपहारहरू जित्ने अवसर पाउने छन्, जसमा बम्पर उपहार आइफोन १६ रहेको छ। यस अभियानले ग्राहकहरूलाई सिद्धार्थ ब्यांक स्मार्ट एक्सपी मोबाइल बैंकिङ एप मार्फत डिजिटल कारोबार गर्न प्रोत्साहित गर्नेछ। मोबाइल टपअप र फोनपे डाइरेक्ट कारोबारलाई प्रवर्द्धन गर्दै, बैंकले डिजिटल बैंकिङ सेवालाई अझ सहज, सुरक्षित र पहुँचयुक्त बनाउने लक्ष्य राखेको छ। अभियानमा सहभागी हुनका लागि ग्राहकहरूले कम्तीमा रु १०० को मोबाइल टपअप र रु ५०० को फोनपे डाइरेक्ट कारोबार अभियान अवधिभित्र पूरा गर्नुपर्नेछ। यस प्रक्रियालाई पूरा गरेपछि ग्राहकहरू साप्ताहिक तथा बम्पर उपहारका लागि स्वतः योग्य हुनेछन्। यस अभियान अन्तर्गत, प्रत्येक हप्ता १०० जना भाग्यशाली विजेताले रु १०० को मोबाइल टपअप जित्न सक्नुहुनेछ। साथै, अभियान समाप्त भएपछि एक जना भाग्यशाली विजेताले नयाँ आइफोन १६ जित्ने अवसर प्राप्त गर्नेछन्। यो अभियान २०८१ चैत १ देखि ३१ गतेसम्म सञ्चालन हुनेछ। सिद्धार्थ बैंकले आफ्ना ग्राहकहरूलाई डिजिटल कारोबारमा सहभागी भई यो सुनौलो अवसरको फाइदा लिन आग्रह गरेको छ।"
तानसेनमा ढाकाको पोसाक अनिवार्य गर्ने योजना नीतिमै सीमित,"तानसेन : पाल्पा ढाका कपडाको राजधानी हो। संघीय सरकारले पाल्पालाई ढाका कपडाको राजधानी घोषणा गरी मान्यता दिएको छ। पाल्पामा २०१५ सालदेखि ढाका कपडाको उत्पादन हुँदै आएको छ। पाल्पाको पहिचान नै ढाका र करुवा हो। तानसेन नगरपालिकाको १५ औं नगरसभामा नगर प्रमुख सन्तोषलाल श्रेष्ठले प्रस्तुत गरेको २०८१०८२ को नीति तथा कार्यक्रममा पाल्पाली ढाका कपडाको विकास, विस्तार प्रचारप्रसार गर्ने उल्लेख थियो। पाल्पाली ढाकाको सम्वर्द्धन, प्रवर्द्धन हुने आशामा उद्योगीहरू नगरपालिकाको नीति तथा कार्यक्रमप्रति निकै खुसी देखिएका थिए। नगर प्रमुख श्रेष्ठले प्रस्तुत गरेको नीति तथा कार्यक्रम ९ महिनाको अवधिमा आइपुग्दा हराउने स्थितिमा पुगेको छ। ९ महिनाअघि खुसी बनेका पाल्पाली ढाका कपडा उद्योगीहरू अहिले खुसी छैनन्। सरकारको नीति उद्योगमैत्री छैनन्। कहीँ कतैबाट सहयोग नपाएका पाल्पाली ढाका उद्योगीहरू उद्योग बन्द गर्ने कि चलाउने अवस्थामा पुगेका छन्। यो अवस्थाबाट गुज्रिएका उद्योगीहरू नगरपालिकाले पारित गरेको नीति पनि कार्यान्वयन नुहुँदा निराश देखिएका हुन। १५औं नगरसभाबाट पारित भएको नीति तथा कार्यक्रम अहिलेसम्म कार्यान्वयन भएको छैन। चालु आर्थिक वर्ष सकिन तीन महिनामात्र बाँकी छ तर कार्यान्वयनमा नगरपालिकाले चासो र तत्परता देखाएको छैन। तानसेन नगरपालिकाले चालु आर्थिक वर्षको लागि प्रस्तुत गरेको नीति तथा कार्यक्रमको बुँदा नं ६४ मा यस्तो भनिएको छ, पाल्पाली ढाकाको विकास, विस्तार र प्रचारप्रसार गर्न तानसेन नगरपालिका र मातहतका कार्यालयहरूमा कार्यरत जनप्रतिनिधि, कर्मचारीहरूका लागि प्रत्येक शुक्रबारका दिन पाल्पाली ढाकाबाट निर्मित पोसाक र ढाकाटोपी लगाउने नीति लिइएको छ। नगरपालिका र मातहतका कार्यालयमा प्रयोग गरिने रुमाल, पर्दाहरू ढाकाको राख्न अनिवार्य गरी स्थानीय ढाका प्रवर्द्धनको व्यवस्था मिलाइने र विदेशमा निर्यात गर्नका लागि समेत प्रोत्साहन गरिनेछ। यो नीतिअनुसार तानसेन नगरपालिका पालिका केन्द्र, सबै विषयगत शाखा, १४ वटै वडा कार्यालयहरूमा मातहत रहेका सबै वडा कार्यालयहरूमा ढाका कपडाको पर्दा र रुमालको अनिवार्य प्रयोग गर्नुपर्छ, किनकी यो कार्यलाई नीति तथा कार्यक्रममा अनिवार्य भनिएको छ तर यो नीतिमा मात्र अनिवार्य प्रयोग भएको छ, व्यवहारमा कार्यान्वयन भएको देखिँदैन। तानसेन नगरपालिकामा प्रमुख उपप्रमुखसहित ७३ जना जनप्रतिनिधि रहेका छन् भने संघीय, स्थानीय तह, करार, ज्यालादारी, स्थायी, अस्थायी गरी दुई सय कर्मचारीहरू कार्यरत रहेका छन्। सबै जनप्रतिनिधि र कर्मचारी पाल्पाली ढाकाको पोसाक र टोपी प्रयोग गर्दा ढाका उद्योगीहरूलाई ठूलो राहत मिल्नेछ। यो अभियानबाट पाल्पाली ढाका उद्योगीहरू धराशायी हुनबाट बच्ने छन्, उत्पादन र रोजगारीमा वृद्धि हुनेछ। स्वदेशी उत्पादनको प्रयोगमा प्रोत्साहन बढ्नेछ। पाल्पाली ढाकाको पोसाक र कार्यालयहरूमा ढाकाको पर्दा र रुमाल प्रयोग गर्न जनप्रतिनिधिदेखि कर्मचारीहरूमा सर्कुलर भए तापनि फलोअप नहुँदा कार्यान्वयन हुन नसकेको नगरपालिकाका सूचना अधिकारी भरतप्रसाद आचार्यले जानकारी दिए। तानसेन नगरपालिकाभित्र ठूला ९ वटा अन्य ससाना गरी करिब १५ वटा ढाका कपडाहरू उद्योग सञ्चालनमा रहेका छन्। ती उद्योगहरूका ढाका कपडा बुन्ने मात्र करिब २ सय जना, सिलाइकटाइमा ५० जना गरी २ सय ५० जनाले प्रत्यक्ष रोजगारी पाएका छन्।"
रौतहटमा भन्सार छली गरी ल्याउँदै गरेको सामान बरामद,रौतहट : जिल्ला प्रहरी कार्यालय रौतहटले भन्सार छली गरी ल्याउँदै गरेको विभिन्न सामग्रीहरू बरामद गरेको छ। प्रहरी टोलीले रौतहटको गौर नगरपालिका३ स्थित सीमा क्षेत्रबाट अवैध रूपमा भारतबाट चोरी पैठारी गरी ल्याउँदै गरेको सामान नियन्त्रणमा लिएको हो। प्रहरीका अनुसार बरामद सामानमध्ये किराना सामानको मूल्य ४५ हजार २ सय रुपैयाँ रहेको छ भने बरामद गरिएको २ वटा मोटरसाइकलको मूल्य १ लाख ३ हजार रहेको छ। प्रहरीका अनुसार बरामद ३ वटा साइकल गरी कुल १ लाख ४८ हजार २ सय बराबरको सामान बरामद गरिएको हो। बरामद सामान आवश्यक कानुनी प्रक्रिया पूरा गरी गौर भन्सार कार्यालयमा बुझाइएको प्रहरी प्रवक्ता एवं सूचना अधिकारी दीपक कुमार रायले जानकारी दिए।
ओलम्पिक कमिटीले गरेका सबै काम गैरकानुनी : खेलकुद मन्त्री चौधरी,"काठमाडौं : युवा तथा खेलकुद मन्त्री तेजुलाल चौधरीले नेपाल ओलम्पिक कमिटीको नयाँ कार्यसमितिले गरेका सबै काम गैरकानुनी रहेको बताएका छन्। ओलम्पिक कमिटीमा निस्किएको विवादबारे आइतबार पत्रकार सम्मेलन गर्दै उनले अहिलेको कार्यसमिति अवैधानिक रहेको बताए। ओलम्पिक कमिटीका अध्यक्ष जीवनराम श्रेष्ठलाई गत मंगलबार कुवेतस्थित अध्यागमन विभागले डीपोर्ट हुन रोकेपछि यो विषयले ठूलो रुप लिएको छ। हालः भएको कार्यसमितिले राष्ट्रिय खेलकुद परिषद (राखेप)को विधान विपरीत चुनाव गराएको र विधान संसोधन गरेकोमा सरकारको आपत्ति रहेको उनले बताए। हालः रहेको ओलम्पिक कमिटी गैरकानुनी छ। यसले सर्वोच्च अदालतको आदेश र परिषदको आदेश पालना नगरेको हुँदा कानुनको चुनौतीको रूपमा सरकारले लिएको छ, मन्त्री चौधरीले भने। ओलम्पिक कमिटीले नेपालले भाग लिने अन्तर्राष्ट्रिय प्रतियोगिताहरूको नियमन गर्दै आएको थियो। हालः भने राखेप तथा सरकारले उक्त कमिटीलाई वैधानिकता दिएको छैन। नयाँ कार्यसमिति चयनका लागि चुनाव नभएसम्म ओलम्पिक कमिटीले गर्ने कुनै पनि काम कानुनी हुने छैन, मन्त्री चौधरीले भने। उनले ओलम्पिक कमिटीको विवाद नटुंगिए पनि खेलाडीलाई अन्तर्राष्ट्रिय प्रतियोगितामा सहभागी हुन भने कुनै पनि व्यवधान नहुने बताए। ओलम्पिक कमिटी नभए पनि खेलाडीले अन्तर्राष्ट्रिय प्रतियोगिता खेल्न जान पाइन्छ। यसमा राखेप र सरकारले सहजीकरण गर्नेछ,' उनले भने।"
एपीएफले जित्यो राष्ट्रिय महिला कबड्डीको उपाधि,काठमाडौं : विभागीय टोली एपीएफले २० औँ राष्ट्रिय महिला कबड्डी प्रतियोगिताको उपाधि जितेको छ। त्रिपुरेश्वरस्थित राष्ट्रिय खेलकुद परिषद्को कबर्ड हलमा भएको फाइनल खेलमा एपीएफले त्रिभुवन आर्मी क्लबलाई २८२२ ले पराजित गर्दै उपाधि जितेको हो। उपाधिसँगै एपीएफले २ लाख रुपैयाँ पुरस्कार रकम प्राप्त गरेको छ। आर्मीले भने उपविजेता हुँदै १ लाख रुपैयाँ प्राप्त गर्यो। अखिल नेपाल कबड्डी सङ्घको आयोजनामा भएको प्रतियोगितामा सुदूरपश्चिम प्रदेश र नेपाल पुलिस क्लब तेस्रो भए यी दुई टोलीले ५०५० हजार पुरस्कार प्राप्त गर्यो। प्रतियोगितामा नेपाल पुलिस क्लबकी मानमती बिष्ट उत्कृष्ट राइडर भइन्। त्यस्तै उत्कृष्ट डिफेन्डरको उपाधि एपीएफकी जयन्ती बडुले जितिन्। दुवैले ४० इन्चको टेलिभिजन पुरस्कार पाएका छन्। तीन दिन भएको यस प्रतियोगितामा विभागीय टिमसहित १० टिमले सहभागिता जनाएका थिए।
'भ्वाइस अफ अमेरिका' बन्द गर्ने ट्रम्पको घोषणा,काठमाडौं : अमेरिकी राष्ट्रपति डोनाल्ड ट्रम्पले 'भ्वाइस अफ अमेरिका'लाई बन्द गरिदिएका छन्। सरकारद्वारा सञ्चालित समाचार संस्था भ्वाइस अफ अमेरिकालाई बन्द गर्ने कार्यकारी आदेशमा ट्रम्पले हस्ताक्षर गरेको बीबीसीले जानकारी दिएको छ। यो समाचार संस्थाले ट्रम्प विरोधी र उग्र गतिविधि गरिरहेको आरोप लगाइएको छ। ट्याक्सबाट चल्ने संस्थाहरू कट्टरपन्थी प्रचारका लागि जिम्मेवार नहुने ट्रम्प प्रशासनको भनाइ छ। दोस्रो विश्वयुद्धका बेला सन् १९४२ मा अमेरिकाले रेडियो सेवामार्फत भ्वाइस अफ अमेरिकाको सुरुवात गरेको थियो। उक्त संस्थामा १ हजार ३ सय कर्मचारीहरू रहेको बताइएको छ। उनीहरू सबैलाई काज बिदामा पठाइएको भ्वाइस अफ अमेरिकाका निर्देशक माइक अब्रामोविट्जले बताएका छन्।
बुटवल र भैरहवामा टाटाको नयाँ ईभीहरू लन्च,"काठमाडौं : टाटा मोटर्सको नेपालका लागि वितरक सिप्रदी ट्रेडिङले टाटाको नेपालमा हालै लन्च भएको कर्भ ईभी, नेक्सन के३ ईभी र टाटा टियागो ईभी २०२५ बुटवल र भैरहवामा लन्च गरेको छ। भैरहवास्थित अम्बु मार्केटिङ र बुटवलस्थित सफल मोटर्समा टाटाको बहुप्रतीक्षित गाडीहरू लन्च भएका छन्। उक्त कार्यक्रममा सिप्रदीका तर्फबाट प्यासेन्जर भेहिकलका बिजनेस युनिटका प्रमुख सावन्तजंग सिजापती, टाटाका लागि नेपालका कन्ट्री म्यानेजर प्रसन्न रंगनाथानको साथै एफएनसीसीआई सिद्धार्थनगरका अध्यक्ष नेत्रप्रसाद आचार्य र एफएनसीसीआई बुटवलका अध्यक्ष हरिप्रसाद अर्याल सहभागी थिए। सिप्रदीका प्यासेन्जर भेहिकलका बिजनेस युनिटका प्रमुख सिजापतीले अब ग्राहकहरूले टाटाको प्रिमियम कर्भ ईभीदेखि धेरै यात्रा गर्नको लागि नेक्सन के३ ईभी, बजेटमा एसयूभीको आनन्द लिनको लागि पन्च ईभी र इन्ट्री लेवलमा नेपालमा सर्वाधिक रुचाइएको ह्याचब्याग टियागो ईभी २०२५ मोडल ग्राहकले रोज्न सक्नेछन्।"
जगदम्बा मोटर्सद्वारा नयाँ एनटर्क रेस एक्सपी ब्ल्याक सार्वजनिक,"काठमाडौं : जगदम्बा मोटर्स प्रालिले नयाँ एनटर्क रेस एक्सपी ब्ल्याक सार्वजनिक गरेको छ। कम्पनीका अनुसार नयाँ स्कुटर यस्तो मेसिन हो, जुन केवल गुड्दैन, मोहित पार्छ। नेपालकै पहिलो १० पीएसभन्दा माथिको पावर भएको १२५ सीसी स्कुटर, एनटर्क रेस एक्सपी ब्ल्याकले पावर, स्टाइल र आधुनिक प्रविधिको रोमाञ्चक संयोजन प्रस्तुत गरेको छ। स्कुटर पारखीका लागि डिजाइन गरिएको यो स्कुटरले डुअल राइड मोड, भ्वाइस असिस्ट प्रविधि र रेस इन्स्पायर्ड डिजाइन सहितको विशेषता प्रस्तुत गरेको छ। एनटर्क रेस एक्सपी ब्ल्याक, सामान्यताको सिमाभन्दा पर जान चाहने राइडरहरूका लागि निर्माण गरिएको हो। यसमा स्ट्रिट मोड र रेस मोड गरी डुअल राइडिङ मोडहरू उपलब्ध गरिएका छन्। स्ट्रिट मोडमा यात्रुहरूले सहरको सहज र किफायती यात्रा अनुभव गर्न सक्छन्।"
पर्यटक बढाउन यौन व्यवसायलाई पनि व्यवसायीकरण गरौं : कांग्रेस सांसद घिमिरे,"काठमाडौं : नेपाली कांग्रेसा प्रमुख सचेतक श्यामकुमार घिमिरेले नेपालमा यौन व्यवसायलाई कानुनीय मान्यता दिनुपर्ने बताएका छन्। आइतबार प्रतिनिधिसभा बैठकको विशेष समयमा बोल्दै नले गाँजा खेतीलाई पनि अगाडि बढाउनुपर्ने बताए। उनले मनोरञ्जन क्षेत्रलाई प्राथमिकता दिन सकिए अर्थतन्त्र पनि सहयोग पुग्ने बताए। 'मदिरा र मनोरञ्जन क्षेत्रको पनि विकास गर्नुपर्छ। मैले बारम्बार भन्ने गरेको छु, यौन व्यवसायलाई पनि व्यवसायीकरण गरौं। जसले यो मुलुकमा पर्यटकको संख्या बढाउनेछ,' उनले भने, 'धार्मिक पर्यटकहरूले खर्च कम गर्छ। साहसिक पर्यटक थोरैमात्र हुन्छन्। संसारमै सबैभन्दा धेरै पर्यटक भनेको मनोरञ्जन क्षेत्रको लागि हो। त्यसलाई आकर्षण गर्न सकियो भने यो मुलुकमा आर्थिक विकास हुन्छ। विपक्षीले यी कुरा उठाइदिएको भए कति काइदा हुन्थ्यो।' उनले गाँजा खेतीमार्फत अमेरिकाको क्लोराडोको अर्थतन्त्र फस्टाएको भन्दै नेपालमा पनि कानुनी मान्यता दिनुपर्ने बताए। 'गाँजा खेती धेरै देशले सुरू गरिसकेको छ। अमेरिकाको क्लोराडोमा गाँजा खेती गरेपछि त्यहाँको अर्थतन्त्र माथि उठ्यो। त्यसपछि त्यहाँ अन्य राज्यले पनि गाँजा खेतीलाई कानुनी मान्यता दिन थाल्यो। त्यहाँको उदाहरण हेरेर हामीले पनि गाँजा खेतीलाई अगाडि बढाउन केले आपत्ति गर्यो?,' उनले प्रश्न गरे। उनले देशमा केही पनि भइरहेको छैन भन्ने नकारात्मक भाष्य निर्माण नगर्न आग्रह गरेका थिए। मुलुक शान्ति प्रक्रियामा आएपछिको १९ वर्षमा नेपाली समाजको परिवर्तन र जनताको जीवनस्तर उकासिएको भन्दै देशमा केही पनि भइरहेको छैन भन्ने नकारात्मक भाष्य निर्माण नगर्न उनको आग्रह थियो।"
"दुई गाउँका युवकहरूबीच विवाद भएपछि एक जनाको हत्या, ९ जना पक्राउ","कालीकोट : युवकलाई चक्कु प्रहार गरी हत्या गरेको आरोपमा ९ जना पक्राउ परेका छन्। विवादका क्रममा कुटपिट गर्नुका साथै चक्कु प्रहार गरेपछि तिलागुफा नगरपालिका७ छाप्रेका १७ वर्षीय राजेश शाहीको मृत्यु भएको थियो। घटनामा १६ वर्षीय भूपेन्द्र शाही सामान्य घाइते भएका छन्। जिल्ला प्रहरी कार्यालय कालीकोटको टोलीले जिल्लाको खाँडाचक्र नगरपालिका१० चौकीमा कुटपिट र चक्कु प्रहारमा संलग्न ९ जनालाई प्रहरीले पक्राउ गरेको हो। पक्राउ परेकाहरूलाई थप अनुसन्धानका लागि प्रहरी हिरासतमा राखिएको छ। रातीको समयमा गाउँमा रतेडि हेर्न जाँदा दुई गाउँका युवकहरूबीच झगडा भएको थियो। झगडाले ठूलो रूप लिएपछि कुटपिट र चक्कु प्रहारबाट एक जना किशोरको घटना स्थलमै मृत्यु भएको प्रहरी नायब उपरीक्षक टेक बहादुर रावतले बताए। उनले भने, एउटा समूहको कुटपिट र खुकुरी प्रहारबाट शाहीको मृत्यु भएको हो। कुटपिट तथा चक्कु प्रहारमा संलग्न भएकाहरूलाई नियन्त्रणमा लिई थप अनुसन्धान भइरहेको छ। उक्त घटनामा थप संलग्न युवालाई प्रहरीले खोजी कार्य जारी राखेको छ। खाँडाचक्र नगरपालिका१० चौकीस्थित हस्तबहादुर मल्लको नयाँ घरको पूजा र रमाइलो हेर्न आएका उनीहरूबीच विवाद भएको थियो। पूजाआजा गर्ने घरका श्रीमान श्रीमतीलाई पनि प्रहरीले नियन्त्रणमा लिएको छ।"
नेपाल बैंक र वात्सल्य नेचुरल आईभीएफबीच सम्झौता,"काठमाडौं : नेपाल बैंकमा कार्यरत कर्मचारी र ग्राहकलाई वात्सल्य नेचुरल आईभीएफका अस्पताल र क्लिनिकहरूमा उपचार गर्दा लाग्ने शुल्कमा छुट प्रदान गर्ने सम्झौता भएको छ। उक्त सम्झौताबमोजिम अस्पतालको विविध सेवाहरूमा लाग्ने शुल्कहरूमा प्याथोलोजी र औषधी सेवामा ५ देखि १५ प्रतिशतसम्म र आईभीएफ प्याकेजमा कर्मचारीलाई १५ हजार र बैंकका ग्राहकलाई १० हजार रुपैयाँ छुट हुने भएको छ। सम्झौतापत्रमा बैंकको तर्फबाट सहायक प्रमुख कार्यकारी अधिकृत प्रकाशकुमार अधिकारी र वात्सल्यका तर्फबाट डिजिटल तथा मिडिया प्रबन्धक नवीन विष्टले हस्ताक्षर गरे। यसबाट बैंकका कर्मचारी र ग्राहकले काठमाडौंस्थित नक्साल, भक्तपुर, ललितपुर, भरतपुर, नेपालगन्ज, पोखरा र बुटवलमा रहेका वात्सल्यका अस्पताल र क्लिनिकले प्रदान गर्ने उच्चस्तरीय उपचार सेवाबाट लाभान्वित हुन सक्नेछन्।"
कालीगण्डकी नदीमा २ जनाको शव फेला,तानसेन : कालीगण्डकी नदीको पाल्पा क्षेत्रमा दुई जना व्यक्ति मृत भेटिएका छन्। कालीगण्डकी नदीको बगनासकाली गाउँपालिकामा २ जना पुरुष मृत भेटिएको जिल्ला प्रहरी कार्यालय पाल्पाले जनाएको छ। सिन्धुलीको गोलाचौर गाउँपालिका६ का २६ वर्षीय भोजराज अस्लामी मगर र दाङको तुलसीपुर उपमहानगरपालिका३ का ४५ वर्षीय तेजबहादुर रास्कोटी कालीगण्डकी नदीमा मृत अवस्थामा भेटिएको प्रहरी नायब उपरीक्षक सुनिल मल्लले बताए। मृत भेटिएका दुवैजना कालीगण्डकी करिडोर सडक खण्डमा काम गर्दै आएका मजदुर हुन्। मृतक अस्लामी बगनासकाली गाउँपालिका ६ दर्पुकस्थित कालीगण्डकी करिडोर सडक खण्डको अस्थायी क्याम्पमा बसी सोही सडक खण्डमा डोजर अपरेटरको काम गर्दै आए थिए। उनी गत फागुन २६ गते बेलुका खाना खाई साथीहरूसँगै क्याम्पमा सुतेकोमा २७ गते बिहान हेर्दा विस्तारामा नभएको र खोजतलास गर्दा ५ दिनपछि शनिबार राति मृत अवस्थामा भेटिएको प्रहरीले जनाएको छ। कालीगण्डकी नदीमै मृत भेटिएका रास्कोटी नदीको किनारमा नुहाउने क्रममा डुबेर बेपत्ता भएका थिए। उनलाई खोजतलास गर्ने क्रममा घटनास्थलदेखि दुई सय मिटर तल पानीमा मृत अवस्थामा फेला पारिएको प्रहरी नायब उपरीक्षक मल्लले बताए। प्रारम्भिक अनुसन्धानपछि अस्लामीको शवलाई पोस्टमार्टमका लागि टिचिङ अस्पताल काठमाडौं र रास्कोटीको शवलाई जिल्ला अस्पताल पठाइएको पाल्पा प्रहरीले जनाएको छ।
मुलुकमा प्राप्त उपलब्धिलाई ढाकछोप गरेर भ्रम सिर्जना नगर्न विपक्षी दललाई आग्रह,काठमाडौं : नेपाली कांग्रेसका मुख्य सचेतक श्यामकुमार घिमिरेले देशमा केही पनि भइरहेको छैन भन्ने नकारात्मक भाष्य निर्माण नगर्न आग्रह गरेका छन्। आइतबार प्रतिनिधिसभा बैठकको विशेष समयमा घिमिरेले मुलुक शान्ति प्रक्रियामा आएपछिको १९ वर्षमा नेपाली समाजको परिवर्तन र जनताको जीवनस्तर उकासिएको भन्दै देशमा केही पनि भइरहेको छैन भन्ने नकारात्मक भाष्य निर्माण नगर्न आग्रह गरेका हुन्। उनले मुलुकमा प्राप्त उपलब्धि र सकारात्मक परिवर्तनलाई ढाकछोप गरेर भ्रम सिर्जना नगर्न विपक्षी दललाई आग्रह गरे। घिमिरेले मुलुक संघीयतामा गइसकेपछि देश विकास र सुशासन प्रवद्र्धन भई जनतामा आशा र विश्वास पैदा भएको दावी गरे। उनले हरेक वर्ष लाखौं युवाहरू विदेशीएको विषय उठान हुने गरे पनि मुलुकमा १५ अर्बभन्दा बढी रेमिट्यान्स भित्र्याउनेलाई बेवास्ता गर्न नमिल्ने बताए। उनले मुलुकको विकासका लागि पूर्वाधार विकासमा लगानी गर्न आवश्यक रहेको उल्लेख गरे।
उच्च प्रतिफल दिने आयोजनामा वैदेशिक सहायता स्वीकार गर्ने सरकारको नीति छ : अर्थमन्त्री,"काठमाडौं : उपप्रधान तथा अर्थमन्त्री विष्णुप्रसाद पौडेलले उच्च प्रतिफल दिने आयोजनाहरूमा वैदेशिक सहायता स्वीकार गर्ने सरकारको नीति रहेको स्पष्ट पारेका छन्। आइतबार प्रतिनिधिसभा बैठकमा आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८१ माथि विचार गरियोस् भन्ने प्रस्तावमाथि भएको छलफलमा क्रममा आएका जिज्ञासाको जवाफ दिँदै पौडेलले वैदेशिक सहयोग स्वीकार वा परिचालन गर्दा आवश्यकतामा जोड दिने र उच्च प्रतिफल दिने आयोजनालाई प्राथमिकता दिने नीति रहेको बताए। दुईपक्षीय र बहुपक्षीय विकास साझेदार संस्थाको भूमिका र नेपालको आवश्यकता तथा प्राथमिकता दिनुपर्ने विषयमा सरकार गम्भीर रहेको उनको भनाइ छ। उनले चालू आर्थिक वर्षमा मात्रै करिब १८ हजार योजना छनोट भएको र उक्त आयोजनाको कार्यान्वयन सुनिश्चितता निकै चुनौतीपूर्ण बन्दै गएको बताए। उनले आन्तरिक ऋणका सन्दर्भमा बजेटको सीमालाई ध्यान दिएको र करिब २६ खर्ब आन्तरिक ऋण रहेको विषय अहिलेको अर्थमन्त्रीलाई जानकारी रहेको बताए उनले सरकारले नीतिगत र कानुनी सुधार गरेर लगानीको वातावरण सिर्जना गरिरहेको र त्यसको सकारात्मक प्रभाव देखिएको दाबी गरे। त्यसअघि बैठकमा सांसदहरूले पुँजी प्रवाह गरेर अर्थप्रणाली सुधार गर्नका लागि ध्यान दिन सुझाव दिएका थिए। बैठकले आर्थिक कार्यविधि तथा वित्तीय उत्तरदायित्व (पहिलो संशोधन) विधेयक, २०८१ माथि विचार गरियोस् भन्ने प्रस्तावलाई बहुमतले स्वीकृत गरेको छ। त्यस्तै बैठकले निजीकरण (पहिलो संशोधन) विधेयक २०८१ माथि विचार गरियोस् भन्ने प्रस्तावलाई समेत स्वीकृत गरेको छ।"
दीपक र सुमितको शतकीय साझेदारीमा एपीएफको तेस्रो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा एपीएफ क्लबले कर्णाली प्रदेशलाई ५ विकेटले पराजित गरेको छ। सिद्धार्थनगरस्थित सिद्धार्थ क्रिकेट रंगशालामा टस जितेर ब्याटिङ गरेको कर्णाली प्रदेशले ४७ ओभरमा १८९ रनमा अलआउट भएको थियो। कर्णालीले दिएको १९० रनको लक्ष्य पछ्याएको एपीएफका लागि दीपक बोहोरा र सुमित महर्जनले शतकीय साझेदारी गर्दै टिमलाई जित दिलाएका हुन्। एपीएफले १९० को लक्ष्य ३९२ ओभरमा ५ विकेट गुमाउँदै पूरा गर्यो। एपीएफका लागि दिपक बोहोराले सर्वाधिक ७० रनको अविजित पारी खेले। उनले ६७ बलमा ८ चौका र ४ छक्का प्रहार गरे। उनीसँगै छैटौं विकेटका १०४ रनको शतकीय साझेदारी गरेका सुमितको ब्याटबाट ३४ रन बन्यो। उनले ५३ बलमा ४ चौका र १ छक्का प्रहार गर्दै अविजित रहँदै विजयी इनिङ्स खेले। एपीएफका ओपनरद्वय लोकेश बम र आशिफ शेखले क्रमशः २२ र २५ रन बनाए। कप्तान रोहित पौडेलले २२ रन बनाए। सन्दीप जोरा र भुवन कार्कीले समान ६६ रन बनाए। कर्णालीका लागि कप्तान दिवान पुन र दिपेन्द्र रावतले समान २२ विकेट लिए। प्रकाश जैशीले १ विकेट लिए। पहिलो इनिङ्समा ब्याटिङ गरेको कर्णालीका लागि ओपनर ब्याटर सुनिल धमलाले सर्वाधिक ४७ रन बनाए। उनले ७५ बलमा ५ चौका र १ छक्का प्रहार गरेका हुन्। प्रकाश जैशीले २०, अर्जुन घर्तीले १०, दिनेश अधिकारीले ३३ रन बनाउँदा कप्तान दिवान पुनले १२ रन बनाए। दिपेन्द्र रावत ३० रनमा अविजित रहे। एपीएफका लागि बायाँ हाते स्पिनर अभिषेश गौतमले सर्वाधिक ४ विकेट लिए। उनले १० ओभरमा २ मेडनसहित ३३ रन खर्चिए। कमल सिंह ऐरीले ३ विकेट लिँदा किशोर महतो, रोहित पौडेल, भुवन कार्की र दीपक बोहोराले सर्वाधिक ११ विकेट लिए। एपीएफले कुल ४ खेलमा ३ जित र १ हारसहित ८ अंक जोडेको छ। कर्णालीले भने समान ४ खेलमा १ जित र ३ हार बेहोद २ अंक जोडेको छ।"
राष्ट्रपति र प्रधानमन्त्री जनताले चुनेको होइन : ज्ञानेन्द्र शाही,काठमाडौं : राष्ट्रिय प्रजातन्त्र पार्टीका सांसद ज्ञानेन्द्र बहादुर शाहीले अहिलेको व्यवस्था जनतालाई नभइ सिमित नेताहरूलाई चाहिएको बताएका छन्। आइतबार प्रतिनिधिसभाको विशेष समयमा बोल्दै सांसद शाहीले पछिल्लो १६ वर्षको अवधिमा अहिलेको व्यवस्थाले जनताको अवस्था परिवर्तन नभएको भन्दै सिमित नेताहरलाई मिलेर खानलाई अहिलेको व्यवस्था चाहिएको दावी गरे। उनले प्रजातन्त्रसहितको राजतन्त्र आफूहरूको मुद्दा भएकाले राष्ट्रपतिको स्थानमा राजा राख्ने व्यवस्था आवश्यक रहेको तर्क गरे। सांसद शाहीले अहिलेको व्यवस्थामा राष्ट्रपति र प्रधानमन्त्री जनताले नभइ सीमित सांसदहरूले चुनेको भन्दै हिम्मत छ भने जनताबाट प्रत्यक्ष निर्वाचित कार्यकारी प्रधानमन्त्री चयन हुने व्यवस्थामा जान चुनौति समेत दिए। त्यस्तै उनले विभिन्न कालखण्डका हत्या प्रकरण देख्नेले मदन भण्डारीको हत्यारा पत्ता लगाउन नसकेको तर्क गरे। सांसद शाहीले निर्मला पन्तको हत्यारा समेत पत्ता नलाउन नसक्ने तर बाँदरमुडे घटना र शिक्षक मुक्तिनाथ अधिकारीलाई हत्या गर्नेहरू सांसद बनेर हिँडिरहेको जिकिर गरे।
प्रचण्डको फोटो जलाउने राप्रपाका युवा नेता पक्राउ,हेटौंडा : माओवादी केन्द्रका अध्यक्ष तथा पूर्वप्रधानमन्त्री पुष्पकमल दाहाल प्रचण्डको फोटो जलाउने राप्रपा निकट राष्ट्रिय प्रजातान्त्रिक युवा संगठनका नेता निराजन बम पक्राउ परेका छन् । बमले शनिबार हेटौंडामा राष्ट्रिय प्रजातन्त्र पार्टी (राप्रपा) निकट राष्ट्रिय प्रजातान्त्रिक युवा संगठन मकवानपुरको जिल्ला अधिवेशनमा सम्बोधनको क्रममा प्रचण्डको तस्बिर जलाएका थिए । बमलाई चितवनबाट पक्राउ गरि मकवानपुर ल्याउने तयारी भइरहेको मकवानपुरका प्रहरी प्रमुख प्रहरी उपरीक्षक विश्वराज खड्काले जानकारी दिए । बमलाई भरतपुर विमानस्थलबाट चितवन प्रहरीले नियन्त्रणमा लिएको हो ।
जनताको हितका लागि अध्यादेश ल्याएका हौं : सञ्चारमन्त्री,"काठमाडौं : सञ्चार तथा सूचना प्रविधिमन्त्री पृथ्वीसुब्बा गुरुङले सरकारले मुलुकलाई असफल राष्ट्रबाट हुनबाट जोगाएको दावी गरेका छन्। विज्ञापन बोर्डले आइतबार काठमाडौंमा आयोजना गरेको कार्यक्रममा मन्त्री गुरुङले वर्तमान सरकार गठन भएपछि अपेक्षित काम गर्न नसकेपछि पहिलो काम मुलुकलाई असफल राष्ट्र हुनबाट जोगाएको बताएका हुन्। उनले पुराना ऐन कानुनले सुशासन कायम हुन नसकेको,राजस्व संकलन हुन नसकेको,व्यवसाय प्रवद्र्धनमा समस्या देखिएको महशुस भएकाले अध्यादेश ल्याउनुपरेको धारणा राखे। मुलुकमा परिवर्तन हुँदा पनि सुशासन कायम हुन नसक्दा जनतामा निराशा उत्पन्न भएकाले विद्यमान अस्पष्ट नीति नियमहरूलाई सुधार गर्न खोजिएको उनको भनाइ छ। उनले सरकारको रचनात्मक आलोचना भए सुध्रिने मौका पाउने उल्लेख गरे।"
लुम्बिनीले बागमतीलाई दियो ११६ रनको लक्ष्य,काठमाडौं : प्रधानमन्त्री कप पुरुष राष्ट्रिय प्रतियोगितामा लुम्बिनी प्रदेशले बागमती प्रदेशलाई ११६ रनको लक्ष्य प्रस्तुत गरेको छ। लमहीस्थित देउखुरी क्रिकेट स्टेडियममा टस जितेर ब्याटिङ गरेको लुम्बिनीले ३२४ ओभरमा ११५ रन बनाउँदै अलआउट भएको हो। लुम्बिनीका लागि आकाश त्रिपाठीले सर्वाधिक ३३ रन बनाए। उनले ५३ बलमा १ छक्का प्रहार गरे। ओपनरद्वय मिर्नाल गुरुङ र मनिष थापाले क्रमशः ५ र १५ रन बनाए। कप्तान देव खनालले १५ रन बनाउँदा अन्य कुनै ब्याटरले दोहोरो अंकमा रन बनाउन सकेनन्। बागमतीका लागि गौतम केसीले सर्वाधिक ४ विकेट लिए। सुर्य तामाङ र इशान पाण्डेले समान २२ विकेट लिए। रिजन ढकाल र सोनु देवकोटाले ११ विकेट लिए। बागमती र लुम्बिनी दुवैले चौथो खेल खेलिरहेको छ। यसअघि बागमती प्रदेशले ३ खेलमा १ जित र २ हार बेहोरेको छ। लुम्बिनीले समान ३ खेलमा २ जित र १ हार बेहोरेको छ।
अब बौद्धमा एथर स्कुटरको टेस्ट राइड जोन,"काठमाडौं : एथर स्कुटरले बौद्धमा पहिलो टेस्ट राइड जोन सञ्चालनमा ल्याउन भएको छ। प्रिमियम ईभी प्रविधिलाई अझ सहज रूपमा उपलब्ध गराउनका लागि विशेष टेस्ट राइड स्पेस चैत ५ गते बोद्धस्थित किबु अपार्टमेन्टमा सञ्चालनमा आउन लागेको हो। एथरले उद्घाटन परम्परागत बौद्ध पूजासहित गर्ने छ। टेस्ट राइड जोनको सुरुवातसँगै एथरले २० हजार रुपैयाँसम्मको क्यासब्याक र शून्य ब्याजदरमा ईएमआई अफर पनि दिने छ। यो अफर सीमित अवधिको लागि मात्र एथरले जनाएको छ। नेपालमा आफ्नो सुरुवातदेखि नै एथरले अत्याधुनिक प्रविधि, उत्कृष्ट प्रदर्शन र ग्राहकहरूको विश्वासका साथ ईभी बजारलाई पुनः परिभाषित गर्दै आएको छ। हाल काठमाडौं, ललितपुर, भक्तपुर, चितवन, पोखरा, र बुटवलमा गरी ६ वटा एक्सपेरियन्स सेन्टर सञ्चालनमा छन्। साथै एथरले काठमाडौं, भक्तपुर र चितवनमा तीनवटा सर्भिस सेन्टर सञ्चालन गरिसकेको छ भने चाँडै नै पोखरामा चौथो सर्भिस सेन्टर खुला गराउन लागेको छ। एथरले नेपालभरका प्रमुख स्थानहरूमा २० वटा फास्ट चार्जिङ स्टेसनहरू स्थापना गरिसकेको छ।"
"ज्ञानेन्द्र शाहीलाई रघुजी पन्तको चुनौति : राजतन्त्र संविधानले चिन्दैन, बहस गर्ने भए, इतिहास पढेर आउनुहोस्","काठमाडौं : नेकपा एमाले सांसद रघुजी पन्त राजा किन चाहियो ? भन्दै प्रश्न गरेका छन्। आइतबार प्रतिनिधिसभा बैठकमा बोल्दै सांसद पन्तले राजतन्त्रको कालखण्डमा घटेका विभिन्न घटनाले नेपालको भविष्यलाई अन्धकारमय बनाएको बताएपछि राष्ट्रिय प्रजातन्त्र पार्टीका सांसद ज्ञानेन्द्र शाहीले आपत्ती जनाउँदा भनाभन समेत भएको छ। सांसद पन्त बोल्दै गर्दा बीचमा उठेर राप्रपा सांसद शाहीले आपत्ती जनाएपछि सभामुखले समय लिएर बोल्न आग्रह गरे। तर,सांसद शाहीले नमानेपछि सांसद पन्तले आफ्नो समयमा बोल्न आग्रह गरे। आफ्नो अभिव्यक्तिप्रति शाहीले आपत्ति जनाएपछि सांसद पन्तले आफ्नो समयमा बोल्न र इतिहास पढेर आउन सुझाव दिए। उनले इतिहास पढेर आफूसँग बहस गर्न आउन चेतावनी समेत दिए। 'मसँग बहस गर्ने हो भने इतिहास पढेर आउनुहोस्। मैले पढेको इतिहास गलत हो भने पुष्टि गर्न आउनुहोस्,'उनले भने। उनले नेपालको संविधानले राजतन्त्र नचिन्ने बताए। उनले भने,' अहिले संविधानले राजतन्त्र चिन्दैन। त्यसैले संसदमा यस विषयमा छलफल गर्न पाइँदैन। राजतन्त्र इतिहासको विषय भइसक्यो।' उनले राजतन्त्र ल्याउने संघर्षका लागि सडकमा उत्रिने वातावरण नबनाउन चेतावनी समेत दिए। सांसद पन्तले पूर्वविशिष्टहरुलाई आजीवन सुविधा दिनेगरि कानुन बनाउन खोजिएको विषयमा भएका चर्चाको मन्त्रीहरूले सदनमा जवाफ दिनुपर्ने बताए। जनताको भावनालाई नबुझ्ने र प्रधानमन्त्रीलाई नटेर्ने मन्त्रीहरूलाई सरकारमा राखिरहन आवश्यक नरहेको उनले बताए। उनले अहिलेको अवस्थामा मन्त्रीहरु फेर्ने अवस्था आएको जिकिर गरे।"
नेपाल र हङकङ बीचको खेल वर्षाको कारण रद्द,काठमाडौं : वुमन्स डे कप २०२५ को तेस्रो स्थानका लागि हुने नेपाल र हङकङ बीचको खेल वर्षाको कारण रद्द भएको छ। तालिकाको पुछारमा रहेको टिम नेपालले तेस्रो स्थानमा रहेको हङकङसँग तेस्रो स्थानका लागि खेल्ने तालिका रहेको थियो। नेपालले प्रतियोगिताको ६ खेलमा २ जित हात पार्यो भने ४ हार बेहोर्यो। यससँगै नेपाली टिमको लागि यो प्रतियोगिता सकिएको छ।
लोकतान्त्रिक व्यवस्थाबाट मुलुक पछि फर्कन सक्दैन : प्रधानमन्त्री,"काठमाडौं : प्रधानमन्त्री केपी शर्मा ओलीले लोकतान्त्रिक व्यवस्थाबाट मुलुक पछि फर्कन नसक्ने बताएका छन्। आइतबार काठमाडौंमा उद्योग, वाणिज्य तथा आपूर्ति मन्त्रालय र नेपाल उद्योग परिसङ्घद्वारा आयोजित महिला नेतृत्व सम्मेलनको उद्घाटन गर्दै प्रधानमन्त्री ओलीले लोकतन्त्र मुलुकको राजमार्ग भएको भन्दै लोकतान्त्रिक व्यवस्थाबाट मुलुक पछि फर्कन नसक्ने बताएका हुन्। उनले सरकार र निजी क्षेत्रको सहकार्य बढाउँदै विविध क्षेत्रमा निजी क्षेत्रलाई प्रोत्साहन गरिएको धारणा पनि राखे। उनले अर्थतन्त्रको विकासका सरकार सुशासनमा प्रतिबद्ध रहेको र निजी क्षेत्रको अगुवाइपूर्ण भूमिकालाई महत्व दिन तत्पर रहेको स्पष्ट पारे । त्यस्तै उनले महिला र पुरुषको समान सहभागिताबाट मुलुकको सबै क्षेत्रमा समारात्मक परिवर्तन ल्याउन आवश्यक रहेको जिकिर गरे । महिला र पुरुषससहितको समान सहभागिताबाट सिङ्गो समाजलाई अगाडि बढाउनुपर्ने र सामाजिक न्याय र समानता स्थापित गर्दै गरिबी हटाउने सवालमा निजी क्षेत्रसँग मिलेर काम गर्नुपर्ने उनले बताए । उनले कानुनहरू काम अल्झाउन नभई विकासमा सहयोगी हुन बनाइनुपर्ने उल्लेख गर्दै सबैको सुझावका आधारमा सरकारका नीति,व्यवहार र कानुनहरूलाई परिस्कृत गर्ने प्रतिबद्धता व्यक्त गरे। त्यस्तै उद्योग, वाणिज्य तथा आपूर्तिमन्त्री दामोदर भण्डारीले वर्तमान सरकारले निजी क्षेत्रको सहकार्यमा औद्योगिकरणको प्रवद्र्धनलाई प्राथमिकता दिएको बताए । उनले सरकारी निकायमा स्वदेशी वस्तुको उपयोगसम्बन्धी कार्यविधि जारी लगायत सुधारका माध्यमबाट आर्थिक क्षेत्रको विकासका लागि काम भइरहेको अवगत गराए। सम्मेलनको उद्घाटनका क्रममा राष्ट्रिय फुटबल खेलाडी प्रिती राई र अभियन्ता रुक्साना कपालीलाई सम्मान गरिएको थियो ।"
कर्णालीले एपिएफलाई दियो १९० रनको लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा कर्णाली प्रदेशले विभागीय टिम एपिएफलाई १९० रनको विजयी लक्ष्य दिएको छ। सिद्धार्थनगरस्थित, सिद्धार्थ क्रिकेट रंगशालामा टस जितेर ब्याटिङ गरेको कर्णाली प्रदेशले ४७ ओभरमा अलआउट हुँदै १८९ रन बनाएको हो। कर्णालीका लागि ओपनर ब्याटर सुनिल धमलाले सर्वाधिक ४७ रन बनाए। उनले ७५ बलमा ५ चौका र १ छक्का प्रहार गरेका हुन्। प्रकाश जैशीले २०, अर्जुन घर्तीले १०, दिनेश अधिकारीले ३३ रन बनाउँदा कप्तान दिवान पुनले १२ रन बनाए। दिपेन्द्र रावत ३० रनमा अविजित रहे। एपिएफका लागि बायाँ हाते स्पिनर अभिषेक गौतमले सर्वाधिक ४ विकेट लिए। उनले १० ओभरमा २ मेडनसहित ३३ रन खर्चिए। कमल सिंह ऐरीले ३ विकेट लिँदा किशोर महतो, रोहित पौडेल, भुवन कार्की र दिपक बोहोराले सर्वाधिक ११ विकेट लिए। एपिएफ र कर्णाली दुवैको यो चौथो खेल हो। एपिएफले यसअघिको ३ खेलमा २ जित र १ हार सहित ४ अंक जोडेको छ भने कर्णालीले भने १ जित र २ हार बेहोर्दै २ अंक जोडेको छ।"
लुम्बिनीको तेस्रो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा लुम्बिनी प्रदेशले तेस्रो जित दर्ता गरेको छ। लुम्बिनीले बागमती प्रदेशलाई ४८ रनले हराउँदै प्रतियोगितामा तेस्रो जित निकालेको हो। लमहीस्थित, देउखुरी क्रिकेट स्टेडियममा टस जितेर ब्याटिङ गरेको लुम्बिनीले ३२४ ओभरमा ११५ रन बनाउँदै अलआउट भएको थियो। लुम्बिनीले दिएको ११६ रनको लक्ष्य पछ्याएको बागमती २२५ ओभरमा ६७ रन बनाउँदै अलआउट भएको हो। बागमतीका लागि कप्तान पृथु बास्कोटाले सर्वाधिक १५ रन बनाए। ओपनर ब्याटर आशुतोष घिरौयाले ११ रन बनाउँदा अर्का ओपनर रित गौतम डक आउट भए। सुमन सुनारले ११ रन बनाउँदै क्याच आउट भए। गौतम केसी ८ रनमा अविजित रहे। लुम्बिनीका लागि अजय चौहान र विप्रसन केसीले समान ३३ विकेट लिए। निर्मल गुरुङ र रमेश कुर्मीले २२ विकेट लिए। त्यसअघि, ब्याटिङ गरेको लुम्बिनीका लागि आकाश त्रिपाठीले सर्वाधिक ३३ रन बनाए। उनले ५३ बलमा १ छक्का प्रहार गरे। ओपनरद्वय मिर्नाल गुरुङ र मनिष थापाले क्रमशः ५ र १५ रन बनाए। कप्तान देव खनालले १५ रन बनाउँदा अन्य कुनै ब्याटरले दोहोरो अंकमा रन बनाउन सकेनन्। बागमतीका लागि गौतम केसीले सर्वाधिक ४ विकेट लिए। सुर्य तामाङ र इशान पाण्डेले समान २२ विकेट लिए। रिजन ढकाल र सोनु देवकोटाले ११ विकेट लिए। बागमती प्रदेशको यो तेस्रो हार हो। ४ खेल खेलेको बागमतीले १ खेलमा मात्रै जित निकालेको छ। चार खेल खेलेको हालसम्म लुम्बिनीले १ मात्र हार बेहोरेको छ।"
सरकारलाई सांसदको प्रश्न : नेपाल एयरलाइन्स घाटामा जानुको कारण के ?,"काठमाडौं : सांसदले नेपाल वायु सेवा निगम घाटामा जानुको कारण सोधेका छन्। आइतबार प्रतिनिधिसभा बैठकमा बोल्दै सांसद प्रभु साहले नेपाल एयरलाइन्स घाटामा जानुको कारण सरकारसँग सोधेका हुन्। उनले भने,'नेपाल एयरलाइन्सले आफ्नो जहाज उडाउन सकेको छैन। वर्षौदेखि डोमेस्टिक जहाजहरू थन्क्याइएको छ। डोमेस्टिक उडानका लागि चाइनाबाट खरिद गरि ल्याइएका ५५ वटा विमान यत्तिकै थन्काउँदा हामीले के भन्ने। ती जहाजहरूलाई कि त उडाउनुपर्यो कि त व्यवस्थापन गर्नुपर्यो।खर्च बढाएर सरकारले के सन्देश दिन चाहेको हो ? उनले फुल फेजमा उडान भर्न आग्रह समेत गरे। सांसद साहले सरकारले नेपाल एयरलाइन्सलाई डुबाएर कसरी सेवा गर्न चाहेको हो ? भन्दै प्रश्न समेत गरे।"
चितवनमा जमैकन गोलकिपर नाइट अनुबन्ध,काठमाडौं : नेपाल सुपर लिग (एनएसएल)को फ्रेन्चाइज टिम एफसी चितवनले जमैकन गोलकिपर अमल नाइटलाई अनुबन्ध गरेका छ । तेस्रो संस्करणको एनएसएलका लागि नाइटसँग सम्झौता गरेको सामाजिनक सञ्जालबाट जानकारी दिएको छ। नाइटसँग जमैकन र अमेरिकन लिग खेलको अनुभव छ। उनले पछिल्लो पटक अमेरिकी दोस्रो डिभिजनको क्लब लेक्सिङ्टन एससीबाट खेलेका थिए। नाइटले सन् २०१८ मा जमैकन राष्ट्रिय टोलीका लागि डेब्यू गरेका थिए। उनले ९ अन्तर्राष्ट्रिय खेल खेलेका छन्। नाइट चितवनमा अनुबन्ध हुने तेस्रो विदेशी खेलाडी हुन्। उनी नेपाल आइसकेका छन्। उनी नेपाल आइसकेको एफसी चितवनले आफ्नो आधिकारीक फेसबुक पेजबाट जानकारी दिएको हो। चितवनले यसअघि अमेरिकाका जोनाथन क्याम्पबेल र उज्वेकिस्तानका नोदिरबेक माभलोनोभलाई टिममा अनुबन्ध गरिसकेको छ। राष्ट्रिय टोलीका फरवार्ड अञ्जन विष्टलाई मार्की खेलाडी बनाएको चितवनका लागि नवीन न्यौपानेले प्रशिक्षण गर्नेछन्। एनएसएल चैत १६ बाट सुरु हुँदैछ। चितवनले चैत १८ मा पोखरा थन्डर्ससँग पहिलो खेल खेल्नेछ।
नेपाल लाइफ इन्स्योरेन्समा तीन जना सञ्चालक निर्वाचित,"काठमाडौं : नेपाल लाइफ इन्स्योरेन्स कम्पनीको सञ्चालक समिति सदस्यमा बिमल प्रसाद ढकाल, कृष्णराज लामिछाने र शर्मिला श्रेष्ठ महर्जन निर्वाचित भएका छन्। इन्स्योरेन्सको २५औँ वार्षिक साधारण सभाको निर्णयानुसार स्थगन रहेको सर्वसाधारण सेयरधनीहरू (समूह ख)को सञ्चालक निर्वाचन सम्बन्धी बाँकी कार्यक्रम शनिबार बीरगंजमा सम्पन्न भएको हो। साथै, निर्वाचन सम्पन्न भए पश्चात् शनिबार नै बसेको कम्पनी सञ्चालक समितिको ३९३औं बैठकमा बीमा ऐन, २०७९ बमोजिम नवनिर्वाचित तीनै जनाले सञ्चालक समितिका अध्यक्ष गोविन्द लाल संघईबाट सपथ ग्रहण गरी पदबहाली गरेका छन्।"
मध्यभोटेकोशी र खिम्तीबाह्रबिसे प्रसारण लाइन एक महिनाभित्र सम्पन्न गर्न निर्देशन,काठमाडौं : नेपाल विद्युत प्राधिकरणले आफ्नो सहायक कम्पनी चिलिमे जलविद्युत लिमिटेडको अगुवाइमा सिन्धुपाल्चोकमा बनाइरहेको मध्यभोटेकोशी जलविद्युत आयोजना र खिम्तीबाह्रबिसे प्रसारण लाइन निर्माण एक महिनाभित्र सम्पन्न गर्न ताकेता गरेको छ। निर्माण सम्पन्न भएको मध्यभोटेकोशीबाट विद्युत् उत्पादनका सुरु गर्न संरचना तथा उपकरणहरू परीक्षणका क्रममा पानी हाल्दा सुरुङ चुहिएको थियो। हाल चुहिएको सुरुङको मर्मत र सुधारको काम धमाधम भइरहेको छ। १०२ मेगावाट जडित क्षमताको मध्यभोटेकोशीबाट हिउँदयामका महिनामा ४० मेगावाटसम्म विद्युत् उत्पादन हुन्छ। हिउँदयामको माग बमोजिम विद्युत आपूर्ति व्यवस्थापनका लागि ४० मेगावाटको पनि ठूलो महत्व भएकाले प्राधिकरण व्यवस्थापनले मध्यकोटेकोशीलाई शीघ्र सञ्चालनमा ल्याउन पहल साथै ताकेता गरेको हो। प्राधिकरणका कार्यकारी निर्देशक कुलमान घिसिङ र चिलिमे जलविद्युत कम्पनीका प्रमुख कार्यकारी अधिकृत (सिइओ) एवम् मध्यभोटेकोशी जलविद्युत कम्पनी सञ्चालक समितिका अध्यक्ष सुभाष कुमार मिश्र सम्मिलित टोलीले शनिबार प्रसारण लाइन र सबस्टेसनको अनुगमन भ्रमण गरी निर्माण प्रगतिका विषयमा जानकारी लिएको छ। मध्यभोटकोशी जलविद्युत आयोजनाबाट उत्पादित विद्युत प्रवाह हुने तामाकोशीकाठमाडौं केभी प्रसारण लाइन आयोजनाअन्तर्गत रामेछापस्थित नयाँ खिम्ती सबस्टेसनबाट सिन्धुपाल्चोकको बाह्रबिसेसम्मको ४०० केभी प्रसारण लाइन निर्माण अन्तिम चरणमा छ। प्रसारण लाइन आयोजनाअन्तर्गत खिम्तीबाह्रबिसे खण्डमा पर्ने सम्पूर्ण टावरहरू खडा भइसकेका छन्। करिब एक किलोमिटर मात्र तार तान्न बाँकी रहेको छ। ४०० केभी नयाँ खिम्तीबाह्रबिसे प्रसारण लाइनलाई तत्काल २०० केभीमा सञ्चालन (चार्ज)मा ल्याएर मध्यभोटेकोसीको विद्युत्लाई राष्ट्रिय प्रसारण ग्रीडमा समाहित गरिनेछ। उक्त लाइनलाई २०० केभीमा चार्ज गर्न नयाँ खिम्ती र बाह्रबिसे सबस्टेसनमा आवश्यक संरचना राख्ने प्रक्रिया अगाडि बढिसकेको छ। कार्यकारी निर्देशक घिसिङ नेतृत्वको टोलीबाट खिम्तीबाह्रबिसे लाइनलाई २०० केभीमा चार्ज गर्न नयाँ खिम्ती र बाह्रबिसे सबस्टेसनमा भइरहेका काम र गर्नु पर्ने बाँकी कामका विषयमा छलफल गरी बाँकी काम तत्काल अगाडि बढाउन आयोजना व्यवस्थापन र निर्माण व्यवसायीलाई निर्देशन दिइएको छ। प्रसारण लाइनअन्तर्गत सिन्धुपाल्चोकको त्रिपुरासुन्दरी गाउँपालिका२ चौकटामा जारी तार तान्ने कामको समेत टोलीले निरीक्षण गरेको थियो। हिउँदयामको विद्युत भार व्यवस्थापनका लागि ४० मेगावाटको पनि ठूलो भूमिका हुने भएकाले दुवै आयोजनाको निर्माण संवेदनशील र अत्यावश्यक देखिएकाले अनुगमन गर्न आफैं फिल्डमा आएको उल्लेख गर्दै कार्यकारी निर्देशक घिसिङले निर्माणलाई गम्भीर रुपमा लिएर बाँकी काम आवश्यक समन्वय गरी तीव्र रुपमा अगाडि बढाउन निर्देशन दिए। बाह्रबिसे नगरपालिका५ स्थिति मध्यभोटेकोशी आयोजनाको विद्युतगृहको स्वीचयार्डबाट सोही नगरपालिका३ स्थित प्राधिकरणको बाह्रबिसे सबस्टेसन जोड्ने करिब चार किलोमिटर २२० केभी प्रसारण लाइन निर्माण भइसकेको छ। तामाकोशी तथा सुनकोशी नदी र तिनीहरूका सहायक खोलाहरूमा निर्माण भएका तथा हुने जलविद्युत आयोजनाहरूको विद्युत् प्रवाहका लागि तामाकोशीकाठमाडौं प्रसारण लाइन निर्माण गरिएको हो। बाह्रबिसेलप्सीफेदी लाइन खण्डमा पर्ने १२२ टावरमध्ये २ वटाको मात्र निर्माण बाँकी रहेको छ। आयोजनाअन्तर्गत नै बाह्रबिसेमा २२० केभी सबस्टेसन निर्माण सम्पन्न भइसकेको छ।
स्वास्थ्य बीमा सुधार सुझाव समितिको प्रतिवेदन सार्वजनिक,"काठमाडौं : स्वास्थ्य तथा जनसंख्या मन्त्रालयले स्वास्थ्य बीमा सुधार सुझाव कार्यदलको प्रतिवेदन सार्वजनिक गरेको छ। मन्त्रालयमा एक कार्यक्रम गरी मन्त्री प्रदीप पौडेलले आम नागरिकलाई थप भार नपर्ने गरी स्वास्थ्य बीमा व्यवस्थित गर्न सकिने र त्यो बाटोमा सरकार लागिरहेको बताए। हामीले मन्त्रालय तथा स्वास्थ्य बीमा बोर्डका तर्फबाट गर्न सकिने कार्ययोजना कार्यान्वयन अघि बढाएका छौं, उनले भने, अब हरेक तहमा स्वास्थ्य बीमा प्रदान गर्ने एकाइ हुने व्यवस्था अनिवार्य गरिनेछ। मन्त्री पौडेलले स्वास्थ्य बीमा संघ मात्र नभएर स्थानीय सरकारको समेत भएको बताए। स्वास्थ्य बीमा तीनवटै सरकारको हो, उनले भने, नागरिकको स्वास्थ्य उपचारका लागि तीनवटै सरकारले खर्च गर्ने रकम बीमा कोष बलियो बनाउन उपयोग गर्न आवश्यक छ। तीनवटै सरकार मिल्ने हो भने यो सम्भव छ। मन्त्री पौडेलले हाल यस्तो रकम ३० अर्ब हाराहारीमा भएको भन्दै स्वास्थ्य बीमा कोष बलियो पार्न एकद्वार प्रणालीमार्फत यो रकम खर्च हुने हो भने अहिले देखिएको आर्थिक अभाव हट्ने अपेक्षा गरे। हरेक वर्ष बजेटमा रहेको ३ अर्बले बीमाको खर्च धान्ने अवस्था नभएकाले यस वर्ष हामीले पटक पटक यसमा थप गरिसक्यौं, उनले भने, आगामी बजेटमा यसलाई १० अर्ब पुर्याइनेछ। मन्त्री पौडेलले नागरिकको स्वास्थ्यमा बढी असर पार्ने चिनीजन्य पदार्थमा लगाउन सकिने कर तथा स्वास्थ्यमा प्रतिकूल प्रभाव पार्ने प्रदूषण, सुर्ती, मदिरा आदिमा लगाइएको करको सानो अंश मात्र स्वास्थ्य बीमा कोषमा सिधैँ जाने व्यवस्था मिलाउन सकिएमा अहिलेको स्वास्थ्य बीमा कोष बलियो बन्ने बताए। नागरिकलाई थप भार नपर्ने गरी कर रकम सिधैँ कोषमा लैजाने व्यवस्थाका लागि हामीले पहल थालेका छौं, उनले भने, यसलाई स्वास्थ्य मन्त्रालय मात्र नभई राज्यको कार्यक्रम ठानेर सुधार ल्याइने हो भने कोष बलियो बन्न सक्छ। स्वास्थ्य बीमा कार्यक्रम प्रभावकारी बन्न सक्छ। यस्ता धेरै स्रोतहरू बीमा कोषमा ल्याउन सकिने चर्चा गर्दै मन्त्री पौडेलले राज्यको वेतन खाने कर्मचारीहरूका स्वास्थ्य बीमा कार्यक्रम स्वास्थ्य बीमा कोषबाटै हुने व्यवस्था गरेर तलबको एक प्रतिशत नागरिक र बाँकी एक प्रतिशत राज्यले दिने व्यवस्था गर्ने योजना सार्वजनिक गरे। मन्त्री पौडेलले स्वास्थ्य बीमा कोष अहिले भन्दा बलियो बनाउन सकिने भन्दै स्वास्थ्यको समाजवाद यसबाट लागू गर्न सकिने विश्वास व्यक्त गरे। डा शम्भु आचार्य नेतृत्वको कार्यदलले गत पुस १६ गते प्रतिवेदन मन्त्री पौडेललाई हस्तान्तरण गरेको थियो। समितिमा वरिष्ठ मुटु रोग विशेषज्ञ डा भगवान कोइराला, विकास अर्थशास्त्री तथा हालका स्वास्थ्य बीमा बोर्डका कार्यकारी निर्देशक डा रघुराज काफ्लेसँगै स्वास्थ्य तथा अर्थ मन्त्रालयका अधिकारी सदस्य थिए। समितिले तयार पारेको प्रतिवेदनका आधारमा प्रधानमन्त्री केपी शर्मा ओलीसमक्ष कार्ययोजना समेत प्रस्तुत गरिएको थियो। मन्त्रालयले दुवै सार्वजनिक गर्दै कार्यान्वयनको चरणमा अघि बढिएको प्रवक्ता डा प्रकाश बुढाथोकीले बताए।"
"सेयर बजारमा दोहोरो अंकको गिरावट, ट्रेडिङ समूहमा भने लगानीकर्ताको आकर्षण","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेर बन्द भएको छ। नेप्से परिसूचक २१६४ अंकले घटेर २७१४८५ विन्दुमा अडिएको छ। सेन्सेटिभ इण्डेक्स ४११ अंकले घटेर ४५४९१ विन्दुमा पुगेको छ। नेप्से परिसूचक दोहोरो अंकले घट्दा कुनै पनि कम्पनीको सेयर सकारात्मक सर्किट लेभलमा कारोबार हुन सकेन। यसदिन ३१६ स्क्रिप्सको १ करोड ३९ लाख ७४ हजार ४५२ कित्ता सेयर ६ अर्ब ८३ करोड ६६ लाख ४० हजार ४०७ रुपैयाँमा खरिदबिक्री भए। सामुदायिक लघुवित्त वित्तिय संस्थाको सेयर सर्वाधिक ८१९ प्रतिशतले बढ्यो। बिशाल बजार कम्पनीको सेयर ५३४ प्रतिशतले बढ्दा आरएसडीसी लघुवित्त वित्तीय संस्थाको ४४३ प्रतिशतले बढ्यो। ग्रीन डेभलपमेन्ट बैंकको सेयर भने ७९१ प्रतिशतले ओरालो लाग्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको ५८ करोड ६६ लाख ८ हजार ३४८ रुपैयाँको सेयर कारोबार भयो। यसैगरी महालक्ष्मी विकास बैंकको ३७ करोडको सेयर कारोबार हुँदा घलेम्दी हाइड्रोको ३६ करोड,नेपाल रिइन्स्योरेन्सको ३४ करोड र गार्डिएन माइक्रो लाइफ इन्स्योरेन्सको २६ करोडको सेयर कारोबार भयो। कारोबारमा आएकामध्ये ३१ वटा स्टक्सको मूल्य बढ्दा २०७ वटाको घट्यो। ६ स्टक्सको मूल्य भने स्थिर रह्यो। ट्रेडिङ समूहक उपसूचक बाहेक अन्य समूहको उपसूचक नकारात्मक देखिएका छन्। ट्रेडिङ समूहको उपसूचक सर्वाधिक ४९२ प्रतिशतले बढ्यो।"
"जेसीजले महिलालाई सिकायो, सेल्फ डिफेन्स","काठमाडौं : नेपाल जेसीजले महिलाहरूलाई सुरक्षित रहनका लागि सेल्फ डिफेन्स प्रशिक्षण सुरु गरेको छ। महिलामाथि हुने हिंसालाई न्यूनीकरण गर्नका लागि उनीहरूमा आत्मारक्षा कला सिकाउनका लागि नेपाल जेसीजले सेल्फ डिफेन्स प्रशिक्षण दिएको हो। आइतवारबाट सुरु भएको प्रशिक्षण मंगवारसम्म चल्नेछ। महिलाहरुलाई आत्मारक्षाको कला सिकाउनका लागि यो प्रशिक्षण गरेका हौं, नेपाल जेसीजको राष्ट्रिय अध्यक्ष रजनी थापाले भनिन्, यसबाट महिला माथि हुने हिंसाहरू न्यूनीकरणमा सघाउ पुग्नेछ। प्रशिक्षणमा विभिन्न क्षेत्रसँग आवद्ध रहेका ७० भन्दा बढी महिलाहरूले सहभागिता जनाइरहेका छन्। सहभागीहरूलाई केआईएफ कुरोदया सेल्फ डिफेन्स मार्टिएल आर्ट एसोसियसन अफ नेपाल केन्द्रीय सदस्य योजना रेग्म, महासचिव सुरेन्द्र सिंह बिष्टले प्रशिक्षण दिइरहेका छन्। आइतवार एक समारोह बीच मंगला देवी सिंह फाउन्डेशनकी अध्यक्ष सृजना श्रेष्ठ सिंहले प्रशिक्षणको उद्घाटन गरेकी थिइन्।"
मूलधारको अमेरिकाको राजनीतिमा नेपाली मूलको गौरवपूर्ण उपस्थिति,"अमेरिका : अमेरिकाको मूल धारको राजनीतिमा नेपाली अमेरिकनको उपस्थिति बढ्दै गएको छ। हालसम्म अमेरिकाको स्टेट हाउससम्म नेपाली अमेरिकनहरूले उपस्थिति भएको छ। अमेरिकाको मेरिल्यान्ड राज्यको हाउस अफ डेलिगेट्समा ह्यारी भण्डारी, मेम्बर अफ द न्युयोर्क स्टेट एसेम्बलीमा सराहना श्रेष्ठ र न्यू ह्याम्पसायर राज्यको हाउस अफ रिप्रिजेन्टेटिभ्समा सुरज बुढाथोकी छन्। राज्य सांसदमा कार्यरत तिनैं जना डेमोक्रेटिक पार्टीबाट निर्वाचित भएका हुन्। उदाहरणीय ह्यारी नेपाली अमेरिकन समुदायबाट पहिलो राज्य सांसद ४८ वर्षीय डाह्यारी सन् २०१९ देखि डिष्ट्रिक्ट ८ बाट मेरिल्यान्ड हाउस अफ डेलिगेट्स छन्। उनको यो दोस्रो कार्यकाल हो। १९७७ मा जन्मिएका ह्यारी सन् २००५ मा अमेरिका आएका हुन्। उनी जर्ज म्यासन युनिभर्सिटीमा पेपर प्रिजिन्टेसनका लागि अमेरिका आएका थिए। नेपालमा रहँदा शिक्षण पेसामा संलग्न उनले अमेरिका आएपश्चात् पनि शिक्षण पेसालाई निरन्तरता दिएका छन्। अमेरिका आएपश्चात् बाल्टिमोर काउन्टी पब्लिक स्कुलमा अध्यापन थालेका उनले बाल्टिमोर सिटी कम्युनिटी कलेजमा समेत अध्यापन गरेका थिए। पर्वत जिल्लाका डा ह्यारीले सन् २००८ मा तत्कालीन राष्ट्रपतिका उम्मेदवार बाराक ओबामाको चुनावी अभियानमा सक्रियतापूर्वक लाग्दै आफ्नो राजनीतिक यात्रा अघि बढाएका थिए। योङ डेमोक्रेटिक अफ अमेरिकाको सचिव, डेमोक्रेटिक पार्टी, एसियल अमेरिकन एन्ड प्यासिफिक आइलेन्डर ककस लगायतमा समेत डेलिगेट्स भण्डारीले भूमिका निर्वाह गरिसकेका छन्। सन् २०१४ मा हाउस अफ डेलिगेट्सका लागि डेमोक्रेटिक प्राइमेरी इलेक्सनमा प्रतिस्पर्धा गर्दै जनप्रतिनिधि बन्ने अभियानमा डा ह्यारी जुटेका थिए। त्यो पहिलो प्रयासमा सफलता हात नपरे पनि सन् २०१८ मा उनी पहिलो पटक हाउस अफ डेलिगेट्स चुनिएका थिए। र, सन् २०१९ देखि सो जिम्मेवारीमा छन्। दोस्रोपटक उनी सन् २०२२ मा हाउस अफ डेलिगेट्स चुनिएका थिए। डा ह्यारीले अमेरिकामा रहेका नेपालीको अप्ठ्यारोमा साथ दिँदै आएका छन्। अमेरिकाको कुनै स्थानमा नेपाली मूलका कोही व्यक्ति चुनाव लड्दा उनी हिम्मत बढाउन त्यहाँ पुग्छन्। उनले आफ्नो राजनीतिक यात्राबारे दिने धारणाले अन्यलाई उत्प्रेरणा मिल्ने गर्दछ, चुनावी अभियानसँग जोडिएका विषयहरूसमेत यिनले नयाँ पिँढीलाई राजनीतिमा चासो राख्नेहरूलाई साट्दै आएका छन्। २०१५ मा नेपालमा गएको भूकम्पपश्चात् अमेरिकी सहयोग लैजानका लागि समेत डा ह्यारीले उल्लेखनीय भूमिका निभाएका थिए। मेरिल्यान्ड हाउस अफ डेलिगेट्सहरूले नेपालको भ्रमणसमेत गरेका थिए। भण्डारीले दसैं बिल स्पोनसर गर्दै मेरिल्यान्ड हाउसबाट पास गराएका छन्। यो नेपाली मुलका अमेरिकनको लागि मात्र नभई हिन्दू धर्मालम्बीहरूका लागि समेत एउटा महत्वपूर्ण उपलब्धि हो। उनको चुनावी अभियानको एउटा महत्वपूर्ण नारा टिचर फर मेरिल्यान्ड हाउस तथा टिचर फर कंग्रेस निकै लोकप्रिय बनेको थियो। ह्यारीले बाल्टिमोर काउन्टी एसियन अमेरिकन अवार्डसमेत प्राप्त गरेका छन्। सराहनाको सराहनीय काम पहिलो नेपाली अमेरिकन महिला स्टेट डेलिगेट्स ४४ वर्षीया सराहना श्रेष्ठको स्टेट एसेम्बली मेम्बरमा यो दोस्रो कार्यकाल हो। १९८१ मा काठमाडौंमा जन्मिएकी उनी सन् २००१ मा अमेरिका आएकी थिइन्। अध्ययनको क्रममा अमेरिका आएकी उनले नेपालमा रहँदा लोकतन्त्र प्राप्तिको लडाइँलाई नजिकबाट बुझ्न पाएकी थिइन्। जलवायु परिवर्तनले पारेका असरदेखि कोभिड१९ ले जनजीवनमा परेका असरलाई नजिकवाट बुझेकी उनले न्युयोर्कमा रहेका नेपालीका लागि कोरोनाको समयमा महत्वपूर्ण सहयोग पुयाएकी थिइन् जनतासँग प्रत्यक्ष जोडिने जलवायु परिवर्तन र यसका असरका मुद्दालाई नेतृत्वदायी भूमिका सहित अभियान नै बनाई आवाज उठाउँदै आएकी थिइन्। सन् २०१९ मा अमेरिकी नागरिकता लिएकी उनले आप्रवासीहरूको अधिकारका सवालमा वकालत गर्दै आएकी छन्। पब्लिक पावर एड्भोकेसी संस्थामा आबद्व रहँदै मुद्दाहरू उठाउन सुरु गरेकी उनी स्टेट एसेम्बलीमा न्युयोर्कको डिष्ट्रिक्ट १ सय ३ बाट प्रतिनिधित्व गर्छिन्। उनको कार्यकाल जनवरी १, २०२७ सम्म रहेको छ। उनले खासगरी न्युयोर्कको ऐतिहासिक हडसन भ्यालीको निम्ति प्रभावकारी काम गर्दै आएकी छन्। स्वच्छ ऊर्जाका लागि आवाज बुलन्द गर्दै आएकी सूचना प्रविधिकी विद्यार्थी श्रेष्ठले ग्राफिक्स डिजाइनरका रूपमा समेत काम गर्दै आएकी छिन्। न्युयोर्क राज्यकी एक मात्र नेपाली मूलकी सांसद श्रेष्ठले त्यहाँ रहेका नेपाली समुदायका लागि काम गर्दै आएकी छन्। नेपाली मूलका अमेरिकनलाई मूल धारको राजनीतिसँग जोड्न र अभियानमा लागेकालाई साथ दिन उनी सक्रिय छिन्। नेपाली मूलको साथी अमेरिकाको जुन कुनाबाट जनप्रतिनिधि बन्ने चाहना राख्दा अमेरिकाभर नै अभियान चलाउँछाैँ । विस्तारै हाम्रो उपस्थिति मेन स्ट्रिममा बढेको छ, पहुँच पुगेको छ। केशव पौडेल पूर्वअध्यक्ष, गैरआवासीय नेपाली संघ, राष्ट्रिय समन्वयपरिषद् अमेरिका सुरजको उदय नेपालीभाषी ४४ वर्षीय सुरज बुढाथोकी ४० औं डिष्ट्रिक्टवाट न्यूह्याम्पसायर राज्य हाउसमा प्रतिनिधित्व गरिरहेका छन्। १९८० मा भुटानको सामरांग गाउँमा जन्मिएका उनको जिवनको लामो समय नेपालमा बित्यो। उनी नेपालको शरणार्थी शिविरबाट २००९ को फेबु्रअरीमामा अमेरिका पुनर्वास भएका थिए। नेपाली भाषी भुटानी अमेरिकन समुदायमा पहिलो राज्य सांसद उनको कार्यकाल डिसेम्बर २, २०२६ सम्म रहेको छ। त्रिभुवन विश्वविद्यालयमा स्नातकोत्तर दोस्रो वर्ष अध्ययन गर्दै गर्दा उनी अमेरिका आएका थिए। पढ्छु र समाज सेवा गर्छु भन्ने यिनको चाहनाले अमेरिकी भूमिमा फक्रिन मद्दत गयो। अमेरिका आइसकेपश्चात् पनि म्यानचेस्टर कम्युनिटी कलेज हुँदै साउर्थन न्यू ह्यामसायर युनिभर्सिटीबाट स्नातक, नर्भिज युनिभर्सिटी भरमण्टबाट अन्तर्राष्ट्रिय सम्बन्धमा स्नातकोत्तर गरेका उनी सेभरुक युनिभर्सिटी क्यालिफोर्नियाबाट परिवर्तनकारी सामाजिक परिवर्तनमा विद्यावारिधी गर्दै छन्। नेपालमा पोलिटिकल साइन्स अध्ययन गर्दा नै राजनीतिसँग चासो राख्ने बुढाथोकी अमेरिका आएपश्चात् पनि सामाजिक कार्यमा जुटिरहे। र, यिनको राजनीतिक यात्राको टर्निङ बिन्दु भने सन् २०२० मा राष्ट्रपतिको चुनावी अभियान चल्दै गर्दा भरमण्टका बर्नी स्यान्र्डस राष्ट्रपति तयारी गर्दै गर्दा उनको चुनावी अभियानमा जोडिनु बन्यो, उनले डेपुटी पोलिटिकल डाइरेक्टरको अभियानमा संलग्नता देखाए। जुन अभियानमा क्रममा उनले गरेको योगदानप्रति सबैले प्रशंसा गरे, त्यही नै आफ्नो राजनीतिक जीवनको महत्वपूर्ण पल भएको उनले सुनाए। उनी यसअघि म्यानचेस्टर सिटी मेयर कन्डक्ट बोर्ड मेम्बरमा समेत मनोनीत भएका थिए। जसले उनलाई जनताको कुरा कसरी उठाउने र कसरी समाधान खोज्ने कुरा सिकाएको थियो। राजनीतिक संलग्नता बढाउँदै लग्दा उनी २०२४ मा चुनाव लड्ने निचोडमा पुगे। चुनाव लड्नु अघिको अवस्था भने अनुकूल थिएन, तर उनलाई विश्वास थियो। सबैको साथ सहयोगले आफूले परिणाम पनि अनुकूल निकालेको उनको भनाइ छ। मेरो यो उपलब्धिले सबैलाई हामी पनि सक्छौं भन्ने म्यासेज दिएको छ, उनले भने, मनमा डर नराखी, म यसका लागि निर्वाचन लड्दै छु, मैले यो मुद्दा उठाउँदै छु त त्यसका लागि यो काम गर्नेछु भनेर स्पष्ट कुरा राख्न सक्दा मत पाइन्छ। अहिलेको उपलब्धि सानो रहेको जाने बाटो लामो रहेको उनले बताए। सिटी मेयरमा टीका र किरण राज्य सांसदमा तीन जनाको सहभागिता रहँदा दुई सिटी उपमेयर टीका पौडेल र किरण सिटौलासहित काउन्सिल मेम्बरमा हाल डिल्ली भट्टराई, रामचन्द्र श्रेष्ठ, ज्ञानु श्रेष्ठ, चिरन न्यौपाने, भुवन प्याकुरेल सिटी काउन्सिल मेम्बरका रूपमा सेवारत छन्। पौडेल टेक्सस राज्यको सिटी अफ युलेसमा प्रोटम मेयर छन् भने सिटौला मेरिल्यान्ड राज्यको टाउन अफ इन्डियन हेडमा भाइस मेयरका रूपमा रहेका छन्। नेपाल चितवनका पौडेल दोस्रो पटक काउन्सिल मेम्बरमा निर्विरोध निर्वाचित हँुदै अहिले प्रो टम मेयर भएका हुन्। उनी २००७ देखि युलेसमा बस्दैं आएका छन्। १९९४ मा अमेरिका आएका सिटौलाको टाउन अफ इन्डियन हेडमा यो तेस्रो कार्यकाल हो। सन् २०१५ मा पहिलो पटक निर्वाचित सिटौला जनप्रतिनिधि बन्ने नेपाली अमेरिकी समुदायका पहिलो प्रतिनिधि हुन्। यूएस डिपार्टमेन्ट अफ ट्रेजरीको माथिल्लो पदमा काम गरिरहेका सिटौला नेपाली मूलका अमेरिकनका लागि जनप्रतिनिधि बन्ने सपना देखाउने एउटा विपना हुन्। डिल्ली भट्टराई क्यालिफोर्निया राज्यको सिटी अफ हर्कुलसको काउन्सिल मेम्बरमा सेवारत् छन् उनी यही कार्यकालमा उपमेयर हुँदै मेयर बन्नेछन्, यदि उनी मेयर बने भने नेपाली अमेरिकन समुदायबाट अमेरिकन सिटीको पहिलो मेयर बन्नेछन्। क्यालिफोर्निया राज्यको पहिलो नेपाली मूलका जनप्रतिनिधि भट्टराई लामो समयदेखि गैरआवासीय नेपाली अभियानमा पनि सक्रिय छन्। कंग्रेसमा तीनजनाले गरे प्रतिस्पर्धा मेरो यो उपलब्धिले हामी सबैलाई सक्छौं भन्ने म्यासेज दिएको छ । मनमा डर नराखी, म यसका लागि निर्वाचन लड्दै छु, मैले यो मुद्दा उठाउँदै छु । त्यसका लागि यो काम गर्ने छु भनेर स्पष्ट कुरा राख्न सक्दा मत पाइन्छ। सुरज बुढाथोकी, ४० औं डिष्ट्रिक्टवाट न्यूह्याम्पसायर राज्य हाउस प्रतिनिधि नेपाली अमेरिकनहरूले यहाँको कंग्रेसका लागि समेत प्रतिस्पर्धा गरेका थिए। पहिलो पटक कंग्रेसका प्रतिस्पर्धा गर्नेमा दर्शन रौनियार हुन्। उनले सन् २०१२ मा वासिङ्टन राज्यको फस्ट कंग्रेसनल डिष्ट्रिक्टबाट चुनाव लडेका थिए। उनीबाहेक ह्यारी भण्डारी र एड्रियन पोखरेलले पनि यूएस कंग्रेसका लागि प्रतिस्पर्धा गरेका थिए। ह्यारीले मेरिल्यान्ड राज्यको सेकेण्ड कंग्रेसनल डिष्ट्रिक्टबाट २०२४ मा र पोखरेलले भजिर्निया राज्यको टेन्थ कंग्रेसनल डिष्ट्रिक्टबाट २०२४ मै चुनाव लडेका थिए। यस्तै, टेक्सस राज्यको हाउस अफ रिप्रिजेन्टेटिभ्समा दिनेश शर्मा, न्यू ह्यामसायर राज्यको हाउस अफ रिप्रिजेन्टेटिभ्समा मडलशा गुरुङ, न्युयोर्क सिटी काउन्सिलमा नवराज केसी, युलेस सिटी काउन्सीलमा मोहन ज्ञवालीले प्रतिस्पर्धा गरेका थिए। नेपाली अमेरिकनको अमेरिकाको मूलधारको राजनीतिमा सहभागितासँग संजिता प्रधान पनि जोडिएकी छन्। उनलाई एसिया प्यासिफिक क्षेत्र हेर्ने गरी राष्ट्रपति बाराक ओबामाले आफ्नो सल्लाहकार समितिमा मनोनयन गरेका थिए, जसले गर्दा आप्रवासी नेपालीले पनि स्थान हासिल गर्न सक्छन् भन्ने उदाहरण उनको मनोनयन बनेको थियो। त्यसो त, अमेरिकाको मूल धारको राजनीतिमा नेपाली अमेरिकनको सहभागितासँग जोडिने अर्को नाम हो डा श्याम कार्की, उनी निरन्तर नेपाली समुदायलाई अमेरिकी मूलधारको राजनीतिमा जोड्नका लागि सक्रिय छन्। यस्तै, प्राध्यापक पेसामा संलग्न प्रभात दीक्षित पनि अमेरिकामा रहेको नेपाली समुदायबाट मूलधारको राजनीतिमा सहभागिता र संलग्नताका लागि लागिपरेका छन्। उनले टेक्सस राज्यमा देखाएको सक्रियताले विस्तारै परिणाम पनि दिन थालेको छ। नेपाली अमेरिकनहरू निर्वाचित मात्र होइन राज्य सरकारका विभिन्न मनोनीत पदहरूमा पनि रहेका छन्। सिटी मेयरदेखि गभर्नरसम्मले नेपाली मूलका अमेरिकनहरूलाई विभिन्न पदहरूमा मनोनीत गरेका छन्। डेमोक्रेटिक र रिपब्लिकन पार्टीका विभिन्न तहका संरचनाहरूमा नेपाली मूलका अमेरिकनहरूको सहभागिता बढ्दै गएको छ। अमेरिकामा नेपालीको उपस्थितिको समय धेरै नभए पनि नेपाली मूलका अमेरिकनको सहभागिताको दर हेर्ने हो भने आशा गर्न सक्ने थुप्रै ठाउँहरू देखिन्छन्। नेपाली मूलका अमेरिकनहरूको अमेरिकाको मूलधारको राजनीतिमा सहभागिताका लागि धेरैले धेरै प्रकारको सहयोग गरेका छन्। नेपालीको मूलधारका सहभागितालाई यहाँको नेपाली अमेरिकन समुदायले साझा अभियानको रुपमा अगाडि बढाउँदै आएका छन्। केही वर्ष अघिसम्म नेपाली अमेरिकनको जनप्रतिनिधिमा उपस्थिति के संभव छ र ? भन्ने अवस्था विस्तारै हराउँदै गएको छ, पहिलो पुस्ताबाटै यो रूपको उपस्थितिले दोस्रो पुस्तालाई आशाको किरण जगाएको बताउँछन्, गैरआवासीय नेपाली संघ, राष्ट्रिय समन्वयपरिषद् अमेरिकाका पूर्वअध्यक्ष डा केशव पौडेल। करिब १०१२ वर्षअघि मेन स्ट्रिममा नेपालीको सहभागिता सपना जस्तै देखिन्थ्यो। अहिले गौरव गर्न सक्ने अवस्था बनेको छ। हाम्रो कुराहरू पनि राख्ने ठाउँमा हामी पुगेका छौं। डा पौडेलले भने, त्यो बेला कोही साथीहरू मेन स्ट्रिम पोलिटिक्समा जाने रहर गर्ने अवस्था हुँदा पनि हामी सबैले सहयोग गथ्र्यौं, एउटा नेपाली मूलको साथी अमेरिकामा जुन कुनाबाट जनप्रतिनिधि बन्ने चाहना राख्दा अमेरिकाभर नैं अभियान चल्थ्यो, अहिले विस्तारैं हाम्रो उपस्थिति मेन स्ट्रिममा बढेको छ, हाम्रो पहुँच पुगेको छ। पहिलो पुस्ताले यो अवस्था बनाउँदा अब हाम्रो दोस्रो पुस्ताका लागि नर्मल जस्तो भएको छ। नेपालीको सहभागिता मेनस्ट्रिममा हुनुपर्छ भन्ने आवश्यकता महशुस गरी एनआरएनए अमेरिकाभित्र पनि विभिन्न उपसमिति हरू बनाएर गरिएका कामहरू र कहीँ नेपाली मूलका साथी उम्मेदवार बन्दा गरिएका अभियानहरू यसका लागि सहयोगी बनेको डा पौडेलले सम्झिए। डा पौडेलकै जस्तैं भनाइ छ डेमोक्रेटिक पार्टी मेरिल्यान्डका केन्द्रीय कमिटी सदस्य सतिश चापागाईंको । उनी भन्छन्, पहिलो पुस्ताबाटै यो सहभागिताले हाम्रो पहिचान बढाएको त छैन दोस्रो पुस्तालाई राजनितिको मूल प्रवाहमा जोड्न पनि यसले सघाएको छ। हामीले हाम्रा सन्ततीहरूलाई यो हिम्मत दिँदै छांै कि अमेरिका आएका उनीहरूका पहिलो पुस्ताका अभिभावकहरू अमेरिकाको मुल प्रवाहको राजनीतिमा पनि सक्रिय थिए। जन्मभूमिसँगै कर्मभूमिको मूल प्रवाहमा हामी सहभागी भैरहँदा अहिले हाम्रो उपस्थिति कम देखिए पनि यसलाई पदभन्दा पथको रूपमा बुझ्नुपर्ने र हाम्रा उपलब्धिहरूलाई आयतनमा नभई आयाममा नापिँदा यसको अर्थ महत्वपूर्ण रहेको र पहिलो पुस्ताको यो उपस्थिति दोस्रो पुस्ताका लागि पथ प्रदर्शकको भूमिकामा रहने पत्रकारसमेत रहेका चापागाईंले बताए। यस्तै, रिपब्लिकन पार्टीसँग नजिक रहेको साउथ एसियन रिपब्लिकन क्लबका उपाध्यक्ष भक्त बब भण्डारीले भने, जुन देशमा हामी बसिरहेका छौं त्यही देशको राजनीतिमा हाम्रो उपस्थिति बढाउनेतर्फ सबै लाग्नुपर्छ। अमेरिकामा बस्नेले अमेरिकाको नीति बुझ्नै पर्ने भण्डारीको भनाइ छ। हाम्रो उपस्थितिमा राजनीति हुन सक्दा मात्र पहुँच पनि बढ्छ, उनले भने, त्यसैले अहिले जसरी हामीले चासो राखिरहेका छौं यो सकारात्मक कुरा हो, अझ बढाउँदै लग्न जरुरी छ। एउटै सिटीमा तीन डाइरेक्टर रामचन्द्र श्रेष्ठ, ज्ञानु श्रेष्ठ र चिरन न्यौपाने कनेक्टिकट राज्यको सिटी अफ ब्रानफोर्डमा डाइरेक्टरका रूपमा सेवारत् छन्। एउटै सिटीमा तीन जना नेपाली अमेरिकन डाइरेक्टरका रूपमा सेवारत् छन्। श्रेष्ठ सिटीको एजुकेसन बोर्डमा पनि छन्। यस्तै, नेपाली भाषी भुटनिज अमेरिकन समुदायका प्याकुरेल अहिले ओहायो राज्यको रेनोल्र्डस्वर्ग सिटीमा काउन्सिल प्रेसिडेन्ट प्रोटमको रूपमा सेवारत् छन् , उनको यो दोस्रो कार्यकाल हो। प्याकुरेल भुटनिज अमेरिकन समुदायबाट सिटीमा निर्वाचित हुने पहिलो व्यक्ति हुन्। भर्जिनियाको टाउन अफ हर्नडनमा तीन पटक प्रदीप ढकालले चुनाव जित्दै सिटी काउन्सिल मेम्बरको जिम्मेवारी निभाइसकेका छन्। उनले सो सिटीको मेयरमा समेत प्रतिस्पर्धा गरेका थिए। त्यस्तै, मधु पन्थीले भर्जिनिया राज्यको टाउन अफ हेमार्केटमा काउन्सिल म्यानका रूपमा सेवा गरेका थिए।"
हिमवत्खण्डका पाँचमध्ये नेपाल एक,"काठमाडौं : हिमवत्खण्ड। सबैले सुनेको शब्द। सुने पनि यसबारे धेरैलाई गहिरो जानकारी छैन। नेपाल पनि यसमै पर्छ भन्नेसम्म थाहा भएका केही होलान्। त्यसबाहेक अरू कुनकुन ठाउँ हिमवत्खण्डमा समेटिन्छ ? त्यसबारे धेरै अनविज्ञ नै छन्। स्कन्द पुराणको माहेश्वर खण्डमा उल्लेख भएअनुसार नेपाल, कुर्माञ्चल (कुमाउ), केदार (गढवाल), काश्मीर र जलाधार (हिमाचल प्रदेश) हिमवत्खण्डले समेटेका भूभाग हुन्। अनुसन्धानले नेपाललाई हिमवत्खण्डको केन्द्रस्थल भएको देखाएको छ। राजधानी काठमाडौंमा चैत १ देखि सुरु भएको तीन दिने हिमवत्खण्ड कला, साहित्य र संस्कृति सम्मिलन२०८१ को दोस्रो दिन प्राध्यापक डा माधवप्रसाद पोखरेलले स्कन्द पुराणको माहेश्वर खण्डलाई उद्धृत गर्दै यी पाँच ठाउँ हिमवत्खण्डअन्तर्गत परेको स्पष्ट पारेका हुन्। हिमवत्खण्डको गरिमा विषयक कार्यपत्र प्रस्तुत गर्दै उनले भने, वायु पुराणमा हिमवत्खण्डको विस्तारबारे वर्णन गरिएको छ। जसमा पश्चिम हिमालय अर्थात् निषध पर्वत, मध्य हिमालय अर्थात् हिमवान् (हिमवत् पर्वत), मध्यपूर्वी हिमालय अर्थात् हेमकुट (कञ्चनजंगा) पर्वत, पूर्वी हिमालय अर्थात् नील (नीलाचल) पर्वत र मेरु अर्थात् कैलाश पर्वत (स्वेनचाङ, सातौं शताब्दी) रहेको पाइन्छ। हिमवत्खण्डको विद्वत् सभामा बोल्दै प्राध्यापक डा चूडामणि बन्धुले नेपाली भाषा सुरुमा खस प्राकृत भएको बताए। उनले त्यसपछि क्रमशः अप्रभंश हुँदै प्राचीन, मध्य र आधुनिक नेपाली हुँदै विकसित भएको तर्क गरे। २२ से र २४ से राज्यहरू हुँदा नेपाली भाषा फैलिएको थियो, जतिबेला ती राज्यहरूमा त्यहीका सरकारी कामका भाषा प्रयोग हुन्थे, डा बन्धुले भने, त्यसपछि पृथ्वीनारायण शाहले टुक्रेराज्यहरूलाई एकीकरण गरी विशाल नेपाल बनाए, त्यससँगै नेपाली भाषाले आफ्नै स्वरूप लियो र काम गर्न थाल्यो। सुगौली सन्धि लगत्तै अंग्रेजी भाषाीसँग सम्पर्क र सम्बन्ध बढ्दा नेपाली भाषाले पनि फैलने अवसर पाएको उनको भनाइ छ। बरु त्यसपछि ठाउँ अनुसारको प्रयोगका क्रममा स्थानीय भाषाले छुट्टै अस्तित्व बनाउन थालेको उनको तर्क छ। उनले भने, दैनिक जीवनमा प्रयोग हुने स्थानीय भाषिका जसले स्थानीय भेद जन्मिए र ती लोकवाणी जीवन्त बन्न थाले र तिनको प्रयोग नै बढी हुन थाल्यो। जे भए पनि यस्ता भाषिकाको सम्मान गर्नुपर्छ। यसैले नेपाली भाषा बचाउँछ। हिमवत्खण्डको महिमा र गौरव विषयक उक्त विद्वत् सभामा प्राडा रमेश ढुंगेलले हिमवत्खण्डको संस्कृति र विश्वव्यापी करण विषयक कार्यपत्र प्रस्तुत गरे भने प्राध्यापक केशव सुवेदीले हिमवत्खण्डको सांस्कृतिक वैशिष्ट्य र डा भेषराज अधिकारीले हिमवत्खण्डको नेपाली खानपान संस्कृतिबारे कार्यपत्र प्रस्तुत गरेका थिए। अर्को सत्रमा नेपाल बाहिर नेपाली लोकसंस्कृतिसम्बन्धी प्राज्ञिक विमर्श भएको थियो। जसमा चीन, थाइल्यान्ड, भुटान, भारत, बंगलादेश र बर्माबाट कार्यपत्र प्रस्तुत गरिएको थियो। डा राजकुमार क्षेत्रीले भारतको उत्तर बंगालको नेपाली लोकसंस्कृति, डा टेकबहादुर क्षेत्रीले भारतको सिक्किमको नेपाली लोकसंस्कृति, भवानी अधिकारीले भारत मणिपुरको नेपाली लोकसंस्कृति डा खगेन शर्माले भारतको असमको नेपाली लोकसंस्कृति, डा टेकनारायण उपाध्यायले भारतको मेघालयको नेपाली लोकसंस्कृति, डा भूपेन्द्र अधिकारीले भारतको उत्तरपश्चिमाञ्चल क्षेत्रको नेपाली लोकसंस्कृति, तैँ तैँ धितालले म्यानमारको नेपाली लोकसंस्कृति, रमेश खड्काले थाइल्यान्डको नेपाली लोकसंस्कृति, डिल्ली अधिकारीले भुटानको नेपाली लोकसंस्कृति, मनोजबहादुर गोर्खाले बंगलादेशको नेपाली लोकसंस्कृति र लक्ष्मी निरौलाले चीन (तिब्बत)को नेपाली लोकसंस्कृति विषयक कार्यपत्र प्रस्तुत गरेका थिए। यसबीच, प्रधानमन्त्री केपी शर्मा ओलीले प्रधानमन्त्री निवास बालुवाटार कार्यक्रमको आयोजना गरी हिमवत्खण्ड सम्मिलनका पाहुनालाई स्वागत गरे। मानव सभ्यतासम्मको इतिहासको भूभाग भएकाले यस भूखण्डको कलासाहित्यसंस्कृतिलाई समेटेर अन्तर्राष्ट्रिय स्तरको सम्मिलनको दोस्रो शृंखला आयोजना भएकोमा खुसी लागेको छ, उनले भने, मौलिक संस्कृति नै नेपालीको जग हो। हिमवत् भूखण्डबाट ज्ञान, योग, गणित, दर्शन र सभ्यताको प्रादुर्भाव भएको हो। यी सबै ज्ञान र हाम्रा मान्यताको गम्भीर खोज र अध्ययन एवं अनुभव आदानप्रदान गर्नु आजको आवश्यकता हो। शनिबार राष्ट्रिय सभागृहमा आयोजित सांस्कृतिक कार्यक्रममा २०७५ सालमा सम्पन्न पहिलो हिमवत्खण्ड सम्मिलनमा प्रधानमन्त्री केपी शर्मा ओलीले लेखेको कवितामाथि नाट्य प्रस्तुति गरिएको थियो।"
अमर सिर्जनाका स्रष्टा लीलबहादुर क्षेत्री,"आज हरेक दिन नेपाली युवा रोजगारी र अनेक अवसरको खोजीमा विदेश गइरहेका छन्। अर्थात् बसाइँ सरिरहेका छन्। रोग, भोक र अभावसँग लड्न नसकेर नेपालीले देश छाड्ने प्रवृत्ति सयौं वर्ष पहिलेदेखि नै थियो। खासगरी पूर्वी नेपाली पहाडको ७ दसकअघिको त्यस्तो दुःखलाई टपक्क टिपेर औपन्यासिक ढाँचामा ढाल्दै लीलबहादुर क्षेत्रीले त्यतिबेलाको समाजको चित्रण गरेका थिए। उनले लेखेको बसाइँ उपन्यासले तात्कालीन नेपाली समाजको आर्थिक, सामाजिक र राजनीतिक परिवेशलाई उजागर गरेको छ। क्षेत्रीको लेखनी शिल्प र कौशलले बसाइँ उपन्यास नेपाली साहित्यको एउटा मानक कृतिका रूपमा स्थापित छ। त्यही उपन्यासका स्रष्टा क्षेत्रीले पनि यो सांसारिक लोकबाट बसाइँ सरेका छन्। भारतको आसाम राज्यको गुवाहटीमा जन्मिएका क्षेत्रीले ९२ वर्षको उमेर शुक्रबार अन्तिम श्वास पनि त्यहीं फेरे। भारतको आसाम, मणिपुर, मेघालयसम्म पुगेका नेपालीका दुःख बटुलेर क्षेत्रले ब्रह्मपुत्रको छेउछाउ उपन्यास लेखेका छन्। आफ्नै परिवेश र समाजको नाडी छामेर कृति सिर्जनाको शक्तिले नै उनलाई भारतको दार्जिलिङ, सिक्किम, आसाम, लगायतका नेपाली भाषीबीच लोकप्रिय बनाएर नेपालकै हृदयका लेखक बनायो। भारत सरकारले त्यहाँका नागरिकलाई दिने सर्वोच्च अवार्ड पद्म श्रीबाट विभूषित गरेबाट उनी भारतकै अब्बल साहित्यकारका रूपमा रहेको पुष्टि गर्छ। उनले पद्म श्री र उनको कृतिले भारतको प्रसिद्ध साहित्य एकेडेमी पुरस्कार प्राप्त गर्दा भारतमा नेपाली भाषाको पहिचान र प्रतिष्ठालाई धेरै उचाइमा पुयाएको छ। यता नेपालमा मदन पुरस्कार गुठीले उनलाई जगदम्बा श्री सम्मानबाट पनि सुशोभित गयो। बसाइँ र ब्रह्मपुत्रका छेउछाउ बढी चर्चित भए पनि उनले उपन्यास अतृप्त लगायत दर्जनौं कृतिहरू नेपाली साहित्यलाई दिएका छन्। साहित्य समाजको मार्गदर्शक पनि हो र दर्पण पनि। लीलबहादुरका कृति दर्पण थिए र त्यसबाट भारत र नेपालको नेपाली समाजलाई मार्गदर्शन पनि प्राप्त छ। दार्जिलिङ, सिक्किममा जस्तो नेपाली भाषाको प्रखर प्रयोग नहुने ठाउँ आसाम राज्यमै बसेर पनि क्षेत्रीले नेपाली भाषामै जसरी आफूलाई समर्पित गरे, त्यसबाट नेपाली साहित्य धन्य छ। भाषिक, सांस्कृतिक र जातीय रूपले एकै भएर पनि दुई देशमा विभक्त नेपालीको साइनोलाई कसिलो बनाउन उनका कृतिको अभूतपूर्व योगदान छ। साहित्यका माध्यमबाट नेपाल र भारतको समाजमा उनले पुयाएको योगदान अमर रहन्छ, किनभने उनले सिर्जना गरेका कृति आफैंमा अमर छन्। साहित्यकार क्षेत्रीको भौतिक अनुपस्थितिले नेपाली साहित्यलाई अपूरणीय क्षति भएको छ। उनीप्रति हार्दिक श्रद्धाञ्जलि !"
कोशीको पहिलो जित,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा कोशी प्रदेशले पहिलो जित निकालेको छ। गण्डकी प्रदेशलाई ९ विकेटले हराउँदै कोशीले प्रतियोगिताको पहिलो जित निकालेको हो। भैरहवास्थित एक्स्ट्राटेक ओभलमा टस जितेर ब्याटिङ गरेको गण्डकी २०४ ओभरमा ३१ रन बनाउँदै अलआउट भएको हो। ३२ रनको झिनो लक्ष्य पछ्याएको कोशीले ८२ ओभरमा १ विकेट गुमाउँदै लक्ष्य पूरा गरेको हो। कोशीको लागि ओपनर ब्याटर सबिल हकले सर्वाधिक १६ रनको अविजित पारी खेले। अर्का ओपनर चिराग शाहलाई सुवास भण्डरीले अमृत गुरुङको हातमा क्याच गराए। सोनु अन्सारी ४ रनमा अविजित रहे। गण्डकीको लागि एक मात्र विकेट सुवास भण्डारीको नाममा रह्यो। त्यसअघि, ब्याटिङ गरेको गण्डकीका कुनै पनि ब्याटरले दोहोरो अंकमा रन बनाउन सकेनन्। गण्डकीका ओपनर ब्याटर अर्जुन कुमालले सर्वाधिक ९ रन बनाए। मिडल अर्डरका वंश क्षेत्री, दिपक डुम्रे, रोहित चन्द र सुवास भण्डारी लगातार डकआउट भए। कप्ता विपिन खत्री र सुदपि अर्यालले १ रन बनाए। चन्द्र पौडेलले ५ रन बनाए। सुजन गौतम ६ रनमा अविजित रहे। कोशीका लागि फिर्दोस अन्सारी र दिपेश कँडेलले १ विकेट लिए। कोशीले पाँचौं खेलमा आएर जित दर्ता गराएको हो। लगातार ४ खेलमा हार बेहोरेको कोशीले अंक तालिकामा खाता खोलेको छ। गण्डकीले ४खेलमा १ जित र ३ हारसहित २ अंक जोडेको छ।"
प्रतिनिधिसभा बैठक सुरू,"काठमाडौं : संघीय संसदअन्तर्गत प्रतिनिधिसभा बैठक सुरू भएको छ। बैठकमा उपप्रधानमन्त्री तथा अर्थमन्त्री विष्णुप्रसाद पौडेलले आर्थिक कार्यविधि तथा वित्तिय उत्तरदायित्व (पहिलो संशोधन) विधेयक,२०८१ माथि विचार गरियोस् भन्ने प्रस्ताव प्रस्तुत गर्ने दैनिक कार्यसूचीमा उल्लेख छ। यसैगरी अर्थमन्त्री पौडेलले निजीकरण (पहिलो संशोधन) विधेयक २०८१, माथि विचार गरियोस् भन्ने प्रस्ताव प्रस्तुत गर्ने कार्यसूचीमा उल्लेख छ। बैठकमा आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक २०८१ माथि विचार गरियोस् भन्ने प्रस्ताव प्रस्तुत गर्ने कार्यसूची छ।"
संक्रमणकालीन न्याय टुंग्याउन तीव्र दौडधुप,"काठमाडौं : सरकारले संक्रमणकालीन न्यायसँग सम्बन्धित विषय छिटो टुंग्याउन शीर्ष राजनीतिक दलहरूसँगको संवादलाई अघि बढाएको छ। प्रधानमन्त्री केपी शर्मा ओलीको निर्देशनबमोजिम शुक्रबारदेखि शीर्ष राजनीतिक नेताहरूसँगको संवाद अघि बढाइएको हो। प्रधानमन्त्री ओलीका नवनियुक्त विज्ञ सल्लाहकार एवं पूर्वकानुनमन्त्री अग्निप्रसाद खरेलले राजनीतिक दलबीच सहमति जुटाउन दौडधुप सुरु गरेका छन्। उनले शीर्ष नेताहरूसँगको भेटघाटलाई तीव्रता दिएका छन्। नेपाली कांग्रेसका सभापति शेरबहादुर देउवालाई र नेकपा माओवादी केन्द्रका अध्यक्ष पुष्पकमल दाहाललाई भेटेका छन्। खरेलले प्रमुख प्रतिपक्षी नेकपा माओवादी केन्द्रका अध्यक्ष दाहाललाई शनिबार भेटघाट गरेका छन्। सत्तारुढ नेपाली कांग्रेसका सभापति देउवासँग शुक्रबार भेटघाट गरेका थिए। खरेलले शुक्रबार नै राष्ट्रिय मानव अधिकार आयोगका अध्यक्ष तपबहादुर मगर, द्वन्द्वपीडित साझा चौतारीका संस्थापक अध्यक्ष सुमन अधिकारीसँग पनि शुक्रबार भेटघाट गरी छलफल गरेका थिए। सत्य निरुपण तथा मेलमिलाप आयोग र बेपत्ता पारिएका व्यक्तिको छानबिन आयोगमा पदाधिकारी नियुक्तिलाई अघि बढाउन र सत्य निरुपण तथा मेलमिलाप आयोगमा पदाधिकारी नियुक्ति अघि बढाउने प्रक्रिया अघि बढाउन निर्देशन दिएका हुन्। सोहीअनुसार प्रधानमन्त्रीका विज्ञ सल्लाहकार खरेलले सरोकारवालासँगको भेटघाट र परामर्शलाई तीव्रता दिइरहेका छन्। शान्ति प्रक्रियासँग सम्बन्धित सरोकारवालासँगको भेटघाट जारी रहेको खरेलले स्वीकार गरे। प्रक्रियागत रूपमा अघि बढाउने प्रयास भइरहेको छ, उनले भने, राजनीतिक तहमा संवाद र सहमति गरिसके पछि प्रक्रियागत ढंगले अघि बढाउने योजना छ। संक्रमणकालीन न्यायसँग सम्बन्धित ऐन संशोधन भएको ६ महिना बितिसकेको छ। प्रधानमन्त्री ओलीको पहलमा नै ऐन संशोधनमा पनि शीर्ष नेताहरूबीच राजनीतिक सहमति कायम भएको थियो। सोहीअनुसार गत कात्तिक २ गते पूर्व प्रधानन्यायाधीश ओमप्रकाश मि श्रको अध्यक्षतामा गठित सिफारिस समिति गठन गरिएको थियो। मिश्र नेतृत्वको पाँच सदस्यीय समितिले निवेदन आह्वान गर्दा १ सय ५६ जना उम्मेदवारले दाबेदारी प्रस्तुत गरेका थिए। उजुरी लिने र प्रस्तुतीकरण समेत भएको थियो। दुई आयोगमा अध्यक्षका लागि ८ जना र सदस्यका लागि ३२ जनाको नाम छनौट गरिएको थियो। समितिले दुई महिना लगाएर उम्मेदवारहरूको प्रस्तुति एवं छनौट गरे पनि सर्वसहमति कायम गरी नाम सिफारिस गर्न सकेन। गत पुस १ मा नाम सिफारिस गर्न नसकेपछि समिति नै खारेज भएको थियो। समितिका एक सदस्यका अनुसार, पदाधिकारी सिफारिसमा राजनीतिक दलहरूले दबाब दिए पछि सिफारिस गर्न समिति असफल भएको हो। सिफारिस समिति नै विघटन भएपछि सत्य निरुपण र बेपत्ता आयोग गठन प्रक्रिया नै अबरुद्ध भएको हो। समितिले नाम सिफारिस गर्न नसकेपछि द्वन्द्वपीडितसम्बन्धी अढाई दर्जन संस्थाले विज्ञप्ति जारी गर्दै राजनीतिक दलको स्वार्थ र हस्तक्षेपका कारण न्याय पाउने अधिकार थप कुण्ठित हुन पुगेको भन्दै तत्काल नयाँ प्रक्रिया थाल्न आग्रह गरेका थिए। २०६३ मा बृहत् शान्ति सम्झौता भएदेखि नै संक्रमणकालीन न्यायको विषय कांग्रेस, एमाले र माओवादीको दाउपेचमा पर्दै आएको छ। त्यस्तै, अन्तर्राष्ट्रिय मानव अधिकारवादी संस्था एमनेस्टी इन्टरनेसनल, ह्युमन राइट्स वाच र इन्टरनेसनल कमिसन अफ जुरिस्टले दुई महिनाअघि नै प्रधानमन्त्री ओलीलाई संयुक्त पत्र लेख्दै नयाँ सिफारिस समिति गठन गर्न अनुरोध गरेका थिए। महान्यायाधिवक्ता रमेश बडालले प्रक्रियागत रूपमै पदाधिकारी नियुक्ति प्रक्रिया अघि बढ्ने बताए। महान्यायाधिवक्ता बडालले भने, समिति गठनको वातावरण बन्दै छ। सत्य निरुपण र बेपत्ता गरि दुवै आयोगमा छिट्टै नै पदाधिकारी नियुक्ति हुने छ।"
"प्रतिनिधिसभा बैठक बस्दै, के छन् एजेण्डा ?","काठमाडौं : संघीय संसदअन्तर्गत प्रतिनिधिसभा बैठक बस्दैछ। सोमबार बिहान ११ बजेका लागि बैठक डाकिएको संसद सचिवालयका महासचिव पद्म प्रसाद पाण्डेले जानकारी लिए। बैठकमा उपप्रधानमन्त्री तथा अर्थमन्त्री विष्णुप्रसाद पौडेलले आर्थिक कार्यविधि तथा वित्तिय उत्तरदायित्व (पहिलो संशोधन) विधेयक,२०८१ माथि विचार गरियोस् भन्ने प्रस्ताव प्रस्तुत गर्ने सम्भावित कार्यसूची छ। यसैगरी अर्थमन्त्री पौडेलले निजीकरण (पहिलो संशोधन) विधेयक २०८१, माथि विचार गरियोस् भन्ने प्रस्ताव प्रस्तुत गर्ने कार्यसूचीमा उल्लेख छ। बैठकमा आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक २०८१ माथि विचार गरियोस् भन्ने प्रस्ताव प्रस्तुत गर्ने कार्यसूची छ।"
आज सुनचाँदीको भाउ के छ ?,काठमाडौं : स्थानीय बजारमा आज सुनको मूल्य सामान्य घटेको छ। नेपाल सुनचाँदी व्यवसायी महासंघका अनुसार छापावाल सुन ४ सय रुपैयाँले घटेर प्रतितोला १ लाख ७४ हजार १०० रुपैयाँ कायम भएको हो। यसअघि शुक्रबार ४ हजार रुपैयाँले बढेर छापावाल सुनको मूल्य तोलाको १ लाख ७४ हजार ५०० रुपैयाँ कायम भएको थियो। यसैगरी सुनको मूल्य घटेसँगै चाँदी पनि घटेको छ। आज ५ रुपैयाँले घटेर प्रतितोला चाँदी २ हजार ४५ रुपैयाँमा कारोबार भइरहेको महासंघले जनाएको छ। शुक्रबार चाँदी तोलाको २ हजार ५० रुपैयाँमा कारोबार भएको थियो।
"नेप्सेको सीईओका लागि पाँचजनाको नाम सर्ट लिस्टमा, को को परे ?","काठमाडौं : नेपाल स्टक एक्सचेन्ज लिमिटेड (नेप्से) को प्रमुख कार्यकारी अधिकृत (सीईओ) का लागि पाँचजनाको नाम संक्षिप्त सूचीमा (सर्टलिस्ट) मा परेको छ। नेप्सेको सीईओ नियुक्तिका लागि गठित सिफारिस समितिले सर्टलिस्टमा परेका पाँचजनाको नाम सार्वजनिक गरेको हो। सिफारिस समितिले चुडामणि चापागाई,नारद कुमार लुइटेल,पूर्ण प्रसाद आचार्य,बद्रीप्रसाद प्याकुरेल र हेमन्त बस्याललाई छनोटगरी सर्ट लिस्टमा पारेको हो। सर्टलिस्टमा परेका आवेदकहरूलाई व्यावसायिक कार्य योजनाको प्रस्तुतिकरण र अन्तर्वार्ताका लागि चैत्र ६ गते बिहान ७ बजे अर्थ मन्त्रालयमा सम्पर्क गर्न भनिएको छ। शैक्षिक योग्यता र व्यावसायिक कार्य योजनाको मूल्याङ्कनका आधारमा सबैभन्दा बढी अंक प्राप्त गर्ने आवेदकहरूलाई सर्ट लिस्टमा पारेको सिफारिस समितिले जनाएको छ। नेप्सेको सीईओका लागि १० जनाले निवेदन दिएका थिए। सीईओ नियुक्तिका लागि अर्थ मन्त्रालयले सहसचिव सेवन्तक पोखरेलको संयोजकत्वमा सिफारिस समिति बनाएको थियो।"
वातावरणमैत्री उत्पादनको माग बढ्दो,"काठमाडौं : उपभोक्ताहरूमा वातावरणमैत्री उत्पादनको उपभोग गर्नुपर्ने सचेतनाले विश्व बजारमा यस्तै वस्तुको माग बढिरहेको छ। जसले गर्दा नेपालबाट बाहिरिने यस्ता निर्यातीत वस्तुको आकार बढ्न थालेको छ। विशेष गरेर वातावरणमैत्री वस्तु अम्रिसो, जुट र अन्य वनस्पतिजन्य वस्तुहरूको माग बढेको व्यापार तथा निकासी प्रवद्र्धन केन्द्र (टीईपीसी)को तथ्यांकले देखाएको छ। नेपालबाट बर्सेनि अर्बौं रुपैयाँबराबरको अम्रिसो निर्यात हुने गरेको छ। पहिला करोडमा सीमित अम्रिसो निर्यात अहिले अर्ब रुपैयाँमाथि छ। केन्द्रका अनुसार आर्थिक वर्ष २०७६७७ मा ५५ करोड ७४ लाख, २०७७७८ मा ६५ करोड ८८ लाख, २०७८७९ मा ६९ करोड ९८ लाख रुपैयाँको अम्रिसो निर्यात भएको थियो। तर अव २०७९८० मा भने बढेर १ अर्ब ८८ लाख रुपैयाँको अम्रिसो विदेशमा बिक्री भयो। अझ यसपछिको आव २०८०८१ मा अघिल्लो आवको भन्दा ३१३७ प्रतिशतले वृद्धि भएर १ अर्ब ३२ करोड २५ लाख रुपैयाँको अम्रिसो निर्यात भएको छ। केही वातावरणीय रूपमा रुचाएका वस्तुहरूको निर्यात बढे पनि व्यापार अवरोधका कारण केहीको भने निकै कम छ। हिजो अधिक मात्रामा उत्पादन हुने जुट र यसको निर्यात सामान्य नै देखिन्छ। जुटको फाइबर अघिल्लो आवमा १८ लाख ७७ हजार रुपैयाँबराबरको निर्यात भएकोमा गत आव १ करोड ५१ लाख रुपैयाँ भयो। समग्रमा जुटजन्य उत्पादन आर्थिक वर्ष २०७६७७ मा ३ अर्ब १८ करोड रुपैयाँ निर्यात भएकोमा आव २०७७७८ मा २१९२ प्रतिशतले बढेर ३ अर्ब ८८ करोड रुपैयाँको भयो। यसपछिको अर्को आव २०७८७९ मा ५८ प्रतिशतले बढेर ६ अर्ब १३ करोड रुपैयाँको जुटजन्य उत्पादन निर्यात भएको देखिन्छ। केन्द्रको तथ्यांकलाई आधार मान्दा कुनै बेला धेरै निर्यात बढे पनि पछिल्लो समय यी वस्तु घट्दो क्रममा छन्। आव २०७९८० मा १ अर्ब ४५ करोड र आव २०८०८१ मा ८४ करोड २० लाख रुपैयाँको जुटजन्य उत्पादन निर्यात भयो। जबकि वातावरणमैत्री उत्पादनमा जुटको सम्भाव्यता छ। तर भारतमा वातावरणमैत्री वस्तु भए पनि गैर करहरू बढी लाग्ने गरेको छ। नेपालले पनि अधिकांश कच्चापदार्थ भारत, बंगलादेशबाटै आयात गरी प्रोसेसिङ गरेर वातावरणमैत्री वस्तुहरू उत्पादन गर्ने प्रचलन छ। पहिला मोरङ जुट मिलले गथ्र्यो तर यो बन्द भयो। हाल रघुपति जुट मिलले जुटका उत्पादन राम्रै निर्यात गर्दै आएको छ। प्रवृत्ति हेर्दा वातावरणीय उत्पादनहरूको निर्यात निराशाजनक हिसाबले घटेको छैन तर माग कायमै भएकाले यस्ता निर्यातले गति लिइरहेकै छ। पछिल्लो समय मानिसहरू पर्यावरणमैत्री सामानको प्रयोगमा जोडदिएको केही व्यवसायीहरू सुनाउँछन्। यस्ता खाले उत्पादनको व्यापार सहजीकरणका लागि मुलुकले पनि ध्यान दिनुपर्ने उनीहरूको भनाइ छ। विकसित प्रविधिले वातावरणमैत्री उत्पादनमा चुनौती पनि थपेको सरोकारवाला सुनाउँछन्। यता जलवायुविज्ञ डा धर्म उप्रेती संसारमै प्रकृतिमा आधारित उपायहरू निकाल्न भनिँदै आएकाबारे सम्बद्ध पक्षको ध्यानाकर्षण गर्छन्। डा उप्रेती भन्छन्, प्रत्येक क्षेत्रमा अब प्लास्टिकलाई विस्थापित गर्दै प्रकृतिमा भएका वस्तुहरू नै उपभोगमा जोड दिनु पर्छ। जस्तै अम्रिसो जुटसँगै सुपारीको बोक्राबाट टपरी बनाउन पनि थालिएको छ। यस्ता प्रकृतिमा उपलब्ध हुने वस्तुको उपभोगलाई बढाउन सके आयात भइरहेको प्लास्टिकजन्य वस्तुको ठूलो रकम पनि जोगिने र वातावरणप्रति पनि न्याय हुन्छ। अझ यस्तै प्रकृतिजन्य उत्पादन निर्यातबाट पैसा पनि कमाउन सकिने र अरू मुलुकमा वातावरणमैत्री वस्तु उत्पादनबारे नेपालको राम्रो सन्देश फैलिने उनको भनाइ छ। यसर्थ अबको उत्पादन भनेको प्लास्टिक विस्थापित गरेर वातावरणमैत्रीमै ध्यान दिनुपर्ने डाउप्रेतीको जोड छ। यसैक्रममा महिला उद्यमी दर्शना श्रेष्ठ उपभोक्तामा वातावरणीय वस्तु र सेवाहरूको मागमा वृद्धि हुनु निकै महŒवपूर्ण भएको औंल्याउँछिन्। पछिलो समय मानिसहरू पर्यावरणीय सामानहरू खोजिरहेका छन्। यस्ता वस्तुहरूले वातावरण र जलवायु परिवर्तनमा योगदान गर्न सघाउ पुग्छ, उनले आफ्नो अनुभव सुनाउँदै भनिन्, म एक छाला हेरचाहसम्बन्धीको उत्पादक हुँ। सबै उत्पादकहरू पर्यावरण अनुकूल छन्। सुरुमा मैले सामाजिक आर्थिक प्रभावहरू सिर्जना गरें हाल मैले प्लास्टिक प्याकेजलाई बायोडिग्रेबल प्याकेजमा परिणत गरेको छु। पछिल्लो १० वर्षको अन्तरालमा दक्षिण एसियाको अभ्यासलाई हेर्दा वातावरणीय उत्पादन प्रयोगमा पनि धेरै सुधार भइरहेकोले नेपालले यसबाट लाभ लिन सक्ने सरोकारवालाहरू बताउँछन्। अधिकांश मुलुकको गरिबी निवारणमा पनि यस्ता खाले उत्पादन निर्यातले सहायता गर्छ। यसकारण नेपालले त्यस्ता क्षमताहरू सन्दर्भ आन्तरिक नीति क्षेत्रीय व्यापार सम्झौतामा पुनर्विचार गर्नुपर्ने बेला आएकोमा राजनीतिक अर्थशास्त्रका विज्ञ सौमित्र न्यौपाने सरकारको ध्यानाकर्षण गर्छन्। प्रकृतिमैत्री उत्पादनलाई सरकारको बढावा नेपालको पूर्वी क्षेत्र इलाम, पाँचथर र ताप्लेजुङसम्म अम्रिसोको उत्पादन अधिक हुन्छ। नेपालमा पहिला जुटको उत्पादन धेरै हुन्थ्यो। तर पछिल्लो समय धेरै मानिसहरू प्लास्टिकतर्फ लागेपछि जुटलाई विस्थापित गर्न थालेको बताउँछन, कृषि तथा पशुपन्छी विकास मन्त्रालयका सहसचिव डारामकृष्ण श्रेष्ठ। यससँगै भारतको भन्दा नेपालको कृषि प्रतिस्पर्धा क्षमता कमजोर भएका कारण नेपाली उत्पादन बढ्न नसकेकोे उनी स्विर्काछन्। सहसचिव श्रेष्ठ भन्छन्, जुट कुहाएर बनाउने भएकाले यसको तयारीका लागि ठूलो पोखरी चाहिन्छ। तर पछिल्लो समय पानीको अभावले पोखरी कम हुँदै गए। यसले पनि जुट उत्पादनमा कमी आयो। यस्तै जुट उत्पादन झन्झटिलो भएकाले श्रमिक खर्च पनि बढी लाग्छ, यसले लागत बढाउने भयो।, अझ पहिला नेपालसँग आफ्नै मोरङ जुट मिल थियो तर यो बन्द भयो। उक्त मिल हुँदा जुटलाई बढावा मिलेको थियो। अहिले कतिपय सचेत उपभोक्ताले प्लास्टिकको सामग्री प्रयोग नगरौं वातावरणमैत्री सामग्री प्रयोग गरौं भन्नेमा लागेका सहसचिव श्रेष्ठको भनाइ छ। उनका अनुसार पालिकाहरूले पनि प्रकृतिमैत्री उत्पादनलाई बढावा दिएकाले विस्तारै यसका उत्पादन बढ्दै गएको छ। तर यस अवस्थामा भारतबाट त्यस्ता वस्तु सस्तोमा आइदियो भने नेपाली किसान विस्थापित हुन बेर लाग्दैन। तर, अहिले फेरि मोरङमा जुटको उत्पादन बढ्न थालेको छ। तर मन्त्रालयले वातावरण मैत्री उत्पादनलाई प्रबद्र्धन गर्न भनेर छुट्टै कार्यक्रम गरेको छैन। यसैक्रममा कृषिविज्ञ डा कृष्ण पौडेल प्लास्टिकजन्य वस्तुको अन्त्य गर्न प्राकृतिकजन्य उत्पादनलाई नै पहाडको माटो, पानी र खेती जोगाउने हो भने अब हाम्रो विशेषताको खेती गर्न सुझाव दिन्छन्। अम्रिसो, जुटजन्य बाली प्रबद्र्धन गर्नुपर्छ। यो स्वाभाविक आयाम हो। कस्तो खेतीलाई एकीकृत र उत्पादनमूलक र आम किसानको आम्दानी बढाउन सकिन्छ भन्ने पनि हो, कृषिविज्ञ डा पौडेल भन्छन्, अम्रिसो कृषि उपजमात्रै होइन यो वातावरणीय उपज हो। किनभने अम्रिसोको जराले जसरी माटो जोगाउँछ। जुन त्यसबाट आउने घाँस र कुचोभन्दा धेरै गुणा ठूलो छ। यसर्थ वातावरणीय दृष्टिकोणबाट कृषि पद्धति, बालीलाई हेर्न आवश्यक छ।"
स्ववियु निर्वाचनमा विद्यार्थीको जिम्मेवारी,"त्रिभुवन विश्वविद्यालय अन्तर्गतका क्याम्पसहरूमा चैत ५ गतेका लागि स्वतन्त्र विद्यार्थी युनियन (स्ववियु) को निर्वाचन मिति तोकिएको छ। अन्य कुनै उथलपुथल नभए तोकिएको मितिमा अधिकांश क्याम्पसमा स्ववियुको निर्वाचन हुने निश्चित छ। निर्वाचनका लागि देशभरका अधिकांश क्याम्पसले तालिका समेत प्रकाशन गरिसकेका छन्। यस्तो अवस्थामा स्ववियु निर्वाचनको इतिहास, महत्व, उद्देश्य र यसका प्रभावका बारेमा विद्यार्थीले बुझ्न आवश्यक छ। जुन निर्वाचनमा हामी भाग लिन जाँदै छौं, त्यसका बारेमा केही नबुझी अन्धाधुन्द रूपमा निर्वाचनमा होमिनु पक्कै राम्रो हुँदैन। स्ववियुको इतिहास : नेपालमा विद्यार्थीहरूको शैक्षिक र सामाजिक जीवनमा महत्वपूर्ण स्थान राख्ने एक महत्वपूर्ण प्रक्रिया हो स्ववियु निर्वाचन। जसमा सहभागी हुनुअघि विद्यार्थीले यसको इतिहासबारे जान्न आवश्यक छ। नेपालमा स्वतन्त्र विद्यार्थी युनियनको निर्वाचन सबैभन्दा पहिले २०१८ सालमा भएको थियो। त्रिभुवन विश्वविद्यालयमा भएको यो निर्वाचनबाट नवराज सुवेदी सभापतिमा र दमननाथ ढुंगाना उपसभापतिमा निर्वाचित भएका थिए। तर, सभापतिमा निर्वाचित भएका सुवेदी तत्कालीन राजा महेन्द्रले २०१७ सालमा गरेको कु को समर्थन गर्दै राजाको पक्षमा वकालत गर्न थाले। त्यसपछि उनलाई विद्यार्थी आन्दोलनमा साथ नदिएको र निर्दलीय व्यवस्थामा प्रवेश गरेको भन्दै विशेष साधारणसभाबाट हटाइयो। उपसभापति ढुंगानालाई सभापति बनाइयो। त्यतिबेला विद्यार्थीहरूले गरेको निरन्तरको संघर्षपछि तत्कालीन राजा महेन्द्रले विद्यार्थीको हकहितका लागि काम गर्न विश्वविद्यालयमा स्ववियु खोल्न अनुमति दिएका थिए। आवरणमा विद्यार्थी हकहितका लागि काम गर्ने भनिए पनि स्ववियु र तिनका नेताहरूको काम निर्दलीय पञ्चायती व्यवस्थाको विरोध नै थियो। साथै, त्यसबारेमा विद्यार्थीहरूलाई सुसुचित गर्ने नै थियो। २०१८ सालपछि २०२०, २०२१, २०२३, २०२४, २०२५ र २०२७, २०२८ र २०२९ सालमा स्ववियु निर्वाचन भयो। २०३० सालमा स्ववियुमाथि प्रतिबन्ध लगाइयो। त्यसपछि एकैपटक २०३६ सालमा भएको जनमत संग्रहको घोषणासँगै स्ववियुमाथिको प्रतिबन्ध फुकुवा भयो। जनमत संग्रहपछि २०३६ सालमा त्रिविमा स्ववियु निर्वाचन भयो। फेरि विद्यार्थीले निर्वाधरूपमा विश्वविद्यालय तथा कलेजहरूमा स्वतन्त्र रूपमा आफ्ना गतिविधि गर्न थाले। प्रत्येक २२ वर्षमा स्ववियु निर्वाचन गर्नेगरी ऐन संशोधन भयो। सोही आधारमा हरेक २२ वर्षमा स्ववियु निर्वाचन हुन थाल्यो। २०३६ पछि २०४०, २०४१, २०४३, २०४५ सालमा स्ववियु निर्वाचन भयो। त्यसपछि ४ वर्षपछि २०४९ सालमा मात्र निर्वाचन भयो। अनि २०५१, २०५३, २०५५, २०५७, २०६०, २०६२ र २०६५ सालमा निर्वाचन भयो। २०६५ सालपछि आठ वर्ष स्ववियु निर्वाचन हुन सकेन। एकैपटक २०७३ सालमा स्ववियु निर्वाचन भयो। तर, केही सीमित कलेजहरूमा मात्र स्ववियु निर्वाचन भयो। ६ वर्षको अन्तरालपछि २०७९ मा निर्वाचन भयो। स्ववियु गर्विलो इतिहास बोकेको संस्था हो। यसले ठूलाठूला राजनीतिक परिवर्तनहरूमा महत्वपूर्ण भूमिका निर्वाह गरेको छ। विद्यार्थी हकहित र अधिकार स्थापित गर्न स्ववियु निरन्तर लडेको इतिहास छ। स्ववियु निर्वाचनको महत्व : स्ववियुको निर्वाचन विद्यार्थीका लागि महत्वपूर्ण छ। यसको सदुपयोग गर्न सक्ने हो भने उनीहरूको चौतर्फी विकासमा महत्वपूर्ण भूमिका निर्वाह गर्छ। जसले विद्यार्थीलाई लोकतान्त्रिक प्रक्रियामा समावेश गर्छ, जसबाट विश्वविद्यालय र क्याम्पस तहबाटै लोतान्त्रिक अभ्यास गर्न विद्यार्थी अभ्यस्त हुन्छन्। अहिलेका विद्यार्थी भनेकै भोलिका यो मुलुक हाँक्ने नेता हुन्। लोकतान्त्रिक अभ्यासमा अभ्यस्त गर्दै लैजाँदा यसले भोलिको समृद्ध र लोकतान्त्रिक मुलुक बनाउन, देश विकासको खाका तयार गर्न र देशलाई एउटा लोकतान्त्रिक अभ्यासबाट अगाडि बढाउन सहयोग पुग्छ। यसकारण पनि यसको महत्व निकै छ। त्यसैले स्ववियु निर्वाचन लोकतान्त्रिक अभ्यासको आधारस्तम्भ हो। नेतृत्व क्षमता र हाम्रा नेताहरूमा नेतृत्व गर्न सक्ने क्षमता नै भएन भनेर गुनासो गरिरहेका हुन्छौं। तर, वास्तवमा स्ववियु निर्वाचनले भोलिका देश हाँक्ने भविष्यका नेताहरूमा नेतृत्व क्षमता विकास गर्न निकै सहयोग गरेको हुन्छ। क्याम्पस तहदेखि नै लोकतान्त्रिक विधिबाट निर्वाचनमा भाग लिइरहँदा त्यसले उनीहरूमा नेतृत्व क्षमताको विकास पनि गर्दै लैजान्छ। यसले तिनको आर्थिक, सामाजिक, शैक्षिक एवं राजनीतिक जीवनमा महत्वपूर्ण भूमिका निर्वाह गर्छ। भोलिका दिनमा सफल बन्न सहयोग पुर्याउने कुरामा पनि दुईमत छैन। स्ववियुको निर्वाचनले विद्यार्थीमा सामाजिक तथा शैक्षिक जिम्मेवारीको समेत बोध गराउँछ। म नेतृत्वकर्ता हुँ र मैले सामाजिक र शैक्षिक जिम्मेवारी पनि सँगसँगै अगाडि बढाउनु पर्छ भन्ने भावना विद्यार्थीहरूमा आउनुपर्छ। त्यो भनेको सम्वृद्ध समाज निर्माणका लागि टेवा पुग्नु हो। अनिमात्र देश सम्वृद्ध बनाउन सहयोग पुग्छ। स्ववियु निर्वाचन नेतृत्व पैदा गर्ने नर्सरी पनि हो। यति धेरै महत्व बोकेको स्ववियु निर्वाचनलाई हामीले ख्यालख्यालमा लिनुहुँदैन। यसको भरपुर उपयोग गर्नुपर्छ। यदि यसको महत्वलाई नबुझी यसको दुरुपयोग गरियो भने यसले दिने परिणाम नकारात्मक आउन सक्छ। विद्यार्थीले यो क्षणमा यो कुराको निकै गम्भीरताका साथ ख्याल गर्न जरुरी छ। स्ववियु निर्वाचनका सकारात्मक पक्ष ः कतिपयले स्ववियु विद्यार्थीलाई बिगार्ने संस्था बन्दै गएको भनेर यसको कडा आलोचना पनि गरेको सुनिन्छ। अझ त्रिभुवन विश्वविद्यालय अन्तर्गतका क्याम्पसहरूमा छोराछोरी पढाउँदा राजनीतिमा लाग्छन् र बिग्रन्छन् भन्ने सोच कतिपय अभिभावकमा पाइन्छ। यसले स्ववियुप्रति केही नकारात्मक सोचहरू विकास नभएका होइनन् तर स्ववियुका कतिपय सकारात्मक पाटाहरू छन्, जसलाई हामी कम चर्चा गर्छौं। स्ववियु निर्वाचनले विद्यार्थीलाई नेतृत्व गर्ने अवसर दिन्छ, नेतृत्वको अभ्यास गराउँछ र नेतृत्व विकासमा सहयोग पुर्याउँछ। जसका कारण भविष्यमा विद्यार्थीहरूको व्यक्तिगत र सामाजिक जीवनमा यसले महत्वपूर्ण भूमिका निर्वाह गर्छ। स्ववियु निर्वाचनले विद्यार्थीमा राजनीतिक चेतको विकास गर्न सहयोग पुर्याउँछ। राजनीतिक चेतना भएका सवल विद्यार्थी भोलिका यो देश हाँक्ने नेता बन्दा त्यसको समग्र फाइदा देशलाई हुन्छ। लोकतन्त्रप्रतिको विद्यार्थीहरूको बुझाइ, आफ्नो अधिकारप्रतिको बुझाइलाई परिष्कृत बनाउन स्ववियु क्याम्पस तहको सहयोगी संस्था हो। स्ववियु सामूहिक रूपमा काम गर्ने संस्था हो। स्ववियुले विद्यार्थीमा सामूहिकताको भावना जागृत गराउन पनि महत्वपूर्ण भूमिका खेल्छ। यसले विद्यार्थीहरूलाई एकताबद्ध गर्दै आफ्नो हकहित र अधिकार प्राप्तिका लागि बोल्न सिकाउँछ। स्ववियुले कलेज प्रशासन र विद्यार्थीबीच पुलको काम गर्छ। जसले प्राध्यापक, कलेज प्रशासन र विद्यार्थीबीच सुमधुर सम्बन्ध राखिराख्छ। शिक्षा प्रणालीमा हुने विविध विकृतिबारे स्ववियुले बोल्ने गर्छ, जसका कारण शिक्षा प्रणालीलाई सुधार गर्न स्ववियुले महत्वपूर्ण भूमिका निर्वाह गर्छ। स्ववियु निर्वाचनका नकारात्मक पक्ष ः स्ववियु आफैंमा विद्यार्थीका लागि निकै उपयोगी संस्था हो तर हाम्रा कतिपय क्रियाकलापका कारण स्ववियु निर्वाचन कहिलेकाँही बदनाम हुनजान्छ। यस्ता कुरालाई ध्यानमा राखेर सचेत विद्यार्थीहरूले यस्ता कमजोरी हटाउन लागि पर्नु आजको आवश्यकता हो। स्ववियु राजनीतिक हस्तक्षेपमुक्त हुन्छ भनियो भने त्यो हाँस्यास्पद हुन्छ। किनभने अहिले विभिन्न राजनीतिक दलका भ्रातृसंस्थाहरूले स्ववियु निर्वाचनमा भाग लिन्छन्। स्ववियुको सुरुआतदेखि नै यो अभ्यास हुँदै आएको छ। तर, पनि यसलाई राजनीतिक दलहरूबाट कमभन्दा कम हस्तक्षेप हुने अवस्था सिर्जना गर्नु स्वयं विद्यार्थीकै दायित्व हो। कहिलेकाहीँ स्ववियु निर्वाचनमा राजनीतिक दलहरूको बढी हस्तक्षेप हुन्छ, जसले चुनावलाई प्रभावित गर्न सक्छ। दलहरू बढी नै हस्तक्षेपकारी बन्दै गए भने यसले स्ववियुको गरिमा, महत्व र उद्देश्यलाई ओझेलमा पार्छ। जसकारण स्ववियुको निर्वाचन नै प्रभावित हुने र बदनाम हुने स्थिति पैदा हुन्छ। यसबाट जुनसुकै दलमा आबद्ध भए पनि विद्यार्थीहरू नै सचेत भएर स्ववियुको गरिमा जोगाउन लागिपर्ने हो। विद्यार्थी संगठनहरूले यो बेलामा दलभन्दा पनि विद्यार्थीको भावना बुझेर अघि बढ्न आवश्यक हुन्छ। त्यसो गर्न सकियो भने विद्यार्थी आन्दोलनबाट प्राप्त यो उपलब्धि जोगाउन सकिन्छ। विद्यार्थी संगठनहरू दलकै बोलीमा बोली मिलाउन थाल्ने हो भने यो उपलब्धि गुम्न सक्छ। माउपार्टीहरूबाट हस्तक्षेप हैन, सहजीकरणका लागि आह्वान विद्यार्थीसँग संगठनले गर्न आवश्यक छ। स्ववियु निर्वाचन हिंसात्मक र खर्चिलो पनि बन्दै गएको छ। यस्ता नकारात्मक पाटाहरूलाई चिर्दै अघि बढ्ने दायित्व विद्यार्थीहरूकै हो। क्याम्पसहरूमा हुने झडपले संस्थाकै गरिमालाई ओझेल पार्ने हो। निर्वाचनलाई शान्तिपूर्ण, स्वच्छ र धाँदलीरहित बनाएर सफल पार्ने दायित्व पनि विद्यार्थीकै हो। आफ्नो अधिकारको प्रयोग गर्दा अरू कसैको अधिकार हनन नगर्ने कि ? स्ववियुको त्यो गर्विलो इतिहासको साख जोगाउने जिम्मेवारी वर्तमानका विद्यार्थीहरूकै हो। सबैले इमान्दारिताका साथ आफ्नो जिम्मेवारी पूरा गर्ने हो भने असम्भव केही पनि छैन। तसर्थ आगामी स्ववियु निर्वाचनलाई मर्यादत बनाउँदै सफल पारौं।"
एम्बुलेन्स दुर्घटनामा चालकको मृत्यु,विराटनगर : मोरङको बूढीगंगामा शनिबार राति एम्बुलेन्स दुर्घटना हुँदा चालकको मृत्यु भएको छ। प्रहरीका अनुसार कोशी राजमार्गअन्तर्गत मोरङको बूढीगंगा गाउँपालिका३ स्थित महालक्ष्मी वायरअगाडि राति १०:४५ बजेतिर मनमाया श्रेष्ठ स्मृति प्रतिष्ठान मोरङ लेखिएको को १ च ४७७४ नम्बरको एम्बुलेन्स दुर्घटनामा परेको हो। मोरङ ट्राफिक प्रमुख इन्स्पेक्टर राजन लम्सालले दुर्घटनामा एम्बुलेन्सका चालक उदयपुरको पञ्चावती घर भइ मोरङको बूढीगंगा२ मा बस्दै आएका २४ वर्षीय आशिष राईको मृत्यु भएको बताए। एम्बुलेन्स दुर्घटनामा परेको जानकारी पाउनसाथ घटनास्थल पुगेको इलाका प्रहरी कार्यालय नेमुवाका इन्चार्ज एवं सइ (प्रहरी नायव निरीक्षक) भुवन श्रेष्ठ नेतृत्वको टोलीले गम्भीर घाइते अवस्थाका चालक राईलाई उद्धार गरेर उपचारका लागि विराट शिक्षण अस्पताल पुयाएको थियो। इन्स्पेक्टर लम्सालका अनुसार अस्पताल पुयाउनसाथ राति ११ः०५ बजेतिर चिकित्सकले मृत घोषित गरेका हुन्। तीव्र गतिमा दक्षिणबाट उत्तरतर्फ जाँदै गरेको एम्बुलेन्स आफैं अनियन्त्रित भइ डीभाईडरमा ठोक्किएर दुर्घटनामा परेको हुनसक्ने उनले बताए। उनका अनुसार एम्बुलेन्स कहाँबाट कहाँ गएको थियो भन्ने खुल्न सकेको छैन। एम्बुलेन्समा चालक मात्रै रहेको लम्सालले बताए। दुर्घटनामा परेर क्षतिग्रस्त भएको एम्बुलेन्स इलाका प्रहरी कार्यालय नेमुवाको नियन्त्रणमा छ। तीव्र गतिका कारण दुर्घटना भएको हुनसक्ने जनाउँदै प्रहरीले थप अनुसन्धान अघि बढाएको छ।
विपिनको घातक बलिङमा ३१ रनमै समेटियो गण्डकी,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा कोशीका बलर विपिन महतोको घातक बलिङमा गण्डकी प्रदेश ३१ रनमै समेटिएको छ। उनले ८ ओभर बलिङ गर्दै ३ मेडनसहित १७ रन खर्चिएर ६ विकेट लिए। भैरहवास्थित एक्स्ट्राटेक ओभलमा टस जितेर ब्याटिङ गरेको गण्डकी २०४ ओभरमा ३१ रन बनाउँदै अलआउट भएको हो। यससँगै कोशीले ३२ रनको झिनो विजयी लक्ष्य पाएको छ। गण्डकीका कुनै पनि ब्याटरले दोहोरो अंकमा रन बनाउन सकेनन्। गण्डकीका ओपनर ब्याटर अर्जुन कुमालले सर्वाधिक ९ रन बनाए मिडल अर्डरका वंश क्षेत्री, दिपक डुम्रे, रोहित चन्द र सुवास भण्डारी लगातार डकआउट भए। कप्ता विपिन खत्री र सुदपि अर्यालले १ रन बनाए। चन्द्र पौडेलले ५ रन बनाए। सुजन गौतम ६ रनमा अविजित रहे। कोशीका लागि फिर्दोस अन्सारी र दिपेश कँडेलले १ विकेट लिए। कोशीको यो पाँचौं खेल हो। गण्डकी भने चौथो खेल खेल्दैछ। गण्डकीले यसअघि ३ खेलमा १ जित र २ हारसहित २ अंक जोडेको छ। कोशीको भने यस अघिको ४ खेलमा ४ हारसहित पुछारमा रहेको छ।"
सभापति देउवाद्वारा शोक व्यक्त,काठमाडौं : नेपाली कांग्रेसका सभापति शेरबहादुर देउवाले पार्टीका कोषाध्यक्ष एवं पूर्वस्वास्थ्य तथा जनसङ्ख्या राज्यमन्त्री उमेश श्रेष्ठकी ८९ वर्षीया आमा लीलादेवी श्रेष्ठको निधन भएकामा गहिरो दुःख व्यक्त गर्दै शोकाकुल परिवारजनमा हार्दिक समवेदना प्रकट गरेका छन्। सभापति देउवाले शोक विज्ञप्ति निकालेर स्वर्गीय श्रेष्ठप्रति श्रद्धाञ्जली अर्पण गर्दै उनको आत्माको चिर शान्तिको कामना गरेका हुन्। उनको ग्राण्डी अस्पतालमा उपचारका क्रममा शुक्रबार निधन भएको हो । उनको शनिबार अपराह्न पशुपति आर्यघाटमा दाहसंस्कार गरिएको छ ।
यो सरकारको ध्यान जनताप्रतिको जिम्मेवारी पूरा गर्नेतिर छैन : प्रकाश ज्वाला,"काठमाडौं : नेकपा एकीकृत समाजवादीका सांसद प्रकाश ज्वालाले सरकारले गर्नुपर्ने काम नगरेको भन्दै आपत्ती जनाएका छन्। आइतबार प्रतिनिधिसभा बैठकमा बोल्दै सांसद ज्वालाले सरकारको ध्यान जनताप्रतिको जिम्मेवारी पूरा गर्नतिर नभएको बताए। उनले देशको अर्थतन्त्र अत्यन्त संकटपूर्ण अवस्थामा रहेको बताए। उनले पूर्व विशिष्ट पदाधिकारीहरूलाई आजीवन सुविदा दिने सरकारको तयारीप्रति आपत्ती जनाउँदै यसलाई फिर्ता लिनुपर्ने माग गरे। उनले भने,'सरकारले गर्नुपर्ने काम गरिरहेको छैन। सरकारको ध्यान जनताप्रतिको जिम्मेवारी पूरा गर्नेतिर छैन। वास्तवमा यतिबेला भूकम्प प्रभावित क्षेत्रका जनताले राहत पाएका छैनन्। बाढी पीडितहरूले पनि राहत पाएका छैनन्। पुनरनिर्माणको काम भइरहेको छैन। भ्रष्टाचार व्यापक छ। आर्थिक अवस्था जर्जर छ। निर्माण व्यवसायीहरूले काम गरेको भुक्तानी समेत पाएका छैनन्। अर्थतन्त्र अत्यन्त संकटपूर्ण अवस्थामा छ। फेरि पनि राज्यलाई भार थपिने गरी पूर्व विशिष्ट पदाधिकारीहरूलाई आजीवन सुविधा दिनेगरी कानुन ल्याउँदैछ। यो आपत्तीजनक छ। यसप्रति घोर भर्सना गर्न चाहन्छु। सरकारले यो कदम तुरून्त फिर्ता लेओस्। सरकारले संसदमा यो विधेयक ल्याउने दृढ चेष्ट नगरोस्। ' उनले देशको आर्थिक भार कम गर्न वर्तमान पदाधिकारीहरूको सुविधा घटाउने समेत माग गरे। 'वर्तमान पदाधिकारीहरूको सुविधा घटाउने बेला हो यो,'उनले भने,' सांसदहरूको सुविधा घटाउने हो भने हामी तयार छौं। म तयार छु।'"
"दक्षिण अमेरिकामा ठूलो आँधी, ३१ जनाको मृत्यु","दक्षिण अमेरिकामा आएको ठूलो आँधीमा परेर कम्तीमा ३१ जनाको मृत्यु भएको बीबीसी समाचारमा उल्लेख छ। तीमध्ये १२ जनाको मिसौरीमा मृत्यु भएको हो। यो आँधीले दक्षिणपूर्वी राज्यहरूमा ठूलो क्षति पुर्याएको छ। धेरै सवारी साधनहरू पल्टिएका छन् साथै धेरै घरहरूमा क्षति पुगेको छ। क्यान्ससमा धुलोको आँधीबेहरीका कारण ५५ भन्दा बढी सवारी साधनहरू दुर्घटनामा परेका र उक्त दुर्घटनामा कम्तिमा आठ जनाको मृत्यु भएको जनाइएको छ। ट्र्याकर पावरआउटेजका अनुसार आधीका कारण शनिबार दिउँसो टेक्सास, मिसौरी र इलिनोइसलगायत छ राज्यका २४ लाखभन्दा बढी घरमा बिजुली आपूर्ति बन्द भएको थियो। मध्य मिसिसिपी, पूर्वी लुइसियाना र पश्चिमी टेनेसीमा गम्भीर मौसम चेतावनी जारी गरिएको छ। यी तीन राज्यहरू बाहेक, दक्षिणपूर्वमा मौसम खराब रहेकोले अलाबामा र अर्कान्सासका केही भागहरूमा पनि बाढीको चेतावनी जारी गरिएको छ। राष्ट्रिय मौसम सेवाले यी अचानक आउने बाढी घातक साबित हुन सक्ने बताएको छ। यसअघि शनिबार बिहान मध्य मिसिसिपीमा आँधीको बारेमा उच्च सतर्कता जारी गरिएको थियो। बीबीसी"
निराशाका बिस्कुनमाथि प्रतिगामी रमिता,"अनुहारभरि दाग र वरिपरि अराजक झुन्ड बोकेर खरानी भइसकेको राजतन्त्र फर्काउने कल्पना गर्नु नै बेकार हो। विपक्षी दल सत्तापक्षविरुद्ध सडकमा ओर्लने चेतावनी दिइरहेका थिए। सत्तापक्ष विपक्षीको खेदो खनिरहेको थियो। कोही सरकारलाई ठेगान लगाइदिने भन्दै थिए। कोही ०८४ मा पत्तासाफ पारिदिने धम्कीपूर्ण भाषण गरिरहेका थिए। सत्तापक्षप्रतिपक्ष जुहारीमा एकाएक पूर्वराजा ज्ञानेन्द्रको इन्ट्री भयो। राजनीतिक मैदानमा नयाँ समीकरण बने। सत्तापक्षप्रतिपक्ष एक ठाउँ उभिन थाले, पूर्वराजा ज्ञानेन्द्र विपक्षी जस्ता बने। ०६५ मा संविधानसभाले राजतन्त्रको समूल अन्त्य गर्दै मुलुकमा गणतन्त्र घोषणा गर्यो। पूर्वराजा ज्ञानेन्द्रलाई नागरिकको दर्जा दियो। आमनागरिक सरह राजनीतिक, आर्थिक, सामाजिक अधिकारको प्रयोग गर्न पाउने अधिकार दियो। तर, गणतान्त्रिक व्यवस्थाविरुद्ध पूर्वराजा ज्ञानेन्द्र सुरुदेखि नै षड्यन्त्रमा सक्रिय बने। जनताको बलमा स्थापित व्यवस्था र संविधानविरुद्ध निरन्तर प्रहार गरिरहे। जनताले ठेगान लगाइसकेको राजतन्त्र ब्युँताउन शक्ति केन्द्रदेखि शक्तिपीठ धाइरहे। तर, जनभावना र जनताको तागतसामु उनको केही चलेन। हालै पोखराबाट फर्किने क्रममा राजधानी काठमाडौंमा उनको समर्थनमा केही हजार मान्छे सडकमा ओर्लिए। यसबाट पूर्वराजा ज्ञानेन्द्र र राजावादीहरू हौसिएका छन्। अर्कोतिर, पूर्वराजाको समर्थनमा अनपेक्षित प्रदर्शनले परिवर्तनकारी एवं गणतान्त्रिक शक्तिहरू भने झस्केका छन्। चुनौती महसुस गरेका छन्। त्यसैकारण पूर्वराजा ज्ञानेन्द्रविरुद्ध परिवर्तनकारी दल, तिनका नेता र समर्थकहरू विरोधमा उत्रन थालेका छन्। हुन त, पूर्वराजा ज्ञानेन्द्र लोकप्रिय भएर वा भविष्य द्रष्टा भएका कारण उनका पछि मान्छेहरू दौडिएको कदापी होइन। किनभने, राजतन्त्रको विगत जनताले यतिछिट्टै बिर्सेका छैनन्। न त ज्ञानेन्द्रको छवि राम्रो छ, न त राजतन्त्र पुनस्र्थापना हुँदैमा देशमा कायापलट भइहाल्छ भन्ने जनतामा विश्वास छ। यो त, गणतन्त्रका शासकहरूप्रति सडकमा पोखिएको असन्तुष्टि मात्रै हो। किनभने, जोसँग जनताको अपेक्षा छ, त्यो पूरा नभए उसैसँग बढ्ता रिसाउने मानवीय स्वभावै हो। जनआन्दोलन२ को प्रार्दुभावदेखि संविधान निर्माणसम्म जनतामा जेजे बाचा गरेका थिए, दलहरू बिर्सँदै गए। देशमा सुशासन, विकास र समृद्धि भएन। त्यसैकारण एउटा कुरा सत्य हो मुलुकमा मास फ्रस्टेसन छ। जनतामा उकुसमुकुस छ। दल र नेताप्रति आकर्षण घट्दै गएको छ। युवामा चरम असन्तुष्टि छ। त्यसैकारण चरम निराशा र आक्रोशले सधैं सही निर्णय लिन्छ भन्ने हुँदैन। गणतन्त्र पक्षधरले पूर्वराजातिर मात्रै औंला ठड्याउनु भनेको कार्पेटमुनि फोहोर लुकाउनु जस्तै हो। अर्थात्, पूर्वराजा ज्ञानेन्द्रलाई होचो देखाएर आफू अग्लो भएको दाबी गर्दैमा जनताले पत्याउने अवस्था छैन। त्यसैले पूर्वराजा ज्ञानेन्द्रको पछि मान्छे किन लागे ? भनेर गालीले गरेर मात्रै समाधान निस्कँदैन। मुख्य विषय होयति छिट्टै मान्छे किन उनको पछि दौडिए त ? यो प्रश्नको उत्तर खोज्ने बेला आइसकेको छ। जनताका असन्तुष्टि र आक्रोशको बेलैमा सम्बोधन गर्नुपर्ने जरुरी छ। देश र हालका यी नेताबाट केही हुँदैन भन्ने चरम निरासा चिर्नुपर्ने खाँचो छ। आशाका नयाँ किरण जगाउन नसके परिस्थिति भड्काउवादी र प्रतिगामीको पोल्टामा नजाला पनि भन्न सकिन्न। मिसन ०८४ भन्नेले मिसन ८१ किन भन्न नसकेको ? सत्तााको डाडु र पुन्यु त अहिले पनि कांग्रेसएमालेकै हातमा छ नि ! विकास र समृद्घिको फल चाख्नका लागि जनतालाई अरू दुई वर्ष किन कुराउनुपर्यो। आजैबाट सुरुवात गरे हुन्न ? कि, ०८४ मा जादुको छडी हातमा हुने हो र ? जादुगरले जस्तै फू गर्दैमा ०८४ मा रातारात देशमा विकास र समृद्घिको चमत्कार हुने हो ? मुलुकमा गणतन्त्र स्थापनाको १६ वर्ष र संविधान निर्माणको झन्डै १० वर्ष पुग्न थाल्यो। राजनीति र अभिव्यक्ति स्वतन्त्रतासहित आफ्ना अधिकारबारे जनतामा सचेतना बढ्यो। तर, सार्वजनिक सेवा सर्वसुलभ र सहज भएन। शक्ति र सत्ताको जाँतोमा सर्वसाधारण पेलिनुपर्यो। तिथि र विधि बसेन। संघीयताले घर दैलोमै सरकार पुर्यायो। तर, एउटा राजाको ठाउँमा च्याउसरी छोटे राजाहरूको पुनर्जन्म भयो। उनीहरूले जनताको सेवाभन्दा राजतन्त्रकालीन संस्कार, शैली र दम्भ राखे। देश र जनताका मागआवश्यक्ताभन्दा आफ्ना सेवा सुविधामा जोड दिए। संविधानले समानुपातिक समावेशी सिद्धान्तको व्यवस्था गर्यो, तर नेताहरूले अवसरमा आफ्नैलाई मात्रै महत्व दिए। विकास निर्माणका योजनामा आफ्नै हात जगन्नाथ गरे। त्यसैकारण विकासले जनतालाई छोएन। जनताका अपेक्षा एकातिर, दलका प्राथमिकता अर्कै जनताका अपेक्षा एकातिर, दलहरूका एजेन्डा अर्कै भए। जनता विकास र समृद्धि चाहन्छन, दलहरू भन्छन् मिसन ०८४। देशलाई सुशासन चाहिएको छ आर्थिक लेनदेनबिना नागरिकताको खोस्टो पनि पाउन कठिन हुँदै छ। युवालाई स्वदेशमै रोजगारी चाहिएको छ सरकार वैदेशिक रोजगारका गन्तव्यको खोजीमा हिँड्छ। उद्यमीव्यवसायी लगानीको वातावरण चाहियो भन्छन् सरकार व्यवसायीलाई आतंकित पार्नेलाई टुलुटुल हेरिबस्छ। संविधानले निःशुल्क स्वास्थ्य भन्छ, सरकार स्वास्थ्य बिमा बन्द गर्छ। अनि, सरकारी दस्तावेज र नेताको भाषणमा मात्रै विकास र समृद्धि भएर हुन्छ ? विकास र समृद्धिले त जनताको अवस्थामा परिवर्तन ल्याउन सक्नुपर्यो। जनताले प्रत्यक्ष महसुस गर्न सक्नुपर्यो। भ्रष्टाचार वा गडबडी गर्ने जो कोही कानुनी कठघरामा उभ्याउनुपर्यो। जनताको समर्थन, विश्वास र भरोसाले मात्रै संघीय लोकतान्त्रिक गणतान्त्रिक व्यवस्था बलियो बन्ने निश्चित छ। अर्कोतिर, मिसन ०८४ भन्नेले मिसन ०८१ किन भन्न नसकेको ? सत्ताको डाडु र पुन्यु त अहिले पनि कांग्रेस एमालेकै हातमा छ नि ! विकास र समृद्धिको फल चाख्नका लागि जनतालाई अरू दुई वर्ष किन कुराउनुपर्यो। आजैबाट सुरुवात गरे हुन्न ? कि, ०८४ मा जादुको छडी हातमा हुने हो ? जादुगरले जस्तै फू गर्दैमा ०८४ मा रातारात देशमा विकास र समृद्धिको चमत्कार हुने हो ? होइन भने, जनताको अपेक्षा विपरितको सुगा रटाइको अर्थ छैन। बरु, मिसन ०८१ भन्दै सत्तापक्ष, प्रतिपक्ष अर्थात् परिवर्तन पक्षधर शक्तिहरू एक ठाउँ बसेर एक दिन भए पनि ठण्डा दिमागले देश र जनताका पक्षमा गम्भीर बहस गर्नुपर्यो। देशको अर्थतन्त्रमा देखिएको ज्वरोको औषधि खोज्ने, विकास र समृद्धिको रेखा कोर्ने, युवालाई स्वदेशमै रोक्ने र देशलाई गति दिनेमा गम्भीर विमर्श गर्नुपर्ने आवश्यक्ता छ। देशले गति लिने र आर्थिक समृद्धि हँुंदै जाने हो भने दलहरूले भन्नै पर्दैन, जनता आफैंले मिसन ०८४ भन्ने छन्। त्यसो भयो भने प्रतिगामीहरू टाउको उठाउनै पाउँदैनन्। पूर्वराजाको मनशान्ति २४० वर्षीय वंश शासन अन्त्य हुँदाको पीडा पूर्वराजा ज्ञानेन्द्रलाई हुने नै भयो। त्यसैकारण, उनी गणतन्त्र घोषणादेखि नै गंगा उल्टो बग्ने सपना पालेर बसेका छन्। तर, यो उनको दिवास्वपना मात्रै हो। आजको विज्ञान र प्रविधिको युग र जिएनजी पुस्ताले जन्मजात कसैलाई शासक स्वीकार्छ भन्ने कल्पना गर्नु नै मुर्खता हो। किनभने, न पूर्वराजा ज्ञानेन्द्रको विगत राम्रो छ, न त उनको छवि नै राम्रो छ। अनुहारभरि दाग र वरिपरि अराजक झुन्ड बोकेर खरानी भइसकेको राजतन्त्र फर्काउने कल्पना गर्नु नै बेकार हो। देशमा अराजकता र अशान्ति फैलाउन खोज्ने भीडले केवल पूर्वराजा ज्ञानेन्द्रलाई विवादमा मात्रै पार्ने छ। जनताका मुख थुनेर, प्रेसका कलमका निभ भाँचेर, प्रश्न गर्नेलाई जेल हालेर शासन गर्ने ज्ञानेन्द्रको शैलीलाई जनताले उहिल्यै थाङनामा सुताइसकेका छन्। मनको लड्डु घिउसँग खान खोजेर फल प्राप्ति हुन सक्दैन। किनभने, गणतन्त्रको विकल्प अझ परिस्कृत र समुन्नत गणतन्त्र मात्रै हो, वंश शासन हुनै सक्दैन। तर, जनताको निराशामा प्रतिगामीहरूको नाच रोक्न परिवर्तनकारी दलहरू सच्चिनैपर्छ। नत्र, प्रतिगामीहरूलाई थप खेल्न मैदान तयार हुन्छ। सरकार र दलले छोड्दै गएका एजेन्डामा टेकेर प्रतिगामीले जनतामा भ्रम फिजाउने छन्। र, भ्रमले जनआन्दोलन र संविधानका उपलब्धिलाई चुनौती दिइरहने छन्।"
"अमेरिकाद्वारा यमनमा हुथी विद्रोहीमाथि हवाई आक्रमण, ट्रम्पले दिए विनाशको चेतावनी","राष्ट्रपति डोनाल्ड ट्रम्पले अमेरिकाले यमनमा हुथी विद्रोहीहरूमाथि 'निर्णायक र शक्तिशाली' हवाई आक्रमण सुरु गरेको बताएका छन्। ट्रम्पले यसको कारण लाल सागरमा जहाजहरूमा हुथी विद्रोहीहरूले गरेको आक्रमण भएको बताएका छन्। ट्रम्पले आफ्नो सामाजिक प्लेटफर्म ट्रुथमा लेखेका छन्, 'इरानद्वारा समर्थित हुथीहरूले अमेरिकी विमानहरूमा मिसाइल प्रहार गरेका छन् र हाम्रा सैनिक र सहयोगीहरूलाई निशाना बनाएका छन्।' उनले हुथी विद्रोहीहरूको डकैती, हिंसा र आतंकले अर्बौं डलरको क्षति पुर्याएको र मानिसहरूको जीवनलाई जोखिममा पारेको बताए। हुथी विद्रोहीद्वारा सञ्चालित स्वास्थ्य मन्त्रालयले अमेरिकी आक्रमणमा कम्तीमा १५ जनाको मृत्यु भएको र नौ जना घाइते भएको जनाएको छ। गाजामा इजरायलहमास युद्धको प्रतिक्रियास्वरूप हुथी विद्रोहीहरूले जहाजहरूलाई निशाना बनाउन थालेका थिए। हुथी विद्रोहीहरूले अमेरिकी आक्रमणको जवाफ आफ्नो सैन्य बलले दिने बताएका छन्। हुथी विद्रोहीहरूले शनिबार साँझ साना र उत्तरी प्रान्त सादामा श्रृंखलाबद्ध विस्फोट भइरहेको जनाएका बीबीसी समाचारमा उल्लेख छ। यो साउदी अरेबियासँगको सीमामा रहेको हुथी विद्रोहीहरूको बलियो गढ हो। इरान समर्थित यो विद्रोही समूहले इजरायललाई आफ्नो शत्रु मान्दछ। यसले साना र यमनको उत्तरपश्चिमी भाग नियन्त्रण गर्छ, तर यो अन्तर्राष्ट्रिय रूपमा मान्यता प्राप्त सरकार होइन। विमानस्थल तथा सैन्य अड्डा आसपास धुँवाको मुस्लो देखिएको छ। हुथी विद्रोहीहरूले यमनको राजधानी सानाको आवासीय क्षेत्रहरूलाई लक्षित गरी गरिएको आक्रमणको लागि अमेरिका र बेलायतलाई दोष दिएका छन्। शनिबार हुथी विद्रोही विरुद्धको अमेरिकी आक्रमणमा बेलायतले भाग नलिएको निश्चित भए पनि यसले अमेरिकालाई नियमित रूपमा इन्धन भर्ने सहयोग भने प्रदान गरेको थियो। नोभेम्बर २०२३ देखि हुथी विद्रोहीहरूले लाल सागर र एडेनको खाडीमा दर्जनौं व्यापारिक जहाजहरूलाई लक्षित गरी मिसाइल, ड्रोन आक्रमण गरका थिए। उनीहरूले दुईवटा जहाज डुबाए, एउटा कब्जा गरे र चार जना चालक दलका सदस्यहरूलाई मारेका जनाइएको छ।"
