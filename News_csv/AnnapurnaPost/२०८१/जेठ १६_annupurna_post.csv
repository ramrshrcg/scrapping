शीर्षक,विवरण
चौतारा अस्पतालको अत्याधुनिक भवन,"सिन्धुपाल्चोक : २०७२ सालको विनाशकारी भूकम्पमा ध्वस्त अस्पताल पुनर्निर्माणमा चीन सरकारको ६ करोड १० लाख चिनियाँ आरएमबी अर्थात् १ अर्ब १२ करोड ३६ लाख रुपैयाँ अनुदान सहयोगमा निर्माण भएको छ। ९ सेप्टेम्बर २०२२ मा निर्माण सुरु भएको चाइना एड सिन्धुपाल्चोक हस्पिटल रिकभरी प्रोजेक्ट इन नेपाल करिब १८ महिनाको छोटो अवधिमा निर्माण कार्य सम्पन्न भएको हो। चौतारा अस्पतालका मेडिकल सुपरिटेण्डेट डा रुद्रमणि भण्डारीका अनुसार अस्पताल भवन निर्माणका लागि सन् २०१८ अगष्ट १५ मा चीनको अर्थ मन्त्रालयअन्तर्गत एजेन्सी फर इन्टरनेशनल इकोनोमिक कोअपरेसन र नेपाल सरकार स्वास्थ्य तथा जनसंख्या मन्त्रालयबीच काठमाडौंमा सम्झौता भएको थियो। भण्डारीका अनुसार ५० शय्याको सुविधा सम्पन्न अत्याधुनिक अस्पताल सेवाका लागि सम्पूर्णरूपमा तयार भइसकेका छन्। मेडिकल कम्प्लेक्स बिल्डिङ ९३ स्टोरिज, वाटरपम्प रुम, टेम्पोररी मेडिकल वेस्टेज रुम, जेनेरेटर सेड निर्माणसँगै मेडिकल उपकरण, फर्निचर र अस्पतालका लागि आवश्यक सर्जिकल सामग्री चीन सरकारले नै उपलब्ध गराएको हो। भ्याक्सिनेसन सेन्टर, पुलिस अफिस, फायर कन्ट्रोल सेन्टर, क्षयरोग र एड्स उपचार कक्ष पनि तयार भएका छन्। भुइँतलामा चार सय ५० केभी पावरको जेनेरेटर र मेडिकल वेस्ट वाटर प्रोसेसिङ उपकरण पनि जडान गरिएको छ। त्यस्तै फार्मेसी, दर्ता शाखा, परामर्श कक्ष, फिजियोथेरापी पुनर्वास कक्ष, पोषण भान्सा, ड्युटी रुम, बहिरंग बिरामी कक्ष, बालबालिका कक्ष, प्रयोगशाला, आकस्मिक कक्ष, नर्सिङ स्टेसन, ड्रेसिङ रुम, एक्सरे र भिडियो एक्सरे कक्ष पनि तयार भएका छन्। पहिलो तलामा नर्सिङ स्टेसन, २९ शैयाको अन्तरंग विभाग, क्लासरुम, सात शैयाको प्रसूति विभाग, दुई अपरेटिङ कक्ष, रिकभरी कक्ष, नवजात शिशु स्याहार मेसिन, फोटोथेरापी उपकरण, बालबालिका उपचार कक्ष, पुरुष र महिलाका लागि छुट्टाछुट्टै ड्रेसिङ कक्ष, मेडिकल स्टाफ आराम कक्ष छन्। त्यस्तै दोस्रो तलामा प्रशासनिक कार्यालय, तालिम हल, गतिविधि कक्ष, अप्रेसन डिपार्ट, पुस्तकालय, सम्मेलन रुम, अस्पताल निर्देशक कक्ष र मेडिकल डकुमेन्ट रुम छन्। तेस्रो तलामा पानी प्रशोधन कक्ष जहाँ कार्बन र बालुवा फिल्टर मेसिन छन्। अप्रेसन कक्षका लागि स्वच्छ हावा तयार पार्ने मेसिन र दुईवटा ठूला लुगाधुने मेसिन राखिएका छन्। सबै तलामा अत्याधुनिक अपरेटिङ सिस्टम जडान गरिएको छ। नेपाल सरकारलाई औपचारिक रुपमा हस्तान्तरण गरेपछि पनि आगामी तीन वर्षसम्म चिनियाँ प्राविधिक टोली अस्पतालमै रहने अस्पताल स्रोतले जनाएको छ। उनीहरूले मेसिन र अपरेटिङ सिस्टम सिकाउने बताइएको छ। जिल्ला अस्पतालको सुविधा सम्पन्न भवन निर्माण भएपछि सम्पूर्ण स्वास्थ्य सेवा उपलब्ध हुने विश्वास गरिएको छ। कुनै समय सर्वत्र आलोचना खेपेको यो अस्पतालले केही बर्ष यता आफ्नो सेवा प्रवाहमा गरेको सुधारका कारण बागमती प्रदेशमै उत्कृष्ट अस्पताल घोषित भएको छ।"
एनआईसी एसिया बैंकको कर्जा छुट योजना सार्वजनिक,"काठमाडौं : एनआईसी एशिया बैंकले जरिबाना तथा हर्जानामा शत प्रतिशत छुट योजना ल्याएको छ। २०८१ जेठ भित्रमा कर्जा चुक्ता गरेमा जरिबाना तथा हर्जाना रकममा शत प्रतिशत छुट योजना ल्याएको हो। त्यस्तै, साधारण बक्यौता ब्याज रकममा समेत छुट प्रदान गरिने बैंकले जनाएको छ। बैंकका अनुसार देशमा हाल कायम रहेको आर्थिक शिथिलताले ग्राहकमा परेको असरलाई न्यूनीकरण गर्न सघाउ पुर्याउने हेतुले यो योजना ल्याइएको हो। २०८० चैत मसान्त सम्मको भाखा नाघेका कर्जाहरूको हकमा सम्बन्धित ऋणीले यस योजनाको लाभ लिन सक्ने बैंकले जनाएको छ।"
ईभीलाई अर्घेल्याइँ,"अर्थमन्त्री वर्षमान पुनले मंगलबार आउँदो वर्षको बजेट ल्याउँदा करका थुप्रै दरहरू हेरफेर गरेका छन्। सुर्तीजन्य पदार्थ र मदिराहरूमा कर हरेक वर्ष बढाउँदै परम्परालाई उनले निरन्तरता नै दिए। तर सुर्तीजन्य पदार्थमा अझै बढाउनुपर्ने जति बढाउन हिम्मत गरेनन्। विश्व स्वास्थ्य संगठनले नै ७५ प्रतिशत कर सुर्तीजन्य पदार्थमा लगाउन सुझाइरहेको छ। दक्षिण एसियामै सबैभन्दा कम कर भने नेपालमा छ। चुरोटमा प्रतिखिल्ली २५ पैसा स्वास्थ्य जोखिम कर बढेर ५० पैसा पुर्याइएको छ। सिगर, फिल्टर नभएको चुरोट, फिल्टर भएको चुरोट, बिँडी, खैनी तथा गुट्खामा कर बढेको छ। आलु, प्याज र स्याउमा आयात गर्दा लाग्दै आएको कर भने अर्थमन्त्री पुनले हटाइदिएका छन्। भान्छाका अत्यावश्यक वस्तु आलु, प्याजमा कर भ्याट हटाउँदा काजु, पेस्टा र बदाममा १० प्रतिशत भन्सार दर वृद्धि गर्नुलाई न्यायोचित मान्नुपर्छ। डिजिटल माध्यमबाट भुक्तानी गरिएको मूल्य अभिवृद्धि करको १० प्रतिशत रकम उपभोक्तालाई फिर्ता दिने व्यवस्थाको कार्यान्वयन गर्ने कुरा स्वागतयोग्य हो। करका दर हेरफेर गर्दा अर्थमन्त्री पुनले विद्युतीय गाडीलाई चाहिँ कर वृद्धि नगरेको भए जाती हुन्थ्यो। संसार नै अहिले कार्बन उत्सर्जन कम गर्ने भनेर लागिपरेको छ। हामीले पनि पेट्रोलियम पदार्थ आयात घटाएर व्यापार घाटा कम गर्नु छ। आफ्नै बिजुली उत्पादनको खपत बढाउनु छ भने विद्युतीय गाडी (ईभी) लाई प्रोत्साहन गरेको भए हुन्थ्यो। तर उनले अर्घेल्याइँ गरे। ५० वाट क्षमताको विद्युतीय गाडीमा अन्तःशुल्क लाग्दैनथ्यो। अब ५ प्रतिशत लाग्ने भयो। क्रमशः क्षमताअनुसार विद्युतीय गाडीमा भन्सार पनि वृद्धि गरिएको छ। नेपालमै विद्युतीय गाडी उत्पादनको नीति बनाउने वा बाहिरबाट आयात गर्दा पनि जीवाष्म इन्धन प्रयोग गर्नेलाई निरुत्साहित गर्ने नीति लिनुपर्ने बेला हो अहिले। त्यसमा अर्थमन्त्रीबाट कन्जुस्याइँ र अर्घेल्याइँ भएकै हो। विद्युतीय खपत बढाउनु भनेको देशकै अर्थतन्त्रलाई बलियो बनाउने उपाय हो। आयातबाट भन्सार र अन्तःशुल्क असुलेर राजस्व आम्दानी गर्छु भन्नुचाहिँ त्यति भरपर्दाे र टिकाउमात्रै होइन कि राष्ट्रिय अर्थतन्त्रका लागि फाइदाजनक पनि होइन। तसर्थ ईभीलाई कर कम गरेकै भए जाती हुन्थ्यो।"
मलाई अनुचित रूपमा हिरासतमा राख्नेविरूद्ध कानुनी उपचार खोज्छु : कैलाश सिरोहिया,"काठमाडौं : कान्तिपुर मिडिया ग्रुपका अध्यक्ष कैलाश सिरोहियाले अनुचितरूपमा हिरासतमा राख्नेविरुद्ध कानुनी उपचार खोज्ने बताएका छन्। हाजिरी जमानीमा रिहा भएपछि उनले विज्ञप्ति जारी गर्दै प्रहरी प्रशासनले आधारभूत अनुसन्धान पनि नगरी पक्राउ गरेकोमा आपत्ति जनाए। 'मलाई अहिले हाजिरी जमानीमा छाडिएको छ, थप अनुसन्धानमा सहयोग गर्न म सम्पूर्ण रूपमा तयार छु। तर, प्रहरी प्रशासनले आधारभूत अनुसन्धान पनि नगरी मलाई पक्राउ गरी ९ दिनसम्म हिरासतमा राखिएकामा यो योजनामा संलग्न सबैलाई जबाफदेही बनाउन कानुनी उपचारको बाटो खोज्ने जानकारी गराउन चाहन्छु,' विज्ञप्तिमा उनले भनेका छन्। जिल्ला प्रशासन कार्यालयले दिएको लिखित रायलाई समेत दबाएर प्रहरीले आफूलाई पक्राउ गरेको उनको भनाइ छ। 'बजारमा अनेकथरी हल्ला गरिए पनि मविरूद्ध मूलतः दुई आरोप लगाइएका थिए। अरू कोही व्यक्तिको नागरिकता र मेरो नागरिकताको नम्बर मिलेको विषयमा जिल्ला प्रशासन कार्यालयको आफ्नै संयन्त्रभित्र अध्ययन गर्नुपर्नेमा सेवाग्राही नागरिकलाई पक्राउ गर्नु आफैंमा गैरजिम्मेवार हरकत थियो भन्ने प्रस्ट छ। अझ, नागरिकतामा नम्बर मिलेको विषय प्रशासनिक त्रुटि भएकाले नागरिकमाथि कारबाही गर्न नपर्ने भनेर जिल्ला प्रशासन कार्यालयले दिएको लिखित रायलाई समेत दबाएर प्रहरीबाट मलाई पक्राउ गरिएको थियो,' विज्ञप्तिमा भनिएको छ। विज्ञप्ति पढ्नुस्: सुशासन र लोकतन्त्रको पक्षमा तथा बेथितिका विरूद्ध विगत ३१ वर्षदेखि निर्भीक पत्रकारिता गर्दै आएको कान्तिपुर मिडिया ग्रुपका अध्यक्ष मलाई नागरिकता कसुरको आधारहीन आरोपमा पक्राउ गरी विगत ९ दिनदेखि थुनामा राखिएकामा आज हाजिरी जमानीमा रिहा गरिएको छ। जिल्ला सरकारी वकिलको कार्यालय समेतको सहमतिमा जिल्ला प्रहरी कार्यालय धनुषाले मलाई फौजदारी कार्यविधि संहिताको दफा १५ख(१) अनुसार 'थप अनुसन्धानका लागि थुनामा राखिरहन नपर्ने' भन्दै रिहा गरेको हो। मलाई जसरी पनि पक्राउ गर्ने, कान्तिपुरको पत्रकारितालाई दुर्बल बनाउने र अरू सञ्चारमाध्यमलाई पनि तर्साउने दुष्प्रयासले यो हरकत भएको थियो भन्नेमा अब कुनै शंका रहेन। बजारमा अनेकथरी हल्ला गरिए पनि मविरूद्ध मूलतः दुई आरोप लगाइएका थिए। अरू कोही व्यक्तिको नागरिकता र मेरो नागरिकताको नम्बर मिलेको विषयमा जिल्ला प्रशासन कार्यालयको आफ्नै संयन्त्रभित्र अध्ययन गर्नुपर्नेमा सेवाग्राही नागरिकलाई पक्राउ गर्नु आफैंमा गैरजिम्मेवार हरकत थियो भन्ने प्रस्ट छ। अझ, नागरिकतामा नम्बर मिलेको विषय प्रशासनिक त्रुटि भएकाले नागरिकमाथि कारबाही गर्न नपर्ने भनेर जिल्ला प्रशासन कार्यालयले दिएको लिखित रायलाई समेत दबाएर प्रहरीबाट मलाई पक्राउ गरिएको थियो। त्यस्तै मेरो नागरिकताको प्रतिलिपिमा हस्ताक्षरमा शंका गरिएकामा तत्कालीन प्रशासकीय अधिकृतले अरू सरकारी दस्तावेजमा गरेको हस्ताक्षरसँग भिडाएको भए त्यो प्रश्न तत्कालै निरूपण हुने थियो। तर मैले मेरो नागरिकतामा अक्षर आफै थपेको भनेर गम्भीर आरोप लगाइएको थियो। हस्ताक्षर कस्को हो भन्ने प्रश्नको जबाफ खोज्न नागरिकता जारी गर्ने अधिकारीलाई बोलाएर सोधपुछ गरिएको भए यो प्रश्न तुरून्तै हल हुने थियो। तर, सरकारी कार्यालयका अभिलेख हेर्न र अधिकारीसँग सोधपुछ गर्नुको सट्टा मलाई किन पक्राउ गरियो भन्ने प्रश्नको उत्तर सचेत नागरिकले पाइसकेका छन्। अझ, पक्राउ गरिएपछि पनि सरकारी कागजपत्र भिडाउन, सम्बन्धित अधिकारीलाई बोलाएर सोधपुछ गर्न तथा फरेन्सिक परीक्षण गर्न मेरा वकिलहरूले पटकपटक आग्रह गर्दा पनि आलटाल भएको विषय पनि म सार्वजनिक अभिलेखमा राख्न चाहन्छु। आरोपी पक्षले अनुसन्धानका लागि ताकेता गर्ने र प्रहरी प्रशासनले ढिलाइ गर्ने यस्तो प्रवृत्ति वास्तवमा कानुनी शासनका लागि चुनौती हो भन्ने मेरो ठहर छ। पटकपटकको ताकेतापछि सम्बन्धित अधिकारीलाई बोलाएर सोधपुछ गर्दा उहाँले हस्ताक्षर आफ्नो हो भनेर बयान कागज गरिदिनुभएपछि मेराविरूद्धको प्रपञ्च समाप्त भएको छ र अहिले हाजिरी जमानी भन्दै रिहा गरिएको छ। मलाई अहिले हाजिरी जमानीमा छाडिएको छ, थप अनुसन्धानमा सहयोग गर्न म सम्पूर्ण रूपमा तयार छु। तर, प्रहरी प्रशासनले आधारभूत अनुसन्धान पनि नगरी मलाई पक्राउ गरी ९ दिनसम्म हिरासतमा राखिएकामा यो योजनामा संलग्न सबैलाई जबाफदेही बनाउन कानुनी उपचारको बाटो खोज्ने जानकारी गराउन चाहन्छु। त्यस्तै म गैरनेपाली रहेको, मसँग दुईतीन थरी नागरिकता रहेको र मेरो नागरिकतामा हस्ताक्षर र मितिसमेत नरहेको जस्ता हल्ला फैलाउनेहरूलाई आफ्नो दाबी प्रमाणित गर्न सार्वजनिक चुनौती दिन चाहन्छु। तर, आफ्नो दाबी प्रमाणित गर्न नसक्ने व्यक्ति तथा समूहविरूद्ध कानुनी उपचार खोज्ने अधिकार पनि मसँग सुरक्षित राखेको जानकारी गराउन चाहन्छु। अन्तमा, राज्यशक्तिको चरम दुरूपयोगबीच भएको भयानक षड्यन्त्रबीच पनि नेपाली प्रेसजगतले देखाएको ऐतिहासिक ऐक्यबद्धताका सामु म नतमस्तक छु। त्यस्तै नागरिक समाज, कूटनीतिक नियोग, प्रेस र मानव अधिकारसम्बन्धी राष्ट्रियअन्तर्राष्ट्रिय संगठन, कानुन व्यवसायी अधिवक्ता तथा वरिष्ठ अधिवक्ताहरूले न्यायको पक्षमा उठाउनुभएको आवाजका लागि आभारी छु। सम्पूर्ण दुष्प्रचारबीच पनि कान्तिपुरमाथि विश्वास व्यक्त गर्ने विशेषतः जनकपुरका बासिन्दा तथा देशविदेशका नेपाली दाजुभाइप्रति हार्दिक धन्यवाद। फेरि पनि यो हरकतप्रति बिनाउत्तेजना, बिनाप्रतिशोध र बिनासम्झौता कान्तिपुरले आफ्नो पेसागत धर्म अविचलित रूपमा पूरा गर्नेछ भन्ने प्रतिबद्धता व्यक्त गर्दछु र निर्भीक पत्रकारिता गर्दा आइलाग्ने कुनै पनि आक्रमणको डटेर सामना गर्न तयार रहेको पनि स्मरण गराउन चाहन्छु। धन्यवाद। कैलाश सिरोहिया अध्यक्ष कान्तिपुर मिडिया ग्रुप"
जनकपुरधामका विद्यालयहरू पाँच दिनका लागि बन्द,"जनकपुरधाम : जनकपुरका विद्यालय गर्मीका कारण पाँच दिनका लागि बन्द भएको छ। मधेस प्रदेशको राजधानी जनकपुरमा तातो हावासँगै गर्मी बढेपछि ५ दिनका लागि सबै विद्यालय बन्द गरिएको हो। जनकपुरधाम उपमहानगरपालिकाले दिन प्रतिदिन बढ्दै गएको गर्मीका कारण बालबालिरूहरुको स्वास्थ्यमा पर्न सक्ने प्रतिकुल असरको ख्याल गर्दै जेठ १७ देखि २१ गते सम्म सबै सामुदायिक र संस्थागत विद्यालयमा विदा दिएको हो। वार्षिक विदामा कट्टा हुनेगरी प्रशासनिक कामकाजबाहेक भोलि बिहीबारदेखि सोमबारसम्म उपमहानगरभित्रका सबै विद्यालयमा पठनपाठन बन्द रहने जारी सूचनामा उल्लेख छ। जनकपुर लगायतका क्षेत्रमा ४० डिग्री सेल्सियसभन्दा माथि तापक्रम पुगेपछि जनजीवन प्रभावित भएको छ। बढ्दो गर्मीका कारण बजार, सरकारी कार्यालय, वित्तीय संस्थालगायत सार्वजनिक स्थलमा सर्वसाधारणको चहलपहलमा निकै कमी आएको छ। चिकित्सकले गर्मीको समयमा बाहिर ननिस्किन, निस्कनै परे शरीरभरि ढाक्नेगरी कपडा लगाएरमात्र निस्किन आग्रह गरेका छन्।"
एनसेलको सुलभ अन्तर्राष्ट्रिय डेटा रोमिङ प्याक,"काठमाडौं : एनसेलका ग्राहकहरूले अब उत्कृष्ट रोमिङ अफरको फाइदा लिँदै विभिन्न देशको यात्रा गर्दा अझ सुलभ दरमा अनलिमिटेड दैनिक डेटा सेवा प्रयोग गर्न सक्छन्। आम मानिसलाई मोबाइल डेटामार्फत सधैं अन अर्थात अनलाइन राख्ने आफ्नो प्रतिवद्धता बमोजिम एनसेलले आफ्नो रोमिङ डेटा शुल्क उल्लेख्य रुपमा घटाउँदै शुल्क परिमार्जन गरेको छ। एनसेलले दैनिक डेटा रोमिङ शुल्क घटाएको देशमा अमेरिका, संयुक्त अरब इमिरेट्स (युएई), कतार, चीन, बेलायत र थाइल्याण्ड रहेका छन्। परिमार्जित शुल्क जेठ ८ गतेदेखि लागू भएको हो। यो डेटा रोमिङ प्याकको ठूलो फाइदा भनेको भ्रमणका बेलामा पनि आफ्ना एसएमएस अलर्टहरु पाइन्छ र जुन देशको भ्रमणमा गएको हो सोही देशको सिम लिई राख्नु पर्दैन। डेटा रोमिङ प्याकको शुल्क परिमार्जनसँगै ग्राहकले कर सहित दैनिक मात्र रु ७९८८ मा अमेरिका, युएई र कतारमा रहँदा दैनिक डेटा प्याक प्रयोगबाट फाइदा लिन सक्छन्। यो शुल्क यस अघिको दैनिक रु १९०१८ को तुलनामा ५८ प्रतिशतले कम हो। त्यस्तैगरी चीन, बेलायत र थाइल्याण्ड भ्रमणमा जाने एनसेलका ग्राहकहरुले कर सहित मात्र रु १९०१८ मा प्रति दिन डेटा सेवाको फाइदा लिन सक्छन्। परिमार्जन अघि यी गन्तव्यहरुमा दैनिक डेटा रोमिङको शुल्क रु ६३३९३ रहेको थियो र अब यो शुल्क ७० प्रतिशतले घटेको छ। ग्राहकले १७१२९२ डायल गरी प्राप्त निर्देशन अनुसार यो प्याक सुचारु गर्न सक्छन्। प्रिपेड ग्राहकले १२३ डायल गरी यो प्याक सजिलै लिन सक्छन्। त्यस्तै इच्छुक ग्राहकले एनसेल एप वा एनसेलको वेभसाइटबाट पनि प्याक लिन सक्ने सुविधा रहेको छ। ग्राहकहरुले देशभित्र वा नेपाल बाहिर रहँदा पनि विभिन्न वालेटमार्फत सजिलै ब्यालेन्स रिचार्ज गरेर डेटा प्याक खरिदका साथै अरु कार्य गरि सधैं कनेक्टेड रहन सक्छन्। सधैं अन योजनालाई ध्यानमा राख्दै परिमार्जन गरिएको डेटा रोमिङको शुल्कले यी देशहरुमा विविध उदेश्यका राखी यात्रा गर्ने एनसेलका ग्राहकलाई ठूलो महत्वराख्ने विश्वास एनसेलले लिएको छ। यो प्याक सुचारु गर्न कुनै शुल्क पनि लाग्दैन। यी देशहरुमा जादाँ रोमिङ स्वतः सुचारु हुन्छ र ग्राहकले सिधै दैनिक डेटा रोमिङ खरिद गरी डेटा सेवा प्रयोग गर्न सक्छन्। ग्राहकले यो प्याक आफू विदेश भ्रमणमा जानु भन्दा अधि वा विदेश पुगिसकेपछि पनि सुचारु गर्न सक्छन्। एनसेलको रोमिङ सेवा विश्वका १०० भन्दा बढी देशहरुमा उपलब्ध छ।"
रुसी सेनामा भर्ती भएका नेपालीको अवस्था बुझ्न कार्यदल बनाउने परराष्ट्र मन्त्रालयको निर्णय,"काठमाडौं : सरकारले रुसी सेनामा भर्ती भएका नेपालीको अवस्था बुझ्न कार्यदल गठन गर्ने भएको छ। परराष्ट्र मन्त्रालयले रूसी सेनामा भर्ती भएका नेपालीको अवस्था बुझ्न र तिनका परिवारजनलाई बिचौलियाबाट भएको आर्थिक शोषणलगायतका समस्या समाधान गर्न कार्यदल गठन गर्ने निर्णय गरेको हो। परराष्ट्र स्रोतका अनुसार मन्त्रालयका सहसचिवको संयोजकत्वमा कार्यदल गठन गरिनेछ। कार्यदलमा गृह मन्त्रालय, शिक्षा विज्ञान तथा प्रविधि मन्त्रालय र श्रम तथा रोजगार मन्त्रालयका एकएक जना सदस्य रहनेछन्। परराष्ट्र मन्त्रालयको युरोप अमेरिका महाशाखा प्रमुखले कार्यदलको नेतृत्व लिने स्रोतले अन्नपूर्णसँग बतायो। कार्यदलले रुसी सेनामा भर्ती भएका नेपालीका सम्बन्धमा आवश्यक अध्ययन गरी नेपाल सरकारलाई सुझाव पेस गर्नेछ। रुसी सेनामा भर्ती भएका हालसम्म ३९ जना नेपालीले ज्यान गुमाएका छन्। धादिङका पूर्णबहादुर गुरुङ, जाजरकोटका नवीन शाही, उदयपुरका पदमबहादुर घिमिरे, झापाका गंगाराम अधिकारी, बाग्लुङका जितबहादुर विक, बाँकेका संजय केसी, रसुवाका सुन्दर मोक्तान, दोलखाका राजकुमार रोका, काठमाडौंका शुक्रबहादुर तामाङ, दोलखाका भरतबहादुर शाह, कास्कीका देवन रार्इ, स्याङ्जाका प्रितम कार्की, इलामका गंगराज मोक्तान, कपिलवस्तुका रुपक कार्की, गोरखाका सन्दीप थापलिया, दार्चुलाका कुन्दनसिंग नागल, स्याङ्जाका हरिप्रसाद अर्याल, धादिङका राजकुमार गिरी, रोल्पाका धनसिंह पुन, महोत्तरीका अनितकुमार शाह, धनकुटाका खगेन्द्र राइका र प्युठानका सोमेश सुनारको मृत्यु भएको सरकारले पराष्ट्र मन्त्रालयले आधिकारिकरूपमा पुष्टि गरेको छ। त्यसबाहेक रुसी सेनामा भर्ती भई ज्यान गुमाएका १७ जनाको काजकिरिया गरिएको छ। परिवारले आफन्त र साथीभाइमार्फत मृत्युको पुष्टि गरेर काजकिरिया गरेका हुन्। मृत्यु पुष्टि गरेर काजकरिया गर्नेमा मकवानपुरका रामकुमार प्रधान, उदयपुरका ओमबहादुर मगर, म्याग्दीका भुवन पुन मगर, कञ्चनपुरका विराजन विष्ट, प्युठानका लालबहादुर घर्ती मगर, सल्यानका सन्तोष विष्ट, जिल्ला नखुलेको पूर्वा शेर्पा, लमजुङका साजन गुरुङ, लमजुङकै सन्तोष गुरुङ, दाङका जितबहादुर पुन, ओखलढुंगाका खोमबहादुर भुजेल, रुपेन्देहीका लालबहादुर बुढा, रुपन्देहीका नेत्रबहादुर घर्ती, रोल्पाका घनश्यामका पुन, दैलेखका तेजबहादुर शाही, संखुवासभाका विरवल राई र तेह्रथुमका टीका राना छन्। त्यस्तै रुसी सेनामा कार्यरत अवस्थामा बर्दियाका विवेक खत्री, काभ्रेपलाञ्चोकका सिद्धार्थ ढकाल, मोरङका विकास राई र रोल्पाका प्रतिक पुनलाई युक्रेनी सेनाले बन्दी बनाएको मन्त्रालयको तथ्यांकमा उल्लेख छ। गत फागुन १६ गते प्रधानमन्त्री पुष्पकमल दाहालले रुसी सेनामा भर्ति भएका नेपाली नागरिकका बारेमा विवरण उपलब्ध गराउने समझदारी बनेको बताएका थिए। राष्ट्रियसभाको सरोकार तथा समन्वय समितिमा सांसहरूले सोधेको जवाफ दिँदै उनले रुसी सरकारले सेनामा भर्ति भएका नेपाली नागरिकका विषयमा सूचना दिने र मृतक परिवारलाई क्षतिपूर्ति दिने विषयमा पनि समझदारी बनेको बताएका थिए। तर, हालसम्म एकिन विवरण सरकारसँग उपलब्ध छैन। न, मृतक परिवारले हालसम्म कुनै क्षतिपूर्ति नै पाएका छन्। रुसी सेनामा आबद्ध नेपालीको जीवनरक्षार्थ अभियानले भने सरकारलाई निरन्तर दबाब दिँदै आएको छ। रुसी सेनामा आबद्ध नेपालीहरूको जीवनरक्षा, घाइतेहरूको उपचार तथा क्षतिपूर्ति, बेपत्ताहरूको खोजी, युक्रेन कब्जामा रहेका नेपाली युद्धबन्दीहरूको सकुसल रिहाई र मानव तस्करहरूलाई कारबाही गर्न माग गर्दै पीडित परिवारले १३ बुँदे मागसमेत अघि सारेका छन्। अभियानकी संयोजक कृतु भण्डारी नेतृत्वको टोलीले २५ वैशाखमा प्रधानमन्त्री दाहाललाई भेटेरै ज्ञापन पत्र बुझाएको थियो। पीडित परिवारहरूले आफूहरू मर्नु न बाँच्नुको संघारमा पुगेको भन्दै बिलौना गरेका थिए। प्रधानमन्त्री दाहालले सरकारले लगातार कूटनीतिक पहल गरिरहेको बताएका थिए। संयोजक भण्डारीका अनुसार रुसी सेनामा भर्ती भएका थप ४० जना नेपालीको मृत्यु भएको खबर पाएको बताइन्। 'हालसम्म हामीले ६९१ जनाको विवरण संकलन गरेका छौं। जसमध्ये ३९ जना मृतक, अन्य ४० जना मृत्यु भयो भनिएका तर पुष्टि हुन बाँकी, ५ जना युक्रेनको कब्जामा, ११७ जना घाइते, २७२ जना सम्पर्कविहीन, १५ जना करार सम्झौता रद्द गरेकाहरू, ११ जना रुसी राहदानीका लागि आवेदन दिएका र ३१ जना रुसी राहदानी नलिने कागजातमा हस्ताक्षर गरेका व्यक्तिहरु हाम्रो सम्पर्कमा छन्,' उनले भनिन्। पीडित परिवारहरूले भयावह तथ्यांक सार्वजनिक गर्दैगर्दा परराष्ट्रमन्त्री नारायणकाजी श्रेष्ठले भने एकिन विवरण अझै प्राप्त नभएको बताउँदै आएका छन्। गत वैशाख २४ गते राष्ट्रिय सभाअन्तर्गतको संघीयता सबलीकरण तथा राष्ट्रिय सरोकार समितिको बैठकमाउनले रुसमा रहेका नेपालीलाई स्वदेश फर्काउन सरकारले पहल गरिरहेको र रुसी सेनामा रहेका नेपालीको संख्या रुस सरकारसँग माग गरिएको बताएका थिए। रुसमा मृत्यु भएका नेपालीहरूको शव नेपाली पठाउने र क्षतिपूर्तिसमेत माग गरेको भन्दै उनले क्षतिपूर्तिको विषयमा रुस सरकारले सहमत जनाएको उनको भनाइ छ। समिति सदस्यहरूले रुसमा रहेका नेपालीहरूको अवस्था सार्वजनिक गर्न माग गरेका थिए।"
"मधेसमा उपेन्द्रले खोजे कांग्रेसको साथ, केन्द्रमा पनि विकल्प खोज्दै देउवा","काठमाडौं : नेपाली कांग्रेसका सभापति शेरबहादुर देउवा निवासमा नेकपा एकीकृत समाजवादीका अध्यक्ष माधव कुमार नेपालसहित मधेसी दलका शीर्ष नेताहरूबीच पछिल्लो राजनीतिक अवस्था र सम्भावित समीकरणबारे छलफल भएको छ। मूलतः मधेस प्रदेशमा सरकार गठनबारे छलफल गर्न उनीहरू भेला भएको भनिए पनि केन्द्रीय सरकारको काम कारबाहीका बारेमा समेत बैठकमा छलफल भएको स्रोतले बताएको छ। बैठकमा अध्यक्ष नेपालसहित जनता समाजवादी पार्टी नेपालका अध्यक्ष उपेन्द्र यादव र लोकतान्त्रिक समाजवादी पार्टीका अध्यक्ष महन्थ ठाकुर सहभागी थिए। यादवले मधेस सरकार गठनका लागि कांग्रेस सभापति देउवाको सहयोग मागेका थिए। यसअघि पनि यादवले लोसपा अध्यक्ष ठाकुरलाई भेटेर मधेस सरकार जोगाउन सहयोग मागेका थिए। मधेस सरकार गठनमा किचलो हुँदै गएपछि यादवले आफ्नो शाख जोगाउन कांग्रेस र लोसपाको साथ खोजेको हो। वर्तमान सत्ता गठबन्धन फोडेर माधव नेपालको सहयोगमा नयाँ गठबन्धन निर्माण गर्न चलखेल गरेको आरोप लागेपछि प्रधानमन्त्री पुष्पकमल दाहालले यादव नेतृत्वको पार्टी फुटाइदिएका थिए। त्यसपछि स्वास्थ्य मन्त्रीसमेत रहेका यादव गठबन्धनबाट बाहिरिएका थिए। उनको पार्टी फुटको विषय अहिले अदालतमा पुगेको छ। देउवा निवासमा भएको बैठकमा सहभागी भएका एक नेताका अनुसार मधेस प्रदेश सरकारको मात्र नभएर एमालेमाओवादी नेतृत्वको गठबन्धनको विकल्प खोज्नेबारे समेत छलफल भएको छ। एकीकृत समाजवादीका अध्यक्ष नेपालको सहभागितामा देउवाले वर्तमान गठबन्धनको विकल्पका विषयमा छलफल गरेका हुन्। माधव नेपाल अहिलेको गठबन्धनबाट असन्तुष्ट छन्। सत्तारुढ दल नेकपा एमाले अध्यक्ष केपी शर्मा ओलीले गठबन्धनमा खेलिरहेको भूमिकाप्रति उनी असन्तुष्ट बनेका हुन्। सुदरपश्चिममा एकीकृत समाजवदीबाट दीर्घ सोडारी मुख्यमन्त्री बनेका छन्। तर, एमालेकै कारण मुख्यमन्त्री सोडारीले मन्त्रिपरिषद् विस्तारसमेत गर्न सकेका छैनन्। सुदूरपश्चिम सरकार माधव नेपालका लागि निल्नु न ओकल्नुको भएपछि देउवासँग केन्द्र र प्रदेशको समेत सम्भावित समीकरणबारे छलफल गरेको ती स्रोतको भनाइ छ।"
मकवानपुरमा कार दुर्घटना हुँदा दुई जनाको मृत्यु,हेटौंडा : मकवानपुरमा सवारी दुर्घटना हुँदा दुई जनाको मृत्यु भएको छ भने तीन जना गम्भीर घाइते भएका छन्। भीमफेदी गाउँपालिका६ स्थित जुरिखेतमा आज दिउँसो कार अनियन्त्रित भई दुर्घटना हुँदा एक बालक र एक युवकको मृत्यु भएको हो। काठमाडौंबाट हेटौंडातर्फ आउँदै गरेको बा६च ९३६९ नम्बरको कार अनियन्त्रित भएर सडकबाट करिब दुईसय ५० मिटर तल खसेको थियो। जिल्ला प्रहरी कार्यालयका अनुसार मृतक र घाइतेहरूको पहिचान खुलेको छैन। प्रहरीका अनुसार मृत्यु हुनेमा १ वर्षीय बालक र करिब ४० वर्षीय युवक छन्। घाइतेमध्ये २ जनाको अवस्था चिन्ताजनक रहेको प्रहरीले जनाएको छ।
नेपाल पर्वतीय देशहरूको नेता बनेको छ : प्रधानमन्त्री,"सिन्धुपाल्चोक : लगानी शिखर सम्मेलन, जलवायु सम्मेलन, संयुक्त राष्ट्रसंघका महासचिवको महत्वपूर्ण भ्रमणजस्ता अन्तर्राष्ट्रय महत्वका कार्यक्रमले नेपाल पर्वतीय देशहरूको नेता बनेको प्रधानमन्त्री पुष्पकमल दाहालले बताएका छन्। सिन्धुपाल्चोकको चौतारामा बुधबार चीन सरकारको सहयोगमा निर्मित चौतारा अस्पतालको अत्याधुनिक भवन उद्घाटन गर्न आएका प्रधानमन्त्री दाहालले विश्वले नै नेपालप्रतिको सकारात्मक धारणा व्यक्त गरिरहेको बताए। हामीले गरेको अन्तर्राष्ट्रिय व्यवहार र यहाँका सम्भावनाका कारण विश्व नै नेपालप्रति सकारात्मक छ,' उनले भने, 'जलवायुको मुद्दा, लगानी सम्मेलनजस्ता यावत कार्यले नेपाल पर्वतीय देशहरूको नेता बनेको छ। अन्तर्राष्ट्रिय मञ्चहरू नेपालको सहभागिता बिना अपूरो हुने भन्दै विदेशी नियोगहरूले नेपाल सहभागी हुन जोड दिने गरेको उनले बताए। त्यसको श्रेय नेपाली जनता भएको उनको भनाइ छ। अहिले नेपालको आत्मसम्मान अन्तर्राष्ट्रियरूपमा बढेको छ। नेपालले यसलाई कायम राख्नुपर्छ, उनले भने। अस्पतालको उद्घाटन गर्दै प्रधानमन्त्री दाहालले स्वस्थ नागरिक हुनु भनेको स्वास्थ्य राष्ट्र बन्नु भएको बताए। मैले योभन्दा अगाडि यस अस्पताल रिफरल सेन्टरमात्रै भयो भन्ने गुनासो सुनेको थिएँ। अब अत्याधुनिक मेसिनसहितको अस्पताल प्राप्त भएपछि यसले उत्कृष्ट सेवा दिने विश्वास गरेको छु,' उनले भने। सरकाले स्वास्थ्य क्षेत्रलाई प्राथमिकता दिएको बताउँदै उनले यो अस्पतालले नागरिकलाई प्रदान गर्ने सेवा सुविधा पूर्णरूपमा गर्न दृढ संकल्पका साथ लाग्नुपर्ने बताए। नीति कार्यक्रम र बजेटमार्फत जनताको जीवनस्तरमा सुधार ल्याउने र परिवर्तनलाई अनुभूतिको तहसम्म ल्याइपुर्याउने किसिमले संघीय सरकारले रणनीतिक महत्वका कार्यक्रम अघि सारेको बताउँदै प्रधानमन्त्री दाहाले बजेटलाई हुबहु कार्यान्वयनमा लैजान निर्देशन दिए। हामी भोलिबाटै बजेट कार्यान्वयनको खाका बनाउँछौं र साउनबाट हुबहु कार्यान्वयनमा लैजानेछौं। राजनीतिक दलहरूबीच भएको समझदारीका कारण हामीले विकासको खाकालाई नयाँरूपमा ल्याएका हौं,' उनले भने। व्यवस्थासँगै अवस्था परिवर्तनका लागि सिन्धुपाल्चोकको महत्वपूर्ण भूमिमा रहेको स्मरण गर्दै उनले संकटको बेलामा समेत सिन्धुका समुदायले गरेको अमूल्य सहयोग अतुलनीय रहेको बताए। कार्यक्रममा पूर्व सभामुख अग्निप्रसाद सापकोटा, संघीय सांसद माधव सापकोटा, नेपालका लागि चिनियाँ राजदूत छन् सोङ, बागमती प्रदेशका मन्त्री, सांसद, स्थानीय तहका जनप्रतिनिधि, स्वास्थ्य कर्मचारी र स्थानीयहरूको बाक्लो उपस्थिति थियो।"
१६ जिल्लाका सिडिओसहित २५ जना सहसचिवको सरुवा (सूचीसहित),"काठमाडौं : सरकारले १७ जिल्लाका प्रमुख जिल्ला अधिकारी (सिडिओ)सहित २५ जना सहसचिवको सरुवा गरेको छ। गृह मन्त्रालयले बुधबार सुनसरी, कास्की, चितवन, मकवानपुर, सप्तरी, सर्लाहीलगायत जिल्लाका सिडिओलाई सरुवा गरेको हो। सुनसरीका सिडिओ जयनारायण आचार्यलाई कारागार व्यवस्थापन विभागमा सरुवा गरिएको छ भने त्यहाँ रामचन्द्र तिवारीलाई सिडिओको जिम्मेवारी दिइएको छ। त्यस्तै मकवानपुरका सिडिओ सूर्यप्रसाद सेढाईलाई काभ्रे सरुवा गरिएको छ भने तिनको ठाउँमा तीर्थराज चिलुवालाई पठाइएको छ। त्यस्तै चितवनका सिडिओ भुपेन्द्र थापालाई सिन्धुपाल्चोक सरुवा गरिएको छ भने त्यहाँ इन्द्रदेव यादवलाई पठाइएको छ। त्यस्तै कास्कीका सिढिओ बासुदेव घिमिरेलाई गृह मन्त्रालय तानिएको छ भने त्यहाँ भरतमणि पाण्डेलाई पठाइएको छ। त्यस्तै अध्यागमन कार्यालय त्रिअबिमा सुरेश पन्थीलाई पठाइएको छ भने त्यहाँ रहेका नरबहादुर थापालाई भोजपुरको सिडिओको जिम्मेवारी दिइएको छ।"
कान्तिपुर मिडिया ग्रुपका अध्यक्ष कैलाश सिरोहिया रिहा,"काठमाडौं : कान्तिपुर मिडिया ग्रुपका अध्यक्ष कैलाश सिरोहिया रिहा भएका छन्। जिल्ला प्रहरी कार्यालय, धनुषाले जिल्ला सरकारी वकिल कार्यालयको सहमतिमा सिरोहियालाई हाजिर जमानीमा रिहा गरेको हो। अदालतबाट तीन पटकमा ९ दिन म्याद थपेर हिरासतमा राखिएका अध्यक्ष सिरोहियालाई तथ्य, प्रमाण र आरोपको गम्भीर्यता हेरेर सरकारी वकिलको कार्यालयले आफन्तको जमानीमा छोड्ने निर्णय गरेको सिरोहियाका वकिल रमन कर्णले बताए। नागरिकतासम्बन्धी मुद्दामा सिरोहियालाई गत जेठ ८ गते काठमाडौंस्थित कान्तिपुरको कार्यालयबाट पक्राउ गरिएको थियो। उपत्यका अपराध अनुसन्धान कार्यालय काठमाडौंका एसएसपी सानुराम भट्टराई र एसपी रवीन्द्र रेग्मीको टोलीले सिरोहियालाई पक्राउ गरी धनुषा पुर्याएको थियो।"
कर प्रशासन : कसरी गर्ने सुधार ?,"करका दायरामा नआएका क्षेत्र विशेषलाई मात्र सम्बोधन हुने गरी कर छुटको व्यवस्था गर्नुपर्ने जरुरी देखिन्छ। प्रत्येक वर्ष बजेट सुनिरहँदा भाषणमा व्यक्त प्रतिबद्धतालाई स्रोत व्यवस्थापन कहाँबाट हुन्छ भन्नेमा मलाई कौतुहलता लागिरहन्छ। बजेटमा विनियोजनको कुरा धेरै गरिए पनि स्रोत व्यवस्थापन बारेमा कमै मात्रामा उल्लेख गरिन्छ। जसको लागि हामी पेसाकर्मीहरू बजेट भाषणपछि अर्थ मन्त्रालयको वेभसाइटमा अपलोड गरिने आर्थिक ऐनको व्यग्र प्रतीक्षामा हुन्छौं। आर्थिक ऐनमार्फत प्रदान गरिने विभिन्न छुटले कर संकलन, कर प्रशासनप्रतिको जनताको दृष्टिकोण, करदाता, कर परिपालनामा काम गर्ने पेसाकर्मी तथा समग्र अर्थतन्त्रमा महत्त्वपूर्ण प्रभाव पारेको हुन्छ। हरेक वर्ष आर्थिक विधेयकमा करको दायरा विस्तारमा सहयोगी हुने तर्क दिँदै महत्त्वपूर्ण छुटको रूपमा कानुन परिपालना नगर्ने व्यवसायलाई प्रदान गरिने छुट तथा सुविधा उल्लेख भएको पाइन्छ। यस वर्ष पनि आर्थिक विधेयकको दफा २२ बमोजिम कर लाग्ने आय भए पनि स्थायी लेखा नम्बर नलिएको व्यक्तिलाई आर्थिक वर्ष २०७८०७९ तथा २०७९०८० को आय विवरण, सोमा लाग्ने कर २०८१ फागुनसम्म बुझाएमा शुल्क तथा ब्याज छुट प्रदान गरिएको छ। यसरी उक्त अवधिको आय विवरण र सोमा लाग्ने कर २०८१ फागुनसम्म बुझाएमा सो अवधिको आय विवरण आयकर, शुल्क तथा ब्याजसमेत मिनाहा गरिएको छ। करको दायरामा वृद्धि गर्ने उद्देश्यले यस्तो व्यवस्था ल्याइएको भनी प्रायः बजेट भाषणमा उल्लेख गरिएको पाइन्छ। यस्तो व्यवस्था आर्थिक ऐन, २०७९ को दफा २५ मा समेत उल्लेख गरिएको पाइन्छ भने आर्थिक ऐन, २०७७ को दफा २० मा समेत उक्त व्यवस्था रहेको पाइन्छ। आर्थिक ऐन, २०७९ को दफा २५ मा कुनै व्यक्तिले विगतमा कर लाग्ने आयआर्जन गरेको तर त्यसरी आर्जित आयमा कर नबुझाएको भए त्यस्ता व्यक्तिले स्थायी लेखा नम्बर लिई आर्थिक वर्ष २०७५०७६, २०७६०७७ र २०७७०७८ को आय विवरण र सो मा लाग्ने कर २०७९ साल पुस मसान्तसम्म बुझाएमा सोबापत लाग्ने शुल्क तथा ब्याज मिनाहा हुने व्यवस्था थियो। आर्थिक ऐन, २०७७ को दफा २० बमोजिम कुनै पनि व्यक्तिले विगतमा कर लाग्ने आयआर्जन गरेको तर त्यसरी आर्जित आयमा कर नबुझाएको भए त्यस्ता व्यक्तिले स्थायी लेखा नम्बर लिई आर्थिक वर्ष २०७४०७५ र २०७५०७६ को बुझाउन पर्ने आय विवरण र सोमा लाग्ने कर २०७७ फागुन मसान्तसम्म बुझाएमा सोबापत लाग्ने शुल्क तथा ब्याज मिनाहा हुनेछ भन्ने व्यवस्था छ। आर्थिक ऐन, २०७५ को दफा २० बमोजिम कुनै पनि व्यक्तिले विगतमा कर लाग्ने आयआर्जन गरेको तर त्यसरी आर्जित आयमा कर नबुझाएको भए त्यस्ता व्यक्तिले स्थायी लेखा नम्बर लिई २०७१०७२, २०७२०७३ र २०७३०७४ को बुझाउनुपर्ने आय विवरण र सोमा लाग्ने कर २०७५ साल पुस मसान्तसम्म बुझाएमा सोबापत लाग्ने शुल्क तथा ब्याज मिनाहा हुनेछ। आर्थिक ऐन, २०७१ को दफा २० मा चिकित्सक, कलाकार, इन्जिनियर, कानुन व्यवसायी, लेखापरीक्षक, व्यापारी, उद्योगी, लगानीकर्ता, परामर्शसेवा, प्रदायक, कमिसन एजेन्ट, सेवानिवृत्त, बहालवालाबाट सार्वजनिक पद धारण गरेका पदाधिकारी, कर्मचारी, शिक्षक, प्राध्यापकलगायत जुनसुकै व्यक्ति वा निकायले आर्थिक वर्ष २०६९०७० भन्दा अगाडिका वर्षहरूमा कर लाग्ने आयआर्जन गरेको तर त्यसरी अर्जित आयमा कर जरिबाना नगरेको भएमा आर्थिक वर्ष २०६७०६८, २०६८०६९ र २०६९०७० को आय विवरण र सोमा लाग्ने कर २०८१ साल पुस मसान्तसम्म दाखिला गरी स्थायी लेखा नम्बर लिएमा सोभन्दा अघिका वर्षहरूको आय विवरण पेस गर्नु पर्ने छैन र सोमा लाग्ने कर, शुल्क तथा ब्याजसमेत मिनाहा हुनेछ भन्ने व्यवस्था रहेको छ। आर्थिक अध्यादेश २०७० को दफा २२ ले पनि चिकित्सक, कलाकार, इन्जिनियर, कानुन व्यवसायी, लेखापरीक्षक, व्यापारी, उद्योगी, लगानीकर्ता, परामर्शसेवा प्रदायक, कमिसन एजेन्ट, सेवानिवृत्त वा बहालवाला वा सार्वजनिक पद धारण गरेको पदाधिकारी, कर्मचारी, शिक्षक, प्राध्यापकलगायत जुनसुकै व्यक्ति वा निकायले आर्थिक वर्ष २०६८।०६९ भन्दा अगाडिको वर्षमा कर लाग्ने आयआर्जन गरेको तर त्यसरी आर्जित आयमा कर दाखिला नगरेको भएमा र अर्थिक वर्ष २०६७।०६८ तथा २०६८।०६९ को आय विवरण र सोमा लाग्ने कर २०७० साल पुस मसान्तसम्म दाखिला गरी स्थायी लेखा नम्बर लिएमा सोभन्दा अघिका वर्षहरूको आय विवरण पेस गर्नुपर्ने छैन र सोमा लाग्ने कर, शुल्क तथा ब्याजसमेत मिनाहा हुनेछ भनी व्यवस्था गरेको छ। सोही प्रकारको व्यवस्था आर्थिक अध्यादेश २०६७ को दफा २२, आर्थिक ऐन २०६६ को दफा २५ तथा आर्थिक ऐन २०६५ को दफा ३४ ले समेत गरेको पाइन्छ। यसरी विगत वर्षहरूदेखि नै कर दायरा बढाउने उद्देश्यले कर छुटको प्रबन्ध आर्थिक ऐन तथा अध्यादेशको मध्यमबाट लागु गरेको पाइन्छ। तर कुनै पनि वर्षमा के कति नयाँ करदाताहरू यस व्यवस्थाको उपयोग गरी करको दायरामा आए, के कति कारणले ती करदाताहरू करको दायरामा आउन सकेका थिएनन् भन्ने तथ्यांक, छलफल वा विवरण अर्थ मन्त्रालय वा आन्तरिक राजस्व विभागले जारी गरेको पाइँदैन। करको दायरामा आई करको परिपालना गरिरहेका करदातालाई यस प्रकारको व्यवस्थाले निरुत्साहित गरेको पाइन्छ। यस्ता छुटहरू प्रायः एक पटकको लागि प्रदान गरी कर प्रशासन दर्ता नहुनेप्रति निर्मम हुनुपर्नेमा प्रत्येक एकदुई वर्षको अवधिमा छुट प्रदान गरी करको परिपालना गर्ने करदाताहरूप्रति अनुत्तरदायी भएको पाइन्छ। लेखापरीक्षण पेसामा आबद्ध भइरहँदा पेसाकर्मीलाई समेत यस प्रकारको निरन्तर रूपमा आउने छुट सुविधाले आफ्ना ग्राहकहरूलाई कर परिपालनामा जिम्मेवार बनाउन असहज महसुस भएको पाइन्छ। दुई वर्षको कर तिरेर अघिका सम्पूर्ण आम्दानीहरू कर परिपालनाको हिसाबले वैध बनाइँदा घुमाउरो बाटोबाट कर नतिरेको आम्दानी वैध बनाउने बाटोसमेत तयार गरेको त होइन भन्न नसक्ने ठाउँ रहँदैन। तसर्थ यस्ता छुट सुविधा लक्षित क्षेत्रमा केन्द्रित नभई सम्पू्र्ण क्षेत्रलाई समेटी आउँदा त्यसले पार्ने प्रभावको लेखाजोखा गर्नु आवश्यक देखिन्छ। एकै व्यवस्था केही वर्षको अन्तरालमा लागु गरिनु कर परिपालनाको स्थिति दयनीय भएको रूपमा अन्तर्राष्ट्रिय जगत्ले हेर्ने सक्छन्। अर्थ मन्त्रालय तथा आन्तरिक राजस्व विभागबाट करमा दर्ता नभएको क्षेत्र तथा करदाताहरूको पक्कै पनि अध्यययन तथा अनुसन्धान गरी तथ्यांकको गणना भएकै होला। तसर्थ यस्ता सुविधा प्रदान गर्दा साँच्चै करको दायरा विस्तार गर्न उद्देश्य हो भने ती करका दायरामा नआएका क्षेत्र विशेषलाई मात्र सम्बोधन हुने गरी उक्त व्यवस्था गर्ने जरुरी देखिन्छ। साथै उक्त सुविधाको उपयोग गर्न करदाताहरूको सूक्ष्म निरीक्षण तथा अध्ययन गरी के कति कारणले यी करदाताहरू करको दायरामा आउन सकेनन् तथा ऐन, कानुन तथा कर प्रशासनमा के कति सुधार गरी यस्ता प्रकारका करदाताहरूलाई प्रणालीगत रूपमै करको दायरामा ल्याउन सकिन्छ भन्ने पनि अध्ययन तथा अनुसन्धान हुनु जरुरी छ। लेखापरीक्षक वा पेसाकर्मीको रूपमा कर कानुनको परिपालना नगरिए यसबाट ब्याज, जरिबाना, दण्ड तथा सजायको समेत भागीदार हुनु पर्दछ। यो कुरा ग्राहकलाई भनिरहँदा, कर कानुन तथा आउने व्यवस्थाहरूसमेत परिपालनामैत्री हुन आवश्यक देखिन्छ।  एफसीए राउत, नेपाल चार्टर्ड एकाउटेन्टस् संघ (एक्यान)को अध्यक्ष हुन्।"
विकल पौडेललाई थुनामा पठाउने आदेश,"काठमाडौं : विशेष अदालतले सम्पत्ति शुद्धीकरण मुद्दामा सुरक्षण मुद्रण केन्द्रका पूर्वकार्यकारी निर्देशक विकल पौडेललाई थुनामा पठाउने आदेश गरेको छ। विशेष अदालतका न्यायाधीश खुसीप्रसाद थारु, तेजनारायणसिंह राई र मुरारीबाबु श्रेष्ठको आजको इजलासले पौडेल थुनामा पठाउने आदेश गरेको हो। अख्तियार दुरुपयोग अनुसन्धान आयोगले गैरकानुनी सम्पत्ति आर्जन गरेको अभियोगमा सुरक्षण मुद्रण केन्द्रका पूर्वकार्यकारी निर्देशक विकललाई गत जेठ ९ गते पौडेलविरुद्ध विशेष अदालतमा भ्रष्टाचार मुद्दा दायर गरेको थियो।"
"ठगहरूको प्रवेशले ठूला सहकारीहरू संकटग्रस्त बने, नियममा चलेका समस्यामा छैनन् : ओली","काठमाडौं : नेकपा एमाले अध्यक्ष केपी शर्मा ओलीले सहकारीमा गैरसहकारीवालाको प्रवेश भएको बताएका छन्। एमालेको राष्ट्रिय महिला भेलालाई सम्बोधन गर्दै अध्यक्ष ओलीले गैरसहकारीवालाकै कारण सहकारीमा संकट उत्पन्न भएको बताए। सहकारीमा ठग्नकै निम्ति ती व्यक्तिहरू सहकारीमा आएको उनको भनाइ छ। 'सहकारीमा केही गैरसहकारीवालाहरूले प्रवेश गरे। सहकारीलाई ठगेर खान्छु भन्नेको प्रवेशकै कारण केही ठूला सहकारीको बदनाम भएको छ। ती संकटग्रस्त भएका छन्। साँच्चैका सहकारीहरू संकटमा छैनन्,' उनले भने। अध्यक्ष ओलीले नियममा बसेका सहकारीहरू समस्यामा नभएको बताए। उनले सहकारी आफैंमा राम्रो कुरा भएको बताउँदै त्यसबाट धेरै महिलाहरूले जीविकोपार्जनलाई सहज बनाएको बताए। उनले महिलाहरूले राजनीतिबाहेक केही न केही गर्नुपर्ने बताए। उनले गमलामा खुर्सानी नै किन नहोस् रोप्नुपर्ने बताए। 'गमलामा खुर्सानी रोपेपछि कम्तीमा बजारबाट खुर्सानी त किन्न परेन। नुन त किन्नैपर्छ। त्यसको विकल्प छैन। तर, त्यसबाहेक हामी सबै चिज फलाएर खान सक्छौं,' उनले भने। उनले एमालेलाई सबै क्षेत्रमा निर्णायक बनाएर लैजानुपर्ने बताए। निर्णायक ठाउँमा लगेर नीति निर्माण बनाउने र देशको सार्वभौमसत्तालाई बचाउने अभियानमा लाग्न उनले महिलाहरूलाई निर्देशन दिएका थिए।"
काभ्रेको साँगामा ठूलो दुर्घटना,काभ्रे : काभ्रेपलाञ्चोकको साँगामा ठूलो दुर्घटना भएको छ। प्रहरीका अनुसार दुर्घटना हुँदा एकैपटक ७ वटा सवारीसाधनमा क्षति पुगेको छ। जामका कारण लाममा बसेका सवारीसाधनलाई पछाडिबाट आएको सवारीसाधनले ठक्कर दिएको प्रहरीको भनाइ छ। दुर्घटनामा दुई जना घाइते भएका छन्। बा६३प ७ नम्बरको मोटरसाइकल चालक ४८ वर्षीय प्रकाश सापकोटा र बाप्र०२०४४ प ०५७३ नम्बारको स्कुटी चालक १८ वर्षीय देविना कर्माचार्य घाइते भएका हुन्। उनीहरूको शिरमेमोरियल अस्पताल बनेपमा उपचार भइरहेको प्रहरीले जनाएको छ।
१३ लाख नक्कली नोटसहित बारामा चार जना पक्राउ,"कलैया : बारा प्रहरीले नक्कली नेपाली नोटसहित चार जनालाई नियन्त्रणमा लिएको छ। बारा सिम्रौनगढ नगरपालिका९ कचोर्वास्थित सानो बसवरीया र ठूलो बसवरीयाबाट प्रहरीले १३ लाख १६ हजार नक्कली नोटसहित एक भारतीय र तीन नेपाली नागरिकलाई नियन्त्रणमा लिएको हो। पक्राउ पर्नेमा बारा कोल्हवी नगरपालिका६ का २५ वर्षीय राजन चौधरी, वडा नं ५ का १९ वर्षीय आकाश चौधरी, रौतहट राजपुर नगरपालिका वडा नं १ का १९ वर्षीय मोहनकुमार साह र भारत बिहारको मोतिहारी थाना झौखर पञ्चायत कबैया ग्राम खरसलवा ७ का ४० वर्षीय महमद आलम छन्। तीन जनालाई सानो बसबरिया र एक भारतीय नागरिकलाई ठूलो बसबरियाबाट पक्राउ गरेको बाराका प्रहरी प्रवक्ता एवं प्रहरी नायब उपरीक्षक दधिराम न्यौपानेले जानकारी दिए। पक्राउ परेका तीन जनाबाट सात लाख सात हजार नक्कली नोट बरामद गरेको बाराका प्रहरी उपरीक्षक महेन्द्र खड्काले जानकारी दिए। उनीहरूले प्रयोग गरेको ना३४प ३५१२ र बिआर ०६ ए डब्लु २७५८ नम्बरको दुई वटा मोटरसाइकल पनि प्रहरीले नियन्त्रणमा लिएको छ। भारतीय नागरिक आलमलाई प्रहरीले बारा सिम्रौनगढ नगरपालिका ९ ठूलो बसवरीयाबाट साइकलमा आउँदै गरेको अवस्थामा नियन्त्रणमा लिएको प्रहरी उपरीक्षक खड्काले पत्रकार सम्मेलनमा जानकारी दिए। आलमको साथबाट ६ लाख ९ हजार नक्कली नेपाली नोट बरामद भएको छ। पक्राउ परेका चार जनामाथि आवश्यक कारबाही प्रक्रिया अघि बढाइएको प्रहरी उपरीक्षक खड्काले बताए।"
"व्यवसायी, विद्यार्थी र श्रम स्वीकृति लिएका कामदारलाई रुस जान सरकारले नरोक्ने","काठमाडौं : सरकारले रुसमा व्यवसाय गर्दै आएका व्यवसायी,श्रम स्वीकृति लिएका कामदार र अध्ययन गर्दै आएका विद्यार्थीलाई फर्कन सहजीकरण गर्ने निर्णय गरेको छ । परराष्ट्र मन्त्रालयले व्यवसायी,विद्यार्थी र श्रम स्वीकृति लिएर काम गर्दै आएका नेपालीहरू रुस फर्कन चाहे उनीहरूलाई यात्रा अनुमति प्रमाणपत्र (नो अब्जेक्सन सर्टिफिकेट) दिने निर्णय गरेको हो । उनीहरूका लागि परराष्ट्र मन्त्रालयअन्तर्गतको कन्सुलर सेवा विभागले 'नो अब्जेक्सन सर्टिफिकेट' दिनेछ । रुसयुक्रेन द्वन्द्वका कारण रुसबाट फर्किएका नेपालीलाई लक्षित गरी उनीहरूको सहज फिर्तीका लागि परराष्ट्र मन्त्रालयले यस्तो निर्णय गरेको हो । उपप्रधान तथा परराष्ट्रमन्त्री नारायणकाजी श्रेष्ठको संयोजकत्वमा गत साता सो सम्बन्धमा छलफल गर्न सरोकारवाला मन्त्रालय र सचिवहरूको बैठक बसेको थियो । सोही बैठकले रुसमा विभिन्न व्यवसाय गर्दै आएका व्यवसायी,श्रम स्वीकृति लिएका कामदार र अध्ययन पूरा गर्न फर्किने विद्यार्थीका लागि कन्सुलर सेवा विभागले 'नो अब्जेक्सन सर्टिफिकेट' दिने निर्णय गरेको हो । परराष्ट्र मन्त्रालयले निर्णय कार्यान्वयनका लागि गृह मन्त्रालय, श्रम रोजगार तथा सामाजिक सुरक्षा मन्त्रालय र शिक्षा मन्त्रालयलाई पत्र पठाइसकेको परराष्ट्र मन्त्रालयका एक अधिकारीले अन्नपूर्णलाई बताए । रुस युक्रेन द्वन्द्व सुरु भएपछि कतिपय नेपालीहरू असुरक्षाको कारण देखाउँदै नेपाल फर्किएका छन् ।"
तीन वर्षमा वैदेशिक रोजगारीमा गएका ४ हजार ३५ नेपालीको मृत्यु,"काठमाडौं : आर्थिक वर्ष २०७७७८ देखि २०७९८० सम्म वैदेशिक रोजगारमा गएकामध्ये चार हजार ३५ नेपाली श्रमिकको मृत्यु भएको छ । सो अवधिमा आठ सय ७० जना अङ्गभङ्ग तथा बिरामी भएको वैदेशिक रोजगार बोर्डको तथ्याङ्कले देखाएको छ। गत तीन वर्षको श्रमिकको मृत्यु दर विश्लेषण गर्दा २०७७७८ को तुलनामा २०७८७९ मा पाँच प्रतिशत वृद्धि भएको र २०७८७९ को तुलनामा २०७९८० मा एक प्रतिशत घटेको छ । त्यस्ते अङ्गभङ्ग तथा बिरामी श्रमिकको दर २०७७७८ मा १८५० प्रतिशत रहेकोमा २०७८७९ मा ३१९५ प्रतिशत र २०७९८० मा ४९५४ प्रतिशतले वृद्धि भएको छ । मृत्यु हुने श्रमिकको सङ्ख्यामा कमी आए तापनि अङ्गभङ्ग तथा बिरामीको दर बढ्दो क्रममा रहेको महालेखापरीक्षकको वार्षिक प्रतिवेदनमा उल्लेख छ । वैदेशिक रोजगारीमा गएका नेपाली कामदार सम्बन्धित देशको हावापानी, कामको चाप, मदिरा सेवन, कामदारवीच झैझगडा, परिवारिक तनाव, स्थानीय कानुनको जानकारीको अभाव, मेसिनरी औजारको सञ्चालनमा हुने प्राविधिक त्रुटि, ट्राफिक दुर्घटना, विरामी, कार्यस्थल दुर्घटना, जलेर, निस्सासियर, डुबेरलगायतका कारणले मृत्यु, अङ्गभङ्ग तथा बिरामी परेको अवस्था छ । यस वर्ष भएको कुल मृत्यु एक हजार २५० मध्ये मलेसियामा २७९६ प्रतिशत, साउदी अरबमा २६।३६ प्रतिशत,संयुक्त अरब इमिरेट्समा १७९८ प्रतिशत, कतारमा १७।२३ प्रतिशत, कुवेतमा ६०४ र अन्य देशमा ४४३ प्रतिशत रहेको छ । स्वदेशबाट मेडिकल जाँच गरी श्रमको लागि गन्तव्य गएको नागरिकको वैदेशिक रोजगारीको अवधिमा हुने मृत्युलाई स्वाभाविक मान्न सकिँदैन । यसरी स्वभाविक, अज्ञात र अन्य कारणले मृत्यु हुनेको संख्या अधिक रहेको देखिएकोले वास्तविक कारण पत्ता लगाउनुका साथै बिरामीको कारण मृत्यु हुने मुलुकको स्वास्थ्य सुविधासम्बन्धी अध्ययन,ट्राफिक दुर्घटनाबाट मृत्यु हुने मुलुकमा सचेतनाका कार्यक्रम,आत्मह दुरुत्साहन गर्न मनोचिकित्सालगायतका कार्यक्रम सञ्चालन गरी श्रमिकको मृत्युदर न्यून गर्ने व्यवस्था गर्नुपर्ने प्रतिवेदनको सुझाव छ । वैदेशिक रोजगारीमा रहेका कामदारको गन्तव्य मुलुकमा मृत्यु भएमा मृतकको शव अन्तिम संस्कारको लागि परिवारलाई हस्तान्तरण गर्न वैदेशिक रोजगार बोर्डबाट रकम निकासा हुने गरेको छ । यो वर्ष शव व्यवस्थापनमा दुई करोड ८५ लाख ८० हजार खर्च भएको प्रतिवेदनमा उल्लेख छ।"
गृहमन्त्री लामिछानेविरुद्धको रिटमा आज सुनुवाइ नहुने,"काठमाडौं : उपप्रधान एवं गृहमन्त्री रवि लामिछानेविरुद्ध परेको रिटमा आज सुनुवाइ नहुने भएको छ। निवेदकका कानुन व्यवसायीका तर्फबाट पेशी स्थगितका लागि निवेदन दिएपछि सुनुवाइ नभएको सर्वोच्च अदालत प्रशासनले जनाएको छ। सुनुवाइका लागि रिटको पेशी न्यायाधीश सुनिल कुमार पोखरेलको इजलासमा तोकिएको थियो। गृहमन्त्री लामिछाने पदमा रहेर सरकारी ठगीको छानबिन निष्पक्ष नहुने ठहर गर्दै निलम्बनको माग गर्दै सर्वोच्च अदालतमा सोमबार रिट दर्ता भएको थियो। रिटमा महान्यायाधिवक्ता कार्यालय, महान्यायाधिवक्ता दिनमणि पोखरेल र गृहमन्त्री लामिछानेलाई विपक्षी बनाइएको छ। गृहमन्त्री लामिछाने पदमा रहिरहेका बेला सहकारी ठगी प्रकरणको छानबिन हुँदा 'कन्फ्लिक्ट अफ इन्टरेस्ट' हुने भन्दै निलम्बनको माग गर्दै अधिवक्ता अनुपम भट्टराईसहितले सर्वोच्च अदालतमा रिट दायर गरेका हुन्। लामिछानेविरुद्ध सहकारी ठगीको कुनै मुद्दा छैन भन्ने महान्यायाधिवक्ता कार्यालयको पत्र खारेज गर्न समेत माग गरिएको छ। महान्यायाधिवक्ताको कार्यालयले गृहमन्त्री लामिछानेविरुद्ध सहकारी ठगी प्रकरणमा कुनै पनि उजुरी नपरेको भन्दै पत्र पठाएपछि अधिवक्ता अनुपम भट्टराईले गृहमन्त्री र महान्याधिवक्ताविरुद्ध सर्वोच्चमा रिट निवेदन दिएका थिए। तर,अदालत प्रशासनले रिट दरपीठ गरिदिएपछि भट्टराईले अर्को रिट दायर गरेका थिए । उक्त रिटमा सुनुवाइ गर्दै न्यायाधीश टेकप्रसाद ढुंगानाको इजलासले गृहमन्त्री र महान्यायाधिवक्ताविरुद्धको रिट दर्ता गर्न अदालत प्रशासनलाई आदेश दिएको थियो। सोही आदेशअनुसार सहकारी ठगी प्रकरणमा गृहमन्त्री लामिछानेविरुद्धको रिट सर्वोच्च प्रशासनले दर्ता गरेको हो। महान्यायाधिवक्ताको कार्यालयले रुपन्देहीकोसुप्रिप बचत तथा ऋण सहकारी संस्था, चितवनको साहारा सहकारी संस्था तथा कास्कीको सूर्यदर्शन सहकारी संस्थाको रकम हिनामिनासम्बन्धी लामिछानेविरुद्ध कुनै उजुरीजाहेरी र अनुसन्धान तथा अभियोजन समेत भएको नदेखिएको जानकारी गराएको थियो। उपप्रधानमन्त्री तथा गृहमन्त्रीले धारणा गरेको जिम्मेवारीले अनुसन्धान प्रक्रियामा अनु्चित प्रभाव र प्रतिकूल असर पार्ने र प्राकृतिक न्यायको सिद्धान्त विपरित समेत रहने स्पष्ट भएको हुँदा अनुसन्धान प्रक्रिया चलिरहेको अवस्थामा गृहमन्त्रीको पदबाट निजलाई निलम्बन गर्नु भनि नेपाल सरकार, मन्त्री प्रधानमन्त्री तथा मन्त्रिपरिषदको नाउँमा अन्तरिम प्रकृतिको उपयुक्त आदेश माग गरिएको छ। लामिछानेमाथि सहकारीको रकम अपचलन गरेको आरोप छ। लामिछानेसहित देशैभरका समस्याग्रस्त सहकारीको छानबिन गर्न संसदीय विशेष छानबिन समिति गठन भएको छ।"
मुस्ताङमा ६६१ बालबालिकालाई पोलियोविरुद्धको खोप लगाइँदै,"जोमसोम : हिमाली जिल्ला मुस्ताङमा ६६१ जना बालबालिकालाई आईपीभी खोप लगाइने भएको छ । देश व्यापीरुपमा सञ्चालन भइरहेको आईपीभी खोप अभियान मुस्ताङमा भने जेठ १८ गतेदेखि २६ गतेसम्म सञ्चालन हुने बताइएको छ । खोप अभियानअन्तर्गत २०७३ साल वैशाखदेखि २०७५ साल असोजसम्म खोप लगाउन छुटेका र ती समूहका बालबालिकालाई आईपीभी खोप लगाइने बताइएको छ । जसअन्तर्गत मुस्ताङका ५ वटै गाउँपालिकाका गरी ६६१ जना बालबालिकालाई पोलियो भाइरसविरुद्धको आईपीभी खोपबाट लाभान्वित हुनेछन् । राष्ट्रिय खोप अभियानअन्तर्गत मनाङ र मुस्ताङमा पोलियो भाइरसविरुद्धको आईपीभी खोप ५ दिन ढिलो गरी सञ्चालन हुने जनाइएको छ । राष्ट्रव्यापी खोप अभियानअन्तर्गत मुस्ताङका ५ वटै स्थानीय तह अन्तर्गत थासाङ गाउँपालिकामा १४७ जना,घरपझोङ गाउँपालिकामा २३९ जना, वारागुङ मुक्तिक्षेत्र गाउँपालिकामा १२६ जना, लोघेकर दामोदरकुण्ड गाउँपालिकामा ५२ जना र लोमान्थाङ गाउँपालिकामा ९७ जना बालबालिकाहरुलाई पोलियो भाइरसविरुद्धको आईपीभी खोप लगाउने कार्ययोजना रहेको स्वास्थ्य कार्यालय मुस्ताङका प्रमुख टिकाराम भण्डारीले जानकारी दिए । कार्यालय प्रमुख भण्डारीका अनुसार आईपीभी खोप अभियानका लागि ५ वटै तहका ३० वटा खोप केन्द्रमा ३० जना स्वास्थ्यकर्मी र ६० जना स्वंयसेवक परिचालन गर्ने तयारी गरिएको छ । थासाङमा ८,घरपझोङमा ७ ,वारागुङ मुक्तिक्षेत्रमा ७ ,लोघेकर दामोदरकुण्डमा ५ र लोमान्थाङ गाउँपालिकामा ३ वटा आईपीभी खोप केन्द्र रहने कार्यालय प्रमुख भण्डारीको भनाइ छ । लोघेकर दामोदरकुण्डमा जेठ १८,१९ र २० ,लोमान्थाङमा २० र २१,वारागुङ र घरपझोङमा २४ र २५ र अन्तिममा २५ र २६ गते थासाङ गाउँपालिकामा खोप अभियान संञ्चालन हुने स्वास्थ्य प्रमुख भण्डारीले उल्लेख गरे । मुस्ताङमा संञ्चालन हुने आईपीभी खोप अभियानको जानकारी दिने उद्देश्यले बुधबार जोमसोममा जिल्ला खोप समन्वय समिति स्तरीय अभिमुखिकरण तथा पत्रकार अन्तरक्रिया कार्यक्रम गरिएको छ । सो अवसरमा स्वास्थ्य कार्यालय मुस्ताङका प्रमुख टिकाराम भण्डारीले खोप अभियानलाई सफल पार्न जनप्रतिनिधि,कर्मचारी,प्रहरी प्रशासन र पत्रकारहरुको महत्वपूर्ण भूमिका रहने उल्लेख गरे । जिल्ला समन्वय समिति प्रमुख माया गुरुङले स्वास्थ्य कार्यालय र स्वास्थ्यसंग सम्वन्धि निकायहरूले कोभिड माहामारीका बेला पनि निकै ठूलो काम गरेको बताइन् । उनले पोलियोविरुद्धको खोप अभियायनमा उल्लेखित उमेर समूहका बालबालिकालाई पहुँचमा जोड्न सम्वद्ध निकायले सहयोग गर्नुपर्ने जनाइन् । एमाले मुस्ताङका सचिव तिलक विकले रोग प्रतिरोधात्मक क्षमता बढाउन खोप अभियान निकै समय सान्दर्भिक भएको बताए । नेपालमा सन् २०१० मा पोलियो विरुद्ध हुने रोग उन्मुलन भएको कार्यक्रममा बताइएको छ । विश्वमै यो रोगको जोखिम कायमै रहेकाले नेपालमा पनि पोलियो भाईरसविरुद्धको खोपलाई प्राथमिकतामा राखिएको हो । कार्यक्रममा स्वास्थ्य कार्यालय प्रमुख भण्डारीले पोलियो भाइरसविरुद्ध हुने आईपीभी खोप लगाउनुको उद्देश्य बारेमा प्रस्तुतिकरण गरेका थिए ।"
"सेयर बजारमा दोहोरो अंकको गिरावट,साढे ४ अर्बको कारोबार","काठमाडौं : सेयर बजारमा दोहोरो अंकले गिरावट आएको छ। सेयर कारोबार साताको चौथो दिन नेप्से परिसूचक २३८१ अंकले घटेर २०८९४२ विन्दुमा कायम भएको हो। सेन्सेटिभ इण्डेक्स १२७ प्रतिशतले घटेर ३७४०९ विन्दुमा अडिएको छ। यसदिन ३१४ स्क्रिप्सको १ करोड ७ लाख ३८ हजार १६९ कित्ता सेयर ४ अर्ब ५७ करोड ५० लाख ६३ हजार २७४ रुपैयाँमा खरिदबिक्री भए। नेप्से दोहोरो अंकले घटेपनि चारवटा स्टकको सेयर सकारात्मक सर्किट लेभलमा कारोबार भयो। युनिलिभर नेपाल,कालिञ्चोक दर्शन,अपर लाहोर खोला हाइड्रोपावर र भगवती हाइड्रोपावरको सेयर १० प्रतिशतले बढ्यो। बुद्ध भूमि नेपाल हाइड्रोपावरका लगानीकर्ताले भने गुमाए। सो कम्पनीको सेयर ९४१ प्रतिशतले घट्यो। कारोबार रकमका आधारमा पोखरा फाइनान्स शीर्षस्थानमा रह्यो। सो कम्पनीको १९ करोड ५२ लाख मूल्य बराबरको सेयर खरिदबिक्री भयो। सीईडीबी हाइड्रोपावर डेभलपमेन्ट कम्पनीको १९ करोड २७ लाख मूल्य बराबरको सेयर कारोबार हुँदा सर्वोत्तम सिमेन्टको १४ करोड,एनआरएन इन्फ्रास्टक्चर एन्ड डेभलपमेन्ट र हाथवे इन्भेस्टमेन्टको १० १० करोड मूल्य बराबरको सेयर कारोबार भयो। कारोबारमा आएका ५६ स्टक्सको मूल्य बढ्दा १९१ वटाको घट्यो। चार समूहको उपसूचक बढ्दा अन्यको उपसूचक नकारात्मक देखिएका छन्। यसदिन फाइनान्स,होटल्स एन्ड टुरिजम, मनु एण्ड प्रो र ट्रेडिङ समूहको उपसूचक सकारात्मक देखिएका छन्।"
कोशी सरकारविरुद्धको रिट 'हेर्न नभ्याइनेमा',"काठमाडौं : कोशी सरकारविरुद्धको रिट हेर्न 'नभ्याइने' मा राखिएको छ। सुनुवाइका लागि रिटको पेशी न्यायाधीश मनोजकुमार शर्मा र शारंगा सुवेदीको संयुक्त इजलासमा तोकिएको थियो। उक्त इजलासमा अगाडिको मुद्दामा सुनुवाइ जारी रहेकाले सो रिट 'हेर्न नभ्याइने' सूचीमा राखिएको हो। अदालत अपहेलना मुद्दामा सिधा कुरा डटकमविरुद्ध अधिवक्ता अनुपम भट्टराईले दिएको रिटमाथि सुनुवाइ जारी रहेकाले सो इजलासमा पेशी तोकिएका कोशी सरकारविरुद्धको रिटसहित अन्य १५ वटा मुद्दा 'हेर्न नभ्याइने' मा राखिएका छन्। निर्वतमान मुख्यमन्त्री केदार कार्कीले मुख्यमन्त्री हिक्मत कार्कीलाई पदमुक्त गरी मुख्यमन्त्रीमा आफूलाई निरन्तरता दिन माग गर्दै सर्वोच्च अदालतमा दायर गरेका हुन्। प्रदेश प्रमुख खापुंगले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने बताउँदै अन्तरिम आदेशको माग गरेका छन्। प्रदेश प्रमुखको कार्यालय ,कोशी प्रदेश प्रमुख परशुराम खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी, संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मत कुमार कार्कीलाई रिटमा विपक्षी बनाइएको छ। प्रदेश प्रमुख खापुनले दुई दिनको समय दिएर बुधबार राति नेपालको संविधानको धारा १६८ को उपधारा (५) अनुसार नयाँ सरकार गठनको लागि दाबी पेश गर्न आह्वान गरेका छन्। नयाँ सरकार गठनका लागि शुक्रबार अपराह्न ५ बजेसम्मको समय दिइएको छ। नेकपा एमाले र नेकपा माओवादी केन्द्र ५२ सांसदको समर्थनमा हिक्मत कार्कीले मुख्यमन्त्रीमा दावी गरेका थिए। सनाखत पछि प्रदेश प्रमुख खापुङ्गले उनलाई मुख्यमन्त्रीमा नियुक्त गरेका हुन्। यसअघि कोशीका मुख्यमन्त्री केदार कार्कीलाई वैशाख १५ गतेभित्र विश्वासको मत लिइसक्नुपर्ने समय दिइएको थियो। तर,उनले विश्वासको मत पनि नलिने र राजीनामा नदिने अडान लिएपछि एमाले र माओवादीले नयाँ सरकार गठनको प्रक्रिया अघि बढाउन प्रदेश प्रमुखलाई पत्र बुझाएका थिए। त्यसपछि प्रदेश प्रमुखले नयाँ सरकार गठनका लागि आह्वान गरेका थिए।"
म्याग्दीको रेलेखोला जलविद्युत आयोजनाको इन्टेकमा बाढी पस्यो,"बेनी : म्याग्दीको अन्नपूर्ण गाउँपालिका४ नारच्याबमा निर्माणको अन्तिम चरणमा पुगेको ६ मेगावाट क्षमताको रेलेखोला जलविद्युत आयोजनाको इन्टेकमा बाढी पसेर क्षति भएको छ । ह्युम कन्सल्ट प्राली प्रर्वद्धक रहेको आयोजनाको कालोखोलास्थित बाँध र इन्टेकमा बाढी पसेर क्षति पुगेको हो । आयोजनाका जनसम्पर्क अधिकृत होमनाथ पाण्डेले मंगलबार राति ७ देखि ९ बजेसम्म रेलेखोलामा आएको बाढीले इन्टेक पुरिँदा भौतिक संरचनामा क्षति पुगेको बताए । खोपारा क्षेत्रको पाखोमा पहिरो गएपछि २ घण्टासम्म खोला सुक्ने र बाढी आउने गरेको थियो,उनले भने,'गेग्रानसहितको बाढीले ईन्टेकमा थुप्रिएर बाँधको भौतिक संरचनामा क्षति पुगेको हो । २ वर्षअघि निर्माण शुरु भएको आयोजनाले आगामी असार महिनाभित्र परिक्षण उत्पादन गर्ने तयारी गरेको थियो । ९० प्रतिशत भौतिक प्रगति भएको आयोजनामा बाढीले पुर्याएको क्षतिका कारण परिक्षण उत्पादन सुरु गर्ने समयतालिका प्रभावित बनेको इञ्जिनियर आयुष भट्टराईले बताए । बाँध, पाइपलाइन, विद्युतगृह निर्माण सकिएको आयोजनाको उपकरण जडान र प्रशारण लाइन निर्माण अन्तिम चरणमा पुगेको छ । सिभिल ठेकेदार साकुरा पावर कन्ट्रक्सनले खोपारा लेकको फेदीमा पर्ने कालोखोलामा बाँध बनाएको छ । बाँध नजिकै ५०५० मिटर लामा दुई वटा पानी थिग्राउने पोखरी (डिसेण्डर) निर्माण भएको छ । बाँधदेखि विद्युतगृहसम्म तीन हजार ६०० मिटर दुरीको पाइपलाइन जडानको काम सकिएको छ । विद्युतगृहदेखि दाना सवस्टेशन जोड्ने ३३ केभी क्षमताको ५ किलोमिटर प्रशारण लाइन निर्माण भइरहेको छ । सुरुङ र नहरको विकल्पमा पाइपलाइबाट पानी ल्याएर ५०५ मिटर माथिबाट विद्युतगृहमा खसालिने भएको छ । आयोजनाले नारच्याबको बेशी गाउँदेखि लेकगाउँ हुँदै बाँध र रेलेखर्कस्थित विद्युतगृह निर्माण स्थलसम्म १७ किलोमिटर पहुँचमार्ग निर्माण गरेको छ ।"
गण्डकीको मुख्यमन्त्रीमा सुरेन्द्रराज पाण्डे नियुक्त,"काठमाडौं : गण्डकी प्रदेशको मुख्यमन्त्रीमा सुरेन्द्रराज पाण्डे नियुक्त भएका छन्। बुधबार प्रदेश प्रमुख डिल्लीराज भट्टले विधानको धारा १६८ को उपधारा ३ बमोजिम प्रदेशसभाको सबैभन्दा ठूलो दलको नेताको हैसियतमा नेपाली कांग्रेस संसदीय दलका नेता पाण्डेलाई मुख्यमन्त्री नियुक्त गरेका हुन्। जेठ १४ गते सर्वोच्च अदालतले तत्कालीन मुख्यमन्त्री खगराज अधिकारी नियुक्ति र लिएको विश्वासको मत संविधान विपरीत भएको ठहर गरेको थियो। अदालतले कांग्रेस नेता पाण्डेलाई ४८ घण्टाभित्र मुख्यमन्त्री नियुक्त गर्न प्रदेश प्रमुखलाई आदेश दिएको थियो। सोही आदेशलाई टेकेर प्रदेश प्रमुख भट्टले पाण्डेलाई मुख्यमन्त्री नियुक्त गरेका हुन्। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निवर्तमान मुख्यमन्त्री पाण्डेले सर्वोच्चमा रिट दायर गरेका थिए। तर,अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
पशुपतिनाथका चारवटै ढोका असार १ गतेदेखि खुला हुने,"काठमाडौं : राष्ट्रदेव भगवान पशुपतिनाथका चारवटै ढोका आगामी असार १ गतेदेखि बिहान ४ बजे नै खोलिने भएका छन् । पशुपतिनाथ दर्शन गर्ने दशनार्थीको सङ्ख्या बढ्दै गएको र सबैले बिहानको समयमा पशुपतिनाथका चारवटै ढोकाबाट दर्शन गर्न पाउन भन्ने उद्देश्यका साथ असार १ गतेदेखि पशुपतिनाथको चारवटै ढोका खोलिने पशुपति क्षेत्र विकास कोषका प्रवक्ता रेवतीरमण अधिकारीले राससलाई जानकारी दिए। 'भक्तजनले चारवटै ढेकाबाट दर्शन गर्न पाउन भन्ने उद्देश्यले आउँदो असार १ गतेदेखि पशुपतिनाथको चारवटै ढोका बिहान ४ बजे खोलिने छ,'उनले भने। यसअघि महाशिवरात्री,हरितालिका तीज र बालाचतुर्दशीका दिन मात्रै पशुपतिनाथ मन्दिरको चार वटा ढोका बिहान ४ बजेदेखि खोल्ने गरिएको थियो ।"
मापसे कारबाहीमा परेकालाई स्वयंसेवक बनाएर खटाइयो (फोटो फिचर),काठमाडौं : मादक पदार्थ सेवन (मापसे) कारबाहीमा परेकाहरूलाई ट्राफिक प्रहरीले स्वयंसेवक बनाएर सडकमा खटाएको छ। काठमाडौं उपत्यका ट्राफिक प्रहरी कार्यालयले मापसे कारबाहीमा परेकाहरूलाई ट्राफिक प्रहरीको सहयोगीको रूपमा सडकमा खटाइएको हो। यसअघि कारबाहीमा परेकाहरूलाई ट्राफिक प्रहरीले अनुशासन कक्षा लिँदै आएको थियो। त्यसका अलवा अब स्वयंसेवकका रूपमा पनि खटिनुपर्ने ट्राफिक प्रहरीले जानकारी दिएको छ।
"टेम्पोमा लागूऔषध ओसारपसार, तीन जना पक्राउ","विराटनगर : टेम्पोमा राखेर लागूऔषध ओसारपसार गर्दै गरेका तीन जनलाई प्रहरीले विराटनगरबाट पक्राउ गरेको छ। भारतको जोगवनीबाट लागूऔषध लिएर आएको को २ ह ८३९० नम्बरको टेम्पोलाई पनि प्रहरीले विराटनगर महानगरपालिका१५ स्थित खाकी बाब मन्दिरअगाडिबाट नियन्त्रणमा लिएको छ। इलाका प्रहरी कार्यालय रानी र लागूऔषध नियन्त्रण ब्युरो विराटनगरबाट खटिएको टोलीले टेम्पो नियन्त्रणमा लिएर चालक विराटनगर६ का १९ वर्षीय छोटु सहनी, टेम्पोमा सवार विराटनगर९ का ३० वर्षीय सञ्जय साह र विराटनगर१६ का ३० वर्षीय पशुपति केवटलाई पक्राउ गरेको हो। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार जोगवनीबाट आउँदै गरेको टेम्पोलाई शंका लागेपछि मंगलबार दिउँसो साढे ३ बजेतिर नियन्त्रणमा लिएर खानतलासी गरिएको थियो। त्यस क्रममा टेम्पोको पछाडि सिटमुनि लुकाएर राखिएको लागूऔषध नाइट्राभेट १ सय ७० ट्याब्लेट र प्यारोनिक्स स्पास १ सय २८ ट्याब्लेट बरामद भएको जानकारी उनले दिए। पक्राउ परेकामध्ये टेम्पो चालक छोटुको साथबाट १२ हजार नेपाली रूपैयाँसमेत बरामद भएको डीएसपी बस्नेतले बताए। पक्राउ परेकाहरुविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ। यस सम्बन्धमा इलाका प्रहरी कार्यालय रानीका इन्सपेक्टर प्रकाश थापा नेतृत्वको टोलीले थप अनुसन्धान सुरु गरेको छ। पक्राउ परेकाहरु विगतदेखि नै लागूऔषधको ओसारपसार एवं कारोबारमा संलग्न रहेको प्रहरीले जनाएको छ। पछिल्लो समय विभिन्न प्रकारका सवारीसाधनको प्रयोग गरेर लागूऔषध ओसारपसार गर्ने क्रम बढेको छ।"
नयाँ बजेटमा सरकारले आर्थिक नगरी वीरगन्जलाई फेरि विभेद गर्यो,"वीरगन्ज : आगामी आर्थिक वर्ष २०८१०८२ को लागि मंगलबार संघीय सरकारले सार्बजनिक बजेटले वीरगन्जलाई फेरि अन्याय गरेको जनप्रतिनिधि, उद्योगीव्यापारीले गुनासो गरेका छन्। संघीय सरकारले ल्याएको बजेटमा विगतका जस्तै यसपालि पनि वीरगन्जलाई विभेद गरेको वीरगन्ज महानगरका मेयर राजेशमान सिंहले गुनासो गरे। सरकारी स्वामित्वका बन्द विराटनगर जुट मिल, हेटौडाँ कपडा उद्योगजस्ता उद्योगहरु पुन सञ्चालन गरिने कुरा बजेटमा उल्लेख गरिएको तर वीरगन्ज चिनी कारखाना र कृषि औजार कारखानाको नाम बजेटमा नआउनु वीरगन्जबासीसँग अन्याय भएको उनले बताए। यस्तै देशकै दोस्रो ठूलो रंगशाला नारायणी रंगशालाको जीर्णोद्वार र स्तरोन्नत्तिका लागि पटक पटक हार गुहार गरिएपनि नयाँ बजेटमा नारायणी रंगशालाबारे कतै चर्चासमेत नगरिएको उनले बताए। वीरगन्ज उद्योग वाणिज्य संघका वरिष्ठ उपाध्यक्ष हरि गौतमलेपनि सरकारले नयाँ बजेटमा वीरगन्ज र समग्र पर्सा जिल्लाका लागि केहि पनि नदिएको टिप्पणी गरे। उनले भने,नयाँ बजेटले वीरगन्जलाई अन्याय गरेको छ। वीरगन्जलाई फेरि ठगेको छ। पर्साबारा औद्योगिक कोरिडोरलाई सरकारले औपचारिक रुपमै औद्योगिक कोरिडोर घोषणा गर्न यहाँका उद्योगीव्यवसायीले पटक पटक माग गर्दै आएकोभएपनि बजेटले त्यसबारे केहिपनि नबोलेको उनले बताए। त्यस्तै विद्यमान औद्योगिक ऐनलाई समयसापेक्ष संशोधन गरेर उद्योगमैत्री बनाउन अर्थमन्त्रीसंग आग्रह गरेकोमा त्यसबारेपनि नयाँ बजेटमा केहिपनि उल्लेख नगरिनुले यहाँका उद्योगीव्यवसायी निराश बनेको उनले सुनाए। उनले भने,सरकारले ढाँटेको हो। बजेटमा त पर्सा जिल्लामा मेडिकल शिक्षाका लागि सम्भाव्यता अध्ययन गरिनेछ भनेर झारा टार्ने काममात्र सरकारले गरेको हाम्रो बुझाई छ। यस्तै वीरगन्ज कलेजका प्राध्यापक एवं अर्थविद् डाक्टर दिपेन्द्र चौधरीलले पनि नयाँ बजेटले वीरगन्जग फेरि हेला गरेको प्रतिक्रिया दिए। नयाँ बजेटमा वीरगन्जको नारायणी अस्पतालको स्तरोन्नति गरिनेछ भनेर उल्लेख गरिएको भएपनि त्यो झारा टार्ने काम मात्रै भएको उनले बताए। उनले भने,अहिलेका स्वास्थ्यमन्त्री प्रदीप यादवज्यूले मन्त्री बनेपछि पहिलो पटक गृहनगर वीरगन्ज आएका बेला सार्वजनिक कार्यक्रममा नारायणी अस्पतालका लागि बजेटमा १ अर्बको विशेष प्याकेज आउँदै छ भनेर घोषणा गर्नुभयो। तर अर्थमन्त्रीले मंगलबार सार्वजनिक गरेको बजेटमा त्यो कुरा गायब भयो। यस्तै पर्सामा मेडिकल शिक्षाका लागि सम्भाव्यता अध्ययन गरिने कुरा बजेटमा उल्लेख गरिएपनि त्यसमा पत्यार नलागेको उनले बताए। उनले भने, आजभन्दा ५ वर्ष अगाडिको बजेटमा मधेसकै बर्दिवासमा बर्दिबास मेडिकल कलेज बनाउने घोषणा सरकारले गरेको थियाो । बजेटमा रकम पनि छुट्याइयो। शिलान्यास पनि गरियो। तर त्यो मेडिकल कलेज बनाउने कुरो आजसम्म पनि शिलान्यासमै सिमित भएको छ। अनि पर्सामा मेडिकल कलेज बनाउने कुरा हामीले कसरी पत्याउने ? यस्तै नयाँ बजेटमा पर्साको ठोरीमा नमुना बस्ती बनाउने कुरा उल्लेख गरिएको भएपनि नमुना वस्ती निर्माणका लागि सरकारका तर्फबाट अहिलेसम्म कार्यविधी नै नबनाइएकाले गफ मात्रै भएको टिप्पणी चौधरीले गरे। नयाँ बजेटमा तीन दशकदेखि बन्द वीरगन्ज चिनी कारखाना र कृषि औजार कारखाना सञ्चालनका सन्दर्भमापनि एक शब्दपनि उल्लेख नगरिएको उनले बताए। उनले भने,समग्रमा भन्ने हो भने नयाँ बजेटले वीरगन्ज र पर्सा जिल्लालाई छोएकै छैन भनेर भन्दापनि हुन्छ। यस वर्ष सरकारले मधेश प्रदेशलाई कृषि आर्थिक हबको रुपमा विकास गरिने घोषणा गरेको छ।"
जापानका अनुसन्धानकर्ताद्वारा विश्वको पहिलो काठको उपग्रह निर्माण,"टोकियो : जापानी अनुसन्धानकर्ताहरूले विश्वको पहिलो काठको उपग्रह बनाएका छन्। क्योटो विश्वविद्यालय र लगिङ कम्पनी सुमितोमो वन विज्ञान विभागका वैज्ञानिकहरूले बनाएको प्रयोगात्मक उपग्रहको प्रत्येक भाग मात्र दश सेन्टिमिटर रहेको छ। विकासकर्ताहरूले म्याग्नोलिया काठबाट बनेको लिग्नोस्याट नामक उपग्रह अर्को हप्ता अन्तरिक्ष एजेन्सी जाक्सालाई हस्तान्तरण गर्ने योजना बनाएका छन्। यसलाई सेप्टेम्बरमा केनेडी स्पेस सेन्टरबाट स्पेसएक्स रकेटद्वारा अन्तरिक्षमा पठाइनेछ। त्यहाँबाट उपग्रहलाई यसको शक्ति र स्थायित्व परीक्षण गर्न जापानी आईएसएस प्रयोग मोड्युलबाट प्रक्षेपण गरिनेछ। 'उपग्रहले अनुसन्धानकर्तालाई तथ्याङ्क पठाउनेछ जसले दबाबका सङ्केत र उपग्रहले कतिसम्मको तापक्रम थेग्न सक्छ भनेर जाँच गर्न सक्छन्, सुमितोमो वन विज्ञान विभागका प्रवक्ताले बुधबार बताए। 'धातुबाट नबनेका उपग्रहहरू मुख्यधारमा रहनुपर्छ', अन्तरिक्ष यात्री र क्योटो विश्वविद्यालयका विशेष प्राध्यापक ताकाओ डोईले पत्रकार सम्मेलनमा भने। सिर्जनाकर्ताहरुले उपकरण वायुमण्डलमा पुनःप्रवेश गर्दा काठको सामग्री पूर्ण रूपमा जलेको हुने र यसका कारण उपग्रह पृथ्वीमा फर्कँदा हानिकारक धातुका कणहरु उत्पादन नहुने बताएका छन्। यी धातुका कणले वातावरण र दूरसञ्चारमा नकारात्मक प्रभाव पार्न सक्छ,' विकासकर्ताहरूले मङ्गलबार काठको उपग्रहको निर्माण पूरा भएको घोषणा गर्ने क्रममा बताए।"
तीन वर्षमा वैदेशिक रोजगारमा गएका ४ हजार ३५ श्रमिकको मृत्यु,"काठमाडौं : वैदेशिक रोजगार बोर्डको तथ्याङ्कअनुसार आर्थिक वर्ष २०७७७८ देखि २०७९८० सम्म वैदेशिक रोजगारमा गएकामध्ये चार हजार ३५ नेपाली श्रमिकको मृत्यु भएको छ । सो अवधिमा त्यस्तै आठ सय ७० जना अङ्गभङ्ग तथा बिरामी भएको तथ्याङ्क छ । गत तीन वर्षको श्रमिकको मृत्यु दर विश्लेषण गर्दा २०७७७८ को तुलनामा २०७८७९ मा पाँच प्रतिशत वृद्धि भएको र २०७८७९ को तुलनामा २०७९८० मा एक प्रतिशत घटेको छ । त्यस्ते अङ्गभङ्ग तथा बिरामी श्रमिकको दर २०७७७८ मा १८५० प्रतिशत रहेकोमा २०७८७९ मा ३१९५ प्रतिशत र २०७९८० मा ४९५४ प्रतिशतले वृद्धि भएको छ । मृत्यु हुने श्रमिकको सङ्ख्यामा कमी आए तापनि अङ्गभङ्ग तथा बिरामीको दर बढ्दो क्रममा रहेको महालेखापरीक्षकको वार्षिक प्रतिवेदनमा उल्लेख छ । वैदेशिक रोजगारीमा गएका नेपाली कामदार सम्बन्धित देशको हावापानी, कामको चाप, मदिरा सेवन, कामदारवीच झैझगडा, परिवारिक तनाव, स्थानीय कानुनको जानकारीको अभाव, मेसिनरी औजारको सञ्चालनमा हुने प्राविधिक त्रुटि, ट्राफिक दुर्घटना, विरामी, कार्यस्थल दुर्घटना, जलेर, निस्सासियर, डुबेरलगायतका कारणले मृत्यु, अङ्गभङ्ग तथा बिरामी परेको अवस्था छ । यस वर्ष भएको कुल मृत्यु एक हजार २५० मध्ये मलेसियामा २७९६ प्रतिशत, साउदी अरबमा २६३६ प्रतिशत, संयुक्त अरब इमिरेट्समा १७९८ प्रतिशत, कतारमा १७२३ प्रतिशत, कुवेतमा ६०४ र अन्य देशमा ४४३ प्रतिशत रहेको छ । स्वदेशबाट मेडिकल जाँच गरी श्रमको लागि गन्तव्य गएको नागरिकको वैदेशिक रोजगारीको अवधिमा हुने मृत्युलाई स्वाभाविक मान्न सकिँदैन । यसरी स्वभाविक, अज्ञात र अन्य कारणले मृत्यु हुनेको संख्या अधिक रहेको देखिएकोले वास्तविक कारण पत्ता लगाउनुका साथै बिरामीको कारण मृत्यु हुने मुलुकको स्वास्थ्य सुविधासम्बन्धी अध्ययन, ट्राफिक दुर्घटनाबाट मृत्यु हुने मुलुकमा सचेतनाका कार्यक्रम, आत्मह दुरुत्साहन गर्न मनोचिकित्सालगायतका कार्यक्रम सञ्चालन गरी श्रमिकको मृत्युदर न्यून गर्ने व्यवस्था गर्नुपर्ने प्रतिवेदनको सुझाव छ । वैदेशिक रोजगारीमा रहेका कामदारको गन्तव्य मुलुकमा मृत्यु भएमा मृतकको शव अन्तिम संस्कारको लागि परिवारलाई हस्तान्तरण गर्न वैदेशिक रोजगार बोर्डबाट रकम निकासा हुने गरेको छ । यो वर्ष शव व्यवस्थापनमा रू दुई करोड ८५ लाख ८० हजार खर्च भएको प्रतिवेदनमा जनाईएको छ । बोर्डबाट वैधानिक रूपमा रोजगारीमा रहेका कामदारको मात्र शव व्यवस्थापनको लागि रकम निकासा हुने गरेकोले गैरकानुनी रूपमा रहेका श्रमिकको मृत्यु भएमा शव व्यवस्थापनमा समस्या हुने गरेको नियोगहरूले उल्लेख गरेका छन् । वैदेशिक रोजगार व्यवसायी, रोजगारदाता कम्पनी, गन्तव्य मुलुकका सम्बन्धित निकायको कारणसमेत श्रमिकहरू गैरकानूनी आप्रवासन हुने अवस्था देखिएको छ । अवैधानिक रूपमा रहेका र अलपत्र परेका कामदारलाई सुरक्षित आवासगृहमा राखी उद्धारसमेत गरेको स्थिति छ । अवैधानिक रूपमा रहेका श्रमिकको मृत्यु भएमा मृतकको शव व्यवस्थापन नगरिनु व्यावहारिक देखिँदैन । श्रमिक गैरकानुनी आप्रवासनको कारण अध्ययन विश्लेषण गरी मृत्यु हुने श्रमिकको शव व्यवस्थापन हुनुपर्दछ । वैदेशिक रोजगार नियमावली, २०६४ को नियम २८ मा वैदेशिक रोजगारीमा गएको कुनै कामदारको करार अवधिभित्र कुनै कारणले मृत्यु भएमा मृतक श्रमिकको नजिकको हकवालालाई वैदेशिक रोजगार कोषबाट प्रारम्भमा रू तीन लाख र २०७४ साउन १६ गतेदेखि रू सात लाख आर्थिक सहायता उपलब्ध गराउने व्यवस्था छ । वैदेशिक रोजगार बोर्डबाट प्राप्त विवरणअनुसार विगत पाँच वर्षमा पाँच हजार ५११ मृतक श्रमिकतर्फ रूतीन अर्ब तीन करोड ९८ लाख र १५ अङ्गभङ्ग तथा बिरामी श्रमिकतर्फ रू४३ करोड ८४ लाख ७२ हजार आर्थिक सहायता उपलब्ध गराएको छ । रासस"
"दाङमा बस दुर्घटना, २५ यात्रु घाइते",दाङ : दाङको गढवाकोइलाबास सडक खण्डको चिसापानीमा बस दुर्घटना हुँदा २५ जना यात्रु घाइते भएका छन्। भारतीय सीमा जोडिएको कोइलाबासबाट लमही आउँदै गरेको रा१ख ८३३ नम्बरको बस गढवा गाउँपालिका५ चिसापानीमा दुर्घटना भएको हो। इलाका प्रहरी कार्यालय गढवाका प्रहरी निरीक्षक कालिका कार्कीले बस दुर्घटनामा २५ जना घाइते भएका र घाइतेहरूलाई उपचारका लागि लमही अस्पताल पठाइएको जानकारी दिइन्। घाइते सबै खतरामुक्त अवस्था रहेको प्रहरी निरीक्षक कार्कीको भनाइ छ। प्रहरी नियन्त्रणमा रहेका बस चालकले ओरालोमा ब्रेक फेल भई बस अनियन्त्रित भएर दुर्घटना भएको बताएका छन्। प्रहरीका अनुसार बस सडक किनारको नालीमा पल्टिएको छ।
"स्वदेशी उत्पादन प्रवर्द्धन गर्न आलु, प्याज र स्याउमा अभिवृद्धि कर खारेज गरेका हौं : अर्थमन्त्री","काठमाडौं : अर्थमन्त्री वर्षमान पुनले नेपाली उत्पादन र लगानी प्रवर्द्धन गर्न आलु,प्याज र स्याउमा लागेको अभिवृद्धि कर खारेज गरेको बताएका छन्। बुधबार अर्थमन्त्रालयमा पत्रकार सम्मेलनमा बोल्दै अर्थमन्त्री पुनले आन्तरिक उत्पादनलाई प्रवर्द्धन गर्न आलु प्याज स्याउलगायत तरकारी एवं फलफूलमा लागेको अभिवृद्धि कर खारेज गरेको जानकारी गराएका हुन्। 'आलु, प्याज र स्याउमा गत वर्ष भ्याट लगाउँदा धेरै विरोध भएको थियो। हाम्रो आन्तरिक उत्पादनमाथि संरक्षण गरेन। प्रतिस्पर्धी हुन सक्दैन। हामी खरिद गरेर अथवा आयातित गरेरै खान भयौं भन्ने खालको आरोप थियो,' उनले भने,'यसपटक हटायौं। यसको राम्रो म्यासेज देखेका छौं।' यसबाट स्वदेशी उत्पादनमा टेवा पुग्ने उनको भनाइ छ। आगामी आर्थिक वर्ष २०८१०८२ को बजेटमा स्याउ र तरकारीमा भ्याट छुट गरेको छ। मन्त्री पुनले मदिरा,बियर ,सू्र्ती र चुरोटमा अन्तशुल्क कर बढाएको र औषधि, इन्डक्सन, काजु, बदाममा भने छुट सहुलियत दिएको बताए।"
नेतृत्वका लागि आत्मनिर्भरता जरुरी,"हेटौंडा उपमहानगरपालिका महिलाको नेतृत्वमा अघि बढिरहेको छ । त्यसैगरी यस प्रदेशको राजधानीसमेत भएको नाताले यो नगरको प्राकृतिक, प्रशासनिक र राजनीतिक सौन्दर्य बढाउन हामी अग्रसर छौं । समाजको समुचित, समानुपातिक विकास र रूपान्तरणका लागि महिला सशक्तीकरण अपरिहार्य हुन्छ । यही मान्यतालाई आत्मसात गर्दै हेटौंडामा महिला नेतृत्व स्थापित गर्ने गरी काम कारबाहीहरू अघि बढाइरहेका छौं । महिला विकासका लागि अनिवार्य शिक्षा, स्वास्थ्य सेवा र आर्थिक आत्मनिर्भरता अत्यन्त महत्वपूर्ण पक्ष हुन् । महिलालाई उच्च शिक्षाको अवसर प्रदान गर्नुका साथै स्वास्थ्य सेवामा सहज पहुँच सुनिश्चित गर्नु स्थानीय सरकार अर्थात् हाम्रो प्रमुख लक्ष्य हो । यही कुरालाई बुझेर हामीले हेटौंडा उपमहानगरको १३ र १६ नम्बर वडामा अस्पताल सञ्चालनमा ल्याएका छौं । यसले अस्पतालमा सहज स्वास्थ्य पहुँच नपुगेका महिलालाई न्याय गर्छ भन्नेमा हामी विश्वस्त छौं । महिलालाई आय आर्जनका माध्यमबाट आत्मनिर्भर बनाउन हामीले बिभिन्न सीपमूलक तालिम र लघु पुँजी सहयोग गरिरहेका छौं । यो कार्यले उनीहरू आफ्नो खुट्टामा आफैं उभिन सक्नेछन् । यसका लागि म नेतृत्वमा आइसकेपछि उपमहानगरका करिब ९ सय महिलालाई सीपमूलक तालिम दिएर ३ सय ५० महिलालाई प्रत्यक्ष रोजगारीमा जोडेका छौं । सीप सिकेपछि १३ वटा लघुउद्योगमा जोडिएर दिगो आयआर्जन र आत्मनिर्भताको यात्रामा अघि बढिरहेको देख्दा र सुन्दा आनन्द लाग्छ । महिला उद्यमशीलतालाई प्रोत्साहन गर्न र महिला उद्यमीहरूको क्षमता विकास गर्न वार्षिक रूपमा योजना बनाएर काम गरिरहेका छौैं । उनीहरूले उत्पादन गरेका सामग्रीलाई बजारीकरण गर्न कोसेली घर सञ्चालन गर्दै व्यावसायिक सीप हस्तान्तरण गर्नुका साथै नेटवर्किङको अवसरसमेत प्रदान गरेका छौं । हेटौंडालाई महिलामैत्री सहरका रूपमा विकास गर्ने प्रतिबद्धतासाथ हामी अघि बढिरहेका छौं । महिला नेतृत्व, आत्मनिर्भरता तथा आर्थिक स्वालम्बन पछि मात्रै राजनीतिक नेतृत्वमा दाबी गर्न सकिन्छ । त्यसपछि मात्र पुरुषसरह सह अस्तित्वको लडाइँमा सहभागी हुन सकिने रहेछ । त्यसैले मूलत विकास भन्नेबित्तिकै भौतिक वस्तु र पूर्वाधारहरूलाई मात्रै परिभाषित गर्ने पुरानो शैलीलाई फेरेर महिला विकासलाई प्राथमिकतामा राख्नु जरुरी छ । (लामा हेटौंडा उपमहानगरपालिकाकी नगर प्रमुख हुन् ।)"
'प्रधानमन्त्री छोरी आत्मनिर्भर कार्यक्रमलाई १० करोड बजेट मात्रै छुट्याउँदा ग्लानी भयो',"काठमाडौं : महिला, बालबालिका तथा ज्येष्ठ नागरिकमन्त्री भगवती चौधरीले महिलालाई आर्थिक रूपमा सम्पन्न बनाउनुपर्छ भन्ने उद्देश्यले प्रधानमन्त्री छोरी आत्मनिर्भर कार्यक्रम ल्याइएको बतााएकी छन्। महिला, बालबालिका तथा ज्येष्ठ नागरिक मन्त्रालयले बुधबार आयोजना गरेको छैटौँ राष्ट्रिय महिला अधिकार दिवसलाई सम्बोधन गर्दै मन्त्री चौधरीले आर्थिक रूपले महिलालाई सशक्तिकरण बनाउने उद्देश्यले प्रधानमन्त्री छोरी आत्मनिर्भर कार्यक्रम ल्याइएको बताएका हुन् । उनले प्रधानमन्त्री छोरी आत्मनिर्भर कार्यक्रमका लागि सरकारले कम बजेट विनियोजन गरेको भन्दै असन्तुष्टि जनाइन् । बजेट निर्माण प्रक्रियामा आफू पटकपटक प्रधानमन्त्री तथा अर्थमन्त्रीसँग नियमित सम्पर्कमा रहेपनि बजेट आउँदा त्यसरी नआउँदा ग्लानी महशुस भएको बताइन्। उनले प्रधानमन्त्री छोरी आत्मनिर्भर कार्यक्रमलाई सबै महिलाहरूको नाराका रूपमा अघि बढाउनुपर्ने जिकिर गरिन्। सरकारले आगामी आर्थिक वर्षको बजेट सार्वजनिक गर्दै प्रधानमन्त्री छोरी आत्मनिर्भर कार्यक्रमका लागि १० करोड रुपैयाँको बजेट विनियोजन गरेको छ । मन्त्री चौधरीले समतामूलक समाज निर्माणका लागि महिला तथा बालबालिकाको विकास हुनुपर्ने भएपनि राज्यका तर्फबाट आफ्नो मन्त्रालयलाई निकै न्यून बजेट दिने गरिएको गुनासो गरिन्। यद्यमी महिला, बालबालिकाको क्षेत्रमा केही नहुनुभन्दा केही राम्रा कामहरू पनि भएको मन्त्री चौधरीले बताइन् । उनले महिलाहरू आर्थिक रूपले सशक्त नभईकन देश समृद्ध बन्न नसक्ने बताइन्। मन्त्री चौधरीले महिला अधिकारलाई संस्थागत गरेको दिनको रूपमा जेठ १६ गतेलाई राष्ट्रिय महिला अधिकार दिवसको रुपमा मनाउने गरेको भन्दै दिवसले महिला अधिकारको सुनिश्चितता गर्दै लैङ्गिक समानता कायम गर्न महत्वपूर्ण भूमिका निर्वाह गर्ने विश्वास व्यक्त गरिन्।"
नयाँ बजेट कार्यान्वयनमा आएसँगै आर्थिक सुधारले गति लिन्छ : प्रधानमन्त्री,"सिन्धुपाल्चोक : प्रधानमन्त्री पुष्पकमल दाहाल प्रचण्ड ले सदनमा प्रस्तुत आगामी आर्थिक वर्षको बजेट कार्यान्वयनमा आएसँगै आर्थिक सुधारले गति लिने बताएका छन्। चौतारा अस्पतालको अत्याधुनिक भवन उद्घाटन समारोहलाई बुधबार सम्बोधन गर्दै प्रधानमन्त्री प्रचण्डले उत्पादन, उत्पादकत्वा र रोजगारी प्रवर्द्धन गर्नेगरी बजेट सार्वजनिक गरिएको बताए। 'गणतन्त्र स्थापनापछि थुप्रै उपलब्धि हासिल गरेका छौँ, पूर्वाधारदेखि शिक्षा स्वास्थ्यलगायतका सार्वजनिक क्षेत्रमा गुणात्मक परिवर्तन भएको छ,'प्रधानमन्त्री प्रचण्डले भने, 'सदनमा प्रस्तुत बजेटले नेपाल अब आर्थिक सुधारको नयाँ चरणमा प्रवेश गरेको घोषणा गरेको छ ।' उनले नीति कार्यक्रम र बजेटमार्फत जनताको जीवनस्तरमा सुधार ल्याउने र परिवर्तनलाई अनुभूतिको तहसम्म ल्याइपुर्याउने किसिमले सङ्घीय सरकारले रणनीतिक महत्त्वका कार्यक्रम अघि सारेको जानकारी दिए। 'प्रदेश सरकारको नीति तथा कार्यक्रमले समेत यसलाई अघि सारेको छ, त्यसैले व्यवस्था मात्र परिवर्तन भयो, अवस्था उस्तै छ भन्ने भाष्य क्रमशः परिवर्तन हुँदैछ,'प्रधानमन्त्री प्रचण्डले भने। उनले पछिल्ला दिनहरूमा अस्पतालको सेवाप्रवाहमा गुणात्मक परिवर्तन आएको दावी गरे। देशका नागरिक स्वस्थ हुनु भनेको अर्थतन्त्र र समाज स्वस्थ हुनु हो भन्दै प्रधानमन्त्री प्रचण्डले स्वस्थ नागरिकबाटै समृद्धिको सपना साकार हुने विश्वास व्यक्त गरे। विसं २०७२ सालको महाभूकम्पले धरासायी बनाएको चौतारा अस्पतालको पुनःनिर्माण प्रक्रिया अघि बढाएको स्मरण गर्दै प्रधानमन्त्री प्रचण्डले नयाँ भवन निर्माण भएसँगै अस्पतालको खुलाचौरमा टेण्टभित्र स्वास्थ्य उपचार गर्नुपर्ने बाध्यता अन्त्य भइ सेवा प्रवाहमा सहज हुने विश्वास व्यक्त गरे। व्यवस्थासँगै अवस्था परिवर्तनका लागि सिन्धुपाल्चोकको महत्त्वपूर्ण भूमिमा रहेको बताउँदै प्रधानमन्त्री प्रचण्डले जनयुद्धको कठिन समयमा यहाँका जनताबाट माया पाएको स्मरण गरे। भने, 'म थुप्रैपटक सिन्धुपाल्चोक आएको छु,जनयुद्धको कठितम् दिनहरूमा मैले यहाँका गाउँवेशी चहारेको छु,यहाँका भीरपाखाहरू छिचोलेको छु,वृद्ध आमाहरूले मायाले पकाएर दिनुभएको खोलेफाँडो खाएर क्रान्तिको मोर्चामा लामबद्ध भएको छु ।'"
"हामी दबाबमा थियौं,गत वर्षको बजेटको प्रक्षेपण सबै मिलिरहेका थिएनन्, छैनन् : अर्थमन्त्री","काठमाडौं : अर्थमन्त्री बर्षमान पुनले मंगलबार सरकारले ल्याएको बजेट सन्तुलित आएको प्रतिक्रिया प्राप्त भएको बताएका छन्। आज मन्त्रालयमा आयोजित पत्रकार सम्मेलनमा पुनले आर्थिक शिथिलताको अवस्थाबाट जनतामा आशा जगाउने किसिमको बजेट आएको टिप्पणी प्राप्त भएको दाबी गरेका हुन्। उनले भने,हामी निकै दबाबमा थियौं। चालु आर्थिक वर्षको बजेटको प्रक्षेपण सबै मिलिरहेका थिएनन् छैनन्। तर हामीले यसपाली जनता, व्यवसायी,निजी क्षेत्रलाई आशा जगाउने बजेट ल्याएका छौं। सरकारको तर्फबाट गर्न सक्ने सहजीकरण गरिरहेका छौं। उनले नयाँ चरणको आर्थिक सुधारको आवश्यकता भएकाले उच्चस्तरीय आर्थिक सुधार सुझाव आयोग गठन गर्न लागिएको बताए। आफ्नो भूगोल सुनाउने अर्थ नीति, क्षमता अनुसारको जनशक्ति कस्ता उत्पादन हुँदैछ भनेर अध्ययन गरेर अगाडि बढ्ने समेत बताए। विज्ञान प्रविधिको प्रयोग, यस अगाडि सीमा र आगामी दिनमा कसरी अगाडि बढ्न सकिन्छ भनेर आयोगबाट प्रतिवेदनमा प्राप्त हुने विश्वास व्यक्त गरे। उनले अर्थतन्त्रको सरचना सुधार गरेर अगाडि बढ्नुपर्ने आवश्यकता रहेको उल्लेख गरे।"
उच्च शिक्षाको लागि विदेश पलायन रोक्न उद्योग र प्राज्ञिक संस्थाबीच सहकार्य,"काभ्रे : उच्च शिक्षाको लागि बढ्दो विदेश पलायन रोक्न प्राज्ञिक संस्था र उद्योगहरूबीच सहकार्य हुनुपर्नेमा प्राज्ञिक व्यक्तित्वहरूले जोड दिएका छन् । पूर्वाञ्चल विश्वविद्यालयको विज्ञान तथा प्रविधि संकायले धुलिखेलमा आयोजना गरेको विज्ञान र प्रविधिक क्षेत्रमा प्राज्ञिक र उद्योगहरूबीचको सहकार्य विषयक कार्यशाला गोष्ठीमा बोल्ने विभिन्न क्षेत्रका व्यक्तित्वहरूले समायानुकूल र अन्तर्राष्ट्रिय स्तरको पाठ्यक्रम परिमार्जन हुनसके उच्च शिक्षाको लागि विदेशिने जनशक्तिलाई नेपालमा नै रोक्न सकिने बताएका हुन् । वक्ताहरूले विश्वविद्यालयजस्ता प्राज्ञिक संस्था र विभिन्न उद्योग, व्यवसायीबीच प्रविधि,अनुसन्धान, जनशक्तिको क्षेत्रमा सहकार्य भए मात्रै मुलुकले चाहेको आर्थिक समृद्धि सम्भव हुने तर्क गरे । पूर्वाञ्चल विश्वविद्यालयका उपकूलपति प्राडाविजुकुमार थपलियाले सरकारविश्वविद्यालय र उद्योगहरूबीचको सहकार्य महत्वपूर्ण भएको भन्दै त्यस्ता सहकार्यले नै नतिजा दिने बताए । नयाँनयाँ विषयको लागि विद्यार्थीहरू विदेशिने गरेको तर्क गर्दै उनले समयानुकूल पाठ्यक्रम परिमार्जन गरेर नयाँ कुरा पढेको,सिकेको अनुभंति विद्यार्थीलाई गराउनुपर्ने बताए । रजिष्ट्रार निलमणि पोखरेलले बजारको आवस्यकता पूरा गर्ने,रोजगारी सिर्जना गर्ने खालको पाठ्यक्रम तयार हुनुपर्ने भन्दै बेरोजगारी समस्या र विदेश पलायन रोक्न गोष्ठी फलदायी हुने विश्वास व्यक्त गरे । पूर्वाञ्चल विश्वविद्यालय प्राध्यापक संघका अध्यक्ष यज्ञप्रसाद जम्मरकट्टेलले विदेश पलायन रोक्न अन्तर्ष्ट्रिय स्तरको पाठ्यक्रम तयार गरी विदेशी विद्यार्थी समेत आकर्षित गर्नुपर्ने बताए । नेपाल विज्ञान तथा प्रविधि प्रज्ञा प्रतिष्ठानका प्राज्ञ डासुवर्ण शाक्य अनुसन्धानमा जोड दिँदै त्यसको लागि कोष वृद्धि गर्नुपर्ने बताए । वनस्पति विभागका महानिर्देशक डासञ्जीव कुमार राईले समय सापेक्ष पाठ्यक्रम परिमार्जन नहुँदा अद्यावधिक भएको शिक्षाको लागि विद्यार्थीहरू विदेशिएको बताए । नेपाल विज्ञान तथा प्रविधी प्रज्ञा प्रतिष्ठानका सदस्य सचिव डारविन्द्र ढकालले नेपालमा उत्पादित जनशक्तिलाई उद्योगहरूले रोक्न नसकेको भन्दै प्राज्ञिक संस्थाहरूसँग सहकार्य नगर्दा समस्या भएको बताए । प्रतिष्ठानले ७ वटै प्रदेशमा अनुसन्धान केन्द्रहरू स्थापना गर्न खोजेको भन्दै उनले अनुसन्धानको लागि अनुदान समेत उपलब्ध गराउँदै आएको जानकारी दिए । कम्प्युटर एशोसिएसन नेपाल (क्यान) महासंघका अध्यक्ष रञ्जित पोदारले नेपालमा उपयुक्त हुने दक्ष जनशक्ति विश्वविद्यालयले तयार गर्नुपर्ने भन्दै यस्ता कार्यक्रमले विदेश पलायन रोक्न योगदान दिन सक्ने बताए । पूर्वाञ्चल विश्वविद्यालय स्कुल अफ साइन्स एण्ड टेक्नोलोजीका निर्देशक नरेशकुमार शाहले विश्वविद्यालय तह पार गरेपछि विद्यार्थीमा एक खालको अन्यौलता हुने भन्दै त्यसलाई चिर्नको लागि उद्योगहरुसंग सहकार्य हुनुपर्ने बताए । भारतको मिडिया एण्ड इन्टरटेन्मेन्ट स्किल काउन्सिलको व्यवसाय विकास तथा अन्तराष्ट्रिय सम्बन्ध प्रमुख रोशनी सेइगलले सहकार्य र सहयोगको लागि तयार रहेको प्रतिवद्धता जनाइन् । पूर्वाञ्चल विश्वविद्यालयको विज्ञान तथा प्रविधि संकायका डिन प्राडापवनकुमार झाले उद्योग र प्राज्ञिक संस्थाबीचको सहकार्य अत्यावश्यक भएको भन्दै बीचको खाडल पुर्न यस्ता गोष्ठी फलदायी हुने विश्वास व्यक्त गरे । सहायक डिन मनोजकुमार हलवाईले विश्वविद्यालयबाट उत्पादित जनशक्तिहर जागिर खोज्ने भन्दा पनि रोजगारी सिर्जना गर्ने खालका भएको तर्क गरे । कार्यक्रम संयोजक सुधीर गुरागाईले विश्वविद्यालयले अन्यत्र भन्दा फरक विषयहरू अध्यापन गराउने विश्वविद्यालयले उत्कृष्ट जनशक्ति तयार गरिरहेको बताए । कार्यशाला गोष्ठीमा विश्वविद्यालयका विभिन्न संकाय,आंगिक तथा सम्बन्धन प्राप्त २५ कलेजका प्रतिनिधि सहभागी थिए।"
जोमसोमकागबेनी सडकमा कालोपत्र सुरु,"जोमसोम : उत्तरी चीनको स्वशासित क्षेत्र तिब्बतसँग सिमाना जोडिएको कोरलानाका र प्रसिद्ध धार्मिक स्थल मुक्तिनाथ जोड्ने जोमसोमकागबेनी १३ किमी दुरीमा कालोपत्र गर्न सुरु गरिएको छ। गौरवको सडक अन्तर्गत ४ वर्ष अगावै ग्राभेल सडक विस्तार भइसकेको यो सडकमा कालोपत्रका लागि ठेक्का सम्झौता भएको ३१ महिनापछि निर्माण कम्पनीले कालोपत्र गर्न सुरु गरेको हो। उत्तरदक्षिण व्यापारिक मार्ग विस्तारित आयोजना अन्तर्गत भौतिक पूर्वाधार मन्त्रालयले जोमसोमदेखि कोरलासम्मको ११० किमी ग्राभेल सडकमध्ये पहिलो चरणमा जोमसोमकागबेनी १३ किमी कालोपत्र सडक विस्तार गर्न २०७८ साल असोज ४ गते रौटाहा आत्रेय जेभी कन्ट्रक्सनले २८ करोड १४ लाख लागतमा ठेक्का सम्झौता गरेको थियो। यसअघिको जोमसोमकागबेनी आयोजनालाई हस्तान्तरण भइसकेको सडकलाई थप स्तरोन्नति गर्दै कालोपत्र सडक विस्तार गर्न मन्त्रालयले ५७ करोड ३८लाख बजेट विनियोजन गरेको थियो। तर, ठेक्का आह्वान हुँदा रौटाहा आत्रेय जेभीले कालोपत्र सडकका लागि ३० करोड बिलो छोडेर ठेक्का हात पारेको थियो। ठेक्का सम्झौता भएपछिको सुरुवात चरणमा जेभीको कन्ट्रक्सन पार्टनर आत्रेयले जोमसोमकागबेनी कालोपत्रको जिम्मा लिएको थियो। आत्रेय जेभीले सुरुवाती चरणमा केही प्रतिशत काम गरेपछि कालोपत्र सडकको काम लथालिङ्ग छाडेर सम्पर्कविहीन भएको थियो। कोरला र मुक्तिनाथ पहुँचमार्गका रुपमा जोमसोमकागबेनी पहिलो कालापत्रे सडक निर्माण गर्नु पूर्व संघीय प्रतिनिधि सभा सदस्य प्रेमप्रसाद तुलाचनले मन्त्रालय तथा विभागमा पुगेर पहल गरेका थिए। लामो समयसम्म पनि आत्रेय कन्ट्रक्सनले जोमसोमकागबेनी कालोपत्र सडकलाई गति दिन नसक्दा बेनीजोमसोमकोरला सडक आयोजनाले मौखिक तथा लिखित ध्यानआर्कषण गर्दै निरन्तर परिपत्र गरेको थियो। आयोजनाले ठेक्का सम्झौता गरेको रौटाहा आत्रेय जेभीलाई काममा नफर्किएमा ठेक्का सम्झौता तोडेर निर्माण कम्पनीलाई कालो सुचिमा राख्ने चेतावनी दिएपछि जेभीको अर्को कन्ट्रक्सन पार्टनर रौटाहा कन्ट्रक्सन पुस महिनादेखि काममा फर्किएको थियो। निर्माण कम्पनीको आन्तरिक कारणले रोकिएको जोमसोमकागबेनी १३ किमी कालापत्रे सडकको काम आत्रेयले छाडेपछि रौटाहाले सुरु गरेको निर्माण कम्पनीका इन्जिनियर सञ्जय भट्टले जानकारी दिए।जोईनको पार्टनर आत्रेयले विविध कारणले सडक कालोपत्रको निर्माण कार्यलाई अलपत्र छाड्यो, त्यसपछि रोटाहा कन्ट्रक्सनले यो कामलाई हेन्डल गर्ने गरी कामलाई सुरु गरेका हौं, इन्जिनियर भट्टले भने,जोमसोमदेखि माथि पान्डा खोलाबाट माथि कालोपत्र गर्न सुरु गरेका छौं, अहिलेसम्म २ किलोमिटर दुरीमा कालोपत्र भइसकेको छ। कन्ट्रक्सन इन्जिनियर भट्टले आगामी असोजभित्र कालोपत्रेको सबै काम सम्पन्न गर्ने लक्ष्यसहित कामलाई तीव्रता दिएको र असारभित्र १३ किमीमध्ये ७ किमी दुरीमा कालापत्रे सक्ने गरी अघि बढेको जानकारी दिए। जोमसोमकागबेनी कालोपत्र सडकका कन्ट्रक्सन इन्जिनियर भट्टले हालसम्म सडकको ५५ प्रतिशत भौतिक र ५० प्रतिशत वित्तीय प्रगति भइसकेको बताए।सुरुवाती चरणमा हाम्रै जोइन पार्टनरबाट काममा निकै ढिलासुस्ती भयो', इन्जिनियर भट्टले भने,अहिले म्याद थप भएको समयसीमा भित्रै सक्ने गरी पर्याप्त जनशक्ति उपकरणहरुको व्यवस्था गरेका छौं। सम्झौता अवधि २०८० असोज ३ सम्म रहेको जोमसोमकागबेनी सडकमा म्याद थप भएपछि ७ महिनाको समय बितिसकेको छ। साविक आयोजना अन्तर्गत निर्माण भइ हस्तान्तरण भइसकेको सडकलाई सडक स्तरोन्नतिका लागि सडक चौडा गर्ने ग्रेड मिलाउने,कटिङ गर्ने, मेसिनरी वाल र ड्रेन निर्माण गर्ने र भिरालो सतहमा वाल लगाएर माटो फिलिङ गर्दै कालोपत्र गर्ने गरी काम अघि बढाइएको थियो। पूर्व प्रतिनिधि सभा सदस्य प्रेमप्रसाद तुलाचनले कोरला सडक र मुक्तिनाथ जाने तिर्थालु सहजताका लागि आफ्नो पालामा जोमसोमकागबेनी कालोपत्र सडक विस्तारको पहल भएको बताए।जोमसोमकागबेनी कालोपत्र अघिल्लो कार्यकालमै सकिनु पर्ने थियो, विभिन्न कारणले यसमा निकै ढिलाई हुन पुग्यो', पूर्व संघीय सांसद तुलाचनले भने, ढिलै भए पनि जोमसोमकागबेनी कालोपत्र सडकको काम अघि बढ्दा निकै खुसी लागेको छ, अब कुनै यो वा त्यो बहानामा सडकको काम रोकिनु हुँदैन। पूर्व संघीय सांसद तुलाचनले जोमसोम माथिको यो पहिलो कालोपत्र योजना भएकाले यसले उपल्लो मुस्ताङ र मुक्तिनाथ जाने पर्यटक तथा सर्वसाधारणलाई आवतजावतमा निकै ठुलो सहजता प्रदान गर्ने उल्लेख गरे। पछिल्लो समयमा बेनीजोमसोम सडकको आधा भन्दा बढी कालोपत्र भइसकेको र जोमसोमकागबेनी खण्डको कालोपत्र सडकले थप पर्यटक आवागनमा वृद्धि हुने दावी गरे। उनले हिमाली जिल्लाको समृद्धि सडकले पर्यटकलाई आर्कषित बनाइरहेको र यसले यहाँको आर्थिक समृद्धिमा समेत टेवा पुग्ने जनाए।"
हिमाली क्षेत्रको संरक्षणमा जुट्न प्रधानमन्त्री प्रचण्डको आह्वान,"काठमाडौं : प्रधानमन्त्री पुष्पकमल दाहाल प्रचण्डले हिमाललाई प्रदूषणरहित बनाइराख्न र हिमाली क्षेत्रको संरक्षणमा सक्रिय हुन आह्वान गरेका छन् । उनले सरोकारवाला सबै क्षेत्रबीच सहकार्य र समन्वय गरेर हिमाल संरक्षणमा लाग्नुपर्ने आवश्यकता औँल्याए। ७१ औँ अन्तर्राष्ट्रिय सगरमाथा दिवसको अवसरमा बुधबार आयोजित कार्यक्रमलाई सम्बोधन गर्दै प्रधानमन्त्री प्रचण्डले नेपाल सरकारले आगाडि बढाएको हिमाल जोगाऔँ, मानवता बचाऔँ भन्ने अभियानलाई सघाउन आग्रह गरेका हुन्। विश्वव्यापी जलवायु परिवर्तनका कारण तापक्रमको वृद्धिसँगै सगरमाथालगायतका हिमालहरू यसको असरको चपेटामा पर्दै गएको उल्लेख गर्दै प्रधानमन्त्री प्रचण्डले जलवायु परिवर्तनको असरलाई न्यूनीकरण तथा हिमालका फोहोरमैला व्यवस्थापन लगायतका चुनौती थपिएको बताए। 'हिमाललाई प्रदूषणरहित बनाइराख्न सहकार्य र समन्वयवको आवश्यकता छ । यसका लागि नेपाल सरकारले हिमाल जोगाऔँ, मानवता बचाऔँ भन्ने नाराका साथ राष्ट्रिय र अन्तर्राष्ट्रिय मञ्चहरूमा संवाद गर्ने नीति लिएको छ,'प्रधानमन्त्री प्रचण्डले भने, 'सरकारको यस नीतिगत प्राथमिकता र पहलमा सरोकारवाला लगायत सम्पूर्ण नेपालीहरूको बलियो साथ रहने मेरो विश्वास छ ।' उनले पछिल्लो समय विश्वव्यापी रूपमा देखापरेका वातावरणीय सङ्कट खासगरी जलवायु परिवर्तन, तापमान वृद्धिले ल्याएको चुनौती गम्भीर भएको उल्लेख गरे। 'मुख्यतः तापमान वृद्धिसँगै हिमाल पग्लिने, हिमताल विष्फोटको खतरा बढ्दै जाने,वायु प्रदुषण बढ्दै जानेजस्ता कारणले हिमालको तल्लो तटीय क्षेत्रमा बसोबास गर्ने मानिसहरूको जीवन, सभ्यता, विकास, जीवनशैली, स्वास्थ्यमा नकारात्मक प्रभाव पारिरहेको छ,'प्रधानमन्त्रीले भने,'नेपालले हिमाली क्षेत्रको संरक्षण एवं जलवायु परिवर्तनले हिमाली क्षेत्रमा पारेको प्रभावलाई न्यूनीकरण र अनुकुलन गर्न उच्च प्राथमिकतामा राख्दै राष्ट्रिय एवं अन्तर्राष्ट्रिय क्षेत्रमा जलवायु न्यायका लागि नेतृत्वदायी पैरबी गर्दै आइरहेको छ ।' सगरमाथा दिवसले नेपालको पर्यटक आगमनमा वृद्धि गर्न, हिमालको संरक्षण गर्न, हिमाली क्षेत्रमा भइरहेको फोहोरको न्यूनीकरण एवं उचित व्यवस्थापन गर्न एवं हिमाली क्षेत्रमा जलवायु परिवर्तनले पारेका प्रभावहरू न्यूनीकरण एवं अनुकूलनका लागि काम गर्न थप प्रेरणा मिल्ने विश्वास व्यक्त गरे। 'सगरमाथा नेपालको विशिष्ट पहिचान र सौन्दर्य हो, यो जैविक विविधताको विशिष्ट केन्द्र पनि हो, हिमाली जाति र समुदायको ऐतिहासिकता र मौलिक संस्कृति हो,'प्रधानमन्त्रीले भने,'हिमाली क्षेत्रले विश्वलाई वातावरणीय सेवा, जैविक विविधता, स्वच्छ पानी, स्वच्छ हावा, तापमान नियन्त्रण एवं सन्तुलन, पारिस्थितिक प्रणालीमा सन्तुलन, मानव जीवनचक्र लगायतका बहुआयमिक पक्षमा महत्त्वपूर्ण योगदान गर्दछ ।' विश्व इतिहास र रङ्गमञ्चमा नेपाली पहिचान र विशेषताका बहुआयामिक रहेको उल्लेख गर्दै प्रधानमन्त्री प्रचण्डले सगरमाथा र लुम्बिनी जस्ता प्राकृतिक, ऐतिहासिक एवं सांस्कृतिक विश्व सम्पदा संसारभरिका मानिसका निम्ति गौरवको विषय बताए।"
२१० मेगावाट क्षमताको चैनपुर सेती जलविद्युत आयोजना सरकारको प्राथमिकतामा,"बझाङ : सरकारले आगामी आर्थिक वर्षका प्रस्तुत गरेको बजेटमा उर्जा क्षेत्र विकास शीर्षकमा २१० मेगावाट क्षमताको चैनपुर सेती जलविद्युत आयोजनालाई प्राथमिकतामा पारेको छ । केही समयअघि मात्रै सम्भाव्यता अध्ययन सम्पन्न गरि जग्गा अधिग्रहणसहित टनेल निर्माणको काम सुरु गरेको यो आयोजनामा संघीय, प्रदेश र स्थानीय सरकार, आयोजना प्रभावित, मुलुकभरका सर्वसाधारण नागरिकको लगानी रहने छ । महत्वाकांक्षी आयोजनाका रूपमा अघि सारिएको यो आयोजना साइपाल गाउँपालिकाको काँडामा ड्याम बाँधेर तलकोट गाउँपालिकाको बस्तीमा निर्माण हुने भएको हो । यो आयोजनाको १३ किलोमिटर लामो सुरुङमार्ग पनि रहेको छ । नेपाल विद्युत प्राधिकरणले निर्माण गर्ने २ सय १० मेगावाट क्षमताको यो आयोजनाको मुख्य सुरुङमा जान निर्माण हुने तीन वटा अडिट टनेल मध्ये तलकोट गाउँपालिका३ रुमाली गाडमा एउटा र बस्टीमा २ वटा रहनेछन् । यो आयोजना निर्माणका लागि प्राधिकरणले एक सय ३२ रोपनी जग्गा अधिकरण गरेको छ भने थप १५ रोपनी अधिकरणको प्रक्रियामा रहेको आयोजनाले जनाएको छ । यसअघि नै विद्युतगृह जाने बाटो २४ किलोमिटर पहुँचमार्ग निर्माण सम्पन्न भइसकेको छ । यही महिनाभित्र कार्यालय तथा आवासीय भवनहरु निर्माणका लागि बोलपत्र आव्हान गर्ने तयारी भइरहेको आयोजना कार्यालयको भनाइ छ । आयोजना प्रमुख अनिलभक्त श्रेष्ठका अनुसार अहिलेसम्मको अध्ययनअनुसार अरु आयोजनाका तुलनामा कम लागतमा उच्च प्रतिफल दिने आयोजनाका रूपमा यसलाई हेरिएको छ । सुख्खा याममा समेत दैनिक कम्तिमा ६ घण्टा २१० मेगावाट विद्युत् उत्पादन गर्न सक्ने आकर्षक आयोजनाका रूपमा यसलाई अगाडि बढाउन लागिएको उनको भनाइ छ । निमार्ण कार्य सुरु गरेको ५ वर्षभित्र सम्पन्न गर्ने लक्ष्य रहेको यस आयोजनामा बैंकको ब्याजबाहेक ३६ अर्ब ५४ करोड लागत अनुमान गरिएको छ । आयोजनाको बाँध क्षेत्रमा बस्ती नभएको र पावर हाउस बन्ने ठाँउमा पातलो बस्ती भएका कारण पनि स्थानीयको २३० रोपनी निजी जग्गा अधिग्रहण गर्दा आयोजनालाई पुग्ने उनको भनाइ छ । सेती कोरिडोर प्रसारण लाइनको निर्माण प्रक्रिया पनि अगाडि बढाइने सरकारले आगामी बजेट प्रस्तुत गर्दै सेती कोरिडोर प्रसारण लाइनको निर्माण प्रक्रिया पनि अगाडि बढाइने जनाएको छ । सेती कोरिडोरअन्तर्गत बझाङ जिल्लाको प्रस्तावित चैनपुर सबस्टेसन जयपृथ्वी नगरपालिका १ कैलाशदेखि डोटीको पश्चिम सेती सबस्टेसन र त्यहाँबाट कैलालीको दोदोधारा सबस्टेसनसम्म ४०० केभी १४५ किलोमिटर प्रसारण लाइन निर्माण गर्ने लक्ष्य रहेको छ । यस्तै, पश्चिम सेती सबस्टेसनदेखि कन्चनपुरको दैजीस्थित प्रस्तावित न्यू अत्तरिया सबस्टेसनसम्म (६८ किलोमिटर) गरी कूल २१३ किलोमिटर प्रसारण लाइन निर्माण गर्ने योजना छ । निर्माण गर्ने ग्रिड कम्पनीका अनुसार दोदोधारासम्म निर्माण हुने १४५ किलोमिटर प्रसारण लाइन र सबस्टेसनको लागत करिब २० अर्ब रुपैयाँ अनुमान गरिएको छ । हालसम्म विस्तृत आयोजना प्रतिवेत (डिपिआर) र प्रारम्भिक वातावरणीय मूल्यांकन (आईईई) को काम पूरा भइसकेको डबल सर्किट प्रसारण लाइन (एन माइनस १, ल(१) मार्फत २१०० मेगावाट विद्युत् प्रवाह हुने प्रक्षेपण गरिएको छ । यस प्रसारण लाइनमा प्रवाह गर्ने लक्ष्यका साथ अहिलेसम्म करिब १००० मेगावाट विद्युतका लागि प्रसारण सम्झौता (कनेक्सन एग्रिमेन्ट) भइसकेको ग्रिड कम्पनीले जनाएको छ । यस प्रसारण लाइन अन्तर्गत बझाङको जयपृथ्वी नगरपालिका१ स्थित कैलाशमा चैनपुर सबस्टेसन र डोटीको शिखर नपा१० स्थित बनलेकमा पश्चिम सेती सबस्टेसन निर्माण हुनेछन् । यसअन्तर्गत निर्माण हुने चैनपुर सबस्टेसनमा चैनपुर सेती (२१० मेवा), बझाङ्ग अप्पर सेती (२१६ मेवा), सेती नदी३ (८६ मेवा), सुनिगाड (२५ मेवा), सन स्टार (४६ मेवा), बडीमालिका (६० मेवा), न्यादी (६० मेवा) र मालुमेला सेती नदी पिआरओआर (६४ मेवा) जोडिने छ । यसैगरी, पश्चिम सेती सबस्टेसनमा पश्चिम सेती (७५० मेवा) र दार्चुला जिल्लाको बलाँच हबमा (३०० मेवा) विद्युत उत्पादन जम्मा भई दोदोधारा सबस्टेसनमा कुल १८२७ मेगावाट विद्युत् जम्मा हुनेछ । ग्रिड कम्पनीले सुदूरपश्चिममा उच्च क्षमताको एक प्रसारण लाइनसँगै दुई सबस्टेसनहरूको निर्माण हुनेछ । जसमा, पश्चिम सेती ४०० केभी प्रसारण लाइन तथा चैनपुर र पश्चिम सेती सबस्टेसन रहेका छन् । कम्पनीले बझाङको जयपृथ्वी नगरपालिका कैलाशमा प्रस्तावित चैनपुर सबस्टेसन निर्माणका लागि क्षेत्रफल १४,३७२ वर्गमिटर (२८२८०३ रोपनी) जग्गा अधिग्रहण गरेको छ । डोटीको शिखर नगरपालिका१० स्थित बनलेकमा प्रस्तावित पश्चिम सेती सबस्टेसन निर्माणका लागि जम्मा क्षेत्रफल ७०,४२५ वर्गमिटर (१३८ रोपनी ६ आना ३ पैसा २ दाम) जग्गा अधिग्रहण गरिएको छ । यी सबै आयोजना आर्थिक वर्ष (आव) २०८०८१ सम्म अध्ययन सम्पन्न गरी आव २०८१८२ मा निर्माणको ठेक्का प्रक्रियामा जाने र आव २०८६८७ सम्म निर्माण सम्पन्न गर्ने कम्पनीको लक्ष्य रहेको छ । सरकारले मंगलबार १८ खर्ब ६० अर्ब ३० करोड रुपैयाँको बजेट सार्वजनिक गरेको छ । अर्थमन्त्री वर्षमान पुनले संसदको संयुक्त बैठकमा आगामी आर्थिक वर्ष (आव) २०८१०८२ का लागि चालु आवको तुलनामा ६२ प्रतिशतले ठूलो बजेट ल्याएका हुन् ।"
आज अन्तर्राष्ट्रिय सगरमाथा दिवस मनाइँदै,"काठमाडौं : आज ७१औँ अन्तर्राष्ट्रिय सगरमाथा दिवस मनाइँदै छ। यस अवसरमा काठमाडौंमा प्रभातफेरी गरिएको छ। विश्वको सर्वोच्च शिखर सगरमाथामा पहिलोपटक मानव पाइला टेक्न सफल भएको ७१ वर्ष पुगेको अवसरमा उक्त दिवस मनाउने गरिएको छ। यस वर्ष अन्तर्राष्ट्रिय सगरमाथा दिवसको नारा विश्वको सर्वोच्च शिखर सगरमाथा, नेपालको पहिचान र गौरव रहेको छ। नेपालका तेन्जिङ नोर्गे शेर्पा र न्यूजिल्याण्डका एडमण्ड हिलारीले सन् १९५३ मे २९ तारिख अर्थात् आजकै दिन पहिलोपटक सगरमाथामा पाइला राखेका थिए। शेर्पा र हिलारीले पहिलोपटक सगरमाथामा आफ्नो पाइला राखेको स्मरण गर्दै सगरमाथा आरोहणको ७१औँ वर्ष पुगेको अवसरमा नेपाल पर्वतारोहण सङ्घ (एनएमए)को मुख्य आयोजनामा प्रभातफेरी गरिएको हो। प्रभातफेरीमा ट्रेकिङ एजेन्सिज् एशोसिएसन अफ नेपाल (टान), नेपाल एशोसिएसन टूर एण्ड ट्राभल एजेन्ट्स (नाट्टा), ठमेल पर्यटन विकास परिषद्लगायतका विभिन्न पर्यटनसँग सम्बन्धित सङ्घसंस्थाका अध्यक्ष एवं सदस्यहरुको सहभागिता रहेको थियो। सगरमाथामा मानव पाइला पुगेसँगै नेपालमा पर्वतीय पर्यटनको सुखद् सुरुआत भएको थियो। अर्थमन्त्री वर्षमान पुनद्वारा मङ्गलबार सङ्घीय संसद्का दुवै सदनको बैठकमा प्रस्तुत आगामी आर्थिक वर्ष २०८१८२ को बजेट वक्तव्यमा प्रत्येक वर्ष मे २९ लाई सगरमाथा अन्तर्राष्ट्रिय विशेष दिवसका रुपमा मनाइने र हिमाली पर्यटन प्रवर्द्धनमा योगदान पुर्याउने स्वदेशी तथा विदेशी व्यक्ति, सङ्घसंस्थालाई सम्मान गरिने उल्लेख छ।"
"मोरङबाट २७१ किलो गाँजा बरामद, मिनी ट्रकसहित चालक पक्राउ","विराटनगर : मोरङका अलगअलग स्थानबाट नेपाल प्रहरी र सशस्त्र प्रहरीले ठूलो परिमाणमा लागूऔषध गाँजा बरामद गरेका छन्। विराटनगर महानगरपालिकाबाट नेपाल प्रहरी र जहदा गाउँपालिकाबाट सशस्त्र प्रहरीले गाँजा बरामद गरेको हो । नेपाल प्रहरीले विराटनगर१४ जतुवास्थित कच्ची सडकमा रोकेर राखेको मिनी ट्रकबाट १ सय ८१ किलो गाँजा बरामद गरेको छ। इलाका प्रहरी कार्यालय रानीबाट खटिएको टोलीले मंगलबार राति ११ः३० बजेतिर ट्रकलाई नियन्त्रणमा लिएर गाँजा बरामद गरेको हो । खाली सिलिन्डर लोड गरिएको प्रदेश १०२००१ ख ९२७० नम्बरको ट्रकबाट गाँजा बरामद भएको मोरङ प्रहरी प्रमुख एसपी नवराज कार्कीले जानकारी दिए। उनका अनुसार सडकको साइडमा रोकेर राखिएको ट्रक खानतलासी गर्दा पछाडि बोरामा प्याक गरी माथिबाट कुचोले छोपेर राखिएको अवस्थामा गाँजा फेला परेको थियो। गाँजा बरामद भएपछि मिनी ट्रकलाई नियन्त्रणमा लिएर चालक संखुवासभाको चैनपुर नगरपालिका१ बस्ने २७ वर्षीय लाक्पा दोर्जे शेर्पालाई पक्राउ गरिएको एसपी कार्कीले बताए। उनका अनुसार चालक शेर्पाविरुद्ध लागूऔषध ऐनअन्तर्गतको मुद्दा चलाइने छ। त्यस्तै, नेपालभारत सीमा क्षेत्रअन्तर्गत जहदा१ मुसहरी टोलबाट सशस्त्र प्रहरीले मंगलबार साँझ ९० किलो गाँजा बरामद गरेको छ। सशस्त्र प्रहरी बल मोरङका प्रमुख एसपी विश्व खड्काका अनुसार गाँजा कसले लुकाएको हो भन्ने यकिन भएको छैन। मकै बारीभित्र लुकाएर राखेको अवस्थामा गाँजा बरामद भएको हो, उनले भने, लुकाउने मान्छे फेला परेनन्। बरामद भएको गाँजा आवश्यक अनुसन्धानका लागि इलाका प्रहरी कार्यालय रानीको जिम्मा लगाएर त्यसको धन्दामा संलग्नको खोजी थालिएको एसपी खड्काले बताए। पछिल्लो समय बरामद भएको गाँजा सीमा क्षेत्रबाट भारततर्फ लैजाने गरिएको छ। नेपालमा भन्दा दोब्बर बढी मूल्य पाइने भएका कारण अवैध धन्दामा संलग्नहरुले गाँजा भारत पुर्याउन बल गर्ने गरेको प्रहरीको विश्लेषण छ। नेपालभारत सीमा क्षेत्रबाट पछिल्लो समय ठुल्ठूला परिमाणमा गाँजा बरामद भइरहेको छ।"
कालिकामा बेरुजु बढी,रसुवा : पाँचवटा गाउँपालिका रहेको रसुवाको जिल्लामा सबैभन्दा बढी बेरुजु कालिका गाउँपालिकामा देखिएको छ । महालेखा परीक्षकको कार्यालयले ६१ औँ वार्षिक प्रतिवेदन स्वरूप आर्थिक वर्ष २०७९८० को लेखाजोखा प्रतिवेदन विवरणमा सबैभन्दा भन्दा बढी बेरुजु कालिका गाउँपालिका र सबैभन्दा कम उतरगयामा देखिएको हो । कालिकाको बेरुजु ४ दशमलव २४ प्रतिशत रहेको छ । उतरगयाको सबैभन्दा कम बेरुजु शून्य दशमलव ६० प्रतिशत रहेको छ । यस्तै गोसाईंकुण्ड गाउँपालिकाको बेरुजु १ दशमलव ८५ प्रतिशत छ भने नौकुण्ड गाउँपालिकाको २ दशमलव २३ प्रतिशत रहेको छ । आमाछोदिङमो गाउँपालिकाको बेरुजु ३ दशमलव ५३ प्रतिशत रहेको महालेखा परीक्षकको कार्यालयले जनाएको छ । कार्यालयले देशैभरिका ७ सय ५३ मध्ये ४ सय ४८ गाउँपालिकाहरूको बेरुजु सार्वजनिक गरेको छ ।
"गृहमन्त्री लामिछानेविरुद्धको रिटमा आज सुनुवाइ, न्यायाधीश पोखरेलको इजलासमा पेशी","काठमाडौं : उपप्रधान एवं गृहमन्त्री रवि लामिछानेविरुद्ध परेको रिटमा आज सुनुवाइ हुने भएको छ। रिटको पेशी न्यायाधीश सुनिल कुमार पोखरेलको इजलासमा तोकिएको छ। गृहमन्त्री लामिछाने पदमा रहेर सरकारी ठगीको छानबिन निष्पक्ष नहुने ठहर गर्दै निलम्बनको माग गर्दै सर्वोच्च अदालतमा सोमबार रिट दर्ता भएको थियो। रिटमा महान्यायाधिवक्ता कार्यालय, महान्यायाधिवक्ता दिनमणि पोखरेल र गृहमन्त्री लामिछानेलाई विपक्षी बनाइएको छ। गृहमन्त्री लामिछाने पदमा रहिरहेका बेला सहकारी ठगी प्रकरणको छानबिन हुँदा 'कन्फ्लिक्ट अफ इन्टरेस्ट' हुने भन्दै निलम्बनको माग गर्दै अधिवक्ता अनुपम भट्टराईसहितले सर्वोच्च अदालतमा रिट दायर गरेका हुन्। लामिछानेविरुद्ध सहकारी ठगीको कुनै मुद्दा छैन भन्ने महान्यायाधिवक्ता कार्यालयको पत्र खारेज गर्न समेत माग गरिएको छ। महान्यायाधिवक्ताको कार्यालयले गृहमन्त्री लामिछानेविरुद्ध सहकारी ठगी प्रकरणमा कुनै पनि उजुरी नपरेको भन्दै पत्र पठाएपछि अधिवक्ता अनुपम भट्टराईले गृहमन्त्री र महान्याधिवक्ताविरुद्ध सर्वोच्चमा रिट निवेदन दिएका थिए। तर,अदालत प्रशासनले रिट दरपीठ गरिदिएपछि भट्टराईले अर्को रिट दायर गरेका थिए । उक्त रिटमा सुनुवाइ गर्दै न्यायाधीश टेकप्रसाद ढुंगानाको इजलासले गृहमन्त्री र महान्यायाधिवक्ताविरुद्धको रिट दर्ता गर्न अदालत प्रशासनलाई आदेश दिएको थियो। सोही आदेशअनुसार सहकारी ठगी प्रकरणमा गृहमन्त्री लामिछानेविरुद्धको रिट सर्वोच्च प्रशासनले दर्ता गरेको हो। महान्यायाधिवक्ताको कार्यालयले रुपन्देहीकोसुप्रिप बचत तथा ऋण सहकारी संस्था, चितवनको साहारा सहकारी संस्था तथा कास्कीको सूर्यदर्शन सहकारी संस्थाको रकम हिनामिनासम्बन्धी लामिछानेविरुद्ध कुनै उजुरीजाहेरी र अनुसन्धान तथा अभियोजन समेत भएको नदेखिएको जानकारी गराएको थियो। उपप्रधानमन्त्री तथा गृहमन्त्रीले धारणा गरेको जिम्मेवारीले अनुसन्धान प्रक्रियामा अनु्चित प्रभाव र प्रतिकूल असर पार्ने र प्राकृतिक न्यायको सिद्धान्त विपरित समेत रहने स्पष्ट भएको हुँदा अनुसन्धान प्रक्रिया चलिरहेको अवस्थामा गृहमन्त्रीको पदबाट निजलाई निलम्बन गर्नु भनि नेपाल सरकार, मन्त्री प्रधानमन्त्री तथा मन्त्रिपरिषदको नाउँमा अन्तरिम प्रकृतिको उपयुक्त आदेश माग गरिएको छ। लामिछानेमाथि सहकारीको रकम अपचलन गरेको आरोप छ। लामिछानेसहित देशैभरका समस्याग्रस्त सहकारीको छानबिन गर्न संसदीय विशेष छानबिन समिति गठन भएको छ।"
मोरङमा सर्पले डसेर बालकको मृत्यु,"विराटनगर : सर्पले डसेर मोरङमा एक जना बालकको मृत्यु भएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार कानेपोखरी गाउँपालिका१ होक्लाबारीमा घरभित्रै ओछ्यानमा सुतिरहेका ११ वर्षीय प्रान्जल राउतको मृत्यु भएको हो। मंगलबार राति ११:५५ बजेतिर सर्पले डसेको प्रारम्भिक अनुसन्धानबाट खुलेको छ। उनका अनुसार गम्भीर घाइते अवस्थाका बालकलाई उपचारका लागि विराटनगरको कोशी अस्पताल ल्याइएको थियो। उपचारकै क्रममा बुधबार बिहानका राति १:३० बजेतिर चिकित्सकले मृत घोषित गरेको जानकारी बस्नेतले दिए। उनका अनुसार बालकलाई कुन प्रजातिको सर्पले टोकेको हो भन्ने यकिन छैन। तर, उपचारमा संलग्न चिकित्सकले पनि सर्पकै टोकाइबाट मृत्यु भएको जानकारी दिएको उनले बताए। बालकको टाउकोमा सर्पले टोकेको चोट रहेको उनको भनाइ छ। मृतक बालकको शव अभिभावकले बुझेर लगेका छन्। डीएसपी बस्नेतले घटनाको अनुसन्धान सुरु गरिएको जानकारी दिए। उनले गर्मीका समयमा सर्पको बिगबिगी बढेका कारण सावधानी अपनाउनुपर्ने पनि बताए।"
ईसेवाका ब्रान्ड एन्डोर्सरमा,काठमाडौं : ईसेवा कम्पनीले कलाकार सुमन कार्कीसँग ब्रान्ड एन्डोर्सरको रूपमा सम्झौता गरेको छ। सम्झौता हस्ताक्षर मंगलबार ईसेवाका चिफ बिजनेस अफिसर आशिष गौतम र कलाकार कार्कीबीच भएको हो। यस साझेदारीको बारेमा बोल्दै ईसेवाका चिफ बिजनेस अफिसर आशिष गौतम ईसेवाको आगामी दिनहरूमा हुने प्रचारप्रसारको क्रममा कार्कीको महत्त्वपूर्ण भूमिका हुने बताए। आगामी दिनमा ईसेवाले गर्ने विभिन्न कार्यक्रम तथा योजनामा उनको कलाकृतिमार्फत ग्राहकलाई मनोरञ्जनात्मक शैलीद्वारा प्रचारप्रसारमा मद्दत पुग्ने विश्वास ईसेवाले लिएको छ। ईसेवा सन् २००९ बाट सेवा दिइरहेको नेपालको पहिलो भुक्तानी सेवा प्रदायक कम्पनी हो।
कोशी सरकारविरुद्धको रिट न्यायाधीश शर्मा र सुवेदीको इजलासमा,"काठमाडौं : कोशी सरकारविरुद्धको रिटमाथि आज सुनुवाइ हुने भएको छ। सुनुवाइका लागि रिटको पेशी न्यायाधीश मनोजकुमार शर्मा र शारंगा सु्वेदीको इजलासमा तोकिएको छ। निर्वतमान मुख्यमन्त्री केदार कार्कीले मुख्यमन्त्री हिक्मत कार्कीलाई पदमुक्त गरी मुख्यमन्त्रीमा आफूलाई निरन्तरता दिन माग गर्दै सर्वोच्च अदालतमा दायर गरेका हुन्। प्रदेश प्रमुख खापुंगले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने बताउँदै अन्तरिम आदेशको माग गरेका छन्। प्रदेश प्रमुखको कार्यालय ,कोशी प्रदेश प्रमुख परशुराम खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी, संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मत कुमार कार्कीलाई रिटमा विपक्षी बनाइएको छ। प्रदेश प्रमुख खापुनले दुई दिनको समय दिएर बुधबार राति नेपालको संविधानको धारा १६८ को उपधारा (५) अनुसार नयाँ सरकार गठनको लागि दाबी पेश गर्न आह्वान गरेका छन्। नयाँ सरकार गठनका लागि शुक्रबार अपराह्न ५ बजेसम्मको समय दिइएको छ। नेकपा एमाले र नेकपा माओवादी केन्द्र ५२ सांसदको समर्थनमा हिक्मत कार्कीले मुख्यमन्त्रीमा दावी गरेका थिए। सनाखत पछि प्रदेश प्रमुख खापुङ्गले उनलाई मुख्यमन्त्रीमा नियुक्त गरेका हुन्। यसअघि कोशीका मुख्यमन्त्री केदार कार्कीलाई वैशाख १५ गतेभित्र विश्वासको मत लिइसक्नुपर्ने समय दिइएको थियो। तर,उनले विश्वासको मत पनि नलिने र राजीनामा नदिने अडान लिएपछि एमाले र माओवादीले नयाँ सरकार गठनको प्रक्रिया अघि बढाउन प्रदेश प्रमुखलाई पत्र बुझाएका थिए। त्यसपछि प्रदेश प्रमुखले नयाँ सरकार गठनका लागि आह्वान गरेका थिए।"
जग्गा विवादमा आफ्नै भाइले गरे खुकुरी प्रहार गरी दाइको हत्या,नुवाकोट : नुवाकोटको मानेगाउँमा भाइले आफ्नै दाइको विभत्स हत्या गरेका छन् । दाइको हत्या गर्ने भाइलाई प्रहरीले पक्राउ गरेको छ । किस्पाङ गाउँपालिका ५ मानेगाउँमा ६७ वर्षीय शिववहादुर तामाङले खुकुरी प्रहार गरी आफ्नै दाइ ७२ वर्षीय खमसिंह तामाङको हत्या गरेको जिल्ला प्रहरी कार्यालय नुवाकोटले जनाएको छ । दाइभाइबीच लामो समयदेखि जग्गा विवाद रहेको पाइएको छ। अपराधिक गतिविधिमा संलग्न शिवबहादुरले दाइलाई घरेलु हतियार खुकुरी प्रहार गरि हत्या गरेको प्रहरी नायव उपरीक्षक तिलक भारतीले जानकारी दिए । उनका अनुसार दाइको हत्या गर्ने शिवबहादुरलाई हतियारसहित पक्राउ गरिएको हो। घटनाको जानकारी पाउने वित्तिकै प्रहरी चौकी मैलुङबाट प्रहरीको टोली घटनास्थल पुगेको थियो । दाइको हत्या गरी आफ्नै घरको माथिल्लो तलामा लुकिरहेको अवस्थामा शिवलाई पक्राउ गरिएको नुवाकोट प्रहरीले जनाएको छ । उनको साथबाट खुकुरी समेत बरामद गरिएको प्रहरीले जनाएको छ ।
औपचारिक शिक्षामा नैतिक शिक्षा,"हाम्रा पालामा विद्यालय तहमा नैतिक शिक्षाको पढाइ हुन्थ्यो। करिब चार दशकसम्म विद्यालय शिक्षामा नैतिक विषयले निरन्तरता पायो। नयाँ पाठ्यक्रम लागू गर्ने नाममा रैथाने र परम्परागत शिक्षालाई पश्चिमा शिक्षाको नक्कल गरी निमिट्यान्न पारियो। नैतिक शिक्षालाई पूर्ण रूपमा बेवास्ता गरिँदा शिक्षाले आमनागरिकलाई निष्ठा र सदाचारयुक्त मानव बनाउन सकेन भन्ने गरिन्छ, जसमा सत्यता पनि छ। अज्ञानरूपी अन्धकारबाट ज्योति वा प्रकाश तत्त्वतिर, असत्यदेखि सत्यतातिर र बन्धनदेखि मुक्तितिर लैजानु नै सच्चा ज्ञान हो । शिक्षा एक जरा हो जसमा जीवन फलदार वृक्ष बन्छ। शिक्षाको पूर्णता नैतिक शिक्षाबिना सम्भव छैन। त्यसैले आजको आवश्यकता र समयको माग हो, नैतिक शिक्षा। जसले राजनीतिक, प्रशासनिक, वित्तीय, कानुनी र आर्थिक क्षेत्रमा नैतिकताको क्षितिज फराकिलो बनाउँछ। सकारात्मक गति र मतिको विकास गरी समुन्नत र सिर्जनशील समाजको निर्माणमा सही दिशा दिन सक्छ। सत्य, अहिंसा, प्रेम र त्यागको अभाव सेवाको ह्रास तथा समाज सुधारको बाधक बनेको छ। उच्च मनोबल, आत्मविश्वास तथा आत्मिक आरोग्यको महत्त्वपूर्ण आधार नैतिक ज्ञान आत्मिक शान्ति र शारीरिक स्वास्थ्यका लागि अनिवार्य छ। नैतिक ज्ञानको व्यावहारिक प्रयोगबाट मात्र जीवनलाई उद्देश्यमूलक र नतिजान्मुख दिशानिर्देश गर्न सम्भव छ। आजका सबै धर्म र अध्यात्मको आधार नै नैतिक शिक्षा हो। बुद्धको अष्टांगिक मार्ग पनि नैतिक शिक्षाका उपज हो। जसले सत्वचन, सत्कर्म, सत्दृष्टि, सत्संकल्प, सत्विचार, सत्जीवन र सत्प्रयासको पैरवी गर्दछ, सत्य शान्ति र अहिंसाको संवद्र्धन गर्छ। जुन समाजमा नैतिक मूल्यहरूको उच्च सम्मान हुन्छ। नैतिकता र सदाचारले धर्म एवम् दर्शनको उद्देश्यलाई अनुरूप सुखमय जीवनका लागि मार्ग प्रशस्त गर्छ। लोभ, मोह, स्वार्थ, भ्रमजस्ता कमजोरीहरूको परास्त गरी आत्मसन्तुष्टि पनि प्राप्त गर्न सकिन्छ। नैतिकता सफल जीवनको सुन्दर एवम् अतुलनीय वरदान हो, सभ्यताको आधार पनि। बालमस्तिष्कमा सद्व्यवहार, शिष्टाचार, इमानदारी र सत्यताको जागरणका लागि नैतिक शिक्षा दिइनुपर्छ। दुःखको कुरा, आजका बालबालिका, विद्यालय, शिक्षक, अभिभावक, कर्मचारी, प्रहरी तथा सेनामा समेत नैतिक मूल्यको ह््रास आएको छ। सबै शिक्षालयले मूल्य तथा सुसंस्कार दिन सकेका छैनन्। भ्रष्टाचार मौलाएको छ। नेपाल, धेरै विकासोन्मुख राष्ट्रहरू जस्तै, सामाजिक दरार र असमानतासँग संघर्ष गर्दैछ। नैतिक शिक्षा, यी विभाजनहरूको रेखालाई धमिल्याउँदै, समावेशिता, समानुभूति र सहिष्णुतामा आधारित समाज निर्माणको जग बन्न सक्छ। विश्व नै खुला शिक्षालय हो। जीवन जगत् र प्रकृति शिक्षाका साधन हुन्। यही प्रकृतिरूपी शिक्षालयमा मानिस नैतिकवान् भएर जन्मिन्छ, तर जब ऊ बढ्दै जान्छ, थप ज्ञान प्राप्तिका सन्दर्भमा अनेकौं विषय सिक्छ। सिकाइ नैतिकतामा आधारित नहुँदा समाज सत्य र निष्ठाको बाटो बिराउँदै वास्तविकताभन्दा काल्पनिकतामा रमाउँदै पतनको यात्रा तय गर्छ। नैतिक शिक्षाको माध्यमबाट मातापिता वा गुरुहरूको अनुसरण र सम्मान हुन्छ। नैतिक व्यवहारको उत्थान एवं चारित्रिक विकास सम्भव रहन्छ। विद्यमान बहुक्षेत्रीय समस्याहरू समाधानका लागि नयाँ दृष्टिकोणहरूको अवलम्बन गर्न, नैतिक एवं सिर्जनात्मक शिक्षाका बीच समन्वय गर्नु आवश्यक छ। स्वयम्मा नैतिक, आध्यात्मिक एवम् सदाचारयुक्त आचरण प्रस्तुत गर्ने, सामाजिक सहअस्तित्वमा आधारित समाज निर्माण पनि नैतिक शिक्षाबाट सम्भव छ। नैतिक आचरणको विकासमार्फत आम नागरिकहरूलाई लागूऔषधको दुव्र्यसनीबाट जोगाउन सकिन्छ, सामाजिक अपराधमुक्त समाज बनाउन सकिन्छ। सामाजिक शुद्धीकरणका लागि पनि नैतिक शिक्षाको अपरिहार्यता देखिन्छ। नेपालजस्ता विकासोन्मुख देशहरूमा विद्यालय पाठ्यक्रममा नैतिक शिक्षा समावेश गर्नु शैक्षिक विकल्पमात्र होइन राष्ट्रको भविष्यमा रणनीतिक लगानी हो। नागरिकलाई सशक्तीकरण गर्दै, नैतिक शिक्षाले विद्यार्थीलाई आधुनिक संसारको जटिलताहरू नेभिगेट गर्न सक्षम बनाउँछ। नेपालले न्यायपूर्ण, समावेशी र समृद्ध समाजको आफ्नो परिकल्पनालाई साकार पार्ने प्रयास गर्दा, दिगो विकास र सामूहिक कल्याणको जग बसाल्न पनि विद्यालय तहमा नैतिक शिक्षालाई प्राथमिकता दिनुपर्ने देखिन्छ। नैतिकता एक मूल्य हो, कला हो, जीवन हो, विज्ञान हो, शान्ति हो, सुख हो, समृद्धि हो, अवसर हो, सदाचार हो, सन्तुष्टि हो, खोज हो, मनोबल हो, वचन हो, कर्म हो, जीवन हो, प्रयास हो, मुक्ति हो, दिशानिर्देश हो, साथै सामाजिक, राजनीतिक, आर्थिक एवं धार्मिक अधिकारहरूका लागि पैरवी पनि हो र सबथोक हो। कुनै पनि सफलताको कारक नैतिकता भएको प्रायःजसो अनुसन्धानकर्ताहरूको निष्कर्षमा पाइएको छ। विश्वका सबै समस्याहरू व्यक्तिगत समस्याहरूको समष्टिगत रूप भएकाले मानिसले व्यक्तिगत स्तरमा नैतिक शिक्षामार्फत आफूलाई सुधार्ने प्रयास गरे मानवता विरोधी सबै समस्याहरू समाप्त भएर जानेछन्। अतः प्रारम्भिक बाल शिक्षादेखि माध्यमिक तहसम्म नैतिक शिक्षाको अनिवार्यता तथा उच्च शिक्षामा पनि नैतिक शिक्षालाई पाठ्यक्रमको महत्त्वपूर्ण हिस्साको रूपमा स्वीकार गर्न सकिए सदाचारयुक्त नागरिक शक्तिले समाजलाई सकारात्मक दिशामा डोर्याउनेछ। आर्थिक सामाजिक रूपान्तरण सम्भव हुनेछ। तिमिल्सिना, गण्डकी विश्वविद्यालयका रजिस्ट्रार हुन्।"
"वीरगन्जका दुई निजी अस्पताल अनुमति विपरीत सञ्चालित, आइसियु र अप्रेसन थियटरमै भेटिए म्याद गुज्रेका औषधि","वीरगन्ज : वीरगन्जमा रहेको प्रभु हस्पिटल एण्ड रिसर्च सेन्टरले सरकारबाट २५ शैयाको इजाजत लिएको भए पनि ६० भन्दा बढी शैयामा बिरामी राखेर उपचार गर्दै आएको पाइएको छ। वीरगन्ज महानगरपालिका वडा नम्बर ८ मा विगत साढे चार वर्षदेखि सञ्चालनमा रहेको प्रभु हस्पिटलले प्रदेश सरकारको स्वास्थ्य मन्त्रालयबाट २५ शैया मात्र सञ्चालनको इजाजत लिएको छ। तर मंगलबार वीरगन्ज महानगरपालिकाले गरेको अनुगमनका क्रममा अनुमति विपरित उक्त अस्पतालले ६३ शैया राखेर सञ्चालन गरिरहेको पाइएको महानगरबाट अनुगमनमा गएको टोलीमा सहभागी महानगरको स्वास्थ्य महाशाखाका प्रमुख अनिल यादवले बताए। मंगलबार वीरगन्ज महानगरपालिकाको स्वास्थ्य समितिका संयोजक उमाशंकर तिवारीको नेतृत्वमा महाशाखाको टोलीले प्रभु हस्पिटल र निलकण्ठ अस्पतालको अगुगमन गरेको थियो। अनुगमनका क्रममा प्रभु हस्पिटलले सरकारबाट २५ शैया सञ्चालनको अनुमति लिएको भए पनि हाल ६३ शैया राखेर बिरामीहरुको उपचार गरिरहेको भेटिएको स्वास्थ्य महाशाखा प्रमुख यादवले बताए। उनले भने,यो सरासर गैरकानूनी हो। जति बेडको अनुमति लिएको छ त्यो भन्दा बढी एक बेड पनि सञ्चालन गर्न पाइँदैन। यस्तै प्रभु हस्पिटलमै अनुगमनका क्रममा बिरामीको उपचारमा प्रयोग गरिने केहि औषधीहरु म्याद गुज्रिएको अवस्थामा भेटिएको अनुगमन टोलीका संयोजक तिवारीले जानकारी दिए। उनका अनुसार अस्पतालको आइसियू कक्ष र ल्याबमा म्याद गुज्रिएका ८ प्रकारका औषधिहरु भेटिएका हुन्। ल्याबमा म्याग्लुमी र एपटीटी किट् तथा आइसियू कक्षमा हेपारिन सोडियम, एल्बुमिन किट, एपटीटी किट्, म्याग्नीओन, एमीओडन, ग्युडेल र बेटाडिन नामका औषधीहरु म्याद गुज्रिएर प्रयोग गर्न अयोग्य रहेको अवस्थामा भेटिएको संयोजक तिवारीले बताए। उनले भने, तीमध्ये केही औषधिको म्याद ४ वर्षपहिले नै गुज्रिसकेको रहेछ। केही औषधिको एक्स्पायरी डेट २ महिना पहिलेको थियो। यस्तै प्रभु अस्पतालमा संचालित ल्याब पनि अस्पतालको भुइँ तल्लामुनि बनाइएको अण्डर ग्राउण्ड पार्किङमा सञ्चालन भइरहेको अव्सथामा भेटिएको महानगरको स्वास्थ्य महाशाखा प्रमुख यादवले बताए। उनले भने, सवारी पार्किङका लागि बनाइएको अण्डर ग्राउण्डमा ल्याब सञ्चालन गरिएको रहेछ। जुन कानून विपरित छ। बेसमेन्टमा संचालन गर्नु नै नियम विपरित रहँदा रहँदै पनि उसले पाएको अनुमति अनुसारको क्षेत्रफलको मापदण्ड पनि नपुगेको भेटिएको अनुगमन समितिका सदस्यसमेत रहेका सब इन्जिनियर कुन्दन ठाकुरले बताए । उनले भने, बि क्याटोगोरिमा दर्ता रहेको ल्याब कम्तिमा पनि १५ सय वर्ग फिटमा संचालन हुनुपर्छ। उक्त ल्याब ५ सय वर्ग फिटमा पनि छैन। यस्तै ल्याबमा सरसफाइको व्यवस्थापन पनि सन्तोषजनक अवस्थामा नभेटिएको अनुगमन समितिले जनाएको छ। यस्तै वीरगन्ज महानगरपालिका वडा नम्बर १३ पावरहाउस चोक नजिकै सञ्चालनमा रहेको नीलकण्ठ हस्पिटल एण्ड रिसर्च सेन्टरले पनि १५ शैयाको अनुमति लिएर ३३ शैया राखेर बिरामीको उपचार गरिरहेको पाइएको महानगरको स्वास्थ्य महाशाखा प्रमुख यादवले बताए। यादवका अनुसार नीलकण्ठ हस्पिटलले वीरगन्ज महानगरपालिकाको कार्यालयबाट १५ शैया मात्र सञ्चालनको इजाजत लिएको छ। उनले भने, मंगलबार नै हामीले नीलकण्ठ हस्पिटलमा पनि अनुगमन गरेका थियौं। १५ शैयाको मात्र अनुमति लिएर उसले पनि गैरकानूनी रुपमा ३३ शैया सञ्चालन गरिरहेको भेटियो। अनुगमनका क्रममा उक्त अस्पतालका विभिन्न विभाग र कक्षबाट पनि म्याद गुज्रिएका औषधिहरु भेटिएको यादवले जानकारी दिए। उनका अनुसार नीलकण्ठ अस्पतालको शल्यकृया कक्ष (अप्रेसन थिएटर) मा एट्रोपाइन सल्फेट, पायरोलेट, लिडो र आर्याडाइन तथा आकस्मिक कक्षमा एट्रोपाइन सल्फेट, फेनोटन सोडियम र प्लसफ्रलोन नामका औषधि म्याद गुज्रिएको अवस्थामा भेटिएको हो। महानगरपालिकाको अनुगमन टोलीले केही समय यता यहाँ संचालित अस्पतालहरुको निरन्तर अनुगमन गरिरहेको छ। वीरगन्ज महानगरका मेयर राजेशमान सिंहले बिरामीको स्वास्थ्यसँग खेलवाड गरिरहेका दुवै अस्पतालमाथि महानगरले कारबाही गर्ने बताए। उनले भने, प्रभु हस्पिटल प्रदेश सरकारबाट २५ शैयाको इजाजत लिएको अस्पताल भएकाले उसका विरुद्ध कारबाहीका लागि महानगरले पत्र लेखेर सिफारिस गर्छ। त्यस बाहेक उसले वीरगन्जकै बिरामीको जिवनसँग खेलवाड गरेकाले महानगरले पनि छुट्टै कारबाही गर्छ। महानगरबाट १५ शैयाको अनुमति लिएको नीलकण्ठ अस्पतालका सन्दर्भमा भने महानगर आँफैले कानुन अनुसार कारबाही गर्ने मेयर सिंहले बताए। उनले भने, एक त कानुनलाई मिचेर उसले १५ बेडको सट्टा ३३ बेड सञ्चालन गरिरहेको छ। त्यसैमा डेट एक्स्पायर औषधिले बिरामीको उपचार पनि गरिरहेको रहेछ। दुवै अस्पताललाई महानगरले हदैसम्मको कारबाही गर्छ। यता प्रभु हस्टिलका अध्यक्ष तथा सञ्चालक डाक्टर मनोज गुप्ताले भने आफ्नो अस्पतालले २५ शैयाको अनुमति लिएको तर त्योभन्दा बढी एक शैया पनि सञ्चालन नगरेको जिकिर गरे। उनले भने, २५ शैयाबाट १ सय शैयाको सञ्चालनको तयारी गरिरहेका छौं। त्यसैका लागि थप शैयाहरु किनेर राखेका मात्रै हो। तर २५ शैयाभन्दा बढी एक शैयामा पनि बिरामीको उपचार गरेका छैनौँ। १ सय शैयाको इजाजतका लागि आवश्यक प्रकृया सुरु गरिसकेका छौं। म्याद गुज्रिएका औषधि भेटिएको सन्दर्भमा भने डाक्टर गुप्ताले कर्मचारीको केही लापरवाहीका कारण ती औषधिहरु ल्याब र आइसियुमा भेटिएको बताए। उनले भने, तर बिरामीको उपचारका लागि ती औषधि राखिएको होइन। हामीले डेट एक्स्पायर औषधि बिरामीको उपचार प्रयोग गर्दै गर्दैनौं।"
महासचिव गुटेरेससँग सचिव लम्सालको भेट,"न्युयोर्क : परराष्ट्रसचिव सेवा लम्सालले संयुक्त राष्ट्रसङ्घका महासचिव एन्टोनियो गुटेरेससँग मङ्गलबार भेटघाट गरेकी छन् । भेटका अवसरमा नेपाल र राष्ट्रसङ्घको बीचमा सहकार्य, नेपालले अल्पविकसित देशबाट स्तरोन्नति भई मध्यमस्तरको विकासशील देशमा जाने योजना, राष्ट्रसङ्घले नेपालको विकासमा खेलेको भूमिकालगायतका विषयमा छलफल भएको न्युयोर्कस्थित स्थायी नियोगले जनाएको छ । भेटका अवसरमा उनीहरुबीच जलवायु परिवर्तनलगायत बहुपक्षीय चासोका विषयमा छलफल भएको बताइएको छ । सचिव लम्सालले वरमुडामा आयोजित चौथो अन्तर्राष्ट्रिय विकासशील साना टापु राष्ट्रहरूको सम्मेलनमा नेपालको तर्फबाट भाग लिन न्युयोर्क आएकी हुन्।सोही सम्मेलनको साइड लाइन बैठकमा सचिव लम्सालले महासचिव गुटेरेससँग शिष्टाचार भेट गरिन्।"
"उत्तर र मध्य भारतमा भीषण गर्मी, तापक्रम ५० डिग्री पुग्यो","नयाँ दिल्ली : उत्तर र मध्य भारतमा भीषण गर्मीको लहर चलिरहेको छ। मंगलबार चुरु, राजस्थान र हरियाणामा तापक्रम ५० डिग्री पुगेको थियो। दिल्लीका तीन मौसम केन्द्रहरूले तापमान ४९ डिग्रीमाथि रेकर्ड गरेका छन्। भारतीय मौसम विज्ञान विभाग (आईएमडी) ले दिल्लीको मुंगेशपुर र नरेलामा ४९९ डिग्री सेल्सियस र नजफगढमा ४९८ डिग्री सेल्सियस तापक्रम रेकर्ड गरेको जनाएको छ। राजधानी दिल्लीमा यो सिजनको सबैभन्दा उच्च तापक्रम हो। मुंगेशपुर र नरेला मौसम स्टेशनहरू २०२२ मा स्थापना भएका थिए र विगत तीन वर्षको लागि मात्र रेकर्डहरू छन्। आईएमडीले मे ३० पछि गर्मीको लहरबाट राहत पाउन सक्ने बताएको छ। आईएमडीले उत्तरपश्चिम भारतका केही भागहरूमा सप्ताहन्तमा केही वर्षा हुन सक्ने जनाएको छ। आईएमडीका महानिर्देशक मृत्युञ्जय महापात्राले उत्तरपश्चिम र मध्य भारतमा तातो लहरको अवस्था पश्चिमी विक्षोभको अनुपस्थितिलाई श्रेय दिएका छन्। आईएमडीका अनुसार १० मौसम केन्द्रहरूले यस महिनाको सबैभन्दा बढी तापक्रम रेकर्ड गरेको जनाएको छ। आगराताज (४८६ डिग्री सेल्सियस), बिहारको देहरी (४७ डिग्री सेल्सियस), उत्तर प्रदेशको हमीरपुर (४८२ डिग्री सेल्सियस), उत्तर प्रदेशको झाँसी (४९ डिग्री सेल्सियस) सेल्सियस), हरियाणाको नारनौल (४८५ डिग्री सेल्सियस), अयानगरदिल्ली (४७६ डिग्री सेल्सियस), नयाँ दिल्लीरिज (४७५ डिग्री सेल्सियस), मध्य प्रदेशको रीवा (४८२ डिग्री सेल्सियस), हरियाणाको रोहतक (४८१ डिग्री सेल्सियस), र उत्तर प्रदेशको वाराणसी (४८२ डिग्री सेल्सियस)। बीबीसी"
"कैलालीको तापक्रम ४० डिग्री सेल्यिसयभन्दा माथि, गर्मीले विद्यार्थी नियमित विद्यालय जान छाडे","कैलाली : कैलालीमा अत्यधिक गर्मी बढेपछि पठनपाठन प्रभावित भएको छ । दिउँसो विद्यालयमा पढाइ गर्न विद्यार्थीलाई कठिनाइ भएको छ । कैलालीको तापक्रम ४० डिग्री सेल्यिसयभन्दा माथि पुगेपछि पठनपाठन प्रभावित बनेको हो । वीरेन्द्र विद्या मन्दिरमा कक्षा ९ मा अध्ययनरत जगत तिरुवा मध्याह्नतिर गर्मीका कारण गाह्रो हुने गरेको बताउँछन्। 'गर्मीले पढ्नै सकिँदैन', उनले भने, 'दिउँसो १२ बजेपछि कक्षाकोठामा तातो बाफ निस्कन्छ । बेञ्चमा बस्नै गाह्रो हुन्छ । डेक्स र बेञ्च पनि तातेका हुन्छन् ।' दिउँसोको समयमा पटकपटक विजुली जाँदा विद्यार्थीलाई अझ बढी समस्या हुने गरेको छ । टीकापुरकै अर्को विद्यालयमा कक्षा ३ मा अध्ययनरत रिजिना विक दिउँसोको समयमा एकदमै गाह्रो हुने, छटपटी हुने र निद्रा लाग्ने गरेको बताउँछन्।'गर्मी बढेका बेला छटपटी हुन्छ, पानी पनि तातो हुन्छ', उनले भने, 'पढ्न मन लाग्दैन, कमजोर महसुस हुन्छ ।' यस्तै कक्षा ५ मा अध्यननरत रजनी सुनारले विद्यालयमा सबै कक्षाकोठा टिनले छाएकाले पढ्न गाह्रो हुने गरेको बताइन्। 'टिनले छाएका कोठामा पढ्न दिउँसो गाह्रो हुन्छ', उनले भनिन्, 'अधिकांश साथीहरु बीचमै पढाइ छाडेर घर हिँड्छन्, केही साथीहरु गर्मीमा विद्यालय नियमित आउँदैनन् ।' विक्रम थारू खडक स्मृति माविमा कक्षा ९ मा पढ्छन् । उनको कक्षामा ९० विद्यार्थी अध्ययनरत छन् । 'एउटै कक्षामा यतिधेरै विद्यार्थी बस्छौँ, भीडभाड हुँदा त्यसै गर्मी हुन्छ', उनले भने । शिक्षकलाई पनि पढाउन गाह्रो हुने गरेको थारु बताउँछन् । कक्षा ८ का विद्यार्थी अशुं चौधरीको कक्षामा एक सय १३ विद्यार्थी छन् । एउटै बेञ्चमा सात सात जनासम्म कोच्चिएर बस्नुपर्छ । उनी भन्छन्, 'गर्मी सहन नसकेर केही साथीहरु नियमित विद्यालय आउँदैनन् ।' कैलालीको टीकापुर नगरपालिकाभित्रका सबै विद्यालय दिउँसो सञ्चालनमा छन् । जेठको अत्यधिक गर्मीका बेला पनि यहाँ बिहानी कक्षा सञ्चालन गरिएको छैन । दिउँसो बालबालिकालाई गर्मीले सताउँछ । केही विद्यालयमा टिनका छाना छन् । अझ बिजुली गएका बेला बस्नै कठिन छ । प्रधानाध्यापकहरूको बैठकले सबै विद्यालय अनिवार्य दिउँसो चलाउने निर्णय गरेकाले यस वर्ष सबै विद्यालय दिउँसो सञ्चालन गरिएका हुन् । 'यस्तो बेलामा बिहानी कक्षा सञ्चालन गर्नुपर्ने हुन्छ, अभिभावक रमेश चौधरीले भने । अभिभावकले अत्यधिक गर्मी बढेकाले केही दिन विद्यालय बिदा दिनुपर्ने मागसमेत गरेका छन् । टिकापुर बाहेकका पालिकामा विद्यालयको अवस्थाअनुसार बिहान र दिउँसो पढाइ सञ्चालनमा छ । टीकापुरमा पनि विद्यालयले चाहेअनुसार पठनपाठन गर्न सक्ने टीकापुर नगरपालिकाका शिक्षा अधिकृत नरेश अवस्थी बताउँछन्। 'विद्यालयको अवस्थाअनुसार सञ्चालन गर्न सकिन्छ', उनले भने । रासस"
आर्थिक वर्ष २०८१८२ को बजेट घोषणाप्रति निजी क्षेत्रको के छ धारणा ?,"अर्थमन्त्रीको कार्यशैलीबाट नेपालमा उत्पादन बढ्ने, लगानी आउने परिवेश देखिएको छैन डा प्रकाशशरण महत,नेपाली कांग्रेसका सांसद एवं पूर्वअर्थमन्त्री छरपष्ट किसिमको बजेट आएको छ। धेरै पुराना आयोजना अलपत्र हुने किसिमले बजेट आएको छ। विनियोजनको कुरा गर्दा प्राथमिकताको कुरा छुट्ट्याइएको छैन। अत्यावश्यक ठाउँमा, अत्यावश्यक पूर्वाधारमा खर्च गर्ने र गैरप्राथमिकताका पूर्वाधार क्षेत्रमा ड्रप गर्ने कुराहरू छैन। आफ्ना समर्थकहरूको ठाउँमा बजेट यथेष्ठ विनियोजन भएको देखियो। अर्थमन्त्रीको कार्यशैलीबाट नेपालमा उत्पादन बढ्ने, लगानी आउने परिवेश देखिएको छैन। करका कस्ताकस्ता प्रावधान छन्, केके ठाउँमा हटाइएको छ वा थपिएको छ। त्यसलाई समग्ररूपमा हेरिसकेपछि निष्कर्षमा पुग्न सकिन्छ। तर, समग्रमा विनियोजनको कुरा गर्दा उहाँहरूले प्राथमिकताको कुरा गर्नुभएको छैन। धेरै सुधारका कार्यक्रम र बजेटरी सिस्टमलाई अनुशासनमा ल्याउने बाटोलाई अवरुद्ध गरेको देखिन्छ। अर्थमन्त्रीको कार्यशैलीबाट यहाँ उत्पादन बढ्ने, लगानी आउने परिवेश देखिरहेको छैन। बजेटमा धेरै विषयवस्तु छुने कोसिस गरिएको छ तर निश्चित रूपमा त्यसबाट परिणाम आउने देख्दिन।अत्यावश्यक ठाउँमा, अत्यावश्यक पूर्वाधारमा खर्च गर्ने र गैरप्राथमिकताका पूर्वाधार क्षेत्रमा ड्रप गर्ने, यी कुनै पनि कुरा देखिएको छैन। हाम्रो जस्तो राजनीतिक परिस्थिति भएको देशमा यस्तो छरिएको बजेटले जनताले महसुुस गर्नै पाउँदैनन् चिरञ्जीवी नेपाल, पूर्वगभर्नर बजेट जुन रूपमा आएको महत्वकांक्षी ढंगको ठूलो आकारको आउँछ कि भन्ने थियो त्यसरी भने आएन। समग्रमा सन्तुलित तरिकाले ल्याउन खोजिएको देखिन्छ। राजस्वको टार्गेट ठीकै देखिन्छ। राजस्वको दर बढाएर गर्न सकिन्छ कि भन्ने देखिन्छ। आर्थिक सुधारका जुन ५ रणनीतिको कुरा गरिएको छ। संरचनागत राम्रो सुधार हुँदै गयो भने राम्रो हुन्छ। बजेटमा ल्याइएका कुरा नराम्रा छैनन्। नेपालमा सधैं अस्थिर सरकार भएको देखिन्छ। हाम्रो जस्तो राजनीतिक परिस्थिति भएको देशमा यस्तो छरिएको बजेटले जनताले महसुुस गर्नै पाउँदैनन्। निजी क्षेत्रलाई प्राथमिकतामा राखेको छ, तर कार्यान्वयन हेर्न बाँकी चन्द्रकुमार ढकाल, अध्यक्ष, नेपाल उद्योग वाणिज्य महासंघ (एफएनसीसीआई) महासंघले दिएका कतिपय सुझावहरू समेटिएको देखियो। खासगरी निजी क्षेत्रसँगको सहकार्य र यसलाई प्राथमिकता दिनुपर्छ भनिएको छ। प्राथमिकतामा परेका पाँचै क्षेत्रमा निजी क्षेत्रलाई सँगसँगै लैजान खोजेको छ। निजी क्षेत्र बजेटअनुसारको कार्यान्वयन पनि हुनुपर्यो। प्रायः बजेटमा राम्रै समेटेको देखिन्छ पछि कार्यान्वयन नहुने अवस्था छ। यसो हुनु भएन। साथै, अब आर्थिक ऐन विस्तृतमा आएपछि मात्रै हेरेर समग्र के कस्तो भन्न सकिन्छ। सुधारको वर्ष घोषणा गर्नु एकदमै आवश्यक थियो राजेशकुमार अग्रवाल, अध्यक्ष, नेपाल उद्योग परिसंघ (सीएनआई) सरकारले सुधारको वर्ष भनेर घोषणा गरेको छ। यो एकदमै आवश्यक थियो। आर्थिक सुधारको लागि पनि आयोग बनाउने कुरा भइरहेको थियो। यसैले दोस्रो चरणको सुधारको आवश्यकता छ। स्रोतको संकलन अन्योलताले उधारोमा लिएर खाने प्रवृत्ति भयो राजेन्द्र मल्ल, निवर्तमान अध्यक्ष, नेपाल चेम्बर्स अफ कमर्स आगामी आर्थिक वर्षको बजेट चालु आवको भन्दा ठूलो बजेट आएको छ। समग्रमा चालु आवमै चाहे जति राजस्व उठाउन नसकिरहेको अवस्थामा स्रोतको संकलन के हुने भन्ने अझै अन्योलमा देखिन्छ। कतिपय स्रोत जोहो आन्तरिक र बाह्य ऋणबाट लिने भनिएको छ। सरकारले उधारोमा लिएर खाने प्रवृत्ति भयो। आर्थिक स्थायित्व दिनेमा विशेष ध्यान दिनुपर्छ। कतिपय व्यवस्था समग्र रूपमा गोलमोटल भएर आएको छ। विस्तृत रूपमा भन्सारका दर, करका दरहरूको अध्ययन गर्न पाएको छैन। यो सबैको अध्ययन गरेर चेम्बर्स अफ कमर्सले अफिसियल सार्वजनिक गर्नेछ। समग्रमा चुनौतीपूर्ण तर कार्यान्वयनको पाटो महत्त्वपूर्ण हुन्छ सुनील केसी, अध्यक्ष, नेपाल बैंकर्स संघ आगामी आवको बजेट यतिबेला समस्यैसमस्या भएको बेला आएकोले चुनौतीपूर्ण छ। बजेटको आकार बढेको छ। अब सोअनुसार स्रोत परिचालन कस्तो हुन्छ ? यो चुनौतीपूर्ण नै देखिन्छ। सरकारले आर्थिक वृद्धिको लक्ष्य ६ प्रतिशत राखेको र मुद्रास्फीतिलाई ५५ प्रतिशतको सीमाभित्र राख्ने भनेकोले यो चुनौती पूर्ण देखिन्छ। यसबाहेकका क्षेत्रलाई समेटेर गरेको कार्यक्रमहरू सूचना प्रविधि क्षेत्रलाई मुख्य केन्द्रित गरिएको छ। यस्तै, १६ लाख पर्यटकलाई भित्र्याउने, ट्रान्समिसन लाइन निजी क्षेत्रलाई दिने पनि राम्रै हो। कार्यक्रम राम्रो भए पनि स्रोतको जोहो कसरी हुन्छ भन्नेमा प्रश्न उठ्छ। अलि बढी आन्तरिक ऋणमा केन्द्रित हुन खोजेको देखिन्छ। बैंकिङ क्षेत्रमा हेर्ने हो भने धितोेमा कर्जा दिने सबालमा सरकारी कार्यालयहरूसँग डिजिटली कनेक्ट गरेर दिने भन्ने नीतिले सकारात्मक सन्देश दिन्छ। विदेशबाट ल्याउने ऋणको ब्याजमा लाग्ने करलाई घटाउँदा राम्रो सन्देश गएको छ। अब विदेशबाट पैसा ल्याउदा केही सहज हुने देख्छौं। समग्रमा चुनौतीपूर्ण भएकाले कार्यान्वयनको पाटो महत्त्वपूर्ण हुन्छ।"
"एमाले चितवनको अध्यक्षमा पाठक, सचिवमा ढुंगाना निर्वाचित","भरतपुर : नेकपा (एमाले) चितवनको अध्यक्षमा कमलराज पाठक निर्वाचित भएका छन् । पार्टीको ११औँ जिल्ला अधिवेशनबाट उनी अध्यक्ष पदमा निर्वाचित भएका हुन्। आज बिहान सम्पन्न मतगणनाअनुसार उपाध्यक्षमा श्यामकुमार विष्ट, सचिवमा प्रकाश ढुंगाना, उपसचिव (खुला) मा मीनबहादुर परियार तथा उपसचिव (महिला)तर्फ ज्वाला पुरी वन निर्वाचित भए। । प्रमुख निर्वाचन अधिकृत जगन्नाथ भण्डारीका अनुसार मतदानमा कुल सात सय २९ मत खसेको थियो । अधिवेशनमा जिल्लाका सातै पालिका, पार्टीको जनवर्गीय सङ्गठन, सम्पर्क मञ्चलगायतबाट गरी सात सय ३२ र मनोनित २९ गरी जम्मा सात सय ६१ प्रतिनिधि सहभागी थिए । रासस"
"गुल्मीमा स्मार्ट आमा सम्मान कार्यक्रम, छत्रकोटका १८ जना सम्मानित","गुल्मी : गणतन्त्र दिवसको अवसर पारेर छत्रकोट गाउँपालिका गुल्मीले स्मार्ट आमाहरूलाई सम्मान गरेको छ। पालिकाले निर्धारण गरेका विभिन्न सुचकको आधारमा छनोट भएका ६ वटा वडाका १८ जना आमाहरुलाई सम्मान गरिएको छत्रकोट गाउँपालिकाले जनाएको छ। गाउँपालिकाले निर्धारण गरेका स्वास्थ्यका सूचकहरू पूरा गर्ने प्रत्येक वडाका ३३ जना आमा छनोट गरेर सम्मान गरिएको स्वास्थ्य शाखा प्रमुख श्यामसुन्दर पोखरेलले जानकारी दिए। गाउँपालिकाले २० वटा सूचकहरूमा १०० अंक राखेको थियो। जसमा प्रत्येक सूचकलाई ५ अंक निर्धारण गरिएको पोखरेलले बताए। गाउँपालिकाले निर्धारण गरेका सूचकहरूमा कम्तिमा ५६ देखि १०० अंक प्राप्त गर्ने आमाहरू सम्मानका लागि छनोटमा परेको उनले बताए। स्वास्थ्य शाखा प्रमुख पोखरेलका अनुसार नागरिकलाई स्वास्थ्य क्षेत्रमा गुणस्तरीय तथा मैत्रीपूर्ण सेवा प्रवाहका लागि गाउँपालिकाले विभिन्न कार्यक्रम संचालन गर्दै आएको छ। सुनौला हजार दिनका आमाहरूको मनोबल वृद्धि गर्ने र आमा बच्चा दुवैलाई स्वास्थ्य पहुँच दिलाउने हेतुले जिल्लामै पहिलो पटक स्मार्ट आमा सम्मान कार्यक्रमको आयोजना गरिएको पोखरेलले बताए। छत्रकोट गाउँपालिकाले स्वास्थ्य क्षेत्रमा थुप्रै नयाँ र नौला कार्यक्रम संचालन गर्दै आएको छ। स्मार्ट आमाहरूलाई सम्मान, महिला स्वास्थ्य स्वयंसेविकाहरूलाई सम्मानजनक विदाइ तथा निवृत्तिभरण, पूर्ण पोषणमेत्री स्वास्थ्य संस्थायुक्त गाउँपालिका सुनिश्चितता तथा दिगोपना घोषणा कार्यक्रम, पूर्ण संस्थागत प्रस्तुति सुनिश्चितता तथा दिगोपना घोषणा र किशोर किशोरीमैत्री स्वास्थ्य संस्था प्रमाणीकरण कार्यक्रम गरिएको गाउँपालिकाका प्रमुख प्रशासकीय अधिकृत वीरबहादुर पुनले जानकारी दिए। स्वास्थ्य कार्यालय गुल्मीका जनस्वास्थ्य अधिकृत पशुपति आचार्यले स्मार्ट आमा कार्यक्रमलाई जिल्लामै पहिलो र नयाँ भएको बताउँदै उनले छत्रकोट गाउँपालिकाले प्रत्येक वर्ष नयाँ कार्यक्रम संचालन गर्दै आएको बताए। स्मार्ट आमा कार्यक्रम आफैंमा राम्रो भएकाले यसले समाज परिवर्तन तथा स्वास्थ्य क्षेत्रमा नागरिकको पहुँच पुर्याउन थप टेवा पुग्ने अधिकृत आर्चायले बताए। उनले पछिल्लो समय गाउँपालिकाका वर्थिङ सेन्टरहरू व्यवस्थित भएकाले स्वास्थ्य संस्थामा सुत्केरी गराउन आग्रह गरे। गर्भदेखि बच्चा नहुर्किदनसँम्म बच्चालाई कसरी स्याहार गर्ने भन्ने विषयमा स्मार्ट आमा कार्यक्रमले थप टेवा पुगेको कविता पौडेलले बताइन्। गाउँपालिकाले निर्धारण गरेका सूचक पार गरेर स्मार्ट आमाको रुपमा सम्मानित भएकोमा खुसी व्यक्त गर्दै उनले यो कार्यक्रमलाई निरन्तरता दिन गाउँपालिका समक्ष माग राखेकी छन्। त्यस्तै स्मार्ट आमामा सम्मानित भएकी राधिका जिसिले स्मार्ट आमा बन्न पाउँदा हर्षित भएको बताइन्। उनले बच्चाअरूलाई चेकजाँचका लागि धेरै सहज र स्वास्थ्य बारे जानकारी लिने मौका मिलेको बताइन्। गाउँपालिकाले संचालन गरेको स्मार्ट कार्यक्रम मार्फत बच्चाहरूलाई सफाइ गर्ने, पूर्ण खोप लगाउन, सुत्केरी हुँदा स्वास्थ्य संस्थामा चेकजाँचका लागि जानुपर्ने लगायतका विषयमा प्रेरणा प्रदान गरेको रामकला सोमैले सुनाइन्। सबै आमाहरूलाई स्मार्ट बन्ने गरी लाग्न छत्रकोट गाउँपालिका उपाध्यक्ष सावित्री ज्ञवालीले आग्रह गरिन्। यो कार्यक्रम पहिलो चरणमै राम्रो देखिएकाले यसको सुनिश्चिततालाई कायम गरी दिगोपना राखिने बताइन्। गाउँपालिकालाई समृद्ध बनाउन स्वास्थ्य क्षेत्रको महत्वपूर्ण भूमिका रहेकाले यसै वर्षदेखि आमाहरूलाई स्मार्ट बनाउने कार्यक्रमको सुभारम्भ गरेर पालिका अगाडि बढिरहेको गाउँपालिका अध्यक्ष रामप्रसाद पाण्डेले बताए। गाउँपालिकाले गत वर्षदेखि स्वास्थ्य स्वयंसेविकाहरूलाई सम्मान गर्दै आइरहेको बताउँदै अध्यक्ष पाण्डेले गुणस्तरीय सेवा प्रवाहका लागि गाउँपालिकाले भौतिक पूर्वाधारलाई पनि व्यवस्थित बनाउँदै लगिएको दाबी गरे। गुल्मीका १२ स्थानीय तहमध्ये स्मार्ट आमा सम्मान कार्यक्रम संचालन गर्नेमा छत्रकोट गाउँपालिका पहिलो बनेको छ। पूर्ण पोषणमैत्री पालिका घोषणा गर्नेमा छत्रकोट देशभर तस्रो र जिल्लामै पहिलोसमेत बनेको थियो।"
"औसत बजेट, चुनौतीपूर्ण कार्यान्वयन","बजेटका उद्देश्य र प्राथमिकता ठीकै छन्। सर्सती हेर्दा बजेट मध्यम खालको छ। आगामी आर्थिक वर्षका लागि सरकारले १८ खर्ब ६० अर्ब ३० करोड रुपैयाँको बजेट विनियोजन गरेको छ। अर्थमन्त्री वर्षमान पुनले आगामी आर्थिक वर्ष २०८१०८२ का लागि प्रस्तुत बजेट सर्सती हेर्दा मध्यम खालको छ। औसत किसिमको देखिएको छ। चालु खर्च ११ खर्ब ४० अर्ब ६६ करोड (६१ दशमलव ३१ प्रतिशत) रुपैयाँ विनियोजन गरिएको छ। पुँजीगत खर्चतर्फ ३ खर्ब ५२ अर्ब विनियोजन गरिएको छ। पुँजीगततर्फ विनियोजित बजेट न्यून छ। पुँजीगत खर्च जति गर्ने भनिएको छ, त्यतिभन्दा बढी असुल गर्ने भनिएको छ। आन्तरिक ऋण ३ सय ३० अर्ब लिने भनिएको छ। त्यसले निजी क्षेत्रको साधन परिचालन, लगानीमा प्रतिकूल प्रभाव पार्न सक्छ कि भन्ने छ। यही बजेट पनि करिब एक खर्ब जति ठूलो आकारको भएको छ। १५ खर्ब ३० अर्बमात्र चालु वर्षमा खर्च हुने भनिएको छ। त्यसबाट २१ प्रतिशतले बढाएर राखेको छ। हाम्रो खर्च गर्ने क्षमतालाई हेर्ने हो भने २१ प्रतिशत बढ्दैन। झन्डै १५ प्रतिशतसम्म मात्र बढाउन सक्छ। यो दृष्टिकोणबाट भन्नु पर्दा बजेटको आकार अझैं पनि अलिकति ठूलो भएको छ। चालु खर्चमा घटाउनुपर्ने ठाउँमा पनि घटाउन सकिएन। पुँजीगत खर्चको अंश न्यून भएको छ। बजेटको संरचना हेर्दा कार्यान्वयनमा अलि गाह्रो अर्थात् चुनौतीपूर्ण देखिएको छ। राजस्व र अनुदानबाट रकम जोडेपछि बाँकी ऋण लिनु परेको अवस्थालाई घाटा बजेट भनिन्छ। २ सय १८ अर्ब वैदेशिक ऋण र सरकारले बजेटमा ३ खर्ब ३० अर्ब आन्तरिक ऋण लिने लक्ष्य राखेको छ। ५ सय ७८ अर्ब जति बजेट घाटा हो। अहिलेको अवस्थामा यो रकम अलि बढी नै हो। तर पनि हामीले वैदेशिक सहायता अझैं परिचालन गर्न सकिएको छैन। पुँजीगत खर्च परिचालन नगरेको हुनाले वैदेशिक सहायता परिचालन नहुने र आन्तरिक ऋण उठ्ने हुँदा ब्याजदर चर्को हुन पुग्छ। भोलि वित्तीय क्षेत्रमा जाने रकम अझ बढेर आउने र तिर्नुपर्ने ब्याज बढ्ने अवस्था छ। बजेटले अपेक्षा गरेको लक्ष्य ६ प्रतिशत राखेको छ। सामान्य मौसम ठीक भए ६ प्रतिशतको लक्ष्य भेटाउन सकिन्छ। तर, मध्यम आय भएको मुलुक बनाउने र दिगो विकास लक्ष्य २०३० सम्म पूरा गर्ने भनिएको छ। यो बजेटको कार्यान्वयन शतप्रतिशत हुँदाखेरि पनि यसले योगदान गर्दैन। बजेट कार्यान्वयनको समस्या अहिले पनि ज्यूँका त्यूँ छ। अहिलेको संसद्को चरित्र र सरकारको कार्य चरित्र हेर्दा कार्यान्वयनमा धेरै सुधार होला भन्ने अपेक्षा गर्न अलि गर्न सकिँदैन। यसपालि पनि बजेटमा सुधार गर्ने, राष्ट्रिय गौरवका आयोजनाहरूमा बजेट पर्याप्त दिने, जग्गा प्राप्ति ऐन, भूमिसुधारसम्बन्धी र खरिद ऐनमा सुधार गर्ने एवम् नयाँ ऐन बनाउने भन्ने उल्लेख थियो। तर, पूरा भएनन्। बजेटमा उल्लेख गर्ने तर कार्यान्वयन नगर्ने बानी रहेको छ। यसले गर्दा समस्या बजेटको कार्यान्वयनमै छ। मूल्य अभिवृद्धि कर (भ्याट)मा पुनरावलोकन गर्ने सम्बन्धमा बजेटमा केही पनि उल्लेख भएको पाइएन। बजेटका उद्देश्य र प्राथमिकता हेर्ने हो भने ठीकै छन्। बजेटको संरचना हेर्दा कार्यान्वयनमा अलि गाह्रो अर्थात् चुनौतीपूर्ण देखिएको छ। किनभने बजेटमा धेरै कार्यक्रमहरू राखिएका छन्। कार्यक्रमहरू धेरै राखेकोले कार्यान्वयनमा गाह्रो पर्ने हो कि भन्ने आशंका गर्नु सकिन्छ।  डाअधिकारीसँग गरिएको कुराकानीमा आधारित ।"
बूढीगण्डकीले रित्यायो आरुघाट,"गोरखा : धेरै प्राचीन बजार हो आरुघाट। गोरखा सदरमुकामबाट ४२ किलोमिटर उत्तर, प्रसिद्ध मनास्लु पदमार्गमा अवस्थित आरुघाटमा ३ सय २८ वर्षअघि बजार बसेको प्रमाण आरुघाटवासीसँग छ। कुनै बेला सदरमुकाम गोरखाबजारभन्दा ठूलो व्यापारिक केन्द्र भनेर आरुघाटलाई चिनिन्थ्यो। तर, जब १२ सय मेगावाटको बूढीगण्डकी जलविद्युत् आयोजना बन्ने चर्चा चल्न थाल्यो, तब यो बजार क्रमशः उठ्न थाल्यो। राजमार्ग नखुल्दै गोरखा र यसभन्दा पश्चिमका पहाडी जिल्लाबाट राजधानी छिर्ने मूलबाटोमा पर्ने आरुघाटको पहिचान ऐतिहासिक छ। पोखरादेखि काठमाडौं जाने मूलबाटोमा पर्ने अरू बजारभन्दा तुलनात्मक रूपमा ठूलो भएको हुँदा सयौं वर्षदेखि यसको परिचयको घेरा फराकिलो थियो। गोरखाको आधाभन्दा बढी भूभाग ओगटेको चुमनुब्री, धार्चे, भीमसेन थापा र आरुघाट गाउँपालिकाको प्रमुख बजारका रूपमा यसको परिचय स्थापित थियो। त्यसैले, पूर्वपश्चिम राजमार्ग, काठमाडौंपोखरा (पृथ्वी राजमार्ग) खुलेपछि पनि आरुघाट बजार गुल्जारै रह्यो। गोरखा र धादिङ हुँदै प्रसिद्ध मनास्लु पर्यटन पदमार्ग जाने मूलबाटोमा पर्ने हुँदा यसले प्राचीन विरासत जोगाइरह्यो। पृथ्वीनारायण शाहका हजुरबुवा वीरभद्र शाहले १७५३ सालमा मृत्युवरण गरेको बजार भनेर आरुघाटको महिमा इतिहासकार बालचन्द्र शर्माको कृति नेपालको ऐतिहासिक रूपरेखा पुस्तकमा लेखिएको छ। पोखरादेखि काठमाडौं जाने यात्रुहरूलाई बूढीगण्डकी तार्ने माझीहरूले बिर्ताका रूपमा पाएका आरुघाटमा बिस्तार हुँदै गएको बजार अहिले रित्तिँदै गइरहेको छ। सत्तरीको दशकबाट जब बूढीगण्डकी आयोजनाको चर्चा घनिभूत भयो, तब हुर्काउला बारुलाले गोलो छाडेझैँ, आरुघाटवासीले थातथलो छाड्दै गए। भूकम्पले घर भत्काइदिएपछि घर छाड्ने दर झनै बढ्दै गएको हो। छाड्नेहरू प्रायः काठमाडौं बसाइँ सरेका स्थानीय गणेशकुमार श्रेष्ठको भनाइ छ। उनका अनुसार बूढीगण्डकी आयोजनाबाट घरजग्गाको मुआब्जा पाएपछि झन् आरुघाट छाड्नेको दर ह्वात्तै बढ्यो। धेरै कमाइ हुनेहरूको त पहिलैदेखि आरुघाट र काठमाडौं दुवैतिर घरजग्गा थियो। कोही त्यतिबेलादेखि नै काठमाडौं सर्दै थिए, उनी भन्छन्, बूढीगण्डकीले घरजग्गाको मुआब्जा दिएपछि विगत पाँच वर्षयता आरुघाट छाड्नेको दर ह्वात्तै बढेको हो। कतिपयले घरमा ताल्चा ठोकेर नफर्कने गरी गएका छन्, कोही भने वर्षमा एक, दुईफेर आउने गरी। जे जसरी गए पनि आरुघाट बजार अहिले प्रायः सुनसान देखिन्छ। स्थानीय किराना व्यापारी कृष्ण पोखरेलका अनुसार पहिले आरुघाट बजारका घर भरिभराउ थिए। तर अहिले हिउँदका बेला भेडाबाख्रा बेसी झरेपछिको लेकको गोठ थोत्रिएसरी आरुघाट बजार थोत्रिएको उनको भनाइ छ। २०७० सालसम्म त आरुघाट बजार मेन सेन्टर प्वाइन्ट थियो। एउटै घर खाली थिएनन्, सब भरिभराउ थियो। पुराना घरानियाँ साहुजीहरूको काठमाडौं, पोखरातिर पनि घर थियो, यहाँको व्यापार, बिजनेस पनि छोडेका थिएनन्, उनले भने, गोरखा जाने, काठमाडौं पोखरा जाने र लेकतिर जानेको आरुघाटमा घुचुरो हुन्थ्यो। कर्मचारी, बोर्डिङमा बच्चा पढाउन आउनेहरूको भीडभाड उस्तै हुन्थ्यो। जब बूढीगण्डकी आयोजनाको हल्ला चल्न थाल्यो, त्यसपछि मान्छेले बिस्तारै बाटो तताउन थाले। झन् २०७२ सालको भुइँचालोले घर भत्काइदियो। डुबान क्षेत्रमा पक्की घर बनाउन भूकम्पको राहत पनि नपाउने रहेछ। मुआब्जा पनि पाउने भएपछि त यहाँ घर बनाएर बस्नुभन्दा काठमाडौंतिरै बस्ने भनेर सबैजना छाडेर गइहाले। अहिले बजार चकमन्न छ। दिनभरिमा बोहनी मात्र हुन पनि गाह्रो छ। अहिले आरुघाटको पुरानो बजार (मुख्यबजार)को दुवै लाइनका घरहरूमा तालाचापी ठोकिएका छन्। कुनैको घरको गारोमा झारपात उम्रिएका छन्, कुनैका पाली झर्न थालिसकेका छन्, कुनैको गाह्रो। रेखदेख नहुँदा आँगन र पिँढी पनि चौरजस्तो भएका छन्। जुन पुरानो बजार हो, त्यो त रित्तिसक्यो, गणेशकुमार श्रेष्ठ भन्छन्। त्यस्ताका घर खाली नभए पनि पहिलेझैँ अन्यत्रबाट मान्छे बस्न आउने क्रम ठप्प भएको उनको भनाइ छ। पहिले त लेकतिरबाट मान्छेहरू बस्न आउँथे। पसल थाप्न आउँथे। अहिले त कुनै पनि टोलमा मान्छे बस्न आउँदैनन्, उनी भन्छन्, जानेहरू गएको गयै, आउनेहरू ठप्पै भएपछि बजार एकदिन खाली हुन्न त ? १० वर्षअघिसम्म आरुघाट बजारमा करिब चार सय घरधुरीले थिए। तर अहिले ५० प्रतिशत पनि बाँकी नरहेको आरुघाट बजार अवस्थित वडा नं ९ का वडाध्यक्ष बुद्धिप्रसाद श्रेष्ठको भनाइ छ। चार सय वर्षअघि काठमाडौंबाट आएका नेवारले माझीको प्रेरणाबाट थापेको बजार हो भन्ने किंवदन्ती छ। दुई सय वर्षअघि यहाँ बजार रहेछ भन्नेचाहिँ भीमसेनथानमा लेखिएको शिलालेखमा उल्लेख छ, उनले भने, २०४६ सालमा जब प्रजातन्त्र पुनर्बहाली भयो, त्यसपछि धार्चे, चुमनुब्रीदेखिका मान्छेहरू यहाँ आएर बस्न थालेपछि तीव्र विस्तार भएको बजार हो तर, २०७२ सालपछि भुइँचालो र बूढीगण्डकी आयोजनाले आरुघाट बजार रित्यायो। अहिले त अन्यत्र जान नसक्नेहरू मात्र आरुघाटमा छौं। अहिले इलाका प्रहरी कार्यालयभन्दा तलको पुरानो मुख्य बजार प्रायः सुनसान भइसकेको छ।"
"अमेरिकाको टेक्सासमा आँधी, सात लाख ग्राहक विद्युत्विहीन","वासिङटन डिसी : संयुक्त राज्य अमेरिकाको टेक्सास राज्यमा आँधी आएपछि मङ्गलबार बिहान सात लाख ३० हजारभन्दा बढी ग्राहक अझै पनि विद्युत्विहीन बनेको पावर आउटेज डट युएसले जनाएको छ । त्यस क्रममा ग्राहकहरूको सङ्ख्या बढ्दै गयो र डलास काउन्टीमा मात्र तीन लाखभन्दा बढी मानिस विद्युत्विहीन बने । केन्टुकी, अर्कान्सस, वेस्ट भर्जिनिया र मिसौरी राज्यहरूमा एक लाख ६० हजारभन्दा बढी घर र व्यवसायहरू मङ्गलबार बिहानसम्म विद्युत्विहीन थिए । मेमोरियल डे सप्ताहन्तमा मध्य संयुक्त राज्य अमेरिकामा आएको आँधीका कारण कम्तीमा २० जनाको व्यक्तिको मृत्यु भएको छ । साथै महत्त्वपूर्ण सम्पत्तिको क्षति भएको छ । आइतबार अहिलेसम्मको सबैभन्दा व्यस्त मौसम दिन थियो । यसमा २० भन्दा धेरै राज्यमा तीव्र हावा वा असिनाको छ सयभन्दा बढी रिपोर्ट गरिएको थियो ।"
"बजेट रु १८,६०,३०,००,००,००० : चालुभन्दा ६२ प्रतिशत बढी, राजस्व झन्डै १३ खर्ब उठाउने लक्ष्य","काठमाडौं : साँघुरिँदो स्रोतका बीच अर्थमन्त्री वर्षमान पुनले २०८१०८२ का लागि १८ खर्ब ६० अर्ब ३० करोड रुपैयाँको बजेट प्रस्तुत गरेका छन्। संसद्का दुवै सदनसमक्ष अर्थमन्त्रीले प्रस्तुत गरेको आगामी वर्षको बजेटको आकार चालु आर्थिक वर्षको भन्दा करिब ६२ प्रतिशतले बढी छ। चालु आर्थिक वर्षको बजेट १७ खर्ब ५१ अर्ब रुपैयाँ छ। बजेटमा प्रस्ताव गरिएका नीति तथा कार्यक्रमको कार्यान्वयनबाट आगामी आर्थिक वर्ष ६ प्रतिशत आर्थिक वृद्धि हासिल हुने र मुद्रास्फीति ५५ प्रतिशत रहने अनुमान सरकारको छ। यद्यपि अर्थमन्त्रीलाई २० खर्बको बजेट ल्याउन उच्च राजनीतिक दबाब थियो। उनले शीर्ष नेताहरूलाई कन्भिन्स गरेर यथार्थभन्दा माथि लैजान नमानेको स्रोतले जनायो। आगामी आर्थिक वर्षको बजेटमा खर्चतर्फ चालु खर्च ११ खर्ब ४० अर्ब, पुँजीगत खर्च ३ खर्ब ५२ अर्ब र वित्तीय व्यवस्थातर्फ ३ खर्ब ६७ अर्ब विनियोजन गरिएको छ। यस्तै प्रदेश र स्थानीय तहमा हस्तान्तरणका लागि ४ खर्ब ८ अर्ब २७ करोड बजेट विनियोजन गरिएको छ। सरकारको खर्च जुटाउने स्रोतमध्ये राजस्वतर्फ १२ खर्ब ६० अर्ब ३० करोड रुपैयाँ उठाउने आगामी आर्थिक वर्षको लक्ष्य निर्धारण गरिएको छ। साथै वैदेशिक अनुदानबाट ५२ अर्ब ३३ करोड र वैदेशिक ऋणबाट २ खर्ब १७ अर्ब उठाइने भनिएको छ। राजस्व र वैदेशिक सहायताबाट अपुग रकम आन्तरिक ऋणबाट परिपूर्ति गरिने प्रस्तुत बजेटमा उल्लेख छ। आगामी आर्थिक वर्षमा ३ खर्ब ३० अर्ब रुपैयाँ बराबरको आन्तरिक ऋण उठाइने लक्ष्य लिइएको छ। राष्ट्रिय प्राकृतिक स्रोत तथा वित्त आयोगको सिफारिसका आधारमा वित्तीय समानीकरण अनुदान प्रदेशका लागि ६० अर्ब र स्थानीय तहका लागि ८८ अर्ब हस्तान्तरण गर्ने व्यवस्था गरिएको छ। सशर्त अनुदान प्रदेशका लागि २५ अर्ब ८४ करोड र स्थानीय तहका लागि २ खर्ब ८ अर्ब ८८ करोड गरी जम्मा २ खर्ब ३४ अर्ब ७३ करोड हस्तान्तरणका लागि विनियोजन गरिएको छ। प्रदेश र स्थानीय तहलाई पूर्वाधारका आयोजना कार्यान्वयन गर्न समपूरक अनुदान क्रमश: ६ अर्ब २० करोड र ७ अर्ब रुपैयाँ छुट्ट्याइएको छ। विशेष अनुदान प्रदेशको लागि ४ अर्ब ४० करोड र स्थानीय तहका लागि ८ अर्ब ५० करोड विनियोजन गरिएको छ। प्रदेश र स्थानीय तहमा राजस्व बाँडफाँटबाट १ खर्ब ५९ अर्ब हस्तान्तरण हुने अनुमान छ। राजस्व बाँडफाँट र अनुदान गरी प्रदेश र स्थानीय तहमा आगामी आर्थिक वर्ष ५ खर्ब ६७ अर्ब हस्तान्तरण हुने सरकारको अनुमान छ। चालु बजेटको समीक्षा आर्थिक वर्ष २०८०८१ मा कुल सरकारी खर्च १५ खर्ब ३० अर्ब ३५ करोड अर्थात् विनियोजनको ८७४ प्रतिशत हुने संशोधित अनुमान छ। कुल सरकारी खर्चमध्ये चालु खर्च १० खर्ब ६७ अर्ब ४९ करोड अर्थात् विनियोजनको ९३५ प्रतिशत, पुँजीगत खर्च २ खर्ब १५ अर्ब ३० करोड अर्थात् विनियोजनको ७१३ प्रतिशत र वित्तीय व्यवस्थातर्फ २ खर्ब ४७ अर्ब ५५ करोड अर्थात् विनियोजनको ८०५ प्रतिशत खर्च हुने संशोधित अनुमान छ। चालु आर्थिक वर्ष राजस्व संकलन १२ खर्ब ५३ अर्ब ५२ करोड संशोधित हुने अनुमान छ। यो लक्ष्यको तुलनामा ८८१ प्रतिशत हो। वैदेशिक अनुदानतर्फ ३४ अर्ब ३४ करोड र वैदेशिक ऋण १ खर्ब ४५ अर्ब ४४ करोड परिचालन हुने संशोधित अनुमान छ। चालु आर्थिक वर्षका लागि खर्च बेहोर्ने स्रोतमध्ये आन्तरिक ऋणबाट २ खर्ब ४० अर्ब बेहोरिने अनुमान रहेकोमा वैशाख मसान्तसम्म १ खर्ब ९१ अर्ब उठाइएको छ। कुन मन्त्रालयको के छन् कार्यक्रम ? कृषि तथा पशुपन्छी मन्त्रालय कृषि तथा पशुपन्छी विकास मन्त्रालयका लागि आगामी आर्थिक वर्ष ५७ अर्ब २९ करोड रुपैयाँ विनियोजन गरिएको छ। बजेटले कृषिको व्यवसायीकरण र आधुनिकीकरण गरी उत्पादन र उत्पादकत्व अभिवृद्धि गर्ने गरी प्राथमिकीकरण गरेको छ। सरकारी, निजी, सहकारी तथा विकास साझेदारबाट कृषि क्षेत्रमा लगानी अभिवृद्धि गर्न २०८१ देखि २०९१ सम्मको अवधिलाई कृषिमा लगानी दशक घोषणा गरिएको छ। मल, बिउ, कृषि प्रसार सेवा र कर्जामा ब्याज अनुदान प्रदान गरिने भएको छ। सामूहिक खेती प्रवद्र्धन गर्न सरकारी जमिन लिजमा उपलब्ध गराउने, व्यावसायिक रूपमा सामूहिक खेती, पशुपन्छी पालन एवं जडीबुटी खेती गर्ने व्यक्ति, फर्म तथा सहकारीलाई व्याज अनुदान, प्राविधिक सहयोग र मेसिनरी आयातमा कर छुट प्रदान गरिने बजेटमा उल्लेख छ। कृषि बालीको उत्पादन प्रबद्र्धन गर्न उन्नत बिउ, सिँचाइ लगायतमा अनुदान उपलब्ध गराई उत्पादित उपजको बजार सुनिश्चित गरिने भनिएको छ। १ सय बिघाभन्दा ठूला चक्लामा वासनादार धान खेती गर्ने सात नमूना परियोजनालाई सहज रूपमा मल, बिउ, प्राविधिक सेवा तथा सहुलियतपूर्ण कर्जा उपलब्ध गराउने र बिमा प्रिमियममा छुट दिने व्यवस्था मिलाइएको छ। प्रधानमन्त्री कृषि आधुनिकीकरण परियोजनाका लागि २ अर्ब ९८ करोड विनियोजन गरिएको छ भने फलफूल क्षेत्र विकासका लागि १ अर्ब ४४ करोड विनियोजन गरिएको छ। कृषिको व्यवसायीकरणका लागि राजमार्ग केन्द्रित तीन सय उत्पादक संस्थालाई सुरुवाती पुँजी उपलब्ध गराउने र उत्पादित वस्तुको बजार सुनिश्चित गर्न १ अर्ब १२ करोड विनियोजन गरिएको छ। कृषकलाई समयमै मलखाद आपूर्ति सुनिश्चित गर्न अनुदानका लागि २७ अर्ब ९५ करोड छुट्ट्याइएको छ। कृषि उपजको निर्यात प्रवद्र्धन गर्न अन्तर्राष्ट्रिय र प्रमुख आन्तरिक विमानस्थलमा शीतभण्डार स्थापना गरिने, निर्यात गरिने कृषिउपजको प्रमाणीकरण र प्रयोगशाला परीक्षण शुल्कमा सहजीकरण गरिने भनिएको छ। कृषि उपजको धितोमा समेत सहज रूपमा कर्जा प्रवाह हुने व्यवस्था मिलाइने, प्रतिफल प्राप्त हुन लामो अवधि लाग्ने कृषि तथा फलफूल व्यवसायमा उत्पादन पूर्वको अवधिको कर्जाको ब्याजमा अनुदान, स्वदेशमा नै बढी उत्पादन क्षमता भएका दुधालु पशु उत्पादन गर्न गाई र भंैसीमा नश्ल सुधारका लागि ३८ करोड विनियोजन गरिएको छ। यस्तै, पशुपन्छीको महामारी रोग नियन्त्रणका लागि आगामी वर्ष ५ करोड डोज खोप उत्पादन गरिने छ। खोप उत्पादन तथा सेवा सञ्चालनका लागि ४० करोड व्यवस्था गरिएको छ। उखु खेती प्रबद्र्धनका लागि किसानलाई प्रोत्साहन गर्न २ अर्ब २५ करोड र साना किसानको बाली तथा पशुपन्छी बीमाको प्रिमियममा अनुदान प्रदान गर्न १ अर्ब ६५ करोड छुट्ट्याइएको छ। कृषि अनुसन्धान तथा विकासतर्फ ३ अर्ब ५२ करोड विनियोजन गरिएको छ। ऊर्जा, जलस्रोत तथा सिँचाइ मन्त्रालय सरकारले ऊर्जा, जलस्रोत तथा सिँचाइ मन्त्रालयका लागि ८७ अर्ब ५५ करोड विनियोजन गरिएको छ। आगामी आर्थिक वर्ष ९ सय मेगावाट विद्युत् थप गरी राष्ट्रिय प्रणालीको विद्युत् क्षमता ४५ सय मेगावाट पुयाइने लक्ष्य लिइएको छ। प्रतिव्यक्ति विद्युत् खपत ४ सय ५० युनिट पुयाइने बजेटले भनेको छ। चालु आर्थिक वर्षमा प्रतिव्यक्ति विद्युत् खपत ३ सय ५० युनिट रहेको छ। आगामी आर्थिक वर्षदेखि बंगलादेशमा विद्युत् निर्यात गर्ने, विद्युत् प्रसारण लाइन निर्माण र वितरण कार्यमा निजी क्षेत्रसमेत सहभागी हुने गरी कानुनी प्रबन्ध गरिने बजेटमा भनिएको छ। जलाशययुक्त जलविद्युत् आयोजनामा बाँध र विद्युत गृह छुट्टाछुट्टै प्रवद्र्धकबाट निर्माण गर्ने गरी निजी क्षेत्रलाई लगानी गर्न आकर्षित गरिने उल्लेख छ। सुक्खायामको मागलाई पूर्ति गर्न १२ सय मेगावाट क्षमताको बूढीगण्डकी, ६७० मेगावाट क्षमताको दूधकोशी र ४१७ मेगावाट क्षमताको नलसिंगाड जलाशययुक्त जलविद्युत् तथा २८० मेगावाट क्षमताको नौमुरे बहुउद्देश्यीय जलविद्युत आयोजनाको निर्माण कार्य सुरु गरिने बताइएको छ। वैदेशिक रोजगारीमा गएका व्यक्तिको लगानीमा ७७५ मेगावाटको घुन्सा र७०३ मेगावाटको सिम्बुवा जलविद्युत् आयोजना निर्माण कार्य अगाडि बढाइने अर्थमन्त्रीले बजेट भाषणमा भनेका छन्। यस्तै, जनताको जलविद्युत् कार्यक्रमअन्तर्गत १०६३ मेगावाटको माथिल्लो अरुण, १०६ मेगावाटको जगदुल्ला, १ सय मेगावाटको तामाकोशी पाँचौं, ४२ मेगावाटको मोदी ए र २१० मेगावाटको चैनपुरसेती जलविद्युत् आयोजनाको निर्माण कार्य सुरु गरिने बजेटमा उल्लेख छ। सुनकोशीतेस्रो जलविद्युत् आयोजनाको विस्तृत अध्ययन गरी निर्माण प्रक्रिया अगाडि बढाइने र १० हजार ८ सय मेगावाटको कर्णालीचिसापानी जलविद्युत् आयोजनाको विस्तृत इन्जिनियरिङ डिजाइनको कार्य सुरु गरिने छ। ऊर्जा उत्पादनलाई विविधीकरण गर्न निजी क्षेत्रबाट १ सय मेगावाट सौर्य विद्युत् जडान गर्ने, हरित हाइड्रोजन प्रबद्र्धन गर्न अनुसन्धान र विकासका लागि आवश्यक बजेट विनियोजन गरिएको छ। हेटौंडाढल्केबरइनरुवा र खिम्तीबाह्रबिसेलप्सीफेदी ४सय केभी प्रसारण लाइनको निर्माण कार्य सम्पन्न गरिने लक्ष्य लिइएको छ। कर्णाली कोरिडोर ४ सय केभी प्रसारण लाइनको निर्माणको कार्यलाई तीव्रता दिइने, हेटौंडारातमाटेलप्सिफेदीदमौलीन्यू बुटवल, न्यू बुटवललमही, लमहीदोदोधारा र भेरी कोरिडोर ४ सय केभी प्रसारण लाइनको निर्माण कार्य सुरु गरिने छ। सेती कोरिडोर, अरुण कोरिडोर, दूधकोशी कोरिडोर ४ सय केभी र बूढीगण्डकी कोरिडोर प्रसारण लाइनको निर्माण प्रक्रिया अगाडि बढाइने भनिएको छ। न्यू बुटवलगोरखपुर ४ सय केभी अन्तरदेशीय प्रसारण लाइनको निर्माण कार्य सम्पन्न गरिने छ। इनरुवापूर्णीया र दोदोधाराबरेली ४ सय केभी तथा रसुवागढीकेरुङ २ सय २० केभी अन्तरदेशीय प्रसारण लाइनको निर्माण प्रक्रिया अगाडि बढाइने बताइएको छ। सञ्चार तथा सूचना प्रविधि मन्त्रालय नेपाललाई सूचना प्रविधि हवको रूपमा विकास गरिने भन्दै सूचना प्रविधि दशकको प्रस्थान वर्षको रूपमा अगाडि बढाइने बजेटमा उल्लेख छ। सूचना प्रविधि क्षेत्रमा १० वर्षमा ३० खर्बको निर्यात गर्ने र ५ लाख प्रत्यक्ष तथा १० लाख अप्रत्यक्ष रोजगारी सिर्जना गर्ने लक्ष्य लिइएको छ। सूचना प्रविधिलाई अर्थतन्त्रको सम्वाहक क्षेत्रको रूपमा स्थापित गरिने, सूचना प्रविधिका नवीनतम् प्रविधि अवलम्बन गर्न कानुनी आधार तयार गरिने र कृत्रिम बौद्धिकताको विकास, प्रवर्द्धन र नियमनको व्यवस्था गरिने भएको छ। यस आयोजनाका लागि ५९ करोड विनियोजन गरिएको छ। सूचना प्रविधि पार्क सञ्चालनको काम अगाडि बढाइने भनिएको छ भने यस्तो पार्कमा ३ वर्षका लागि वर्क स्टेसन सञ्चालन गर्न नि:शुल्क स्थान उपलव्ध गराइने भएको छ। सार्वजनिकनिजी साझेदारीमा अत्याधुनिक सूचना प्रविधि हव सञ्चालनका लागि काठमाडौंको डिल्लीबजारस्थित चारखालमा बहुतले संरचना निर्माण गरिने र ललितपुरको खुमलटारमा ज्ञान पार्क स्थापना गर्न १७ करोड रकम विनियोजन गरिएको छ। सरकारी डाटा सेन्टरको स्तरोन्नति गरिने भनिएको छ। संस्कृति, पर्यटन तथा नागरिक उड्डयनमन्त्री यस मन्त्रालयका लागि करिब १५ अर्ब ६८ करोड बजेट छुट्ट्याइएको छ। पर्यटन क्षेत्र तर्फमात्रै ११ अर्ब ९१ करोड विनियोजन गरिएको छ। सरकारले आगामी आर्थिक वर्ष १६ लाख पर्यटक भिœयाउने लक्ष्य लिएको छ। यो वर्ष १० लाख पयर्नटक नेपाल भित्रिएका छन्। पर्वतारोहण अनुमति प्रणालीलाई स्वचालित प्रविधिमा आधारित बनाइने बजेटले भनेको छ। सीमावर्ती पर्यटन प्रबद्र्धनका लागि निजी क्षेत्रसँगको सहकार्यमा नेपालभारत सीमा नाकाबाट पशुपतिनाथ, स्वर्गद्वारी र मुक्तिनाथ दर्शन यातायात सेवा सञ्चालन गरी तीर्थयात्रीलाई सहज रूपमा प्रमुख धार्मिक स्थल दर्शन गर्ने व्यवस्था मिलाइने भएको छ। बुद्ध परिपथ, शिव परिपथ, रामायण परिपथ, किराँत सांस्कृतिक परिपथको मार्ग निर्धारण गरी पर्यटन प्रबद्र्धन गर्न बजेट व्यवस्था गरिएको छ। पुराना प्रचलनमा रहेका पदमार्गको संरक्षण र सम्बद्र्धन गरिने, सम्भावित जोखिमयुक्त क्षेत्रमा पर्यटकीय उद्धार केन्द्र स्थापना गरिने र पर्यटन पूर्वाधार विकासका लागि ५ अर्ब ४६ करोड विनियोजन गरिएको छ। नेपालमा सांस्कृतिक तथा पर्यटकीय गन्तव्यलाई विवाह गन्तव्यको रूपमा विकास गरिने र राम जानकीको विवाहस्थल जनकपुरलाई वेडिङ हव र गौतम बुद्ध जन्मस्थल लुम्बिनीलाई बर्थिङ हवको रूपमा प्रवर्द्धन गरिने भएको छ। त्रिभुवन अन्तर्राष्ट्रिय विमानस्थलको दोस्रो टर्मिनल भवन निर्माण कार्य सुरु गरिने, निजगढ अन्तर्राष्ट्रिय विमानस्थल सार्वजनिकनिजी साझेदारीमा निर्माण गर्न आगामी आर्थिक वर्ष भित्र लगानीको ढाँचा र पूर्वतयारी कार्य सम्पन्न गरिने, भरतपुर विमानस्थल विस्तारको कार्यका लागि ३६ करोड विनियोजन गरिएको छ। नागरिक उड्डयन पूर्वाधारतर्फ ३ अर्ब ७७ करोड विनियोजन गरिएको छ। नेपाल वायुसेवा निगमको व्यवस्थापन तथा सञ्चालनमा रणनीतिक साझेदारको सहभागिता गराइने र नेपाल नागरिक उड्डयन प्राधिकरणको पुनर्संरचना गरी नियामकीय क्षमता सुदृढ गरिने बताइएको छ। भूकम्पपछिको पुनर्निर्माण जाजरकोट र रुकुमपश्चिम लगायतका जिल्लामा भूकम्पबाट क्षतिग्रस्त निजी घरको सर्वेक्षण सम्पन्न गरी पुनर्निर्माणलाई तीव्रता दिइने, सामुदायिक विद्यालय भवन, स्वास्थ्य संस्था, सरकारी तथा सार्वजनिक भवन लगायतका पूर्वाधारको शीघ्र पुनर्निर्माण गर्नका लागि २१ अर्ब ६० करोड विनियोजन गरिएको छ। उद्योग, वाणिज्य तथा आपूर्ति मन्त्रालय सरकारले उद्योग, वाणिज्य तथा आपूर्ति मन्त्रालयका लागि ९ अर्ब २८ करोड विनियोजन गरिएको छ। स्वदेशी श्रम र कच्चा पदार्थको प्रयोग गरी कम तौल र उच्च मूल्य भएका वस्तु उत्पादन गरी निर्यात गरिने र पहिलो चरणमा कफी, अलैँची, चिया र हिमालयन वाटरको ब्रान्डिङ गरिने भनिएको छ। व्यापार सम्बद्ध पूर्वाधारको एकीकृत र रणनीतिक विकासका लागि लजिस्टिक गुरुयोजना निर्माण गरी कार्यान्वयन गरिने, भैरहवाको एकीकृत जाँचचौकी र रसुवाको टिमुरेमा सुक्खा बन्दरगाहको निर्माण कार्य सम्पन्न गरिनुका साथै कञ्चनपुर जिल्लाको दोधारा चाँदनीमा सुक्खा बन्दरगाह निर्माण कार्यको प्रारम्भ गरिने बताइएको छ। उपभोक्ता अधिकारको संरक्षण र सम्बद्र्धन गर्न तथा उपभोक्तालाई प्राप्त हकको न्यायिक उपचारका लागि उपभोक्ता अदालत स्थापना गर्न बजेट व्यवस्था गरिएको छ। श्रम तथा रोजगार मन्त्रालय श्रम, रोजगार तथा सामाजिक सुरक्षा मन्त्रालयका लागि ८ अर्ब १० करोड विनियोजन गरिएको छ। रोजगार बैंकको स्थापना गरी रोजगारीसम्बन्धी सूचनाको एकीकृत अभिलेख तयार गरिने, श्रम बजारमा उपलव्ध रोजगारीको अवसर तथा जनशक्तिको माग र आपूर्तिलाई स्वचालित प्रणालीमा आबद्ध गरिने, प्रधानमन्त्री रोजगार कार्यक्रमअन्तर्गत करिब २ लाख व्यक्तिलाई न्यूनतम सय दिनको रोजगारी प्रदान गरिने भनिएको छ। यस कार्यक्रमका लागि ६ अर्ब विनियोजन गरिएको छ। आगामी आर्थिक वर्ष थप ३ प्रमुख गन्तव्य मुलुकसँग द्विपक्षीय श्रम सम्झौता गरिने वैदेशिक रोजगारीमा जानुपूर्व गरिने अभिमुखीकरण तालीमलाई क्रमश: नि:शुल्क गर्ने व्यवस्था गरिने बताइएको छ। वैदेशिक रोजगारीबाट फर्किएका नागरिकको ज्ञान, सीप र पुँजीमार्फत उद्यमशीलता प्रवद्र्धन गर्न रिटर्नी उद्यमशीलता कार्यक्रम सञ्चालन गरी कम्तीमा १ लाख रिटर्नीलाई स्वरोजगार बनाइने र वैदेशिक रोजगारीमा जान श्रम स्वीकृति लिएका व्यक्तिलाई बैंक खातामा विप्रेषण पठाउने सुनिश्चितताका आधारमा बिना धितो ऋण उपलब्ध गराइने भएको छ। आगामी आर्थिक वर्ष प्रत्येक प्रदेशमा कम्तीमा १ हजार युवालाई सीपमूलक तालिम प्रदान गर्न ४३ करोड विनियोजन गरिएको छ। सामाजिक सुरक्षा कोष र स्वास्थ्य बिमा कार्यक्रमबीच अन्तरआबद्धता कायम गरी कोषमा आबद्ध योगदानकर्ताको स्वास्थ्य बिमा सामाजिक सुरक्षाकोषमार्फत हुने व्यवस्था मिलाइएको छ। भूमि व्यवस्था तथा सहकारी मन्त्रालय भूमि प्रशासनसम्बन्धी अभिलेखलाई डिजिटाइज गरी जग्गाधनीको पहुँच हुने व्यवस्था मिलाइने, बैंक, वित्तीय संस्था, सहकारी संघसंस्थाबाट पेस हुने रोक्का तथा फुकुवासम्बन्धी कार्य पूर्ण रूपमा अनलाइन प्रणालीबाट सञ्चालन गरिने भनिएको छ। भूमिहीन दलित, सुकुम्बासी तथा अव्यवस्थित बसोबासीको व्यवस्थापन गर्न भूमिसम्बन्धी समस्या समाधान आयोगमार्फत ५ लाख परिवारलाई जग्गाधनी प्रमाणपुर्जा उपलब्ध गराइने, कानुनमा आवश्यक संशोधन गरी सहकारिताको सिद्धान्त र नीतिबमोजिम सहकारी सञ्चालन हुने व्यवस्था गरिने भएको छ। बचत तथा ऋण सहकारी संस्थाको नियमन गर्न नियामक निकाय स्थापना गरिने र बचत तथा ऋण सहकारीलाई एक आपसमा गाभिन सहजीकरण गरिने बताइएको छ। बचत तथा ऋण सहकारी संस्थामा देखिएको समस्या समाधानका लागि समस्याग्रस्त सहकारीका सञ्चालक र एकाघरको परिवारको सदस्यको नाममा रहेको सम्पत्तिको धितोको सुरक्षणमा ५ लाख सम्मका बचतकर्ता सदस्यको रकम फिर्ता गर्ने व्यवस्था मिलाइएको छ। भूमि व्यवस्था, सहकारी तथा गरिबी निवारण मन्त्रालयको लागि सरकारले ६ अर्ब ८२ करोड विनियोजन गरिएको छ। वन तथा वातावरण मन्त्रालय वन तथा वातावरण मन्त्रालयको लागि १५ अर्ब ७० करोड विनियोजन गरिएको छ। जडीबुटीको व्यापार सहजीकरण गर्न प्रयोगशाला प्रमाणीकरण गर्ने व्यवस्था मिलाइन, न्यूनतम एक तहको प्रशोधन गरेर जडीबुटी निर्यात गर्ने व्यवस्था मिलाइन, हिमाली क्षेत्रका यार्सागुम्बा लगायतका उच्च मूल्ययुक्त जडीबुटीको अनुसन्धान कार्य अघि बढाइने भएको छ। वन डढेलो नियन्त्रणका लागि उपकरण खरिद र जनचेतनामूलक कार्यक्रम सञ्चालन गर्न बजेट व्यवस्था, कार्बन व्यापार कार्यक्रमलाई निरन्तरता दिन उत्सर्जन न्यूनीकरणका कार्यक्रम सञ्चालन गरिने, कार्बन व्यापारबाट प्राप्त रकम जलवायु परिवर्तनबाट सबैभन्दा बढी जोखिममा परेका समुदायको अनुकूलन क्षमता विकासमा उपयोग गरिने बजेटमा उल्लेख छ। राष्ट्रपति चुरे संरक्षण कार्यक्रमका लागि १ अर्ब ५ करोड विनियोजन गरिएको छ। शिक्षा, विज्ञान तथा प्रविधि मन्त्रालय प्रारम्भिक बालविकास शिक्षाको गुणस्तर वृद्धि गर्न बालविकासका १ हजार ५ सय शिक्षकलाई बुटक्याम्पमा सहभागी गराइने, कक्षा १ देखि ५ सम्म सञ्चालित दिवा खाजा कार्यक्रममा स्थानीय उत्पादन उपयोग गरिने र कर्णाली प्रदेशका हुम्ला, जुम्ला, मुगु, डोल्पा र कालिकोट जिल्लामा दिइँदै आएको दिवा खाजा रकम वृद्धि गरिएको छ। दिवा खाजा कार्यक्रमको लागि ८ अर्ब ३९ करोड विनियोजन गरिएको छ। आगामी वर्ष सात प्रदेशका एकएक स्थानीय तहमा एकीकृत भान्छाको अवधारणा अनुरूप मेघा किचन स्थापना गरिने भएको छ। अति विपन्न र सीमान्तकृत वर्गका कक्षा ९ देखि १२ सम्म प्रदान गरिँदै आएको छात्रवृत्तिलाई कक्षा ६ देखि १२ सम्म विस्तार गर्न बजेट व्यवस्था गरेको र यसबाट थप ४५ हजार विद्यार्थी लाभान्वित हुने अपेक्षा गरिएको छ। विद्यालय तहमा प्रदान गरिने सबै प्रकारका छात्रवृत्तिका लागि ६० करोड विनियोजन र राष्ट्रपति शैक्षिक सुधार कार्यक्रमका लागि ८७ करोड विनियोजन गरिएको छ। अपांगमैत्री, लैंगिक संवेदनशील र सरक्षित १ हजार कक्षाकोठा निर्माणका लागि २ अर्व ५० करोड विनियोजन गरिएको छ। प्राविधिक धारको उच्च शिक्षामा दलित समदायको पहुँच वृद्धि गर्न गरिब तथा जेहेन्दार छात्रवृत्ति कार्यक्रम सञ्चालन गरिने र प्राविधिक शिक्षातर्फ १ अर्ब ५९ करोड विनियोजन गरिएको छ। उच्च शिक्षा अध्ययनका लागि चक्रीय कोषमार्फत सहलियपूर्ण शैक्षिक कर्जा उपलब्ध गराउने, उच्च शिक्षाको रूपान्तरण र गणस्तर अभिवृद्धिका लागि विश्वविद्यालय एक अर्कामा गाभिने तथा पनर्संरचना गर्ने सम्बन्धमा अध्ययन गरिने भएको छ। अध्ययनका लागि नेपाल आउने विदेशी विद्यार्थीलाई भिसा प्रक्रियामा सहजीकरण गरिने, उच्च शिक्षाका लागि २१ अर्ब ४५ करोड विनियोजन गरिएको छ। शिक्षा, विज्ञान तथा प्रविधि मन्त्रालयतर्फ २ खर्ब ३ अर्ब ६६ करोड विनियोजन गरिएको छ। स्वास्थ्य तथा जनसंख्या मन्त्रालय क्यान्सर, मेरुदण्ड र पक्षघात रोगको उपचार, मिर्गाैला प्रत्यारोपण र डायलाइसिस सेवा लिइरहेका बिरामीलाई औषधि उपचार खर्च बापत दिँदै आएको प्रतिव्यक्ति प्रति महिना पाँच हजार सम्बन्धित व्यक्तिको खातामा नै जम्मा हुने र यसका लागि २ अर्ब छुट्ट्याइएको छ। काठमाडौं विश्वविद्यालयमा सीता दाहाल मेमोरियल कलेज अफ नेचुरोपेथि एन्ड यौगिक साइन्स कलेज स्थापना र पूर्वाधार निर्माणका लागि रकम व्यवस्था गरिएको छ। स्वास्थ्यसँग सम्बन्धित सामाजिक सुरक्षाका कार्यक्रम र स्वास्थ्य बीमाबीचको दोहोरोपना हटाइने छ। स्वास्थ्य बिमा कार्यक्रमका लागि ७ अर्ब ५० करोड विनियोजन गरिएको छ। स्वास्थ्य तथा जनसंख्या मन्त्रालय तर्फ ८६ अर्ब २४ करोड विनियोजन भएको छ। खानेपानी तथा सरसफाइ मन्त्रालय मेलम्ची खानेपानी आयोजनालाई दिगो रूपमा सञ्चालन गर्न इन्टेकलाई सुरक्षित स्थानमा स्थानान्तरण गर्ने प्रक्रिया अघि बढाइने, ३७ करोड लिटर फोहोरपानी प्रशोधन क्षमताको धोबिघाट प्रशोधन केन्द्र सञ्चालनमा ल्याइने, धोबीघाट, बालकुमारी र सल्लाघारीमा फोहोरपानी प्रशोधन केन्द्रको निर्माण कार्य सुरु गरिने भएको छ। खानेपानी मन्त्रालयका लागि २६ अर्ब ६३ करोड छुट्ट्याइएको छ। महिला, बालबालिका तथा ज्येष्ठ नागरिक मन्त्रालय राष्ट्रपति महिला सशक्तीकरण कार्यक्रमको पुनर्संरचना गरी आर्थिक सशक्तीकरणका कार्यक्रम सञ्चालन गरिने र राष्ट्रपति महिला उद्यमी सम्मुन्नति पुरस्कारका लागि आवश्यक रकम विनियोजन गरिएको छ। प्रदेश र स्थानीय तहसँगको समन्वय र सहकार्यमा प्रधानमन्त्री छोरी आत्मनिर्भर कार्यक्रममार्फत छोरीलाई रोजगारउन्मुख शिक्षा र सीप प्रदान गर्न तथा उद्यमशीलता विकास गर्न १० करोड छुट्ट्याइएको छ। आगामी वर्ष युवा महिला राष्ट्रिय सम्मेलन आयोजना गरिने, राज्य सुविधा परिचयपत्र प्राप्त परिवारका अति अशक्त अपांगता वर्गमा परेका व्यक्तिलाई स्वास्थ्य बिमामा आबद्ध गरिने, समाज कल्याण परिषद्को पुनर्संरचना गरिने जस्ता कार्यक्रम अघि सारिएको छ। महिला, बालबालिका तथा ज्येष्ठ नागरिक मन्त्रालयको लागि १ अर्ब ६० करोड विनियोजन गरिएको छ। ज्येष्ठ नागरिक लगायतका लक्षित समूहलाई प्रदान हुँदै आएको सामाजिक सुरक्षा भत्तालाई निरन्तरता दिँदै १ खर्ब १६ अर्ब विनियोजन गरिएको छ। भौतिक पूर्वाधार तथा यातायात मन्त्रालय स्थानीय तहको केन्द्रमा एक पालिका एक डाउनटाउन विकास गरिने, तराईमधेसका सीमान्तकृत तथा पिछडिएको क्षेत्रको आर्थिकसामाजिक विकास र सशक्तीकरणका लागि तराईमधेश समृद्धि कार्यक्रम कार्यान्वयन गर्न १ अर्ब छुट्ट्याएको, नवप्रवर्तनमा आधारित स्थानीय आर्थिक विकास कार्यक्रम सञ्चालन गर्न ३५ करोड विनियोजन लगायतका कार्यक्रम बजेटमा उल्लेख छ। काठमाडौंतराई मधेस द्रुतमार्ग सडक आयोजनाअन्तर्गत निर्माणाधीन महादेवटार, धेद्रे र लेनडाँडा सुरुङ मार्ग निर्माण कार्य आगामी आर्थिक वर्ष सम्पन्न गरिन र ५७ पुलको निर्माण कार्यलाई तीव्रता दिइने भएको छ। यस आयोजनाका लागि २२ अर्ब ५४ करोड विनियोजन गरिएको छ। पृथ्वी राजमार्गको विमलनगरदेखि गोर्खाको लिगलिगकोटभच्चेकबारपाकबुङकोटगोरखाबजारमनकामनाबेनीघाटसम्म पडवे यातायात प्रणालीको संभाव्यता अध्ययन र लगानी ढाँचा तय गरी निर्माण कार्य अगाडि बढाइने तयारी छ। सिस्नेखोलानागढुंगा सुरुङमार्ग निर्माण सम्पन्न गरी यातायात सञ्चालन गरिन, सिद्धबाबा सुरुङ मार्गको मुख्य सुरुङ खन्ने कार्य सम्पन्न गरिने, ग्वार्को चोकमा फ्लाइओभरको निर्माण कार्य सम्पन्न गरी यातायात सञ्चालन गरिन र कोटेश्वर इन्टरसेक्सन निर्माण कार्य सुरु गरिन भएको छ। सुनकोशी र नारायणी नदीमा जलमार्ग निर्माण सुरु गरिनेछ। नारायणी नदीमा सञ्चालित जलयानमा यात्रु चढ्न र ओर्लन सहज र सुरक्षित हुने गरी टर्मिनल निर्माण गरिनेछ। भौतिक पूर्वाधार तथा यातायात मन्त्रालयको लागि १ खर्ब ५० अर्ब ५३ करोड बजेट विनियोजन गरिएको छ। सहरी विकास मन्त्रालय व्यवस्थित सहरी विकासको लागि सघन सहरी कार्यक्रम तथा बस्ती विकास कार्यक्रम सञ्चालन गर्न २७ अर्ब विनियोजन, आगामी आर्थिक वर्ष संघीय संसद् भवन निर्माण कार्य सम्पन्न गर्न २ अर्ब १२ करोड विनियोजन गरिएको छ। काठमाडौं उपत्यकाको गोदावरी, तारकेश्वर, ललितपुर, नागार्जुन, चाँगुनारायण, भक्तपुर लगायतका नगरपालिकामा जग्गा विकास गरिने, काठमाडौँको उत्तरपूर्व क्षेत्रमा नयाँ नगर निर्माण कार्य अगाडि बढाउने, सुर्खेतको भेरी गंगा उपत्यकालाई पहाडी क्षेत्रको आधुनिक सहर बनाउन गुरुयोजना तर्जुमा गरिने, डोटीको सिलगढीलाई साँस्कृतिक शहरको रूपमा विकास गरिने लगायतका कार्यक्रम अघि बढाइने भएको छ। स्थानीय तहसँगको सहकार्यमा काठमाडौं उपत्यकाको धोबीखोला, बागमती र बिष्णुमती कोरिडोरमा स्काईवे तथा पडवे यातायात प्रणालीको सम्भाव्यता अध्ययन गरी निर्माण कार्य अगाडि बढाइने भन्दै यस मन्त्रालयका तर्फ ९२ अर्ब ६३ करोड विनियोजन भएको छ। जलवायु परिवर्तन र विपद् व्यवस्थापन जलवायु परिवर्तनबाट हिमाली र पर्वतीय क्षेत्रमा परेको प्रभावका विषयमा राष्ट्रिय तथा अन्तर्राष्ट्रिय मञ्चहरूमा सम्वाद गरी हिमाल जोगाऔं, मानवता बचाऔं अभियानलाई निरन्तरता दिइने बताइएको छ। भौतिक पूर्वाधार निर्माण गर्दा जलवायु परिवर्तन अनुकूलित पूर्वाधार निर्माण गरिने, संघ, प्रदेश र स्थानीय तहबाट हुने भवन निर्माणमा जलवायु अनुकूलन तथा ऊर्जा दक्षता अभिवृद्धि गरिने र जलवायु परिवर्तनबाट कृषि क्षेत्रमा परेको प्रभाव न्यूनीकरण र अनुकूलन हुने गरी उपयुक्त प्रविधिको प्रयोग गरिने बताइएको छ। रक्षा मन्त्रालय नेपाली सेनालाई प्रविधियुक्त, दक्ष एवं व्यावसायिक बनाइने र बंकरदेखि ब्यारेकसम्म कार्यक्रमलाई १ अर्ब ५० करोड विनियोजन गरिएको छ भने राष्ट्रिय सेवा दल तालीमलाई स्थानीयस्तरसम्म विस्तार गरिएके। रक्षा मन्त्रालयको लागि ५९ अर्ब ८७ करोड छुट्ट्याइएको छ। गृह मन्त्रालय सुरक्षाकर्मीको सेवानिवृत्त हुने उमेर पुनरावलोकन गर्न अध्ययन गरिने, अध्यागमन प्रणाली डिजिटलाइज्ड गरी अत्याधुनिक बनाइने, अनलाइनमार्फत ईभिसाका लागि आवेदन दिन सक्ने प्रणाली लागू गरिने भएको छ। निर्माणाधीन १ हजार ३ सय ७० जना क्षमताको नुवाकोट कारागारलाई सञ्चालनमा ल्याइने भन्दै गृह मन्त्रालय तर्फ १ खर्ब ९९ अर्ब २४ करोड विनियोजन गरिएको छ। परराष्ट्र मन्त्रालय ६ अर्ब ७७ करोड बजेट विनियोजन गरिएको यस मन्त्रालयले विभिन्न देशमा जोखिमपूर्ण अवस्थामा रहेका नागरिकको उद्धार र संरक्षण गरिने छ। बजेटका ५ उद्देश्य: (१) उत्पादन, उत्पादकत्व र रोजगारी वृद्धि गर्नु, (२) निजी क्षेत्रको मनोबल बढाउँदै लगानी वृद्धि गर्नु र आर्थिक क्रियाकलापमा तीव्रता ल्याउनु, (३) मानव संसाधन विकास गर्नु, (४) स्रोत र साधनलाई सन्तुलित र समन्यायिक ढंगले परिचालन गरी आर्थिक असमानता र गरिबी न्यूनीकरण गर्नु, र (५) सार्वजनिक सेवा प्रवाहलाई प्रभावकारी बनाउनु। कुन मन्त्रालयको कति बजेट ? कृषि तथा पशुपन्छी विकास मन्त्रालय : ५७ अर्ब २९ करोड ऊर्जाको बजेट : ५० अर्ब ७४ करोड पर्यटन क्षेत्रको बजेट : ११ अर्ब ९१ करोड औद्योगिक विकास र उद्यमशीलता प्रबद्र्धन : ६ अर्ब ५५ करोड भूकम्पपछिको पुनर्निर्माण : २१ अर्ब ६० करोड जलस्रोत तथा सिँचाइ : ३६ अर्ब ८१ करोड सञ्चार तथा सूचना प्रविधि मन्त्रालय: ७ अर्ब ३५ करोड संस्कृति, पर्यटन तथा नागरिक उड्डयन मन्त्रालय : ११ अर्ब ९१ करोड उद्योग, वाणिज्य तथा आपूर्ति मन्त्रालय : ९ अर्ब २८ करोड श्रम, रोजगार तथा सामाजिक सुरक्षा मन्त्रालय : ८ अर्ब १० करोड भूमि व्यवस्था, सहकारी तथा गरिबी निवारण मन्त्रालय: ६ अर्ब ८२ करोड वन तथा वातावरण मन्त्रालय : १५ अर्ब ७० करोड शिक्षा, विज्ञान तथा प्रविधि मन्त्रालय: २ खर्ब ३ अर्ब ६६ करोड स्वास्थ्य तथा जनसंख्या मन्त्रालय : ८६ अर्ब २४ करोड खानेपानी मन्त्रालय: २६ अर्ब ६३ करोड युवा तथा खेलकुद मन्त्रालय : ३ अर्ब ५० करोड महिला, बालबालिका तथा ज्येष्ठ नागरिक मन्त्रालय : १ अर्ब ६० करोड सामाजिक सुरक्षा : १ खर्ब १६ अर्ब भौतिक पूर्वाधार तथा यातायात मन्त्रालय : १ खर्ब ५० अर्ब ५३ करोड सहरी विकास मन्त्रालय : ९२ अर्ब ६३ करोड रक्षा मन्त्रालय : ५९ अर्ब ८७ करोड गृह मन्त्रालय : १ खर्ब ९९ अर्ब २४ करोड परराष्ट्र मन्त्रालय : ६ अर्ब ७७ करोड अर्थ मन्त्रालय : २ खर्ब २२ अर्ब संघीय मामिला तथा सामान्य प्रशासन मन्त्रालय : ९ अर्ब १७ करोड बजेटका प्राथमिकता २०८१ देखि २०९१ सम्मको अवधिलाई कृषिमा लगानी दशक घोषणा सबै प्रदेशमा गाईभैंसी पालन स्रोत केन्द्रको विकास गरिने आगामी आवमा ९ सय मेगावाट विद्युत् थप्ने लक्ष्य, राष्ट्रिय प्रणालीको विद्युत् क्षमता ४ हजार ५ सय मेगावाट पुर्याइने प्रतिव्यक्ति विद्युत् खपत ४ सय ५० युनिट पुर्याइने आगामी आर्थिक वर्षदेखि बंगलादेशमा विद्युत् निर्यात गर्ने ऊर्जा उत्पादनलाई विविधीकरण गर्न निजी क्षेत्रबाट १ सय मेगावाट सौर्य विद्युत् जडान गर्ने व्यवस्था मिलाइने औषधीय प्रयोजनका लागि गाँजाको व्यावसायिक उत्पादन गर्न कानुनी व्यवस्था मिलाइने उपभोक्ता अदालत स्थापना गरिने १ लाख रिटर्नीलाई स्वरोजगारको व्यवस्था गरिने सूचना प्रविधि दशक : ३० खर्बको निर्यात गर्ने र ५ लाख प्रत्यक्ष तथा १० लाख अप्रत्यक्ष रोजगारी सिर्जना गर्ने बजेटमा सूचना प्रविधि: डिल्लीबजारमा बहुतले संरचना, खुमलटारमा ज्ञान पार्क सबै वडा केन्द्र, सामुदायिक विद्यालय र स्वास्थ्य संस्थामा ब्रोडब्यान्ड इन्टरनेट सेवा पुर्याइने ५ लाखलाई जग्गा धनी प्रमाणपत्र प्रदेशलाई आर्थिक हबका रूपमा विकास गर्ने सरकारको घोषणा तराई समृद्धि कार्यक्रमलाई १ अर्ब बजेट आगामी वर्ष १६ लाख पर्यटक भिœयाउने सरकारको घोषणा बुद्ध परिपथ, शिव परिपथ, रामायण परिपथ, किरात सांस्कृतिक परिपथको मार्ग निर्धारण गरी पर्यटन प्रवद्र्धन गर्ने ग्रेट हिमालयन ट्रेल, मुन्धुम ट्रेल, गुरिल्ला ट्रेललगायतका पर्यटकीय पूर्वाधारको विकास गरिने एक अर्बको नेपाल स्टार्टअप कोष खडा गरिने नेपालभारत सीमा नाकाबाट पशुपतिनाथ, स्वर्गद्वारी र मुक्तिनाथ दर्शनका लागि यातायात सञ्चालन हुने पाँच जिल्लामा कस्तुरी मृगलगायतका वन्यजन्तु पाल्न व्यावसायिक फर्म स्थापना गरिने वीर अस्पतालमा जलनको सघन उपचारका लागि आधुनिक कक्ष आगामी वर्ष महिला लगानी वर्ष हाम्रा बा, आमा हाम्रो जिम्मेवारी कार्यक्रम गरिने वैदेशिक रोजगारीमा जानेलाई नि:शुल्क तालिम, ८ अर्ब १० करोड विनियोजन प्राथमिक तहको दिवा खाजाका लागि ८ अर्ब विनियोजन घरेलु मदिराको उत्पादन, ब्रान्डिङ, बजारीकरण तथा बिक्री गर्न कानुनी व्यवस्था मिलाइने स्वदेशी उत्पादन प्रोत्साहन गर्न अभियान घोषणा राम जानकीको विवाहस्थल जनकपुरलाई वेडिङ हव र गौतम बुद्ध जन्मस्थल लुम्बिनीलाई बर्थिङ हवको रूपमा प्रवद्र्धन गरिने कोशीलाई उद्योग, मधेसलाई कृषि, बागमतीलाई सूचना प्रविधि, गण्डकीलाई पर्यटन, लुम्बिनीलाई साना तथा मझौला उद्यम, कर्णालीलाई जडीबुटी र सुदूरपश्चिमलाई धार्मिक पर्यटन आर्थिक हव बनाइने काठमाडौंतराई द्रुतमार्गलाई २२ अर्ब ५४ करोड विनियोजन सहकारी सञ्चालकको सम्पत्ति बेचेर बचतकर्ताको ५ लाखसम्म रकम फिर्ता गर्ने सल्यानरुकुमको शारदा नदी आसपासको क्षेत्रलाई कृषि कोरिडोर, जुम्लाको हिमा नदी र तिला नदी आसपासको क्षेत्रलाई मार्सी धान कोरिडोर, बाराको कोल्बीदेखि सिमरौनगढ सडक आसपास क्षेत्रलाई माछा कोरिडोरको रूपमा विकास गरिने निजगढदेखि ढल्केबरसम्मको पूर्वपश्चिम राजमार्ग आसपासको क्षेत्रलाई नेपाली गलैंचा कोरिडोरका रूपमा विकास गरिने सामाजिक सुरक्षा भत्तालाई निरन्तरता, १ खर्ब १६ अर्ब बजेट विनियोजन बंकरदेखि ब्यारेक कार्यक्रमलाई सरकारले निरन्तरता ०८१ देखि ०९१ सम्म विज्ञान प्रविधि दशक साथीबाट सिक्ने साथीलाई सिकाउने कार्यक्रम सञ्चालन हुने भरतपुर, पोखरा र बुटवललाई जोडेर गण्डकी आर्थिक त्रिभुज योजना प्रधानमन्त्री छोरी आत्मनिर्भर कार्यक्रमलाई १० करोड विनियोजन सुरक्षाकर्मीको सेवानिवृत्त हुने उमेर पुनरावलोकन हुने सामाजिक सुरक्षा कार्यक्रम र स्वास्थ्य बिमाबीचको दोहोरोपना हटाइने स्थानीय तहसँगको समन्वय र सहकार्यमा मौलिकता झल्किने गरी स्थानीय तहको केन्द्रमा एक पालिका एक डाउनटाउन विकास गरिने काभ्रेपलाञ्चोकको बनेपामा चलचित्र छायांकन स्टुडियो र दोलखा चलचित्र नगरीलाई सार्वजनिकनिजी साझेदारीमा निर्माण कार्य अगाडि बढाइने हुलाक सेवालाई पुनर्संरचना गरी विद्युतीय व्यापारको हवको रूपमा विकास गरिने"
"कतै रेमल चक्रवात, कतै हिटवेभ","कोशी प्रदेशमा रेमल चक्रवातको प्रभाव यथावत् छ भने अन्य भेगले हिटवेभको सामना गरिरहनु परेको छ। मौसम पूर्वानुमान महाशाखाले आइतबारदेखि नै रेमल चक्रवातको आंशिक प्रभाव परेको जनाएको छ। यसको प्रभाव कतिन्जेल रहन्छ भन्न नसकिने मौसमविद्ले जनाएका छन्। मौसम पूर्वानुमान महाशाखाका मौसमविद् रोजन लामिछाने भन्छन् चक्रवातको प्रकृतिअनुसार त्यसको प्रभाव रहन्छ। रेमल चक्रवात शक्तिशाली र गम्भीर छ। यसको प्रभाव पनि केही समय रहन सक्छ। रेमल चक्रवातको ल्यान्डफल (जमिनमा पुग्ने समय) आइतबारबाट नै भएको हो। भारतको पश्चिम बंगाल र बंगलादेशको समुद्र तटमा ल्यान्डफल भएको हो। नेपालमा त्यहाँको बादल मात्रै आए पनि बंगलादेश र भारतमा बढी समस्या देखिएको लामिछानेले बताए। ल्यान्डफलपछि चक्रवात विस्तारै कमजोर बन्दै जान्छ। समुद्रबाट पाउन सपोर्ट सिस्टम र इनर्जी कमजोर हुँदै जान्छ। तर, कुनै चक्रवात अन्य खालका सपोर्ट सिस्टम भेटेको खण्डमा पुन बादल बन्ने, पानी पार्ने हुन्छ लामिछानेले भने, ल्यान्डफल भए पनि केही समय समुद्रबाट आएको जलवाष्पयुत हावाका कारण आँधीबेहरी, हावाहुरी, पानी पर्ने हुन्छ। तर, जमीनमा गएपछी कमजोर नै हुन्छ। विशेषगरी कोशी प्रदेशमा रेमल चक्रवातको प्रभाव देखिए पनि काठमाडौंमा समेत चक्रवातले हल्का बादल र पानी ल्याएको छ। पश्चिम बंगालबाट आएको बादल र स्थानीय बादल बनिरहेकाले कोशी प्रदेशमा गए राति मात्रै ५० मिलिमिटरभन्दा धेरै वर्षा भएको उनले जनाए। नेपालका अन्य भूभागमा पनि बदली भएको छ। सोमबार मध्याह्नतिर अन्य स्थानमा पनि बादल बन्ने र पानी पर्ने क्रम यथावत् रहेकाले यसलाई रेमल चक्रवातको अप्रत्यक्ष प्रभाव मानिएको उनले बताए। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक विनोद न्यौपानेका अनुसार रेमल चक्रवातको असर पूर्वी नेपालमा धेरै देखिएको छ। त्यसले कोशी र मधेश प्रदेशमा भारी वर्षा गराउनुका साथै मध्याह्नमा गण्डकी र बागमतीमा समेत मेघगर्जनसहित वर्षा गराएको थियो। सामान्यतः जुन १३ मा मनसुन भित्रिने भए पनि कहिलेकाहीँ दुईचार दिन तलमाथि हुन्छ। यस वर्षको मनसुनलाई रेमल चक्रवातले प्रभाव पार्न सक्ने महाशाखाका मौसमविद्, लामिछानेले बताए। हाल मनसुनले भित्रिँदै गरेकाले यस विषयमा पूर्वानुमान महाशाखाले अध्ययन गरिरहेको बताए। तातो हावामा रापिँदै लुम्बिनी र सुदूरपश्चिम कोशी, मधेस, बागमती, गण्डकी लगायतका प्रदेशमा चक्रवातको कारण वर्षाले शीतल ल्याए पनि लुम्बिनी प्रदेश र सुदूरपश्चिम प्रदेश यतिबेला तातो हावामा रापिएको छ। जल तथा मौसम विज्ञान विभागले आइतबार नै विज्ञप्ति जारी गर्दै कम्तीमा मंगलबारसम्म यो क्रम यथावत् रहने जानकारी गराएको छ। लुम्बिनीको पश्चिमी तराई, सुदूरपश्चिम प्रदेशको तराई भूभागको तापक्रम ४० डिग्री आसपास रहेको छ। त्यहाँ गर्मी एकदमै बढिरहेको छ। त्यहाँको मौसममा फेरबदल आएर बादलले ढाकेर केही सहयोग गरेमा तापक्रम कम हुनसकने भए पनि मंगलबारसम्म हिटवेभ यथावत् रहने मौसमविद् लागिछानेले जनाए। उनका अनुसार दुई दिन लगातार ४० डिग्री वा सोभन्दा बढी तापक्रम भएमा र तापक्रम घटने संभावना नहुने देखिएमा हिटवेभको अलर्ट जारी गरिन्छ। लुम्बिनी र सुदूरपश्चिम प्रदेशमा त्यही अवस्था भएको उनले जनाए। (मार्च, अप्रिल र मे) प्रिमनसुन र मनसुनको सुरुवाती चरणमा हिटवेभ हुन्छ। पानी पार्ने बलियो प्रणाली नभित्रिएसम्म कहिलेकाहीँ तातो लहर रहिरहने गर्छ। मनसुन पूर्वबाट भित्रिएर पश्चिममा पुग्न समय लागेको खण्डमा कहिलेकाही पश्चिममा पनि हिटवेभ हुनसक्छ। यो समय नै हिटवेभको भएकधाले सतर्क हुन विभागले सुझाएको छ।"
रोजगारी सिर्जनाका लागि कोशीमा श्रमाधान रोजगार मेला,"विराटनगर : आन्तरिक रोजगारीलाई प्रवर्द्धन गर्दै वैदेशिक रोजगारलाई व्यवस्थित बनाउन कोशी प्रदेशको राजधानी विराटनगरमा श्रमाधान रोजगार मेला आयोजना हुने भएको छ । श्रम, रोजगार तथा सामाजिक सुरक्षा मन्त्रालयको आयोजना र नेपाल उद्योग वाणिज्य महासंघको संयोजनमा जेठ १७ र १८ गते दुई दिन मेलाको आयोजना हुन आँटेको हो । सरकारी र निजी क्षेत्रबीचको साझेदारी बढाउँदै रोजगारी सिर्जनालाई प्राथमिकता दिइएको मेलामा आवश्यक सीप र क्षमता विकासका विषयमा पनि जानकारी गराइने छ । रोजगारीसँग जोडिएका समस्या र गुनासा सुनेर समाधानका प्रयास हुने नेपाल उद्योग वाणिज्य महासंघ कोशी प्रदेशका अध्यक्ष राजेन्द्र राउतले जानकारी दिए । मेलाको मुख्य उद्देश्य रोजगारदाता र कामको खोजीमा रहेका युवालाई एउटै मञ्चमा मिलाउनु, युवाले देशभित्रै काम पाउने वातावरण निर्माण गर्नु रहेको बताइएको छ । मेलामा सामी परियोजना, रेमी योजना, नेपाल उद्योग वाणिज्य महासंघ, नेपाल उद्योग परिसंघ, नेपाल चेम्बर अफ कमर्स, नेपाल तालिम तथा रोजगार व्यवसायी महासंघ, होटल संघ नेपाल लगायतका ५० वटा स्टल रहने छ । औद्योगिक नगरीका रुपमा चिनिएको विराटनगरको स्थित सिटी पार्टी प्यालेसमा जेठ १७ र १८ गते मेला आयोजना हुने छ । मेलामा सात सय जनाको आवेदन आउने र कम्तिमा दुई सय ५० जनाले रोजगारी पाउने अनुमान आयोजकको छ । विराटनगरबाट सुरु हुने यो मेला देशका सातै प्रदेशमा दुईदुई दिन सञ्चालन हुने बताइएको छ । बागमती प्रदेशमा जेठ ३० गते मेलाको समापन हुने छ ।"
साढे २ दर्जन करका दर हेरफेर,"काठमाडौं : सरकारले चालु आर्थिक वर्षको विनियोजित बजेटका लागि स्रोतको जोहो गर्न आयातीत विलासिताका वस्तुमा करको दायरा बढाएको छ। र, आन्तरिक उत्पादनलाई प्रवर्द्धन गर्ने नीति लिएको छ। आर्थिक विधेयकमार्फत सिगर, फिल्टर नभएको चुरोट, फिल्टर भएको चुरोट, बिँडी, खैनी तथा गुट्खामा कर बढाएको छ। जसमा अब बिँडीमा प्रतिमिटर ९६ रुपैयाँ, खैनी र गुट्खामा प्रतिकिलो ४ सय ८० रुपैयाँ अन्त:शुल्क बढाइएको छ। यसैगरी, सिगरको प्रतिखिल्ली ३१ रुपैयाँ, फिल्टर नभएको चुरोटमा प्रतिमिटर ७ सय ५५ रुपैयाँ, फिल्ट भएको चुरोटमा न्यूनतम १ हजार ७ सय ४० देखि ४ हजार २ सय रुपैयाँसम्म अन्त:शुल्क लाग्ने भएको छ। भेपमा ४० प्रतिशत अन्त:शुल्क लाग्ने छ। जबकी अहिलेसम्म प्रतिगोटा ३० रुपैयाँ अन्त:शुल्क लाग्दै आएको थियो। यसैगरी आयातमा लाग्ने शुल्कअन्तर्गत साविकको आर्थिक ऐन २०८० को भन्सारसम्बन्धी अनुुसूची १ को दफा ३ को भारतबाट हुने पैठारीमा महसुल छुट खारेज गरिएको छ। यसकै अनुुसूची १ को दफा ४ को चीनको तिब्बतबाट हुने पैठारी महसुल छुट खारेज भएको छ। एलपी ग्यास, ढुवानी गरी ल्याउने बुलेटट्रकलाई गन्तव्य स्थलमा अनलोड गर्न वस्तु जाँचपास भएको ९६ घन्टासम्म १ हजार ५ सय लाग्ने नयाँ व्यवस्था गरिएको छ। निर्यात महसुल दरमा परिवर्तन भएको छ। जसमा पोलिप्रोपलिन, पोलिआईसोब्युटलिन जस्तामा प्रतिकेजी ५ रुपैयाँ लाग्ने वयवस्था थप गरिएको छ। मुसुरोको दाल प्रतिकेजी १ लाग्ने व्यवस्था हटाइएको छ। कोणधारी, गैरकोणधारी, सल्ला, देवदारु, टीका, भोजपत्र, लहरे पीपल, मसला, देवदारु लगायतको निकासीमा २०० को व्यवस्था घटेर ५० प्रतिशत कायम गरिएको छ। काठका वस्तुको निर्यातमा लाग्दै आएको १० प्रतिशत कर हटेको छ। यता आन्तरिक उत्पादनलाई प्रोत्साहन गर्न सरकारले आलु, प्याज र स्याउमा भ्याट हटाएको छ भने भन्सार दर बढाएको छ। यसमा गत वर्ष भ्याट लगाउँदा चौतर्फी विरोध आएको थियो। अर्कोतर्फ औषधि उपचार तथा यस्तै स्वास्थ्य सेवाहरूमा भने भ्याट लगाइएको छ। यस्ता सामग्रीहरूको आयातमा १३ प्रतिशत भ्याट लाग्ने भएको छ। यसअघि ब्यान्डेजमा प्रतिकिलोग्राम सार्क मुलुकबाट ६ र अन्य देशबाट १० रुपैयाँ लाग्ने गरेको थियो तर अहिले अतिरिक्त १३ प्रतिशत भ्याट लाग्ने भएको हो। यसैक्रममा तयारी वस्तुको भन्सार दरमा १ तहमाथी लगाउनेबारे पहिलादेखि भन्दै आएको तर लागू नभएको बताउछन् अर्थविद् डाचन्द्रमणि अधिकारी। उनकाअनुसार अर्कोतर्फ कर थपिने व्यवस्थाले आम उपभोक्तालाई मार पर्ने र परियोजनाको खर्च बढने देखिन्छ। मूल्य अभिवृद्धि कर (भ्याट) मा सूची घटाउने भनियो तर पुनरावलोकन गर्ने नभनेकाले यसको प्रभाव कता पर्छ भन्ने पनि छ, उनले भने। यता अर्थमन्त्री वर्षामान पुनले २०८१८२ को बजेटमार्फत आगामी आर्थिक वर्ष सरकारले अब भने नयाँ व्यवस्था गरेको दाबी गरेका छन्। सरकारले अब भ्याट हटाएर १५ प्रतिशतले भन्सार शुल्क लगाएको छ। यसअघि १० प्रतिशतमात्रै भन्सार दर लगाएको भए पनि भारत तथा तिब्बतबाट स्थालमार्ग हुँदै आउँदा भने भन्सार शुल्क छुट दिएको थियो। सरकारले खबटासहितको काजुमा भन्सार दर घटाएको छ। यसअघि १५ प्रतिशत रहेको भन्सार अब १० प्रतिशत मात्रै हुने भएको छ। मसलामा भने २० प्रतिशतबाट बढाएर ३० प्रतिशत पुर्याएको छ। यसले गर्दा भन्सार शुल्कका कारण काजु, पेस्ता बदामसहितमा भने १० प्रतिशतले भन्सार दर बढेको छ। मूल्य अभिवृद्धि कर छुट दिइएका वस्तु र सेवाको सूची घटाउँदै स्वच्छ कर प्रणाली विकास गर्न र कराधार विस्तार गर्न केही वस्तुमा मूल्य अभिवृद्धि कर छुट दिने व्यवस्था खारेज गरेको छ। मूल्य अभिवृद्धि करमा दर्ताका लागि वस्तु र सेवाको मिश्रित कारोवारमा हाल रहेको थ्रेसहोल्डमा वृद्धि गरी तीस लाख पुर्याइएको अर्थमन्त्री पुन बताउँछन्। आयकर प्रयोजनका लागि भौतिक उपस्थिति नभएको तर आर्थिक उपस्थितिलाई समेट्ने गरी बासिन्दाको परिभाषामा परिमार्जन गरिएको छ। यसबाट अन्तर्राष्ट्रिय डिजिटल प्लेटफर्मको बढ्दो प्रयोगबाट हुन सक्ने कराधारको क्षयीकरण रोक्ने आधार तयार गरिने छ। यस्तै, कार्बन उत्सर्जन घटाउने अन्तर्राष्ट्रिय प्रतिबद्धताअनुरूप पेट्रोलियम पदार्थ र कोइलाको पैठारीमा हरित कर लगाएको छ। गैरकरको दरमा समयसापेक्ष वृद्धि गरिनेछ। गैरकर राजस्वलाई लागत प्रभावी बनाइने भएको छ। छुट सहुलियत, व्यापार सहजीकरण र लगानी प्रवर्द्धन उद्योगले पैठारी गर्ने कच्चा पदार्थमा लाग्ने महसुलभन्दा तयारी वस्तुको पैठारीमा लाग्ने महसुल कम्तीमा एकतह कम गरी स्वदेशी उद्योगलाई प्राथमिकता र प्रश्रय दिन औषधि, इन्डक्सन चुल्हो, धागो, हेल्मेट, अगरबत्ती, सेनिटरी प्याड, काजु र बदाम प्रशोधन, स्प्रिङ पत्ता बनाउने उद्योग लगायतका उद्योगको कच्चा पदार्थमा लागेको पैठारी महसुल र अन्त:शुल्क घटाएको छ। स्वदेशी उद्योगको संरक्षण गर्न केही तयारी वस्तुको पैठारी महसुल र अन्त:शुल्कमा वृद्धि गरेको छ। उद्योगको कच्चा पदार्थको पैठारीमा सहुलियत लिन विभिन्न निकायको सिफारिस आवश्यक पर्ने व्यवस्थामा सुधार गरी उद्योगीलाई नै जिम्मेवार बनाउने व्यवस्था मिलाएको छ। वैदेशिक पुँजी आकर्षित गर्न विदेशी बैंक तथा वित्तीय संस्थाबाट लिएको ऋणको व्याज भुक्तानी गर्दा लाग्दै आएको आयकर घटाएको छ। लगानी सम्भाव्य मुलुकबाट लगानी आप्रवाह वृद्धि गर्न दोहोरो करमुक्ति सम्झौताको मोडल विकास गरिने भएको छ। सो नमुनाका आधारमा सम्भाव्य मुलुकसँग सम्झौता गर्न वार्ता सुरु गरिने भएको छ। अन्तर्राष्ट्रिय तथा क्षेत्रीय स्तरमा गरिएका प्रतिवद्धता तथा सम्झौताबमोजिम व्यापार सहजीकरण एवं लगानी प्रवर्द्धन गर्न नयाँ भन्सार ऐन तर्जुमा गरिने छ। यस्तै, सूचना प्रविधि उद्योगले आफ्नो नाफा पुँजीकरण गरेमा लाग्ने लाभांश करमा छुट दिने भएको छ। व्यवसायको क्षमता विस्तारका लागि पुँजी वृद्धि गरेको अवस्थामा नियन्त्रणमा परिवर्तनका कारण लाग्ने करमा सहुलियत दिने छ। यसबाट खासगरी स्टार्टअप र भेन्चर क्यापिटल, प्राइभेट इक्विटी फन्ड लाभान्वित हुने विश्वास छ। दैनिक एक हजार लिटरभन्दा बढी दूध उत्पादन गर्ने पशुपालन फर्म तथा उद्योगले पैठारी गर्ने स्टिल मिल्क क्यानमा लाग्दै आएको १५ प्रतिशत भन्सार महसुल घटाइ १ प्रतिशतमात्र कायम गरेको छ। निकासीकर्ताले विदेशी मुद्रा प्राप्तिको कागजात तत्काल पेस गर्न नसक्ने अवस्था भएमा त्यस्तो कागजातपछि पेस गर्ने शर्तमा निकासी गर्न सकिने निकासी मूल्यको सीमा साविकको अमेरिकी डलर १० हजारबाट वृद्धि गरी अमेरिकी डलर २५ हजार पुर्याएको छ। यसबाट खासगरी साना तथा मझौला निकासी कर्ता उद्योग लाभान्वित हुने विश्वास लिएको छ। वनमारा, पात पतिंगरलगायत खेरजाने सामग्रीबाट बन्ने पिलेटको निकासीमा लाग्ने महसुल हटाएको छ। कर विवादका कारण भोग्नु परेका समस्या एवं मर्काका सम्बन्धमा करदाताबाट गुनासो आइरहेको सन्दर्भमा कर निर्धारण लगायतका विषयमा अध्ययन गरी समस्या समाधान गरिने भएको छ। अपांगता भएका व्यक्तिले पैठारी गर्ने स्कुटरमा मूल्य अभिवृद्धि कर फिर्ता दिने व्यवस्थाको सट्टा भन्सार विन्दुमा नै छुट दिने व्यवस्था मिलाएको छ। कर प्रणालीमा सुधार मूल्य अभिवृद्धि करमा दर्ता भएका सबै करदाताले क्रमश: अनिवार्य रूपमा विद्युतीय प्रणालीबाट बिजक जारी गर्नुपर्ने व्यवस्था मिलाइनेछ। वार्षिक २५ करोड रुपैयाँभन्दा बढीको कारोबार गर्ने सबै करदाताको कारोबारलाई केन्द्रीय बिजक अनुगमन प्रणालीमा आवद्ध गरिनेछ। उपभोक्तालाई बिलिङ प्रणालीमा आकर्षित गर्न डिजिटल माध्यमबाट भुक्तानी गरिएको मूल्य अभिवृद्धि करको १० प्रतिशत रकम उपभोक्तालाई फिर्ता दिने व्यवस्थाको कार्यान्वयनमा देखिएका समस्या समाधान गरी आगामी साउनदेखि प्रभावकारी रूपमा कार्यान्वयन गरिने भएको छ। सवै सरकारी निकायले स्थायी लेखा नम्बर लिई विद्युतीय माध्यमबाट अग्रिम कर कट्टीको विवरण दिनुपर्ने व्यवस्थालाई अनिवार्य गरिने भएको छ। स्थानीय तहसँग समन्वय र सहकार्य गरी एकीकृत रूपमा करदाता दर्ता गर्ने र करका विवरण संकलन गर्ने कार्यमा सहयोग आदान प्रदान गर्न सूचना प्रणालीको विकास गरिने छ। साढे ५ खर्ब रुपैयाँको घाटाको बजेट सरकारले आगामी आर्थिक वर्षका लागि झन्डै साढे ५ खर्ब रुपैयाँको घाटाको बजेट प्रस्तुत गरेको छ। बजेटको स्रोत सुनिश्चितता राजस्व र वैदेशिक अनुदानले मात्रै नभ्याएपछि ५ खर्ब ४७ अर्ब रुपैयाँ बाह्य र आन्तरिक ऋणकै साहारा लिनुपर्ने भएको छ। जसले गर्दा विगतका ४ वर्ष झैं आर्थिक वर्ष २०८१८२ ले पनि घाटाको बजेटलाई पछ्याएको हो। आगामी आवको कुल बजेट १८ खर्ब ६० अर्बका लागि राजस्व अनुमान गरिएको खर्च बेहोर्ने स्रोतमध्ये राजस्वबाट १२ खर्ब ६० अर्ब ३० करोड र वैदेशिक अनुदानबाट ५२ अर्ब ३३ करोड रुपैयाँ बेहोर्दा ५ खर्ब ४७ अर्ब ६७ करोड न्यून हुने भएको हो। अर्थमन्त्री वर्षमान पुनले आगामी आवको बजेट वक्तव्य प्रस्तुत गर्दै सरकारले उक्त स्रोतको पूरा गर्न वैदेशिक ऋणबाट २ खर्ब १७ अर्ब ६७ करोड रुपैयाँ जुटाइने उल्लेख गरेका छन्। राजस्व परिचालन र वैदेशिक सहायता परिचालन गर्दा नपुग हुने खुद ३ खर्ब ३० अर्ब आन्तरिक ऋणबाट बेहोरिने छ। छुट सम्बन्धित व्यवस्था आयकर : यदि कुनै व्यक्तिले बिगतमा कर लाग्ने आयआर्जन गरेको तर स्थायी लेखा नम्बर नलिएको भए, त्यस्तो व्यक्तिले स्थायी लेखा नम्बर लिई आर्थिक वर्ष २०७८७९ र २०७९८० को बुझाउनुपर्ने आय विवरण र यसमा लाग्ने कर २०८१ साल फागुन मसान्तसम्म बुझाएमा सोमा लाग्ने शुल्क तथा ब्याज मिनाहा हुने छ। र, यसरी आय विवरण र सोबमोजिम लाग्ने कर बुझाएमा सोभन्दा अघिका आय वर्षहरूको आय विवरण र सोमा लाग्ने कर, शुल्क तथा ब्याज बुझाउनु पर्ने छैन। आयकर : स्थायी लेखा नम्बर लिएको तर आय विवरण बुझाउन बाँकी रहेको कर दाताले आय विवरण, सो आय विवरणअनुसारको आयकर र सोमा लाग्ने ब्याजको २५ प्रतिशत हुने रकम २०८१ सम्म बुझाएमा सोमा लाग्ने शुल्क तथा बाँकी ब्याज मिनाहा हुने छ। मूल्य अभिवृद्धि कर : विसं २०८० साल असार मसान्तसम्मको मूल्य अभिवृद्धि करमा दर्ता भएको तर कर विवरण पेस नगरेको करदाताले आफूले बुझाउनुपर्ने कर विवरण, सो विवरण अनुसारको कर र सोमा लाग्ने ५० प्रतिशत हुने रकम संवत २०८१ साल फाल्गुन भित्र बुझाएमा सोमा लाग्ने जरिवाना, थप दस्तुर तथा बाँकी ब्याज मिनाहा हुनेछ । मूल्य अभिवृद्धि कर : मूल्य अभिवृद्धि करमा दर्ता भएका वा नभएको अन्तर्राष्ट्रिय हवाई यातायात सेवा प्रदायक व्यक्तिले विसं २०८० जेठ १५ गतेदेखि २०८० असोज मसान्त सम्म हवाई सेवा प्रदान गरेबापत संकलन गर्नुपर्ने संकलन नगरेको वा सरकारको खातामा दाखिला नगरेको भएमा त्यसमा लाग्ने कर, जरिवाना, थप दस्तुर तथा ब्याज मिनाहा हुने छ ।"
नासाको मिसनद्वारा शुक्र ग्रहमा ज्वालामुखी विष्फोटको पहिचान,"वासिङटन डिसी : अमेरिकी अन्तरिक्ष ऐजेन्सी नासाको म्यागेलन मिसनबाट प्राप्त तथ्याङ्कको विश्लेषण गरेर वैज्ञानिकहरूले सन् १९९० को शुरुमा शुक्र ग्रहमा विष्फोट भएका दुईवटा ज्वालामुखी पत्ता लगाएका छन्। दक्षिणी क्यालिफोर्नियामा नासाको जेट प्रोपल्सन प्रयोगशालाद्वारा प्रबन्धित म्यागेलन मिसनले सन् १९९० देखि सन् १९९२ सम्म शुक्रको सतहको ९८ प्रतिशत नक्साङ्कन गरेको थियो। यसले उत्पन्न गरेका तस्बिरहरू आजसम्म शुक्रको सबैभन्दा विस्तृत छन्। यो नवीनतम खोजले म्यागेलनको सिन्थेटिक एपर्चर राडारबाट छविहरूको ऐतिहासिक सन् २०२३ खोजमा आधारित छ। यसमा शुक्रको भूमध्य रेखा नजिकको ज्वालामुखी माट मोन्ससँग सम्बन्धित भेन्टमा परिवर्तनहरू भएको पत्ता लगोको थियो। राडार छविहरू ग्रहमा हालैको ज्वालामुखी विस्फोटको पहिलो प्रत्यक्ष प्रमाण साबित भयो। समयसँगै म्यागेलन राडार छविहरू तुलना गरेर अन्वेषकहरूले शुक्र ग्रहको उपसतहबाट पग्लिएको चट्टानको बहिर्गमनले भेन्टको क्रेटर भरेको र भेन्टको ढलानहरू तल झरेको परिवर्तनहरू फेला पारेका छन्। सन् १९८९ मेमा प्रक्षेपण गरिएको म्यागेलन शुक्रको सम्पूर्ण सतहको छवि बनाउने पहिलो अन्तरिक्ष यान रहेको र यसले ग्रहको बारेमा धेरै खोजहरू गर्यो। सन् १९९४ मा यो शुक्रको वायुमण्डलमा डुबेर जलेको भए पनि यसले डाटा सङ्कलन गरिरहेको थियो। वैज्ञानिकहरूले ग्रहको भित्री भागले यसको क्रस्टलाई कसरी आकार दिन सक्छ, यसको विकासलाई गति दिन सक्छ र यसको रहने क्षमतालाई असर गर्न सक्ने भनेर बुझ्न सक्रिय ज्वालामुखीहरूको अध्ययन गर्छन्। शुक्रमा भर्खरैको ज्वालामुखीको खोजले ग्रहको इतिहास र किन यसले पृथ्वीभन्दा फरक विकासवादी मार्ग लियो भन्ने बारे मूल्यवान अन्तरदृष्टि प्रदान गर्ने नासाले जनाएको छ। रासस"
बजेटले आशा जगाउँला ?,"अर्थमन्त्री वर्षमान पुनले आउँदो आर्थिक वर्षका लागि मंगलबार ल्याएको १८ खर्ब ६० अर्ब रुपैयाँको बजेट परम्पराभन्दा माथि उठ्न नसकेको प्रथम दृष्टिमै देखिन्छ । सधैं ठूलो आकारको बजेट देखाउने र कार्यान्वयन नगर्ने योजनाहरूको चाङ लगाउने चलनलाई उनले तोड्न सकेनन् । धन्न बजार हल्लालाई सत्य सावित गर्ने गरी अझै ठूलो अर्थात् १९, २० खर्बकै बजेट चाहिँ ल्याएनन् । केही सम्हालिए । यद्यपि उनले वास्तविक धरातलभन्दा ठूलो बजेट ल्याउने परम्परालाई निरन्तरता दिएकै छन् । चालु आवका लागि १७ खर्ब ५१ अर्बको बजेट आए पनि तत्कालीन अर्थमन्त्री डा प्रकाशशरण महतले १५ खर्ब ३० अर्बको संशोधित खर्च अनुमान सार्वजनिक गरेका थिए । त्यस हिसाबले पुनले ल्याएको बजेट २१ प्रतिशतले वृद्धि भएको छ । वृद्धिको टेको कमजोर छ । बजेट भनेको आम्दानी र खर्चको हिसाब हो । चालु वर्ष डामहतको बजेटमा १४ अर्ब २२ अर्ब राजस्व संकलन लक्ष्य राखे । जेठ १४ गतेसम्म ८ अर्ब ८६ अर्ब राजस्व संकलन भएको छ भने बाँकी १५ दिनमा लक्ष्य पूरा हुन असम्भव निश्चित छ । त्यस दृष्टिबाट पुनले राखेको १४ खर्ब १९ अर्ब रुपैयाँ राजस्व संकलन गर्ने लक्ष्य पनि धरातलीय यथार्थभन्दा बाहिर देखिन्छ । राजस्वका दायरा वृद्धि गरिएको छैन । राजस्व संकलनको लक्ष्य पूरा गर्ने भरपर्दाे आधार छैन । अर्थतन्त्र शिथिल छ, तसर्थ लक्ष्य पूरा हुन मुस्किल छ । आन्तरिक ऋण वृद्धि गर्ने भन्ने जुन योजना अर्थमन्त्रीले बनाएका छन्, त्यो राजस्व संकलन पूरा नहुने देखेर हालिएको कमजोर पुलेसो हो । बाह्य ऋण वृद्धि पनि अहिलेको कमजोर अर्थतन्त्रका लागि हितकर छैन । यसै पनि पुनले पुँजीगत खर्चका लागि गरेको विनियोजन रकम ३५२ अर्बभन्दा ऋणको सावाँ भुक्तानीमा १४ अर्ब बढी छुट्ट्याउनु परेको छ । सामाजिक सुरक्षा भत्तामा बजेटको ठूलो हिस्सा छुट्ट्याउनु परेको छ । तर वृद्धि नगरे चाहिँ अर्थमन्त्री पुनले सुझबुझ देखाए । योगदानमा आधारिक निवृत्तिभरणको बाटो सरकारले समात्नुपर्छ, त्यतैपट्टि जोड दिनुपर्छ । भत्ताको भार बढाउनु हुन्न । रोजगार कार्यक्रमलगायतका सस्तो लोकप्रियतावादी कार्यक्रमलाई बजेट अर्थमन्त्रीका कमजोरी नै हुन् । सूचना प्रविधि क्षेत्रको विकासमा केन्द्रित हुन खोज्नु चाहिँ उनले समयको पदचाप पछ्याउन खोजेका छन् भनेर बुझ्न सकिने आधार हो । अहिलेलाई धेरै महŒवाकांक्षा नराखी र धेरै वितरणमुखी नभई बजेट ल्याउनुलाई सुखद मान्न सकिन्छ । बजेटको सफलता, असफलता चाहिँ सधैं झै कार्यान्वयनकै कसीमा हेरिनुपर्छ । त्यो चाहिँ भविष्यकै गर्भमा छ ।"
रकम अपचलन : संसदीय विशेष समितिमा कुनकुन सहकारी छानबिनमा तानिए ?,"काठमाडौं : संसद्ले सहकारी संस्था बचत रकम दुरुपयोग सम्बन्धमा अध्ययन गर्न ७ सदस्यीय संसदीय छानबिन विशेष समिति गठन गरेको छ। मंगलबार बसेको प्रतिनिधिसभा बैठकमा सभामुख देवराज घिमिरेले कार्यादेशसहित समितिका सदस्यको नामावली पेस गरेका थिए। त्यसलाई बैठकले अनुमोदन गरेको थियो। एमाले सांसद सूर्यबहादुर थापालाई समितिको संयोजकको जिम्मेवारी दिइएको छ। समितिमा कांग्रेसका सहमहामन्त्री बद्रीप्रसाद पाण्डे र ईश्वरीदेवी न्यौपाने, एमालेबाट संयोजक थापासहित सरिता भुसाल, राप्रपाका ध्रुवबहादुर प्रधान, माओवादी केन्द्रका लेखनाथ दाहाल र रास्वपाका शिशिर खनाल सदस्य छन्। विपक्षी कांग्रेसले सहकारी अपचलनमा उपप्रधान एवं गृहमन्त्री रवि लामिछाने जोडिएको भन्दै संसदीय छानबिन समितिको माग गर्दै संसद् अवरोध गर्दै आएको थियो। समिति गठनमा दलहरू सहमतिनजिक पुगे पनि त्यसको कार्यदेशबारे विवाद थियो। तर, यस विषयमा बनाइएको दलीय कार्यदलले उपप्रधान तथा गृहमन्त्री लामिछानेको नाम उल्लेख नगरी उनी जोडिएका सहकारी अपचलनको छानबिन गर्ने सहमति जनाएको थियो। कार्यदलको सहमतिपछि संसद्बाट समिति गठन गरिएको हो। कार्यदलले तयार गरेको समितिको चारबुँदे कार्यादेशमा सहकारी संस्थाहरूमा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ। कार्यदलले २९ वटा सहकारीलाई समस्याग्रस्त तोकिएको छ। मूलतः कार्यदेशमा सत्तापक्ष र प्रतिपक्षबीच उपप्रधान एवं गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको थिएन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको थियो। लामिछानेको नाम उल्लेख नगरी सहकारी र कम्पनीको नाम राखेर छानबिन गर्न दलहरू मंगलबार राति सहमति भएका थिए। साथै समितिको कार्यावधि पनि ३ महिना तोकिएको छ। कार्यक्षेत्रको पहिलो बुँदामा सहकारी संस्थाहरूमा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ। त्यस्तै दोस्रो बुँदामा समस्यामा परेका सहकारी संस्थाका बचतकर्ताको बचत रकमको सुरक्षा गर्न, जोखिममा रहेको तथा दुरुपयोग भएको बचत रकम छिटो र सहज ढंगले फिर्ता गर्न सकिने उपायका सम्बन्धमा अध्ययन गरी सिफारिस गर्ने उल्लेख गरिएको छ। त्यस्तै तेस्रो बुँदामा बचतकर्ताको बचत सुरक्षा र बचत फिर्ता अविलम्ब गर्नेबारे उल्लेख गरिएको छ। नेपाल सरकार सहकारी विभाग र समस्याग्रस्त सहकारी व्यवस्थापन समितिले सार्वजनिकीकरण गरेका अनुसूची१ मा उल्लेख भएका संस्थाहरूलगायतका सहकारी संस्थामा देखिएका समस्या समाधानको प्रयास र ती सहकारीमा आबद्ध बचतकर्ताको बचत सुरक्षा र फिर्ताको प्रक्रिया कहाँ पुगेको छ सोको अध्ययन विश्लेषण गरी अविलम्ब बचत फिर्ताको उपायसहितको सुझाव दिने। चौथो बुँदामा भने गोरखा मिडिया नेटवर्कमा पैसा गएका सहकारीको छानबिन गर्ने जनाइएको छ। बुँदामा भनिएको छ, सहकारी संस्था सदस्य (सेयर धनी) एवं बचतकर्ताबाट सहकारी संस्थामा जम्मा गरिएको रकम हिनामिना, अपचलन, अनुचित लेनदेन गरी हानिनोक्सानी पुर्याएको भनी संघीय संसद् र सार्वजनिक रूपमा प्रश्न उठेका, विभिन्न तह र निकायमा उजुरी परेका अनुसूची २ मा उल्लेखित लगायतका सहकारी संस्थाहरूबाट गोरखा मिडिया नेटवर्क प्रालिलगायत अन्य कम्पनी वा संस्थाहरूमा प्रवाह भएको रकमको स्थिति, सो रकम गैरकानुनी रूपमा प्रवाह भएनभएको, र त्यस्तो गैर कानुनी वा अनुचित कार्यमा कोही संलग्न देखिएमा त्यस्ता व्यक्तिहरूका बारेमा अध्ययन छानबिन गरी जोखिममा परेको रकमको असुलीको उपाय र संलग्न देखिएका व्यक्तिहरूलाई कानुनबमोजिम कारबाहीका लागि आवश्यक सिफारिस गर्ने संसदीय छानबिन समितिको क्षेत्राधिकार तोक्नका लागि कानुनमन्त्री पदम गिरीको संयोजकत्वमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र रास्वपा सांसद शिशिर खनाल सम्मिलित कार्यदल बनाइएको थियो। संसदीय छानबिन समितिको क्षेत्राधिकार तोक्नका लागि कानुनमन्त्री पदम गिरीको संयोजकत्वमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र रास्वपा सांसद शिशिर खनाल सम्मिलित कार्यदल बनाइएको थियो। दलहरूबीच सोमबार साँझ सहमति भएपछि मंगलबार बसेको कार्यदलको बैठकले कार्यादेशलाई अन्तिम रूप दिएको हो। समस्याग्रस्त र सार्वजनिकरुपमा प्रश्न उठेका सहकारी संस्थाहरूको नामः अनुसूची १ १ ओरेन्टल कोअपरेटिभ लिमिटेड २ स्ट्यान्डर्ड सेभिङ एन्ड क्रेडिट कोअपरेटिभ ३ प्यासिफिक सेभिङ एण्ड इन्भेस्टमेन्ट कोअपरेटिभ ४ प्रभु बचत तथा ऋण सहकारी संस्था ५ कोहिनुर हिल सेभिङ एन्ड क्रेडिट कोअपरेटिभ ६ कन्जुमर बचत तथा ऋण सहकारी संस्था ७ कुवेर बचत तथा ऋण सहकारी संस्था ८ चार्टर्ड सेभिङ एण्ड क्रेडिट कोअपरेटिभ ९ भेगास बचत तथा ऋण सहकारी संस्था १० स्ट्याण्डर्ड मल्टिप्रपोज कोअपरेटिभ लिमिटेड ११ सोसाइटल बचत तथा ऋण सहकारी संस्था १२ लुःनिभा बहुउद्देश्यीय सहकारी संस्था १३ पशुपति सेभिङ क्रेडिट कोअपरेटिभ लिमिटेड १४ शिव शिखर बहुउद्देश्यीय सहकारी संस्था लिमिटेड १५ तुलसी बहुमुखी सहकारी संस्था लिमिटेड १६ हाम्रो नयाँ कृषि सहकारी संस्था लिमिटेड १७ कृषि विकास बहुउद्देश्यीय सहकारी संस्था १८ कान्तिपुर सेभिङ एण्ड क्रेडिट कोअपरेटिभ लिमिटेड १९लालीगुरास बहुउद्देश्यीय सहकारी संस्था २० गौतमश्री बहुउद्देश्यीय सहकारी संस्था लिमिटेड अनुसूची २ १ आईडियल यमुना बहुउद्देश्यीय संस्था २ ईमेज बचत तथा ऋण सहकारी संस्था लि ३ सहारा बचत तथा ऋण सहकारी, ४ समानता वचत तथा ऋण सहकारी ५ सानो पाइला वचत तथा ऋण सहकारी ६ सुप्रिम बचत तथा ऋण सहकारी, ७ सूर्यदर्शन बचत तथा ऋण सहकारी, ८ सुमेरू बचत तथा ऋण सहकारी ९  स्वर्णलक्ष्मी बचत तथा ऋण सहकारी,"
ईभीलाई अर्घेल्याइँ,"अर्थमन्त्री वर्षमान पुनले मंगलबार आउँदो वर्षको बजेट ल्याउँदा करका थुप्रै दरहरू हेरफेर गरेका छन्। सुर्तीजन्य पदार्थ र मदिराहरूमा कर हरेक वर्ष बढाउँदै परम्परालाई उनले निरन्तरता नै दिए। तर सुर्तीजन्य पदार्थमा अझै बढाउनुपर्ने जति बढाउन हिम्मत गरेनन्। विश्व स्वास्थ्य संगठनले नै ७५ प्रतिशत कर सुर्तीजन्य पदार्थमा लगाउन सुझाइरहेको छ। दक्षिण एसियामै सबैभन्दा कम कर भने नेपालमा छ। चुरोटमा प्रतिखिल्ली २५ पैसा स्वास्थ्य जोखिम कर बढेर ५० पैसा पुर्याइएको छ। सिगर, फिल्टर नभएको चुरोट, फिल्टर भएको चुरोट, बिँडी, खैनी तथा गुट्खामा कर बढेको छ। आलु, प्याज र स्याउमा आयात गर्दा लाग्दै आएको कर भने अर्थमन्त्री पुनले हटाइदिएका छन्। भान्छाका अत्यावश्यक वस्तु आलु, प्याजमा कर भ्याट हटाउँदा काजु, पेस्टा र बदाममा १० प्रतिशत भन्सार दर वृद्धि गर्नुलाई न्यायोचित मान्नुपर्छ। डिजिटल माध्यमबाट भुक्तानी गरिएको मूल्य अभिवृद्धि करको १० प्रतिशत रकम उपभोक्तालाई फिर्ता दिने व्यवस्थाको कार्यान्वयन गर्ने कुरा स्वागतयोग्य हो। करका दर हेरफेर गर्दा अर्थमन्त्री पुनले विद्युतीय गाडीलाई चाहिँ कर वृद्धि नगरेको भए जाती हुन्थ्यो। संसार नै अहिले कार्बन उत्सर्जन कम गर्ने भनेर लागिपरेको छ। हामीले पनि पेट्रोलियम पदार्थ आयात घटाएर व्यापार घाटा कम गर्नु छ। आफ्नै बिजुली उत्पादनको खपत बढाउनु छ भने विद्युतीय गाडी (ईभी) लाई प्रोत्साहन गरेको भए हुन्थ्यो। तर उनले अर्घेल्याइँ गरे। ५० वाट क्षमताको विद्युतीय गाडीमा अन्तःशुल्क लाग्दैनथ्यो। अब ५ प्रतिशत लाग्ने भयो। क्रमशः क्षमताअनुसार विद्युतीय गाडीमा भन्सार पनि वृद्धि गरिएको छ। नेपालमै विद्युतीय गाडी उत्पादनको नीति बनाउने वा बाहिरबाट आयात गर्दा पनि जीवाष्म इन्धन प्रयोग गर्नेलाई निरुत्साहित गर्ने नीति लिनुपर्ने बेला हो अहिले। त्यसमा अर्थमन्त्रीबाट कन्जुस्याइँ र अर्घेल्याइँ भएकै हो। विद्युतीय खपत बढाउनु भनेको देशकै अर्थतन्त्रलाई बलियो बनाउने उपाय हो। आयातबाट भन्सार र अन्तःशुल्क असुलेर राजस्व आम्दानी गर्छु भन्नुचाहिँ त्यति भरपर्दाे र टिकाउमात्रै होइन कि राष्ट्रिय अर्थतन्त्रका लागि फाइदाजनक पनि होइन। तसर्थ ईभीलाई कर कम गरेकै भए जाती हुन्थ्यो।"
बजेटले आशा जगाउँला ?,"अर्थमन्त्री वर्षमान पुनले आउँदो आर्थिक वर्षका लागि मंगलबार ल्याएको १८ खर्ब ६० अर्ब रुपैयाँको बजेट परम्पराभन्दा माथि उठ्न नसकेको प्रथम दृष्टिमै देखिन्छ । सधैं ठूलो आकारको बजेट देखाउने र कार्यान्वयन नगर्ने योजनाहरूको चाङ लगाउने चलनलाई उनले तोड्न सकेनन् । धन्न बजार हल्लालाई सत्य सावित गर्ने गरी अझै ठूलो अर्थात् १९, २० खर्बकै बजेट चाहिँ ल्याएनन् । केही सम्हालिए । यद्यपि उनले वास्तविक धरातलभन्दा ठूलो बजेट ल्याउने परम्परालाई निरन्तरता दिएकै छन् । चालु आवका लागि १७ खर्ब ५१ अर्बको बजेट आए पनि तत्कालीन अर्थमन्त्री डा प्रकाशशरण महतले १५ खर्ब ३० अर्बको संशोधित खर्च अनुमान सार्वजनिक गरेका थिए । त्यस हिसाबले पुनले ल्याएको बजेट २१ प्रतिशतले वृद्धि भएको छ । वृद्धिको टेको कमजोर छ । बजेट भनेको आम्दानी र खर्चको हिसाब हो । चालु वर्ष डामहतको बजेटमा १४ अर्ब २२ अर्ब राजस्व संकलन लक्ष्य राखे । जेठ १४ गतेसम्म ८ अर्ब ८६ अर्ब राजस्व संकलन भएको छ भने बाँकी १५ दिनमा लक्ष्य पूरा हुन असम्भव निश्चित छ । त्यस दृष्टिबाट पुनले राखेको १४ खर्ब १९ अर्ब रुपैयाँ राजस्व संकलन गर्ने लक्ष्य पनि धरातलीय यथार्थभन्दा बाहिर देखिन्छ । राजस्वका दायरा वृद्धि गरिएको छैन । राजस्व संकलनको लक्ष्य पूरा गर्ने भरपर्दाे आधार छैन । अर्थतन्त्र शिथिल छ, तसर्थ लक्ष्य पूरा हुन मुस्किल छ । आन्तरिक ऋण वृद्धि गर्ने भन्ने जुन योजना अर्थमन्त्रीले बनाएका छन्, त्यो राजस्व संकलन पूरा नहुने देखेर हालिएको कमजोर पुलेसो हो । बाह्य ऋण वृद्धि पनि अहिलेको कमजोर अर्थतन्त्रका लागि हितकर छैन । यसै पनि पुनले पुँजीगत खर्चका लागि गरेको विनियोजन रकम ३५२ अर्बभन्दा ऋणको सावाँ भुक्तानीमा १४ अर्ब बढी छुट्ट्याउनु परेको छ । सामाजिक सुरक्षा भत्तामा बजेटको ठूलो हिस्सा छुट्ट्याउनु परेको छ । तर वृद्धि नगरे चाहिँ अर्थमन्त्री पुनले सुझबुझ देखाए । योगदानमा आधारिक निवृत्तिभरणको बाटो सरकारले समात्नुपर्छ, त्यतैपट्टि जोड दिनुपर्छ । भत्ताको भार बढाउनु हुन्न । रोजगार कार्यक्रमलगायतका सस्तो लोकप्रियतावादी कार्यक्रमलाई बजेट अर्थमन्त्रीका कमजोरी नै हुन् । सूचना प्रविधि क्षेत्रको विकासमा केन्द्रित हुन खोज्नु चाहिँ उनले समयको पदचाप पछ्याउन खोजेका छन् भनेर बुझ्न सकिने आधार हो । अहिलेलाई धेरै महŒवाकांक्षा नराखी र धेरै वितरणमुखी नभई बजेट ल्याउनुलाई सुखद मान्न सकिन्छ । बजेटको सफलता, असफलता चाहिँ सधैं झै कार्यान्वयनकै कसीमा हेरिनुपर्छ । त्यो चाहिँ भविष्यकै गर्भमा छ ।"
रकम अपचलन : संसदीय विशेष समितिमा कुनकुन सहकारी छानबिनमा तानिए ?,"काठमाडौं : संसद्ले सहकारी संस्था बचत रकम दुरुपयोग सम्बन्धमा अध्ययन गर्न ७ सदस्यीय संसदीय छानबिन विशेष समिति गठन गरेको छ। मंगलबार बसेको प्रतिनिधिसभा बैठकमा सभामुख देवराज घिमिरेले कार्यादेशसहित समितिका सदस्यको नामावली पेस गरेका थिए। त्यसलाई बैठकले अनुमोदन गरेको थियो। एमाले सांसद सूर्यबहादुर थापालाई समितिको संयोजकको जिम्मेवारी दिइएको छ। समितिमा कांग्रेसका सहमहामन्त्री बद्रीप्रसाद पाण्डे र ईश्वरीदेवी न्यौपाने, एमालेबाट संयोजक थापासहित सरिता भुसाल, राप्रपाका ध्रुवबहादुर प्रधान, माओवादी केन्द्रका लेखनाथ दाहाल र रास्वपाका शिशिर खनाल सदस्य छन्। विपक्षी कांग्रेसले सहकारी अपचलनमा उपप्रधान एवं गृहमन्त्री रवि लामिछाने जोडिएको भन्दै संसदीय छानबिन समितिको माग गर्दै संसद् अवरोध गर्दै आएको थियो। समिति गठनमा दलहरू सहमतिनजिक पुगे पनि त्यसको कार्यदेशबारे विवाद थियो। तर, यस विषयमा बनाइएको दलीय कार्यदलले उपप्रधान तथा गृहमन्त्री लामिछानेको नाम उल्लेख नगरी उनी जोडिएका सहकारी अपचलनको छानबिन गर्ने सहमति जनाएको थियो। कार्यदलको सहमतिपछि संसद्बाट समिति गठन गरिएको हो। कार्यदलले तयार गरेको समितिको चारबुँदे कार्यादेशमा सहकारी संस्थाहरूमा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ। कार्यदलले २९ वटा सहकारीलाई समस्याग्रस्त तोकिएको छ। मूलतः कार्यदेशमा सत्तापक्ष र प्रतिपक्षबीच उपप्रधान एवं गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको थिएन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको थियो। लामिछानेको नाम उल्लेख नगरी सहकारी र कम्पनीको नाम राखेर छानबिन गर्न दलहरू मंगलबार राति सहमति भएका थिए। साथै समितिको कार्यावधि पनि ३ महिना तोकिएको छ। कार्यक्षेत्रको पहिलो बुँदामा सहकारी संस्थाहरूमा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ। त्यस्तै दोस्रो बुँदामा समस्यामा परेका सहकारी संस्थाका बचतकर्ताको बचत रकमको सुरक्षा गर्न, जोखिममा रहेको तथा दुरुपयोग भएको बचत रकम छिटो र सहज ढंगले फिर्ता गर्न सकिने उपायका सम्बन्धमा अध्ययन गरी सिफारिस गर्ने उल्लेख गरिएको छ। त्यस्तै तेस्रो बुँदामा बचतकर्ताको बचत सुरक्षा र बचत फिर्ता अविलम्ब गर्नेबारे उल्लेख गरिएको छ। नेपाल सरकार सहकारी विभाग र समस्याग्रस्त सहकारी व्यवस्थापन समितिले सार्वजनिकीकरण गरेका अनुसूची१ मा उल्लेख भएका संस्थाहरूलगायतका सहकारी संस्थामा देखिएका समस्या समाधानको प्रयास र ती सहकारीमा आबद्ध बचतकर्ताको बचत सुरक्षा र फिर्ताको प्रक्रिया कहाँ पुगेको छ सोको अध्ययन विश्लेषण गरी अविलम्ब बचत फिर्ताको उपायसहितको सुझाव दिने। चौथो बुँदामा भने गोरखा मिडिया नेटवर्कमा पैसा गएका सहकारीको छानबिन गर्ने जनाइएको छ। बुँदामा भनिएको छ, सहकारी संस्था सदस्य (सेयर धनी) एवं बचतकर्ताबाट सहकारी संस्थामा जम्मा गरिएको रकम हिनामिना, अपचलन, अनुचित लेनदेन गरी हानिनोक्सानी पुर्याएको भनी संघीय संसद् र सार्वजनिक रूपमा प्रश्न उठेका, विभिन्न तह र निकायमा उजुरी परेका अनुसूची २ मा उल्लेखित लगायतका सहकारी संस्थाहरूबाट गोरखा मिडिया नेटवर्क प्रालिलगायत अन्य कम्पनी वा संस्थाहरूमा प्रवाह भएको रकमको स्थिति, सो रकम गैरकानुनी रूपमा प्रवाह भएनभएको, र त्यस्तो गैर कानुनी वा अनुचित कार्यमा कोही संलग्न देखिएमा त्यस्ता व्यक्तिहरूका बारेमा अध्ययन छानबिन गरी जोखिममा परेको रकमको असुलीको उपाय र संलग्न देखिएका व्यक्तिहरूलाई कानुनबमोजिम कारबाहीका लागि आवश्यक सिफारिस गर्ने संसदीय छानबिन समितिको क्षेत्राधिकार तोक्नका लागि कानुनमन्त्री पदम गिरीको संयोजकत्वमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र रास्वपा सांसद शिशिर खनाल सम्मिलित कार्यदल बनाइएको थियो। संसदीय छानबिन समितिको क्षेत्राधिकार तोक्नका लागि कानुनमन्त्री पदम गिरीको संयोजकत्वमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र रास्वपा सांसद शिशिर खनाल सम्मिलित कार्यदल बनाइएको थियो।दलहरूबीच सोमबार साँझ सहमति भएपछि मंगलबार बसेको कार्यदलको बैठकले कार्यादेशलाई अन्तिम रूप दिएको हो। समस्याग्रस्त र सार्वजनिकरुपमा प्रश्न उठेका सहकारी संस्थाहरूको नामः अनुसूची ११ ओरेन्टल कोअपरेटिभ लिमिटेड२ स्ट्यान्डर्ड सेभिङ एन्ड क्रेडिट कोअपरेटिभ३ प्यासिफिक सेभिङ एण्ड इन्भेस्टमेन्ट कोअपरेटिभ४ प्रभु बचत तथा ऋण सहकारी संस्था५ कोहिनुर हिल सेभिङ एन्ड क्रेडिट कोअपरेटिभ६ कन्जुमर बचत तथा ऋण सहकारी संस्था७ कुवेर बचत तथा ऋण सहकारी संस्था८ चार्टर्ड सेभिङ एण्ड क्रेडिट कोअपरेटिभ ९ भेगास बचत तथा ऋण सहकारी संस्था१० स्ट्याण्डर्ड मल्टिप्रपोज कोअपरेटिभ लिमिटेड११ सोसाइटल बचत तथा ऋण सहकारी संस्था१२ लुःनिभा बहुउद्देश्यीय सहकारी संस्था१३ पशुपति सेभिङ क्रेडिट कोअपरेटिभ लिमिटेड१४ शिव शिखर बहुउद्देश्यीय सहकारी संस्था लिमिटेड१५ तुलसी बहुमुखी सहकारी संस्था लिमिटेड१६ हाम्रो नयाँ कृषि सहकारी संस्था लिमिटेड१७ कृषि विकास बहुउद्देश्यीय सहकारी संस्था१८ कान्तिपुर सेभिङ एण्ड क्रेडिट कोअपरेटिभ लिमिटेड१९लालीगुरास बहुउद्देश्यीय सहकारी संस्था२० गौतमश्री बहुउद्देश्यीय सहकारी संस्था लिमिटेडअनुसूची २१ आईडियल यमुना बहुउद्देश्यीय संस्था२ ईमेज बचत तथा ऋण सहकारी संस्था लि ३ सहारा बचत तथा ऋण सहकारी, ४ समानता वचत तथा ऋण सहकारी५ सानो पाइला वचत तथा ऋण सहकारी६ सुप्रिम बचत तथा ऋण सहकारी, ७ सूर्यदर्शन बचत तथा ऋण सहकारी, ८ सुमेरू बचत तथा ऋण सहकारी९  स्वर्णलक्ष्मी बचत तथा ऋण सहकारी,"
"बजेट रु १८,६०,३०,००,००,००० : चालुभन्दा ६२ प्रतिशत बढी, राजस्व झन्डै १३ खर्ब उठाउने लक्ष्य","काठमाडौं : साँघुरिँदो स्रोतका बीच अर्थमन्त्री वर्षमान पुनले २०८१०८२ का लागि १८ खर्ब ६० अर्ब ३० करोड रुपैयाँको बजेट प्रस्तुत गरेका छन्। संसद्का दुवै सदनसमक्ष अर्थमन्त्रीले प्रस्तुत गरेको आगामी वर्षको बजेटको आकार चालु आर्थिक वर्षको भन्दा करिब ६२ प्रतिशतले बढी छ। चालु आर्थिक वर्षको बजेट १७ खर्ब ५१ अर्ब रुपैयाँ छ। बजेटमा प्रस्ताव गरिएका नीति तथा कार्यक्रमको कार्यान्वयनबाट आगामी आर्थिक वर्ष ६ प्रतिशत आर्थिक वृद्धि हासिल हुने र मुद्रास्फीति ५५ प्रतिशत रहने अनुमान सरकारको छ। यद्यपि अर्थमन्त्रीलाई २० खर्बको बजेट ल्याउन उच्च राजनीतिक दबाब थियो। उनले शीर्ष नेताहरूलाई कन्भिन्स गरेर यथार्थभन्दा माथि लैजान नमानेको स्रोतले जनायो। आगामी आर्थिक वर्षको बजेटमा खर्चतर्फ चालु खर्च ११ खर्ब ४० अर्ब, पुँजीगत खर्च ३ खर्ब ५२ अर्ब र वित्तीय व्यवस्थातर्फ ३ खर्ब ६७ अर्ब विनियोजन गरिएको छ। यस्तै प्रदेश र स्थानीय तहमा हस्तान्तरणका लागि ४ खर्ब ८ अर्ब २७ करोड बजेट विनियोजन गरिएको छ। सरकारको खर्च जुटाउने स्रोतमध्ये राजस्वतर्फ १२ खर्ब ६० अर्ब ३० करोड रुपैयाँ उठाउने आगामी आर्थिक वर्षको लक्ष्य निर्धारण गरिएको छ। साथै वैदेशिक अनुदानबाट ५२ अर्ब ३३ करोड र वैदेशिक ऋणबाट २ खर्ब १७ अर्ब उठाइने भनिएको छ। राजस्व र वैदेशिक सहायताबाट अपुग रकम आन्तरिक ऋणबाट परिपूर्ति गरिने प्रस्तुत बजेटमा उल्लेख छ। आगामी आर्थिक वर्षमा ३ खर्ब ३० अर्ब रुपैयाँ बराबरको आन्तरिक ऋण उठाइने लक्ष्य लिइएको छ। राष्ट्रिय प्राकृतिक स्रोत तथा वित्त आयोगको सिफारिसका आधारमा वित्तीय समानीकरण अनुदान प्रदेशका लागि ६० अर्ब र स्थानीय तहका लागि ८८ अर्ब हस्तान्तरण गर्ने व्यवस्था गरिएको छ। सशर्त अनुदान प्रदेशका लागि २५ अर्ब ८४ करोड र स्थानीय तहका लागि २ खर्ब ८ अर्ब ८८ करोड गरी जम्मा २ खर्ब ३४ अर्ब ७३ करोड हस्तान्तरणका लागि विनियोजन गरिएको छ। प्रदेश र स्थानीय तहलाई पूर्वाधारका आयोजना कार्यान्वयन गर्न समपूरक अनुदान क्रमश: ६ अर्ब २० करोड र ७ अर्ब रुपैयाँ छुट्ट्याइएको छ। विशेष अनुदान प्रदेशको लागि ४ अर्ब ४० करोड र स्थानीय तहका लागि ८ अर्ब ५० करोड विनियोजन गरिएको छ। प्रदेश र स्थानीय तहमा राजस्व बाँडफाँटबाट १ खर्ब ५९ अर्ब हस्तान्तरण हुने अनुमान छ। राजस्व बाँडफाँट र अनुदान गरी प्रदेश र स्थानीय तहमा आगामी आर्थिक वर्ष ५ खर्ब ६७ अर्ब हस्तान्तरण हुने सरकारको अनुमान छ। चालु बजेटको समीक्षा आर्थिक वर्ष २०८०८१ मा कुल सरकारी खर्च १५ खर्ब ३० अर्ब ३५ करोड अर्थात् विनियोजनको ८७४ प्रतिशत हुने संशोधित अनुमान छ। कुल सरकारी खर्चमध्ये चालु खर्च १० खर्ब ६७ अर्ब ४९ करोड अर्थात् विनियोजनको ९३५ प्रतिशत, पुँजीगत खर्च २ खर्ब १५ अर्ब ३० करोड अर्थात् विनियोजनको ७१३ प्रतिशत र वित्तीय व्यवस्थातर्फ २ खर्ब ४७ अर्ब ५५ करोड अर्थात् विनियोजनको ८०५ प्रतिशत खर्च हुने संशोधित अनुमान छ। चालु आर्थिक वर्ष राजस्व संकलन १२ खर्ब ५३ अर्ब ५२ करोड संशोधित हुने अनुमान छ। यो लक्ष्यको तुलनामा ८८१ प्रतिशत हो। वैदेशिक अनुदानतर्फ ३४ अर्ब ३४ करोड र वैदेशिक ऋण १ खर्ब ४५ अर्ब ४४ करोड परिचालन हुने संशोधित अनुमान छ। चालु आर्थिक वर्षका लागि खर्च बेहोर्ने स्रोतमध्ये आन्तरिक ऋणबाट २ खर्ब ४० अर्ब बेहोरिने अनुमान रहेकोमा वैशाख मसान्तसम्म १ खर्ब ९१ अर्ब उठाइएको छ। कुन मन्त्रालयको के छन् कार्यक्रम ? कृषि तथा पशुपन्छी मन्त्रालय कृषि तथा पशुपन्छी विकास मन्त्रालयका लागि आगामी आर्थिक वर्ष ५७ अर्ब २९ करोड रुपैयाँ विनियोजन गरिएको छ। बजेटले कृषिको व्यवसायीकरण र आधुनिकीकरण गरी उत्पादन र उत्पादकत्व अभिवृद्धि गर्ने गरी प्राथमिकीकरण गरेको छ। सरकारी, निजी, सहकारी तथा विकास साझेदारबाट कृषि क्षेत्रमा लगानी अभिवृद्धि गर्न २०८१ देखि २०९१ सम्मको अवधिलाई कृषिमा लगानी दशक घोषणा गरिएको छ। मल, बिउ, कृषि प्रसार सेवा र कर्जामा ब्याज अनुदान प्रदान गरिने भएको छ। सामूहिक खेती प्रवद्र्धन गर्न सरकारी जमिन लिजमा उपलब्ध गराउने, व्यावसायिक रूपमा सामूहिक खेती, पशुपन्छी पालन एवं जडीबुटी खेती गर्ने व्यक्ति, फर्म तथा सहकारीलाई व्याज अनुदान, प्राविधिक सहयोग र मेसिनरी आयातमा कर छुट प्रदान गरिने बजेटमा उल्लेख छ। कृषि बालीको उत्पादन प्रबद्र्धन गर्न उन्नत बिउ, सिँचाइ लगायतमा अनुदान उपलब्ध गराई उत्पादित उपजको बजार सुनिश्चित गरिने भनिएको छ। १ सय बिघाभन्दा ठूला चक्लामा वासनादार धान खेती गर्ने सात नमूना परियोजनालाई सहज रूपमा मल, बिउ, प्राविधिक सेवा तथा सहुलियतपूर्ण कर्जा उपलब्ध गराउने र बिमा प्रिमियममा छुट दिने व्यवस्था मिलाइएको छ। प्रधानमन्त्री कृषि आधुनिकीकरण परियोजनाका लागि २ अर्ब ९८ करोड विनियोजन गरिएको छ भने फलफूल क्षेत्र विकासका लागि १ अर्ब ४४ करोड विनियोजन गरिएको छ। कृषिको व्यवसायीकरणका लागि राजमार्ग केन्द्रित तीन सय उत्पादक संस्थालाई सुरुवाती पुँजी उपलब्ध गराउने र उत्पादित वस्तुको बजार सुनिश्चित गर्न १ अर्ब १२ करोड विनियोजन गरिएको छ। कृषकलाई समयमै मलखाद आपूर्ति सुनिश्चित गर्न अनुदानका लागि २७ अर्ब ९५ करोड छुट्ट्याइएको छ। कृषि उपजको निर्यात प्रवद्र्धन गर्न अन्तर्राष्ट्रिय र प्रमुख आन्तरिक विमानस्थलमा शीतभण्डार स्थापना गरिने, निर्यात गरिने कृषिउपजको प्रमाणीकरण र प्रयोगशाला परीक्षण शुल्कमा सहजीकरण गरिने भनिएको छ। कृषि उपजको धितोमा समेत सहज रूपमा कर्जा प्रवाह हुने व्यवस्था मिलाइने, प्रतिफल प्राप्त हुन लामो अवधि लाग्ने कृषि तथा फलफूल व्यवसायमा उत्पादन पूर्वको अवधिको कर्जाको ब्याजमा अनुदान, स्वदेशमा नै बढी उत्पादन क्षमता भएका दुधालु पशु उत्पादन गर्न गाई र भंैसीमा नश्ल सुधारका लागि ३८ करोड विनियोजन गरिएको छ। यस्तै, पशुपन्छीको महामारी रोग नियन्त्रणका लागि आगामी वर्ष ५ करोड डोज खोप उत्पादन गरिने छ। खोप उत्पादन तथा सेवा सञ्चालनका लागि ४० करोड व्यवस्था गरिएको छ। उखु खेती प्रबद्र्धनका लागि किसानलाई प्रोत्साहन गर्न २ अर्ब २५ करोड र साना किसानको बाली तथा पशुपन्छी बीमाको प्रिमियममा अनुदान प्रदान गर्न १ अर्ब ६५ करोड छुट्ट्याइएको छ। कृषि अनुसन्धान तथा विकासतर्फ ३ अर्ब ५२ करोड विनियोजन गरिएको छ। ऊर्जा, जलस्रोत तथा सिँचाइ मन्त्रालय सरकारले ऊर्जा, जलस्रोत तथा सिँचाइ मन्त्रालयका लागि ८७ अर्ब ५५ करोड विनियोजन गरिएको छ। आगामी आर्थिक वर्ष ९ सय मेगावाट विद्युत् थप गरी राष्ट्रिय प्रणालीको विद्युत् क्षमता ४५ सय मेगावाट पुयाइने लक्ष्य लिइएको छ। प्रतिव्यक्ति विद्युत् खपत ४ सय ५० युनिट पुयाइने बजेटले भनेको छ। चालु आर्थिक वर्षमा प्रतिव्यक्ति विद्युत् खपत ३ सय ५० युनिट रहेको छ। आगामी आर्थिक वर्षदेखि बंगलादेशमा विद्युत् निर्यात गर्ने, विद्युत् प्रसारण लाइन निर्माण र वितरण कार्यमा निजी क्षेत्रसमेत सहभागी हुने गरी कानुनी प्रबन्ध गरिने बजेटमा भनिएको छ। जलाशययुक्त जलविद्युत् आयोजनामा बाँध र विद्युत गृह छुट्टाछुट्टै प्रवद्र्धकबाट निर्माण गर्ने गरी निजी क्षेत्रलाई लगानी गर्न आकर्षित गरिने उल्लेख छ। सुक्खायामको मागलाई पूर्ति गर्न १२ सय मेगावाट क्षमताको बूढीगण्डकी, ६७० मेगावाट क्षमताको दूधकोशी र ४१७ मेगावाट क्षमताको नलसिंगाड जलाशययुक्त जलविद्युत् तथा २८० मेगावाट क्षमताको नौमुरे बहुउद्देश्यीय जलविद्युत आयोजनाको निर्माण कार्य सुरु गरिने बताइएको छ। वैदेशिक रोजगारीमा गएका व्यक्तिको लगानीमा ७७५ मेगावाटको घुन्सा र७०३ मेगावाटको सिम्बुवा जलविद्युत् आयोजना निर्माण कार्य अगाडि बढाइने अर्थमन्त्रीले बजेट भाषणमा भनेका छन्। यस्तै, जनताको जलविद्युत् कार्यक्रमअन्तर्गत १०६३ मेगावाटको माथिल्लो अरुण, १०६ मेगावाटको जगदुल्ला, १ सय मेगावाटको तामाकोशी पाँचौं, ४२ मेगावाटको मोदी ए र २१० मेगावाटको चैनपुरसेती जलविद्युत् आयोजनाको निर्माण कार्य सुरु गरिने बजेटमा उल्लेख छ। सुनकोशीतेस्रो जलविद्युत् आयोजनाको विस्तृत अध्ययन गरी निर्माण प्रक्रिया अगाडि बढाइने र १० हजार ८ सय मेगावाटको कर्णालीचिसापानी जलविद्युत् आयोजनाको विस्तृत इन्जिनियरिङ डिजाइनको कार्य सुरु गरिने छ। ऊर्जा उत्पादनलाई विविधीकरण गर्न निजी क्षेत्रबाट १ सय मेगावाट सौर्य विद्युत् जडान गर्ने, हरित हाइड्रोजन प्रबद्र्धन गर्न अनुसन्धान र विकासका लागि आवश्यक बजेट विनियोजन गरिएको छ। हेटौंडाढल्केबरइनरुवा र खिम्तीबाह्रबिसेलप्सीफेदी ४सय केभी प्रसारण लाइनको निर्माण कार्य सम्पन्न गरिने लक्ष्य लिइएको छ। कर्णाली कोरिडोर ४ सय केभी प्रसारण लाइनको निर्माणको कार्यलाई तीव्रता दिइने, हेटौंडारातमाटेलप्सिफेदीदमौलीन्यू बुटवल, न्यू बुटवललमही, लमहीदोदोधारा र भेरी कोरिडोर ४ सय केभी प्रसारण लाइनको निर्माण कार्य सुरु गरिने छ। सेती कोरिडोर, अरुण कोरिडोर, दूधकोशी कोरिडोर ४ सय केभी र बूढीगण्डकी कोरिडोर प्रसारण लाइनको निर्माण प्रक्रिया अगाडि बढाइने भनिएको छ। न्यू बुटवलगोरखपुर ४ सय केभी अन्तरदेशीय प्रसारण लाइनको निर्माण कार्य सम्पन्न गरिने छ। इनरुवापूर्णीया र दोदोधाराबरेली ४ सय केभी तथा रसुवागढीकेरुङ २ सय २० केभी अन्तरदेशीय प्रसारण लाइनको निर्माण प्रक्रिया अगाडि बढाइने बताइएको छ। सञ्चार तथा सूचना प्रविधि मन्त्रालय नेपाललाई सूचना प्रविधि हवको रूपमा विकास गरिने भन्दै सूचना प्रविधि दशकको प्रस्थान वर्षको रूपमा अगाडि बढाइने बजेटमा उल्लेख छ। सूचना प्रविधि क्षेत्रमा १० वर्षमा ३० खर्बको निर्यात गर्ने र ५ लाख प्रत्यक्ष तथा १० लाख अप्रत्यक्ष रोजगारी सिर्जना गर्ने लक्ष्य लिइएको छ। सूचना प्रविधिलाई अर्थतन्त्रको सम्वाहक क्षेत्रको रूपमा स्थापित गरिने, सूचना प्रविधिका नवीनतम् प्रविधि अवलम्बन गर्न कानुनी आधार तयार गरिने र कृत्रिम बौद्धिकताको विकास, प्रवर्द्धन र नियमनको व्यवस्था गरिने भएको छ। यस आयोजनाका लागि ५९ करोड विनियोजन गरिएको छ। सूचना प्रविधि पार्क सञ्चालनको काम अगाडि बढाइने भनिएको छ भने यस्तो पार्कमा ३ वर्षका लागि वर्क स्टेसन सञ्चालन गर्न नि:शुल्क स्थान उपलव्ध गराइने भएको छ। सार्वजनिकनिजी साझेदारीमा अत्याधुनिक सूचना प्रविधि हव सञ्चालनका लागि काठमाडौंको डिल्लीबजारस्थित चारखालमा बहुतले संरचना निर्माण गरिने र ललितपुरको खुमलटारमा ज्ञान पार्क स्थापना गर्न १७ करोड रकम विनियोजन गरिएको छ। सरकारी डाटा सेन्टरको स्तरोन्नति गरिने भनिएको छ। संस्कृति, पर्यटन तथा नागरिक उड्डयनमन्त्री यस मन्त्रालयका लागि करिब १५ अर्ब ६८ करोड बजेट छुट्ट्याइएको छ। पर्यटन क्षेत्र तर्फमात्रै ११ अर्ब ९१ करोड विनियोजन गरिएको छ। सरकारले आगामी आर्थिक वर्ष १६ लाख पर्यटक भिœयाउने लक्ष्य लिएको छ। यो वर्ष १० लाख पयर्नटक नेपाल भित्रिएका छन्। पर्वतारोहण अनुमति प्रणालीलाई स्वचालित प्रविधिमा आधारित बनाइने बजेटले भनेको छ। सीमावर्ती पर्यटन प्रबद्र्धनका लागि निजी क्षेत्रसँगको सहकार्यमा नेपालभारत सीमा नाकाबाट पशुपतिनाथ, स्वर्गद्वारी र मुक्तिनाथ दर्शन यातायात सेवा सञ्चालन गरी तीर्थयात्रीलाई सहज रूपमा प्रमुख धार्मिक स्थल दर्शन गर्ने व्यवस्था मिलाइने भएको छ। बुद्ध परिपथ, शिव परिपथ, रामायण परिपथ, किराँत सांस्कृतिक परिपथको मार्ग निर्धारण गरी पर्यटन प्रबद्र्धन गर्न बजेट व्यवस्था गरिएको छ। पुराना प्रचलनमा रहेका पदमार्गको संरक्षण र सम्बद्र्धन गरिने, सम्भावित जोखिमयुक्त क्षेत्रमा पर्यटकीय उद्धार केन्द्र स्थापना गरिने र पर्यटन पूर्वाधार विकासका लागि ५ अर्ब ४६ करोड विनियोजन गरिएको छ। नेपालमा सांस्कृतिक तथा पर्यटकीय गन्तव्यलाई विवाह गन्तव्यको रूपमा विकास गरिने र राम जानकीको विवाहस्थल जनकपुरलाई वेडिङ हव र गौतम बुद्ध जन्मस्थल लुम्बिनीलाई बर्थिङ हवको रूपमा प्रवर्द्धन गरिने भएको छ। त्रिभुवन अन्तर्राष्ट्रिय विमानस्थलको दोस्रो टर्मिनल भवन निर्माण कार्य सुरु गरिने, निजगढ अन्तर्राष्ट्रिय विमानस्थल सार्वजनिकनिजी साझेदारीमा निर्माण गर्न आगामी आर्थिक वर्ष भित्र लगानीको ढाँचा र पूर्वतयारी कार्य सम्पन्न गरिने, भरतपुर विमानस्थल विस्तारको कार्यका लागि ३६ करोड विनियोजन गरिएको छ। नागरिक उड्डयन पूर्वाधारतर्फ ३ अर्ब ७७ करोड विनियोजन गरिएको छ। नेपाल वायुसेवा निगमको व्यवस्थापन तथा सञ्चालनमा रणनीतिक साझेदारको सहभागिता गराइने र नेपाल नागरिक उड्डयन प्राधिकरणको पुनर्संरचना गरी नियामकीय क्षमता सुदृढ गरिने बताइएको छ। भूकम्पपछिको पुनर्निर्माण जाजरकोट र रुकुमपश्चिम लगायतका जिल्लामा भूकम्पबाट क्षतिग्रस्त निजी घरको सर्वेक्षण सम्पन्न गरी पुनर्निर्माणलाई तीव्रता दिइने, सामुदायिक विद्यालय भवन, स्वास्थ्य संस्था, सरकारी तथा सार्वजनिक भवन लगायतका पूर्वाधारको शीघ्र पुनर्निर्माण गर्नका लागि २१ अर्ब ६० करोड विनियोजन गरिएको छ। उद्योग, वाणिज्य तथा आपूर्ति मन्त्रालय सरकारले उद्योग, वाणिज्य तथा आपूर्ति मन्त्रालयका लागि ९ अर्ब २८ करोड विनियोजन गरिएको छ। स्वदेशी श्रम र कच्चा पदार्थको प्रयोग गरी कम तौल र उच्च मूल्य भएका वस्तु उत्पादन गरी निर्यात गरिने र पहिलो चरणमा कफी, अलैँची, चिया र हिमालयन वाटरको ब्रान्डिङ गरिने भनिएको छ। व्यापार सम्बद्ध पूर्वाधारको एकीकृत र रणनीतिक विकासका लागि लजिस्टिक गुरुयोजना निर्माण गरी कार्यान्वयन गरिने, भैरहवाको एकीकृत जाँचचौकी र रसुवाको टिमुरेमा सुक्खा बन्दरगाहको निर्माण कार्य सम्पन्न गरिनुका साथै कञ्चनपुर जिल्लाको दोधारा चाँदनीमा सुक्खा बन्दरगाह निर्माण कार्यको प्रारम्भ गरिने बताइएको छ। उपभोक्ता अधिकारको संरक्षण र सम्बद्र्धन गर्न तथा उपभोक्तालाई प्राप्त हकको न्यायिक उपचारका लागि उपभोक्ता अदालत स्थापना गर्न बजेट व्यवस्था गरिएको छ। श्रम तथा रोजगार मन्त्रालय श्रम, रोजगार तथा सामाजिक सुरक्षा मन्त्रालयका लागि ८ अर्ब १० करोड विनियोजन गरिएको छ। रोजगार बैंकको स्थापना गरी रोजगारीसम्बन्धी सूचनाको एकीकृत अभिलेख तयार गरिने, श्रम बजारमा उपलव्ध रोजगारीको अवसर तथा जनशक्तिको माग र आपूर्तिलाई स्वचालित प्रणालीमा आबद्ध गरिने, प्रधानमन्त्री रोजगार कार्यक्रमअन्तर्गत करिब २ लाख व्यक्तिलाई न्यूनतम सय दिनको रोजगारी प्रदान गरिने भनिएको छ। यस कार्यक्रमका लागि ६ अर्ब विनियोजन गरिएको छ। आगामी आर्थिक वर्ष थप ३ प्रमुख गन्तव्य मुलुकसँग द्विपक्षीय श्रम सम्झौता गरिने वैदेशिक रोजगारीमा जानुपूर्व गरिने अभिमुखीकरण तालीमलाई क्रमश: नि:शुल्क गर्ने व्यवस्था गरिने बताइएको छ। वैदेशिक रोजगारीबाट फर्किएका नागरिकको ज्ञान, सीप र पुँजीमार्फत उद्यमशीलता प्रवद्र्धन गर्न रिटर्नी उद्यमशीलता कार्यक्रम सञ्चालन गरी कम्तीमा १ लाख रिटर्नीलाई स्वरोजगार बनाइने र वैदेशिक रोजगारीमा जान श्रम स्वीकृति लिएका व्यक्तिलाई बैंक खातामा विप्रेषण पठाउने सुनिश्चितताका आधारमा बिना धितो ऋण उपलब्ध गराइने भएको छ। आगामी आर्थिक वर्ष प्रत्येक प्रदेशमा कम्तीमा १ हजार युवालाई सीपमूलक तालिम प्रदान गर्न ४३ करोड विनियोजन गरिएको छ। सामाजिक सुरक्षा कोष र स्वास्थ्य बिमा कार्यक्रमबीच अन्तरआबद्धता कायम गरी कोषमा आबद्ध योगदानकर्ताको स्वास्थ्य बिमा सामाजिक सुरक्षाकोषमार्फत हुने व्यवस्था मिलाइएको छ। भूमि व्यवस्था तथा सहकारी मन्त्रालय भूमि प्रशासनसम्बन्धी अभिलेखलाई डिजिटाइज गरी जग्गाधनीको पहुँच हुने व्यवस्था मिलाइने, बैंक, वित्तीय संस्था, सहकारी संघसंस्थाबाट पेस हुने रोक्का तथा फुकुवासम्बन्धी कार्य पूर्ण रूपमा अनलाइन प्रणालीबाट सञ्चालन गरिने भनिएको छ। भूमिहीन दलित, सुकुम्बासी तथा अव्यवस्थित बसोबासीको व्यवस्थापन गर्न भूमिसम्बन्धी समस्या समाधान आयोगमार्फत ५ लाख परिवारलाई जग्गाधनी प्रमाणपुर्जा उपलब्ध गराइने, कानुनमा आवश्यक संशोधन गरी सहकारिताको सिद्धान्त र नीतिबमोजिम सहकारी सञ्चालन हुने व्यवस्था गरिने भएको छ। बचत तथा ऋण सहकारी संस्थाको नियमन गर्न नियामक निकाय स्थापना गरिने र बचत तथा ऋण सहकारीलाई एक आपसमा गाभिन सहजीकरण गरिने बताइएको छ। बचत तथा ऋण सहकारी संस्थामा देखिएको समस्या समाधानका लागि समस्याग्रस्त सहकारीका सञ्चालक र एकाघरको परिवारको सदस्यको नाममा रहेको सम्पत्तिको धितोको सुरक्षणमा ५ लाख सम्मका बचतकर्ता सदस्यको रकम फिर्ता गर्ने व्यवस्था मिलाइएको छ। भूमि व्यवस्था, सहकारी तथा गरिबी निवारण मन्त्रालयको लागि सरकारले ६ अर्ब ८२ करोड विनियोजन गरिएको छ। वन तथा वातावरण मन्त्रालय वन तथा वातावरण मन्त्रालयको लागि १५ अर्ब ७० करोड विनियोजन गरिएको छ। जडीबुटीको व्यापार सहजीकरण गर्न प्रयोगशाला प्रमाणीकरण गर्ने व्यवस्था मिलाइन, न्यूनतम एक तहको प्रशोधन गरेर जडीबुटी निर्यात गर्ने व्यवस्था मिलाइन, हिमाली क्षेत्रका यार्सागुम्बा लगायतका उच्च मूल्ययुक्त जडीबुटीको अनुसन्धान कार्य अघि बढाइने भएको छ। वन डढेलो नियन्त्रणका लागि उपकरण खरिद र जनचेतनामूलक कार्यक्रम सञ्चालन गर्न बजेट व्यवस्था, कार्बन व्यापार कार्यक्रमलाई निरन्तरता दिन उत्सर्जन न्यूनीकरणका कार्यक्रम सञ्चालन गरिने, कार्बन व्यापारबाट प्राप्त रकम जलवायु परिवर्तनबाट सबैभन्दा बढी जोखिममा परेका समुदायको अनुकूलन क्षमता विकासमा उपयोग गरिने बजेटमा उल्लेख छ। राष्ट्रपति चुरे संरक्षण कार्यक्रमका लागि १ अर्ब ५ करोड विनियोजन गरिएको छ। शिक्षा, विज्ञान तथा प्रविधि मन्त्रालय प्रारम्भिक बालविकास शिक्षाको गुणस्तर वृद्धि गर्न बालविकासका १ हजार ५ सय शिक्षकलाई बुटक्याम्पमा सहभागी गराइने, कक्षा १ देखि ५ सम्म सञ्चालित दिवा खाजा कार्यक्रममा स्थानीय उत्पादन उपयोग गरिने र कर्णाली प्रदेशका हुम्ला, जुम्ला, मुगु, डोल्पा र कालिकोट जिल्लामा दिइँदै आएको दिवा खाजा रकम वृद्धि गरिएको छ। दिवा खाजा कार्यक्रमको लागि ८ अर्ब ३९ करोड विनियोजन गरिएको छ। आगामी वर्ष सात प्रदेशका एकएक स्थानीय तहमा एकीकृत भान्छाको अवधारणा अनुरूप मेघा किचन स्थापना गरिने भएको छ। अति विपन्न र सीमान्तकृत वर्गका कक्षा ९ देखि १२ सम्म प्रदान गरिँदै आएको छात्रवृत्तिलाई कक्षा ६ देखि १२ सम्म विस्तार गर्न बजेट व्यवस्था गरेको र यसबाट थप ४५ हजार विद्यार्थी लाभान्वित हुने अपेक्षा गरिएको छ। विद्यालय तहमा प्रदान गरिने सबै प्रकारका छात्रवृत्तिका लागि ६० करोड विनियोजन र राष्ट्रपति शैक्षिक सुधार कार्यक्रमका लागि ८७ करोड विनियोजन गरिएको छ। अपांगमैत्री, लैंगिक संवेदनशील र सरक्षित १ हजार कक्षाकोठा निर्माणका लागि २ अर्व ५० करोड विनियोजन गरिएको छ। प्राविधिक धारको उच्च शिक्षामा दलित समदायको पहुँच वृद्धि गर्न गरिब तथा जेहेन्दार छात्रवृत्ति कार्यक्रम सञ्चालन गरिने र प्राविधिक शिक्षातर्फ १ अर्ब ५९ करोड विनियोजन गरिएको छ। उच्च शिक्षा अध्ययनका लागि चक्रीय कोषमार्फत सहलियपूर्ण शैक्षिक कर्जा उपलब्ध गराउने, उच्च शिक्षाको रूपान्तरण र गणस्तर अभिवृद्धिका लागि विश्वविद्यालय एक अर्कामा गाभिने तथा पनर्संरचना गर्ने सम्बन्धमा अध्ययन गरिने भएको छ। अध्ययनका लागि नेपाल आउने विदेशी विद्यार्थीलाई भिसा प्रक्रियामा सहजीकरण गरिने, उच्च शिक्षाका लागि २१ अर्ब ४५ करोड विनियोजन गरिएको छ। शिक्षा, विज्ञान तथा प्रविधि मन्त्रालयतर्फ २ खर्ब ३ अर्ब ६६ करोड विनियोजन गरिएको छ। स्वास्थ्य तथा जनसंख्या मन्त्रालय क्यान्सर, मेरुदण्ड र पक्षघात रोगको उपचार, मिर्गाैला प्रत्यारोपण र डायलाइसिस सेवा लिइरहेका बिरामीलाई औषधि उपचार खर्च बापत दिँदै आएको प्रतिव्यक्ति प्रति महिना पाँच हजार सम्बन्धित व्यक्तिको खातामा नै जम्मा हुने र यसका लागि २ अर्ब छुट्ट्याइएको छ। काठमाडौं विश्वविद्यालयमा सीता दाहाल मेमोरियल कलेज अफ नेचुरोपेथि एन्ड यौगिक साइन्स कलेज स्थापना र पूर्वाधार निर्माणका लागि रकम व्यवस्था गरिएको छ। स्वास्थ्यसँग सम्बन्धित सामाजिक सुरक्षाका कार्यक्रम र स्वास्थ्य बीमाबीचको दोहोरोपना हटाइने छ। स्वास्थ्य बिमा कार्यक्रमका लागि ७ अर्ब ५० करोड विनियोजन गरिएको छ। स्वास्थ्य तथा जनसंख्या मन्त्रालय तर्फ ८६ अर्ब २४ करोड विनियोजन भएको छ। खानेपानी तथा सरसफाइ मन्त्रालय मेलम्ची खानेपानी आयोजनालाई दिगो रूपमा सञ्चालन गर्न इन्टेकलाई सुरक्षित स्थानमा स्थानान्तरण गर्ने प्रक्रिया अघि बढाइने, ३७ करोड लिटर फोहोरपानी प्रशोधन क्षमताको धोबिघाट प्रशोधन केन्द्र सञ्चालनमा ल्याइने, धोबीघाट, बालकुमारी र सल्लाघारीमा फोहोरपानी प्रशोधन केन्द्रको निर्माण कार्य सुरु गरिने भएको छ। खानेपानी मन्त्रालयका लागि २६ अर्ब ६३ करोड छुट्ट्याइएको छ। महिला, बालबालिका तथा ज्येष्ठ नागरिक मन्त्रालय राष्ट्रपति महिला सशक्तीकरण कार्यक्रमको पुनर्संरचना गरी आर्थिक सशक्तीकरणका कार्यक्रम सञ्चालन गरिने र राष्ट्रपति महिला उद्यमी सम्मुन्नति पुरस्कारका लागि आवश्यक रकम विनियोजन गरिएको छ। प्रदेश र स्थानीय तहसँगको समन्वय र सहकार्यमा प्रधानमन्त्री छोरी आत्मनिर्भर कार्यक्रममार्फत छोरीलाई रोजगारउन्मुख शिक्षा र सीप प्रदान गर्न तथा उद्यमशीलता विकास गर्न १० करोड छुट्ट्याइएको छ। आगामी वर्ष युवा महिला राष्ट्रिय सम्मेलन आयोजना गरिने, राज्य सुविधा परिचयपत्र प्राप्त परिवारका अति अशक्त अपांगता वर्गमा परेका व्यक्तिलाई स्वास्थ्य बिमामा आबद्ध गरिने, समाज कल्याण परिषद्को पुनर्संरचना गरिने जस्ता कार्यक्रम अघि सारिएको छ। महिला, बालबालिका तथा ज्येष्ठ नागरिक मन्त्रालयको लागि १ अर्ब ६० करोड विनियोजन गरिएको छ। ज्येष्ठ नागरिक लगायतका लक्षित समूहलाई प्रदान हुँदै आएको सामाजिक सुरक्षा भत्तालाई निरन्तरता दिँदै १ खर्ब १६ अर्ब विनियोजन गरिएको छ। भौतिक पूर्वाधार तथा यातायात मन्त्रालय स्थानीय तहको केन्द्रमा एक पालिका एक डाउनटाउन विकास गरिने, तराईमधेसका सीमान्तकृत तथा पिछडिएको क्षेत्रको आर्थिकसामाजिक विकास र सशक्तीकरणका लागि तराईमधेश समृद्धि कार्यक्रम कार्यान्वयन गर्न १ अर्ब छुट्ट्याएको, नवप्रवर्तनमा आधारित स्थानीय आर्थिक विकास कार्यक्रम सञ्चालन गर्न ३५ करोड विनियोजन लगायतका कार्यक्रम बजेटमा उल्लेख छ। काठमाडौंतराई मधेस द्रुतमार्ग सडक आयोजनाअन्तर्गत निर्माणाधीन महादेवटार, धेद्रे र लेनडाँडा सुरुङ मार्ग निर्माण कार्य आगामी आर्थिक वर्ष सम्पन्न गरिन र ५७ पुलको निर्माण कार्यलाई तीव्रता दिइने भएको छ। यस आयोजनाका लागि २२ अर्ब ५४ करोड विनियोजन गरिएको छ। पृथ्वी राजमार्गको विमलनगरदेखि गोर्खाको लिगलिगकोटभच्चेकबारपाकबुङकोटगोरखाबजारमनकामनाबेनीघाटसम्म पडवे यातायात प्रणालीको संभाव्यता अध्ययन र लगानी ढाँचा तय गरी निर्माण कार्य अगाडि बढाइने तयारी छ। सिस्नेखोलानागढुंगा सुरुङमार्ग निर्माण सम्पन्न गरी यातायात सञ्चालन गरिन, सिद्धबाबा सुरुङ मार्गको मुख्य सुरुङ खन्ने कार्य सम्पन्न गरिने, ग्वार्को चोकमा फ्लाइओभरको निर्माण कार्य सम्पन्न गरी यातायात सञ्चालन गरिन र कोटेश्वर इन्टरसेक्सन निर्माण कार्य सुरु गरिन भएको छ। सुनकोशी र नारायणी नदीमा जलमार्ग निर्माण सुरु गरिनेछ। नारायणी नदीमा सञ्चालित जलयानमा यात्रु चढ्न र ओर्लन सहज र सुरक्षित हुने गरी टर्मिनल निर्माण गरिनेछ। भौतिक पूर्वाधार तथा यातायात मन्त्रालयको लागि १ खर्ब ५० अर्ब ५३ करोड बजेट विनियोजन गरिएको छ। सहरी विकास मन्त्रालय व्यवस्थित सहरी विकासको लागि सघन सहरी कार्यक्रम तथा बस्ती विकास कार्यक्रम सञ्चालन गर्न २७ अर्ब विनियोजन, आगामी आर्थिक वर्ष संघीय संसद् भवन निर्माण कार्य सम्पन्न गर्न २ अर्ब १२ करोड विनियोजन गरिएको छ। काठमाडौं उपत्यकाको गोदावरी, तारकेश्वर, ललितपुर, नागार्जुन, चाँगुनारायण, भक्तपुर लगायतका नगरपालिकामा जग्गा विकास गरिने, काठमाडौँको उत्तरपूर्व क्षेत्रमा नयाँ नगर निर्माण कार्य अगाडि बढाउने, सुर्खेतको भेरी गंगा उपत्यकालाई पहाडी क्षेत्रको आधुनिक सहर बनाउन गुरुयोजना तर्जुमा गरिने, डोटीको सिलगढीलाई साँस्कृतिक शहरको रूपमा विकास गरिने लगायतका कार्यक्रम अघि बढाइने भएको छ। स्थानीय तहसँगको सहकार्यमा काठमाडौं उपत्यकाको धोबीखोला, बागमती र बिष्णुमती कोरिडोरमा स्काईवे तथा पडवे यातायात प्रणालीको सम्भाव्यता अध्ययन गरी निर्माण कार्य अगाडि बढाइने भन्दै यस मन्त्रालयका तर्फ ९२ अर्ब ६३ करोड विनियोजन भएको छ। जलवायु परिवर्तन र विपद् व्यवस्थापन जलवायु परिवर्तनबाट हिमाली र पर्वतीय क्षेत्रमा परेको प्रभावका विषयमा राष्ट्रिय तथा अन्तर्राष्ट्रिय मञ्चहरूमा सम्वाद गरी हिमाल जोगाऔं, मानवता बचाऔं अभियानलाई निरन्तरता दिइने बताइएको छ। भौतिक पूर्वाधार निर्माण गर्दा जलवायु परिवर्तन अनुकूलित पूर्वाधार निर्माण गरिने, संघ, प्रदेश र स्थानीय तहबाट हुने भवन निर्माणमा जलवायु अनुकूलन तथा ऊर्जा दक्षता अभिवृद्धि गरिने र जलवायु परिवर्तनबाट कृषि क्षेत्रमा परेको प्रभाव न्यूनीकरण र अनुकूलन हुने गरी उपयुक्त प्रविधिको प्रयोग गरिने बताइएको छ। रक्षा मन्त्रालय नेपाली सेनालाई प्रविधियुक्त, दक्ष एवं व्यावसायिक बनाइने र बंकरदेखि ब्यारेकसम्म कार्यक्रमलाई १ अर्ब ५० करोड विनियोजन गरिएको छ भने राष्ट्रिय सेवा दल तालीमलाई स्थानीयस्तरसम्म विस्तार गरिएके। रक्षा मन्त्रालयको लागि ५९ अर्ब ८७ करोड छुट्ट्याइएको छ। गृह मन्त्रालय सुरक्षाकर्मीको सेवानिवृत्त हुने उमेर पुनरावलोकन गर्न अध्ययन गरिने, अध्यागमन प्रणाली डिजिटलाइज्ड गरी अत्याधुनिक बनाइने, अनलाइनमार्फत ईभिसाका लागि आवेदन दिन सक्ने प्रणाली लागू गरिने भएको छ। निर्माणाधीन १ हजार ३ सय ७० जना क्षमताको नुवाकोट कारागारलाई सञ्चालनमा ल्याइने भन्दै गृह मन्त्रालय तर्फ १ खर्ब ९९ अर्ब २४ करोड विनियोजन गरिएको छ। परराष्ट्र मन्त्रालय ६ अर्ब ७७ करोड बजेट विनियोजन गरिएको यस मन्त्रालयले विभिन्न देशमा जोखिमपूर्ण अवस्थामा रहेका नागरिकको उद्धार र संरक्षण गरिने छ। बजेटका ५ उद्देश्य:(१) उत्पादन, उत्पादकत्व र रोजगारी वृद्धि गर्नु, (२) निजी क्षेत्रको मनोबल बढाउँदै लगानी वृद्धि गर्नु र आर्थिक क्रियाकलापमा तीव्रता ल्याउनु,(३) मानव संसाधन विकास गर्नु,(४) स्रोत र साधनलाई सन्तुलित र समन्यायिक ढंगले परिचालन गरी आर्थिक असमानता र गरिबी न्यूनीकरण गर्नु, र(५) सार्वजनिक सेवा प्रवाहलाई प्रभावकारी बनाउनु। कुन मन्त्रालयको कति बजेट ? कृषि तथा पशुपन्छी विकास मन्त्रालय : ५७ अर्ब २९ करोड ऊर्जाको बजेट : ५० अर्ब ७४ करोड पर्यटन क्षेत्रको बजेट : ११ अर्ब ९१ करोड औद्योगिक विकास र उद्यमशीलता प्रबद्र्धन : ६ अर्ब ५५ करोडभूकम्पपछिको पुनर्निर्माण : २१ अर्ब ६० करोडजलस्रोत तथा सिँचाइ : ३६ अर्ब ८१ करोडसञ्चार तथा सूचना प्रविधि मन्त्रालय: ७ अर्ब ३५ करोडसंस्कृति, पर्यटन तथा नागरिक उड्डयन मन्त्रालय : ११ अर्ब ९१ करोडउद्योग, वाणिज्य तथा आपूर्ति मन्त्रालय : ९ अर्ब २८ करोडश्रम, रोजगार तथा सामाजिक सुरक्षा मन्त्रालय : ८ अर्ब १० करोडभूमि व्यवस्था, सहकारी तथा गरिबी निवारण मन्त्रालय: ६ अर्ब ८२ करोडवन तथा वातावरण मन्त्रालय : १५ अर्ब ७० करोडशिक्षा, विज्ञान तथा प्रविधि मन्त्रालय: २ खर्ब ३ अर्ब ६६ करोडस्वास्थ्य तथा जनसंख्या मन्त्रालय : ८६ अर्ब २४ करोडखानेपानी मन्त्रालय: २६ अर्ब ६३ करोडयुवा तथा खेलकुद मन्त्रालय : ३ अर्ब ५० करोडमहिला, बालबालिका तथा ज्येष्ठ नागरिक मन्त्रालय : १ अर्ब ६० करोडसामाजिक सुरक्षा : १ खर्ब १६ अर्बभौतिक पूर्वाधार तथा यातायात मन्त्रालय : १ खर्ब ५० अर्ब ५३ करोडसहरी विकास मन्त्रालय : ९२ अर्ब ६३ करोडरक्षा मन्त्रालय : ५९ अर्ब ८७ करोडगृह मन्त्रालय : १ खर्ब ९९ अर्ब २४ करोडपरराष्ट्र मन्त्रालय : ६ अर्ब ७७ करोडअर्थ मन्त्रालय : २ खर्ब २२ अर्ब संघीय मामिला तथा सामान्य प्रशासन मन्त्रालय : ९ अर्ब १७ करोड बजेटका प्राथमिकता"
आर्थिक वर्ष २०८१८२ को बजेट घोषणाप्रति निजी क्षेत्रको के छ धारणा ?,"अर्थमन्त्रीको कार्यशैलीबाट नेपालमा उत्पादन बढ्ने, लगानी आउने परिवेश देखिएको छैन छरपष्ट किसिमको बजेट आएको छ। धेरै पुराना आयोजना अलपत्र हुने किसिमले बजेट आएको छ। विनियोजनको कुरा गर्दा प्राथमिकताको कुरा छुट्ट्याइएको छैन। अत्यावश्यक ठाउँमा, अत्यावश्यक पूर्वाधारमा खर्च गर्ने र गैरप्राथमिकताका पूर्वाधार क्षेत्रमा ड्रप गर्ने कुराहरू छैन। आफ्ना समर्थकहरूको ठाउँमा बजेट यथेष्ठ विनियोजन भएको देखियो। अर्थमन्त्रीको कार्यशैलीबाट नेपालमा उत्पादन बढ्ने, लगानी आउने परिवेश देखिएको छैन। करका कस्ताकस्ता प्रावधान छन्, केके ठाउँमा हटाइएको छ वा थपिएको छ। त्यसलाई समग्ररूपमा हेरिसकेपछि निष्कर्षमा पुग्न सकिन्छ। तर, समग्रमा विनियोजनको कुरा गर्दा उहाँहरूले प्राथमिकताको कुरा गर्नुभएको छैन। धेरै सुधारका कार्यक्रम र बजेटरी सिस्टमलाई अनुशासनमा ल्याउने बाटोलाई अवरुद्ध गरेको देखिन्छ। अर्थमन्त्रीको कार्यशैलीबाट यहाँ उत्पादन बढ्ने, लगानी आउने परिवेश देखिरहेको छैन। बजेटमा धेरै विषयवस्तु छुने कोसिस गरिएको छ तर निश्चित रूपमा त्यसबाट परिणाम आउने देख्दिन।अत्यावश्यक ठाउँमा, अत्यावश्यक पूर्वाधारमा खर्च गर्ने र गैरप्राथमिकताका पूर्वाधार क्षेत्रमा ड्रप गर्ने, यी कुनै पनि कुरा देखिएको छैन। हाम्रो जस्तो राजनीतिक परिस्थिति भएको देशमा यस्तो छरिएको बजेटले जनताले महसुुस गर्नै पाउँदैनन्चिरञ्जीवी नेपाल, पूर्वगभर्नर बजेट जुन रूपमा आएको महत्वकांक्षी ढंगको ठूलो आकारको आउँछ कि भन्ने थियो त्यसरी भने आएन। समग्रमा सन्तुलित तरिकाले ल्याउन खोजिएको देखिन्छ। राजस्वको टार्गेट ठीकै देखिन्छ। राजस्वको दर बढाएर गर्न सकिन्छ कि भन्ने देखिन्छ। आर्थिक सुधारका जुन ५ रणनीतिको कुरा गरिएको छ। संरचनागत राम्रो सुधार हुँदै गयो भने राम्रो हुन्छ। बजेटमा ल्याइएका कुरा नराम्रा छैनन्। नेपालमा सधैं अस्थिर सरकार भएको देखिन्छ। हाम्रो जस्तो राजनीतिक परिस्थिति भएको देशमा यस्तो छरिएको बजेटले जनताले महसुुस गर्नै पाउँदैनन्। निजी क्षेत्रलाई प्राथमिकतामा राखेको छ, तर कार्यान्वयन हेर्न बाँकीचन्द्रकुमार ढकाल, अध्यक्ष, नेपाल उद्योग वाणिज्य महासंघ (एफएनसीसीआई) महासंघले दिएका कतिपय सुझावहरू समेटिएको देखियो। खासगरी निजी क्षेत्रसँगको सहकार्य र यसलाई प्राथमिकता दिनुपर्छ भनिएको छ। प्राथमिकतामा परेका पाँचै क्षेत्रमा निजी क्षेत्रलाई सँगसँगै लैजान खोजेको छ। निजी क्षेत्र बजेटअनुसारको कार्यान्वयन पनि हुनुपर्यो। प्रायः बजेटमा राम्रै समेटेको देखिन्छ पछि कार्यान्वयन नहुने अवस्था छ। यसो हुनु भएन। साथै, अब आर्थिक ऐन विस्तृतमा आएपछि मात्रै हेरेर समग्र के कस्तो भन्न सकिन्छ। सुधारको वर्ष घोषणा गर्नु एकदमै आवश्यक थियोराजेशकुमार अग्रवाल, अध्यक्ष, नेपाल उद्योग परिसंघ (सीएनआई) सरकारले सुधारको वर्ष भनेर घोषणा गरेको छ। यो एकदमै आवश्यक थियो। आर्थिक सुधारको लागि पनि आयोग बनाउने कुरा भइरहेको थियो। यसैले दोस्रो चरणको सुधारको आवश्यकता छ। स्रोतको संकलन अन्योलताले उधारोमा लिएर खाने प्रवृत्ति भयो राजेन्द्र मल्ल, निवर्तमान अध्यक्ष, नेपाल चेम्बर्स अफ कमर्स आगामी आर्थिक वर्षको बजेट चालु आवको भन्दा ठूलो बजेट आएको छ। समग्रमा चालु आवमै चाहे जति राजस्व उठाउन नसकिरहेको अवस्थामा स्रोतको संकलन के हुने भन्ने अझै अन्योलमा देखिन्छ। कतिपय स्रोत जोहो आन्तरिक र बाह्य ऋणबाट लिने भनिएको छ। सरकारले उधारोमा लिएर खाने प्रवृत्ति भयो। आर्थिक स्थायित्व दिनेमा विशेष ध्यान दिनुपर्छ। कतिपय व्यवस्था समग्र रूपमा गोलमोटल भएर आएको छ। विस्तृत रूपमा भन्सारका दर, करका दरहरूको अध्ययन गर्न पाएको छैन। यो सबैको अध्ययन गरेर चेम्बर्स अफ कमर्सले अफिसियल सार्वजनिक गर्नेछ। समग्रमा चुनौतीपूर्ण तर कार्यान्वयनको पाटो महत्त्वपूर्ण हुन्छसुनील केसी, अध्यक्ष, नेपाल बैंकर्स संघ आगामी आवको बजेट यतिबेला समस्यैसमस्या भएको बेला आएकोले चुनौतीपूर्ण छ। बजेटको आकार बढेको छ। अब सोअनुसार स्रोत परिचालन कस्तो हुन्छ ? यो चुनौतीपूर्ण नै देखिन्छ। सरकारले आर्थिक वृद्धिको लक्ष्य ६ प्रतिशत राखेको र मुद्रास्फीतिलाई ५५ प्रतिशतको सीमाभित्र राख्ने भनेकोले यो चुनौती पूर्ण देखिन्छ। यसबाहेकका क्षेत्रलाई समेटेर गरेको कार्यक्रमहरू सूचना प्रविधि क्षेत्रलाई मुख्य केन्द्रित गरिएको छ। यस्तै, १६ लाख पर्यटकलाई भित्र्याउने, ट्रान्समिसन लाइन निजी क्षेत्रलाई दिने पनि राम्रै हो। कार्यक्रम राम्रो भए पनि स्रोतको जोहो कसरी हुन्छ भन्नेमा प्रश्न उठ्छ। अलि बढी आन्तरिक ऋणमा केन्द्रित हुन खोजेको देखिन्छ। बैंकिङ क्षेत्रमा हेर्ने हो भने धितोेमा कर्जा दिने सबालमा सरकारी कार्यालयहरूसँग डिजिटली कनेक्ट गरेर दिने भन्ने नीतिले सकारात्मक सन्देश दिन्छ। विदेशबाट ल्याउने ऋणको ब्याजमा लाग्ने करलाई घटाउँदा राम्रो सन्देश गएको छ। अब विदेशबाट पैसा ल्याउदा केही सहज हुने देख्छौं। समग्रमा चुनौतीपूर्ण भएकाले कार्यान्वयनको पाटो महत्त्वपूर्ण हुन्छ।"
बूढीगण्डकीले रित्यायो आरुघाट,"गोरखा : धेरै प्राचीन बजार हो आरुघाट। गोरखा सदरमुकामबाट ४२ किलोमिटर उत्तर, प्रसिद्ध मनास्लु पदमार्गमा अवस्थित आरुघाटमा ३ सय २८ वर्षअघि बजार बसेको प्रमाण आरुघाटवासीसँग छ। कुनै बेला सदरमुकाम गोरखाबजारभन्दा ठूलो व्यापारिक केन्द्र भनेर आरुघाटलाई चिनिन्थ्यो। तर, जब १२ सय मेगावाटको बूढीगण्डकी जलविद्युत् आयोजना बन्ने चर्चा चल्न थाल्यो, तब यो बजार क्रमशः उठ्न थाल्यो। राजमार्ग नखुल्दै गोरखा र यसभन्दा पश्चिमका पहाडी जिल्लाबाट राजधानी छिर्ने मूलबाटोमा पर्ने आरुघाटको पहिचान ऐतिहासिक छ। पोखरादेखि काठमाडौं जाने मूलबाटोमा पर्ने अरू बजारभन्दा तुलनात्मक रूपमा ठूलो भएको हुँदा सयौं वर्षदेखि यसको परिचयको घेरा फराकिलो थियो। गोरखाको आधाभन्दा बढी भूभाग ओगटेको चुमनुब्री, धार्चे, भीमसेन थापा र आरुघाट गाउँपालिकाको प्रमुख बजारका रूपमा यसको परिचय स्थापित थियो। त्यसैले, पूर्वपश्चिम राजमार्ग, काठमाडौंपोखरा (पृथ्वी राजमार्ग) खुलेपछि पनि आरुघाट बजार गुल्जारै रह्यो। गोरखा र धादिङ हुँदै प्रसिद्ध मनास्लु पर्यटन पदमार्ग जाने मूलबाटोमा पर्ने हुँदा यसले प्राचीन विरासत जोगाइरह्यो। पृथ्वीनारायण शाहका हजुरबुवा वीरभद्र शाहले १७५३ सालमा मृत्युवरण गरेको बजार भनेर आरुघाटको महिमा इतिहासकार बालचन्द्र शर्माको कृति नेपालको ऐतिहासिक रूपरेखा पुस्तकमा लेखिएको छ। पोखरादेखि काठमाडौं जाने यात्रुहरूलाई बूढीगण्डकी तार्ने माझीहरूले बिर्ताका रूपमा पाएका आरुघाटमा बिस्तार हुँदै गएको बजार अहिले रित्तिँदै गइरहेको छ। सत्तरीको दशकबाट जब बूढीगण्डकी आयोजनाको चर्चा घनिभूत भयो, तब हुर्काउला बारुलाले गोलो छाडेझैँ, आरुघाटवासीले थातथलो छाड्दै गए। भूकम्पले घर भत्काइदिएपछि घर छाड्ने दर झनै बढ्दै गएको हो। छाड्नेहरू प्रायः काठमाडौं बसाइँ सरेका स्थानीय गणेशकुमार श्रेष्ठको भनाइ छ। उनका अनुसार बूढीगण्डकी आयोजनाबाट घरजग्गाको मुआब्जा पाएपछि झन् आरुघाट छाड्नेको दर ह्वात्तै बढ्यो। धेरै कमाइ हुनेहरूको त पहिलैदेखि आरुघाट र काठमाडौं दुवैतिर घरजग्गा थियो। कोही त्यतिबेलादेखि नै काठमाडौं सर्दै थिए, उनी भन्छन्, बूढीगण्डकीले घरजग्गाको मुआब्जा दिएपछि विगत पाँच वर्षयता आरुघाट छाड्नेको दर ह्वात्तै बढेको हो। कतिपयले घरमा ताल्चा ठोकेर नफर्कने गरी गएका छन्, कोही भने वर्षमा एक, दुईफेर आउने गरी। जे जसरी गए पनि आरुघाट बजार अहिले प्रायः सुनसान देखिन्छ। स्थानीय किराना व्यापारी कृष्ण पोखरेलका अनुसार पहिले आरुघाट बजारका घर भरिभराउ थिए। तर अहिले हिउँदका बेला भेडाबाख्रा बेसी झरेपछिको लेकको गोठ थोत्रिएसरी आरुघाट बजार थोत्रिएको उनको भनाइ छ। २०७० सालसम्म त आरुघाट बजार मेन सेन्टर प्वाइन्ट थियो। एउटै घर खाली थिएनन्, सब भरिभराउ थियो। पुराना घरानियाँ साहुजीहरूको काठमाडौं, पोखरातिर पनि घर थियो, यहाँको व्यापार, बिजनेस पनि छोडेका थिएनन्, उनले भने, गोरखा जाने, काठमाडौं पोखरा जाने र लेकतिर जानेको आरुघाटमा घुचुरो हुन्थ्यो। कर्मचारी, बोर्डिङमा बच्चा पढाउन आउनेहरूको भीडभाड उस्तै हुन्थ्यो। जब बूढीगण्डकी आयोजनाको हल्ला चल्न थाल्यो, त्यसपछि मान्छेले बिस्तारै बाटो तताउन थाले। झन् २०७२ सालको भुइँचालोले घर भत्काइदियो। डुबान क्षेत्रमा पक्की घर बनाउन भूकम्पको राहत पनि नपाउने रहेछ। मुआब्जा पनि पाउने भएपछि त यहाँ घर बनाएर बस्नुभन्दा काठमाडौंतिरै बस्ने भनेर सबैजना छाडेर गइहाले। अहिले बजार चकमन्न छ। दिनभरिमा बोहनी मात्र हुन पनि गाह्रो छ। अहिले आरुघाटको पुरानो बजार (मुख्यबजार)को दुवै लाइनका घरहरूमा तालाचापी ठोकिएका छन्। कुनैको घरको गारोमा झारपात उम्रिएका छन्, कुनैका पाली झर्न थालिसकेका छन्, कुनैको गाह्रो। रेखदेख नहुँदा आँगन र पिँढी पनि चौरजस्तो भएका छन्। जुन पुरानो बजार हो, त्यो त रित्तिसक्यो, गणेशकुमार श्रेष्ठ भन्छन्। त्यस्ताका घर खाली नभए पनि पहिलेझैँ अन्यत्रबाट मान्छे बस्न आउने क्रम ठप्प भएको उनको भनाइ छ। पहिले त लेकतिरबाट मान्छेहरू बस्न आउँथे। पसल थाप्न आउँथे। अहिले त कुनै पनि टोलमा मान्छे बस्न आउँदैनन्, उनी भन्छन्, जानेहरू गएको गयै, आउनेहरू ठप्पै भएपछि बजार एकदिन खाली हुन्न त ? १० वर्षअघिसम्म आरुघाट बजारमा करिब चार सय घरधुरीले थिए। तर अहिले ५० प्रतिशत पनि बाँकी नरहेको आरुघाट बजार अवस्थित वडा नं ९ का वडाध्यक्ष बुद्धिप्रसाद श्रेष्ठको भनाइ छ। चार सय वर्षअघि काठमाडौंबाट आएका नेवारले माझीको प्रेरणाबाट थापेको बजार हो भन्ने किंवदन्ती छ। दुई सय वर्षअघि यहाँ बजार रहेछ भन्नेचाहिँ भीमसेनथानमा लेखिएको शिलालेखमा उल्लेख छ, उनले भने, २०४६ सालमा जब प्रजातन्त्र पुनर्बहाली भयो, त्यसपछि धार्चे, चुमनुब्रीदेखिका मान्छेहरू यहाँ आएर बस्न थालेपछि तीव्र विस्तार भएको बजार हो तर, २०७२ सालपछि भुइँचालो र बूढीगण्डकी आयोजनाले आरुघाट बजार रित्यायो। अहिले त अन्यत्र जान नसक्नेहरू मात्र आरुघाटमा छौं। अहिले इलाका प्रहरी कार्यालयभन्दा तलको पुरानो मुख्य बजार प्रायः सुनसान भइसकेको छ।"
साढे २ दर्जन करका दर हेरफेर,"काठमाडौं : सरकारले चालु आर्थिक वर्षको विनियोजित बजेटका लागि स्रोतको जोहो गर्न आयातीत विलासिताका वस्तुमा करको दायरा बढाएको छ। र, आन्तरिक उत्पादनलाई प्रवर्द्धन गर्ने नीति लिएको छ। आर्थिक विधेयकमार्फत सिगर, फिल्टर नभएको चुरोट, फिल्टर भएको चुरोट, बिँडी, खैनी तथा गुट्खामा कर बढाएको छ। जसमा अब बिँडीमा प्रतिमिटर ९६ रुपैयाँ, खैनी र गुट्खामा प्रतिकिलो ४ सय ८० रुपैयाँ अन्त:शुल्क बढाइएको छ। यसैगरी, सिगरको प्रतिखिल्ली ३१ रुपैयाँ, फिल्टर नभएको चुरोटमा प्रतिमिटर ७ सय ५५ रुपैयाँ, फिल्ट भएको चुरोटमा न्यूनतम १ हजार ७ सय ४० देखि ४ हजार २ सय रुपैयाँसम्म अन्त:शुल्क लाग्ने भएको छ। भेपमा ४० प्रतिशत अन्त:शुल्क लाग्ने छ। जबकी अहिलेसम्म प्रतिगोटा ३० रुपैयाँ अन्त:शुल्क लाग्दै आएको थियो। यसैगरी आयातमा लाग्ने शुल्कअन्तर्गत साविकको आर्थिक ऐन २०८० को भन्सारसम्बन्धी अनुुसूची १ को दफा ३ को भारतबाट हुने पैठारीमा महसुल छुट खारेज गरिएको छ। यसकै अनुुसूची १ को दफा ४ को चीनको तिब्बतबाट हुने पैठारी महसुल छुट खारेज भएको छ। एलपी ग्यास, ढुवानी गरी ल्याउने बुलेटट्रकलाई गन्तव्य स्थलमा अनलोड गर्न वस्तु जाँचपास भएको ९६ घन्टासम्म १ हजार ५ सय लाग्ने नयाँ व्यवस्था गरिएको छ। निर्यात महसुल दरमा परिवर्तन भएको छ। जसमा पोलिप्रोपलिन, पोलिआईसोब्युटलिन जस्तामा प्रतिकेजी ५ रुपैयाँ लाग्ने वयवस्था थप गरिएको छ। मुसुरोको दाल प्रतिकेजी १ लाग्ने व्यवस्था हटाइएको छ। कोणधारी, गैरकोणधारी, सल्ला, देवदारु, टीका, भोजपत्र, लहरे पीपल, मसला, देवदारु लगायतको निकासीमा २०० को व्यवस्था घटेर ५० प्रतिशत कायम गरिएको छ। काठका वस्तुको निर्यातमा लाग्दै आएको १० प्रतिशत कर हटेको छ। यता आन्तरिक उत्पादनलाई प्रोत्साहन गर्न सरकारले आलु, प्याज र स्याउमा भ्याट हटाएको छ भने भन्सार दर बढाएको छ। यसमा गत वर्ष भ्याट लगाउँदा चौतर्फी विरोध आएको थियो। अर्कोतर्फ औषधि उपचार तथा यस्तै स्वास्थ्य सेवाहरूमा भने भ्याट लगाइएको छ। यस्ता सामग्रीहरूको आयातमा १३ प्रतिशत भ्याट लाग्ने भएको छ। यसअघि ब्यान्डेजमा प्रतिकिलोग्राम सार्क मुलुकबाट ६ र अन्य देशबाट १० रुपैयाँ लाग्ने गरेको थियो तर अहिले अतिरिक्त १३ प्रतिशत भ्याट लाग्ने भएको हो। यसैक्रममा तयारी वस्तुको भन्सार दरमा १ तहमाथी लगाउनेबारे पहिलादेखि भन्दै आएको तर लागू नभएको बताउछन् अर्थविद् डाचन्द्रमणि अधिकारी। उनकाअनुसार अर्कोतर्फ कर थपिने व्यवस्थाले आम उपभोक्तालाई मार पर्ने र परियोजनाको खर्च बढने देखिन्छ। मूल्य अभिवृद्धि कर (भ्याट) मा सूची घटाउने भनियो तर पुनरावलोकन गर्ने नभनेकाले यसको प्रभाव कता पर्छ भन्ने पनि छ, उनले भने। यता अर्थमन्त्री वर्षामान पुनले २०८१८२ को बजेटमार्फत आगामी आर्थिक वर्ष सरकारले अब भने नयाँ व्यवस्था गरेको दाबी गरेका छन्। सरकारले अब भ्याट हटाएर १५ प्रतिशतले भन्सार शुल्क लगाएको छ। यसअघि १० प्रतिशतमात्रै भन्सार दर लगाएको भए पनि भारत तथा तिब्बतबाट स्थालमार्ग हुँदै आउँदा भने भन्सार शुल्क छुट दिएको थियो। सरकारले खबटासहितको काजुमा भन्सार दर घटाएको छ। यसअघि १५ प्रतिशत रहेको भन्सार अब १० प्रतिशत मात्रै हुने भएको छ। मसलामा भने २० प्रतिशतबाट बढाएर ३० प्रतिशत पुर्याएको छ। यसले गर्दा भन्सार शुल्कका कारण काजु, पेस्ता बदामसहितमा भने १० प्रतिशतले भन्सार दर बढेको छ। मूल्य अभिवृद्धि कर छुट दिइएका वस्तु र सेवाको सूची घटाउँदै स्वच्छ कर प्रणाली विकास गर्न र कराधार विस्तार गर्न केही वस्तुमा मूल्य अभिवृद्धि कर छुट दिने व्यवस्था खारेज गरेको छ। मूल्य अभिवृद्धि करमा दर्ताका लागि वस्तु र सेवाको मिश्रित कारोवारमा हाल रहेको थ्रेसहोल्डमा वृद्धि गरी तीस लाख पुर्याइएको अर्थमन्त्री पुन बताउँछन्। आयकर प्रयोजनका लागि भौतिक उपस्थिति नभएको तर आर्थिक उपस्थितिलाई समेट्ने गरी बासिन्दाको परिभाषामा परिमार्जन गरिएको छ। यसबाट अन्तर्राष्ट्रिय डिजिटल प्लेटफर्मको बढ्दो प्रयोगबाट हुन सक्ने कराधारको क्षयीकरण रोक्ने आधार तयार गरिने छ। यस्तै, कार्बन उत्सर्जन घटाउने अन्तर्राष्ट्रिय प्रतिबद्धताअनुरूप पेट्रोलियम पदार्थ र कोइलाको पैठारीमा हरित कर लगाएको छ। गैरकरको दरमा समयसापेक्ष वृद्धि गरिनेछ। गैरकर राजस्वलाई लागत प्रभावी बनाइने भएको छ। छुट सहुलियत, व्यापार सहजीकरण र लगानी प्रवर्द्धन उद्योगले पैठारी गर्ने कच्चा पदार्थमा लाग्ने महसुलभन्दा तयारी वस्तुको पैठारीमा लाग्ने महसुल कम्तीमा एकतह कम गरी स्वदेशी उद्योगलाई प्राथमिकता र प्रश्रय दिन औषधि, इन्डक्सन चुल्हो, धागो, हेल्मेट, अगरबत्ती, सेनिटरी प्याड, काजु र बदाम प्रशोधन, स्प्रिङ पत्ता बनाउने उद्योग लगायतका उद्योगको कच्चा पदार्थमा लागेको पैठारी महसुल र अन्त:शुल्क घटाएको छ। स्वदेशी उद्योगको संरक्षण गर्न केही तयारी वस्तुको पैठारी महसुल र अन्त:शुल्कमा वृद्धि गरेको छ। उद्योगको कच्चा पदार्थको पैठारीमा सहुलियत लिन विभिन्न निकायको सिफारिस आवश्यक पर्ने व्यवस्थामा सुधार गरी उद्योगीलाई नै जिम्मेवार बनाउने व्यवस्था मिलाएको छ। वैदेशिक पुँजी आकर्षित गर्न विदेशी बैंक तथा वित्तीय संस्थाबाट लिएको ऋणको व्याज भुक्तानी गर्दा लाग्दै आएको आयकर घटाएको छ। लगानी सम्भाव्य मुलुकबाट लगानी आप्रवाह वृद्धि गर्न दोहोरो करमुक्ति सम्झौताको मोडल विकास गरिने भएको छ। सो नमुनाका आधारमा सम्भाव्य मुलुकसँग सम्झौता गर्न वार्ता सुरु गरिने भएको छ। अन्तर्राष्ट्रिय तथा क्षेत्रीय स्तरमा गरिएका प्रतिवद्धता तथा सम्झौताबमोजिम व्यापार सहजीकरण एवं लगानी प्रवर्द्धन गर्न नयाँ भन्सार ऐन तर्जुमा गरिने छ। यस्तै, सूचना प्रविधि उद्योगले आफ्नो नाफा पुँजीकरण गरेमा लाग्ने लाभांश करमा छुट दिने भएको छ। व्यवसायको क्षमता विस्तारका लागि पुँजी वृद्धि गरेको अवस्थामा नियन्त्रणमा परिवर्तनका कारण लाग्ने करमा सहुलियत दिने छ। यसबाट खासगरी स्टार्टअप र भेन्चर क्यापिटल, प्राइभेट इक्विटी फन्ड लाभान्वित हुने विश्वास छ। दैनिक एक हजार लिटरभन्दा बढी दूध उत्पादन गर्ने पशुपालन फर्म तथा उद्योगले पैठारी गर्ने स्टिल मिल्क क्यानमा लाग्दै आएको १५ प्रतिशत भन्सार महसुल घटाइ १ प्रतिशतमात्र कायम गरेको छ। निकासीकर्ताले विदेशी मुद्रा प्राप्तिको कागजात तत्काल पेस गर्न नसक्ने अवस्था भएमा त्यस्तो कागजातपछि पेस गर्ने शर्तमा निकासी गर्न सकिने निकासी मूल्यको सीमा साविकको अमेरिकी डलर १० हजारबाट वृद्धि गरी अमेरिकी डलर २५ हजार पुर्याएको छ। यसबाट खासगरी साना तथा मझौला निकासी कर्ता उद्योग लाभान्वित हुने विश्वास लिएको छ। वनमारा, पात पतिंगरलगायत खेरजाने सामग्रीबाट बन्ने पिलेटको निकासीमा लाग्ने महसुल हटाएको छ। कर विवादका कारण भोग्नु परेका समस्या एवं मर्काका सम्बन्धमा करदाताबाट गुनासो आइरहेको सन्दर्भमा कर निर्धारण लगायतका विषयमा अध्ययन गरी समस्या समाधान गरिने भएको छ। अपांगता भएका व्यक्तिले पैठारी गर्ने स्कुटरमा मूल्य अभिवृद्धि कर फिर्ता दिने व्यवस्थाको सट्टा भन्सार विन्दुमा नै छुट दिने व्यवस्था मिलाएको छ। कर प्रणालीमा सुधार मूल्य अभिवृद्धि करमा दर्ता भएका सबै करदाताले क्रमश: अनिवार्य रूपमा विद्युतीय प्रणालीबाट बिजक जारी गर्नुपर्ने व्यवस्था मिलाइनेछ। वार्षिक २५ करोड रुपैयाँभन्दा बढीको कारोबार गर्ने सबै करदाताको कारोबारलाई केन्द्रीय बिजक अनुगमन प्रणालीमा आवद्ध गरिनेछ। उपभोक्तालाई बिलिङ प्रणालीमा आकर्षित गर्न डिजिटल माध्यमबाट भुक्तानी गरिएको मूल्य अभिवृद्धि करको १० प्रतिशत रकम उपभोक्तालाई फिर्ता दिने व्यवस्थाको कार्यान्वयनमा देखिएका समस्या समाधान गरी आगामी साउनदेखि प्रभावकारी रूपमा कार्यान्वयन गरिने भएको छ। सवै सरकारी निकायले स्थायी लेखा नम्बर लिई विद्युतीय माध्यमबाट अग्रिम कर कट्टीको विवरण दिनुपर्ने व्यवस्थालाई अनिवार्य गरिने भएको छ। स्थानीय तहसँग समन्वय र सहकार्य गरी एकीकृत रूपमा करदाता दर्ता गर्ने र करका विवरण संकलन गर्ने कार्यमा सहयोग आदान प्रदान गर्न सूचना प्रणालीको विकास गरिने छ। साढे ५ खर्ब रुपैयाँको घाटाको बजेट सरकारले आगामी आर्थिक वर्षका लागि झन्डै साढे ५ खर्ब रुपैयाँको घाटाको बजेट प्रस्तुत गरेको छ। बजेटको स्रोत सुनिश्चितता राजस्व र वैदेशिक अनुदानले मात्रै नभ्याएपछि ५ खर्ब ४७ अर्ब रुपैयाँ बाह्य र आन्तरिक ऋणकै साहारा लिनुपर्ने भएको छ। जसले गर्दा विगतका ४ वर्ष झैं आर्थिक वर्ष २०८१८२ ले पनि घाटाको बजेटलाई पछ्याएको हो। आगामी आवको कुल बजेट १८ खर्ब ६० अर्बका लागि राजस्व अनुमान गरिएको खर्च बेहोर्ने स्रोतमध्ये राजस्वबाट १२ खर्ब ६० अर्ब ३० करोड र वैदेशिक अनुदानबाट ५२ अर्ब ३३ करोड रुपैयाँ बेहोर्दा ५ खर्ब ४७ अर्ब ६७ करोड न्यून हुने भएको हो। अर्थमन्त्री वर्षमान पुनले आगामी आवको बजेट वक्तव्य प्रस्तुत गर्दै सरकारले उक्त स्रोतको पूरा गर्न वैदेशिक ऋणबाट २ खर्ब १७ अर्ब ६७ करोड रुपैयाँ जुटाइने उल्लेख गरेका छन्। राजस्व परिचालन र वैदेशिक सहायता परिचालन गर्दा नपुग हुने खुद ३ खर्ब ३० अर्ब आन्तरिक ऋणबाट बेहोरिने छ। छुट सम्बन्धित व्यवस्था आयकर : यदि कुनै व्यक्तिले बिगतमा कर लाग्ने आयआर्जन गरेको तर स्थायी लेखा नम्बर नलिएको भए, त्यस्तो व्यक्तिले स्थायी लेखा नम्बर लिई आर्थिक वर्ष २०७८७९ र २०७९८० को बुझाउनुपर्ने आय विवरण र यसमा लाग्ने कर २०८१ साल फागुन मसान्तसम्म बुझाएमा सोमा लाग्ने शुल्क तथा ब्याज मिनाहा हुने छ। र, यसरी आय विवरण र सोबमोजिम लाग्ने कर बुझाएमा सोभन्दा अघिका आय वर्षहरूको आय विवरण र सोमा लाग्ने कर, शुल्क तथा ब्याज बुझाउनु पर्ने छैन। आयकर : स्थायी लेखा नम्बर लिएको तर आय विवरण बुझाउन बाँकी रहेको कर दाताले आय विवरण, सो आय विवरणअनुसारको आयकर र सोमा लाग्ने ब्याजको २५ प्रतिशत हुने रकम २०८१ सम्म बुझाएमा सोमा लाग्ने शुल्क तथा बाँकी ब्याज मिनाहा हुने छ। मूल्य अभिवृद्धि कर : विसं २०८० साल असार मसान्तसम्मको मूल्य अभिवृद्धि करमा दर्ता भएको तर कर विवरण पेस नगरेको करदाताले आफूले बुझाउनुपर्ने कर विवरण, सो विवरण अनुसारको कर र सोमा लाग्ने ५० प्रतिशत हुने रकम संवत २०८१ साल फाल्गुन भित्र बुझाएमा सोमा लाग्ने जरिवाना, थप दस्तुर तथा बाँकी ब्याज मिनाहा हुनेछ । मूल्य अभिवृद्धि कर : मूल्य अभिवृद्धि करमा दर्ता भएका वा नभएको अन्तर्राष्ट्रिय हवाई यातायात सेवा प्रदायक व्यक्तिले विसं २०८० जेठ १५ गतेदेखि २०८० असोज मसान्त सम्म हवाई सेवा प्रदान गरेबापत संकलन गर्नुपर्ने संकलन नगरेको वा सरकारको खातामा दाखिला नगरेको भएमा त्यसमा लाग्ने कर, जरिवाना, थप दस्तुर तथा ब्याज मिनाहा हुने छ ।"
कोशी सरकारविरुद्धको रिट 'हेर्न नभ्याइनेमा',"काठमाडौं : कोशी सरकारविरुद्धको रिट हेर्न 'नभ्याइने' मा राखिएको छ। सुनुवाइका लागि रिटको पेशी न्यायाधीश मनोजकुमार शर्मा र शारंगा सुवेदीको संयुक्त इजलासमा तोकिएको थियो। उक्त इजलासमा अगाडिको मुद्दामा सुनुवाइ जारी रहेकाले सो रिट 'हेर्न नभ्याइने' सूचीमा राखिएको हो। अदालत अपहेलना मुद्दामा सिधा कुरा डटकमविरुद्ध अधिवक्ता अनुपम भट्टराईले दिएको रिटमाथि सुनुवाइ जारी रहेकाले सो इजलासमा पेशी तोकिएका कोशी सरकारविरुद्धको रिटसहित अन्य १५ वटा मुद्दा 'हेर्न नभ्याइने' मा राखिएका छन्। निर्वतमान मुख्यमन्त्री केदार कार्कीले मुख्यमन्त्री हिक्मत कार्कीलाई पदमुक्त गरी मुख्यमन्त्रीमा आफूलाई निरन्तरता दिन माग गर्दै सर्वोच्च अदालतमा दायर गरेका हुन्। प्रदेश प्रमुख खापुंगले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने बताउँदै अन्तरिम आदेशको माग गरेका छन्। प्रदेश प्रमुखको कार्यालय ,कोशी प्रदेश प्रमुख परशुराम खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी, संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मत कुमार कार्कीलाई रिटमा विपक्षी बनाइएको छ। प्रदेश प्रमुख खापुनले दुई दिनको समय दिएर बुधबार राति नेपालको संविधानको धारा १६८ को उपधारा (५) अनुसार नयाँ सरकार गठनको लागि दाबी पेश गर्न आह्वान गरेका छन्। नयाँ सरकार गठनका लागि शुक्रबार अपराह्न ५ बजेसम्मको समय दिइएको छ। नेकपा एमाले र नेकपा माओवादी केन्द्र ५२ सांसदको समर्थनमा हिक्मत कार्कीले मुख्यमन्त्रीमा दावी गरेका थिए। सनाखत पछि प्रदेश प्रमुख खापुङ्गले उनलाई मुख्यमन्त्रीमा नियुक्त गरेका हुन्। यसअघि कोशीका मुख्यमन्त्री केदार कार्कीलाई वैशाख १५ गतेभित्र विश्वासको मत लिइसक्नुपर्ने समय दिइएको थियो। तर,उनले विश्वासको मत पनि नलिने र राजीनामा नदिने अडान लिएपछि एमाले र माओवादीले नयाँ सरकार गठनको प्रक्रिया अघि बढाउन प्रदेश प्रमुखलाई पत्र बुझाएका थिए। त्यसपछि प्रदेश प्रमुखले नयाँ सरकार गठनका लागि आह्वान गरेका थिए।"
"ठगहरूको प्रवेशले ठूला सहकारीहरू संकटग्रस्त बने, नियममा चलेका समस्यामा छैनन् : ओली","काठमाडौं : नेकपा एमाले अध्यक्ष केपी शर्मा ओलीले सहकारीमा गैरसहकारीवालाको प्रवेश भएको बताएका छन्। एमालेको राष्ट्रिय महिला भेलालाई सम्बोधन गर्दै अध्यक्ष ओलीले गैरसहकारीवालाकै कारण सहकारीमा संकट उत्पन्न भएको बताए। सहकारीमा ठग्नकै निम्ति ती व्यक्तिहरू सहकारीमा आएको उनको भनाइ छ। 'सहकारीमा केही गैरसहकारीवालाहरूले प्रवेश गरे। सहकारीलाई ठगेर खान्छु भन्नेको प्रवेशकै कारण केही ठूला सहकारीको बदनाम भएको छ। ती संकटग्रस्त भएका छन्। साँच्चैका सहकारीहरू संकटमा छैनन्,' उनले भने। अध्यक्ष ओलीले नियममा बसेका सहकारीहरू समस्यामा नभएको बताए। उनले सहकारी आफैंमा राम्रो कुरा भएको बताउँदै त्यसबाट धेरै महिलाहरूले जीविकोपार्जनलाई सहज बनाएको बताए। उनले महिलाहरूले राजनीतिबाहेक केही न केही गर्नुपर्ने बताए। उनले गमलामा खुर्सानी नै किन नहोस् रोप्नुपर्ने बताए। 'गमलामा खुर्सानी रोपेपछि कम्तीमा बजारबाट खुर्सानी त किन्न परेन। नुन त किन्नैपर्छ। त्यसको विकल्प छैन। तर, त्यसबाहेक हामी सबै चिज फलाएर खान सक्छौं,' उनले भने। उनले एमालेलाई सबै क्षेत्रमा निर्णायक बनाएर लैजानुपर्ने बताए। निर्णायक ठाउँमा लगेर नीति निर्माण बनाउने र देशको सार्वभौमसत्तालाई बचाउने अभियानमा लाग्न उनले महिलाहरूलाई निर्देशन दिएका थिए।"
"मधेसमा उपेन्द्रले खोजे कांग्रेसको साथ, केन्द्रमा पनि विकल्प खोज्दै देउवा","काठमाडौं : नेपाली कांग्रेसका सभापति शेरबहादुर देउवा निवासमा नेकपा एकीकृत समाजवादीका अध्यक्ष माधव कुमार नेपालसहित मधेसी दलका शीर्ष नेताहरूबीच पछिल्लो राजनीतिक अवस्था र सम्भावित समीकरणबारे छलफल भएको छ। मूलतः मधेस प्रदेशमा सरकार गठनबारे छलफल गर्न उनीहरू भेला भएको भनिए पनि केन्द्रीय सरकारको काम कारबाहीका बारेमा समेत बैठकमा छलफल भएको स्रोतले बताएको छ। बैठकमा अध्यक्ष नेपालसहित जनता समाजवादी पार्टी नेपालका अध्यक्ष उपेन्द्र यादव र लोकतान्त्रिक समाजवादी पार्टीका अध्यक्ष महन्थ ठाकुर सहभागी थिए। यादवले मधेस सरकार गठनका लागि कांग्रेस सभापति देउवाको सहयोग मागेका थिए। यसअघि पनि यादवले लोसपा अध्यक्ष ठाकुरलाई भेटेर मधेस सरकार जोगाउन सहयोग मागेका थिए। मधेस सरकार गठनमा किचलो हुँदै गएपछि यादवले आफ्नो शाख जोगाउन कांग्रेस र लोसपाको साथ खोजेको हो। वर्तमान सत्ता गठबन्धन फोडेर माधव नेपालको सहयोगमा नयाँ गठबन्धन निर्माण गर्न चलखेल गरेको आरोप लागेपछि प्रधानमन्त्री पुष्पकमल दाहालले यादव नेतृत्वको पार्टी फुटाइदिएका थिए। त्यसपछि स्वास्थ्य मन्त्रीसमेत रहेका यादव गठबन्धनबाट बाहिरिएका थिए। उनको पार्टी फुटको विषय अहिले अदालतमा पुगेको छ। देउवा निवासमा भएको बैठकमा सहभागी भएका एक नेताका अनुसार मधेस प्रदेश सरकारको मात्र नभएर एमालेमाओवादी नेतृत्वको गठबन्धनको विकल्प खोज्नेबारे समेत छलफल भएको छ। एकीकृत समाजवादीका अध्यक्ष नेपालको सहभागितामा देउवाले वर्तमान गठबन्धनको विकल्पका विषयमा छलफल गरेका हुन्। माधव नेपाल अहिलेको गठबन्धनबाट असन्तुष्ट छन्। सत्तारुढ दल नेकपा एमाले अध्यक्ष केपी शर्मा ओलीले गठबन्धनमा खेलिरहेको भूमिकाप्रति उनी असन्तुष्ट बनेका हुन्। सुदरपश्चिममा एकीकृत समाजवदीबाट दीर्घ सोडारी मुख्यमन्त्री बनेका छन्। तर, एमालेकै कारण मुख्यमन्त्री सोडारीले मन्त्रिपरिषद् विस्तारसमेत गर्न सकेका छैनन्। सुदूरपश्चिम सरकार माधव नेपालका लागि निल्नु न ओकल्नुको भएपछि देउवासँग केन्द्र र प्रदेशको समेत सम्भावित समीकरणबारे छलफल गरेको ती स्रोतको भनाइ छ।"
१६ जिल्लाका सिडिओसहित २५ जना सहसचिवको सरुवा (सूचीसहित),"काठमाडौं : सरकारले १७ जिल्लाका प्रमुख जिल्ला अधिकारी (सिडिओ)सहित २५ जना सहसचिवको सरुवा गरेको छ। गृह मन्त्रालयले बुधबार सुनसरी, कास्की, चितवन, मकवानपुर, सप्तरी, सर्लाहीलगायत जिल्लाका सिडिओलाई सरुवा गरेको हो। सुनसरीका सिडिओ जयनारायण आचार्यलाई कारागार व्यवस्थापन विभागमा सरुवा गरिएको छ भने त्यहाँ रामचन्द्र तिवारीलाई सिडिओको जिम्मेवारी दिइएको छ। त्यस्तै मकवानपुरका सिडिओ सूर्यप्रसाद सेढाईलाई काभ्रे सरुवा गरिएको छ भने तिनको ठाउँमा तीर्थराज चिलुवालाई पठाइएको छ। त्यस्तै चितवनका सिडिओ भुपेन्द्र थापालाई सिन्धुपाल्चोक सरुवा गरिएको छ भने त्यहाँ इन्द्रदेव यादवलाई पठाइएको छ। त्यस्तै कास्कीका सिढिओ बासुदेव घिमिरेलाई गृह मन्त्रालय तानिएको छ भने त्यहाँ भरतमणि पाण्डेलाई पठाइएको छ। त्यस्तै अध्यागमन कार्यालय त्रिअबिमा सुरेश पन्थीलाई पठाइएको छ भने त्यहाँ रहेका नरबहादुर थापालाई भोजपुरको सिडिओको जिम्मेवारी दिइएको छ।"
विकल पौडेललाई थुनामा पठाउने आदेश,"काठमाडौं : विशेष अदालतले सम्पत्ति शुद्धीकरण मुद्दामा सुरक्षण मुद्रण केन्द्रका पूर्वकार्यकारी निर्देशक विकल पौडेललाई थुनामा पठाउने आदेश गरेको छ। विशेष अदालतका न्यायाधीश खुसीप्रसाद थारु, तेजनारायणसिंह राई र मुरारीबाबु श्रेष्ठको आजको इजलासले पौडेल थुनामा पठाउने आदेश गरेको हो। अख्तियार दुरुपयोग अनुसन्धान आयोगले गैरकानुनी सम्पत्ति आर्जन गरेको अभियोगमा सुरक्षण मुद्रण केन्द्रका पूर्वकार्यकारी निर्देशक विकललाई गत जेठ ९ गते पौडेलविरुद्ध विशेष अदालतमा भ्रष्टाचार मुद्दा दायर गरेको थियो।"
रुसी सेनामा भर्ती भएका नेपालीको अवस्था बुझ्न कार्यदल बनाउने परराष्ट्र मन्त्रालयको निर्णय,"काठमाडौं : सरकारले रुसी सेनामा भर्ती भएका नेपालीको अवस्था बुझ्न कार्यदल गठन गर्ने भएको छ। परराष्ट्र मन्त्रालयले रूसी सेनामा भर्ती भएका नेपालीको अवस्था बुझ्न र तिनका परिवारजनलाई बिचौलियाबाट भएको आर्थिक शोषणलगायतका समस्या समाधान गर्न कार्यदल गठन गर्ने निर्णय गरेको हो। परराष्ट्र स्रोतका अनुसार मन्त्रालयका सहसचिवको संयोजकत्वमा कार्यदल गठन गरिनेछ। कार्यदलमा गृह मन्त्रालय, शिक्षा विज्ञान तथा प्रविधि मन्त्रालय र श्रम तथा रोजगार मन्त्रालयका एकएक जना सदस्य रहनेछन्। परराष्ट्र मन्त्रालयको युरोप अमेरिका महाशाखा प्रमुखले कार्यदलको नेतृत्व लिने स्रोतले अन्नपूर्णसँग बतायो। कार्यदलले रुसी सेनामा भर्ती भएका नेपालीका सम्बन्धमा आवश्यक अध्ययन गरी नेपाल सरकारलाई सुझाव पेस गर्नेछ। रुसी सेनामा भर्ती भएका हालसम्म ३९ जना नेपालीले ज्यान गुमाएका छन्। धादिङका पूर्णबहादुर गुरुङ, जाजरकोटका नवीन शाही, उदयपुरका पदमबहादुर घिमिरे, झापाका गंगाराम अधिकारी, बाग्लुङका जितबहादुर विक, बाँकेका संजय केसी, रसुवाका सुन्दर मोक्तान, दोलखाका राजकुमार रोका, काठमाडौंका शुक्रबहादुर तामाङ, दोलखाका भरतबहादुर शाह, कास्कीका देवन रार्इ, स्याङ्जाका प्रितम कार्की, इलामका गंगराज मोक्तान, कपिलवस्तुका रुपक कार्की, गोरखाका सन्दीप थापलिया, दार्चुलाका कुन्दनसिंग नागल, स्याङ्जाका हरिप्रसाद अर्याल, धादिङका राजकुमार गिरी, रोल्पाका धनसिंह पुन, महोत्तरीका अनितकुमार शाह, धनकुटाका खगेन्द्र राइका र प्युठानका सोमेश सुनारको मृत्यु भएको सरकारले पराष्ट्र मन्त्रालयले आधिकारिकरूपमा पुष्टि गरेको छ। त्यसबाहेक रुसी सेनामा भर्ती भई ज्यान गुमाएका १७ जनाको काजकिरिया गरिएको छ। परिवारले आफन्त र साथीभाइमार्फत मृत्युको पुष्टि गरेर काजकिरिया गरेका हुन्। मृत्यु पुष्टि गरेर काजकरिया गर्नेमा मकवानपुरका रामकुमार प्रधान, उदयपुरका ओमबहादुर मगर, म्याग्दीका भुवन पुन मगर, कञ्चनपुरका विराजन विष्ट, प्युठानका लालबहादुर घर्ती मगर, सल्यानका सन्तोष विष्ट, जिल्ला नखुलेको पूर्वा शेर्पा, लमजुङका साजन गुरुङ, लमजुङकै सन्तोष गुरुङ, दाङका जितबहादुर पुन, ओखलढुंगाका खोमबहादुर भुजेल, रुपेन्देहीका लालबहादुर बुढा, रुपन्देहीका नेत्रबहादुर घर्ती, रोल्पाका घनश्यामका पुन, दैलेखका तेजबहादुर शाही, संखुवासभाका विरवल राई र तेह्रथुमका टीका राना छन्। त्यस्तै रुसी सेनामा कार्यरत अवस्थामा बर्दियाका विवेक खत्री, काभ्रेपलाञ्चोकका सिद्धार्थ ढकाल, मोरङका विकास राई र रोल्पाका प्रतिक पुनलाई युक्रेनी सेनाले बन्दी बनाएको मन्त्रालयको तथ्यांकमा उल्लेख छ। गत फागुन १६ गते प्रधानमन्त्री पुष्पकमल दाहालले रुसी सेनामा भर्ति भएका नेपाली नागरिकका बारेमा विवरण उपलब्ध गराउने समझदारी बनेको बताएका थिए। राष्ट्रियसभाको सरोकार तथा समन्वय समितिमा सांसहरूले सोधेको जवाफ दिँदै उनले रुसी सरकारले सेनामा भर्ति भएका नेपाली नागरिकका विषयमा सूचना दिने र मृतक परिवारलाई क्षतिपूर्ति दिने विषयमा पनि समझदारी बनेको बताएका थिए। तर, हालसम्म एकिन विवरण सरकारसँग उपलब्ध छैन। न, मृतक परिवारले हालसम्म कुनै क्षतिपूर्ति नै पाएका छन्। रुसी सेनामा आबद्ध नेपालीको जीवनरक्षार्थ अभियानले भने सरकारलाई निरन्तर दबाब दिँदै आएको छ। रुसी सेनामा आबद्ध नेपालीहरूको जीवनरक्षा, घाइतेहरूको उपचार तथा क्षतिपूर्ति, बेपत्ताहरूको खोजी, युक्रेन कब्जामा रहेका नेपाली युद्धबन्दीहरूको सकुसल रिहाई र मानव तस्करहरूलाई कारबाही गर्न माग गर्दै पीडित परिवारले १३ बुँदे मागसमेत अघि सारेका छन्। अभियानकी संयोजक कृतु भण्डारी नेतृत्वको टोलीले २५ वैशाखमा प्रधानमन्त्री दाहाललाई भेटेरै ज्ञापन पत्र बुझाएको थियो। पीडित परिवारहरूले आफूहरू मर्नु न बाँच्नुको संघारमा पुगेको भन्दै बिलौना गरेका थिए। प्रधानमन्त्री दाहालले सरकारले लगातार कूटनीतिक पहल गरिरहेको बताएका थिए। संयोजक भण्डारीका अनुसार रुसी सेनामा भर्ती भएका थप ४० जना नेपालीको मृत्यु भएको खबर पाएको बताइन्। 'हालसम्म हामीले ६९१ जनाको विवरण संकलन गरेका छौं। जसमध्ये ३९ जना मृतक, अन्य ४० जना मृत्यु भयो भनिएका तर पुष्टि हुन बाँकी, ५ जना युक्रेनको कब्जामा, ११७ जना घाइते, २७२ जना सम्पर्कविहीन, १५ जना करार सम्झौता रद्द गरेकाहरू, ११ जना रुसी राहदानीका लागि आवेदन दिएका र ३१ जना रुसी राहदानी नलिने कागजातमा हस्ताक्षर गरेका व्यक्तिहरु हाम्रो सम्पर्कमा छन्,' उनले भनिन्। पीडित परिवारहरूले भयावह तथ्यांक सार्वजनिक गर्दैगर्दा परराष्ट्रमन्त्री नारायणकाजी श्रेष्ठले भने एकिन विवरण अझै प्राप्त नभएको बताउँदै आएका छन्। गत वैशाख २४ गते राष्ट्रिय सभाअन्तर्गतको संघीयता सबलीकरण तथा राष्ट्रिय सरोकार समितिको बैठकमाउनले रुसमा रहेका नेपालीलाई स्वदेश फर्काउन सरकारले पहल गरिरहेको र रुसी सेनामा रहेका नेपालीको संख्या रुस सरकारसँग माग गरिएको बताएका थिए। रुसमा मृत्यु भएका नेपालीहरूको शव नेपाली पठाउने र क्षतिपूर्तिसमेत माग गरेको भन्दै उनले क्षतिपूर्तिको विषयमा रुस सरकारले सहमत जनाएको उनको भनाइ छ। समिति सदस्यहरूले रुसमा रहेका नेपालीहरूको अवस्था सार्वजनिक गर्न माग गरेका थिए।"
नेपाल पर्वतीय देशहरूको नेता बनेको छ : प्रधानमन्त्री,"सिन्धुपाल्चोक : लगानी शिखर सम्मेलन, जलवायु सम्मेलन, संयुक्त राष्ट्रसंघका महासचिवको महत्वपूर्ण भ्रमणजस्ता अन्तर्राष्ट्रय महत्वका कार्यक्रमले नेपाल पर्वतीय देशहरूको नेता बनेको प्रधानमन्त्री पुष्पकमल दाहालले बताएका छन्। सिन्धुपाल्चोकको चौतारामा बुधबार चीन सरकारको सहयोगमा निर्मित चौतारा अस्पतालको अत्याधुनिक भवन उद्घाटन गर्न आएका प्रधानमन्त्री दाहालले विश्वले नै नेपालप्रतिको सकारात्मक धारणा व्यक्त गरिरहेको बताए। हामीले गरेको अन्तर्राष्ट्रिय व्यवहार र यहाँका सम्भावनाका कारण विश्व नै नेपालप्रति सकारात्मक छ,' उनले भने, 'जलवायुको मुद्दा, लगानी सम्मेलनजस्ता यावत कार्यले नेपाल पर्वतीय देशहरूको नेता बनेको छ। अन्तर्राष्ट्रिय मञ्चहरू नेपालको सहभागिता बिना अपूरो हुने भन्दै विदेशी नियोगहरूले नेपाल सहभागी हुन जोड दिने गरेको उनले बताए। त्यसको श्रेय नेपाली जनता भएको उनको भनाइ छ। अहिले नेपालको आत्मसम्मान अन्तर्राष्ट्रियरूपमा बढेको छ। नेपालले यसलाई कायम राख्नुपर्छ, उनले भने। अस्पतालको उद्घाटन गर्दै प्रधानमन्त्री दाहालले स्वस्थ नागरिक हुनु भनेको स्वास्थ्य राष्ट्र बन्नु भएको बताए। मैले योभन्दा अगाडि यस अस्पताल रिफरल सेन्टरमात्रै भयो भन्ने गुनासो सुनेको थिएँ। अब अत्याधुनिक मेसिनसहितको अस्पताल प्राप्त भएपछि यसले उत्कृष्ट सेवा दिने विश्वास गरेको छु,' उनले भने। सरकाले स्वास्थ्य क्षेत्रलाई प्राथमिकता दिएको बताउँदै उनले यो अस्पतालले नागरिकलाई प्रदान गर्ने सेवा सुविधा पूर्णरूपमा गर्न दृढ संकल्पका साथ लाग्नुपर्ने बताए। नीति कार्यक्रम र बजेटमार्फत जनताको जीवनस्तरमा सुधार ल्याउने र परिवर्तनलाई अनुभूतिको तहसम्म ल्याइपुर्याउने किसिमले संघीय सरकारले रणनीतिक महत्वका कार्यक्रम अघि सारेको बताउँदै प्रधानमन्त्री दाहाले बजेटलाई हुबहु कार्यान्वयनमा लैजान निर्देशन दिए। हामी भोलिबाटै बजेट कार्यान्वयनको खाका बनाउँछौं र साउनबाट हुबहु कार्यान्वयनमा लैजानेछौं। राजनीतिक दलहरूबीच भएको समझदारीका कारण हामीले विकासको खाकालाई नयाँरूपमा ल्याएका हौं,' उनले भने। व्यवस्थासँगै अवस्था परिवर्तनका लागि सिन्धुपाल्चोकको महत्वपूर्ण भूमिमा रहेको स्मरण गर्दै उनले संकटको बेलामा समेत सिन्धुका समुदायले गरेको अमूल्य सहयोग अतुलनीय रहेको बताए। कार्यक्रममा पूर्व सभामुख अग्निप्रसाद सापकोटा, संघीय सांसद माधव सापकोटा, नेपालका लागि चिनियाँ राजदूत छन् सोङ, बागमती प्रदेशका मन्त्री, सांसद, स्थानीय तहका जनप्रतिनिधि, स्वास्थ्य कर्मचारी र स्थानीयहरूको बाक्लो उपस्थिति थियो।"
गृहमन्त्री लामिछानेविरुद्धको रिटमा आज सुनुवाइ नहुने,"काठमाडौं : उपप्रधान एवं गृहमन्त्री रवि लामिछानेविरुद्ध परेको रिटमा आज सुनुवाइ नहुने भएको छ। निवेदकका कानुन व्यवसायीका तर्फबाट पेशी स्थगितका लागि निवेदन दिएपछि सुनुवाइ नभएको सर्वोच्च अदालत प्रशासनले जनाएको छ। सुनुवाइका लागि रिटको पेशी न्यायाधीश सुनिल कुमार पोखरेलको इजलासमा तोकिएको थियो। गृहमन्त्री लामिछाने पदमा रहेर सरकारी ठगीको छानबिन निष्पक्ष नहुने ठहर गर्दै निलम्बनको माग गर्दै सर्वोच्च अदालतमा सोमबार रिट दर्ता भएको थियो। रिटमा महान्यायाधिवक्ता कार्यालय, महान्यायाधिवक्ता दिनमणि पोखरेल र गृहमन्त्री लामिछानेलाई विपक्षी बनाइएको छ। गृहमन्त्री लामिछाने पदमा रहिरहेका बेला सहकारी ठगी प्रकरणको छानबिन हुँदा 'कन्फ्लिक्ट अफ इन्टरेस्ट' हुने भन्दै निलम्बनको माग गर्दै अधिवक्ता अनुपम भट्टराईसहितले सर्वोच्च अदालतमा रिट दायर गरेका हुन्। लामिछानेविरुद्ध सहकारी ठगीको कुनै मुद्दा छैन भन्ने महान्यायाधिवक्ता कार्यालयको पत्र खारेज गर्न समेत माग गरिएको छ। महान्यायाधिवक्ताको कार्यालयले गृहमन्त्री लामिछानेविरुद्ध सहकारी ठगी प्रकरणमा कुनै पनि उजुरी नपरेको भन्दै पत्र पठाएपछि अधिवक्ता अनुपम भट्टराईले गृहमन्त्री र महान्याधिवक्ताविरुद्ध सर्वोच्चमा रिट निवेदन दिएका थिए। तर,अदालत प्रशासनले रिट दरपीठ गरिदिएपछि भट्टराईले अर्को रिट दायर गरेका थिए । उक्त रिटमा सुनुवाइ गर्दै न्यायाधीश टेकप्रसाद ढुंगानाको इजलासले गृहमन्त्री र महान्यायाधिवक्ताविरुद्धको रिट दर्ता गर्न अदालत प्रशासनलाई आदेश दिएको थियो। सोही आदेशअनुसार सहकारी ठगी प्रकरणमा गृहमन्त्री लामिछानेविरुद्धको रिट सर्वोच्च प्रशासनले दर्ता गरेको हो। महान्यायाधिवक्ताको कार्यालयले रुपन्देहीकोसुप्रिप बचत तथा ऋण सहकारी संस्था, चितवनको साहारा सहकारी संस्था तथा कास्कीको सूर्यदर्शन सहकारी संस्थाको रकम हिनामिनासम्बन्धी लामिछानेविरुद्ध कुनै उजुरीजाहेरी र अनुसन्धान तथा अभियोजन समेत भएको नदेखिएको जानकारी गराएको थियो। उपप्रधानमन्त्री तथा गृहमन्त्रीले धारणा गरेको जिम्मेवारीले अनुसन्धान प्रक्रियामा अनु्चित प्रभाव र प्रतिकूल असर पार्ने र प्राकृतिक न्यायको सिद्धान्त विपरित समेत रहने स्पष्ट भएको हुँदा अनुसन्धान प्रक्रिया चलिरहेको अवस्थामा गृहमन्त्रीको पदबाट निजलाई निलम्बन गर्नु भनि नेपाल सरकार, मन्त्री प्रधानमन्त्री तथा मन्त्रिपरिषदको नाउँमा अन्तरिम प्रकृतिको उपयुक्त आदेश माग गरिएको छ। लामिछानेमाथि सहकारीको रकम अपचलन गरेको आरोप छ। लामिछानेसहित देशैभरका समस्याग्रस्त सहकारीको छानबिन गर्न संसदीय विशेष छानबिन समिति गठन भएको छ।"
'प्रधानमन्त्री छोरी आत्मनिर्भर कार्यक्रमलाई १० करोड बजेट मात्रै छुट्याउँदा ग्लानी भयो',"काठमाडौं : महिला, बालबालिका तथा ज्येष्ठ नागरिकमन्त्री भगवती चौधरीले महिलालाई आर्थिक रूपमा सम्पन्न बनाउनुपर्छ भन्ने उद्देश्यले प्रधानमन्त्री छोरी आत्मनिर्भर कार्यक्रम ल्याइएको बतााएकी छन्। महिला, बालबालिका तथा ज्येष्ठ नागरिक मन्त्रालयले बुधबार आयोजना गरेको छैटौँ राष्ट्रिय महिला अधिकार दिवसलाई सम्बोधन गर्दै मन्त्री चौधरीले आर्थिक रूपले महिलालाई सशक्तिकरण बनाउने उद्देश्यले प्रधानमन्त्री छोरी आत्मनिर्भर कार्यक्रम ल्याइएको बताएका हुन् । उनले प्रधानमन्त्री छोरी आत्मनिर्भर कार्यक्रमका लागि सरकारले कम बजेट विनियोजन गरेको भन्दै असन्तुष्टि जनाइन् । बजेट निर्माण प्रक्रियामा आफू पटकपटक प्रधानमन्त्री तथा अर्थमन्त्रीसँग नियमित सम्पर्कमा रहेपनि बजेट आउँदा त्यसरी नआउँदा ग्लानी महशुस भएको बताइन्। उनले प्रधानमन्त्री छोरी आत्मनिर्भर कार्यक्रमलाई सबै महिलाहरूको नाराका रूपमा अघि बढाउनुपर्ने जिकिर गरिन्। सरकारले आगामी आर्थिक वर्षको बजेट सार्वजनिक गर्दै प्रधानमन्त्री छोरी आत्मनिर्भर कार्यक्रमका लागि १० करोड रुपैयाँको बजेट विनियोजन गरेको छ । मन्त्री चौधरीले समतामूलक समाज निर्माणका लागि महिला तथा बालबालिकाको विकास हुनुपर्ने भएपनि राज्यका तर्फबाट आफ्नो मन्त्रालयलाई निकै न्यून बजेट दिने गरिएको गुनासो गरिन्। यद्यमी महिला, बालबालिकाको क्षेत्रमा केही नहुनुभन्दा केही राम्रा कामहरू पनि भएको मन्त्री चौधरीले बताइन् । उनले महिलाहरू आर्थिक रूपले सशक्त नभईकन देश समृद्ध बन्न नसक्ने बताइन्। मन्त्री चौधरीले महिला अधिकारलाई संस्थागत गरेको दिनको रूपमा जेठ १६ गतेलाई राष्ट्रिय महिला अधिकार दिवसको रुपमा मनाउने गरेको भन्दै दिवसले महिला अधिकारको सुनिश्चितता गर्दै लैङ्गिक समानता कायम गर्न महत्वपूर्ण भूमिका निर्वाह गर्ने विश्वास व्यक्त गरिन्।"
महासचिव गुटेरेससँग सचिव लम्सालको भेट,"न्युयोर्क : परराष्ट्रसचिव सेवा लम्सालले संयुक्त राष्ट्रसङ्घका महासचिव एन्टोनियो गुटेरेससँग मङ्गलबार भेटघाट गरेकी छन् । भेटका अवसरमा नेपाल र राष्ट्रसङ्घको बीचमा सहकार्य, नेपालले अल्पविकसित देशबाट स्तरोन्नति भई मध्यमस्तरको विकासशील देशमा जाने योजना, राष्ट्रसङ्घले नेपालको विकासमा खेलेको भूमिकालगायतका विषयमा छलफल भएको न्युयोर्कस्थित स्थायी नियोगले जनाएको छ । भेटका अवसरमा उनीहरुबीच जलवायु परिवर्तनलगायत बहुपक्षीय चासोका विषयमा छलफल भएको बताइएको छ । सचिव लम्सालले वरमुडामा आयोजित चौथो अन्तर्राष्ट्रिय विकासशील साना टापु राष्ट्रहरूको सम्मेलनमा नेपालको तर्फबाट भाग लिन न्युयोर्क आएकी हुन्।सोही सम्मेलनको साइड लाइन बैठकमा सचिव लम्सालले महासचिव गुटेरेससँग शिष्टाचार भेट गरिन्।"
आर्थिक वर्ष २०८१८२ को बजेट घोषणाप्रति निजी क्षेत्रको के छ धारणा ?,"अर्थमन्त्रीको कार्यशैलीबाट नेपालमा उत्पादन बढ्ने, लगानी आउने परिवेश देखिएको छैन छरपष्ट किसिमको बजेट आएको छ। धेरै पुराना आयोजना अलपत्र हुने किसिमले बजेट आएको छ। विनियोजनको कुरा गर्दा प्राथमिकताको कुरा छुट्ट्याइएको छैन। अत्यावश्यक ठाउँमा, अत्यावश्यक पूर्वाधारमा खर्च गर्ने र गैरप्राथमिकताका पूर्वाधार क्षेत्रमा ड्रप गर्ने कुराहरू छैन। आफ्ना समर्थकहरूको ठाउँमा बजेट यथेष्ठ विनियोजन भएको देखियो। अर्थमन्त्रीको कार्यशैलीबाट नेपालमा उत्पादन बढ्ने, लगानी आउने परिवेश देखिएको छैन। करका कस्ताकस्ता प्रावधान छन्, केके ठाउँमा हटाइएको छ वा थपिएको छ। त्यसलाई समग्ररूपमा हेरिसकेपछि निष्कर्षमा पुग्न सकिन्छ। तर, समग्रमा विनियोजनको कुरा गर्दा उहाँहरूले प्राथमिकताको कुरा गर्नुभएको छैन। धेरै सुधारका कार्यक्रम र बजेटरी सिस्टमलाई अनुशासनमा ल्याउने बाटोलाई अवरुद्ध गरेको देखिन्छ। अर्थमन्त्रीको कार्यशैलीबाट यहाँ उत्पादन बढ्ने, लगानी आउने परिवेश देखिरहेको छैन। बजेटमा धेरै विषयवस्तु छुने कोसिस गरिएको छ तर निश्चित रूपमा त्यसबाट परिणाम आउने देख्दिन।अत्यावश्यक ठाउँमा, अत्यावश्यक पूर्वाधारमा खर्च गर्ने र गैरप्राथमिकताका पूर्वाधार क्षेत्रमा ड्रप गर्ने, यी कुनै पनि कुरा देखिएको छैन। हाम्रो जस्तो राजनीतिक परिस्थिति भएको देशमा यस्तो छरिएको बजेटले जनताले महसुुस गर्नै पाउँदैनन्चिरञ्जीवी नेपाल, पूर्वगभर्नर बजेट जुन रूपमा आएको महत्वकांक्षी ढंगको ठूलो आकारको आउँछ कि भन्ने थियो त्यसरी भने आएन। समग्रमा सन्तुलित तरिकाले ल्याउन खोजिएको देखिन्छ। राजस्वको टार्गेट ठीकै देखिन्छ। राजस्वको दर बढाएर गर्न सकिन्छ कि भन्ने देखिन्छ। आर्थिक सुधारका जुन ५ रणनीतिको कुरा गरिएको छ। संरचनागत राम्रो सुधार हुँदै गयो भने राम्रो हुन्छ। बजेटमा ल्याइएका कुरा नराम्रा छैनन्। नेपालमा सधैं अस्थिर सरकार भएको देखिन्छ। हाम्रो जस्तो राजनीतिक परिस्थिति भएको देशमा यस्तो छरिएको बजेटले जनताले महसुुस गर्नै पाउँदैनन्। निजी क्षेत्रलाई प्राथमिकतामा राखेको छ, तर कार्यान्वयन हेर्न बाँकीचन्द्रकुमार ढकाल, अध्यक्ष, नेपाल उद्योग वाणिज्य महासंघ (एफएनसीसीआई) महासंघले दिएका कतिपय सुझावहरू समेटिएको देखियो। खासगरी निजी क्षेत्रसँगको सहकार्य र यसलाई प्राथमिकता दिनुपर्छ भनिएको छ। प्राथमिकतामा परेका पाँचै क्षेत्रमा निजी क्षेत्रलाई सँगसँगै लैजान खोजेको छ। निजी क्षेत्र बजेटअनुसारको कार्यान्वयन पनि हुनुपर्यो। प्रायः बजेटमा राम्रै समेटेको देखिन्छ पछि कार्यान्वयन नहुने अवस्था छ। यसो हुनु भएन। साथै, अब आर्थिक ऐन विस्तृतमा आएपछि मात्रै हेरेर समग्र के कस्तो भन्न सकिन्छ। सुधारको वर्ष घोषणा गर्नु एकदमै आवश्यक थियोराजेशकुमार अग्रवाल, अध्यक्ष, नेपाल उद्योग परिसंघ (सीएनआई) सरकारले सुधारको वर्ष भनेर घोषणा गरेको छ। यो एकदमै आवश्यक थियो। आर्थिक सुधारको लागि पनि आयोग बनाउने कुरा भइरहेको थियो। यसैले दोस्रो चरणको सुधारको आवश्यकता छ। स्रोतको संकलन अन्योलताले उधारोमा लिएर खाने प्रवृत्ति भयो राजेन्द्र मल्ल, निवर्तमान अध्यक्ष, नेपाल चेम्बर्स अफ कमर्स आगामी आर्थिक वर्षको बजेट चालु आवको भन्दा ठूलो बजेट आएको छ। समग्रमा चालु आवमै चाहे जति राजस्व उठाउन नसकिरहेको अवस्थामा स्रोतको संकलन के हुने भन्ने अझै अन्योलमा देखिन्छ। कतिपय स्रोत जोहो आन्तरिक र बाह्य ऋणबाट लिने भनिएको छ। सरकारले उधारोमा लिएर खाने प्रवृत्ति भयो। आर्थिक स्थायित्व दिनेमा विशेष ध्यान दिनुपर्छ। कतिपय व्यवस्था समग्र रूपमा गोलमोटल भएर आएको छ। विस्तृत रूपमा भन्सारका दर, करका दरहरूको अध्ययन गर्न पाएको छैन। यो सबैको अध्ययन गरेर चेम्बर्स अफ कमर्सले अफिसियल सार्वजनिक गर्नेछ। समग्रमा चुनौतीपूर्ण तर कार्यान्वयनको पाटो महत्त्वपूर्ण हुन्छसुनील केसी, अध्यक्ष, नेपाल बैंकर्स संघ आगामी आवको बजेट यतिबेला समस्यैसमस्या भएको बेला आएकोले चुनौतीपूर्ण छ। बजेटको आकार बढेको छ। अब सोअनुसार स्रोत परिचालन कस्तो हुन्छ ? यो चुनौतीपूर्ण नै देखिन्छ। सरकारले आर्थिक वृद्धिको लक्ष्य ६ प्रतिशत राखेको र मुद्रास्फीतिलाई ५५ प्रतिशतको सीमाभित्र राख्ने भनेकोले यो चुनौती पूर्ण देखिन्छ। यसबाहेकका क्षेत्रलाई समेटेर गरेको कार्यक्रमहरू सूचना प्रविधि क्षेत्रलाई मुख्य केन्द्रित गरिएको छ। यस्तै, १६ लाख पर्यटकलाई भित्र्याउने, ट्रान्समिसन लाइन निजी क्षेत्रलाई दिने पनि राम्रै हो। कार्यक्रम राम्रो भए पनि स्रोतको जोहो कसरी हुन्छ भन्नेमा प्रश्न उठ्छ। अलि बढी आन्तरिक ऋणमा केन्द्रित हुन खोजेको देखिन्छ। बैंकिङ क्षेत्रमा हेर्ने हो भने धितोेमा कर्जा दिने सबालमा सरकारी कार्यालयहरूसँग डिजिटली कनेक्ट गरेर दिने भन्ने नीतिले सकारात्मक सन्देश दिन्छ। विदेशबाट ल्याउने ऋणको ब्याजमा लाग्ने करलाई घटाउँदा राम्रो सन्देश गएको छ। अब विदेशबाट पैसा ल्याउदा केही सहज हुने देख्छौं। समग्रमा चुनौतीपूर्ण भएकाले कार्यान्वयनको पाटो महत्त्वपूर्ण हुन्छ।"
तीन वर्षमा वैदेशिक रोजगारीमा गएका ४ हजार ३५ नेपालीको मृत्यु,"काठमाडौं : आर्थिक वर्ष २०७७७८ देखि २०७९८० सम्म वैदेशिक रोजगारमा गएकामध्ये चार हजार ३५ नेपाली श्रमिकको मृत्यु भएको छ । सो अवधिमा आठ सय ७० जना अङ्गभङ्ग तथा बिरामी भएको वैदेशिक रोजगार बोर्डको तथ्याङ्कले देखाएको छ। गत तीन वर्षको श्रमिकको मृत्यु दर विश्लेषण गर्दा २०७७७८ को तुलनामा २०७८७९ मा पाँच प्रतिशत वृद्धि भएको र २०७८७९ को तुलनामा २०७९८० मा एक प्रतिशत घटेको छ । त्यस्ते अङ्गभङ्ग तथा बिरामी श्रमिकको दर २०७७७८ मा १८५० प्रतिशत रहेकोमा २०७८७९ मा ३१९५ प्रतिशत र २०७९८० मा ४९५४ प्रतिशतले वृद्धि भएको छ । मृत्यु हुने श्रमिकको सङ्ख्यामा कमी आए तापनि अङ्गभङ्ग तथा बिरामीको दर बढ्दो क्रममा रहेको महालेखापरीक्षकको वार्षिक प्रतिवेदनमा उल्लेख छ । वैदेशिक रोजगारीमा गएका नेपाली कामदार सम्बन्धित देशको हावापानी, कामको चाप, मदिरा सेवन, कामदारवीच झैझगडा, परिवारिक तनाव, स्थानीय कानुनको जानकारीको अभाव, मेसिनरी औजारको सञ्चालनमा हुने प्राविधिक त्रुटि, ट्राफिक दुर्घटना, विरामी, कार्यस्थल दुर्घटना, जलेर, निस्सासियर, डुबेरलगायतका कारणले मृत्यु, अङ्गभङ्ग तथा बिरामी परेको अवस्था छ । यस वर्ष भएको कुल मृत्यु एक हजार २५० मध्ये मलेसियामा २७९६ प्रतिशत, साउदी अरबमा २६।३६ प्रतिशत,संयुक्त अरब इमिरेट्समा १७९८ प्रतिशत, कतारमा १७।२३ प्रतिशत, कुवेतमा ६०४ र अन्य देशमा ४४३ प्रतिशत रहेको छ । स्वदेशबाट मेडिकल जाँच गरी श्रमको लागि गन्तव्य गएको नागरिकको वैदेशिक रोजगारीको अवधिमा हुने मृत्युलाई स्वाभाविक मान्न सकिँदैन । यसरी स्वभाविक, अज्ञात र अन्य कारणले मृत्यु हुनेको संख्या अधिक रहेको देखिएकोले वास्तविक कारण पत्ता लगाउनुका साथै बिरामीको कारण मृत्यु हुने मुलुकको स्वास्थ्य सुविधासम्बन्धी अध्ययन,ट्राफिक दुर्घटनाबाट मृत्यु हुने मुलुकमा सचेतनाका कार्यक्रम,आत्मह दुरुत्साहन गर्न मनोचिकित्सालगायतका कार्यक्रम सञ्चालन गरी श्रमिकको मृत्युदर न्यून गर्ने व्यवस्था गर्नुपर्ने प्रतिवेदनको सुझाव छ । वैदेशिक रोजगारीमा रहेका कामदारको गन्तव्य मुलुकमा मृत्यु भएमा मृतकको शव अन्तिम संस्कारको लागि परिवारलाई हस्तान्तरण गर्न वैदेशिक रोजगार बोर्डबाट रकम निकासा हुने गरेको छ । यो वर्ष शव व्यवस्थापनमा दुई करोड ८५ लाख ८० हजार खर्च भएको प्रतिवेदनमा उल्लेख छ।"
"एमाले चितवनको अध्यक्षमा पाठक, सचिवमा ढुंगाना निर्वाचित","भरतपुर : नेकपा (एमाले) चितवनको अध्यक्षमा कमलराज पाठक निर्वाचित भएका छन् । पार्टीको ११औँ जिल्ला अधिवेशनबाट उनी अध्यक्ष पदमा निर्वाचित भएका हुन्। आज बिहान सम्पन्न मतगणनाअनुसार उपाध्यक्षमा श्यामकुमार विष्ट, सचिवमा प्रकाश ढुंगाना, उपसचिव (खुला) मा मीनबहादुर परियार तथा उपसचिव (महिला)तर्फ ज्वाला पुरी वन निर्वाचित भए। । प्रमुख निर्वाचन अधिकृत जगन्नाथ भण्डारीका अनुसार मतदानमा कुल सात सय २९ मत खसेको थियो । अधिवेशनमा जिल्लाका सातै पालिका, पार्टीको जनवर्गीय सङ्गठन, सम्पर्क मञ्चलगायतबाट गरी सात सय ३२ र मनोनित २९ गरी जम्मा सात सय ६१ प्रतिनिधि सहभागी थिए । रासस"
"गृहमन्त्री लामिछानेविरुद्धको रिटमा आज सुनुवाइ, न्यायाधीश पोखरेलको इजलासमा पेशी","काठमाडौं : उपप्रधान एवं गृहमन्त्री रवि लामिछानेविरुद्ध परेको रिटमा आज सुनुवाइ हुने भएको छ। रिटको पेशी न्यायाधीश सुनिल कुमार पोखरेलको इजलासमा तोकिएको छ। गृहमन्त्री लामिछाने पदमा रहेर सरकारी ठगीको छानबिन निष्पक्ष नहुने ठहर गर्दै निलम्बनको माग गर्दै सर्वोच्च अदालतमा सोमबार रिट दर्ता भएको थियो। रिटमा महान्यायाधिवक्ता कार्यालय, महान्यायाधिवक्ता दिनमणि पोखरेल र गृहमन्त्री लामिछानेलाई विपक्षी बनाइएको छ। गृहमन्त्री लामिछाने पदमा रहिरहेका बेला सहकारी ठगी प्रकरणको छानबिन हुँदा 'कन्फ्लिक्ट अफ इन्टरेस्ट' हुने भन्दै निलम्बनको माग गर्दै अधिवक्ता अनुपम भट्टराईसहितले सर्वोच्च अदालतमा रिट दायर गरेका हुन्। लामिछानेविरुद्ध सहकारी ठगीको कुनै मुद्दा छैन भन्ने महान्यायाधिवक्ता कार्यालयको पत्र खारेज गर्न समेत माग गरिएको छ। महान्यायाधिवक्ताको कार्यालयले गृहमन्त्री लामिछानेविरुद्ध सहकारी ठगी प्रकरणमा कुनै पनि उजुरी नपरेको भन्दै पत्र पठाएपछि अधिवक्ता अनुपम भट्टराईले गृहमन्त्री र महान्याधिवक्ताविरुद्ध सर्वोच्चमा रिट निवेदन दिएका थिए। तर,अदालत प्रशासनले रिट दरपीठ गरिदिएपछि भट्टराईले अर्को रिट दायर गरेका थिए । उक्त रिटमा सुनुवाइ गर्दै न्यायाधीश टेकप्रसाद ढुंगानाको इजलासले गृहमन्त्री र महान्यायाधिवक्ताविरुद्धको रिट दर्ता गर्न अदालत प्रशासनलाई आदेश दिएको थियो। सोही आदेशअनुसार सहकारी ठगी प्रकरणमा गृहमन्त्री लामिछानेविरुद्धको रिट सर्वोच्च प्रशासनले दर्ता गरेको हो। महान्यायाधिवक्ताको कार्यालयले रुपन्देहीकोसुप्रिप बचत तथा ऋण सहकारी संस्था, चितवनको साहारा सहकारी संस्था तथा कास्कीको सूर्यदर्शन सहकारी संस्थाको रकम हिनामिनासम्बन्धी लामिछानेविरुद्ध कुनै उजुरीजाहेरी र अनुसन्धान तथा अभियोजन समेत भएको नदेखिएको जानकारी गराएको थियो। उपप्रधानमन्त्री तथा गृहमन्त्रीले धारणा गरेको जिम्मेवारीले अनुसन्धान प्रक्रियामा अनु्चित प्रभाव र प्रतिकूल असर पार्ने र प्राकृतिक न्यायको सिद्धान्त विपरित समेत रहने स्पष्ट भएको हुँदा अनुसन्धान प्रक्रिया चलिरहेको अवस्थामा गृहमन्त्रीको पदबाट निजलाई निलम्बन गर्नु भनि नेपाल सरकार, मन्त्री प्रधानमन्त्री तथा मन्त्रिपरिषदको नाउँमा अन्तरिम प्रकृतिको उपयुक्त आदेश माग गरिएको छ। लामिछानेमाथि सहकारीको रकम अपचलन गरेको आरोप छ। लामिछानेसहित देशैभरका समस्याग्रस्त सहकारीको छानबिन गर्न संसदीय विशेष छानबिन समिति गठन भएको छ।"
रकम अपचलन : संसदीय विशेष समितिमा कुनकुन सहकारी छानबिनमा तानिए ?,"काठमाडौं : संसद्ले सहकारी संस्था बचत रकम दुरुपयोग सम्बन्धमा अध्ययन गर्न ७ सदस्यीय संसदीय छानबिन विशेष समिति गठन गरेको छ। मंगलबार बसेको प्रतिनिधिसभा बैठकमा सभामुख देवराज घिमिरेले कार्यादेशसहित समितिका सदस्यको नामावली पेस गरेका थिए। त्यसलाई बैठकले अनुमोदन गरेको थियो। एमाले सांसद सूर्यबहादुर थापालाई समितिको संयोजकको जिम्मेवारी दिइएको छ। समितिमा कांग्रेसका सहमहामन्त्री बद्रीप्रसाद पाण्डे र ईश्वरीदेवी न्यौपाने, एमालेबाट संयोजक थापासहित सरिता भुसाल, राप्रपाका ध्रुवबहादुर प्रधान, माओवादी केन्द्रका लेखनाथ दाहाल र रास्वपाका शिशिर खनाल सदस्य छन्। विपक्षी कांग्रेसले सहकारी अपचलनमा उपप्रधान एवं गृहमन्त्री रवि लामिछाने जोडिएको भन्दै संसदीय छानबिन समितिको माग गर्दै संसद् अवरोध गर्दै आएको थियो। समिति गठनमा दलहरू सहमतिनजिक पुगे पनि त्यसको कार्यदेशबारे विवाद थियो। तर, यस विषयमा बनाइएको दलीय कार्यदलले उपप्रधान तथा गृहमन्त्री लामिछानेको नाम उल्लेख नगरी उनी जोडिएका सहकारी अपचलनको छानबिन गर्ने सहमति जनाएको थियो। कार्यदलको सहमतिपछि संसद्बाट समिति गठन गरिएको हो। कार्यदलले तयार गरेको समितिको चारबुँदे कार्यादेशमा सहकारी संस्थाहरूमा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ। कार्यदलले २९ वटा सहकारीलाई समस्याग्रस्त तोकिएको छ। मूलतः कार्यदेशमा सत्तापक्ष र प्रतिपक्षबीच उपप्रधान एवं गृहमन्त्री रवि लामिछाने लगायतको नाम उल्लेख गर्ने वा नगर्ने विषयमा सहमति हुन सकेको थिएन। सत्तापक्षले व्यक्ति केन्द्रित छानबिन समिति बन्न नसक्ने अडान राखेको थियो। लामिछानेको नाम उल्लेख नगरी सहकारी र कम्पनीको नाम राखेर छानबिन गर्न दलहरू मंगलबार राति सहमति भएका थिए। साथै समितिको कार्यावधि पनि ३ महिना तोकिएको छ। कार्यक्षेत्रको पहिलो बुँदामा सहकारी संस्थाहरूमा देखिएको संकट तथा यससँग जोडिएको कानुनी र संस्थागत प्रयोजन एवं वित्तीय प्रणालीको नियमन, सुपरिवेक्षण र पारदर्शिता सम्बन्धमा अध्ययन गरी सुझाव दिने उल्लेख छ। त्यस्तै दोस्रो बुँदामा समस्यामा परेका सहकारी संस्थाका बचतकर्ताको बचत रकमको सुरक्षा गर्न, जोखिममा रहेको तथा दुरुपयोग भएको बचत रकम छिटो र सहज ढंगले फिर्ता गर्न सकिने उपायका सम्बन्धमा अध्ययन गरी सिफारिस गर्ने उल्लेख गरिएको छ। त्यस्तै तेस्रो बुँदामा बचतकर्ताको बचत सुरक्षा र बचत फिर्ता अविलम्ब गर्नेबारे उल्लेख गरिएको छ। नेपाल सरकार सहकारी विभाग र समस्याग्रस्त सहकारी व्यवस्थापन समितिले सार्वजनिकीकरण गरेका अनुसूची१ मा उल्लेख भएका संस्थाहरूलगायतका सहकारी संस्थामा देखिएका समस्या समाधानको प्रयास र ती सहकारीमा आबद्ध बचतकर्ताको बचत सुरक्षा र फिर्ताको प्रक्रिया कहाँ पुगेको छ सोको अध्ययन विश्लेषण गरी अविलम्ब बचत फिर्ताको उपायसहितको सुझाव दिने। चौथो बुँदामा भने गोरखा मिडिया नेटवर्कमा पैसा गएका सहकारीको छानबिन गर्ने जनाइएको छ। बुँदामा भनिएको छ, सहकारी संस्था सदस्य (सेयर धनी) एवं बचतकर्ताबाट सहकारी संस्थामा जम्मा गरिएको रकम हिनामिना, अपचलन, अनुचित लेनदेन गरी हानिनोक्सानी पुर्याएको भनी संघीय संसद् र सार्वजनिक रूपमा प्रश्न उठेका, विभिन्न तह र निकायमा उजुरी परेका अनुसूची २ मा उल्लेखित लगायतका सहकारी संस्थाहरूबाट गोरखा मिडिया नेटवर्क प्रालिलगायत अन्य कम्पनी वा संस्थाहरूमा प्रवाह भएको रकमको स्थिति, सो रकम गैरकानुनी रूपमा प्रवाह भएनभएको, र त्यस्तो गैर कानुनी वा अनुचित कार्यमा कोही संलग्न देखिएमा त्यस्ता व्यक्तिहरूका बारेमा अध्ययन छानबिन गरी जोखिममा परेको रकमको असुलीको उपाय र संलग्न देखिएका व्यक्तिहरूलाई कानुनबमोजिम कारबाहीका लागि आवश्यक सिफारिस गर्ने संसदीय छानबिन समितिको क्षेत्राधिकार तोक्नका लागि कानुनमन्त्री पदम गिरीको संयोजकत्वमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र रास्वपा सांसद शिशिर खनाल सम्मिलित कार्यदल बनाइएको थियो। संसदीय छानबिन समितिको क्षेत्राधिकार तोक्नका लागि कानुनमन्त्री पदम गिरीको संयोजकत्वमा कांग्रेस सहमहामन्त्री जीवन परियार, एमाले प्रमुख सचेतक महेश बर्तौला र रास्वपा सांसद शिशिर खनाल सम्मिलित कार्यदल बनाइएको थियो।दलहरूबीच सोमबार साँझ सहमति भएपछि मंगलबार बसेको कार्यदलको बैठकले कार्यादेशलाई अन्तिम रूप दिएको हो। समस्याग्रस्त र सार्वजनिकरुपमा प्रश्न उठेका सहकारी संस्थाहरूको नामः अनुसूची ११ ओरेन्टल कोअपरेटिभ लिमिटेड२ स्ट्यान्डर्ड सेभिङ एन्ड क्रेडिट कोअपरेटिभ३ प्यासिफिक सेभिङ एण्ड इन्भेस्टमेन्ट कोअपरेटिभ४ प्रभु बचत तथा ऋण सहकारी संस्था५ कोहिनुर हिल सेभिङ एन्ड क्रेडिट कोअपरेटिभ६ कन्जुमर बचत तथा ऋण सहकारी संस्था७ कुवेर बचत तथा ऋण सहकारी संस्था८ चार्टर्ड सेभिङ एण्ड क्रेडिट कोअपरेटिभ ९ भेगास बचत तथा ऋण सहकारी संस्था१० स्ट्याण्डर्ड मल्टिप्रपोज कोअपरेटिभ लिमिटेड११ सोसाइटल बचत तथा ऋण सहकारी संस्था१२ लुःनिभा बहुउद्देश्यीय सहकारी संस्था१३ पशुपति सेभिङ क्रेडिट कोअपरेटिभ लिमिटेड१४ शिव शिखर बहुउद्देश्यीय सहकारी संस्था लिमिटेड१५ तुलसी बहुमुखी सहकारी संस्था लिमिटेड१६ हाम्रो नयाँ कृषि सहकारी संस्था लिमिटेड१७ कृषि विकास बहुउद्देश्यीय सहकारी संस्था१८ कान्तिपुर सेभिङ एण्ड क्रेडिट कोअपरेटिभ लिमिटेड१९लालीगुरास बहुउद्देश्यीय सहकारी संस्था२० गौतमश्री बहुउद्देश्यीय सहकारी संस्था लिमिटेडअनुसूची २१ आईडियल यमुना बहुउद्देश्यीय संस्था२ ईमेज बचत तथा ऋण सहकारी संस्था लि ३ सहारा बचत तथा ऋण सहकारी, ४ समानता वचत तथा ऋण सहकारी५ सानो पाइला वचत तथा ऋण सहकारी६ सुप्रिम बचत तथा ऋण सहकारी, ७ सूर्यदर्शन बचत तथा ऋण सहकारी, ८ सुमेरू बचत तथा ऋण सहकारी९  स्वर्णलक्ष्मी बचत तथा ऋण सहकारी,"
गण्डकीको मुख्यमन्त्रीमा सुरेन्द्रराज पाण्डे नियुक्त,"काठमाडौं : गण्डकी प्रदेशको मुख्यमन्त्रीमा सुरेन्द्रराज पाण्डे नियुक्त भएका छन्। बुधबार प्रदेश प्रमुख डिल्लीराज भट्टले विधानको धारा १६८ को उपधारा ३ बमोजिम प्रदेशसभाको सबैभन्दा ठूलो दलको नेताको हैसियतमा नेपाली कांग्रेस संसदीय दलका नेता पाण्डेलाई मुख्यमन्त्री नियुक्त गरेका हुन्। जेठ १४ गते सर्वोच्च अदालतले तत्कालीन मुख्यमन्त्री खगराज अधिकारी नियुक्ति र लिएको विश्वासको मत संविधान विपरीत भएको ठहर गरेको थियो। अदालतले कांग्रेस नेता पाण्डेलाई ४८ घण्टाभित्र मुख्यमन्त्री नियुक्त गर्न प्रदेश प्रमुखलाई आदेश दिएको थियो। सोही आदेशलाई टेकेर प्रदेश प्रमुख भट्टले पाण्डेलाई मुख्यमन्त्री नियुक्त गरेका हुन्। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री पाण्डेले सर्वोच्चमा रिट दायर गरेका थिए। मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निवर्तमान मुख्यमन्त्री पाण्डेले सर्वोच्चमा रिट दायर गरेका थिए। तर,अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
कोशी सरकारविरुद्धको रिट न्यायाधीश शर्मा र सुवेदीको इजलासमा,"काठमाडौं : कोशी सरकारविरुद्धको रिटमाथि आज सुनुवाइ हुने भएको छ। सुनुवाइका लागि रिटको पेशी न्यायाधीश मनोजकुमार शर्मा र शारंगा सु्वेदीको इजलासमा तोकिएको छ। निर्वतमान मुख्यमन्त्री केदार कार्कीले मुख्यमन्त्री हिक्मत कार्कीलाई पदमुक्त गरी मुख्यमन्त्रीमा आफूलाई निरन्तरता दिन माग गर्दै सर्वोच्च अदालतमा दायर गरेका हुन्। प्रदेश प्रमुख खापुंगले नयाँ सरकार गठनका लागि आह्वान गरेलगत्तै त्यसका विरुद्ध मुख्यमन्त्री कार्की सर्वोच्च पुगेका हुन्। आफू नेतृत्वको सरकार हुँदाहुँदै अर्को सरकार आह्वान गर्नु संविधानविपरित भन्दै यसलाई रोक्नुपर्ने उनको दावी छ। उनले कोशीको मुख्यमन्त्रीमा आफूलाई निरन्तरता दिनुपर्ने बताउँदै अन्तरिम आदेशको माग गरेका छन्। प्रदेश प्रमुखको कार्यालय ,कोशी प्रदेश प्रमुख परशुराम खापुङ,कोशी प्रदेशका सभामुख अमरबहादुर विष्ट,संकल्प प्रस्तावका प्रस्तावक रेवतीरमण भण्डारी, संकल्प प्रस्तावका समर्थक गणेशप्रसाद उप्रेती र किशोर चन्द्र दुलाल र नेकपा एमालेका संसदीय दलका नेता तथा सांसद हिक्मत कुमार कार्कीलाई रिटमा विपक्षी बनाइएको छ। प्रदेश प्रमुख खापुनले दुई दिनको समय दिएर बुधबार राति नेपालको संविधानको धारा १६८ को उपधारा (५) अनुसार नयाँ सरकार गठनको लागि दाबी पेश गर्न आह्वान गरेका छन्। नयाँ सरकार गठनका लागि शुक्रबार अपराह्न ५ बजेसम्मको समय दिइएको छ। नेकपा एमाले र नेकपा माओवादी केन्द्र ५२ सांसदको समर्थनमा हिक्मत कार्कीले मुख्यमन्त्रीमा दावी गरेका थिए। सनाखत पछि प्रदेश प्रमुख खापुङ्गले उनलाई मुख्यमन्त्रीमा नियुक्त गरेका हुन्। यसअघि कोशीका मुख्यमन्त्री केदार कार्कीलाई वैशाख १५ गतेभित्र विश्वासको मत लिइसक्नुपर्ने समय दिइएको थियो। तर,उनले विश्वासको मत पनि नलिने र राजीनामा नदिने अडान लिएपछि एमाले र माओवादीले नयाँ सरकार गठनको प्रक्रिया अघि बढाउन प्रदेश प्रमुखलाई पत्र बुझाएका थिए। त्यसपछि प्रदेश प्रमुखले नयाँ सरकार गठनका लागि आह्वान गरेका थिए।"
नयाँ बजेट कार्यान्वयनमा आएसँगै आर्थिक सुधारले गति लिन्छ : प्रधानमन्त्री,"सिन्धुपाल्चोक : प्रधानमन्त्री पुष्पकमल दाहाल प्रचण्ड ले सदनमा प्रस्तुत आगामी आर्थिक वर्षको बजेट कार्यान्वयनमा आएसँगै आर्थिक सुधारले गति लिने बताएका छन्। चौतारा अस्पतालको अत्याधुनिक भवन उद्घाटन समारोहलाई बुधबार सम्बोधन गर्दै प्रधानमन्त्री प्रचण्डले उत्पादन, उत्पादकत्वा र रोजगारी प्रवर्द्धन गर्नेगरी बजेट सार्वजनिक गरिएको बताए। 'गणतन्त्र स्थापनापछि थुप्रै उपलब्धि हासिल गरेका छौँ, पूर्वाधारदेखि शिक्षा स्वास्थ्यलगायतका सार्वजनिक क्षेत्रमा गुणात्मक परिवर्तन भएको छ,'प्रधानमन्त्री प्रचण्डले भने, 'सदनमा प्रस्तुत बजेटले नेपाल अब आर्थिक सुधारको नयाँ चरणमा प्रवेश गरेको घोषणा गरेको छ ।' उनले नीति कार्यक्रम र बजेटमार्फत जनताको जीवनस्तरमा सुधार ल्याउने र परिवर्तनलाई अनुभूतिको तहसम्म ल्याइपुर्याउने किसिमले सङ्घीय सरकारले रणनीतिक महत्त्वका कार्यक्रम अघि सारेको जानकारी दिए। 'प्रदेश सरकारको नीति तथा कार्यक्रमले समेत यसलाई अघि सारेको छ, त्यसैले व्यवस्था मात्र परिवर्तन भयो, अवस्था उस्तै छ भन्ने भाष्य क्रमशः परिवर्तन हुँदैछ,'प्रधानमन्त्री प्रचण्डले भने। उनले पछिल्ला दिनहरूमा अस्पतालको सेवाप्रवाहमा गुणात्मक परिवर्तन आएको दावी गरे। देशका नागरिक स्वस्थ हुनु भनेको अर्थतन्त्र र समाज स्वस्थ हुनु हो भन्दै प्रधानमन्त्री प्रचण्डले स्वस्थ नागरिकबाटै समृद्धिको सपना साकार हुने विश्वास व्यक्त गरे। विसं २०७२ सालको महाभूकम्पले धरासायी बनाएको चौतारा अस्पतालको पुनःनिर्माण प्रक्रिया अघि बढाएको स्मरण गर्दै प्रधानमन्त्री प्रचण्डले नयाँ भवन निर्माण भएसँगै अस्पतालको खुलाचौरमा टेण्टभित्र स्वास्थ्य उपचार गर्नुपर्ने बाध्यता अन्त्य भइ सेवा प्रवाहमा सहज हुने विश्वास व्यक्त गरे। व्यवस्थासँगै अवस्था परिवर्तनका लागि सिन्धुपाल्चोकको महत्त्वपूर्ण भूमिमा रहेको बताउँदै प्रधानमन्त्री प्रचण्डले जनयुद्धको कठिन समयमा यहाँका जनताबाट माया पाएको स्मरण गरे। भने, 'म थुप्रैपटक सिन्धुपाल्चोक आएको छु,जनयुद्धको कठितम् दिनहरूमा मैले यहाँका गाउँवेशी चहारेको छु,यहाँका भीरपाखाहरू छिचोलेको छु,वृद्ध आमाहरूले मायाले पकाएर दिनुभएको खोलेफाँडो खाएर क्रान्तिको मोर्चामा लामबद्ध भएको छु ।'"
हिमाली क्षेत्रको संरक्षणमा जुट्न प्रधानमन्त्री प्रचण्डको आह्वान,"काठमाडौं : प्रधानमन्त्री पुष्पकमल दाहाल प्रचण्डले हिमाललाई प्रदूषणरहित बनाइराख्न र हिमाली क्षेत्रको संरक्षणमा सक्रिय हुन आह्वान गरेका छन् । उनले सरोकारवाला सबै क्षेत्रबीच सहकार्य र समन्वय गरेर हिमाल संरक्षणमा लाग्नुपर्ने आवश्यकता औँल्याए। ७१ औँ अन्तर्राष्ट्रिय सगरमाथा दिवसको अवसरमा बुधबार आयोजित कार्यक्रमलाई सम्बोधन गर्दै प्रधानमन्त्री प्रचण्डले नेपाल सरकारले आगाडि बढाएको हिमाल जोगाऔँ, मानवता बचाऔँ भन्ने अभियानलाई सघाउन आग्रह गरेका हुन्। विश्वव्यापी जलवायु परिवर्तनका कारण तापक्रमको वृद्धिसँगै सगरमाथालगायतका हिमालहरू यसको असरको चपेटामा पर्दै गएको उल्लेख गर्दै प्रधानमन्त्री प्रचण्डले जलवायु परिवर्तनको असरलाई न्यूनीकरण तथा हिमालका फोहोरमैला व्यवस्थापन लगायतका चुनौती थपिएको बताए। 'हिमाललाई प्रदूषणरहित बनाइराख्न सहकार्य र समन्वयवको आवश्यकता छ । यसका लागि नेपाल सरकारले हिमाल जोगाऔँ, मानवता बचाऔँ भन्ने नाराका साथ राष्ट्रिय र अन्तर्राष्ट्रिय मञ्चहरूमा संवाद गर्ने नीति लिएको छ,'प्रधानमन्त्री प्रचण्डले भने, 'सरकारको यस नीतिगत प्राथमिकता र पहलमा सरोकारवाला लगायत सम्पूर्ण नेपालीहरूको बलियो साथ रहने मेरो विश्वास छ ।' उनले पछिल्लो समय विश्वव्यापी रूपमा देखापरेका वातावरणीय सङ्कट खासगरी जलवायु परिवर्तन, तापमान वृद्धिले ल्याएको चुनौती गम्भीर भएको उल्लेख गरे। 'मुख्यतः तापमान वृद्धिसँगै हिमाल पग्लिने, हिमताल विष्फोटको खतरा बढ्दै जाने,वायु प्रदुषण बढ्दै जानेजस्ता कारणले हिमालको तल्लो तटीय क्षेत्रमा बसोबास गर्ने मानिसहरूको जीवन, सभ्यता, विकास, जीवनशैली, स्वास्थ्यमा नकारात्मक प्रभाव पारिरहेको छ,'प्रधानमन्त्रीले भने,'नेपालले हिमाली क्षेत्रको संरक्षण एवं जलवायु परिवर्तनले हिमाली क्षेत्रमा पारेको प्रभावलाई न्यूनीकरण र अनुकुलन गर्न उच्च प्राथमिकतामा राख्दै राष्ट्रिय एवं अन्तर्राष्ट्रिय क्षेत्रमा जलवायु न्यायका लागि नेतृत्वदायी पैरबी गर्दै आइरहेको छ ।' सगरमाथा दिवसले नेपालको पर्यटक आगमनमा वृद्धि गर्न, हिमालको संरक्षण गर्न, हिमाली क्षेत्रमा भइरहेको फोहोरको न्यूनीकरण एवं उचित व्यवस्थापन गर्न एवं हिमाली क्षेत्रमा जलवायु परिवर्तनले पारेका प्रभावहरू न्यूनीकरण एवं अनुकूलनका लागि काम गर्न थप प्रेरणा मिल्ने विश्वास व्यक्त गरे। 'सगरमाथा नेपालको विशिष्ट पहिचान र सौन्दर्य हो, यो जैविक विविधताको विशिष्ट केन्द्र पनि हो, हिमाली जाति र समुदायको ऐतिहासिकता र मौलिक संस्कृति हो,'प्रधानमन्त्रीले भने,'हिमाली क्षेत्रले विश्वलाई वातावरणीय सेवा, जैविक विविधता, स्वच्छ पानी, स्वच्छ हावा, तापमान नियन्त्रण एवं सन्तुलन, पारिस्थितिक प्रणालीमा सन्तुलन, मानव जीवनचक्र लगायतका बहुआयमिक पक्षमा महत्त्वपूर्ण योगदान गर्दछ ।' विश्व इतिहास र रङ्गमञ्चमा नेपाली पहिचान र विशेषताका बहुआयामिक रहेको उल्लेख गर्दै प्रधानमन्त्री प्रचण्डले सगरमाथा र लुम्बिनी जस्ता प्राकृतिक, ऐतिहासिक एवं सांस्कृतिक विश्व सम्पदा संसारभरिका मानिसका निम्ति गौरवको विषय बताए।"
काभ्रेको साँगामा ठूलो दुर्घटना,काभ्रे : काभ्रेपलाञ्चोकको साँगामा ठूलो दुर्घटना भएको छ। प्रहरीका अनुसार दुर्घटना हुँदा एकैपटक ७ वटा सवारीसाधनमा क्षति पुगेको छ। जामका कारण लाममा बसेका सवारीसाधनलाई पछाडिबाट आएको सवारीसाधनले ठक्कर दिएको प्रहरीको भनाइ छ। दुर्घटनामा दुई जना घाइते भएका छन्। बा६३प ७ नम्बरको मोटरसाइकल चालक ४८ वर्षीय प्रकाश सापकोटा र बाप्र०२०४४ प ०५७३ नम्बारको स्कुटी चालक १८ वर्षीय देविना कर्माचार्य घाइते भएका हुन्। उनीहरूको शिरमेमोरियल अस्पताल बनेपमा उपचार भइरहेको प्रहरीले जनाएको छ।
मलाई अनुचित रूपमा हिरासतमा राख्नेविरूद्ध कानुनी उपचार खोज्छु : कैलाश सिरोहिया,"काठमाडौं : कान्तिपुर मिडिया ग्रुपका अध्यक्ष कैलाश सिरोहियाले अनुचितरूपमा हिरासतमा राख्नेविरुद्ध कानुनी उपचार खोज्ने बताएका छन्। हाजिरी जमानीमा रिहा भएपछि उनले विज्ञप्ति जारी गर्दै प्रहरी प्रशासनले आधारभूत अनुसन्धान पनि नगरी पक्राउ गरेकोमा आपत्ति जनाए। 'मलाई अहिले हाजिरी जमानीमा छाडिएको छ, थप अनुसन्धानमा सहयोग गर्न म सम्पूर्ण रूपमा तयार छु। तर, प्रहरी प्रशासनले आधारभूत अनुसन्धान पनि नगरी मलाई पक्राउ गरी ९ दिनसम्म हिरासतमा राखिएकामा यो योजनामा संलग्न सबैलाई जबाफदेही बनाउन कानुनी उपचारको बाटो खोज्ने जानकारी गराउन चाहन्छु,' विज्ञप्तिमा उनले भनेका छन्। जिल्ला प्रशासन कार्यालयले दिएको लिखित रायलाई समेत दबाएर प्रहरीले आफूलाई पक्राउ गरेको उनको भनाइ छ। 'बजारमा अनेकथरी हल्ला गरिए पनि मविरूद्ध मूलतः दुई आरोप लगाइएका थिए। अरू कोही व्यक्तिको नागरिकता र मेरो नागरिकताको नम्बर मिलेको विषयमा जिल्ला प्रशासन कार्यालयको आफ्नै संयन्त्रभित्र अध्ययन गर्नुपर्नेमा सेवाग्राही नागरिकलाई पक्राउ गर्नु आफैंमा गैरजिम्मेवार हरकत थियो भन्ने प्रस्ट छ। अझ, नागरिकतामा नम्बर मिलेको विषय प्रशासनिक त्रुटि भएकाले नागरिकमाथि कारबाही गर्न नपर्ने भनेर जिल्ला प्रशासन कार्यालयले दिएको लिखित रायलाई समेत दबाएर प्रहरीबाट मलाई पक्राउ गरिएको थियो,' विज्ञप्तिमा भनिएको छ। विज्ञप्ति पढ्नुस्: सुशासन र लोकतन्त्रको पक्षमा तथा बेथितिका विरूद्ध विगत ३१ वर्षदेखि निर्भीक पत्रकारिता गर्दै आएको कान्तिपुर मिडिया ग्रुपका अध्यक्ष मलाई नागरिकता कसुरको आधारहीन आरोपमा पक्राउ गरी विगत ९ दिनदेखि थुनामा राखिएकामा आज हाजिरी जमानीमा रिहा गरिएको छ। जिल्ला सरकारी वकिलको कार्यालय समेतको सहमतिमा जिल्ला प्रहरी कार्यालय धनुषाले मलाई फौजदारी कार्यविधि संहिताको दफा १५ख(१) अनुसार 'थप अनुसन्धानका लागि थुनामा राखिरहन नपर्ने' भन्दै रिहा गरेको हो। मलाई जसरी पनि पक्राउ गर्ने, कान्तिपुरको पत्रकारितालाई दुर्बल बनाउने र अरू सञ्चारमाध्यमलाई पनि तर्साउने दुष्प्रयासले यो हरकत भएको थियो भन्नेमा अब कुनै शंका रहेन। बजारमा अनेकथरी हल्ला गरिए पनि मविरूद्ध मूलतः दुई आरोप लगाइएका थिए। अरू कोही व्यक्तिको नागरिकता र मेरो नागरिकताको नम्बर मिलेको विषयमा जिल्ला प्रशासन कार्यालयको आफ्नै संयन्त्रभित्र अध्ययन गर्नुपर्नेमा सेवाग्राही नागरिकलाई पक्राउ गर्नु आफैंमा गैरजिम्मेवार हरकत थियो भन्ने प्रस्ट छ। अझ, नागरिकतामा नम्बर मिलेको विषय प्रशासनिक त्रुटि भएकाले नागरिकमाथि कारबाही गर्न नपर्ने भनेर जिल्ला प्रशासन कार्यालयले दिएको लिखित रायलाई समेत दबाएर प्रहरीबाट मलाई पक्राउ गरिएको थियो। त्यस्तै मेरो नागरिकताको प्रतिलिपिमा हस्ताक्षरमा शंका गरिएकामा तत्कालीन प्रशासकीय अधिकृतले अरू सरकारी दस्तावेजमा गरेको हस्ताक्षरसँग भिडाएको भए त्यो प्रश्न तत्कालै निरूपण हुने थियो। तर मैले मेरो नागरिकतामा अक्षर आफै थपेको भनेर गम्भीर आरोप लगाइएको थियो। हस्ताक्षर कस्को हो भन्ने प्रश्नको जबाफ खोज्न नागरिकता जारी गर्ने अधिकारीलाई बोलाएर सोधपुछ गरिएको भए यो प्रश्न तुरून्तै हल हुने थियो। तर, सरकारी कार्यालयका अभिलेख हेर्न र अधिकारीसँग सोधपुछ गर्नुको सट्टा मलाई किन पक्राउ गरियो भन्ने प्रश्नको उत्तर सचेत नागरिकले पाइसकेका छन्। अझ, पक्राउ गरिएपछि पनि सरकारी कागजपत्र भिडाउन, सम्बन्धित अधिकारीलाई बोलाएर सोधपुछ गर्न तथा फरेन्सिक परीक्षण गर्न मेरा वकिलहरूले पटकपटक आग्रह गर्दा पनि आलटाल भएको विषय पनि म सार्वजनिक अभिलेखमा राख्न चाहन्छु। आरोपी पक्षले अनुसन्धानका लागि ताकेता गर्ने र प्रहरी प्रशासनले ढिलाइ गर्ने यस्तो प्रवृत्ति वास्तवमा कानुनी शासनका लागि चुनौती हो भन्ने मेरो ठहर छ। पटकपटकको ताकेतापछि सम्बन्धित अधिकारीलाई बोलाएर सोधपुछ गर्दा उहाँले हस्ताक्षर आफ्नो हो भनेर बयान कागज गरिदिनुभएपछि मेराविरूद्धको प्रपञ्च समाप्त भएको छ र अहिले हाजिरी जमानी भन्दै रिहा गरिएको छ। मलाई अहिले हाजिरी जमानीमा छाडिएको छ, थप अनुसन्धानमा सहयोग गर्न म सम्पूर्ण रूपमा तयार छु। तर, प्रहरी प्रशासनले आधारभूत अनुसन्धान पनि नगरी मलाई पक्राउ गरी ९ दिनसम्म हिरासतमा राखिएकामा यो योजनामा संलग्न सबैलाई जबाफदेही बनाउन कानुनी उपचारको बाटो खोज्ने जानकारी गराउन चाहन्छु। त्यस्तै म गैरनेपाली रहेको, मसँग दुईतीन थरी नागरिकता रहेको र मेरो नागरिकतामा हस्ताक्षर र मितिसमेत नरहेको जस्ता हल्ला फैलाउनेहरूलाई आफ्नो दाबी प्रमाणित गर्न सार्वजनिक चुनौती दिन चाहन्छु। तर, आफ्नो दाबी प्रमाणित गर्न नसक्ने व्यक्ति तथा समूहविरूद्ध कानुनी उपचार खोज्ने अधिकार पनि मसँग सुरक्षित राखेको जानकारी गराउन चाहन्छु। अन्तमा, राज्यशक्तिको चरम दुरूपयोगबीच भएको भयानक षड्यन्त्रबीच पनि नेपाली प्रेसजगतले देखाएको ऐतिहासिक ऐक्यबद्धताका सामु म नतमस्तक छु। त्यस्तै नागरिक समाज, कूटनीतिक नियोग, प्रेस र मानव अधिकारसम्बन्धी राष्ट्रियअन्तर्राष्ट्रिय संगठन, कानुन व्यवसायी अधिवक्ता तथा वरिष्ठ अधिवक्ताहरूले न्यायको पक्षमा उठाउनुभएको आवाजका लागि आभारी छु। सम्पूर्ण दुष्प्रचारबीच पनि कान्तिपुरमाथि विश्वास व्यक्त गर्ने विशेषतः जनकपुरका बासिन्दा तथा देशविदेशका नेपाली दाजुभाइप्रति हार्दिक धन्यवाद। फेरि पनि यो हरकतप्रति बिनाउत्तेजना, बिनाप्रतिशोध र बिनासम्झौता कान्तिपुरले आफ्नो पेसागत धर्म अविचलित रूपमा पूरा गर्नेछ भन्ने प्रतिबद्धता व्यक्त गर्दछु र निर्भीक पत्रकारिता गर्दा आइलाग्ने कुनै पनि आक्रमणको डटेर सामना गर्न तयार रहेको पनि स्मरण गराउन चाहन्छु। धन्यवाद। कैलाश सिरोहिया अध्यक्ष कान्तिपुर मिडिया ग्रुप"
मकवानपुरमा कार दुर्घटना हुँदा दुई जनाको मृत्यु,हेटौंडा : मकवानपुरमा सवारी दुर्घटना हुँदा दुई जनाको मृत्यु भएको छ भने तीन जना गम्भीर घाइते भएका छन्। भीमफेदी गाउँपालिका६ स्थित जुरिखेतमा आज दिउँसो कार अनियन्त्रित भई दुर्घटना हुँदा एक बालक र एक युवकको मृत्यु भएको हो। काठमाडौंबाट हेटौंडातर्फ आउँदै गरेको बा६च ९३६९ नम्बरको कार अनियन्त्रित भएर सडकबाट करिब दुईसय ५० मिटर तल खसेको थियो। जिल्ला प्रहरी कार्यालयका अनुसार मृतक र घाइतेहरूको पहिचान खुलेको छैन। प्रहरीका अनुसार मृत्यु हुनेमा १ वर्षीय बालक र करिब ४० वर्षीय युवक छन्। घाइतेमध्ये २ जनाको अवस्था चिन्ताजनक रहेको प्रहरीले जनाएको छ।
पशुपतिनाथका चारवटै ढोका असार १ गतेदेखि खुला हुने,"काठमाडौं : राष्ट्रदेव भगवान पशुपतिनाथका चारवटै ढोका आगामी असार १ गतेदेखि बिहान ४ बजे नै खोलिने भएका छन् । पशुपतिनाथ दर्शन गर्ने दशनार्थीको सङ्ख्या बढ्दै गएको र सबैले बिहानको समयमा पशुपतिनाथका चारवटै ढोकाबाट दर्शन गर्न पाउन भन्ने उद्देश्यका साथ असार १ गतेदेखि पशुपतिनाथको चारवटै ढोका खोलिने पशुपति क्षेत्र विकास कोषका प्रवक्ता रेवतीरमण अधिकारीले राससलाई जानकारी दिए। 'भक्तजनले चारवटै ढेकाबाट दर्शन गर्न पाउन भन्ने उद्देश्यले आउँदो असार १ गतेदेखि पशुपतिनाथको चारवटै ढोका बिहान ४ बजे खोलिने छ,'उनले भने। यसअघि महाशिवरात्री,हरितालिका तीज र बालाचतुर्दशीका दिन मात्रै पशुपतिनाथ मन्दिरको चार वटा ढोका बिहान ४ बजेदेखि खोल्ने गरिएको थियो ।"
कान्तिपुर मिडिया ग्रुपका अध्यक्ष कैलाश सिरोहिया रिहा,"काठमाडौं : कान्तिपुर मिडिया ग्रुपका अध्यक्ष कैलाश सिरोहिया रिहा भएका छन्। जिल्ला प्रहरी कार्यालय, धनुषाले जिल्ला सरकारी वकिल कार्यालयको सहमतिमा सिरोहियालाई हाजिर जमानीमा रिहा गरेको हो। अदालतबाट तीन पटकमा ९ दिन म्याद थपेर हिरासतमा राखिएका अध्यक्ष सिरोहियालाई तथ्य, प्रमाण र आरोपको गम्भीर्यता हेरेर सरकारी वकिलको कार्यालयले आफन्तको जमानीमा छोड्ने निर्णय गरेको सिरोहियाका वकिल रमन कर्णले बताए। नागरिकतासम्बन्धी मुद्दामा सिरोहियालाई गत जेठ ८ गते काठमाडौंस्थित कान्तिपुरको कार्यालयबाट पक्राउ गरिएको थियो। उपत्यका अपराध अनुसन्धान कार्यालय काठमाडौंका एसएसपी सानुराम भट्टराई र एसपी रवीन्द्र रेग्मीको टोलीले सिरोहियालाई पक्राउ गरी धनुषा पुर्याएको थियो।"
जनकपुरधामका विद्यालयहरू पाँच दिनका लागि बन्द,"जनकपुरधाम : जनकपुरका विद्यालय गर्मीका कारण पाँच दिनका लागि बन्द भएको छ। मधेस प्रदेशको राजधानी जनकपुरमा तातो हावासँगै गर्मी बढेपछि ५ दिनका लागि सबै विद्यालय बन्द गरिएको हो। जनकपुरधाम उपमहानगरपालिकाले दिन प्रतिदिन बढ्दै गएको गर्मीका कारण बालबालिरूहरुको स्वास्थ्यमा पर्न सक्ने प्रतिकुल असरको ख्याल गर्दै जेठ १७ देखि २१ गते सम्म सबै सामुदायिक र संस्थागत विद्यालयमा विदा दिएको हो। वार्षिक विदामा कट्टा हुनेगरी प्रशासनिक कामकाजबाहेक भोलि बिहीबारदेखि सोमबारसम्म उपमहानगरभित्रका सबै विद्यालयमा पठनपाठन बन्द रहने जारी सूचनामा उल्लेख छ। जनकपुर लगायतका क्षेत्रमा ४० डिग्री सेल्सियसभन्दा माथि तापक्रम पुगेपछि जनजीवन प्रभावित भएको छ। बढ्दो गर्मीका कारण बजार, सरकारी कार्यालय, वित्तीय संस्थालगायत सार्वजनिक स्थलमा सर्वसाधारणको चहलपहलमा निकै कमी आएको छ। चिकित्सकले गर्मीको समयमा बाहिर ननिस्किन, निस्कनै परे शरीरभरि ढाक्नेगरी कपडा लगाएरमात्र निस्किन आग्रह गरेका छन्।"
१३ लाख नक्कली नोटसहित बारामा चार जना पक्राउ,"कलैया : बारा प्रहरीले नक्कली नेपाली नोटसहित चार जनालाई नियन्त्रणमा लिएको छ। बारा सिम्रौनगढ नगरपालिका९ कचोर्वास्थित सानो बसवरीया र ठूलो बसवरीयाबाट प्रहरीले १३ लाख १६ हजार नक्कली नोटसहित एक भारतीय र तीन नेपाली नागरिकलाई नियन्त्रणमा लिएको हो। पक्राउ पर्नेमा बारा कोल्हवी नगरपालिका६ का २५ वर्षीय राजन चौधरी, वडा नं ५ का १९ वर्षीय आकाश चौधरी, रौतहट राजपुर नगरपालिका वडा नं १ का १९ वर्षीय मोहनकुमार साह र भारत बिहारको मोतिहारी थाना झौखर पञ्चायत कबैया ग्राम खरसलवा ७ का ४० वर्षीय महमद आलम छन्। तीन जनालाई सानो बसबरिया र एक भारतीय नागरिकलाई ठूलो बसबरियाबाट पक्राउ गरेको बाराका प्रहरी प्रवक्ता एवं प्रहरी नायब उपरीक्षक दधिराम न्यौपानेले जानकारी दिए। पक्राउ परेका तीन जनाबाट सात लाख सात हजार नक्कली नोट बरामद गरेको बाराका प्रहरी उपरीक्षक महेन्द्र खड्काले जानकारी दिए। उनीहरूले प्रयोग गरेको ना३४प ३५१२ र बिआर ०६ ए डब्लु २७५८ नम्बरको दुई वटा मोटरसाइकल पनि प्रहरीले नियन्त्रणमा लिएको छ। भारतीय नागरिक आलमलाई प्रहरीले बारा सिम्रौनगढ नगरपालिका ९ ठूलो बसवरीयाबाट साइकलमा आउँदै गरेको अवस्थामा नियन्त्रणमा लिएको प्रहरी उपरीक्षक खड्काले पत्रकार सम्मेलनमा जानकारी दिए। आलमको साथबाट ६ लाख ९ हजार नक्कली नेपाली नोट बरामद भएको छ। पक्राउ परेका चार जनामाथि आवश्यक कारबाही प्रक्रिया अघि बढाइएको प्रहरी उपरीक्षक खड्काले बताए।"
"उत्तर र मध्य भारतमा भीषण गर्मी, तापक्रम ५० डिग्री पुग्यो","नयाँ दिल्ली : उत्तर र मध्य भारतमा भीषण गर्मीको लहर चलिरहेको छ। मंगलबार चुरु, राजस्थान र हरियाणामा तापक्रम ५० डिग्री पुगेको थियो। दिल्लीका तीन मौसम केन्द्रहरूले तापमान ४९ डिग्रीमाथि रेकर्ड गरेका छन्। भारतीय मौसम विज्ञान विभाग (आईएमडी) ले दिल्लीको मुंगेशपुर र नरेलामा ४९९ डिग्री सेल्सियस र नजफगढमा ४९८ डिग्री सेल्सियस तापक्रम रेकर्ड गरेको जनाएको छ। राजधानी दिल्लीमा यो सिजनको सबैभन्दा उच्च तापक्रम हो। मुंगेशपुर र नरेला मौसम स्टेशनहरू २०२२ मा स्थापना भएका थिए र विगत तीन वर्षको लागि मात्र रेकर्डहरू छन्। आईएमडीले मे ३० पछि गर्मीको लहरबाट राहत पाउन सक्ने बताएको छ। आईएमडीले उत्तरपश्चिम भारतका केही भागहरूमा सप्ताहन्तमा केही वर्षा हुन सक्ने जनाएको छ। आईएमडीका महानिर्देशक मृत्युञ्जय महापात्राले उत्तरपश्चिम र मध्य भारतमा तातो लहरको अवस्था पश्चिमी विक्षोभको अनुपस्थितिलाई श्रेय दिएका छन्। आईएमडीका अनुसार १० मौसम केन्द्रहरूले यस महिनाको सबैभन्दा बढी तापक्रम रेकर्ड गरेको जनाएको छ। आगराताज (४८६ डिग्री सेल्सियस), बिहारको देहरी (४७ डिग्री सेल्सियस), उत्तर प्रदेशको हमीरपुर (४८२ डिग्री सेल्सियस), उत्तर प्रदेशको झाँसी (४९ डिग्री सेल्सियस) सेल्सियस), हरियाणाको नारनौल (४८५ डिग्री सेल्सियस), अयानगरदिल्ली (४७६ डिग्री सेल्सियस), नयाँ दिल्लीरिज (४७५ डिग्री सेल्सियस), मध्य प्रदेशको रीवा (४८२ डिग्री सेल्सियस), हरियाणाको रोहतक (४८१ डिग्री सेल्सियस), र उत्तर प्रदेशको वाराणसी (४८२ डिग्री सेल्सियस)। बीबीसी"
आज अन्तर्राष्ट्रिय सगरमाथा दिवस मनाइँदै,"काठमाडौं : आज ७१औँ अन्तर्राष्ट्रिय सगरमाथा दिवस मनाइँदै छ। यस अवसरमा काठमाडौंमा प्रभातफेरी गरिएको छ। विश्वको सर्वोच्च शिखर सगरमाथामा पहिलोपटक मानव पाइला टेक्न सफल भएको ७१ वर्ष पुगेको अवसरमा उक्त दिवस मनाउने गरिएको छ। यस वर्ष अन्तर्राष्ट्रिय सगरमाथा दिवसको नारा विश्वको सर्वोच्च शिखर सगरमाथा, नेपालको पहिचान र गौरव रहेको छ। नेपालका तेन्जिङ नोर्गे शेर्पा र न्यूजिल्याण्डका एडमण्ड हिलारीले सन् १९५३ मे २९ तारिख अर्थात् आजकै दिन पहिलोपटक सगरमाथामा पाइला राखेका थिए। शेर्पा र हिलारीले पहिलोपटक सगरमाथामा आफ्नो पाइला राखेको स्मरण गर्दै सगरमाथा आरोहणको ७१औँ वर्ष पुगेको अवसरमा नेपाल पर्वतारोहण सङ्घ (एनएमए)को मुख्य आयोजनामा प्रभातफेरी गरिएको हो। प्रभातफेरीमा ट्रेकिङ एजेन्सिज् एशोसिएसन अफ नेपाल (टान), नेपाल एशोसिएसन टूर एण्ड ट्राभल एजेन्ट्स (नाट्टा), ठमेल पर्यटन विकास परिषद्लगायतका विभिन्न पर्यटनसँग सम्बन्धित सङ्घसंस्थाका अध्यक्ष एवं सदस्यहरुको सहभागिता रहेको थियो। सगरमाथामा मानव पाइला पुगेसँगै नेपालमा पर्वतीय पर्यटनको सुखद् सुरुआत भएको थियो। अर्थमन्त्री वर्षमान पुनद्वारा मङ्गलबार सङ्घीय संसद्का दुवै सदनको बैठकमा प्रस्तुत आगामी आर्थिक वर्ष २०८१८२ को बजेट वक्तव्यमा प्रत्येक वर्ष मे २९ लाई सगरमाथा अन्तर्राष्ट्रिय विशेष दिवसका रुपमा मनाइने र हिमाली पर्यटन प्रवर्द्धनमा योगदान पुर्याउने स्वदेशी तथा विदेशी व्यक्ति, सङ्घसंस्थालाई सम्मान गरिने उल्लेख छ।"
मोरङमा सर्पले डसेर बालकको मृत्यु,"विराटनगर : सर्पले डसेर मोरङमा एक जना बालकको मृत्यु भएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार कानेपोखरी गाउँपालिका१ होक्लाबारीमा घरभित्रै ओछ्यानमा सुतिरहेका ११ वर्षीय प्रान्जल राउतको मृत्यु भएको हो। मंगलबार राति ११:५५ बजेतिर सर्पले डसेको प्रारम्भिक अनुसन्धानबाट खुलेको छ। उनका अनुसार गम्भीर घाइते अवस्थाका बालकलाई उपचारका लागि विराटनगरको कोशी अस्पताल ल्याइएको थियो। उपचारकै क्रममा बुधबार बिहानका राति १:३० बजेतिर चिकित्सकले मृत घोषित गरेको जानकारी बस्नेतले दिए। उनका अनुसार बालकलाई कुन प्रजातिको सर्पले टोकेको हो भन्ने यकिन छैन। तर, उपचारमा संलग्न चिकित्सकले पनि सर्पकै टोकाइबाट मृत्यु भएको जानकारी दिएको उनले बताए। बालकको टाउकोमा सर्पले टोकेको चोट रहेको उनको भनाइ छ। मृतक बालकको शव अभिभावकले बुझेर लगेका छन्। डीएसपी बस्नेतले घटनाको अनुसन्धान सुरु गरिएको जानकारी दिए। उनले गर्मीका समयमा सर्पको बिगबिगी बढेका कारण सावधानी अपनाउनुपर्ने पनि बताए।"
बूढीगण्डकीले रित्यायो आरुघाट,"गोरखा : धेरै प्राचीन बजार हो आरुघाट। गोरखा सदरमुकामबाट ४२ किलोमिटर उत्तर, प्रसिद्ध मनास्लु पदमार्गमा अवस्थित आरुघाटमा ३ सय २८ वर्षअघि बजार बसेको प्रमाण आरुघाटवासीसँग छ। कुनै बेला सदरमुकाम गोरखाबजारभन्दा ठूलो व्यापारिक केन्द्र भनेर आरुघाटलाई चिनिन्थ्यो। तर, जब १२ सय मेगावाटको बूढीगण्डकी जलविद्युत् आयोजना बन्ने चर्चा चल्न थाल्यो, तब यो बजार क्रमशः उठ्न थाल्यो। राजमार्ग नखुल्दै गोरखा र यसभन्दा पश्चिमका पहाडी जिल्लाबाट राजधानी छिर्ने मूलबाटोमा पर्ने आरुघाटको पहिचान ऐतिहासिक छ। पोखरादेखि काठमाडौं जाने मूलबाटोमा पर्ने अरू बजारभन्दा तुलनात्मक रूपमा ठूलो भएको हुँदा सयौं वर्षदेखि यसको परिचयको घेरा फराकिलो थियो। गोरखाको आधाभन्दा बढी भूभाग ओगटेको चुमनुब्री, धार्चे, भीमसेन थापा र आरुघाट गाउँपालिकाको प्रमुख बजारका रूपमा यसको परिचय स्थापित थियो। त्यसैले, पूर्वपश्चिम राजमार्ग, काठमाडौंपोखरा (पृथ्वी राजमार्ग) खुलेपछि पनि आरुघाट बजार गुल्जारै रह्यो। गोरखा र धादिङ हुँदै प्रसिद्ध मनास्लु पर्यटन पदमार्ग जाने मूलबाटोमा पर्ने हुँदा यसले प्राचीन विरासत जोगाइरह्यो। पृथ्वीनारायण शाहका हजुरबुवा वीरभद्र शाहले १७५३ सालमा मृत्युवरण गरेको बजार भनेर आरुघाटको महिमा इतिहासकार बालचन्द्र शर्माको कृति नेपालको ऐतिहासिक रूपरेखा पुस्तकमा लेखिएको छ। पोखरादेखि काठमाडौं जाने यात्रुहरूलाई बूढीगण्डकी तार्ने माझीहरूले बिर्ताका रूपमा पाएका आरुघाटमा बिस्तार हुँदै गएको बजार अहिले रित्तिँदै गइरहेको छ। सत्तरीको दशकबाट जब बूढीगण्डकी आयोजनाको चर्चा घनिभूत भयो, तब हुर्काउला बारुलाले गोलो छाडेझैँ, आरुघाटवासीले थातथलो छाड्दै गए। भूकम्पले घर भत्काइदिएपछि घर छाड्ने दर झनै बढ्दै गएको हो। छाड्नेहरू प्रायः काठमाडौं बसाइँ सरेका स्थानीय गणेशकुमार श्रेष्ठको भनाइ छ। उनका अनुसार बूढीगण्डकी आयोजनाबाट घरजग्गाको मुआब्जा पाएपछि झन् आरुघाट छाड्नेको दर ह्वात्तै बढ्यो। धेरै कमाइ हुनेहरूको त पहिलैदेखि आरुघाट र काठमाडौं दुवैतिर घरजग्गा थियो। कोही त्यतिबेलादेखि नै काठमाडौं सर्दै थिए, उनी भन्छन्, बूढीगण्डकीले घरजग्गाको मुआब्जा दिएपछि विगत पाँच वर्षयता आरुघाट छाड्नेको दर ह्वात्तै बढेको हो। कतिपयले घरमा ताल्चा ठोकेर नफर्कने गरी गएका छन्, कोही भने वर्षमा एक, दुईफेर आउने गरी। जे जसरी गए पनि आरुघाट बजार अहिले प्रायः सुनसान देखिन्छ। स्थानीय किराना व्यापारी कृष्ण पोखरेलका अनुसार पहिले आरुघाट बजारका घर भरिभराउ थिए। तर अहिले हिउँदका बेला भेडाबाख्रा बेसी झरेपछिको लेकको गोठ थोत्रिएसरी आरुघाट बजार थोत्रिएको उनको भनाइ छ। २०७० सालसम्म त आरुघाट बजार मेन सेन्टर प्वाइन्ट थियो। एउटै घर खाली थिएनन्, सब भरिभराउ थियो। पुराना घरानियाँ साहुजीहरूको काठमाडौं, पोखरातिर पनि घर थियो, यहाँको व्यापार, बिजनेस पनि छोडेका थिएनन्, उनले भने, गोरखा जाने, काठमाडौं पोखरा जाने र लेकतिर जानेको आरुघाटमा घुचुरो हुन्थ्यो। कर्मचारी, बोर्डिङमा बच्चा पढाउन आउनेहरूको भीडभाड उस्तै हुन्थ्यो। जब बूढीगण्डकी आयोजनाको हल्ला चल्न थाल्यो, त्यसपछि मान्छेले बिस्तारै बाटो तताउन थाले। झन् २०७२ सालको भुइँचालोले घर भत्काइदियो। डुबान क्षेत्रमा पक्की घर बनाउन भूकम्पको राहत पनि नपाउने रहेछ। मुआब्जा पनि पाउने भएपछि त यहाँ घर बनाएर बस्नुभन्दा काठमाडौंतिरै बस्ने भनेर सबैजना छाडेर गइहाले। अहिले बजार चकमन्न छ। दिनभरिमा बोहनी मात्र हुन पनि गाह्रो छ। अहिले आरुघाटको पुरानो बजार (मुख्यबजार)को दुवै लाइनका घरहरूमा तालाचापी ठोकिएका छन्। कुनैको घरको गारोमा झारपात उम्रिएका छन्, कुनैका पाली झर्न थालिसकेका छन्, कुनैको गाह्रो। रेखदेख नहुँदा आँगन र पिँढी पनि चौरजस्तो भएका छन्। जुन पुरानो बजार हो, त्यो त रित्तिसक्यो, गणेशकुमार श्रेष्ठ भन्छन्। त्यस्ताका घर खाली नभए पनि पहिलेझैँ अन्यत्रबाट मान्छे बस्न आउने क्रम ठप्प भएको उनको भनाइ छ। पहिले त लेकतिरबाट मान्छेहरू बस्न आउँथे। पसल थाप्न आउँथे। अहिले त कुनै पनि टोलमा मान्छे बस्न आउँदैनन्, उनी भन्छन्, जानेहरू गएको गयै, आउनेहरू ठप्पै भएपछि बजार एकदिन खाली हुन्न त ? १० वर्षअघिसम्म आरुघाट बजारमा करिब चार सय घरधुरीले थिए। तर अहिले ५० प्रतिशत पनि बाँकी नरहेको आरुघाट बजार अवस्थित वडा नं ९ का वडाध्यक्ष बुद्धिप्रसाद श्रेष्ठको भनाइ छ। चार सय वर्षअघि काठमाडौंबाट आएका नेवारले माझीको प्रेरणाबाट थापेको बजार हो भन्ने किंवदन्ती छ। दुई सय वर्षअघि यहाँ बजार रहेछ भन्नेचाहिँ भीमसेनथानमा लेखिएको शिलालेखमा उल्लेख छ, उनले भने, २०४६ सालमा जब प्रजातन्त्र पुनर्बहाली भयो, त्यसपछि धार्चे, चुमनुब्रीदेखिका मान्छेहरू यहाँ आएर बस्न थालेपछि तीव्र विस्तार भएको बजार हो तर, २०७२ सालपछि भुइँचालो र बूढीगण्डकी आयोजनाले आरुघाट बजार रित्यायो। अहिले त अन्यत्र जान नसक्नेहरू मात्र आरुघाटमा छौं। अहिले इलाका प्रहरी कार्यालयभन्दा तलको पुरानो मुख्य बजार प्रायः सुनसान भइसकेको छ।"
"कैलालीको तापक्रम ४० डिग्री सेल्यिसयभन्दा माथि, गर्मीले विद्यार्थी नियमित विद्यालय जान छाडे","कैलाली : कैलालीमा अत्यधिक गर्मी बढेपछि पठनपाठन प्रभावित भएको छ । दिउँसो विद्यालयमा पढाइ गर्न विद्यार्थीलाई कठिनाइ भएको छ । कैलालीको तापक्रम ४० डिग्री सेल्यिसयभन्दा माथि पुगेपछि पठनपाठन प्रभावित बनेको हो । वीरेन्द्र विद्या मन्दिरमा कक्षा ९ मा अध्ययनरत जगत तिरुवा मध्याह्नतिर गर्मीका कारण गाह्रो हुने गरेको बताउँछन्। 'गर्मीले पढ्नै सकिँदैन', उनले भने, 'दिउँसो १२ बजेपछि कक्षाकोठामा तातो बाफ निस्कन्छ । बेञ्चमा बस्नै गाह्रो हुन्छ । डेक्स र बेञ्च पनि तातेका हुन्छन् ।' दिउँसोको समयमा पटकपटक विजुली जाँदा विद्यार्थीलाई अझ बढी समस्या हुने गरेको छ । टीकापुरकै अर्को विद्यालयमा कक्षा ३ मा अध्ययनरत रिजिना विक दिउँसोको समयमा एकदमै गाह्रो हुने, छटपटी हुने र निद्रा लाग्ने गरेको बताउँछन्।'गर्मी बढेका बेला छटपटी हुन्छ, पानी पनि तातो हुन्छ', उनले भने, 'पढ्न मन लाग्दैन, कमजोर महसुस हुन्छ ।' यस्तै कक्षा ५ मा अध्यननरत रजनी सुनारले विद्यालयमा सबै कक्षाकोठा टिनले छाएकाले पढ्न गाह्रो हुने गरेको बताइन्। 'टिनले छाएका कोठामा पढ्न दिउँसो गाह्रो हुन्छ', उनले भनिन्, 'अधिकांश साथीहरु बीचमै पढाइ छाडेर घर हिँड्छन्, केही साथीहरु गर्मीमा विद्यालय नियमित आउँदैनन् ।' विक्रम थारू खडक स्मृति माविमा कक्षा ९ मा पढ्छन् । उनको कक्षामा ९० विद्यार्थी अध्ययनरत छन् । 'एउटै कक्षामा यतिधेरै विद्यार्थी बस्छौँ, भीडभाड हुँदा त्यसै गर्मी हुन्छ', उनले भने । शिक्षकलाई पनि पढाउन गाह्रो हुने गरेको थारु बताउँछन् । कक्षा ८ का विद्यार्थी अशुं चौधरीको कक्षामा एक सय १३ विद्यार्थी छन् । एउटै बेञ्चमा सात सात जनासम्म कोच्चिएर बस्नुपर्छ । उनी भन्छन्, 'गर्मी सहन नसकेर केही साथीहरु नियमित विद्यालय आउँदैनन् ।' कैलालीको टीकापुर नगरपालिकाभित्रका सबै विद्यालय दिउँसो सञ्चालनमा छन् । जेठको अत्यधिक गर्मीका बेला पनि यहाँ बिहानी कक्षा सञ्चालन गरिएको छैन । दिउँसो बालबालिकालाई गर्मीले सताउँछ । केही विद्यालयमा टिनका छाना छन् । अझ बिजुली गएका बेला बस्नै कठिन छ । प्रधानाध्यापकहरूको बैठकले सबै विद्यालय अनिवार्य दिउँसो चलाउने निर्णय गरेकाले यस वर्ष सबै विद्यालय दिउँसो सञ्चालन गरिएका हुन् । 'यस्तो बेलामा बिहानी कक्षा सञ्चालन गर्नुपर्ने हुन्छ, अभिभावक रमेश चौधरीले भने । अभिभावकले अत्यधिक गर्मी बढेकाले केही दिन विद्यालय बिदा दिनुपर्ने मागसमेत गरेका छन् । टिकापुर बाहेकका पालिकामा विद्यालयको अवस्थाअनुसार बिहान र दिउँसो पढाइ सञ्चालनमा छ । टीकापुरमा पनि विद्यालयले चाहेअनुसार पठनपाठन गर्न सक्ने टीकापुर नगरपालिकाका शिक्षा अधिकृत नरेश अवस्थी बताउँछन्। 'विद्यालयको अवस्थाअनुसार सञ्चालन गर्न सकिन्छ', उनले भने । रासस"
मुस्ताङमा ६६१ बालबालिकालाई पोलियोविरुद्धको खोप लगाइँदै,"जोमसोम : हिमाली जिल्ला मुस्ताङमा ६६१ जना बालबालिकालाई आईपीभी खोप लगाइने भएको छ । देश व्यापीरुपमा सञ्चालन भइरहेको आईपीभी खोप अभियान मुस्ताङमा भने जेठ १८ गतेदेखि २६ गतेसम्म सञ्चालन हुने बताइएको छ । खोप अभियानअन्तर्गत २०७३ साल वैशाखदेखि २०७५ साल असोजसम्म खोप लगाउन छुटेका र ती समूहका बालबालिकालाई आईपीभी खोप लगाइने बताइएको छ । जसअन्तर्गत मुस्ताङका ५ वटै गाउँपालिकाका गरी ६६१ जना बालबालिकालाई पोलियो भाइरसविरुद्धको आईपीभी खोपबाट लाभान्वित हुनेछन् । राष्ट्रिय खोप अभियानअन्तर्गत मनाङ र मुस्ताङमा पोलियो भाइरसविरुद्धको आईपीभी खोप ५ दिन ढिलो गरी सञ्चालन हुने जनाइएको छ । राष्ट्रव्यापी खोप अभियानअन्तर्गत मुस्ताङका ५ वटै स्थानीय तह अन्तर्गत थासाङ गाउँपालिकामा १४७ जना,घरपझोङ गाउँपालिकामा २३९ जना, वारागुङ मुक्तिक्षेत्र गाउँपालिकामा १२६ जना, लोघेकर दामोदरकुण्ड गाउँपालिकामा ५२ जना र लोमान्थाङ गाउँपालिकामा ९७ जना बालबालिकाहरुलाई पोलियो भाइरसविरुद्धको आईपीभी खोप लगाउने कार्ययोजना रहेको स्वास्थ्य कार्यालय मुस्ताङका प्रमुख टिकाराम भण्डारीले जानकारी दिए । कार्यालय प्रमुख भण्डारीका अनुसार आईपीभी खोप अभियानका लागि ५ वटै तहका ३० वटा खोप केन्द्रमा ३० जना स्वास्थ्यकर्मी र ६० जना स्वंयसेवक परिचालन गर्ने तयारी गरिएको छ । थासाङमा ८,घरपझोङमा ७ ,वारागुङ मुक्तिक्षेत्रमा ७ ,लोघेकर दामोदरकुण्डमा ५ र लोमान्थाङ गाउँपालिकामा ३ वटा आईपीभी खोप केन्द्र रहने कार्यालय प्रमुख भण्डारीको भनाइ छ । लोघेकर दामोदरकुण्डमा जेठ १८,१९ र २० ,लोमान्थाङमा २० र २१,वारागुङ र घरपझोङमा २४ र २५ र अन्तिममा २५ र २६ गते थासाङ गाउँपालिकामा खोप अभियान संञ्चालन हुने स्वास्थ्य प्रमुख भण्डारीले उल्लेख गरे । मुस्ताङमा संञ्चालन हुने आईपीभी खोप अभियानको जानकारी दिने उद्देश्यले बुधबार जोमसोममा जिल्ला खोप समन्वय समिति स्तरीय अभिमुखिकरण तथा पत्रकार अन्तरक्रिया कार्यक्रम गरिएको छ । सो अवसरमा स्वास्थ्य कार्यालय मुस्ताङका प्रमुख टिकाराम भण्डारीले खोप अभियानलाई सफल पार्न जनप्रतिनिधि,कर्मचारी,प्रहरी प्रशासन र पत्रकारहरुको महत्वपूर्ण भूमिका रहने उल्लेख गरे । जिल्ला समन्वय समिति प्रमुख माया गुरुङले स्वास्थ्य कार्यालय र स्वास्थ्यसंग सम्वन्धि निकायहरूले कोभिड माहामारीका बेला पनि निकै ठूलो काम गरेको बताइन् । उनले पोलियोविरुद्धको खोप अभियायनमा उल्लेखित उमेर समूहका बालबालिकालाई पहुँचमा जोड्न सम्वद्ध निकायले सहयोग गर्नुपर्ने जनाइन् । एमाले मुस्ताङका सचिव तिलक विकले रोग प्रतिरोधात्मक क्षमता बढाउन खोप अभियान निकै समय सान्दर्भिक भएको बताए । नेपालमा सन् २०१० मा पोलियो विरुद्ध हुने रोग उन्मुलन भएको कार्यक्रममा बताइएको छ । विश्वमै यो रोगको जोखिम कायमै रहेकाले नेपालमा पनि पोलियो भाईरसविरुद्धको खोपलाई प्राथमिकतामा राखिएको हो । कार्यक्रममा स्वास्थ्य कार्यालय प्रमुख भण्डारीले पोलियो भाइरसविरुद्ध हुने आईपीभी खोप लगाउनुको उद्देश्य बारेमा प्रस्तुतिकरण गरेका थिए ।"
जग्गा विवादमा आफ्नै भाइले गरे खुकुरी प्रहार गरी दाइको हत्या,नुवाकोट : नुवाकोटको मानेगाउँमा भाइले आफ्नै दाइको विभत्स हत्या गरेका छन् । दाइको हत्या गर्ने भाइलाई प्रहरीले पक्राउ गरेको छ । किस्पाङ गाउँपालिका ५ मानेगाउँमा ६७ वर्षीय शिववहादुर तामाङले खुकुरी प्रहार गरी आफ्नै दाइ ७२ वर्षीय खमसिंह तामाङको हत्या गरेको जिल्ला प्रहरी कार्यालय नुवाकोटले जनाएको छ । दाइभाइबीच लामो समयदेखि जग्गा विवाद रहेको पाइएको छ। अपराधिक गतिविधिमा संलग्न शिवबहादुरले दाइलाई घरेलु हतियार खुकुरी प्रहार गरि हत्या गरेको प्रहरी नायव उपरीक्षक तिलक भारतीले जानकारी दिए । उनका अनुसार दाइको हत्या गर्ने शिवबहादुरलाई हतियारसहित पक्राउ गरिएको हो। घटनाको जानकारी पाउने वित्तिकै प्रहरी चौकी मैलुङबाट प्रहरीको टोली घटनास्थल पुगेको थियो । दाइको हत्या गरी आफ्नै घरको माथिल्लो तलामा लुकिरहेको अवस्थामा शिवलाई पक्राउ गरिएको नुवाकोट प्रहरीले जनाएको छ । उनको साथबाट खुकुरी समेत बरामद गरिएको प्रहरीले जनाएको छ ।
"टेम्पोमा लागूऔषध ओसारपसार, तीन जना पक्राउ","विराटनगर : टेम्पोमा राखेर लागूऔषध ओसारपसार गर्दै गरेका तीन जनलाई प्रहरीले विराटनगरबाट पक्राउ गरेको छ। भारतको जोगवनीबाट लागूऔषध लिएर आएको को २ ह ८३९० नम्बरको टेम्पोलाई पनि प्रहरीले विराटनगर महानगरपालिका१५ स्थित खाकी बाब मन्दिरअगाडिबाट नियन्त्रणमा लिएको छ। इलाका प्रहरी कार्यालय रानी र लागूऔषध नियन्त्रण ब्युरो विराटनगरबाट खटिएको टोलीले टेम्पो नियन्त्रणमा लिएर चालक विराटनगर६ का १९ वर्षीय छोटु सहनी, टेम्पोमा सवार विराटनगर९ का ३० वर्षीय सञ्जय साह र विराटनगर१६ का ३० वर्षीय पशुपति केवटलाई पक्राउ गरेको हो। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार जोगवनीबाट आउँदै गरेको टेम्पोलाई शंका लागेपछि मंगलबार दिउँसो साढे ३ बजेतिर नियन्त्रणमा लिएर खानतलासी गरिएको थियो। त्यस क्रममा टेम्पोको पछाडि सिटमुनि लुकाएर राखिएको लागूऔषध नाइट्राभेट १ सय ७० ट्याब्लेट र प्यारोनिक्स स्पास १ सय २८ ट्याब्लेट बरामद भएको जानकारी उनले दिए। पक्राउ परेकामध्ये टेम्पो चालक छोटुको साथबाट १२ हजार नेपाली रूपैयाँसमेत बरामद भएको डीएसपी बस्नेतले बताए। पक्राउ परेकाहरुविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ। यस सम्बन्धमा इलाका प्रहरी कार्यालय रानीका इन्सपेक्टर प्रकाश थापा नेतृत्वको टोलीले थप अनुसन्धान सुरु गरेको छ। पक्राउ परेकाहरु विगतदेखि नै लागूऔषधको ओसारपसार एवं कारोबारमा संलग्न रहेको प्रहरीले जनाएको छ। पछिल्लो समय विभिन्न प्रकारका सवारीसाधनको प्रयोग गरेर लागूऔषध ओसारपसार गर्ने क्रम बढेको छ।"
"गुल्मीमा स्मार्ट आमा सम्मान कार्यक्रम, छत्रकोटका १८ जना सम्मानित","गुल्मी : गणतन्त्र दिवसको अवसर पारेर छत्रकोट गाउँपालिका गुल्मीले स्मार्ट आमाहरूलाई सम्मान गरेको छ। पालिकाले निर्धारण गरेका विभिन्न सुचकको आधारमा छनोट भएका ६ वटा वडाका १८ जना आमाहरुलाई सम्मान गरिएको छत्रकोट गाउँपालिकाले जनाएको छ। गाउँपालिकाले निर्धारण गरेका स्वास्थ्यका सूचकहरू पूरा गर्ने प्रत्येक वडाका ३३ जना आमा छनोट गरेर सम्मान गरिएको स्वास्थ्य शाखा प्रमुख श्यामसुन्दर पोखरेलले जानकारी दिए। गाउँपालिकाले २० वटा सूचकहरूमा १०० अंक राखेको थियो। जसमा प्रत्येक सूचकलाई ५ अंक निर्धारण गरिएको पोखरेलले बताए। गाउँपालिकाले निर्धारण गरेका सूचकहरूमा कम्तिमा ५६ देखि १०० अंक प्राप्त गर्ने आमाहरू सम्मानका लागि छनोटमा परेको उनले बताए। स्वास्थ्य शाखा प्रमुख पोखरेलका अनुसार नागरिकलाई स्वास्थ्य क्षेत्रमा गुणस्तरीय तथा मैत्रीपूर्ण सेवा प्रवाहका लागि गाउँपालिकाले विभिन्न कार्यक्रम संचालन गर्दै आएको छ। सुनौला हजार दिनका आमाहरूको मनोबल वृद्धि गर्ने र आमा बच्चा दुवैलाई स्वास्थ्य पहुँच दिलाउने हेतुले जिल्लामै पहिलो पटक स्मार्ट आमा सम्मान कार्यक्रमको आयोजना गरिएको पोखरेलले बताए। छत्रकोट गाउँपालिकाले स्वास्थ्य क्षेत्रमा थुप्रै नयाँ र नौला कार्यक्रम संचालन गर्दै आएको छ। स्मार्ट आमाहरूलाई सम्मान, महिला स्वास्थ्य स्वयंसेविकाहरूलाई सम्मानजनक विदाइ तथा निवृत्तिभरण, पूर्ण पोषणमेत्री स्वास्थ्य संस्थायुक्त गाउँपालिका सुनिश्चितता तथा दिगोपना घोषणा कार्यक्रम, पूर्ण संस्थागत प्रस्तुति सुनिश्चितता तथा दिगोपना घोषणा र किशोर किशोरीमैत्री स्वास्थ्य संस्था प्रमाणीकरण कार्यक्रम गरिएको गाउँपालिकाका प्रमुख प्रशासकीय अधिकृत वीरबहादुर पुनले जानकारी दिए। स्वास्थ्य कार्यालय गुल्मीका जनस्वास्थ्य अधिकृत पशुपति आचार्यले स्मार्ट आमा कार्यक्रमलाई जिल्लामै पहिलो र नयाँ भएको बताउँदै उनले छत्रकोट गाउँपालिकाले प्रत्येक वर्ष नयाँ कार्यक्रम संचालन गर्दै आएको बताए। स्मार्ट आमा कार्यक्रम आफैंमा राम्रो भएकाले यसले समाज परिवर्तन तथा स्वास्थ्य क्षेत्रमा नागरिकको पहुँच पुर्याउन थप टेवा पुग्ने अधिकृत आर्चायले बताए। उनले पछिल्लो समय गाउँपालिकाका वर्थिङ सेन्टरहरू व्यवस्थित भएकाले स्वास्थ्य संस्थामा सुत्केरी गराउन आग्रह गरे। गर्भदेखि बच्चा नहुर्किदनसँम्म बच्चालाई कसरी स्याहार गर्ने भन्ने विषयमा स्मार्ट आमा कार्यक्रमले थप टेवा पुगेको कविता पौडेलले बताइन्। गाउँपालिकाले निर्धारण गरेका सूचक पार गरेर स्मार्ट आमाको रुपमा सम्मानित भएकोमा खुसी व्यक्त गर्दै उनले यो कार्यक्रमलाई निरन्तरता दिन गाउँपालिका समक्ष माग राखेकी छन्। त्यस्तै स्मार्ट आमामा सम्मानित भएकी राधिका जिसिले स्मार्ट आमा बन्न पाउँदा हर्षित भएको बताइन्। उनले बच्चाअरूलाई चेकजाँचका लागि धेरै सहज र स्वास्थ्य बारे जानकारी लिने मौका मिलेको बताइन्। गाउँपालिकाले संचालन गरेको स्मार्ट कार्यक्रम मार्फत बच्चाहरूलाई सफाइ गर्ने, पूर्ण खोप लगाउन, सुत्केरी हुँदा स्वास्थ्य संस्थामा चेकजाँचका लागि जानुपर्ने लगायतका विषयमा प्रेरणा प्रदान गरेको रामकला सोमैले सुनाइन्। सबै आमाहरूलाई स्मार्ट बन्ने गरी लाग्न छत्रकोट गाउँपालिका उपाध्यक्ष सावित्री ज्ञवालीले आग्रह गरिन्। यो कार्यक्रम पहिलो चरणमै राम्रो देखिएकाले यसको सुनिश्चिततालाई कायम गरी दिगोपना राखिने बताइन्। गाउँपालिकालाई समृद्ध बनाउन स्वास्थ्य क्षेत्रको महत्वपूर्ण भूमिका रहेकाले यसै वर्षदेखि आमाहरूलाई स्मार्ट बनाउने कार्यक्रमको सुभारम्भ गरेर पालिका अगाडि बढिरहेको गाउँपालिका अध्यक्ष रामप्रसाद पाण्डेले बताए। गाउँपालिकाले गत वर्षदेखि स्वास्थ्य स्वयंसेविकाहरूलाई सम्मान गर्दै आइरहेको बताउँदै अध्यक्ष पाण्डेले गुणस्तरीय सेवा प्रवाहका लागि गाउँपालिकाले भौतिक पूर्वाधारलाई पनि व्यवस्थित बनाउँदै लगिएको दाबी गरे। गुल्मीका १२ स्थानीय तहमध्ये स्मार्ट आमा सम्मान कार्यक्रम संचालन गर्नेमा छत्रकोट गाउँपालिका पहिलो बनेको छ। पूर्ण पोषणमैत्री पालिका घोषणा गर्नेमा छत्रकोट देशभर तस्रो र जिल्लामै पहिलोसमेत बनेको थियो।"
"व्यवसायी, विद्यार्थी र श्रम स्वीकृति लिएका कामदारलाई रुस जान सरकारले नरोक्ने","काठमाडौं : सरकारले रुसमा व्यवसाय गर्दै आएका व्यवसायी,श्रम स्वीकृति लिएका कामदार र अध्ययन गर्दै आएका विद्यार्थीलाई फर्कन सहजीकरण गर्ने निर्णय गरेको छ । परराष्ट्र मन्त्रालयले व्यवसायी,विद्यार्थी र श्रम स्वीकृति लिएर काम गर्दै आएका नेपालीहरू रुस फर्कन चाहे उनीहरूलाई यात्रा अनुमति प्रमाणपत्र (नो अब्जेक्सन सर्टिफिकेट) दिने निर्णय गरेको हो । उनीहरूका लागि परराष्ट्र मन्त्रालयअन्तर्गतको कन्सुलर सेवा विभागले 'नो अब्जेक्सन सर्टिफिकेट' दिनेछ । रुसयुक्रेन द्वन्द्वका कारण रुसबाट फर्किएका नेपालीलाई लक्षित गरी उनीहरूको सहज फिर्तीका लागि परराष्ट्र मन्त्रालयले यस्तो निर्णय गरेको हो । उपप्रधान तथा परराष्ट्रमन्त्री नारायणकाजी श्रेष्ठको संयोजकत्वमा गत साता सो सम्बन्धमा छलफल गर्न सरोकारवाला मन्त्रालय र सचिवहरूको बैठक बसेको थियो । सोही बैठकले रुसमा विभिन्न व्यवसाय गर्दै आएका व्यवसायी,श्रम स्वीकृति लिएका कामदार र अध्ययन पूरा गर्न फर्किने विद्यार्थीका लागि कन्सुलर सेवा विभागले 'नो अब्जेक्सन सर्टिफिकेट' दिने निर्णय गरेको हो । परराष्ट्र मन्त्रालयले निर्णय कार्यान्वयनका लागि गृह मन्त्रालय, श्रम रोजगार तथा सामाजिक सुरक्षा मन्त्रालय र शिक्षा मन्त्रालयलाई पत्र पठाइसकेको परराष्ट्र मन्त्रालयका एक अधिकारीले अन्नपूर्णलाई बताए । रुस युक्रेन द्वन्द्व सुरु भएपछि कतिपय नेपालीहरू असुरक्षाको कारण देखाउँदै नेपाल फर्किएका छन् ।"
मापसे कारबाहीमा परेकालाई स्वयंसेवक बनाएर खटाइयो (फोटो फिचर),काठमाडौं : मादक पदार्थ सेवन (मापसे) कारबाहीमा परेकाहरूलाई ट्राफिक प्रहरीले स्वयंसेवक बनाएर सडकमा खटाएको छ। काठमाडौं उपत्यका ट्राफिक प्रहरी कार्यालयले मापसे कारबाहीमा परेकाहरूलाई ट्राफिक प्रहरीको सहयोगीको रूपमा सडकमा खटाइएको हो। यसअघि कारबाहीमा परेकाहरूलाई ट्राफिक प्रहरीले अनुशासन कक्षा लिँदै आएको थियो। त्यसका अलवा अब स्वयंसेवकका रूपमा पनि खटिनुपर्ने ट्राफिक प्रहरीले जानकारी दिएको छ।
"कतै रेमल चक्रवात, कतै हिटवेभ","कोशी प्रदेशमा रेमल चक्रवातको प्रभाव यथावत् छ भने अन्य भेगले हिटवेभको सामना गरिरहनु परेको छ। मौसम पूर्वानुमान महाशाखाले आइतबारदेखि नै रेमल चक्रवातको आंशिक प्रभाव परेको जनाएको छ। यसको प्रभाव कतिन्जेल रहन्छ भन्न नसकिने मौसमविद्ले जनाएका छन्। मौसम पूर्वानुमान महाशाखाका मौसमविद् रोजन लामिछाने भन्छन् चक्रवातको प्रकृतिअनुसार त्यसको प्रभाव रहन्छ। रेमल चक्रवात शक्तिशाली र गम्भीर छ। यसको प्रभाव पनि केही समय रहन सक्छ। रेमल चक्रवातको ल्यान्डफल (जमिनमा पुग्ने समय) आइतबारबाट नै भएको हो। भारतको पश्चिम बंगाल र बंगलादेशको समुद्र तटमा ल्यान्डफल भएको हो। नेपालमा त्यहाँको बादल मात्रै आए पनि बंगलादेश र भारतमा बढी समस्या देखिएको लामिछानेले बताए। ल्यान्डफलपछि चक्रवात विस्तारै कमजोर बन्दै जान्छ। समुद्रबाट पाउन सपोर्ट सिस्टम र इनर्जी कमजोर हुँदै जान्छ। तर, कुनै चक्रवात अन्य खालका सपोर्ट सिस्टम भेटेको खण्डमा पुन बादल बन्ने, पानी पार्ने हुन्छ लामिछानेले भने, ल्यान्डफल भए पनि केही समय समुद्रबाट आएको जलवाष्पयुत हावाका कारण आँधीबेहरी, हावाहुरी, पानी पर्ने हुन्छ। तर, जमीनमा गएपछी कमजोर नै हुन्छ। विशेषगरी कोशी प्रदेशमा रेमल चक्रवातको प्रभाव देखिए पनि काठमाडौंमा समेत चक्रवातले हल्का बादल र पानी ल्याएको छ। पश्चिम बंगालबाट आएको बादल र स्थानीय बादल बनिरहेकाले कोशी प्रदेशमा गए राति मात्रै ५० मिलिमिटरभन्दा धेरै वर्षा भएको उनले जनाए। नेपालका अन्य भूभागमा पनि बदली भएको छ। सोमबार मध्याह्नतिर अन्य स्थानमा पनि बादल बन्ने र पानी पर्ने क्रम यथावत् रहेकाले यसलाई रेमल चक्रवातको अप्रत्यक्ष प्रभाव मानिएको उनले बताए। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक विनोद न्यौपानेका अनुसार रेमल चक्रवातको असर पूर्वी नेपालमा धेरै देखिएको छ। त्यसले कोशी र मधेश प्रदेशमा भारी वर्षा गराउनुका साथै मध्याह्नमा गण्डकी र बागमतीमा समेत मेघगर्जनसहित वर्षा गराएको थियो। सामान्यतः जुन १३ मा मनसुन भित्रिने भए पनि कहिलेकाहीँ दुईचार दिन तलमाथि हुन्छ। यस वर्षको मनसुनलाई रेमल चक्रवातले प्रभाव पार्न सक्ने महाशाखाका मौसमविद्, लामिछानेले बताए। हाल मनसुनले भित्रिँदै गरेकाले यस विषयमा पूर्वानुमान महाशाखाले अध्ययन गरिरहेको बताए। तातो हावामा रापिँदै लुम्बिनी र सुदूरपश्चिम कोशी, मधेस, बागमती, गण्डकी लगायतका प्रदेशमा चक्रवातको कारण वर्षाले शीतल ल्याए पनि लुम्बिनी प्रदेश र सुदूरपश्चिम प्रदेश यतिबेला तातो हावामा रापिएको छ। जल तथा मौसम विज्ञान विभागले आइतबार नै विज्ञप्ति जारी गर्दै कम्तीमा मंगलबारसम्म यो क्रम यथावत् रहने जानकारी गराएको छ। लुम्बिनीको पश्चिमी तराई, सुदूरपश्चिम प्रदेशको तराई भूभागको तापक्रम ४० डिग्री आसपास रहेको छ। त्यहाँ गर्मी एकदमै बढिरहेको छ। त्यहाँको मौसममा फेरबदल आएर बादलले ढाकेर केही सहयोग गरेमा तापक्रम कम हुनसकने भए पनि मंगलबारसम्म हिटवेभ यथावत् रहने मौसमविद् लागिछानेले जनाए। उनका अनुसार दुई दिन लगातार ४० डिग्री वा सोभन्दा बढी तापक्रम भएमा र तापक्रम घटने संभावना नहुने देखिएमा हिटवेभको अलर्ट जारी गरिन्छ। लुम्बिनी र सुदूरपश्चिम प्रदेशमा त्यही अवस्था भएको उनले जनाए। (मार्च, अप्रिल र मे) प्रिमनसुन र मनसुनको सुरुवाती चरणमा हिटवेभ हुन्छ। पानी पार्ने बलियो प्रणाली नभित्रिएसम्म कहिलेकाहीँ तातो लहर रहिरहने गर्छ। मनसुन पूर्वबाट भित्रिएर पश्चिममा पुग्न समय लागेको खण्डमा कहिलेकाही पश्चिममा पनि हिटवेभ हुनसक्छ। यो समय नै हिटवेभको भएकधाले सतर्क हुन विभागले सुझाएको छ।"
२१० मेगावाट क्षमताको चैनपुर सेती जलविद्युत आयोजना सरकारको प्राथमिकतामा,"बझाङ : सरकारले आगामी आर्थिक वर्षका प्रस्तुत गरेको बजेटमा उर्जा क्षेत्र विकास शीर्षकमा २१० मेगावाट क्षमताको चैनपुर सेती जलविद्युत आयोजनालाई प्राथमिकतामा पारेको छ । केही समयअघि मात्रै सम्भाव्यता अध्ययन सम्पन्न गरि जग्गा अधिग्रहणसहित टनेल निर्माणको काम सुरु गरेको यो आयोजनामा संघीय, प्रदेश र स्थानीय सरकार, आयोजना प्रभावित, मुलुकभरका सर्वसाधारण नागरिकको लगानी रहने छ । महत्वाकांक्षी आयोजनाका रूपमा अघि सारिएको यो आयोजना साइपाल गाउँपालिकाको काँडामा ड्याम बाँधेर तलकोट गाउँपालिकाको बस्तीमा निर्माण हुने भएको हो । यो आयोजनाको १३ किलोमिटर लामो सुरुङमार्ग पनि रहेको छ । नेपाल विद्युत प्राधिकरणले निर्माण गर्ने २ सय १० मेगावाट क्षमताको यो आयोजनाको मुख्य सुरुङमा जान निर्माण हुने तीन वटा अडिट टनेल मध्ये तलकोट गाउँपालिका३ रुमाली गाडमा एउटा र बस्टीमा २ वटा रहनेछन् । यो आयोजना निर्माणका लागि प्राधिकरणले एक सय ३२ रोपनी जग्गा अधिकरण गरेको छ भने थप १५ रोपनी अधिकरणको प्रक्रियामा रहेको आयोजनाले जनाएको छ । यसअघि नै विद्युतगृह जाने बाटो २४ किलोमिटर पहुँचमार्ग निर्माण सम्पन्न भइसकेको छ । यही महिनाभित्र कार्यालय तथा आवासीय भवनहरु निर्माणका लागि बोलपत्र आव्हान गर्ने तयारी भइरहेको आयोजना कार्यालयको भनाइ छ । आयोजना प्रमुख अनिलभक्त श्रेष्ठका अनुसार अहिलेसम्मको अध्ययनअनुसार अरु आयोजनाका तुलनामा कम लागतमा उच्च प्रतिफल दिने आयोजनाका रूपमा यसलाई हेरिएको छ । सुख्खा याममा समेत दैनिक कम्तिमा ६ घण्टा २१० मेगावाट विद्युत् उत्पादन गर्न सक्ने आकर्षक आयोजनाका रूपमा यसलाई अगाडि बढाउन लागिएको उनको भनाइ छ । निमार्ण कार्य सुरु गरेको ५ वर्षभित्र सम्पन्न गर्ने लक्ष्य रहेको यस आयोजनामा बैंकको ब्याजबाहेक ३६ अर्ब ५४ करोड लागत अनुमान गरिएको छ । आयोजनाको बाँध क्षेत्रमा बस्ती नभएको र पावर हाउस बन्ने ठाँउमा पातलो बस्ती भएका कारण पनि स्थानीयको २३० रोपनी निजी जग्गा अधिग्रहण गर्दा आयोजनालाई पुग्ने उनको भनाइ छ । सेती कोरिडोर प्रसारण लाइनको निर्माण प्रक्रिया पनि अगाडि बढाइने सरकारले आगामी बजेट प्रस्तुत गर्दै सेती कोरिडोर प्रसारण लाइनको निर्माण प्रक्रिया पनि अगाडि बढाइने जनाएको छ । सेती कोरिडोरअन्तर्गत बझाङ जिल्लाको प्रस्तावित चैनपुर सबस्टेसन जयपृथ्वी नगरपालिका १ कैलाशदेखि डोटीको पश्चिम सेती सबस्टेसन र त्यहाँबाट कैलालीको दोदोधारा सबस्टेसनसम्म ४०० केभी १४५ किलोमिटर प्रसारण लाइन निर्माण गर्ने लक्ष्य रहेको छ । यस्तै, पश्चिम सेती सबस्टेसनदेखि कन्चनपुरको दैजीस्थित प्रस्तावित न्यू अत्तरिया सबस्टेसनसम्म (६८ किलोमिटर) गरी कूल २१३ किलोमिटर प्रसारण लाइन निर्माण गर्ने योजना छ । निर्माण गर्ने ग्रिड कम्पनीका अनुसार दोदोधारासम्म निर्माण हुने १४५ किलोमिटर प्रसारण लाइन र सबस्टेसनको लागत करिब २० अर्ब रुपैयाँ अनुमान गरिएको छ । हालसम्म विस्तृत आयोजना प्रतिवेत (डिपिआर) र प्रारम्भिक वातावरणीय मूल्यांकन (आईईई) को काम पूरा भइसकेको डबल सर्किट प्रसारण लाइन (एन माइनस १, ल(१) मार्फत २१०० मेगावाट विद्युत् प्रवाह हुने प्रक्षेपण गरिएको छ । यस प्रसारण लाइनमा प्रवाह गर्ने लक्ष्यका साथ अहिलेसम्म करिब १००० मेगावाट विद्युतका लागि प्रसारण सम्झौता (कनेक्सन एग्रिमेन्ट) भइसकेको ग्रिड कम्पनीले जनाएको छ । यस प्रसारण लाइन अन्तर्गत बझाङको जयपृथ्वी नगरपालिका१ स्थित कैलाशमा चैनपुर सबस्टेसन र डोटीको शिखर नपा१० स्थित बनलेकमा पश्चिम सेती सबस्टेसन निर्माण हुनेछन् । यसअन्तर्गत निर्माण हुने चैनपुर सबस्टेसनमा चैनपुर सेती (२१० मेवा), बझाङ्ग अप्पर सेती (२१६ मेवा), सेती नदी३ (८६ मेवा), सुनिगाड (२५ मेवा), सन स्टार (४६ मेवा), बडीमालिका (६० मेवा), न्यादी (६० मेवा) र मालुमेला सेती नदी पिआरओआर (६४ मेवा) जोडिने छ । यसैगरी, पश्चिम सेती सबस्टेसनमा पश्चिम सेती (७५० मेवा) र दार्चुला जिल्लाको बलाँच हबमा (३०० मेवा) विद्युत उत्पादन जम्मा भई दोदोधारा सबस्टेसनमा कुल १८२७ मेगावाट विद्युत् जम्मा हुनेछ । ग्रिड कम्पनीले सुदूरपश्चिममा उच्च क्षमताको एक प्रसारण लाइनसँगै दुई सबस्टेसनहरूको निर्माण हुनेछ । जसमा, पश्चिम सेती ४०० केभी प्रसारण लाइन तथा चैनपुर र पश्चिम सेती सबस्टेसन रहेका छन् । कम्पनीले बझाङको जयपृथ्वी नगरपालिका कैलाशमा प्रस्तावित चैनपुर सबस्टेसन निर्माणका लागि क्षेत्रफल १४,३७२ वर्गमिटर (२८२८०३ रोपनी) जग्गा अधिग्रहण गरेको छ । डोटीको शिखर नगरपालिका१० स्थित बनलेकमा प्रस्तावित पश्चिम सेती सबस्टेसन निर्माणका लागि जम्मा क्षेत्रफल ७०,४२५ वर्गमिटर (१३८ रोपनी ६ आना ३ पैसा २ दाम) जग्गा अधिग्रहण गरिएको छ । यी सबै आयोजना आर्थिक वर्ष (आव) २०८०८१ सम्म अध्ययन सम्पन्न गरी आव २०८१८२ मा निर्माणको ठेक्का प्रक्रियामा जाने र आव २०८६८७ सम्म निर्माण सम्पन्न गर्ने कम्पनीको लक्ष्य रहेको छ । सरकारले मंगलबार १८ खर्ब ६० अर्ब ३० करोड रुपैयाँको बजेट सार्वजनिक गरेको छ । अर्थमन्त्री वर्षमान पुनले संसदको संयुक्त बैठकमा आगामी आर्थिक वर्ष (आव) २०८१०८२ का लागि चालु आवको तुलनामा ६२ प्रतिशतले ठूलो बजेट ल्याएका हुन् ।"
"मोरङबाट २७१ किलो गाँजा बरामद, मिनी ट्रकसहित चालक पक्राउ","विराटनगर : मोरङका अलगअलग स्थानबाट नेपाल प्रहरी र सशस्त्र प्रहरीले ठूलो परिमाणमा लागूऔषध गाँजा बरामद गरेका छन्। विराटनगर महानगरपालिकाबाट नेपाल प्रहरी र जहदा गाउँपालिकाबाट सशस्त्र प्रहरीले गाँजा बरामद गरेको हो । नेपाल प्रहरीले विराटनगर१४ जतुवास्थित कच्ची सडकमा रोकेर राखेको मिनी ट्रकबाट १ सय ८१ किलो गाँजा बरामद गरेको छ। इलाका प्रहरी कार्यालय रानीबाट खटिएको टोलीले मंगलबार राति ११ः३० बजेतिर ट्रकलाई नियन्त्रणमा लिएर गाँजा बरामद गरेको हो । खाली सिलिन्डर लोड गरिएको प्रदेश १०२००१ ख ९२७० नम्बरको ट्रकबाट गाँजा बरामद भएको मोरङ प्रहरी प्रमुख एसपी नवराज कार्कीले जानकारी दिए। उनका अनुसार सडकको साइडमा रोकेर राखिएको ट्रक खानतलासी गर्दा पछाडि बोरामा प्याक गरी माथिबाट कुचोले छोपेर राखिएको अवस्थामा गाँजा फेला परेको थियो। गाँजा बरामद भएपछि मिनी ट्रकलाई नियन्त्रणमा लिएर चालक संखुवासभाको चैनपुर नगरपालिका१ बस्ने २७ वर्षीय लाक्पा दोर्जे शेर्पालाई पक्राउ गरिएको एसपी कार्कीले बताए। उनका अनुसार चालक शेर्पाविरुद्ध लागूऔषध ऐनअन्तर्गतको मुद्दा चलाइने छ। त्यस्तै, नेपालभारत सीमा क्षेत्रअन्तर्गत जहदा१ मुसहरी टोलबाट सशस्त्र प्रहरीले मंगलबार साँझ ९० किलो गाँजा बरामद गरेको छ। सशस्त्र प्रहरी बल मोरङका प्रमुख एसपी विश्व खड्काका अनुसार गाँजा कसले लुकाएको हो भन्ने यकिन भएको छैन। मकै बारीभित्र लुकाएर राखेको अवस्थामा गाँजा बरामद भएको हो, उनले भने, लुकाउने मान्छे फेला परेनन्। बरामद भएको गाँजा आवश्यक अनुसन्धानका लागि इलाका प्रहरी कार्यालय रानीको जिम्मा लगाएर त्यसको धन्दामा संलग्नको खोजी थालिएको एसपी खड्काले बताए। पछिल्लो समय बरामद भएको गाँजा सीमा क्षेत्रबाट भारततर्फ लैजाने गरिएको छ। नेपालमा भन्दा दोब्बर बढी मूल्य पाइने भएका कारण अवैध धन्दामा संलग्नहरुले गाँजा भारत पुर्याउन बल गर्ने गरेको प्रहरीको विश्लेषण छ। नेपालभारत सीमा क्षेत्रबाट पछिल्लो समय ठुल्ठूला परिमाणमा गाँजा बरामद भइरहेको छ।"
उच्च शिक्षाको लागि विदेश पलायन रोक्न उद्योग र प्राज्ञिक संस्थाबीच सहकार्य,"काभ्रे : उच्च शिक्षाको लागि बढ्दो विदेश पलायन रोक्न प्राज्ञिक संस्था र उद्योगहरूबीच सहकार्य हुनुपर्नेमा प्राज्ञिक व्यक्तित्वहरूले जोड दिएका छन् । पूर्वाञ्चल विश्वविद्यालयको विज्ञान तथा प्रविधि संकायले धुलिखेलमा आयोजना गरेको विज्ञान र प्रविधिक क्षेत्रमा प्राज्ञिक र उद्योगहरूबीचको सहकार्य विषयक कार्यशाला गोष्ठीमा बोल्ने विभिन्न क्षेत्रका व्यक्तित्वहरूले समायानुकूल र अन्तर्राष्ट्रिय स्तरको पाठ्यक्रम परिमार्जन हुनसके उच्च शिक्षाको लागि विदेशिने जनशक्तिलाई नेपालमा नै रोक्न सकिने बताएका हुन् । वक्ताहरूले विश्वविद्यालयजस्ता प्राज्ञिक संस्था र विभिन्न उद्योग, व्यवसायीबीच प्रविधि,अनुसन्धान, जनशक्तिको क्षेत्रमा सहकार्य भए मात्रै मुलुकले चाहेको आर्थिक समृद्धि सम्भव हुने तर्क गरे । पूर्वाञ्चल विश्वविद्यालयका उपकूलपति प्राडाविजुकुमार थपलियाले सरकारविश्वविद्यालय र उद्योगहरूबीचको सहकार्य महत्वपूर्ण भएको भन्दै त्यस्ता सहकार्यले नै नतिजा दिने बताए । नयाँनयाँ विषयको लागि विद्यार्थीहरू विदेशिने गरेको तर्क गर्दै उनले समयानुकूल पाठ्यक्रम परिमार्जन गरेर नयाँ कुरा पढेको,सिकेको अनुभंति विद्यार्थीलाई गराउनुपर्ने बताए । रजिष्ट्रार निलमणि पोखरेलले बजारको आवस्यकता पूरा गर्ने,रोजगारी सिर्जना गर्ने खालको पाठ्यक्रम तयार हुनुपर्ने भन्दै बेरोजगारी समस्या र विदेश पलायन रोक्न गोष्ठी फलदायी हुने विश्वास व्यक्त गरे । पूर्वाञ्चल विश्वविद्यालय प्राध्यापक संघका अध्यक्ष यज्ञप्रसाद जम्मरकट्टेलले विदेश पलायन रोक्न अन्तर्ष्ट्रिय स्तरको पाठ्यक्रम तयार गरी विदेशी विद्यार्थी समेत आकर्षित गर्नुपर्ने बताए । नेपाल विज्ञान तथा प्रविधि प्रज्ञा प्रतिष्ठानका प्राज्ञ डासुवर्ण शाक्य अनुसन्धानमा जोड दिँदै त्यसको लागि कोष वृद्धि गर्नुपर्ने बताए । वनस्पति विभागका महानिर्देशक डासञ्जीव कुमार राईले समय सापेक्ष पाठ्यक्रम परिमार्जन नहुँदा अद्यावधिक भएको शिक्षाको लागि विद्यार्थीहरू विदेशिएको बताए । नेपाल विज्ञान तथा प्रविधी प्रज्ञा प्रतिष्ठानका सदस्य सचिव डारविन्द्र ढकालले नेपालमा उत्पादित जनशक्तिलाई उद्योगहरूले रोक्न नसकेको भन्दै प्राज्ञिक संस्थाहरूसँग सहकार्य नगर्दा समस्या भएको बताए । प्रतिष्ठानले ७ वटै प्रदेशमा अनुसन्धान केन्द्रहरू स्थापना गर्न खोजेको भन्दै उनले अनुसन्धानको लागि अनुदान समेत उपलब्ध गराउँदै आएको जानकारी दिए । कम्प्युटर एशोसिएसन नेपाल (क्यान) महासंघका अध्यक्ष रञ्जित पोदारले नेपालमा उपयुक्त हुने दक्ष जनशक्ति विश्वविद्यालयले तयार गर्नुपर्ने भन्दै यस्ता कार्यक्रमले विदेश पलायन रोक्न योगदान दिन सक्ने बताए । पूर्वाञ्चल विश्वविद्यालय स्कुल अफ साइन्स एण्ड टेक्नोलोजीका निर्देशक नरेशकुमार शाहले विश्वविद्यालय तह पार गरेपछि विद्यार्थीमा एक खालको अन्यौलता हुने भन्दै त्यसलाई चिर्नको लागि उद्योगहरुसंग सहकार्य हुनुपर्ने बताए । भारतको मिडिया एण्ड इन्टरटेन्मेन्ट स्किल काउन्सिलको व्यवसाय विकास तथा अन्तराष्ट्रिय सम्बन्ध प्रमुख रोशनी सेइगलले सहकार्य र सहयोगको लागि तयार रहेको प्रतिवद्धता जनाइन् । पूर्वाञ्चल विश्वविद्यालयको विज्ञान तथा प्रविधि संकायका डिन प्राडापवनकुमार झाले उद्योग र प्राज्ञिक संस्थाबीचको सहकार्य अत्यावश्यक भएको भन्दै बीचको खाडल पुर्न यस्ता गोष्ठी फलदायी हुने विश्वास व्यक्त गरे । सहायक डिन मनोजकुमार हलवाईले विश्वविद्यालयबाट उत्पादित जनशक्तिहर जागिर खोज्ने भन्दा पनि रोजगारी सिर्जना गर्ने खालका भएको तर्क गरे । कार्यक्रम संयोजक सुधीर गुरागाईले विश्वविद्यालयले अन्यत्र भन्दा फरक विषयहरू अध्यापन गराउने विश्वविद्यालयले उत्कृष्ट जनशक्ति तयार गरिरहेको बताए । कार्यशाला गोष्ठीमा विश्वविद्यालयका विभिन्न संकाय,आंगिक तथा सम्बन्धन प्राप्त २५ कलेजका प्रतिनिधि सहभागी थिए।"
"दाङमा बस दुर्घटना, २५ यात्रु घाइते",दाङ : दाङको गढवाकोइलाबास सडक खण्डको चिसापानीमा बस दुर्घटना हुँदा २५ जना यात्रु घाइते भएका छन्। भारतीय सीमा जोडिएको कोइलाबासबाट लमही आउँदै गरेको रा१ख ८३३ नम्बरको बस गढवा गाउँपालिका५ चिसापानीमा दुर्घटना भएको हो। इलाका प्रहरी कार्यालय गढवाका प्रहरी निरीक्षक कालिका कार्कीले बस दुर्घटनामा २५ जना घाइते भएका र घाइतेहरूलाई उपचारका लागि लमही अस्पताल पठाइएको जानकारी दिइन्। घाइते सबै खतरामुक्त अवस्था रहेको प्रहरी निरीक्षक कार्कीको भनाइ छ। प्रहरी नियन्त्रणमा रहेका बस चालकले ओरालोमा ब्रेक फेल भई बस अनियन्त्रित भएर दुर्घटना भएको बताएका छन्। प्रहरीका अनुसार बस सडक किनारको नालीमा पल्टिएको छ।
म्याग्दीको रेलेखोला जलविद्युत आयोजनाको इन्टेकमा बाढी पस्यो,"बेनी : म्याग्दीको अन्नपूर्ण गाउँपालिका४ नारच्याबमा निर्माणको अन्तिम चरणमा पुगेको ६ मेगावाट क्षमताको रेलेखोला जलविद्युत आयोजनाको इन्टेकमा बाढी पसेर क्षति भएको छ । ह्युम कन्सल्ट प्राली प्रर्वद्धक रहेको आयोजनाको कालोखोलास्थित बाँध र इन्टेकमा बाढी पसेर क्षति पुगेको हो । आयोजनाका जनसम्पर्क अधिकृत होमनाथ पाण्डेले मंगलबार राति ७ देखि ९ बजेसम्म रेलेखोलामा आएको बाढीले इन्टेक पुरिँदा भौतिक संरचनामा क्षति पुगेको बताए । खोपारा क्षेत्रको पाखोमा पहिरो गएपछि २ घण्टासम्म खोला सुक्ने र बाढी आउने गरेको थियो,उनले भने,'गेग्रानसहितको बाढीले ईन्टेकमा थुप्रिएर बाँधको भौतिक संरचनामा क्षति पुगेको हो । २ वर्षअघि निर्माण शुरु भएको आयोजनाले आगामी असार महिनाभित्र परिक्षण उत्पादन गर्ने तयारी गरेको थियो । ९० प्रतिशत भौतिक प्रगति भएको आयोजनामा बाढीले पुर्याएको क्षतिका कारण परिक्षण उत्पादन सुरु गर्ने समयतालिका प्रभावित बनेको इञ्जिनियर आयुष भट्टराईले बताए । बाँध, पाइपलाइन, विद्युतगृह निर्माण सकिएको आयोजनाको उपकरण जडान र प्रशारण लाइन निर्माण अन्तिम चरणमा पुगेको छ । सिभिल ठेकेदार साकुरा पावर कन्ट्रक्सनले खोपारा लेकको फेदीमा पर्ने कालोखोलामा बाँध बनाएको छ । बाँध नजिकै ५०५० मिटर लामा दुई वटा पानी थिग्राउने पोखरी (डिसेण्डर) निर्माण भएको छ । बाँधदेखि विद्युतगृहसम्म तीन हजार ६०० मिटर दुरीको पाइपलाइन जडानको काम सकिएको छ । विद्युतगृहदेखि दाना सवस्टेशन जोड्ने ३३ केभी क्षमताको ५ किलोमिटर प्रशारण लाइन निर्माण भइरहेको छ । सुरुङ र नहरको विकल्पमा पाइपलाइबाट पानी ल्याएर ५०५ मिटर माथिबाट विद्युतगृहमा खसालिने भएको छ । आयोजनाले नारच्याबको बेशी गाउँदेखि लेकगाउँ हुँदै बाँध र रेलेखर्कस्थित विद्युतगृह निर्माण स्थलसम्म १७ किलोमिटर पहुँचमार्ग निर्माण गरेको छ ।"
कालिकामा बेरुजु बढी,रसुवा : पाँचवटा गाउँपालिका रहेको रसुवाको जिल्लामा सबैभन्दा बढी बेरुजु कालिका गाउँपालिकामा देखिएको छ । महालेखा परीक्षकको कार्यालयले ६१ औँ वार्षिक प्रतिवेदन स्वरूप आर्थिक वर्ष २०७९८० को लेखाजोखा प्रतिवेदन विवरणमा सबैभन्दा भन्दा बढी बेरुजु कालिका गाउँपालिका र सबैभन्दा कम उतरगयामा देखिएको हो । कालिकाको बेरुजु ४ दशमलव २४ प्रतिशत रहेको छ । उतरगयाको सबैभन्दा कम बेरुजु शून्य दशमलव ६० प्रतिशत रहेको छ । यस्तै गोसाईंकुण्ड गाउँपालिकाको बेरुजु १ दशमलव ८५ प्रतिशत छ भने नौकुण्ड गाउँपालिकाको २ दशमलव २३ प्रतिशत रहेको छ । आमाछोदिङमो गाउँपालिकाको बेरुजु ३ दशमलव ५३ प्रतिशत रहेको महालेखा परीक्षकको कार्यालयले जनाएको छ । कार्यालयले देशैभरिका ७ सय ५३ मध्ये ४ सय ४८ गाउँपालिकाहरूको बेरुजु सार्वजनिक गरेको छ ।
