शीर्षक,विवरण
जाइस् इमेजिङसहितको भिभो भि५० नेपालमा सार्वजनिक,"काठमाडौं : ग्लोबल स्मार्टफोन ब्रान्ड भिभोले नेपालमा बहुप्रतीक्षित भिभो भि५० सार्वजनिक गरेको छ। जाइस्सँगको सहकार्यमा डिजाइन गरिएको यो अत्याधुनिक स्मार्टफोन प्रोलेवल पोट्रेट फोटोग्राफी, स्टाइलिश डिजाइन, र दीर्घकालीन ब्याट्री परफर्मेन्सको संयोजनले स्मार्टफोन प्रविधिको नयाँ आयाम प्रस्तुत गर्दछ। मनोरञ्जन र सिर्जनात्मकताको लागि आदर्श मानिएको भिभो भि५० नेपाली प्रयोगकर्ताहरूको लागि उत्कृष्ट विकल्प सावित हुनेछ। भिभो भि५० मा रहेको ५० मेगापिक्सलको जाइस् ओआईएस् मेन क्यामेराले फ्ल्यागशिप स्तरको स्पष्टता र विवरण प्रदान गर्छ। ११९ड्ढ अल्ट्रा वाइडएंगल क्यामेराले सुन्दर दृश्यहरू र ग्रुप तस्बिरहरू कैद गर्न मद्दत गर्छ। सेल्फी पारखीहरूका लागि, ५० मेगापिक्सल जाइस् ग्रुप सेल्फी क्यामेराले ९२ड्ढ जाइस् ऑटोफोकस वाइडएंगल लेन्स सहित नेचुरल र हाईडेफिनिशन सेल्फपोट्र्रेटहरू खिच्ने क्षमता राख्छ। एआई औरा लाईट पोर्ट्रेट २० ले १४३ गुणा अल्ट्रासफ्ट फिल लाइट प्रदान गर्छ भने जाइस् मल्टिफोकल पोट्र्रेटले २३ एमएम, ३५ एमएम, र ५० एमएम फोकल लेङ्थमा प्रोफेशनल पोट्र्रेट इफेक्ट दिन्छ। बायोटार, बिस्पीड र डिस्टागन जस्ता जाइस् स्टाईल ईफेक्टले पोट्र्रेट तस्बिरहरूमा सिनेम्याटिक गहिराइ थप्छ। भिभो भि५० ले फोरके अल्ट्राक्लियर भिडियो रेकर्डिङ सुविधासहित उच्च स्तरको भिडियो निर्माण क्षमता प्रदान गर्छ। एआई ईरेज २०, लाईभ कटआउट, फिल्म क्यामेरा मोड र लाईभ फोटो जस्ता प्रविधिहरूले प्रयोगकर्ताहरूलाई थप सिर्जनात्मक बनाउन मद्दत गर्छ। भिभो भि५० को ४१ड्ढ गोल्डन कर्भचरसहितको क्वाडकर्भ डिस्प्लेले न केवल आकर्षक लुक्स प्रदान गर्छ। तर सहज पकड र इमर्सिभ भ्यु अनुभवसमेत दिन्छ। एन्टीमिस्टच एल्गोरिदमले मल्टिटास्किङ र गेमिङलाई सहज बनाउँछ। यो स्मार्टफोन दुई आकर्षक रंगहरूस्टारी ब्लु र स्याटिन ब्लाकमा उपलब्ध हुनेछ। प्रदर्शनको मामलामा, क्वालकम स्न्यापड्रैगन ७ जेन ३ प्रोसेसरले १५ छिटो सिपियु प्रदर्शन र ५० सुधारिएको जिपियु पावर प्रदान गर्छ। १२ १२ जि बी को विस्तारित र्यामले कुनै पनि एप स्विचिङलाई सहज बनाउँछ। ६००० एमएएच ब्लु भोल्ट ब्याट्री र ९० वाट फ्ल्यास चार्ज प्रविधिले १० मिनेट चार्जमै ६ घण्टा कुरा गर्ने वा ३ घण्टा भिडियो स्ट्रिमिङ गर्ने क्षमता दिन्छ। आईपि ६८ र ६९ वाटर तथा डस्ट रेसिस्टेन्सले यो स्मार्टफोनलाई दैनिक जीवनका चुनौतीहरू सामना गर्न सक्षम बनाउँछ। नयाँ टेक्नोलोजी र उत्कृष्ट डिजाइन सहितको भिभो भि५०को नेपाली बजार मूल्य रु ६७,९९९ तोकिएको छ। मार्च १८ देखि मार्च २४ सम्म प्रिबुकिङ उपलब्ध हुनेछ, जसअन्तर्गत ग्राहकहरूले निःशुल्क भिभो इयरबड्स पाउनेछन्। पहिलो बिक्री मार्च २५ बाट भिभोको अधिकृत रिटेल स्टोरहरू र दराज अनलाइन प्ल्याटफर्ममा सुरु हुनेछ।"
"आगोले जलेर नाबालिकाको मृत्यु, ११ परिवारको १६ घर जले","विराटनगर : मोरङको धनपालथान गाउँपालिका६ कदमाहाको मुस्लिम टोलमा आगोले जलेर नाबालिकाको मृत्यु भएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार मोहमद हनिफ मियाँकी ३ वर्षीया छोरी रेश्मा खातुनको मृत्यु भएको हो। नाबालिकाको शव पोस्टमार्टमपछि परिवारले जिम्मा लिएको उनले बताए। घरमा आगो लागेपछि भित्रै जलेर उनको मृत्यु भएको जोशीले बताए। उनका अनुसार आगोले १३ परिवारको १६ वटा फुसको घर, भान्सा घर ३ वटा र गाई गोठ २ वटा जलेका छन्। मंगलबार दिउँसो १२:३० बजेतिर आगलागी सुरु भएको थियो। विभिन्न ठाउँबाट गएका दमकल र स्थानीयको सहयोगमा आयो नियन्त्रणमा लिइएको प्रहरीले जनाएको छ। आगो नियन्त्रणमा लिन करिब डेढ घण्टा लागेको थियो। आगलागीमा परेर २ बालबालिकाको मृत्यु भएको भनिएको थियो। बालक भने पछि सम्पर्कमा आएको प्रहरीले जनाएको छ। आगलागीको कारण खुलेको छैन। विद्युत सर्ट भएर आगलागी भएको हुनसक्ने प्रहरीको अनुमान छ। घटनाको अनुसन्धान भइरहेको जोशीले बताए। उनका अनुसार मोहमद हासिम मियाँ, इस्ताक मियाँ, इसाद मियाँ, मोहमद मुस्ताक मियाँ, कुर्सिद मियाँ, अन्सारुल मियाँ, मोहमद हनिफ मियाँ, सलमान मियाँ, मोहमद रजाक मियाँ, मुर्सिद मियाँ, चन्दन पुरी, शिवनारायण पुरी र देवनारायण पुरीको घर तथा गोठहरु जलेर ध्वस्त भएको छ। आगलागीमा कति बराबरको क्षति भयो भनेर प्रहरीले यकिन गरिसकेको छैन। २ वटा बाख्रा पनि जलेर मरेका छन्।"
एनएमबी बैंकको ग्रिन सेभिङ डिपोजिट,"काठमाडौं : एनएमबी बैंकले ग्रिन सेभिङ डिपोजिट (हरित बचत खाता) नामक नौलो बचत खाता योजना सुरु गरेको छ। उक्त खाताले वातावरण संरक्षणमा व्यक्ति र संस्थाहरूलाई आफ्नो महत्त्वपूर्ण भूमिका खेल्न मद्दत गर्दछ। यस खातामा जम्मा भएको रकम सौर्य ऊर्जा, ऊर्जा बचत र प्रकृतिलाई जगेर्ना गर्ने हरित परियोजनामा मात्र प्रयोग गरिनेछ। उक्त खाताबाट ग्राहकहरूले लगानीको राम्रो प्रतिफल पाउनुमात्र नभई हरित ऋणहरूमा समेत विशेष छुटहरू पाउन सक्नेछन्। बैंकको ग्रिन सेभिङ डिपोजिट खाता खोली, जलवायु परिवर्तनविरुद्ध लड्न र नेपाललाई थप दिगो बनाउन हातेमालो गर्न सकिने छ। बैंक पर्यावरणमैत्री बन्न र सन् २०४५ सम्ममा नेपालको शून्य प्रदूषणको लक्ष्यलाई समर्थन गर्न प्रतिबद्ध छ र सो खातामार्फत आफ्नो प्रतिबद्धता जनाउन सकिने छ। एनएमबी बैंकले हाल देशभर २ सय २ शाखा, १ सय ८७ एटीएम र ९ एक्सटेन्सन काउन्टरमार्फत उच्चस्तरीय सेवा प्रदान गर्दै आइरहेको छ।"
डोटीबाट ४ हजार बढीले एसईई दिँदै,डोटी : बिहीबारदेखि सुरु हुने माध्यमिक शिक्षा परीक्षा (एसईई)मा डोटीबाट चार हजार ६२ जना परीक्षार्थी सहभागी हुने भएका छन्। शिक्षा विकास निर्देशनालय दिपायलका अनुसार दुई हजार २ सय २२ जना छात्रा र एक हजार ८ सय ४० जना छात्र यस बर्षको एसईई परीक्षामा सहभागी हुने भएका छन्। जसमा तीन सय ८२ जनाको संख्यामा छात्रा बढी रहेका छन्। जसमा नियमितमा साधारण तर्फ एक हजार ४०७ जना छात्र र एक हजार ५२० छात्रा गरी जम्मा २ हजार नौ सय २७ जना विद्यार्थी सहभागी हुँदैछन्। त्यसैगरी नियमितमा प्राविधिक तर्फ ६३ छात्र र ५५ छात्रा गरी एक सय १८ जना विद्यार्थी रहेका छन्। त्यस्तै डोटीमा ग्रेडवृद्धि तर्फ तीन सय ७० छात्र र छ सय ४७ छात्रा गरी जम्मा १ हजार १७ जना परीक्षार्थी एसईईमा सहभागी हुँदैछन्। गत वर्षको तुलनामा डोटीबाट एसईई दिने विद्यार्थीको संख्यामा आठ सय ४५ ले वृद्धि भएको छ। गत वर्ष तीन हजार २१७ जना विद्यार्थीहरू एसईईमा सहभागी रहेका थिए। डोटीमा एसईई परीक्षाको तयारी पुरा भइसकेको शिक्षा विकास तथा समन्वय इकाई डोटीका प्रमुख भिम प्रसाद पनेरुले बताए। यस वर्ष डोटीमा जम्मा १५ वटा परीक्षा केन्द्र तोकिएको पनेरुले बताए।
परराष्ट्रमन्त्री राणा र भारतीय विदेशमन्त्रीबीच द्विपक्षीय वार्ता,"काठमाडौं : परराष्ट्रमन्त्री आरजु राणा देउवा र भारतीय विदेशमन्त्री एस जयशंकरबीच द्विपक्षीय भेटवार्ता भएको छ। भारतीय विदेश मन्त्रालयद्वारा नयाँ दिल्लीमा आयोजित राइसिना डायलग कार्यक्रममा सहभागिताका लागि नयाँ दिल्लीमा रहेकी मन्त्री राणा र भारतीय विदेशमन्त्री जयशंकरबीच मंगलबार भेटवार्ता भएको हो। भेटमा उनीहरूबीच नेपालभारत ऐतिहासिक द्विपक्षीय सम्बन्ध, दुई देशबीचका साझा चासो र आपसी हितका साथै पारस्पारिक लाभका विभिन्न विषयमा कुराकानी भएको थियो। भेटमा मन्त्री राणाले नेपालले भारतसँगको सम्बन्धलाई उच्च महत्त्व दिँदै आएको र आगामी दिनमा पनि दुवै देशको साझा हितका लागि भारतसँग सहकार्य गर्न नेपाल सदैव इच्छुक रहेको बताइन्। नेपाल र भारतबीचका पछिल्लो समयमा जारी रहेका द्विपक्षीय भेटवार्ता, भ्रमणको आदानप्रदान तथा आपसी सहकार्यका साथै दुई देशका बीचको ट्रेड ट्रान्जिट तथा जलस्रोत विकासका क्षेत्रमा भएका प्रगतिका बारेमा पनि उनीहरूबीच छलफल भएको परराष्ट्र मन्त्रालयले जानकारी दिएको छ।"
महादेव क्याम्पसमा नेविसंघको प्यानलनै विजयी,नुवाकोट : नुवाकोटको महादेव क्याम्पस रातमाटेमा नेपाल विद्यार्थी संघ विजयी भएको छ। स्वतन्त्र विद्यार्थी युनियनको निर्वाचनमा सो क्याम्पसमा नेविसंघको प्यानल विजय भएको हो। बेलकोटगढी नपा ७ महादेवफाँटमा रहेको क्याम्पसमा मंगलबार भएको स्ववियु निर्वाचनको मत परिणाम अनुसार सभापतिमा नेविसंघकी दीपा नेपाल विजयी भइन्। उनले ५२ मत प्राप्त गरिन् भने उनका निकटतम अनेरास्ववियुका प्रज्ज्वल लामिछानेले २५ मत पाए। सो क्याम्पसमा एकसय १४ मध्ये ८८ मत खसेको निर्वाचन समितिले जनाएको छ। १० मत बदर भएको थियो। समानुपातिकतर्फ सो क्याम्पसमा नेविसंघले ५५ र अखिलले २४ मत पाएको छ। सो क्याम्पसमा सत्तारुढ दल कांग्रेसको विद्यार्थी संगठन नेविसंघ र एमालेको अनेरास्ववियुले छुट्टाछुट्टै प्यानलसहित उम्मेदवारी दर्ता गरेका थिए।
"सिन्धुपाल्चोक स्ववियु निर्वाचनः चौतारामा मतदान रोकियो, तीन क्याम्पसको नतिजा सार्वजनिक","सिन्धुपाल्चोक : स्वतन्त्र विद्यार्थी युनियनको निर्वाचनमा नक्कली मतदातालाई मत हाल्न पठाएको भन्दै सिन्धुपाल्चोकको चौतारा बहुमुखी क्याम्पसमा तनाव उत्पन्न भएको छ। अखिल (क्रान्तिकारी)ले विदेशमा रहेका विद्यार्थीको नाममा अर्को व्यक्ति मत हाल्न पठाएको आरोप लगाउँदै अनेरास्ववियु र नेविसंघ गठबन्धनले नाराबाजी गरेपछि दिउँसो १ बजेबाट मतदान रोकिएको छ। गठबन्धनले नाराबाजीसहित ढुंगा प्रहार गरेपछि केही घण्टा स्थिति तनावग्रस्त बन्न पुगेको थियो। नारा जुलुस गर्न एमाले, कांग्रेससम्बद्ध वडा अध्यक्षहरू समेत पुगेका थिए। दुवै पक्षबीच विवाद भएपछि नेविसंघ र अनेरास्ववियुका उमेदवारहरूले मतपेटिकामा लात्तीले हानेका थिए। मतपेटिकामा लात्तीप्रहार भएपछि सुरक्षाका लागि खटिएका प्रहरीले गठबन्धनका सभापतिका उमेदवार सुशील तामाङ, सचिवका उमेदवार चिनलाल तामाङ र प्रमिला बिकलाई नियन्त्रणमा लिएको जिल्ला प्रहरी कार्यालयले जनाएको छ। गठबन्धनले चुनाव स्थगित गर्न माग गर्दै क्याम्पस बाहिर नारा जुलुस गरिरहेका छन् भने क्रान्तिकारीका विद्यार्थीहरू मतदाता सुचारु गर्न माग गर्दै नाराबाजीमा उत्रिएका छन्। स्थगित भएको मतदानलाई सुचारु गराउन साँझ मतदान अधिकृतसहितको सर्वदलीय बैठक बसेको थियो। बैठकले निष्कर्ष निकाल्न नसकेकोले २ सय ७१ मत खसेको मतपेटिका शील गरेर प्रहरी कार्यालयमा बुझाइएको निर्वाचन कार्यालयले जनाएको छ। क्याम्पसमा ३ सय ३८ मतदाता विद्यार्थी छन्। बाँकी मतदान गर्ने वा मतगणना गर्ने भन्नेबारे कुनै टुङ्गो लागि नसकेको क्याम्पस प्रमुख नगेन्द्र दंगालले बताए। सिन्धुपाल्चोकको ४ क्याम्पसमा भएको निर्वाचन मध्ये ३ क्याम्पसको मतगणना सम्पन्न भई सार्वजनिक भएको छ। मेलम्ची भ्याली क्याम्पसमा सत्ता गठबन्धन नेविसंघ र अनेरास्ववियुको साझा उमेदवारलाई पराजित गर्दै स्ववियू सभापतिमा अखिल क्रान्तिकारीका उम्मेदवार विजयी भएका छन्। क्रान्तिकारीका सभापतिका उम्मेदवार राजन गिरीले ७३ मत ल्याएर विजय भएका हुन्। उनका प्रतिद्वन्द्वी गठबन्धन नेविसंघका रोशन गिरीले ४० मत मात्रै ल्याएका छन्। त्यस्तै जलबिरे भ्याली क्याम्पसमा अनेरास्ववियु र नेविसंघ गठबन्धनलाई पराजित गर्दै अखिल क्रान्तिकारीको प्यानलै विजयी भएको छ। क्याम्पसको स्ववियू सभापतिमा क्रान्तिकारीका अशोक ढुंगाना निर्वाचित भएका छन्। उनले ७१ मत ल्याएका थिए भने प्रतिद्वन्द्वी रामबहादुर बिकले ५२ मत ल्याएका थिए। अन्य पदमा क्रान्तिकारीको प्यानलै विजयी बनेको छ। यता अरनिको कलेज बाह्रबिसेमा सत्ता गठबन्धनको तर्फबाट नेविसंघका तुसार श्रेष्ठ सभापतिमा विजयी भएका छन्। श्रेष्ठले १ सय १८ मत ल्याउँदै प्यानल नै विजयी भएको हो। उनको प्रतिद्वन्द्वी क्रान्तिकारीका अमृत श्रेष्ठले ७२ मत ल्याएका थिए।"
समयसीमाभन्दा अगावै काम सक्ने ठेकेदार सम्मानित,"गोरखा : ठेक्का सम्झौतामा उल्लेख भएको समय सकिन सात महिना बाँकी छँदै मोटरेबल पुल निर्माण गरेका एक निर्माण व्यवसायी सम्मानित भएका छन्। पालुङ्टार नगरपालिका९ ढुंगेटारीस्थित खारखोला पुल निर्माण गरेका निर्माण व्यवसायी मिलन खड्कालाई पूर्वाधार विकास कार्यालय गोरखाले सम्मान गरेको हो। मंगलबार आयोजित पुल उद्घाटन कार्यक्रममा गण्डकी प्रदेशका मुख्यमन्त्री पाण्डेले निर्माण व्यवसायी खड्कालाई सम्मान गरेका पूर्वाधार विकास कार्यालय गोरखाका प्रमुख गणेश सुवेदीले बताए। मुख्यमन्त्री पाण्डेले प्रशंसापत्र सहित खड्कालाई सम्मान गरेका कार्यालय प्रमुख सुवेदीले बताए। निर्माण व्यवसायी खड्कालाई सम्मान गर्दै मुख्यमन्त्री पाण्डेले राम्रो काम गर्नेहरू सम्मानित र नराम्रो काम गर्नेहरू दण्डित हुनुपर्ने उल्लेख गरे। पुल उद्घाटन समारोहलाई सम्बोधन गर्दै उनले समयभित्रै निर्माण पूरा भएका परियोजनामा प्रदेश सरकारले बजेट अभाव हुन नदिने बताएका छन्। ठूला विकास योजनामा निर्माण कम्पनी कस्तो छ, व्यवसायी कस्तो पर्छ र काम कसरी हुन्छ भन्ने विषयले ठूलो प्रभाव पार्ने मुख्यमन्त्री पाण्डेको भनाइ छ। श्रीगणेश अमृत जेभी कम्पनीले ठेक्का सम्झौतामा उल्लेख भएको समय समाप्त हुन सात महिना बाँकी छँदै सो पुलको निर्माण कार्य सम्पन्न गरेको थियो। १८ महिनाभित्र सम्पन्न गर्नेगरी गत वर्ष चैतमा ठेक्का सम्झौता गरेको कम्पनीले गत फागुनमा निर्माण सम्पन्न गरेको हो। फागुनको पहिलो हप्ताभित्र पुल निर्माणको काम सम्पन्न भएको पूर्वाधार विकास कार्यालय गोरखाका प्रमुख गणेश सुवेदीले बताए। सो पुल निर्माणको काम गत वैशाख ५ गतेदेखि आरम्भ भएको उनले जानकारी दिए। २५ मिटर लामो र ८४ मिटर चौडाइ रहेको ढुंगेटारीस्थित खारखोला पुलको लागत दुई करोड ७५ लाख रहेको पूर्वार्धार कार्यालय प्रमुख सुवेदीको भनाइ छ। प्रदेश सरकारको सहयोगमा पुल निर्माण भएको हो। सो पुल बनेपछि जिल्ला सदरमुकाम जाने पालुङटार नगरपालिका वडा नं ६, ९ र १० का सयौं घरधुरीका बासिन्दा लाभान्वित हुनेछन्।"
वीरगन्जको मेनरोड विस्तारका लागि सरकारी कार्यालयका संरचना तत्काल हटाउने निर्णय,"वीरगन्ज : सर्वोच्च अदालतले फागुन २८ गते वीरगन्जको मुख्य सडक (मेनरोड) विस्तारको पक्षमा फैसला गरेपछि वीरगन्ज महानगरपालिकाले मंगलबार सडक क्षेत्रमा पर्ने सम्बन्धित सरकारी कार्यालयका प्रमुखहरूसँग बैठक आयोजना गरेको छ। बैठकमा सडक क्षेत्राधिकार (दायाँबायाँ) २५२५ मिटर भित्र पर्ने आफ्ना संरचना तत्काल हटाउने प्रतिबद्धता सरकारी कार्यालयका प्रमुखहरूले व्यक्त गरेका छन्। यसअघि वीरगन्ज भन्सार कार्यालय, नारायणी सिंचाई कार्यालय र नेपाल बैंक लिमिटेड सिटी अफिस वीरगन्जले सडक क्षेत्राधिकार छाडेर आफ्ना संरचना निर्माण गरिसकेका छन्। अन्य सरकारी कार्यालयहरूले पनि आफ्ना संरचना हटाउने प्रतिबद्धता जनाएका छन्, जसले सडक डिभिजन कार्यालय हेटौँडालाई सडक विस्तारको कार्यान्वयनमा सहजता प्रदान गर्नेछ। वीरगन्ज महानगरपालिकाका मेयर राजेशमान सिंहले सर्वोच्च अदालतको आदेशअनुसार सडक विस्तार कार्यलाई सडक डिभिजन कार्यालयको पहलमा सहकार्य गर्दै अघि बढाउने बताए । उनले पहिलो चरणमै सरकारी कार्यालयहरूले आफ्ना संरचना हटाइदिए सर्वोच्चको फैसला कार्यान्वयनमा सहज हुने बताए। बैठकमा सडक सीमा निर्धारण, संरचना हटाउने प्रक्रिया, सार्वजनिक सेवा प्रवाहमा अवरोध हुन नदिनुपर्ने तथा अन्य प्राविधिक पक्षबारे छलफल भएको थियो। विभिन्न सरकारी कार्यालयहरूले सडक विस्तार कार्यलाई सहज बनाउन आवश्यक सहकार्य गर्ने प्रतिबद्धता व्यक्त गरेका छन्। बैठकमा सहभागी नेपाल टेलिकमका प्रतिनिधि राम प्रसाद शर्माले टेलिकमका संवेदनशील उपकरण तथा नेटवर्किङ तार व्यवस्थापनका लागि केही समय लाग्ने बताए। उनले सेवाग्राहीलाई समस्या नहुने गरी आफ्नो संस्थाले आवश्यक व्यवस्थापन गर्ने जानकारी दिए। त्यस्तै, नेपाल विद्युत् प्राधिकरणले सडक विस्तार कार्यलाई सहजीकरण गर्न पोल स्थानान्तरण गर्ने जनाएको छ। खानेपानी कार्यालयले पनि पाइपलाइन व्यवस्थापनका लागि प्राविधिक तथा भौतिक सहयोग गर्ने प्रतिबद्धता जनाएको छ। सडक सीमा निर्धारण यस अघि भइसकेको भए पनि केही स्थानमा संकेत चिन्हरु मेटिइसकेकाले चिन्ह लगाउने काम सडक डिभिजन कार्यालय हेटौँडाको नेतृत्वमा नापी र मालपोत कार्यालयले एक हप्ता भित्र गर्ने निर्णय गरेको छ। त्यस्तै बैठकले अति संवेदनशील कार्यालय बाहेक अन्य कार्यालयले तत्कालै स्वःस्फूर्त रूपमा सडक सीमा भित्रपर्ने आफ्ना संरचना स्थानान्तरण गरी सडक विस्तारमा सहयोग गर्ने, संरचना हटाउँदा सडक क्षेत्र बाहेकको सेड व्यापकको क्षेत्र समेत खाली गराउन लगाउने, सडक सीमाभित्र रहेका संरचना स्थानान्तरण गर्दा सार्वजनिक सेवा अवरुद्ध नहुने गरी गर्नका लागि सम्बन्धित कार्यालयहरूले आआफ्ना तालुक कार्यालयहरूसँग आवश्यक समन्वय गर्ने निर्णय भएको सडक डिभिजन कार्यालय हेटौँडाका प्रमुख गुरु प्रसाद अधिकारीले बताए। वीरगन्ज महानगरपालिकाको नेतृत्वमा भएको बैठकमा मालपोत कार्यालय पर्साका प्रमुख अशोक कुमार भट्टराई, नापी कार्यालयका प्रमुख दिपक कुमार सिंह, नेपाल बैंक सिटी अफिस वीरगंजकी संगीता पोखरेल, कोष तथा लेखा नियन्त्रक कार्यालयका वसन्त गुरागाईं लगायत सडक क्षेत्रमा पर्ने विभिन्न कार्यालयका प्रमुखहरूको उपस्थिति थियो। सडक विस्तारको कानुनी पृष्ठभूमि त्रिभुवन राजपथअन्तर्गत वीरगन्जको गण्डक चोकदेखि मितेरी पुलसम्मको सडक विस्तारको प्रक्रिया तीन दशकदेखि अवरुद्ध हुँदै आएको थियो। २०६९ सालमा सरकारले सडक क्षेत्रभित्रका संरचना हटाउन सूचना जारी गरेपछि प्रभावित घरधनीहरूले कानुनी उपचार खोजेका थिए।२०७६ सालमा लक्ष्मण साह रौनियार, वीरेन्द्रकुमार संघाई, राजकुमारीदेवी तुल्स्यान, भरतसाह रौनियार र सुधीरकुमार वर्णवाललगायतले सडक विभागको निर्णयविरुद्ध सर्वोच्च अदालतमा रिट दायर गरेका थिए। उनीहरूले सडक विस्तार खारेज गर्नुपर्ने, मुआब्जा दिनुपर्ने र वैकल्पिक मार्ग प्रयोग गर्नुपर्ने माग राखेका थिए। २७औं पटकसम्म सुनुवाइ पछि फागुन २८ गते न्यायाधीशद्वय विनोद शर्मा र महेश शर्मा पौडेलको संयुक्त इजलासले रिट खारेज गर्दै सरकारको पक्षमा फैसला सुनाएको हो। नेपाल सरकारको तर्फबाट नायब महान्यायाधिवक्ता सञ्जीवबहादुर श्रेष्ठ तथा वीरगंज महानगरपालिकाको तर्फबाट अधिवक्ताहरू ईश्वर बराल, सुरेश पोखरेल र धनबहादुर थापाले बहस गरेका थिए। विपक्षीको तर्फबाट वरिष्ठ अधिवक्ताहरू हरिहर दाहाल, श्याम खरेल, शम्भु थापालगायत १० जनाले प्रतिरक्षा गरेका थिए।"
पुल्चोक क्याम्पसको स्ववियु सभापतिमा स्वतन्त्र उम्मेदवार श्रेष्ठ निर्वाचित,"काठमाडौं : पुल्चोक इन्जिनियरिङ क्याम्पसको स्ववियु सभापतिमा स्वतन्त्र उम्मेदवार स्वयं श्रेष्ठ निर्वाचित भएका छन्। मंगलबार भएको निर्वाचनमा दलीय उम्मेदवारहरूलाई पछि पार्दै उनी स्ववियु सभापतिमा निर्वाचित भएका हुन्। श्रेष्ठ पुल्चोकमा सिभिल इन्जिनियरिङमा स्नातक पढ्दैछन्। उनी चौथो वर्षमा अध्ययनरत रहेको क्याम्पसले जनाएको छ। श्रेष्ठले ११०२ मतसहित निर्वाचित हुँदा प्रतिद्वन्द्वी माओवादी निकट अखिल क्रान्तिकारीका रसिक लम्सालले ७१० मत ल्याए। श्रेष्ठले केही दिनअघि प्रतिबद्धता पत्र सार्वजनिक गर्दै स्वास्थ्य शैक्षिकता, विश्वसनीयता र युग निर्माणको लक्ष्य केन्द्रित बन्ने घोषणा गरेका थिए। उनले क्याम्पससँगै विद्यार्थी र प्राध्यापकको हितका विषयमा पनि काम गर्ने प्रतिबद्धता पत्रमा उल्लेख गरेका छन्। त्यस्तै सचिवमा अखिल क्रान्तिकारीका दिवस सापकोटा र कोषाध्यक्षमा नेविसंघका अल्बर्ट ढकाल निर्वाचित भएका छन्। यसअघि पुल्चोकमा अनेरास्ववियुका विराज अर्याल सभापतिमा निर्वाचित भएका थिए।"
जलवायु परिवर्तनको असर कम गर्न सामूहिक सहकार्य आवश्यक छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले जलवायु परिवर्तनले पारेको असरलाई गम्भीररूपमा लिएर यसको न्यूनीकरणका लागि सामूहिक सहकार्य गर्नुपर्ने बताएकी छन्। भारतको विदेश मन्त्रालयले नयाँ दिल्लीमा आयोजना गरेको राइसिना डायलगको जलवायु परिवर्तनसम्बन्धी सत्रलाई सम्बोधन गर्दै उनले विकासशील राष्ट्रहरूले जलवायु परिवर्तनको अकल्पनीय प्रभावहरूको अनुभव गरिरहेका र नेपाल यसको अग्रपंक्तिमा नै रहेको बताइन्। मन्त्री राणाले जलवायु परिवर्तनको वर्तमान अवस्था र यसका कारण नेपालमा परेको असरका बारेमा आफ्नो अवस्था दर्शाउँदै यसकारण नेपालले जलवायु न्याय (क्लाइमेट जस्टिस) को मागलाई अन्तर्राष्ट्रियरूपमा उठाउँदै आएको पनि स्पष्ट गरिन्। उनले जलवायु परिवर्तनको असरले नेपालजस्ता हिमाल तथा पहाड भएका देशलाई मात्र नभएर सिंगो विश्वलाई नै असर गर्ने भएकाले सबै देशहरूले साझा एजेण्डाका साथ सामूहिक सहकार्य गर्नुपर्नेमा जोड दिइन्। उनले जलवायु न्यायअन्तर्गत क्षतिपूर्तिको पक्षमा नेपाल रहेको बताउँदै उनले यसका लागि आवश्यक क्लाइमेट फाइनान्सिङका विषयमा अब ब्यापक मात्रामा छलफल हुनुपर्ने बताइन्। गत वर्षको सेप्टेम्बरमा जलवायु परिवर्तनको सबैभन्दा नराम्रो परिणामको नेपालले सामना गर्नुपरेको र भीषण वर्षाका कारण २५० भन्दा बढी मानिसको ज्यान जानुका साथै करिब ४५ अर्ब रुपैयाँ बराबरको क्षति ब्यहोर्नुपरेको उनको भनाइ थियो। सो भीषण वर्षा र बाढीले पिउने पानी, सडक, ऊर्जा, सिँचाइ, पूर्वाधारहरू तथा कृषिसम्बन्धी पूर्वाधारमा ठूलो क्षति पुगेको मन्त्री राणाले बताइन्। उनले क्लाइमेट फाइनान्सिङका क्षेत्रमा अब नयाँ स्वरुपले सोच्नुपर्ने धारणा राखिन्। उनले भनिन्, 'अहिले विश्व नयाँ ढंगले अघि बढिरहेको छ। मलाई लाग्छ, अब परम्परागत दाताहरूबाट त्यसैगरी अनुदान तथा सहयोग नआउन पनि सक्छ। त्यसैले अब नयाँ ढंगले सोच्नुपर्ने बेला आएको छ। उनले यसका लागि राष्ट्रहरूले निजी क्षेत्रसँग पनि सहकार्य गरेर अघि बढ्न सकिने बताइन्। नेपालले विश्वको अन्य क्षेत्रको तुलनामा जलवायु परिवर्तनको असर अकल्पनीय रूपमा अनुभव गरिरहेको दृष्टान्त पेस गर्दै उनले नेपालका लागि थप क्षतिपूर्ति आवश्यक रहेको बताइन्। नेपाललाई वर्षा, बाढी पहिरो तथा अन्य प्राकृतिक प्रकोपको पूर्व सूचना आदिका क्षेत्रमा प्राविधिक सहयोग आवश्यक रहेको उनको भनाइ थियो।"
विस्फोटक पदार्थको अनाधिकृत आपूर्ति तथा उपयोगमा बन्देज लगाउन सुझाव,"काठमाडौं : पोखरामा आयोजित पोखरा भ्रमण वर्ष २०२५ उद्घाटन समारोहमा भएको बेलुन विस्फोटको विषयको अनुसन्धान गर्न गठिन छानविन समितिले मंगलबार गृहमन्त्री रमेश लेखकलाई प्रतिवेदन बुझाएको छ । भ्रमण वर्ष उद्घाटनका क्रममा उपप्रधानमन्त्री तथा अर्थमन्त्री विष्णु पौडेल र पोखराका मेयर धनराज आचार्य घाइते भएका थिए। घटना लगत्तै गृहमन्त्री लेखकले मन्त्रीस्तरको निर्णय गर्दै कास्कीका प्रमुख जिल्ला अधिकारी भरतमणि पाण्डेको संयोजकत्वमा आठ सदस्यीय छानविन समिति गठन गरेका थिए। समितिले घटनाको विस्तृत छानविन गरी र आगामी दिनमा यसप्रकारका घटना दोहोरिन नदिन पूर्वसर्तकता र अवलम्वन गर्नुपर्ने उपायसहितको प्रतिवेदन बुझाएको गृह मन्त्रालयले जनाएको छ । प्रतिवेदन बुझ्दै गृहमन्त्री लेखकले प्रतिवेदनमा उल्लेख भएका विषय कार्यान्वयनका लागि गृहसचिव गोकर्णमणि दुवाडीलाई निर्देशन दिएका थिए। समितिले विशिष्ट व्यक्तिहरुको सहभागिता रहने कार्यक्रममा विशिष्ट व्यक्ति स्वयंले संवेदनशीलता ख्याल गर्नुपर्ने, सुरक्षालाई भन्दा उपस्थितिलाई मात्र प्राथमिकता दिने प्रवृत्तिलाई निरुत्साहित गर्नुपर्ने, मञ्चका कार्यक्रमहरुमा प्रज्वलनशिल पदार्थहरुको प्रयोग गर्न पूर्ण रुपमा रोक लगाउनुपर्ने र प्रविधिका नाउँमा जोखिम मूल्याङ्कन नगरी कुनै कार्यक्रमहरु औपचारिक समारोहमा समावेश गर्न नहुने लगायतका सुझावसहितको विषय समेटिएको छ । त्यसका साथै भविष्यमा यस प्रकारका घटना हुन नदिन सुधार गर्नुपर्ने विषयहरू समेत प्रतिवेदनमा उल्लेख गरिएको छ । जसमा विस्फोटक रसायन र प्रज्वलनशील पदार्थको अनाधिकृत आपूर्ति तथा उपयोगमा बन्देज लगाउनुपर्ने,यस्ता प्रकृतिका कार्यक्रम आयोजना गर्नुपूर्व अनुमति लिने क्रममा स्थानीय प्रशासनलाई कार्यक्रमको रुपरेखा उपलव्ध गराउनु पर्ने व्यवस्था मिलाउनुपर्ने, कार्यक्रममा सुरक्षा मापदण्डलाई ध्यानमा राखी सुरक्षित विकल्पहरुको उपयोग गर्ने,बेलुन उडाउन आवश्यक भएमा अप्रज्वलनशील हिलियम ग्यास प्रयोग गर्ने,यस्ता प्रकृतिका कार्यक्रममा अनुमति विना आतिसबाजी तथा विष्फोटक रसायनको प्रयोगलाई पूर्णतः बन्देज लगाउनुपर्ने र सार्वजनिक कार्यक्रममा सहभागी हुने विशिष्ट अति विशिष्ट व्यक्तिले समेत आफू सहभागी हुने सार्वजनिक कार्यक्रमको सञ्चालन र व्यवस्थापन बारे अग्रिम जानकारी लिई सुरक्षाको सुनिश्चितता भई कार्यक्रममा उपस्थिति हुने संस्कारको विकास गर्नुपर्ने लगायतका विषय सुधार गर्नुपर्ने उल्लेख छ । त्यसैगरी यस प्रकारका कार्यक्रम संचालनपूर्व आयोजक पक्षबाट योजना बनाउने र सरोकारवाला निकायहरूसँग निरन्तर रुपमा प्रभावकारी समन्वय गर्नुपर्ने, सार्वजनिक कार्यक्रमहरु सभा, सम्मेलन, मेला, महोत्सव, प्रदर्शनी, र्याली लगायतका कार्यक्रम सञ्चालन गर्ने सन्दर्भमा सुरक्षा व्यवस्था, विपद् व्यवस्थापन, कार्यक्रम सञ्चालन विधिलगायतका विषयहरू समेत समेट्ने गरी स्पष्ट कार्यविधि मापदण्ड तर्जुमा गर्नुपर्ने समितिको सुझाव छ ।"
एनसेल नेपाल सुपर लिगको लागि खल्ती र आइएमई पे आधिकारिक टिकेटिङ पार्टनर,"काठमाडौं : देशको पहिलो र एकमात्र फ्रेन्चाइजमा आधारित फुटबल लिग, एनसेल नेपाल सुपर लिग (एनएसएल) आफ्नो बहुप्रतिक्षित तेस्रो सिजनको लागि खल्ती र आइएमई पेलाई आधिकारिक टिकटिङ पार्टनरको रूपमा घोषणा गरेको छ। एनएसएल, खल्ती र आइएमई पे बीचको त्रिपक्षीय सम्झौता मार्फत स्थापित साझेदारी अन्तर्गत खेलका टिकटहरू डिजिटल रूपमा प्रदान गरिनेछ जुन नेपालका उत्साही फुटबल प्रशंसकहरूका लागि अर्को अभूतपूर्व अनुभव हुनेछ। मार्च २९ देखि तेस्रो सिजन सुरु हुने तय भएको लिगले टिकट खरिदलाई सजिलो, पहुँचयोग्य र सुविधाजनक बनाएर फ्यान अनुभव बढाउने लक्ष्य राखेको छ। समर्थकहरूले खल्ती र आइएमई पे मार्फत डिजिटल वालेट, मोबाइल बैंकिङ र अनलाइन भुक्तानीका माध्यमहरू प्रयोग गरी भौतिक लेनदेन बिना नै खेलका टिकटहरू तुरुन्तै किन्न सक्नेछन्। खेलको पहुँचलाई आधुनिकीकरण गर्ने र देशभरका नेपाली फुटबल प्रशंसकहरूका लागि लिगलाई अझ बढी पहुँचयोग्य बनाउने एनएसएल को दृष्टिकोण अन्तर्गत यो साझेदारी गरिएको हो। यसको सहकार्यको बारेमा बोल्दै नेपाल सुपर लिग एनएसएलका प्रबन्ध निर्देशक श्रेयांस कार्कीले भने, नेपालका सबैभन्दा विश्वसनीय दुई डिजिटल पेमेन्ट प्लेटफर्महरू खल्ती र आइएमई पे सँग हात मिलाउन पाउँदा हामी खुसी छौं। यो साझेदारीले टिकेटिङलाई सरल बनाउने र फ्यानहरूलाई आफ्नो सिट सहजै सुरक्षित गर्न सघाउने छ। हाम्रो लक्ष्य एनएसएलको मज्जालाई सहज, थप अन्तरक्रियात्मक र व्यापक रूपमा पहुँचयोग्य बनाउनु हो। यही भावनालाई जोड दिँदै आईएमई पेका प्रमुख कार्यकारी अधिकृत प्रवीण रेग्मीले भने, नेपाल सुपर लिगको साझेदारको रूपमा नेपाली फुटबलको विकासलाई समर्थन गर्न पाउँदा आईएमई पे गर्व गर्दछ। हामीले एनएसएल र खल्तीसँग सहकार्य गर्दै खेलकुद क्षेत्रको विकासमा सघाउने र सिमलेस डिजिटल सोलुसन्स मार्फत फ्यान एक्सपिरियन्स बढाउने लक्ष्य राखेका छौं। उत्साहलाई निरन्तरता दिँदै खल्तीका प्रमुख कार्यकारी अधिकृत विनय खड्काले थपे, हामी एनपीएल र इन्टरनेसनल वुमेन च्याम्पियनसिपको अभूतपूर्व सफलतापछि आईएमई पे र एनएसएलसँग मिलेर यस अविश्वसनीय यात्रामा साझेदारी गर्न पाउँदा अत्यन्तै उत्साहित छौं। आफैं पनि खेलकुद प्रशंसक र फुटबल समर्थक भएका कारण हामी फ्यानहरूलाई अनलाइन मार्फत आफ्नो सिट सुरक्षित गर्न र खेलको भावनामा पूर्ण रूपमा डुब्नको लागि झन्झटमुक्त, सहज तरिका प्रदान गर्न पाउँदा रोमाञ्चित छौं। हामी दशरथ रंगशाला र नेपालभरि गुन्जिने गर्जन र जयजयकार सुन्न उत्साहित छौं। खल्ती र आइएमई पे दुवै प्रयोग गर्न सजिलो, सुरक्षित र कुशल डिजिटल पेमेन्ट सर्भिसको लागि भरपर्दा छन्। अनलाइन कारोबारमा यी प्लेटफर्मको विशेषज्ञताले टिकेटिङलाई अझ सुव्यवस्थित बनाउनुका साथै हजारौं एनएसएल समर्थकहरूको लागि म्याच डे अनुभवलाई पनि अझ बढाउनेछ। खल्ती र आइएमई पे ले चाँडै नै यी प्लेटफर्महरू मार्फत टिकट बुकिङमा विशेष प्रचार प्रसार र अफरहरू प्रस्तुत गर्नेछन् जसले गर्दा सिजनभरि नै प्रशंसकहरूको संलग्नता र उपस्थितिका साथ लिग अझ आकर्षक बन्ने छ। नेपालका उत्कृष्ट खेलाडी र क्लबहरूले शिर्ष उपाधिको लागि प्रतिस्पर्धा गर्ने एनसेल नेपाल सुपर लिग सिजन ३ मा उच्च कोटीका खेलहरू हुने निश्चित छ।"
"राजसंस्था पुनःस्थापनाका लागि आन्दोलन गर्ने राप्रपाको घोषणा, निर्णायक हुने दाबी",काठमाडौं : राष्ट्रिय प्रजातन्त्र पार्टीले उपत्यका केन्द्रित थप आन्दोलनको घोषणा गर्ने निर्णय गरेको छ। पार्टी कार्यालय धुम्बाराहीमा मंगलबार बसेको राप्रपा कार्यसम्पादन समितिको बैठकले पार्टीले उठाएका माग पूरा गर्न दबाब दिनका लागि भन्दै उपत्यका केन्द्रित थप आन्दोलनको घोषणा गर्ने निर्णय गरेको राप्रपा अध्यक्ष राजेन्द्र लिङ्देनले जानकारी दिए। पार्टीको आन्दोलन परिचालन मूल समितिको बैठक चैत १२ गते बस्ने र थप उपत्यका केन्द्रित आन्दोलनका कार्यक्रमहरू सार्वजनिक गर्ने उनले बताए। बैठकले समान विचार राख्ने सबै शक्तिलाई आफ्नो नेतृत्वको आन्दोलनमा सहभागी हुन आह्वान गरेको छ। वर्तमान सरकार सबै क्षेत्रमा असफल भएको निष्कर्ष बैठकले निकालेको अध्यक्ष लिङ्देनले बताए। उनले राजसंस्थाको पक्षमा राप्रपाको अबको आन्दोलन निर्णायक हुने दाबी गरे। उनले राजसंस्था पुनःस्थापनका लागि भन्दै नवराज सुबेदी वा अन्य कसैले बनाएको समितिमा आफू नबस्ने स्पष्ट पारे। जुनसुकै शक्तिले पनि राजसंस्थाको पक्षमा आन्दोलन गर्दा राप्रपालाई सहयोग नै पुग्ने उनको भनाइ छ।
"गाजामाथि इजरायलको भीषण आक्रमण, कम्तीमा ४०० जनाको मृत्यु",काठमाडौं : इजरायलले गाजामाथि भीषण आक्रमण गरेको छ। आक्रमणमा परी कम्तीमा ४०० जनाको मृत्यु भएको छ। सोमबार रातिदेखि नै इजरायलले गाजामाथि हवाई आक्रमण सुरु गरेको थियो। हमास पक्षधर स्वास्थ्य मन्त्रीका अनुसार आक्रमणमा परी हालसम्म ४०४ जनाको मृत्यु भएको छ भने सय भन्दा बढी घाइते भएका छन्। इजरायलले भने आतंककारी केन्द्रित आफूहरूले आक्रमण गरेको दाबी गरेको छ। इजरायलका प्रधानमन्त्री बेन्जामिन नेतान्याहु कार्यालयका अनुसार हमासले बन्धहरूलाई रिहा गर्न अस्वीकार गरेपछि गाजामाथि आक्रमण गरिएको हो। इजरायलले युद्धविरामको उल्लंघन गरेको हमासले जानकारी दिएको छ। बीबीसीका अनुसार इजरायलले मानव अधिकार उल्लंघन गरेर आक्रमण गरेको हमासको आरोप छ। उसले आक्रमणको दोष अमेरिकाले पनि लिनुपर्ने बताएको छ। गाजामाथि आक्रमण गर्नुअघि इजरायलले अमेरिकासँग छलफल गरेको हमासको दाबी छ।
ज्ञानेन्द्र शाहको मुर्खताले देशमा गणतन्त्र आएको हो : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले अहिले राजतन्त्र पुनःस्थापनाको नाममा कलाविहीन नाटक मञ्चन भइरहेको बताएका छन्। सांस्कृतिक प्रतिरोध दिवसको अवसरमा मंगलबार काठमाडौंमा आयोजित कार्यक्रममा उनले जनताले इतिहास बनाइदिएको राजसंस्थाको पुनःस्थापना सम्भव नै नरहेको बताए। ज्ञानेन्द्र शाहको मुर्खताले देशमा गणतन्त्र आउनमा सहयोग पुगेको भन्दै प्रचण्डले पछिल्लो समय ज्ञानेन्द्रको मुर्खताबाट सुरु भएको बहसले नेपाली जनतालाई अझ बढी चेतनशील बनाउन मद्दत गर्ने धारणा राखे। उनले संघीय लोकतान्त्रिक गणतन्त्र एउटा युगान्तकारी उपलब्धि भएकाले अहिलेको व्यवस्थाविरुद्ध प्रश्न उठाउने दुस्साहस गरे ठूलो मूल्य चुकाउनुपर्ने चेतावनी दिए। प्रचण्डले अहिले संशोधन नभइ सबै दल मिलेर समीक्षा गर्न जरुरी रहेको बताए। समीक्षापछि जनताको आवश्यकताका आधारमा संशोधनको प्रक्रिया अघि बढाउनुपर्ने उनको भनाइ छ। उनले राजतन्त्र फालेका शक्तिहरू एक ठाउँमा आएर जनतालाई अधिकार सम्पन्न बनाउनुपर्ने बताए। प्रचण्डले क्रान्तिकारी माओवादी धारहरू छिट्टै एकताबद्ध हुने दाबी गरे।
जेसिआई नेपाल विजनेश एक्स्पो बिहीबारबाट,"काठमाडौं : नेपाल जेसीजले जेसिआई नेपाल विजनेश एक्स्पो २०२५ आयोजना गर्ने भएको छ। भरतपुर चितवनको नारायणी नदी किनारा चैत ७ देखि १८ गतेसम्म एक्स्पो आयोजना हुने व्यावसायिक क्षेत्रतर्फको राष्ट्रिय कार्यकारी उपाध्यक्ष गणेश सापकोटाले बताए। एक्स्पोमा करिब २५० स्टल रहने मंगलबार राजधानीमा आयोजित पत्रकार सम्मेलनमा बताइएको छ। एक्स्पोमा नेपाल भित्र रहेका विभिन्न क्षेत्रका व्यवसायीहरूको सहभागितालाई सुनिश्चित गर्दै उनीहरूले चलाउँदै आइरहेको उद्योग, व्यापार, व्यवसाय, कृषि तथा पर्यटन, निर्माण तथा पूर्वाधार, शिक्षा तथा स्वास्थ्य, सूचना तथा प्रविधि, डिजिटल व्यवसाय, डिजिटल प्रविधि, नेपाल बिटुबी, व्यावसायिक जानकारी केन्द्र लगायतको औद्योगिक प्रदर्शनी हुने सापकोटाले बताए। यसका साथै एक्स्पोमा बिजनेश टु विजनेश (बिटुबी) छलफल, बिजनेश क्लिनिकलाई भर्चुअल प्लेटफर्मका माध्यमबाट अवलोकनकर्ता उद्योगी व्यवसायीहरूको उद्योग विशेषका समस्याहरूलाई दर्ता गराउने व्यवस्था, रोजगार नेपाल पेभिलियन अन्तर्गत रोजगारको खोजीमा रहेका युवाहरू तथा उपयुक्त कामदार कर्मचारी खोजीमा रहेका रोजगारदाता उद्योगी व्यवसायीहरूलाई समावेश गराउने लगायतका कार्यक्रमहरू पनि रहेका छन्। नेपाली उत्पादनलाई ब्राण्डिङ गर्न हाम्रो उत्पादन हाम्रो गौरव नारालाई प्रवर्द्धन गरिने पनि जनाइएको छ। एक्स्पोको प्रवर्द्धकका रूपमा नेपाल पर्यटन बोर्ड, उद्योग मन्त्रालय(बागमती प्रदेश) र भरतपुर महानगरपालिका रहेको छ। सहयोगीका रूपमा उद्योग वाणिज्य संघ चितवन रहेको छ। एक्स्पो अवधिभर दैनिक रूपमा उद्योग, पर्यटन, शिक्षा, स्वास्थ्य लगायत विविध विषयमा थिमेटिक सेसनहरूको आयोजना गरिने बताइएको छ। विशेषतः उद्यमशीलताको विकासको सन्दर्भमा सिर्जनात्मक कार्यक्रमहरू सञ्चालन गरिनेछ। यसबीच विभिन्न कार्यक्रमहरूको विशेषता, उपयोगिता, प्रयोग तथा थप शुद्धीकरण गर्दै नीतिगत, कानुनी, प्रक्रियागत विषयहरूमा बहुपक्षीय सरोकारवालाहरूको सहभागितामा गहन छलफल तथा बहस गर्ने गरि थिमेटिक सेसनहरूको आयोजना गरिने जनाइएको छ। यो एक्स्पोले नेपालमा छुट्टै औद्योगिक प्रदर्शनीको पहिचान र ब्राण्ड स्थापना गर्न सफल रहने नेपाल जेसिसका राष्ट्रिय अध्यक्ष रजनी थापाले बताइन्। जेसीआई नेपाल एक्स्पो एक औद्योगिक एक्स्पो हो। त्यसैले यसका माध्यमबाट उत्पादक र उपभोक्ता बीच व्यावसायिक अनुभवको प्रत्यक्ष आदानप्रदान हुनेछ। एक्स्पोले उद्यमी व्यवसायीलाई व्यावसायिक सम्बन्धको विकास र नयाँ प्रविधिको पहिचान गर्न पर्याप्त सघाउ पुर्याउनेछ, उनले भनिन्। एक्स्पो अवधिभरि प्रत्येक दिन साँझ स्थानीय तथा राष्ट्रिय कलाकारहरूको प्रस्तुति रहनेछ भने एक्स्पो अवलोकनका लागि १ सय रुपैयाँ र विद्यार्थीहरूले ६० रुपैयाँ तिर्नुपर्ने छ। करिब १ करोड लगानी हुने यस एक्स्पोमा करिब ५ करोडसम्म व्यावसायिक कारोबार हुने नेपाल जेसिसको अनुमान रहेको छ।"
व्यापार र संस्कृति विस्तार गर्न दिल्लीमा नेपाल महोत्सव,"काठमाडौं : भारतको दिल्लीमा नेपाल महोत्सव आयोजना हुने भएको छ। नेपाल र भारतबीच व्यवसाय, संस्कृति र खाना प्रवर्द्धन गर्न अप्रिल ११ देखि १३ सम्म महोत्सवको आयोजना हुन लागेको हो। भारतमा रहेको नेपाली दूतावाससँगको सहकार्यमा एभरेस्ट चेम्बर अफ कमर्सले नेपाल महोत्सवको आयोजना गर्न लागेको हो। व्यापार, पर्यटन, व्यवसाय, संस्कृति र आध्यात्मिकतामार्फत नेपालभारत बीचको सम्बन्ध प्रगाढ बनाउनका लागि महोत्सव गर्न लागिएको एभरेस्ट चेम्बर अफ कमर्सका अध्यक्ष युवराज बरालले बताए। महासचिव डा मोहन कार्कीले महोत्सवमा व्यावसायिक नेटवर्किङ सत्रहरू, सांस्कृतिक प्रस्तुतिहरू, हस्तकला प्रदर्शनीहरू र मौलिक नेपाली खानासहित नेपालको व्यापार, पर्यटन, संस्कृति र धार्मिक क्षेत्रसँगै खाना र हस्तकला भारतीय नागरिकमाझ प्रवर्द्धन गरिने बताए। महोत्सव निर्देशक राजेन्द्र घिमिरेका अनुसार दिल्लीको बार्हखम्बा रोडमा रहेको नेपाली दूतावास परिसरमा महोत्सव आयोजना हुने छ। महोत्सवमा नेपालभारत व्यापार सम्बन्धी छलफल, बिटूबी र बिटुसी नेटवर्किङ बैठक, लगानी विस्तार सम्बन्धी छलफल, पर्यटन र यात्रा प्रदर्शनी, सांस्कृतिक कार्यक्रम, नेपाली खाना र अध्यात्म सत्र समावेश छ। घिमिरेका अनुसार यो हरेक वर्ष आयोजना हुन्छ।"
दुई मोटरसाइकल ठोकिँदा एक जनाको मृत्यु,मलङ्गवा : हुलाकी राजमार्ग अन्तर्गत सर्लाहीको बलरा नगरपालिकामा दुई मोटरसाइकल ठोकिँदा एक जनाको मृत्यु भएको छ। बलरा नगरपालिका११ छतौनामा भएको दुर्घटनामा परी गम्भीर घाइते भएका रौतहटको भगवतीपुर गाउँपालिका५ का ४६ वर्षीय नरेश जयसवालको मृत्यु भएको हो। छतौनाबाट मलङ्गवा तर्फ आउँदै गरेको प्र २०३०१८ प ३२०६ नम्बर मोटरसाइकल र मलङ्गवाबाट बलरा तर्फ जाँदै गरेको मधेश प्रदेश ०२००६ प ००६ नम्बर भएको मोटरसाइकल ठोकिएको थियो। टाउको र शरीरका अन्य भागमा चोट लागेको जयसवाललाई उपचारका लागि वीरगन्ज तर्फ लैजाँदै गर्दा बाटोमै मृत्यु भएको जिल्ला प्रहरी कार्यालय सर्लाहीका प्रहरी नायब उपरीक्षक सरोज राईले बताए। मोटरसाइकल चालक रौतहटको राजदेवी नगरपालिका३ पथराका ४५ वर्षीय सिकिन्द्र बैठा घाइते भएका छन्। त्यसैगरी अर्को मोटरसाइकल चालक सर्लाही रामनगर गाउँपालिका१ का ३० वर्षीय होसनारायण यादव र मोटरसाइकल प्रहरीको नियन्त्रणमा रहेको प्रहरीले जनाएको छ।
"बाँझो जग्गा, अव्यवस्थित बसोबास, भूमिहीन सुकुम्बासीलगायत समस्या समाधान गर्न सरकारलाई निर्देशन","काठमाडौं : प्रतिनिधिसभा अन्तर्गतको कृषि, सहकारी तथा प्राकृतिक स्रोत समितिले सुकुम्बासी, अतिक्रमित तथा हदबन्दी जग्गा लगायतका सम्बन्धमा देखिएको समस्यामा समाधानका लागि नीतिगत सुधारका योजना बनाई कार्यान्वयनमा ल्याउन सरकारलाई निर्देशन दिएको छ। सिंहदरबारमा मंगलबार बसेको समिति बैठकले नेपालमा बाँझो जग्गा, अव्यवस्थित बसोबास, भूमिहीन सुकुम्बासी, अतिक्रमित तथा हदबन्दी छुट लिएको जग्गालगायतका सम्बन्धमा नीतिगत सुधारका योजना बनाई कार्यान्वयनमा ल्याउन सरकारलाई निर्देशन दिएको हो। बैठकले गुठी किसानका समस्या समाधान गरी पीडित किसानका माग सम्बोधन गर्ने सम्बन्धमा सरोकारवालासँग थप छलफल गरी कार्यसम्पादन गर्न भूमि व्यवस्था, सहकारी तथा गरिबी निवारण मन्त्रालयलाई निर्देशन दिएको छ। बैठकमा भूमि व्यवस्था, सहकारी तथा गरिबी निवारणमन्त्री बलराम अधिकारीले गुठी ऐन संशोधन गरेर भएपनि स्वर्गद्वारी गुठी पीडितको समस्या समाधान गर्ने प्रतिबद्धता जनाए। उनले समस्या समाधानका लागि सरकारले गरेका पहललाई ध्यान दिन आग्रह गरे। मन्त्री अधिकारीले ऐन बनाएर नै बाँझो जग्गा, अव्यवस्थित बसोबास, भूमिहीन सुकुम्बासी, अतिक्रमित तथा हदबन्दी छुट लिएको जग्गालगायत भूमिसँगसम्बन्धी समग्र समस्या समाधान गर्ने जिकिर गरे। बैठकमा स्वर्गद्वारी गुठी पीडित किसानहरूले आफ्नो मागका बारेमा समितिलाई जानकारी गराएका थिए। समिति सदस्यहरूले भूमिसम्बन्धी समस्याको दीर्घकालीन समाधानको उपाय खोज्न सुझाव दिएका थिए। समिति बैठकले भेरी शीत भण्डारलाई दिइएको अनुदान कायम हुने सम्बन्धमा आवश्यक निर्णय गर्न समेत सरकारलाई निर्देशन दिएको छ।"
आर्थिक वर्ष सुरु हुनुअघि नै बजेट तथा कार्यक्रम पारित गर्न प्रतिष्ठानलाई प्रधानमन्त्रीको निर्देशन,"काठमाडौं : प्रधानमन्त्री एवं कुलपति केपी शर्मा ओलीको अध्यक्षतामा पोखरा स्वास्थ्य विज्ञान प्रतिष्ठानको नवौँ सभा बैठक आज सम्पन्न भएको छ। प्रधानमन्त्री तथा मन्त्रिपरिषद्को कार्यालय सिंहदरबारमा भएको बैठकमा प्रतिष्ठानको चालू आर्थिक वर्षको बजेट र कार्यक्रम स्वीकृत भएको तथा गत आर्थिक वर्षको महालेखा परीक्षकको प्रतिवेदनबारे जानकारी गराइएको छ। साथै त्यसमा रहेका सुधार्नुपर्ने पक्षहरुमा ध्यान दिन जोड दिइएको छ। बैठकमा कुलपति ओलीले चिकित्सा शिक्षाका साथै पोखरा र त्यस क्षेत्रका बासीको स्वास्थ्य सेवालाई प्रभावकारी र सुशासनयुक्त प्रदान गर्न निर्देशन दिए। उनले आर्थिक वर्ष लाग्नुपूर्व नै बजेट तथा कार्यक्रम पारित गराउन आग्रह गरे। स्वास्थ्य तथा जनसंख्यामन्त्री एवं सहकुलपति प्रदीप पौडेल सहभागी बैठकमा प्रतिष्ठानका उपकुलपति डा डुकबहादुर क्षेत्रीले प्रतिष्ठानबाट आफ्नो कार्यकालमा भएका प्राज्ञिक, व्यवस्थापकीय र स्वास्थ्य सेवाका क्षेत्रमा भएको प्रगतिको प्रतिवेदन प्रस्तुत गरेका थिए।"
अमेरिकी वरिष्ठ अधिकारीले भने नेपाललाई दिइने आर्थिक सहयोगले निरन्तरता पाउँछ,काठमाडौं : अमेरिकी राष्ट्रपति डोनाल्ड ट्रम्पका राष्ट्रिय सुरक्षा परिषदका वरिष्ठ निर्देशक रिकी गिलले नेपाललाई दिइने आर्थिक सहायताले निरन्तरता पाउने बताएका छन्। राष्ट्रपति डोनाल्ड ट्रम्पले वैदेशिक सहायतासम्बन्धी कार्यकारी आदेश जारी गरेपछि नेपालमा आउने आर्थिक सहयोग निलम्बनमा परेको छ। राष्ट्रपति ट्रम्पले नेपालमा दिइने अनुदानलाई 'फ्रड' भनिरहेका बेला उनका वरिष्ठ अधिकारीले भने नेपालमा आउने आर्थिक सहायताले निरन्तरता पाउने दाबी गरेका हुन्। मंगलबार भारतको नयाँ दिल्लीमा परराष्ट्रमन्त्री आरजु राणा देउवासँगको भेटवार्ताका क्रममा दक्षिण र मध्य एसिया हेर्ने राष्ट्रपति ट्रम्पका राष्ट्रिय सुरक्षा सहायक गिलले अमेरिकाले नेपाललाई दिने आर्थिक सहयोग निरन्तर गर्ने प्रतिबद्धता गरेका थिए। राइसिना डायलग कार्यक्रमका लागि नयाँ दिल्लीमा रहेका परराष्ट्रमन्त्री राणाले 'साइडलाइन' वार्ता गर्दै गिलसँग हमासको नियन्त्राणमा रहेका नेपाली विद्यार्थी विपिनको रिहाइका लागि पहल गरिदिन आग्रह गरेकी थिइन्। विपिनको रिहाइका लागि पहल गरिदिन यसअघि पनि आफूले अमेरिकी सरकारलाई आग्रह गरेको स्मरण गराउँदै उनले विपिनको रिहाइका लागि नेपालले अमेरिकी सहयोगको अपेक्षा गरेको बताएकी थिइन्। उनीहरूबीच नेपाल र अमेरिकाको द्विपक्षीय हितका विषयमा पनि छलफल भएको थियो।
राष्ट्रिय खेलकुदको लोगो र मस्कट सार्वजनिक,काठमाडौं : कर्णाली प्रदेशमा हुने १०औं राष्ट्रिय खेलकुदको लोगो र मस्कट सार्वजनिक गरिएको छ। मंगलबार ललितपुरको सातदोबाटोस्थित अन्तर्राष्ट्रिय खेलकुद परिसरमा आयोजित एक कार्यक्रमका बीच खेलकुद मन्त्री तेजुलाल चौधरीले १०औं राष्ट्रिय खेलकुदको लोगो र मस्कट सार्वजनिक गरेका हुन्। सो अवसरमा राष्ट्रिय खेलकुदको ट्रफी समेत सार्वजनिक गरिएको थियो। लोगो र मस्कट सार्वजनिक भएसँगै राष्ट्रिय खेलकुदको तयारी तीव्र पार्न मन्त्री चौधरीले निर्देशन दिए। उनले खेलकुद मन्त्रालय र राखेपबीच विवाद नहुने गरि काम गर्न समेत निर्देशन दिए। विविध कारणले १० औं राष्ट्रिय खेलकुद मिति सरे पनि अब तोकिएको समयमा नै राष्ट्रिय खेलकुद हुने उनको भनाइ छ। मन्त्री चौधरीले खेल र खेलाडीको विकासका लागि मन्त्रालय सदैव प्रतिबद्ध हुने भन्दै आगामी वर्ष खेलकुद क्षेत्रको बजेट बढाउनका लागि पहल भइरहेको बताए। मंसिर २ देखि ९ गतेसम्म कर्णाली प्रदेशमा आयोजना हुने भनिएको १०औं राष्ट्रिय खेलकुदको मिति पटक पटक सर्दै आएको छ। पछिल्लो समय २०८२ जेठ ३ देखि १० गतेसम्म राष्ट्रिय खेलकुद आयोजना गर्ने तय भएको छ।
कांग्रेसले बोलायो कार्यसम्पादन समितिको बैठक,काठमाडौं : नेपाली कांग्रेसले पार्टीको कार्यसम्पादन समितिको बैठक बोलाउने निर्णय गरेको छ। पार्टी सभापति शेरबहादुर देउवा निवास बुढानिलकण्ठमा मंगलबार बसेको पदाधिकारी र पूर्व पदाधिकारी बैठकले चैत १० गते कार्यसम्पादन समितिको बैठक बोलाउने निर्णय गरेको कांग्रेस प्रवक्ता प्रकाशशरण महतले जानकारी दिए। बैठकमा राजावादीको प्रदर्शनका विषयमा पनि छलफल भएको र अहिलेको व्यवस्था र संविधानको रक्षाको लागि सम्पूर्णरूपमा क्रियाशील हुने निष्कर्ष निकालेको उनले बताए। प्रवक्ता महतले सर्वदलीय सरकार बनाउने विषयमा कुनै छलफल नरहेको जिकिर गरे। अहिले विपक्षमा रहेका माओवादीसहित अन्य दलहरू पनि अहिलेकै संविधानको रक्षाको पक्षमा रहेको भन्दै उनले सरकारमा आउँदा गणतन्त्र पक्षधर बलियो हुने बाहिर हुँदा कमजोर हुने भन्ने परिस्थिति नरहेको बताए। उनले समाजवादी मोर्चाले आह्वान गरे पनि कांग्रेस प्रदर्शनमा सहभागी नहुने तर गणतन्त्रको रक्षाका लागि मोर्चाले गरेको निर्णय ठीक रहेको बताए।
"एसईई परीक्षा सञ्चालन प्रक्रियाबाट बाहिरिए मधेसका मुख्यमन्त्री, ठूलो षड्यन्त्र भएको आरोप","जनकपुरधाम : मधेस प्रदेशका मुख्यमन्त्री सतिशकुमार सिंहले माध्यमिक शिक्षा परीक्षा (एसईई) मा चोरी गराउन ठूलो षड्यन्त्र भएको आरोप लगाएका छन्। एसईईमा मधेस प्रदेश सरकारको निर्णय कार्यान्वयन नभएकाले परीक्षा सञ्चालन प्रक्रियाबाट बाहिरिएको मुख्यमन्त्री सिंहले पत्रकार सम्मेलनमार्फत जानकारी गराए। मुख्यमन्त्री कार्यालय मधेस भवनमा आयोजित पत्रकार सम्मेलनलाई सम्बोधन गर्दै मुख्यमन्त्री सिंहले मधेसमा अहिले पनि परीक्षा सुरु नहुँदै प्रश्नपत्र बाहिरिने अवस्थालाई नियन्त्रण गर्न खोज्दा कर्मचारीतन्त्र असहयोग भएको आरोप लगाए। मुख्यमन्त्री सिंहले परीक्षार्थीलाई चिट चोराउन केन्द्राध्यक्ष र शिक्षकको बढ्दो सक्रियता देखिएको आरोपसमेत लगाए। 'यो अवस्था सुधार्न खोजिएको थियो। तर केन्द्राध्यक्ष चयनमा संघ सरकारका कर्मचारी रहने र जिल्ला परीक्षा समितिबाट प्रदेश सरकारको निर्देशन अवज्ञा हुनु दुर्भाग्यपूर्ण र प्रत्युत्पादक रहेको हाम्रो ठहर छ,' उनले भने। प्रमुख जिल्ला अधिकारीको अध्यक्षता रहने र शिक्षा विकास तथा समन्वय एकाइका प्रमुख सदस्य सचिव रहने शिक्षा परीक्षा समन्वय समितिले गरेको केन्द्राध्यक्ष चयनको प्रक्रिया स्वीकार्न नसकिने उनको तर्क थियो। परीक्षा समन्वय समितिहरूले साविककै व्यवस्था दोहोर्याउँदै केन्द्र निर्धारण गरिएका विद्यालयका प्रधानाध्यापकलाई नै केन्द्राध्यक्ष नियुक्त गरेका र नियुक्ति गर्ने प्रक्रिया अघि बढाएकाले परीक्षा प्रक्रियाबाट बाहिरिएको पत्रकारहरूलाई जानकारी दिए। योग्य तथा सक्षम शिक्षकको मनोबल वृद्धि गरी समान अवसरको अनुभूति दिलाउन र परीक्षा सञ्चालनमा स्वार्थ समूहको दबाब वा हस्तक्षेप नियन्त्रण गर्न खोजेका थियौं, मुख्यमन्त्री सिंहले भने, स्वार्थ समूहको चासोमा प्रदेश सरकारको निर्णय अटेर गरिएको छ। गोलाप्रथाबाटै केन्द्राध्यक्ष नियुक्ति हुनुपर्ने प्रदेश सरकारको सोच रहेको उनले बताए। पत्रकार सम्मेलनमा सहभागी भएकी शिक्षा तथा संस्कृतिमन्त्री रानी शर्मा तिवारीले परीक्षामा विकृति, विसंगती तथा बेथिति निम्तिन सक्ने अवस्थामा प्रदेश सरकार साक्षी किनारा भएर बस्न नसक्ने परीक्षा प्रणालीबाट असन्तुष्टि व्यक्त गर्दै बाहिरिएको बताइन्। उनले भनिन, आठै जिल्लाका एसईई परीक्षा समन्वय समितिका अध्यक्ष तथा प्रमुख जिल्ला अधिकारीको भेला बोलाएर गोला प्रथाबाट केन्द्राध्यक्ष चयन गर्ने कुरा थियो। तर उहाँहरूले मान्नु भएन। उहाँहरूले पुरानै ढर्रामा रकमको चलखेल गरी केन्द्राध्यक्ष नियुक्ति दिएको छ। त्यसैले हामी त्यसविरुद्ध छौं।"
गण्डकीलाई हराउँदै बागमतीको दोस्रो जित,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा बागमतीले प्रदेशले गण्डकी प्रदेशलाई ६९ रनले हराएको छ।सिद्धार्थनगरस्थित सिद्धार्थ क्रिकेट रंगशालामा टस हारेर ब्याटिङ गरेको बागमतीले दिएको २८९ रनको लक्ष्य पछ्याएको गण्डकी ४४ ओभरमा २१९ रन बनाउँदै अलआउट भएको हो। गण्डकीका लागि वंश क्षेत्रीले सर्वाधिक ५५ रन बनाए। उनले ९० बलमा ४ चौका प्रहार गरेका हुन्। ओपनरद्धय समिर कँडेलले २६ र अर्जुन कुमालले १४ रन बनाए। दिपक डुम्रेले १९, दिनेश बुढा मगरले ११, सुजन गौतमले १०, कमल परियारले १९, अमृत गुरुङले २० रन बनाउँदा सुवास भण्डारी १८ रनमा अविजित रहे। बागमतीका लागि इशान पाण्डेले सर्वाधिक ४ विकेट लिए। उनले ६ ओभर बलिङ गर्दै २७ रन खर्चिए। साकार गजुरेलले २ विकेट लिँदा रिजन ढकाल, गौतम केसी र सूर्य तामाङले ११ विकेट लिए। त्यसअघि ब्याटिङ गर्दै बागमतीले निर्धारित ५० ओभरमा ८ विकेट गुमाउँदै २८८ रन बनाएको थियो। बागमतीका लागि ओपनर इशान पाण्डेले सर्वाधिक ६९ रन बनाए। उनले ८२ बलमा ६ छक्का प्रहार गरेका हुन्। अर्का ओपनर अशुतोष घिरौयाले १४ रन बनाउँदा तेस्रो क्रममा ब्याटर शुभ कंसाकरले ५२ रनको अर्धशतकीय पारी खेले। कप्तान पृथु बास्कोटाले १६ रन, विवेक राना मगरले ३४ रन बनाए। विपिन आचार्यले ६३ रनको अविजित पारी खेले। उनले ४२ बलमा ७ चौका र २ छक्का प्रहार गरेका हुन्। रिजन ढकाल २३ रनमा अविजित रहे। गण्डकीका लागि अर्जुन कुमालले सर्वाधिक ४ विकेट लिए। उनले ७ ओभर बलिङ गर्दै १ मेडनसहित ४० रन खर्चिए। कप्तान विपिन खत्री र सुवास भण्डारीले समान २२ विकेट लिए। गण्डकीले ५ खेलबाट १ मात्र जित दर्ता गरेको छ। बागमतीले भने दोस्रो जितसहित अंक तालिकामा केही राहत महसुस गर्दै ४ अंक जोड्यो।"
कर्णालीको दोस्रो जित,"काठमाडौं : प्रधानमन्त्री कप पुरुष राष्ट्रिय प्रतियोगितामा कर्णाली प्रदेशले कोशी प्रदेशलाई १२७ रनले पराजित गरेको छ। भैरहवास्थित एक्स्ट्राटेक ओभलमा टस जितेको कर्णालीले दिएको २१९ रनको लक्ष्य पछ्याएको कोशी ३५ ओभरमा ९१ रन बनाउँदै अलआउट भएको हो। कोशीका लागि शीर्ष क्रममा ३ ब्याटरबाहेक अरू कसैले पनि दोहोरो अंकमा रन बनाएनन्। कोशीका लागि ओपनर चिराग शाहले सर्वाधिक २५ रन बनाए। उनले ५२ बल खेल्दै ४ चौका प्रहार गरेका हुन्। अर्का ओपनर सकिब हकले १३ र कप्तान अंकित सुवेदीले १० रन बनाए। अन्य कुनै पनि ब्याटरले दोहोरो अंकमा रन बनाउन सकेनन्। कर्णालीका लागि दिपेन्द्र रावत र सुनिल धमलाले समान ३३ विकेट लिए। कप्तान दिवान पुनले २ र अनुज चनाराले १ विकेट लिए। त्यसअघि ब्याटिङ गरेको कर्णालीले निर्धारित ५० ओभरमा ९ विकेट गुमाउँदै २१८ रन बनाएको थियो। कर्णालीका लागि अर्जुन घर्तीले सर्वाधिक ८८ रनको अविजित पारी खेले। उनले ९५ बलमा ११ चौका र २ छक्का प्रहार गरेका हुन्। ओपनरद्वय सुनिल धमलाले र विपिन रावलले क्रमशः १३ र १० रन बनाए। निश्चल रावलले २० रन, हिमान्शु शाहीले ४६ रन बनाउँदै क्याच भए। प्रकाश जैशीले १८ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। कोशीका लागि विपिन महतोले सर्वाधिक ३ विकेट लिए। दिपेश कँडेल र प्रकाश कार्कीले २२ विकेट लिँदा श्रवण किस्कु र सुजन थपलियाले ११ विकेट लिए। यो जितसँगै कर्णालीले अंक तालिकामा छलाङ मारेको छ। ५ खेलमा २ जित र ३ हार बेहोरेको कर्णाली ४ अंकसहित पाँचौं स्थानमा उक्लियो। कोशी भने ६ खेलमा १ मात्र जितसहित तालिकाको पुछारमा रहेको छ।"
लेखा समिति बैठकमा सभापति पोखरेलविरुद्ध खनिए सांसदहरू,काठमाडौं : सांसदहरूले प्रतिनिधिसभाअन्तर्गतको सार्वजनिक लेखा समितिको बैठक निरन्तर राख्न माग गरेका छन्। सिंहदरबारमा मंगलबार बसेको समिति बैठकमा सांसदहरूले समितिमा उपसमितिको प्रतिवेदन र उजुरीका धेरै चाङ हुँदा पनि समयमा बैठक नबोलाएको भन्दै सभापति ऋषिकेश पोखरेलको भूमिकाप्रति पनि आपत्ति जनाए। समिति सदस्य सांसद रामकृष्ण यादवले समितिको बैठक प्रतिनिधिसभाको शून्य समयजस्तै प्रभावविहीन हुन थालेको बताए। समितिको बैठक पर्वजस्तै पण्डितसँग दिन तोकेर बस्ने देखिएको भन्दै उनले आपत्ति जनाए। सभापति पोखरेलले एजेण्डामा केन्द्रित हुन आग्रह गरेपछि सांसद यादवले जहिले पनि बीचैमा रोक्ने काम उचित नभएको बताए। सभापति पोखरेलले भने क्यालेन्डर अनुसार नै समितिको बैठक बसेको जिकिर गरे। त्यस्तै सांसद प्रेमबहादुर आलेले सांसद यादवको भनाइप्रति समर्थन जनाउँदै ११४ वटा उजुरी हुँदा पनि महिनामा एक पटकमात्रै बैठक बस्नु उचित नभएको बताए। राज्यको सम्पत्ति दुरुपयोग भएको विषयमा लेखा समितिले निष्पक्ष र प्रभावकारी ढंगले छानबिन गर्न सक्नुपर्ने उनले बताए। उनले डेडिकेटेट र ट्रङ्कलाइनको महशुल बक्यौता उठाउनुपर्ने निर्णय गर्दा सभापतिले नै त्यसलाई रोकेको आरोप लगाए। उनले डेडिकेटेट र ट्रङ्कलाइनको महशुल बक्यौता उठाउनका लागि निर्देशन दिन माग गरे। त्यस्तै सांसद मनिष झाले समितिका बैठक नियमित बस्नुपर्ने र समितिबाट भएका निर्देशनको कार्यान्वयनको अवस्था बुझ्नुपर्ने बताए। उनले सिमेन्ट र फलामे डण्डीको मूल्यवृद्धिबारे समितिले दिएको निर्देशन कार्यान्वयन नहुँदा फेरि समितिमा उजुरी आएको जिकिर गरे।
परराष्ट्रमन्त्री राणा र मल्दोभाका विदेशमन्त्रीबीच भेटवार्ता,काठमाडौं : परराष्ट्रमन्त्री डा आरजु राणा देउवाले मल्दोभाका उपप्रधान एवं विदेशमन्त्री मिहाइ पोपसोइसँग नयाँ दिल्लीमा भेटवार्ता गरेकी छन् । भारतको विदेश मन्त्रालयले नयाँ दिल्लीमा आयोजना गरेको राइसिना डायलग कार्यक्रमका लागि त्यहाँ रहेका उनीहरूबीच आजभेटवार्ता भएको हो । भेटका क्रममा नेपाल मल्दोभा सम्बन्ध र आपसी हितका विविध विषयमा कुराकानी भएको परराष्ट्रमन्त्रालयले जनाएको छ। । त्यस अवसरमा मन्त्री डा राणाले जलवायु परिवर्तनले नेपाललाई नराम्रोसँग असर गरिरहेको जानकारी दिँदै यस समस्यासँग जुध्न कसरी मिलेर काम गर्न सकिन्छ भन्ने बारेमा कुराकानी गरेकी थिइन्। त्यस अवसरमा मन्त्री डा राणाले नेपाल सन् २०२६ पछि विकासोन्मुख राष्ट्रको सूचीमा स्तरोन्नति हुन लागेको सन्दर्भमा नेपालले तयारी गरिरहेको र त्यसपछि नेपाललाई आवश्यक पर्ने सहयाताका बारेमा पनि जानकारी गराएकी थिइन्। साथै उनले नेपालले संयुक्त राष्ट्रसंघीय सुरक्षा परिषदको सदस्यलगायतमा दिएको उम्मेदबारीका बारेमा जानकारी दिँदै त्यसमा मल्दोभाको सहयोगका लागि आग्रह पनि गरिन्। मन्त्री राणाले यसै हप्ता हुन लागेको विदेशमन्त्री मिहाइ पोपसोइको नेपाल भ्रमणबाट पनि दुई देशबीचको सम्बन्धलाई थप गतिशील बनाउन सहयोग पुग्ने धारणा राखेकी थिइन्।
आगलागीबाट तीन घर जलेर नष्ट,"उदयपुर : उदयपुरको चौदण्डीगढी नगरपालिकाबेल्टार बजारमा आज भएको आगलागीबाट ३ वटा घर जलेर नष्ट भएको छ। स्थानीय सरण राईको घरबाट वैद्युत् सर्ट भएर आगलागी भएको जिल्ला प्रहरी कार्यालयले जनाएको छ। आगलागीबाट शरण राई, सर्वधन राई र कालुमान राईको घर जलेर नष्ट भएको हो। चौदण्डीगढी नगरपालिका, कञ्चनरुप नगरपालिका र रौतामाई गाउँपालिकाको दमकल, जनपद प्रहरी , सशस्त्र प्रहरी र स्थानीयवासीको सहयोगमा आगलागी नियन्त्रणमा आएको छ। मानवीय तथा पशुचौपाया क्षति नभएको र क्षतिको थप विवरण आउन बाँकी रहेको प्रहरीले जनाएको छ।"
यू१९ पुरुष फुटबल टिमको प्रशिक्षकमा उर्जन श्रेष्ठ,"काठमाडौं : साफ यू१९ पुरुष च्याम्पियनसिप प्रतियोगिताका लागि नेपाली टिमको प्रशिक्षकको जिम्मेवारी उर्जन श्रेष्ठले पाएका छन्। मंगलबार सातदोबाटोस्थित एन्फा कम्प्लेक्समा महासचिव किरण राईले उनलाई सम्झौतापत्र हस्तान्तरण गरेका हुन्। उर्जनले यसअघि नेपालमै आयोजना भएको साफ यू२० च्याम्पियनसिपमा पनि प्रशिक्षकको भूमिका निर्वाह गरेका थिए। उक्त प्रतियोगितामा नेपाल उपविजेता बनेको थियो। नेपालले साफ यू१९ च्याम्पियनसिपको समूह बी मा रहेको नेपालले पहिलो खेल मे ११ श्रीलंकासँग खेल्नेछ। समूह चरणको दोस्रो खेल मे १३ मा भारतसँग खेल्नेछ। समूह ए मा भने माल्दिभ्स, भुटान र बंगलादेश रहेको छ। यस प्रतियोगितामा ६ वटा राष्ट्रले सहभागिता जनाउनेछन्। २ टिममा विभाजन गरी खेलिने यस खेलमा समूहको शीर्ष २ ले सेमिफाइनल खेल्नेछन्।"
गण्डकीको अगाडि बागमतीको विशाल लक्ष्य,"काठमाडौं : प्रधानमन्त्री कप पुरुष राष्ट्रिय क्रिकेट प्रतियोगितामा बागममतीले प्रदेशले गण्डकी प्रदेशलाई २८९ रनको विशाल लक्ष्य प्रस्तुत गरेको छ। सिद्धार्थनगरस्थित, सिद्धार्थ क्रिकेट रंगशालामा टस हारेर ब्याटिङको निम्तो पाएको बागमतीले निर्धारित ५० ओभरमा ८ विकेट गुमाउँदै २८८ रन बनाएको हो। बागमतीका लागि ओपनर इशान पाण्डेले सर्वाधिक ६९ रन बनाए। उनले ८२ बलमा ६ छक्का प्रहार गरेका हुन्। अर्का ओपनर अशुतोष घिरौयाले १४ रन बनाउँदा तेस्रो क्रममा ब्याटर शुभ कंसाकरले ५२ रनको अर्धशतकीय पारी खेले। कप्तान पृथु बास्कोटाले १६ रन, विवेक राना मगरले ३४ रन बनाए। विपिन आचार्यले ६३ रनको अविजित पारी खेले। उनले ४२ बलमा ७ चौका र २ छक्का प्रहार गरेका हुन्। रिजन ढकाल २३ रनमा अविजित रहे। गण्डकीका लागि अर्जुन कुमालले सर्वाधिक ४ विकेट लिए। उनले ७ ओभर बलिङ गर्दै १ मेडन सहित ४० रन खर्चिए। कप्तान विपिन खत्री र सुवास भण्डारीले समान २२ विकेट लिए। बागमती र गण्डकी दुवैको यो पाँचौं खेल हो। गण्डकी र बागमतीले हालसम्म एउटा मात्र जित निकाल्न सकेका छन्।"
एड्भान्स्ड ब्याट्री रिसाइक्लिङका साथ दिगो प्रतिबद्धता बलियो बनाउँदै बीवाईडी,"काठमाडौं : ग्लोबल रिसाइक्लिङ डेको अवसरमा बीवाईडी अटो इन्डष्ट्रिले कम्प्रिहेन्सिभ ब्याट्री रिसाइक्लिङ एन्ड रियुज प्रोग्रामलाई कार्यान्वयन गरेको छ। यसले वातावरणीय दिगोपनाप्रति बीवाईडीको प्रतिबद्धतालाई पुनः पुष्टि गरेको छ। विश्व नै हाल इलेक्ट्रिक मोबिलिटीतिर लागिरहेको समयमा वास्तविक रुपमा दिगो ईभी इकोसिस्टम प्राप्तिका लागि जिम्मेवार रुपमा ब्याट्री व्यवस्थापन गर्नु महत्वपूर्ण छ। बीवाईडी त्यही महत्वपूर्ण कार्यमा अग्रसर भएको छ। सो पहलको एक भागको रुपमा बीवाईडीले दुई प्रमुख रिसाइक्लिङ सेवा प्रदायक कम्पनी अमेरिकाको क्यालिफोर्नियामा अवस्थित आइटी एसेट पार्टनर्स इंक र चीनको वुहुमा अवस्थित एन्हुई लेचेङ लिथियमआयोन टेक्नोलोजी कम्पनी लिमिटेडसँग सम्झौता गरेको छ। सन् २०२४ मे २८ मा औपचारिक रुपमा घोषणा गरिएको सो सहकार्यले बीवाईडी ईभीमा प्रयोग भएका लिथियमआयोन ब्याट्री प्याक र ब्याट्रीलाई सुरक्षित, उत्तरदायी र दक्ष रुपमा रिसाइक्लिङ गर्ने कार्यलाई सुनिश्चित गर्नेछ। ब्याट्री रिसाइक्लिङमा बीवाईडीको सर्कुलर इकोनोमी अप्रोच दुवै सेवा प्रदायक कम्पनीहरु आरटु सर्टिफाइड अर्थात रेस्पोन्सिबल रिसाइक्लर सर्टिफाइड हुन्, जसले दिगो रिसाइक्लिङको ग्लोबल स्ट्यान्डर्ड पुरा गर्छन्। रिसाइक्लिङ प्रक्रिया अन्तर्गत क्यापासिटी टेस्टिङ, सेफ डिस्म्यान्टलिङ, मेटरियल रिकभरी र इकोफ्रेन्ड्ली प्रोसेसिङ गरिन्छ। प्रयोग भइसकेको ब्याट्रीको पुनः प्रयोगको सम्भावनाको मूल्यांकन कार्य क्यापासिटी टेस्टिङमा गरिन्छ। प्रयोगमा नआउने ब्याट्रीलाई सावधानीपूर्वक नष्ट गर्ने कार्य अर्थात सेफ डिस्म्यान्टलिङ त्यसपछि गरिन्छ। त्यसपछि लिथियम, निकेल र कोबाल्ट जस्ता महत्वपूर्ण कच्चा पदार्थ निकाल्ने कार्य मेटरियल रिकभरी अन्तर्गत पर्छ भने अन्त्यमा यसरी रिसाइकल गरिएका सामग्रीहरु अनुमति प्राप्त कम्पनीहरुलाई उपलब्ध गराउने कार्य गरिन्छ। ब्याट्री उत्पादनदेखि रिसाइक्लिङ सम्मको सम्पूर्ण प्रक्रियामार्फत बीवाईडीले इलेक्ट्रोनिक प्रदूषण घटाउने, प्राकृतिक सम्पदा संरक्षण गर्ने र कार्बन फुटप्रिन्टलाई न्यून गर्ने कार्यमा महत्वपूर्ण कदम चालेको छ। हरित भविष्यको नेतृत्व लिदै सो पहल वारेमा बोल्दै नेपालका लागि बीवाईडीको आधिकारिक वितरक साइमेक्स इंकका सीईओ साहिल श्रेष्ठले भन्नुभयो, ग्लोबल रिसाइक्लिङ डे मनाइरहदा हामीले इलेक्ट्रिक सवारी साधन उत्पादन गर्नु मात्र होइन, वास्तविक रुपमा सर्कुलर इकोनोमी निर्माण गर्नु नै दिगोपना हो भन्ने कुराको पहिचान गर्यौ। जिम्मेवार ब्याट्री रिसाइक्लिङप्रतिको हाम्रो प्रतिबद्धताले उत्पादनदेखि नष्ट गर्ने कार्य सम्मको सम्पूर्ण ईभी टेक्नोलोजी वातावरणमैत्री हुने तथ्य सुनिश्चित गरेको छ। नेपालमा प्रभाव विश्वका धेरै ईभी प्रयोगकर्ता देशको रुपमा नेपाल समेत परिचित भइरहेको समयमा जिम्मेवार ब्याट्री डिस्पोजल र रिसाइक्लिङ प्रमुख प्राथमिकता हुनुपर्ने आवश्यकता छ। इलेक्ट्रिक मोबिलिटीतिर देश रुपान्तरण भइरहेको र यसको वातावरणीय प्रभाव न्यून भएको अवस्थामा नेपालको दिगो लक्ष्यसँग बीवाईडीको पहलले एकरुपता लिएको छ। दिगो यातायात, नवीकरणीय उर्जा एकीकरण र जिम्मेवार ब्याट्री व्यवस्थापन जस्ता कार्यको प्रवर्धन गर्दै नेपालमा बीवाईडीको आधिकारिक वितरक साइमेक्स इंकमार्फत बीवाईडीले हरित भविष्यका लागि सक्रिय रुपमा कार्य गरिरहेको छ। ग्लोबल रिसाइक्लिङ डेको यो अवसरमा बीवाईडीले अर्को महत्वपूर्ण कदम चालेको छ, जसले दिगोपना भनेको, एक भिजन मात्र नभई ईभी इकोसिस्टमको प्रत्येक भागलाई ड्राइभ गर्ने एक प्रतिबद्धता समेत हो भन्ने तथ्यलाई सुनिश्चित गरेको छ।"
"स्ववियु निर्वाचन : कतै मतदान जारी, कतै स्थगित","काठमाडौं : त्रिभुवन विश्वविद्यालय (त्रिवि)का आङ्गिक र सम्बन्धनप्राप्त क्याम्पसमा मंगलबार स्वतन्त्र विद्यार्थी युनियन (स्ववियु)निर्वाचन जारी छ। अधिकांश क्याम्पसमा स्ववियु निर्वाचन भएपनि केहि क्याम्पसमा भने मतदान प्रक्रिया नै रोकिएको छ । यसैक्रममा काठमाडौंको प्रदर्शनीमार्गस्थित रत्नराज्य क्याम्पसमा स्ववियु निर्वाचन स्थगित भएको छ। निर्वाचन स्थगित भएपछि विद्यार्थीहरूले सांकेतिक विरोधस्वरुप सडकमा नै मतपेटीका बनाएर मतदान गरेका छन् । फर्जी परिपत्र वितरण गरेको भन्दै अनेरास्ववियुले तालाबन्दी गरेपछि उक्त क्याम्पसमा स्ववियु निर्वाचन स्थगित भएको हो। विद्यार्थीहरूले स्ववियु निर्वाचन तत्काल गर्न माग गर्दै प्रदर्शन समेत गरेका छन् । यसैबीच सुरक्षाको कारण देखाउँदै अमृत साइन्स क्याम्पसमा स्ववियु निर्वाचन स्थगित गरिएको छ । सोमबार आह्वान गरिएको बैठकमा केही विद्यार्थी सङ्गठन अनुपस्थित भएकाले निर्वाचन स्थगित गरिएको सूचनामा उल्लेख छ । आज हुने स्ववियु निर्वाचनको राष्ट्रिय मानव अधिकार आयोगले अनुगमन गरिरहेको छ । यसैगरी पब्लिक युथ,त्रिचन्द्र क्याम्पसमा पनि स्ववियु निर्वाचन स्थगित भएको छ। त्रिविले प्रत्येक दुईदुई वर्षमा स्ववियु निर्वाचन गर्दै आइरहेको छ तर २०६५ सालदेखि भने स्ववियु निर्वाचन नियमित हुनसकेको छैन । विश्वविद्यालय क्याम्पसमा भने चैत ८ गते निर्वाचन हुनेछ । विश्वविद्यालय क्याम्पसमा २१ सदस्यीय स्ववियु निर्वाचन हुनेछ । जसमा ११ प्रत्यक्ष र १० जना समानुपातिकबाट निर्वाचित हुनेछन् । विश्वविद्यालय क्याम्पसमा छ हजार एक सय ४६ मतदाता रहेका जनाइएको छ । यी मतदाताले मतदान गरी नेतृत्व चयन गर्नेछन् । अध्यक्ष,सचिव र कोषाध्यक्ष पदमा प्रत्यक्ष निर्वाचित हुनेछन् । उपाध्यक्ष र उपसचिवसहित २१ सदस्य निर्वाचित भएपछि त्यसमध्येबाट चयन गरिनेछ । कुनै सङ्घ सङ्गठनको बहुमत आयो भने उपाध्यक्ष र उपसचिव उसैका सदस्यमध्येबाट चयन हुनेछन् । बहुमत आएन भने सहमतिबाट चयन हुनसक्ने व्यवस्था रहेको छ । सहमति भएन भने २१ जनाको मतबाट उपाध्यक्ष र उपसचिव चयन गरिन्छ । विश्वविद्यालय क्याम्पसमा इलेक्ट्रोनिक भोटिङ मेसिनबाट मतदान गरिने जनाइएको छ । मतदानका लागि २० वटा यन्त्र प्रयोग गरिने निर्वाचन समितिले जनाएको छ ।"
"मोरङको धनपालथानमा भीषण आगलागी, २ बालबालिको मृत्यु, ८ घर जले","विराटनगर : मोरङको धनपालथालन गाउँपालिकाको कदमा गाउँमा भिषण आगलागी भएको छ। आगलागीमा परी दुई बालबालिकाको मृत्यु भएको छ। मृत्यु हुनेमा एक बालक र एक बालिका रहेका छन्। उनीहरूको परिचय खुलेको छैन। आगलागीका कारण हालसम्म ८ घर जलिसकेका छन्। आगो नियन्त्रण हुन सकेको छैन। नियन्त्रणका लागि स्थानीय, दमकल र प्रहरी खटिएको मोरङ प्रहरी प्रवक्ता (डिएसपी) वेदप्रकाश जोशीले जानकारी दिए।"
स्ववियु निर्वाचन : विराटनगरमा कडा सुरक्षाका बीच मतदान,काठमाडौं : विराटनगरस्थित महेन्द्र मोरङ क्याम्पसलगायत मोरङ जिल्लामा कडा सुरक्षाकाबीच स्ववियु निर्वाचन भएको छ । मोरङस्थित ३ वटा आङ्गिक कलेज र ५ वटा सम्बन्धन प्राप्त गरी जम्मा ८ वटा कलेजमा स्वतन्त्र विद्यार्थी युनियनको निर्वाचन भएको जिल्ला प्रशासन कार्यालय मोरङले जनाएको छ । मोरङ क्याम्पसमा प्रत्यक्षतर्फ ७ विद्यार्थी संगठनले उम्मेदवारी दिएका छन् भने तीन संगठनले छुट्टै उमेदवारी दिएका छन् । अघिल्लो निर्वाचनमा विजयी बनेको नेविसंघले यस पटक प्रज्वल विष्टलाई उम्मेदवार बनाएको छ । अघिल्लो निर्वाचनमा दोस्रो स्थानमा रहेको माओवादी निकट अखिल क्रान्तिकारीले रोहित यादव विकासलाई उम्मेदवार बनाएको छ । यस्तै एमाले निकट अनेरास्ववियुले अनीश बोगटीलाई उम्मेदवार बनाएर निर्वाचनमा भाग लिएको छ । महेन्द्र मोरङ क्याम्पसमा ३ हजार ९४ जना छात्र र २ दुई हजार ८ सय ९० जना छात्रा मतदाता रहेका छन् ।
टाटाको गाडीहरू किन्ने बेस्ट टाइम: कलरफुल एक्सचेन्ज,"नेपालका लागि टाटा मोटर्सको एकमात्र अधिकारिक वितरक सिप्रदी ट्रेडिङले कलरफुल एक्सचेन्ज आयोजना गरिरहेको छ। यही बुधबारसम्म आयोजना हुने यस कार्यक्रममा जुनसुकै ब्राण्डका पुराना गाडीहरू नेपालमा सर्वाधिक रुचाइएका टाटाका अत्याधुनिक प्रविधियुक्त इभी गाडीहरूसँग गाडीहरू साट्न सकिने छ। यो एक्सचेन्ज क्याम्प मार्च १९ सम्म टाटा मोटर्सको देशैभरी रहेका शोरुमहरूमा आयोजना भइरहेको छ। यस एक्सचेन्जमा सहभागी भएर ग्राहकहरूले इन्ट्री लेबलमा नेपालको सर्वाधिक रुचाइएको टियागो इभि, कम बजेटमा एसयुभीको आनन्द दिने पन्च इभि, अझै धेरै यात्रा गर्नेहरूको लागि नेक्सन के३ इभि र प्रिमियम एसयुभी कुपे कर्भ इभिमा आकर्षक डिलहरू पाउन सक्नेछन्। यस कलरफुल एक्सचेन्ज कार्यक्रममा गाडी किन्ने ग्राहकहरूले आकर्षक एक्सचेन्ज बोनस, सिप्रदीको चार्जिङ नेटवर्कमा लाइफ टाइम निःशुल्क चार्जिङ, १ वर्षको सवारी कर, एक्सेसरिज र हरेक बुकिङमा आकर्षक गिफ्ट प्राप्त गर्नेछन्। यस कार्यक्रमका अवसरमा ग्राहकले टाटा मोटर्सको नयाँ तथा अत्याधुनिक डिजाइनका उत्पादनहरू अवलोकन तथा टेष्ट ड्राइभ गर्न सक्नेछन्। साथै, नयाँ गाडी खरिद गरेर भरपुर फाइदा उठाउन कम्पनीले अनुरोध समेत गरेको छ।"
"परराष्ट्रमन्त्री राणा र युक्रेनका विदेशमन्त्रीबीच भेटवार्ता, बन्दी बनाइएका नेपालीलाई रिहाइ गर्न माग",काठमाडौं : परराष्ट्रमन्त्री आरजु राणा देउवा र युक्रेनका विदेशमन्त्री एन्द्री सिबिहाबीच नयाँ दिल्लीमा द्विपक्षीय भेटवार्ता भएको छ। भारतीय विदेश मन्त्रालयद्वारा नयाँ दिल्लीमा आयोजित राइसिना डायलग कार्यक्रमका लागि त्यहाँ रहेका उनीहरूबीच मंगलबार भेटवार्ता भएको हो। भेटमा नेपाल युक्रेन सम्बन्ध र आपसी हितका विविध विषयमा कुराकानी भएको थियो। मन्त्री राणाले युक्रेनी सैनिकको नियन्त्रणमा रहेका सात नेपाली नागरिकको रिहाइका लागि उनीमार्फत युक्रेन सरकारसँग आग्रह गरेकी थिइन्। नेपाली नागरिक रसियाली सेनामा भर्ना हुन पाउने कुनै नीति नेपालको नरहे पनि मानव तस्करहरूमार्फत नेपालीलाई लगेर रुसी सेनामा भर्ना गरिएको कुरा पछि थाहा भएको स्पष्ट गर्दै मन्त्री राणाले रुसी सेनामा कार्यरत रहेका ती सात नेपाली युद्धबन्दीका रूपमा युक्रेनी सेनाको कब्जामा रहेकाले उनीहरूको रिहाइको माग गरेकी हुन्। उनीहरूलाई नेपालको दुर्गम क्षेत्रबाट जबर्जस्ती लगेर रुसी सेनामा भर्ना गरिएको सूचना नेपाल सरकारले पाएको जानकारी दिँदै उनले ती सात नेपालीको मुक्तिका लागि युक्रेनी विदेशमन्त्रीसँग आग्रह गरिन्। युक्रेनी विदेशमन्त्री सिबिहाले कानुनी प्रक्रिया पूरा गरेर उनीहरूलाई रिहा गरिने प्रतिबद्धता व्यक्त गरेका थिए। भेटमा मन्त्री राणाले नेपालले सन् २०२७ देखि २०२९ का लागि संयुक्त राष्ट्रसंघीय मानवअधिकार परिषदको सदस्यलगायतमा उम्मेदवारी दिएकाले त्यसमा युक्रेन सरकारको सहयोगका लागि आग्रह गरेकी थिइन्। यसैबीच दुई देशबीच सरकारी एवं डिप्लोम्याटिक पासपोर्ट बाहकलाई निःशुल्क भिसासम्बन्धी सम्झौतापत्रमा हस्ताक्षर भएको थियो।
मेसीले विश्वकप छनोटका दुई खेल गुमाउने,"काठमाडौं : अर्जेन्टिनी विश्वकप विजेता कप्तान लिओनल मेसीले विश्वकप छनोटको खेल गुमाउने भएका छन्। विश्वकप छनोटको खेलका लागि उनले ब्राजिल र उरुग्वे विरुद्धको खेल गुमाउने भएका हुन्। सोमबार प्रशिक्षक लिओनल स्कोलोनीले घोषणा गरेको २६ सदस्यीय टिममा मेसीको नाम छैन। उनी ग्रोइन समस्या(देब्रे तिघ्राको समस्या)का कारण इन्टर मियामीको पछिल्ला ३ खेल गुमाएपश्चात उनको नाम अर्जेन्टिनी टिममा नराखिएको हो। उनले कति समयपछि खेलमा फकर्ने भन्ने कुरा उनको चोट रिकोभरीमा भर पर्ने मियामीले बताएको छ। मेसीसँगै अर्जेन्टिनी टिमबाट पाउलो डिबाला, गोन्जालो मोन्टिएल र जियाभानी लो सोल्सो पनि चोटका कारण टिमबाट बाहिर छन्। अर्जेन्टिनाले विश्वकप छनोटको १२ खेलबाट २५ अंक जोडेको छ। अर्जेन्टिनाले बाँकी २ खेलमा जित हासिल गरेमा विश्वकप २०२६ मा छनोट हुन सक्छ। अर्जेन्टिनाले २१ मार्चमा उरुग्वेसँग र २५ मार्चमा ब्राजिलसँग विश्वकप छनोट अन्तर्गतको खेल खेल्नेछ।"
"पाल्पाका दुई क्याम्पसमा स्ववियु निर्वाचन, मतदान जारी","तानसेन : पाल्पामा २ वटा क्याम्पसमा स्वतन्त्र विद्यार्थी युनियनको निर्वाचन भइरहेको छ । बिहान ८ बजेदेखि त्रिभुवन बहुमुखी क्याम्पस तानसेन र शहिद बहुमुखी क्याम्पस रामपुरमा मतदान सुरु भएको स्वतन्त्र विद्यार्थी युनियनको निर्वाचन शान्तिपूर्ण रुपमा भइरहेको छ । त्रिभुवन बहुमुखी क्याम्पस तानसेनमा एक हजार ८९४ जना मतदाता विद्यार्थी रहेका छन् । त्रिभुवन बहुमुखी क्याम्पस तानसेनमा कुल १९ पदका लागि निर्वाचन भइरहेको छ। १० पदमा प्रत्यक्ष निर्वाचनबाट नेतृत्व चयन हुनेछ । यस्तै ९ पदमा भने समानुपातिक मतबाट नेतृत्व चयन हुनेछ । प्रत्यक्षतर्फ अध्यक्ष, सचिव, कोषाध्यक्षसहित १० पदका लागि निर्वाचन भइरहेको छ । यस्तै समानुपातिक उम्मेदवारका लागि संगठनलाई मत दिनुपर्ने प्रावधान रहेको छ । संगठनले पाएको मतको आधारमा स्ववियुमा प्रतिनिधित्व हुने निर्वाचन प्रमुख जीवन बहादुर थापाले बताए । निर्वाचन शान्तिपूर्ण भइरहेको त्रिवि तानसेनका क्याम्पस प्रमुख टंकप्रसाद पन्थले बताए । तानसेनको ४ बुथबाट मतदानको काम भइरहेको छ । त्रिभुवन बहुमुखी क्याम्पसमा नेविसंघ, अनेरास्ववियु, अनेरास्ववियु क्रान्तीकारी र अनेरास्ववियू समाजवादी चुनावी प्रतिस्पर्धामा रहेका छन् । तानसेनमा २०६५ साल पछि १६ वर्ष पछि निर्वाचन भएको हो । शहीद बहुमुखी क्याम्पसमा प्रत्यक्षतर्फ नेपाल नेविसंघ, अनेरास्ववयिु र अनेरास्वववियु क्रान्तीकारीको संयुक्त प्यानल चुनावी प्रतस्पिर्धा छन् । शहीद बहुमुखी क्याम्पस रामपुर, पाल्पामा स्ववियु नर्विाचनमा १५ जना स्ववियु पदाधकिारीमध्ये ८ पद प्रत्यक्षबाट र ७ पद समानुपातिकबाट निर्वाचित हुनेछन्। शहीद बहुमुखी क्याम्पस रामपुर पाल्पामा ७ सय १५ जना मतदाता रहेका छन् । शहीद बहुमुखी क्याम्पसमा ७ सय १५ जना मतदाता रहेका छन् । पाल्पाका पाँच क्याम्पसमध्ये दर्छा क्याम्पस, उद्बुद्ध क्याम्पस र माण्डव्य बहुमुखी क्याम्पसमा अनेरास्ववियुको नेतृत्वमा स्ववियु निर्वाचन सम्पन्न भइसकेको छ।"
२५ करोड रुपैयाँसहित पक्राउ परेका कुसान लामा कस्को भरिया हुन् ?,"काठमाडौं : आज बिहान २५ करोड बढी रकमसहित पक्राउ परेका व्यक्ति सिन्धुपाल्चोक भोटेकोशी गाउँपालिका१ का ४३ वर्षीय कुसान लामा रहेको खुलेको छ। लामालाई बिहान काठमाडौँ उपत्यका अपराध अनुसन्धान कार्यालय टेकुको टोलीले टोखा नगरपालिका१ झोर क्षेत्रबाट २५ करोड १ लाख ६० हजार ३३८ रुपैयाँसहित पक्राउ गरेको थियो। बिहान ना ७ ख १६५२ नम्बरको ट्रकमा फल्स बटम बनाएर रकम लुकाइ छिपाइ राखेर केरूङतर्फ जाने क्रममा प्रहरीले उनलाई नियन्त्रणमा लिएको हो। उनी चालक भइ भरियाको रुपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर, उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। यसअघि सात किलो सुन तस्करी प्रकरणमा समेत उनी पक्राउ परी जेल परेका थिए। जेलबाट छुटेपछि पनि उनले तस्करीको कारोबार छोडेनन्। उनले प्रहरीसँगको बयानमा आफू भरियाको रुपमा काम गर्दै आएको बताएका छन्। तर,उनले अहिले बरामद रकम कस्को हो भन्ने चाहिँ नखुलाएको प्रहरीले जनाएको छ। काठमाडौं उपत्यका अपराध अनुसन्धान कार्यालका एसएसपी रमेश बस्नेतले पक्राउ परेका लामालाई थप अनुसन्धानका लागि राजश्व विभाग हरिहर भवन पठाइएको बताए। उनले भने,' बरामद सामानसहित लामालाई राजश्व विभागमा पठाइएको छ। अवैध रकमको बारेमा थप अनुसन्धानपछि मात्र खुल्नेछ।' प्रहरीले उनको साथबाट उक्त रकम, एक थान मोबाइलसहित गाडी बरामद गरेको छ। प्रहरीका अनुसार उनी यसअघि राजश्व छली र सुन तस्करीमा पक्राउ परेका व्यक्ति हुन्। उनी पाँच वर्ष कैद भुक्तानी गरेर छुटेका थिए।"
बर्ली एयर कूलर नेपालमा,"काठमाडौं : नेपाल भारतको सबैभन्दा ठूलो इक्विपमेन्ट म्यानुफ्याक्चरर बर्ली होम एप्लायन्सले नेपालमा आधिकारिक रूपमा १७ आधुनिक एयर कुलरहरू सार्वजनिक गरेको छ। यो कार्यक्रम १७ मार्च २०२५, सोमबारका दिन काठमाडौंको भिवान्ता होटलमा आयोजना गरिएको थियो। कार्यक्रममा प्रमुख व्यापार साझेदार, सञ्चारकर्मीहरू र वितरण सञ्जालका प्रतिनिधिहरू सहभागी भएका थिए। कार्यक्रममा उत्पादित वस्तुहरूको अनावरण सीजी कर्प ग्लोबलका प्रबन्ध निर्देशक निर्वाण चौधरी र बर्ली होम एप्लायन्सका प्रबन्ध निर्देशक चिराग शर्माद्वारा गरियो। कार्यक्रममा बर्ली होम एप्लायन्सका प्रबन्ध निर्देशक चिराग शर्माले नेपालमा सार्वजनिक गरिएका उत्पादनहरूको विशेषता र भविष्यमा बर्लीको थप नयाँ उत्पादनहरू पनि नेपालमा प्रस्तुत गर्ने योजनाबारे चर्चा गरे। बर्लीका उत्पादनहरू उपयोगमा सरल, सुलभ मूल्यमा उपलब्ध र ग्राहकहरूको लागि उच्च मूल्य प्रदान गर्ने ख्याति राख्दछन्। बर्लीले नेपाली बजारमा प्रवेशसँगै सीजी इलेक्ट्रोनिक्सलाई आफ्नो आधिकारिक एकमात्र वितरकको रूपमा नियुक्त गरेको छ। यो सहकार्यले उच्च गुणस्तर, किफायती मूल्य, र उपयोगमैत्री समाधानहरू नेपाली ग्राहकको पहुँचमा पुर्याउने उद्देश्य राखेको छ र यो सहकार्य आगामी दिनहरूमा अझ विस्तार र सुदृढ हुने अपेक्षा गरिएको छ। यो कार्यक्रम बर्लीको गुणस्तर, नवीनता र नेपाल बजारमा कम्पनीको भविष्यको योजनाहरूको प्रतिबद्धतालाई झल्काउने गरी भव्य रूपमा सम्पन्न भएको छ।"
नेपाली फुटबल टिमको बिदाइ,"काठमाडौं : सिंगापुरसँग मैत्रीपूर्ण खेल र एसियन कप छनोट खेल्न जान लागेका नेपाली राष्ट्रिय फुटबल टिमलाई बिदाइ गरिएको छ । मंगलबार काठमाडौंमा राखेप सदस्यसचिव टंकलाल घिसिङ र एन्फा पदाधिकारिहरूले नेपाली राष्ट्रिय फुटबल टिमलाई बिदाइ गरेका हुन् । नेपालले यही चैत ८ गते सिंगापुरसँग मैत्रीपूर्ण खेल खेल्नेछ भने एसियन कप छनोटमा चैत १२ गते मलेसियासँग उसकै घरेलु मैदानमा खेल्ने तालिका छ । बिदाइ कार्यक्रममा नेपाली राष्ट्रिय फुटबल टिमका कप्तान किरण चेम्जोङले नयाँ प्रशिक्षक र नयाँ खेलाडीका साथै छोटो समयको प्रशिक्षणपछि पनि खेलका लागि उत्साहित भएको बताए । नयाँ कोच भए पनि त्यसलाई सबैले सहज रूपमा लिएर प्रशिक्षणमा सहभागी भएको उनले बताए । उनले अबको खेलमा नेपाली टोलीले राम्रो प्रदर्शन गर्ने र साफको राम्रो तयार हुनेसमेत उल्लेख गरे । त्यस्तै नेपाली राष्ट्रिय फुटबल टिमका मुख्य प्रशिक्षक म्याट रसले खेलाडीको प्रशिक्षण र व्यवहार निकै राम्रो भएकाले उत्कृष्ट टिम निर्माण भएको बताए । २३ सदस्यीय टोली बनाउँदा केही खेलाडी छुटे पनि मैत्रीपूर्ण खेल र एसियन कप छनोट खेलमा राम्रो नजिता आउनेमा आफू सकारात्मक रहेको उनको भनाइ छ । उनले जारी गरेको टिममा गोलकिपर अञ्जल श्रेष्ठ, डिफेन्डर रक्षक सुमन श्रेष्ठ र फर्वाड सुवास बम ठकुरीले पहिलो पटक राष्ट्रिय टोलीमा स्थान बनाएका हुन् । फर्वाड रेजिन सुब्बा र मिडफिल्डर कृतिशरत्न छुन्जु राष्ट्रिय टोलीमा फर्किएका छन्।"
"निरन्तर घट्दै सेयर बजार,कारोबार रकम पनि खस्कियो","काठमाडौं : सेयर बजार ओरालो लाग्ने क्रमले आज पनि निरन्तरता पाएको छ। आइतबारदेखि लगातार घट्न थालेको नेप्से परिसूचक तेस्रो कारोबार दिन मंगलबार ७६६ अंकले घटेको हो। यसअघि सोमबार नेप्से परिसूचक १०१४ अंकले घटेर २७०४७० विन्दुमा पुगेको थियो। त्यसअघि आइतबार परिसूचक २१६४ अंकले घटेको थियो। नेप्से घटेसँगै कारोबार रकम पनि सोमबारको तुलनामा घटेको छ। सोमबार ५ अर्ब ४० करोडको कारोबार भएकोमा आज ४ अर्ब ३४ करोड ६६ लाख ३२ हजार २६३ रुपैयाँमा कारोबार भयो। आइतबार ६ अर्ब ८३ करोड ६६ लाख रुपैयाँ बराबरको सेयर कारोबार भएको थियो। आज ३१३ स्क्रिप्सको ८२ लाख ३७ हजार ९०२ कित्ता सेयर खरिद बिक्री भए। यसदिन कुनै पनि कम्पनीको सेयर सकारात्मक सर्किट लेभलमा कारोबार हुन सकेन। मिथिला लघुवित्त वित्तीय संस्थाको सेयर सर्वाधिक ९९६ प्रतिशतले बढ्यो। हिमालयन पावर पार्टनरको सेयर ९९० प्रतिशतले बढ्दा अपर सोलु हाइड्रो इलेक्ट्रिकको ७७८ प्रतिशतले बढ्यो। यसैगरी भूगोल इनर्जी डेभलपमेन्टको सेयर ७२८ प्रतिशतले बढ्दा पाँचथर पावरको ४१८ प्रतिशतले बढ्यो। आज सामुदायिक लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर ८२१ प्रतिशतले घट्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको ३२ करोड ११ लाख मूल्य बराबरको सेयर कारोबार भयो। घलेमादी हाइड्रोको २२ करोडको सेयर कारोबार हुँदा नेपाल रिइन्स्योरेन्सको १८ करोड,लाइफ इन्स्योरेन्सको १६ करोड र नारायणी डेभलपमेन्ट बैंकको १३ करोड मूल्य बराबरको सेयर कारोबार भयो। कारोबारमा आएकामध्ये ८६ वटा स्टक्सको मूल्य बढ्दा १५२ वटाको घट्यो। पाँच स्टक्सको मूल्य भने स्थिर रह्यो। अदर्श समूहको उपसूचकबाहेक अन्य समूहको उपसूचक भने राताम्मे देखिएका छन्। अदर्श समूहको उपसूचक ०११ प्रतिशतले बढ्यो।"
त्रिवि मैदानमा प्याराफिट र फ्लडलाइट निर्माण बैशाख २४ भित्र सक्ने,"काठमाडौं : शहरी विकास मन्त्रालयलयले ०८२ वैशाख २४ गतेभित्र कीर्तिपुर क्रिकेट मैदानमा प्याराफिट निर्माण र फ्लडलाइट जडान कार्य सम्पन्न गर्ने बताएको छ। मंगलबार शहरी विकास मन्त्रालयले पत्रकार सम्मेलन गर्दै वित्तीय प्रगति सार्वजनिक कार्यक्रममा त्रिवी मैदानको फ्लड लाइट र प्याराफिट निर्माण सम्बन्धी जानकारी दिएको हो। संघीय सचिवालय निर्माण तथा व्यवस्थापन कार्यालयबाट कीर्तिपुर क्रिकेट मैदानमा अन्तराष्ट्रिय मापदण्ड अनुरूप प्याराफिट निर्माण कार्य र फ्लडलाइट जडान कार्यको २०८१ फागुनमा सम्झौता सम्पन्न भइ २०८२ वैशाख २४ गतेभित्र कार्य सम्पन्न गर्ने गरी निर्माण कार्य अघि बढिरहेको छ, मन्त्रालयका प्रवक्ता सहसचिव नारायण मैनालीले बताए। दुई पटकसम्म राष्ट्रिय खेलकुद परिषदको ठेक्का रोकिँदा ढिलाइ भएको फ्लड लाइटको कामलाई शहरी विकास मन्त्रालयले जिम्मा लिएको हो। यससँगै १० हजार क्षमता बराबरको प्याराफिट निमार्ण भइरहेको हो।"
"'नीति तथा कार्यक्रममा उत्पादन, रोजगारी र उद्यमशीलतालाई प्राथमिकता दिनू'","काठमाडौं : आगामी वर्षको नीति तथा कार्यक्रम निर्माण गर्दा उत्पादन, रोजगारी र उद्यमशीलतालाई उच्च प्राथमकिता दिन सचिवहरूलाई निर्देशन दिइएको छ। मुख्यसचिव एकनारायण अर्यालको अध्यक्षतामा बसेको सचिवहरूको बैठकमा उनले तीन दिन दिनभित्र नीति तथा कार्यक्रम प्रधानमन्त्री कार्यालयमा पेस गर्न निर्देशन दिए। 'प्रधानमन्त्री तथा मन्त्रिपरिषद्को कार्यालयबाट मिति २०८१ फागुन १८मा पत्राचार भएबमोजिम सवै मन्त्रालयहरूले आआफ्नो मन्त्रालयको आर्थिक वर्ष २०८२८३ को वार्षिक नीति तथा कार्यक्रम तयार गरी सम्बन्धित मन्त्रालयका सचिवको हस्ताक्ष सहित ३ दिनभित्र प्रधानमन्त्री तथा मन्त्रिपरिषद्को कार्यालयमा पेस गर्ने। नीति तथा कार्यक्रम तयार गर्दा कार्यान्वयनयोग्य तथा आम नागरिकलाई महशुस हुने खालका उत्पादन, उत्पादकत्व, रोजगारी, उद्यमशीलता, प्रविधिमार्फत सेवा प्रवाहमा सुधार र क्षमता विकासका विषयहरूलाई उच्च प्राथमिकता दिने,' निर्णयमा भनिएको छ। त्यस्तै सार्वजनिक सेवा प्रवाह गर्ने सबै मन्त्रालय तथा निकायहरूले मातहतका कार्यालयबाट प्रदान गर्ने सेवाको मापदण्ड, विधि, समय, तिर्नुपर्ने राजस्व, जिम्मेवार व्यक्ति लगायतका विषय स्पष्ट हुनेगरी आधुनिक प्रविधिको उपयोग गरी नागरिक एपमार्फत सेवा प्रदान गर्ने व्यवस्था मिलाउने निर्देशन दिइएको छ। प्रदेश र स्थानीय तहमा समेत यसै बमोजिम गर्न अनुरोध गर्ने निर्णयमा भनिएको छ। त्यस्तै कम्पनी वा व्यवसाय दर्ता, सवारी साधनको दर्ता वा खरिद बिक्री, सवारी चालक अनुमतिपत्र प्राप्ति तथा नवीकरण, पञ्जिकरणसम्बन्धी सेवाहरू, भन्सार तथा करसम्बन्धी सेवाहरू, स्वास्थ्य बीमा , सामाजिक सुरक्षा कोषसम्बन्धी सेवा, घर जग्गा कारोबार, राहदानी वितरण, नागरिकतासम्बन्धी सेवा, वैदेशिक रोजगारसम्बन्धी सेवाहरूलगायत नेपाल सरकार र अन्तर्गतका कार्यालयहरूबाट प्रदान गरिने सम्पूर्ण प्रकारका सेवाहरूको डिजिटल सेवा रूपान्तरण योजना तर्जुमा गरी सम्बन्धित मन्त्रालयहरूले कार्यान्वयनमा ल्याउने र प्रदेश र स्थानीय तहमा समेत यसै बमोजिम गर्न अनुरोध गर्ने निर्णयमा भनिएको छ। त्यस्तै जग्गाको विवरण अद्यावधिक (हालसाविक) गर्दा बहुसंख्यक जग्गाधनीले दु:ख पाएको र अनावश्यक हैरानी खेप्नुपरेको भन्ने गुनासो बारम्बार आउने गरेको सन्दर्भमा सार्वजनिक जग्गा, सडक विस्तार, सधीयारसँग हकभोगको विवाद परेको अवस्थामा बाहेक अन्य अवस्थामा हालसाविक गरिरहनुनपर्ने गरी सेवा प्रवाहलाई चुस्तदुरूस्त बनाउने व्यवस्था तत्कालै भूमिव्यवस्था, सहकारी तथा गरिबी निवारण मन्त्रालयले मिलाउन निर्देशन दिइएको छ। त्यस्तै सम्पत्ति शुद्धीकरण तथा आतंककारी कार्यमा वित्तीय लगानी निवारणका सम्बन्धमा नेपाल जोखिम सूचीमा परेको सन्दर्भमा वित्तीय कारबाही कार्यदलबाट स्वीकृत कार्ययोजना कार्यान्वयनको लागि प्रधानमन्त्री तथा मन्त्रिपरिषद्को कार्यालयबाट समयसीमा तथा मन्त्रालयगत जिम्मेवारी सहितको कार्यान्वयन कार्ययोजना तर्जुमा गरी सबै मन्त्रालयमा पत्राचार गर्ने र सबै मन्त्रालयले उक्त कार्ययोजनालाई पहिलो प्राथमिकतामा राखी कार्यान्वयन गर्न निर्देशन दिइएको छ। त्यस्तै नागरिकका समस्या र मागहरू समयमै सम्बोधन नहुँदा माग र समस्याका विषयहरू जटिल हुँदै गएको सन्दर्भमा आ आफ्नो कार्यक्षेत्रका सम्बन्धमा उठेका विषयहरू तत् तत् निकायबाटै सुरू अवस्थामै सम्बोधन गर्ने प्रबन्ध गर्न र सबै मन्त्रालयले सिंहदरबार परिसरभित्र मन्त्रालय र मातहतका निकायका नाममा रहेका पुराना र काम नलाग्ने सवारी साधन सिंहदरबार बाहिरका कार्यालयमा हस्तान्तरण वा भण्डारण गरी जिन्सी सामग्रीको उचित व्यवस्थापन एवं सिंहदरबार सौन्दर्यको कार्य समयमै सम्पन्न गर्न निर्देशन दिइएको छ।"
मोरङको धनपालथान गाउँपालिकामा लागेको आगो नियन्त्रण,विराटनगर : मोरङको धनपालथान गाउँपालिकामा आगलागी लगभग नियन्त्रणमा आएको छ। प्रहरीका अनुसार करिब १२ बजेबाट सुरु भएको आगो दिउँसो साढे २ बजे नियन्त्रणमा आएको हो। आगलागीमा परी एक जना बालिकाको शव जलेको अवस्थामा फेला परेको छ। आगलागीकै क्रममा बेपत्ता भएका बालक सकुशल फेला परेका छन्। धनपालथान६ को कदमा गाउँमा मंगलबार दिउँसो सुरु भएको आगलागीमा परी दुई बालबालिका परेको स्थानीयलाई उद्धृत गर्दै प्रहरीले बताएको थियो। आगलागीमा परेको भनिएका बालक सम्पर्कमा आएको मोरङ प्रहरी प्रवक्ता डीएसपी बेदप्रकाश जोशीले बताए। अनित मियाकी ४ वर्षीय छोरी रेश्मा खातुनको शव फेला परेको छ। आगलागीमा परेको भनिएका अर्का ६ वर्षीय बालक अर्शद अली सम्पर्कमा आएका हुन्। प्रहरीका अनुसार आगलागीमा परी ९ वटा घर जलेका छन्।
करिब बीस करोड रकमसहित काठमाडौंमा एकजना पक्राउ,"काठमाडौं : २० करोडभन्दा बढी रकमसहित काठमाडौंबाट एकजना पक्राउ परेका छन्। काठमाडौँ उपत्यका अपराध अनुसन्धान कार्यालय टेकुको टोलीले टोखा नगरपालिका१ झोर क्षेत्रबाट उक्त रकमसहित सोमबार राति एकजनालाई पक्राउ गरेको हो । कार्यालयका प्रमुख प्रहरी वरिष्ठ उपरीक्षक रमेश बस्नेतले पक्राउ परेका व्यक्तिबाट उक्त परिमाणमा रकम बरामद गरिएको बताए। उनका अनुसार ना १ ख १६५२ नम्बरको ट्रकबाट नेपाली रुपैयाँ,अमेरिकी डलर,युरोलगायत विभिन्न मुलुकका मुद्रा बरामद गरिएको हो। पक्राउ परेका व्यक्तिको नाम भने खुलाइएको छैन।"
काठमाडौं विश्वविद्यालयका नवनियुक्त उपकुलपतिले लिए सपथ,"काठमाडौं : प्रधानमन्त्री एवं कुलपति केपी शर्मा ओलीसमक्ष काठमाडौं विश्वविद्यालयका नवनियुक्त उपकुलपति प्रा डा अच्युतप्रसाद वाग्लेले आज पद तथा गोपनीयताको सपथ लिएका छन्। प्रधानमन्त्री तथा मन्त्रिपरिषद्को कार्यालय, सिंहदरबारमा आयोजित कार्यक्रममा उपकुलपति डा वाग्लेले सपथ लिएका हुन्। कुलपति ओलीले विश्वविद्यालयको रिक्त उपकुलपति छनोटका लागि गठित खोज तथा सिफारिस समितिका संयोजक र सदस्यद्वयको सिफारिसमा परेका तीन मध्येबाट डा वाग्लेलाई सो विश्वविद्यालयको ऐन, २०४८ को दफा १३ (४) बमोजिम सोमबार नियुक्ति गरेका हुन्। सपथग्रहण कार्यक्रममा शिक्षा, विज्ञान तथा प्रविधिमन्त्री विद्या भट्टराई, प्रधानमन्त्रीका मुख्य सल्लाहकार विष्णुप्रसाद रिमाल, नेपाल सरकारका मुख्यसचिव एकनारायण अर्याल, शिक्षा मन्त्रालयका सचिव डा दीपक काफ्लेलगायत सहभागी थिए। सो अवसरमा प्रधानमन्त्री ओलीले उपकुलपति नियुक्तिमा हुन पुगेको ढिलाइको सन्दर्भसमेतलाई ध्यान दिएर आगामी दिनमा सजगताका साथ सम्बन्धित सबै पक्षको साझा विश्वविद्यालय कायम राख्ने गरी काम अघि बढाउन शुभकामना दिए। नवनियुक्त उपकुलपति प्रा डा वाग्ले यसअघि सो विश्वविद्यालयका कार्यबाहक उपकुलपति एवं रजिष्ट्रार थिए।"
चारदिनदेखि हराइरहेका पुरुषको शव घर छेउकै इनारमा भेटियो,ढल्केवर(धनुषा) : धनुषामा चारदिनदेखि हराइरहेका एक पुरुषको शव इनारमा फेला परेको छ । मिथिला नगरपालिका८ गुम्बा टोल बस्ने जमान सिंह घिसिङको छोरा अन्दाजी ३३ वर्षीय नारायण घिसिङको शव घर छेउकै इनारभित्र भेटिएको इलाका प्रहरी कार्यालय ढल्केवरका प्रहरी निरीक्षक जटाशंकर यादवले जानकारी दिए । जमान सिंहका अनुसार छोरा नारायण चारदिनदेखि सम्पर्कविहिन रहेका थिए । उनको खोजी गरिरहेकै अवस्थामा सोमबार इनारबाट दुर्गन्ध आएपछि इनारभित्र टर्च बालेर हेर्दा शव देखेपछि प्रहरीलाई खबर गरिएको थियो । घटनाबारे सोमबार साँझ जानकारी प्राप्त भए पनि अध्यारोका कारण शव बाहिर निकाल्न सम्भव नभएपछि मंगलबार बिहान सशस्त्र प्रहरीको सहयोगमा शव इनारबाट बाहिर निकालिएको प्रहरी निरीक्षक यादवले बताए । शवलाई पोष्टमार्टमका लागि महोत्तरीको बर्दिवासस्थित बर्दिवास अस्पताल पठाएर अनुसन्धान अगाडि बढाइएको उनले जानकारी दिए ।
कर्णालीले कोशीलाई दियो २१९ को विजयी लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा कर्णाली प्रदेशले कोशी प्रदेशलाई २१९ को लक्ष्य दिएको छ। भैरहवास्थित, एक्स्ट्राटेक ओभलमा टस जितेको कर्णालीले निर्धारित ५० ओभरमा ९ विकेट गुमाउँदै २१८ रन बनाएको हो। कर्णालीका लागि अर्जुन घर्तीले सर्वाधिक ८८ रनको अविजित पारी खेले। उनले ९५ बलमा ११ चौका र २ छक्का प्रहार गरेका हुन्। ओपनरद्धय सुनिल धमलाले र विपिन रावलले क्रमशः १३ र १० रन बनाए। निश्चल रावलले २० रन, हिमान्शु शाहीले ४६ रन बनाउँदै क्याच भए। प्रकाश जैशीले १८ रन बनाउँदा अन्य कुनै पनि ब्याटरले दोहोरो अंकमा रन बनाउन सकेनन्। कोशीका लागि विपिन महतोले सर्वाधिक ३ विकेट लिए। दिपेश कँडेल र प्रकाश कार्कीले २२ विकेट लिँदा श्रवण किस्कु र सुजन थपलियाले ११ विकेट लिए। कोशीको यो छैटौं खेल हो , कर्णालीको यो पाँचौं खेल हो। हालसम्म यी दुवै टिमले ११ जित दर्ता गरेका छन्।"
बाख्रा चराउन गएका वृद्धको भीरबाट लडेर मृत्यु,दार्चुला : दार्चुलाको नौगाड गाउँपालिकामा एकजनाको भीरबाट लडेर ज्यान गएको छ । गाउँपालिकाको २ सुण्डमुण्डका ६४ वर्षीय नरबहादुर ठगुन्नाको भीरबाट लडेर ज्यान गएको स्थानीयले जानकारी दिएका छन् । सोमबार दिउँसोतिर भैसेमेला वनमा बाख्रा चराउन गएका ठगुन्नाको भीरबाट लडेर ज्यान गएको स्थानीय सरिता ठगुन्नाले बताए । हिजो बेलुकी गाउँ नजिकको वनमा बाख्रा चराउन गएका ठगुन्नाको लडेर घटनास्थलमै ज्यान गएको उनले बताए । बाख्रा चराउन गएका उनी अबेर रातिसम्म घर नर्फिएपछि स्थानीयले खोजी गर्दा आज बिहान मृत अवस्थामा फेला पारेको हो।
ट्रम्पले पुटिनसँग वार्ता गर्ने,"वासिङ्टन : अमेरिकी राष्ट्रपति डोनाल्ड ट्रम्पले रूसी राष्ट्रपति भ्लादिमिर पुटिनसँग मंगलबार युक्रेन शान्ति वार्ता गर्ने बताएका छन्। वार्ताका क्रममा जमिन, विद्युत् उत्पादन केन्द्र र केही सम्पत्तिको बाँडफाँटका विषयमा पनि छलफल गरिने ट्रम्पले जनाएका छन्। यस वार्ताले रूस र युक्रेनबीच भइरहेको युद्ध रोक्न पनि पहलकदमी गर्ने जनाइएको छ। मस्कोले अमेरिका र रूसी नेताहरूबीचको फोन वार्ता योजनाबद्ध रहेको पुष्टि गरेको छ तर उनीहरूले के छलफल गर्नेछन् भन्ने विषयमा जानकारी दिएको छैन। यसैबीच युरोपेली संघको विदेश नीति प्रमुख काजा कालासले रूसले शान्ति नचाहेको टिप्पढी गरे। उनले भने, रूस वास्तवमा शान्ति चाहँदैन, किनभने ब्रसेल्समा युक्रेनको बारेमा वार्ता भइरहेको छ।"
सुनिता र बुचलाई लिएर पृथ्वीतिर आउँदै 'ड्रयागन क्याप्सुल',"स्पेसएक्सको अन्तरिक्ष यान ड्रयागन अन्तर्राष्ट्रिय अन्तरिक्ष स्टेशनबाट अनडक (अलग्गिएको)भएको छ। अन्तरिक्ष यात्री सुनिता विलियम्स र बुच विल्मोर यस अन्तरिक्षयान मार्फत १७ घण्टाको यात्रापछि पृथ्वीमा फर्कनेछन्। उनीहरुसँगै नासाका अन्तरिक्ष यात्री निक हग र रूसको अन्तरिक्ष एजेन्सी रोस्कोसमोसका अन्तरिक्ष यात्री अलेक्ज्याण्डर गोर्बुनोभ पनि फर्कनेछन्। यो अन्तरिक्षयानको फिर्ताको अनुमानित समय हो। सुनिता विलियम्स र बुच विल्मोर जुन ५, २०२४ मा स्टारलाइनर परीक्षण यानबाट आईएसएस गएका थिए। त्यहाँ आठ दिन बिताएपछि उनीहरू फर्कने योजना थियो तर अन्तरिक्षयानमा समस्या उत्पन्न भएपछि उनीहरु फर्कन सकेनन्। नासाका अनुसार अवतरणको स्थान मौसमको अवस्थाको आधारमा निर्धारण गरिनेछ। मार्च १९, २०२५ सम्म गणना गर्दा उनीहरूले अन्तरिक्षमा कुल २८६ दिन बिताइसकेका हुनेछन्। योसँगै सुनिता एकै यात्रामा आइएसएसमा सबैभन्दा धेरै दिन बिताउने तेस्रो महिला वैज्ञानिक बन्नेछिन्। क्रिस्टिना कोचले ३२८ दिन त्यहाँ रहेर सूचीको शीर्ष स्थानमा छिन्। पिग्गी ह्विटसन २८९ दिन बसेर दोस्रो स्थानमा छिन्। अन्तरिक्ष यात्री फ्रान्क रुबियोले एक पटकमा  मा सबैभन्दा धेरै दिन ३७१ दिन बिताएका छन्। समग्रमा सबैभन्दा धेरै दिन बिताउने रेकर्ड पिग्गी ह्विटसनको नाममा छ। उनले  मा ६७५ दिन बिताएका छन्।"
आउँदो वर्षको बजेटमा अपेक्षा,"संविधानमै व्यवस्था छ, हरेक वर्षको बजेट जेठ १५ गते ल्याउनुपर्छ। त्यसैका लागि आउँदो आर्थिक वर्षको बजेटको तयारीमा सरकार जुट्न थालिसकेको छ। सरकार यस्तो बेलाको बजेटको तयारीमा छ, जतिबेला सरकारले भनेअनुसारको राजस्व संकलन गर्न सकेको छैन। अमेरिकाले वैदेशिक सहायताका कार्यक्रम रोकेको छ, तर जनअपेक्षाको चाङ भने निकै ठूलो छ। यही बेला अर्थतन्त्र अझै चलायमान बन्न सकेको छैन। बजेटका चुनौती धेरै र विभिन्न क्षेत्रका अपेक्षा पनि उत्तिकै प्रशस्त छन्। बैंकिङ क्षेत्र, उद्योग वाणिज्य महासंघ, अटोमोबाइल्स, ऊर्जा र घरजग्गा कारोबार क्षेत्रका प्रतिनिधिले अर्थमन्त्रीलाई भेटेर अपेक्षा राखिरहेका छन्। उनीहरूको साझा आवाज अर्थतन्त्रलाई गति दिने भन्ने हुनु स्वाभाविक हो। लगानीमैत्री वातावरण तयार पार्ने बजेट ल्याउन पनि उनीहरूको माग छ। सरकारले लगानीको वातावरण बनाए भने अर्थतन्त्र चलायमान बन्दैन, त्यसका लागि पनि निजी क्षेत्रको आवाज सम्बोधन गरिनुपर्छ। त्यसो भएमा नै निजी क्षेत्रको मनोबल बढ्छ, उनीहरू लगानी गर्न जुट्छन्, त्यसले रोजगारी र राजस्व सिर्जना गर्छ। व्यावसायिक वातावरण नबनेसम्म अर्थतन्त्र चलायमानको कल्पना गर्न सकिन्न। तसर्थ निजी क्षेत्र प्रोत्साहित हुनैपर्छ। यातायातका साधनको कारोबारलाई वृद्धि गर्नतिर पनि सरकारले ध्यान दिनुपर्ने आवश्यकता छ। त्यसका नीतिगत अप्ठेराका गाँठा सरकारले बजेटमार्फत फुकाइदिनुपर्छ। बैंकहरूलाई ऋण असुली चुनौती बनेको छ। सरकारले सम्बोधन गर्नुपर्ने अर्काे पाटो त्यो हो। घरजग्गा कारोबार वृद्धि नहुँदा त्यसको सोझो असर सरकारी राजस्व पनि परेको छ र बजारमा पनि। बिजुली उत्पादन गरी भारतलाई बेच्ने भन्दाभन्दै देश लोडसेडिङको चपेटामा पर्लाको जस्तो भइसकेको छ। हिउँदमा भारतले बिजुली आपूर्ति रोक्ने हो भने उद्योगधन्दाले बिजुली पाउँदैनन्। अनि फेरि ऊर्जा संकटले उद्योगधन्दा र व्यावसायिक क्षेत्रलाई प्रहार गर्छ। ऊर्जा उत्पादनको क्षेत्रका कर नीति पनि सरकारले सम्बोधन गर्नुपर्ने अर्काे विषय हो। ती सबै कामका बाबजुद पनि सरकारले नगरी नहुने काम भनेको पुँजीगत खर्चको वृद्धि हो। सरकारले विकास बजेट खर्च गर्न नसक्दा एकातिर विकास निर्माण कम हुने त भइहाल्यो, त्यसमाथि बजारमा कारोबार पनि हुन सकेको छैन, सोझो असर अर्थतन्त्रमा परिरहेको छ।"
चर्चा हराएको स्ववियु निर्वाचन,"काठमाडौं : आज त्रिभुवन विश्वविद्यालय अन्तर्गतका क्याम्पसमा स्वतन्त्र विद्यार्थी युनियन (स्ववियु) को निर्वाचन हुँदै छ। लामो समयपछि देशभरका ४ सय क्याम्पसमा एकैचोटि स्ववियु निर्वाचन हुन लागेको हो। नेतृत्व उत्पादन गर्ने थलोमा रूपमा लिइने स्ववियु निर्वाचनको पछिल्लो समय आकर्षण घट्दै गएको छ। धेरैजसो क्याम्पसमा १६ वर्षपछि स्ववियु निर्वाचन हुँदै छ। दुईदुई वर्षमा हुनुपर्ने स्ववियुको निर्वाचन विगतमा मिनि आम निर्वाचनका रूपमा हेरिने गरेको थियो। राजनीतिक दलले स्ववियु निर्वाचनमा त्यसरी शक्ति लगाउने गरेका थिए। तर, यसपटक भने स्ववियु निर्वाचनमा पार्टीका भ्रातृसंगठनहरू मात्रै लागेका छन् । तर, आमरूपमा यसको खासै चार्म र आकर्षण देखिएको छैन। स्ववियु निर्वाचनमा विशेषत नेपाली कांग्रेसको भ्रातृ संगठन नेपाल विद्यार्थी संघ, एमालेको निकट अनेरास्ववियु, माओवादी केन्द्र निकट अखिल (क्रान्तिकारी)बीच तीव्र प्रतिस्पर्धा देखिएको छ। स्ववियु निर्वाचनमा एकीकृत समाजवादी निकट अनेरास्ववियु, नेपाल क्रान्तिकारी विद्यार्थी संघ, सुधारवादी विद्यार्थी संघ, अनेरास्ववियु (छैटांै), स्वतन्त्र विद्यार्थी (त्रिवि), अखिल (क्रान्तिकारी) बहुमत, मधेसवादी विद्यार्थी संगठन पनि चुनावी मैदानमा छन्। महेन्द्र मोरङ आदर्श बहुमुखी क्याम्पस विराटनगरका तत्कालीन स्ववियु सभापति गुरुराज घिमिरे विद्यार्थी आन्दोलन नै दिशाविहीन भएको बेला स्ववियु निर्वाचन हुन भइरहेको टिप्पणी गर्छन्। विद्यार्थी आन्दोलन के लागि ? यसको मूलभूत चरित्र कस्तो हुनपर्छ, के भइरहेको छ, यसको सुरुवात कसरी भएको थियो तर अहिले कुन बाटो हिँड्दै छ, प्रश्न उठेको विषय नै यो हो, उनले टिप्पणी गरे । विशेष राजनीतिक परिस्थितिमा जनाधिकारका लागि र सामुदायिक हितका लागि यो विद्यार्थी आन्दोलनको सुरुवात र उत्पति भएको उनको भनाइ छ। यसले राजनीतिक परिवर्तन र विद्यार्थीका हकहितलाई स्थापित गराउनेदेखि शैक्षिक मुद्दामा ठूलो योगदान गरेको उनको तर्क छ। पछिल्लो समय राजनीतिक परिस्थिति पनि विषम हुँदै गयो, यसको असरचाहिँ सिधै विद्यार्थी आन्दोलनमा पयो, उनले भने। विद्यार्थी आन्दोलनका नेताहरूले यसको अस्मिता, प्रतिष्ठा, उद्देश्य र लक्ष्य तथा कर्तव्य र दायित्व केन्द्रमा राखेर काम गर्न नसकेको उनको ठहर छ। विद्यार्थी आन्दोलनको गरिमालाई पनि विद्यार्थी नेतृत्वले जोगाउन नसकेको उनी बताउँछन्। यो आफ्नो मार्गबाट डिरेल, च्युत हुँदै गयो, स्वतन्त्र विद्यार्थी युनियन र नेपालको विद्यार्थी आन्दोलन महत्व एकदमै कमजोर भएर गयो, उनले भने। स्ववियु निर्वाचनको चार्म बढ्ने सम्भावना पनि नभएको उनले बताए। स्ववियु निर्वाचनको आकर्षण नै छैन, यो हाँसोन्मुख छ, यो बडा चिन्ताजनक अवस्थामा छ। यो आन्दोलन अघि बढ्ने कि विसर्जन हुने दोसाँधमा छ। यो ऐतिहासिक मोडमा उभिएको छ। उनले विद्यार्थी आन्दोलन भनेको विद्यार्थीको हकहितमा केन्द्रित हुनुपर्ने बताए। जनअधिकारमा प्रश्न उठ्यो, कसैले अपहरण गर्न खोज्यो भने, मुलुकको समसामयिक राजनीतिले गलत बाटो समात्यो भने त्यतातिर ध्यानदिने हो, किनभने विद्यार्थी भनेको सचेत वर्ग हो, घिमिरेले भने, यसको मुल दायित्व र धर्म भनेको विद्यार्थीको नेतृत्व विकास, उसको शैक्षिक उननयन, शिक्षण संस्थाको प्रतिष्ठा र मुलुकका लागि आवश्यक र अन्तर्राष्ट्रिय जगतको आवश्यकताको आधारमा जनशक्ति उत्पादन गर्न महत्वपूर्ण योगदान पुयाउन सक्ने यसको भूमिका हुनुपर्छ। उनले पछिल्लो समयमा प्रतिस्पर्धा नै स्वार्थ केन्द्रित रहेको बताए। प्राथमिकता नै बदलियो, स्ववियु किन जित्नेभन्दा, यस्तो स्वार्थ केन्द्रित छ कि मैले सार्वजनिक चर्चासमेत गर्न सक्दिन, उनले भने, लक्ष्य त छँदै छैन, तत्कालको प्राप्तमा केन्द्रित भयो। एउटा त चुनाव जित्नु प्रतिष्ठा भयो, प्रतिष्ठा तुष्टि गर्ने, प्रतिष्ठा आर्जन गर्ने, तपशिलका विषयलाई प्राथमिकतामा राख्यौं। विद्यार्थी आन्दोलनको कोर्स नै करेक्सन गर्ने बेला भएको उनको ठहर छ। पूरै कोर्स नै करेक्सन गरिएन भने, विद्यार्थी आन्दोलन औचित्वमा नै समाप्त हुँदै जान्छ, उनले भने। रत्नराज्य लक्ष्मी (आरआर) क्याम्पसका पूर्व स्ववियु सभापति दामोदर अर्यालले विद्यार्थी आन्दोलन विगत जस्तो नरहेको बताए। विगतमा राजनीतिक दलहरूले क्याम्पसलाई राजनीतिक थलो बनाउने गरेको स्मरण पनि उनले गरे। पहिलो राजीतिक दलहरूको खेल्ने स्थाननै क्याम्पस हुन्थ्यो। बाहिर उनीहरूले गतिविधि नै गर्न पाउँदैन थिए, अहिले स्थानीय तह, संसद् जताततै खेल्ने ठाउँ छन्, त्यसैले पनि महत्व घटेको हो, उनले भने। पार्टीहरूको तागतदेखि नेता उत्पादन थलो नै क्याम्पस भएकोले विगतमा स्ववियु निर्वाचनको महत्व धेरै रहेको उनको ठम्याइ छ। पोखरास्थित पृथ्वीनारायण क्याम्पसका पूर्वसभापति रश्मी आचार्य स्ववियुको नियमित निर्वाचन नहुनु पनि आजको अराजकता कारण भएको टिप्पणी गर्छन्। पोखराको पीएनमा क्याम्पस लगायतका धेरै क्याम्पसमा १६ वर्षपछि स्ववियु निर्वाचन हुँदैछ, निर्वाचन नहुँदा स्ववियुको महत्व नै थाहा पाएनन्, जसले गर्दा उनीहरूका राजनीतिक सचेतनाको कमी भयो र साइड इफेक्टका रूपमा अराजनीतिक प्रवृत्ति हाबी भयो, उनले भने, त्यसको परिणाम नै युवा विद्यार्थीमा राजनीति प्रतिवितृष्णा भएको हो। स्ववियु निर्वाचन नहुँदा लोकतन्त्रप्रतिको आवाज नै कमजोर भएको उनको तर्क छ। स्ववियुले विद्यार्थीमा लोकतन्त्रिक संस्कारको विकास गरेको थियो, राजनीतिक सचेतना जगाएको थियो, लिडरसिप उत्पादन गरेको थियो, उनले भने। यो बीचमा क्याम्पस प्रशासन, त्रिवि प्रशासन लगायतको कमजोरीका साथै प्रणालीमा विमति राखेर र हारिन्छ भन्ने मानसिकताका कारण समयमा निर्वाचन हुन नसकेको उनको भनाइ छ। विद्यार्थी आन्दोलनका सकारात्मक पक्षलाई भन्दा नकारात्मक पक्ष बढी प्रचार गर्दा पनि समस्या भएको उनको टिप्पणी छ। स्ववियुको राम्रो कुरालाई भन्दा नराम्रो कुरालाई बढी प्रचार गरियो र राम्रो कुरा ओझेल पयो, उनले भने। ठूला क्याम्पसमा तीव्र प्रतिस्पर्धा विवादका कारण हुन नसकेका बाहेकमा ठूला आंगिक क्याम्पसमा विद्यार्थी संगठनका बीचमा प्रतिस्पर्धा रहेको छ। विशेषत नेविसंघ, अनेरास्ववियु र अखिल (क्रान्तिक्रारी) बीच नै प्रतिस्पर्धा हुने देखिएको छ। नेपालकै ठूलो क्याम्पसका रूपमा रहेको पोखराको पृथ्वीनारायण क्याम्पस, काठमाडौं अमृत साइन्स क्याम्पस, रत्नराज्य लक्ष्मी क्याम्पस, पाटन बहुमुखी क्याम्पस, पुलचोकमा चुनाव हँुदै छ। त्यस्तै थापाथली इन्जिनियरिङ क्याम्पस, त्रिभुवन शिक्षण अस्पताल (आईओएम) महाराजगन्ज, महेन्द्र बहुमुखी क्याम्पस इलाम, पूर्वाञ्चल इन्जिनियरिङ क्याम्पस धरान, धौलागिरी बहुमुखी क्याम्पस बाग्लुङ, महेन्द्र बहुमुखी क्याम्पस नेपालगन्ज, जनप्रशासन क्याम्पस काठमाडौं, मिनभवन क्याम्पस लगायतका क्याम्पसमा निर्वाचन हुनेछ। नेविसंघ कै दुई गुटको विवादले धेरै क्याम्पसमा स्थगन कांग्रेसमा संस्थापन पक्ष र डा शेखर कोइराला पक्ष छ। दुई पक्षको प्रभाव स्ववियु निर्वाचनमा पनि देखिएको छ। त्रिभुवन विश्वविद्यालय र महेन्द्र मोरङ आर्दश बहुमुखी क्याम्पस लगायतका दुई समूहबीचको विवादले निर्वाचन नै प्रभावित भएको छ। विश्वविद्यालय क्याम्पसमा नेविसंघको दुई समूहको उम्मेदवारीका कारण विवाद भएको समिति सदस्यहरूको दाबी छ। नेविसंघबाट अनोज कार्की र दीपकराज जोशीले अध्यक्षका लागि उम्मेदवारी दिएका थिए। २७ फागुनमा उम्मेदवारी दर्ता गरेका दुवै समूहले आफू आधिकारिक भएको दाबी गरेका छन्। त्रिविका स्ववियु सभापति श्यामराज ओझा पनि कार्कीको पक्षमा छन्। नेविसंघले पनि आधिकारिक उम्मेदवार जोशी नै रहेको स्पष्ट पारेको छ। महेन्द्र मोरङमा नेविसंघकै कारण पनि लफडा भएको छ। संस्थापन पक्षबाट प्रज्वल विष्ट र डा शेखर कोइराला समूहबाट योगराज दाहालले उम्मेदवारी दिएका छन्। जसमा एक समूहलाई निर्वाचन कार्यालयले संस्थापन पक्षका विष्ट आधिकारिकता दिएको कोइराला पक्षका दाहाल समूहले निर्वाचन कार्यालयमा नै तोडफोड र आगजनी गरेका थिए । निर्वाचन अधिकृतको कार्यकक्ष तोडफोड गर्ने क्रममा स्ववियु सभापति जशवन्त पौडेलसहित ६ जना पक्राउ पनि परे। देशभरकै धेरै क्याम्पसमा निर्वाचन रोकिएका छन्। ती सबैमा नेविसंघका दुई गुटबीचको लफडाको कारणले हो। पद्म कन्या क्याम्पसमा नेविसंघमा दुई पक्षबाट उम्मेदवारी परेको छ। नेविसंघको आधिकारिक उम्मेदवार पूर्णिमाया परियार बनेकी छन् भने भूपी एैरले स्वतन्त्र प्यानल बनाएकी छन्। परियारलाई पार्टी सभापति शेरबहादुर देउवा पक्षको समर्थन छ भने स्वतन्त्र उम्मेदवारी दिएकी एैरलाई महामन्त्री गगन थापा पक्षकी हुन्। नेविसंघका दुजाङ शेर्पाले भने भूपीलाई उम्मेदवारी बनाउने पत्र दिएका थिए। तर, दाबी विरोधको समय सकिएको कारण गर्दा परियार नै आधिकारिक उम्मेदवार भएकी छन्। यहाँ पनि आज निर्वाचन नहुने भएको छ। त्रिवि अन्तर्गतका डेढ दर्जन आंगिक क्याम्पसमा भने तोकिएको मितिमा स्ववियु निर्वाचन नहुने भएको छ। मूलतः नेविसंघको गुटगत लडाइका कारण धेरै आंगिक क्यापसमा निर्वाचन रोकिएको हो। देशभर ६२ वटा आंगिक क्याम्पस छन्। जसमा उपत्यकाभित्रका ८ र उपत्यका बाहिरका ९ वटा आंगिक क्याम्पसमा आज निर्वाचन हुने छैन। त्रिभुवन विश्वविद्यालयअन्तर्गत क्याम्पस कीर्तिपुर, पद्मकन्या क्याम्पस बागबजार, पब्लिक युथ क्याम्पस धोबीचौर, शंकरदेव क्याम्पस बागबजार, विश्वभाषा क्याम्पस प्रदर्शनीमार्ग, नेपाल ल क्याम्पस प्रदर्शनीमार्ग, त्रिचन्द्र क्याम्पस घण्टाघर र सरस्वती क्याम्पस ठमेलमा आज निर्वाचन नहुने भएको छ। नेपाल ल र विश्वभाषा क्याम्पसमा अखिल क्रान्तिकारी तथा अन्य क्याम्पसमा नेविसंघले तालाबन्दी गरेको त्रिविले जनाएको छ। त्यस्तै उपत्यका बाहिरका सिद्धनाथ क्याम्पस कैलाली, सुर्खेत बहुमुखी क्याम्पस, बुटवल बहुमुखी क्याम्पस, भैरहवा क्याम्पस, पक्लिहवा कृषि क्याम्पस, तेह्रथुम क्याम्पस, रारा बहुमुखी क्याम्पस, महेन्द्र मोरङ क्याम्पस र वीरेन्द्र बहुमुखी क्याम्पसमा पनि निर्वाचन रोकिएको छ। अनेरास्ववियुका प्रवक्ता प्रकाश पौडेलले निर्वाचन हुन नदिएर स्ववियुको इतिहासलाई कमजोर बनाउन नेविसंघ लागेको बताए । नेविसंघको तालाबन्दीका कारण धेरै क्याम्पसमा निर्वाचन हुन नसकेको उनको आरोप छ। उनले नेविसंघले आफ्नो संगठनलाई एकढिक्का बनाउन नसक्नु कमजोरी रहेको उनले बताए। विद्यार्थी आन्दोलनलाई नयाँ इराबाट लानुपर्ने यो बेला हो तर नेविसंघभित्र विवादले स्ववियुको इतिहास र अस्तिस्वमा प्रश्न खडा गरिदिएको छ, उनले भने। नेविसंघका प्रवक्ता सुरज सेजवालले संगठनले कुनै पनि क्याम्पस तालाबन्दी गर्न निर्देशन नदिएको स्पष्ट पारे। उनले तालबन्दी गर्न आचारसंहिताले नदिने बताए। स्थानीय स्तरबाट उब्जिएका समस्याका कारण कतिपय क्याम्पसमा तालाबन्दी भएको उनको भनाइ छ। नेविसंघले पूर्वअध्यक्ष किशोरसिंह राठौरको नेतृत्वमा समस्या समाधानका लागि बाधा अड्काउ फुकाउने सम्मको जिम्मेवारी दिएको छ। प्रवक्ता सेजवालका अनुसार विवाद समाधानका केन्द्रीय कार्यसमिति पनि लागेको छ। पार्टीका महामन्त्री विश्वप्रकाश शर्मा विद्यार्थी निर्वाचनका लागि सक्रिय छन्। तर, नेविसंघ भित्रको गुटउपगुट र नेताको स्वार्थका कारणले कतिपय स्थानमा समस्या आएको छ। उम्मेदवार छनौटमा जटिलता, आन्तरिक ढिलासुस्त, संगठनमा आबद्ध विद्यार्थीलाई प्रशिक्षित गर्न नसक्नुदेखि क्याम्पस प्रशासन अन्तर्गतका निर्वाचन समितिको निष्पक्षता लगायतका कारण पनि कतिपय क्याम्पसमा समस्या आएको उनको जिकिर छ। उनका अनुसार देशभर हेर्दा नेविसंघले मात्रै नभएर अखिल (क्रान्तिकारी), विप्लब, स्वतन्त्र समूह लगायतले क्याम्पसमा तालाबन्दी गरेका कारण निर्वाचन प्रभावित भएको छ। उनले नेविसंघको स्ववियु निर्वाचन रोक्ने कुनै मनसाय नभएको र योजना पनि नभएको स्पष्ट पारे। नेविसंघका पूर्वसभापति पनि रहेका घिमिरेले समृद्ध मुलुकमा गुट उपगुट हुने कुरालाई भने स्वाभाविक रहेको बताए। सिद्धान्त एउटै भए पनि विचार, कार्यशैली, यो नीति कि त्यो नीति लिने भन्ने विषयमा मतभेद हुन्छ, त्योचाहिँ स्वाभाविक नै हो। कहिलेकाहीँ कार्य विधिमा विवाद हुन्छ, काम गर्ने तौरतरिकामा विवाद हुन्छ, कतिपय कुरामा आधारभूत कुरामा विवाद नभए पनि उद्देश्य केन्द्रित भएर अगाडि बढाउने क्रममा मत मतान्तर हुन्छ। जसजसको मतमतै मिल्छ उनीहरूले समूह निर्माण गर्छन्। कोही यथास्थितिमा रमाउन खोज्छ, कोही सुधार गर्नुपर्छ भन्छ, कोही रेडिकल चेन्ज चाहिन्छ भन्छ, बुझाइमा मतभेद हुन्छ, यही आधारमा गुटउपगुट बन्छन्, गुटबन्नुलाई अन्यथा मान्नु हँुदैन। तर, यी गुटबीच सम्बन्ध कस्तो हुन्छ, प्रतिस्पर्धा स्वस्थ र मैत्रीपूर्ण हुन्छ कि हुँदैन भन्ने कुराचाहिँ मुख्य कुरा हो, उनले भने। स्ववियु निर्वाचनमा गठनबन्धनका विभिन्न स्वरूप देखिएका छन्। सत्तारुढ कांग्रेस निकट नेविसंघ र एमाले निकट अखिलमात्रै होइन एमाले र माओवादी केन्द्र, एमाले र एकीकृत समाजवादी निकटमा विद्यार्थी संगठनका बीचमा पनि गठबन्धन गरिएको छ। एमाले अध्यक्ष केपी शर्मा ओली र एकीकृत समाजवादी अध्यक्ष माधवकुमार नेपालको पानी बाराबारको अवस्था छ। एकअर्का देखे भने उनीहरू फाँफाँ र फूँफूँ गर्छन् तर स्ववियु निर्वाचनमा एमाले निकट अनेरास्ववियु र एकीकृत समाजवादी निकट अनेरास्ववियु पनि कतिपय क्याम्पसमा मिलेर लडेका छन्। संघीय राजधानीको प्रमुख क्याम्पस रत्नराज्य लक्ष्मी क्याम्पसमा पनि एमाले निकट अनेरास्ववियु र एकीकृत समाजवादी निकट अनेरास्ववीयु मिलेर लडेका छन्। नेतृत्व उत्पादन थलो नेपालको राजनीतिको शीर्षस्थानमा स्ववियु सभापति भइसकेका व्यक्तिको उपस्थिति उल्लेख्य छ। बौद्धिक व्यक्तित्वको उत्पादन पनि स्ववियुले गरेका छ। विगतमा स्ववियु नेतृत्व उत्पादन थलो नै थियो। वर्तमान राष्ट्रपति रामचन्द्र पौडेल, पूर्वराष्ट्रपति विद्यादेवी भण्डारी नै पूर्वस्ववियुको नेतृत्वमा पुगेका व्यक्ति हुन्। एमाले महासचिव शंकर पोखरेल, कांग्रेस महामन्त्री गगन थापा, एमाले सचिव योगेश भट्टराई, कोशी प्रदेशका मुख्यमन्त्री हिक्मत कार्की, गण्डकीका मुख्यमन्त्री सुरेन्द्रराज पाण्डे, गण्डकी प्रदेशका पूर्वमुख्यमन्त्री खगराज अधिकारी, एकीकृत समाजवादीका महासचिव घनश्याम भुसाल, पूर्वगभर्नर दीपेन्द्रबहादुर क्षेत्री, पूर्वमन्त्री पदम गिरी, लेखक झलक सुवेदी, मानवअधिकार आयोगका पूर्वसदस्य गौरी प्रधान, पोखराका मेयर धनराज आचार्य, पूर्वउपकुलपति कमलकृष्ण जोशी लगायतका धेरै नेताले स्ववियुको नेतृत्व गरिसकेका छन्। पीएनका पूर्वसभापति आचार्य विगतमा नेतृत्व उत्पादन गर्ने, शैक्षिक मुद्दा स्थापित गर्नेदेखि लोकतन्त्रको जग बलियो बनाउने लगायत महत्वपूर्ण थलो नै स्ववियु रहेको बताउँछन्। करिब १०० क्याम्पसमा निर्विरोध देशभरका करिब १ सय क्याम्पसमा निर्विरोध भएको छ। जस एमाले निकट अनेरास्विवियुले सबैभन्दा धेरै ४० स्थानमा निर्विरोध भएको छ। त्यसपछि नेविसंघ ३१, अखिल क्रान्तिकारी २४ स्थानमा निर्विरोध भएको छ। निर्वाचन: प्रत्यक्ष र समानुपातिक दुवैबाट स्ववियु निर्वाचनमा अध्यक्ष, सचिव, कोषाध्यक्ष र तीन सदस्यका लागि प्रत्यक्ष निर्वाचन हुन्छ। पाँच जना समानुपातिक सदस्य मध्येबाट एक उपाध्यक्ष, एक सहायक सचिव र ३ सदस्य चुनिने छन्। पहिला १ विद्यार्थी संख्या धेरै थियो। २ विद्यार्थीमा स्ववियुप्रतिको आकर्षण थियो। ३ नियमित २२ वर्षमा निर्वाचन हुन्थ्यो। ४ नियमित निर्वाचन हुँदा विद्यार्थीमा त्यही किसिमको ऊर्जा पनि थियो। ५ नेतृत्व उत्पादन थलो पनि थियो ः जस्तै वर्तमान राष्ट्रपति रामचन्द्र पौडेल र निवर्तमान राष्ट्रपति विद्यादेवी भण्डारीलगायत उच्चपदस्थ स्ववियुकै उत्पादन ६ सघर्षको अग्रमोर्चामा विद्यार्थी ः पञ्चायतविरुद्ध संघर्ष, लोकतन्त्र, गणतन्त्रको पक्षमा जनआन्दोलनदेखि नमुना गणतन्त्रको निर्वाचन। ७ विद्यार्थीको नेतृत्व विकास, शैक्षिक मुद्दामा उत्तिाकै केन्द्रित ८ शैक्षिक उननयन, शिक्षण संस्थाको प्रतिष्ठा र मुलुकको लागि आवश्यक र अन्तर्राष्ट्रिय जगतको आवश्यकताको आधारमा जनशत्तिा उत्पादन गर्न महत्वपूर्ण योगदान। ९ राजनीतिक सचेतना १० लोकतन्त्र प्रतिआवाज सशक्त अहिले १ विद्यार्थीको संख्या नै कम २ स्ववियुप्रतिको आकर्षणमा कमी ३ निर्वाचन अनियमित (धेरै क्याम्पसमा १६ वर्षपछि हुँदैछ स्ववियु निर्वाचन) ४ स्वार्थ केन्द्रित ५ उद्देश्य, लक्ष्यविहीन ६ राजनीतिक सचेतनामा कमी ७ अराजनीतिक प्रवृत्तिा हाबी ८ राजनीतिकप्रति नै विकृत पैदा ९ युवामा लोकतन्त्रप्रति निराशा १० विद्यार्थी आन्दोलनको औचित्वमाथि नै प्रश्न"
"युद्धविरामकै बीचमा गाजामा इजरायली आक्रमण : २३२ जनाको मृत्यु, ३०० भन्दा बढी घाइते","इजरायलले गाजामा फेरि आक्रमण सुरु गरेको छ। इजरायली रक्षा बलका अनुसार वायुसेनाले गाजामा रहेको हमासको अड्डाहरूमा हवाई आक्रमण गरेको छ। टाइम्स अफ इजरायलका अनुसार यी आक्रमणहरूमा हालसम्म २३२ जनाको मृत्यु भइसकेको छ। ३०० भन्दा बढी घाइते भएका छन्। जनवरी १९ मा इजरायलहमास युद्धविराम सुरु भएयता गाजामा इजरायलको यो सबैभन्दा ठूलो आक्रमण हो। इजरायली सेनाले आक्रमणको योजना बनाइरहेका आतंककारीहरूलाई लक्षित गरिएको बताएको छ। इजरायलले विगत दुई हप्तादेखि गाजामा खाद्यान्न, औषधि, इन्धन र अन्य आपूर्तिको प्रवाह रोकेको छ। हमासलाई युद्धविराम सम्झौतामा परिवर्तनहरू स्वीकार गर्न माग गरेको छ। गाजालाई नर्क बनाउने इजरायली रक्षामन्त्रीको धम्की इजरायली प्रधानमन्त्री बेन्जामिन नेतान्याहूले युद्धविराम वार्ता अगाडि नबढेकाले आफूले आक्रमणको आदेश दिएको बताएका छन्। नेतान्याहूले धेरै पटक फेरि युद्ध सुरु गर्ने धम्की दिएका छन्। यसैबीच इजरायलका रक्षामन्त्री इजरायल काट्जले बन्धकहरूलाई रिहा नगरिएमा गाजामा नर्कको ढोका खोलिने चेतावनी दिएका छन्। हमासले इजरायली हवाई आक्रमणलाई युद्धविरामको उल्लंघनको रूपमा वर्णन गरेको छ। हमासले यो कदमले आफ्नो हिरासतमा रहेका इजरायली बन्धकहरूको जीवनलाई जोखिममा पार्ने धम्की दिएको छ। हमासले इजरायलले कुनै उक्साहट बिना नै आक्रमण गरेको बताएको छ।"
सर्वोच्चले भन्यो : ऊर्जाले गठन गरेको प्राविधिक समितिको कानुनी आधार देखिएन,"काठमाडौं : डेडिकेटेड तथा ट्रंकलाइन विवादलाई समाधान गर्न गठित प्राविधिक समितिलाई काम गर्न रोक लगाएको सम्बन्धमा सर्वोच्च अदालतको लिखित अन्तरिम आदेश आएको छ। न्यायाधीश शारंगा सुवेदी र टेकप्रसाद ढुंगानाको इजलासले तत्काल समितिको काम कारबाही अघि नबढाउन अन्तरिम आदेश जारी गरेको हो। सर्वोच्चले आइतबार समितिको काम कारबाही रोक्न अन्तरिम आदेश दिएको थियो। सर्वोच्चले सोमबार सार्वजनिक गरेको लिखित अन्तरिम आदेशमा ऊर्जा, जलस्रोत तथा सिँचाइ मन्त्रालयले २०८१ मंसिर २ गते गठन गरेको प्राविधिक समितिको कानुनी आधार प्रष्ट नभएको उल्लेख गरेको छ। उक्त गठित समितिको कार्यावधि निश्चित नगर्नुको अतिरिक्त सो निर्णयमा के कुन कानुनी आधारमा सो समिति गठन गरिएको हो ? भन्ने पनि खुलाउन सकेको छैन। उक्त निर्णय प्रथम दृष्टिमा नै अधिकार क्षेत्रविहीन रहेको देखिएकाले यो रिट निवेदनको अन्तिम निर्णय नहुँदासम्म विपक्षी ऊर्जा, जलस्रोत तथा सिँचाइ मन्त्रालयको २०८१ मंसिर २ को निर्णय कार्यान्वयन नगरी यथास्थितिमा राख्नु भनि विपक्षीहरूका नाममा सर्वोच्च अदालत नियमावली, २०७४ को नियम ४९ (२) (क) बमोजिम यो अन्तरिम आदेश जारी गरी दिएको छ, सर्वोच्चको आदेशमा भनिएको छ। अधिवक्ता खडानन्द कँडेलले गत मंसिर १३ गते ऊर्जामन्त्रीले कानुनविपरीत गएर समिति बनाएको भन्दै खारेजीको माग गर्दै सर्वोच्चमा रिट दायर गरेका थिए। सरकारले गत मंसिर २ गते डेडिकेटेड तथा ट्रंक लाइन विवादमा नेपाल विद्युत् प्राधिकरणले काटेका बिलबिजकको अध्ययन गर्न तथा पुनःगणना गर्न प्राविधिक समिति गठन गरेको थियो। मन्त्रीस्तरीय निर्णयबाट राष्ट्रिय योजना आयोगका पूर्वसदस्य प्राडा अरबिन्द मिश्रको संयोजकत्वमा तीन सदस्यीय समिति गठन गरिएको थियो। सर्वोच्चमा मुद्दा परेपछि समितिले काम अघि बढाउन सकेको थिएन। यो विवाद कुल ५९ उद्योगको हो। तर, गत कात्तिक ८ गते लाइन काटिएपछि १५ उद्योग भने प्राधिकरणको किस्ता सुविधामा आएका छन्। ३४ उद्योग भने बक्यौता नतिर्ने सूचीमा छन्। यी उद्योगहरूको बक्यौता थप दस्तुरसहित ६ अर्ब ४० करोड रुपैयाँ रहेको छ। डेडिकेटेड तथा ट्रंकलाइन विवाद सुल्झाउन अघिल्लो सरकारले २०८० माघ २४ गते सर्वोच्च अदालतका पूर्वन्यायाधीश गिरीशचन्द्र लालको संयोजकत्वमा जाँचबुझ आयोग गठन गरेको थियो। आयोगले यही वैशाख २७ गते सरकारलाई प्रतिवेदन बुझाएको थियो। उक्त प्रतिवेदनलाई कार्यान्वयन लैजाने निर्णय यो सरकारले गरेको थियो। लाल आयोगको सुझावबमोजिम नै प्राधिकरणले गत कात्तिक ८ गते बक्यौता भएका उद्योगीको लाइन काट्यो। कात्तिक २५ मा नै मन्त्रिपरिषद्ले काटिएको लाइन जोड्न प्राधिकरणलाई निर्देशन दियो। सोहि बैठकले डेडिकेटेड फिडर तथा ट्रंक लाइनबाट विद्युत् उपभोग गर्ने ग्राहकहरूले खपत गरेको विद्युतको बक्यौता रकम टाइम अफ डे (टीओडी) मिटर समेतको आधारमा महसुल निर्धारण र असुली तत्काल प्रचलित कानुनबमोजिम गणना गरी १५ दिनभित्र ऊर्जा मन्त्रालयले असुल गराउने पनि निर्णय गरेको थियो। मन्त्रिपरिषद्को निर्णयबमोजिम बक्यौता महसुल उठाउनुको सट्टा सोही निर्णयलाई आधार लिई ऊर्जा मन्त्रालयले मंसिर २ गते नयाँ प्राविधिक समिति गठन गरेको देखिएको सर्वोच्चले उल्लेख गरेको छ। सर्वोच्चले यो मुद्दालाई चाँडो किनारा लगाइ पूर्ण फैसला सुनाउन पनि निर्देशन दिएको छ। सर्वोच्चको औपचारिक पत्र कुर्दै ऊर्जा मन्त्रालय ऊर्जा मन्त्रालयले गठन गरेको प्राविधिक समितिलाई सर्वोच्च अदालतले काम गर्न रोक लगाएपछि मन्त्रालय औपचारिक पत्रको पर्खाइमा छ। मन्त्रालयका प्रवक्ता सन्दीप देवका अनुसार सम्मानीय सर्वोच्च अदालतको विरुद्धमा कोही पनि जान नसक्ने भन्दै निर्णय कार्यान्वयनको विकल्प नभएको बताए। सर्वोच्चबाट औपचारिक पत्र भने मन्त्रालयले नपाएको उनले भने। यता, मन्त्रालयको त्यही समितिलाई देखाउँदै विवादित बक्यौता भएका उद्योगको लाइन नकाट्ने निर्देशन दिँदै आएको विद्युत् नियम आयोग भने योजनाबद्ध रूपमा अघि बढ्ने भएको छ। आयोगका अध्यक्ष डा रामप्रसाद धितालका अनुसार विवादित बक्यौता भएका उद्योगीले प्राधिकरणमा किस्तामार्फत तिर्न सक्ने व्यवस्था र आयोगमार्फत तिर्न चाहने उद्योगीले निवेदन दिएर विवादित रकमको ५ प्रतिशत सेवा शुल्क तिरेर आउन सक्नेछन्। छुट बिल चित्त नबुझेका ग्राहकले प्राधिकरणअन्तर्गतको पुनरावेदन समितिमा विवादित रकमको २५ प्रतिशत तिरेर छानबिनका लागि निवेदन दिन सक्ने प्रावधान रहेको छ। पछिल्लो पटक प्राधिकरणले यही माघ अन्तिम साता विवादित बक्यौता भएका उद्योगको लाइन काट्न निर्देशन माग गर्दै नियमन आयोगलाई पत्र लेखेकोमा आयोगले फागुन ९ गते यो विषय अध्ययनको विषय भएकोले अहिले लाइन नकाट्न निर्देशन दिएको थियो। सर्वोच्चको निर्णयसँगै आयोगले लाइन काट्न निर्देशन दिनुपर्ने या आफैं नै छानबिनमा लाग्नुपर्ने अवस्था आएको प्राधिकरणका कार्यकारी निर्देशक कुलमान घिसिङले बताएका छन्। ऊर्जा मन्त्रालयको प्राविधिक समितिलाई देखाउँदै लाइन नकाट्न भन्दै आएको आयोगले विवादित बक्यौता रकम असुलका प्राधिकरणलाई बाटो देखाउने पर्ने घिसिङले बताए। यो समिति गठनपछि प्राधिकरण बोर्ड बैठकमा यो काुनन सम्मवत छैन भनेर नोट अफ डिसेन्ट नै लेखेको थिए। सर्वोच्चले पनि पहिलो दृष्टिमा नै यो समितिको कानुनी आधार नदेखिएको भनेको छ। अब नियमन आयोगले भूमिका खेल्नुपर्छ, घिसिङले अन्नपूर्णसँग भने। कानुनी रुपमा बक्यौता भएका उद्योगीहरूसँग २५ प्रतिशत तिरेर प्राधिकरणमा पुनरावेदन दिने या ५ प्रतिशत सेवा शुल्क तिरेर नियमन आयोगमा छानबिनको माग गर्ने विकल्प नभएको कार्यकारी निर्देशक घिसिङ भनाइ छ। प्राधिकरणले उद्योगको लाइन काट्ने या नकाट्ने सम्बन्धमा छलफल गरिरहेको उनले बताए।"
सवारी चलाउँदा दायाँबायाँ दूरी किन ?,"सडकमा गाडी चलाउँदा घरी दायाँ, घरी बायाँ अप्ठ्यारो गरी चलाएको देखिन्छ। यो पूर्णरूपमा गलत हो। ड्राइभिङ, पहिला धेरै मान्छेले घरमै सिके। ड्राइभिङ स्कुल खासै थिएनन्, गएनन् पनि, सिकेनन् पनि। जस्तो बुवाले कुनै विषय पढ्नु भएको छ भने बच्चालाई घरमा पढाएर हुँदैन। स्कुल नै पठाउनुपर्छ। त्यसको मुख्य कारणचाहिँ के हो भने बाटोमा गाडी कुदाउन थालिसकेपछि बाटोको चौडाइ थाहा पाउनुपर्छ। कुन बाटोबाट गुड्दैछौं। हामी सीधा जाँदै छौं भने सिधै जाने लाइन समाउनु पयो। यदि बायाँ जाँदैछौं भने देब्रेपट्टिकै लेन समाउनु पयो। तर काठमाडौंमा चाहिँ बेलैदेखि आफ्नो लेन समात्ने र त्यसअघि साइड लाइट बाल्ने चलन कमैमा छ। गाडीलाई एकदम हतारहतार आफू अनुकूल मोड्ने गर्छौं। त्यो भनेको दुर्घटनाको कारक हो। यसरी लेनहरू मिच्ने कामहरू धेरै भएका छन्। त्यसमा उपत्यका ट्राफिक प्रहरी कार्यालयले ध्यान दिएको देखिन्छ। चालकलाई राम्रा कुराहरू गर्दै सम्झाउँदै बुझाउँदै पछि कारबाही पनि गर्दै आइरहेको छ। यसमा दुर्घटना नहुनका लागि गाडीको विषयमा पहिला पढ्नुपर्छ चालकले। मोटरसाइकल वा कार वा आफूले चलाएको सवारीसाधनको चौडाइ कति छ ? चौडाइसँगै गाडीको लम्बाइ कति हो ? अनि हामीले कसरी बाटो काट्ने वा अर्कोतर्फ लैजाने भन्ने विषयमा पहिला अध्ययन गर्नुपर्छ। अब बाटोमा गाडी गुडाउँदै जाँदा जिकज्याक गरेर कहिले पनि चलाउनु हुँदैन। यसरी चलाउने काम नेपालमा धेरै छ। केही अन्य देशमा पनि छ। जिकज्याक गरेर सवारीसाधन चलाउनु भनेको आफू र अरूको जीवन र सवारीसाधनमा क्षति पुग्नु हो। अब हामी हुलमुलमा पयौं भने हामीले सेफ्टी अपनाउनु पर्छ। त्यसका लागि पहिलो कुरा गाडीको एक्सिलेटरको मात्रा कति छ ? ब्रेक हाम्रो कतिको लाग्छ ? ती कुरामा ध्यान दिने। महŒवपूर्ण कुरा हो, क्लज। हरेक मानिसले गाडीको क्लजको विषयमा राम्रोसँग अध्ययन गरेकै हुँदैनन्। क्लजलाई बुझ्ने हो भने ती मानिसहरूले दुर्घटना एकदमै कममात्र गर्लान्। हामीले क्लज र एक्सिलेटर अनि ब्रेक, यी तीनै चिजलाई बराबर कन्ट्रोल गर्न जान्यौं र सचेत भएर सडकमा सवारी गुडायांै भने दुर्घटना हुँदैन। अरूले ठोक्काउने सन्दर्भ फरक हो। बाटोमा एकले अर्कालाई डिस्टर्ब गर्नु हुँदैन। जस्तो जेब्रा क्रसिङ आइपुग्या हुन्छ, जेब्रा क्रसिङ अगाडि स्टप लाइन हुन्छ। अब त्यहाँ मिलेन, हामीले स्टपलाइन क्रस गयौं भने ट्राफिक प्रहरीहरूले कारबाही गर्छ। यस्तो अलमलको अवस्था वा रिस्क लिनुपर्ने अवस्थामा अर्को गाडीले आएर पछाडिबाट ठोक्काइदिन्छ। नेपालमा मानिसहरूले एउटा कुरो बुझिरहेका छैनन् वा बुझाइएको छैन। यो ड्राइभिङ स्कुलहरूले बुझाउनु पर्ने काम के हो। हरेक ट्रक वा बसहरूमा पछाडिको ४० किलोमिटर (केएम) लेखेको हुन्छ। त्यसको अर्थ के हो भने तपाईं प्रतिघण्टा ४० किलोमिटरभन्दा बढी नजानुहोस् है भनेको हो। यस्ता कुराहरूलाई हामीले पढाएनौं र बुझाउन पनि बुझाएनौं। सडकको छेउमा पनि बोर्डमा ५० लेखेको हुन्छ तर हामी ६०, ७० को गतिमा सवारी हुइँक्याउँछौं। यस्ता काम रोक्न चाहिँ यातायात व्यवस्था विभाग र यातायात व्यवस्था कार्यालयले ड्राइभिङ स्कुलहरूसँग समन्वय गरेर पढाउनु पर्छ। हामीले पढाउँदै नपढाएको र काठमाडौंको दुःखद् कुरा के छ भने उपत्यका ट्राफिकहरूले पनि क्लास लिँदा एउटा कुरामा ध्यान दिनुपर्छ। एउटा गाडीदेखि अर्को गाडीको दूरी कति हुने ? सहरभित्र कति हुनुपर्छ ? हाइवेमा कति हुनपर्छ ? र मोटरसाइकलमा पनि एकदेखि अर्कोको दूरी कति हुनुपर्छ ? भन्ने कुराको हामीले अध्ययन गराएनौं। हामीले जति सके हुन्छ, पेलेर जाने अनि जसरी हुन्छ छिटो जाने मात्रै भयौं। हाम्रो काठमाडौं सहरभित्र पहिलाको यातायात व्यवस्था ऐनमा के थियो भने काठमाडौं सहरभित्र एक गाडीदेखि अर्को गाडीको दूरी एक मिटर हुनुपर्छ भनेको थियो। तर अहिले हामीले हेयौं भने चार इन्च पनि हुँदैन। त्यहाँ दुर्घटना नभएर के हुन्छ त ? दुर्घटना भइसकेपछि उपत्यका ट्राफिक प्रहरीबाट खटिनु भएका प्रहरी दाजुभाइले पनि यो विषयमा अध्ययन नभएको जस्तो मलाई लाग्छ। म बाटोमा बस्दाखेरी धेरै चिजहरू हेरिरहेको हुन्छु। त्यहाँ विवाद भइरहेको देख्छु र मैले त्यहाँ सोध्ने गर्छु तपाईंहरूलाई यो गाडी कति दूरीमा कुदाउनु पर्छ थाहा छ भनेर सोध्दा थाहा छैन भन्नुहुन्छ। जस्तो उकालोमा कुनै पनि उकालोमा मानौं रोकिरहेको छ भने त्यो गाडीको पछाडि कति दूरीमा बस्ने हामी ? गाडी पछाडि सवारी छ भने कम्तीमा एक मिटरको दूरी राखेर बस्नुपर्छ। यो नियम नै हो तर यहाँ चार इन्च पनि हुँदैन। त्यसले दुर्घटना बढी भएको छ। दुर्घटनालाई न्यूनीकरण गर्न यस्ता विषयहरू पढाउनु पर्छ। जस्तो यहाँ काठमाडौंमा अहिले देखिरहेको दुःखद् कुराहरू के छन् भने नियम के हो ? उकालो उक्लिरहेको गाडीलाई ओरालो ओर्लिरहेको गाडीले साइड दिनुपर्छ भन्ने कुरा हामीले सिकाएनौं त्यो ज्ञान भएन। उकालो उक्लिरहेको गाडी कानुनी रूपमा के छ भने ओरालो ओर्लिरहेको गाडीले साइड नदिएर त्यो गाडी दुर्घटना भयो भने ओरालो ओर्लिरहेको गाडी कारबाहीमा पर्नुपर्छ र पर्छ पनि। किनभने उसको कारणले त्यो गाडी दुर्घटना भएको हो। हेभी ट्रक आइरहेको छ भारी बोकेर र उकालोमा छ भने त्यस्तो ठाउँमा रोकेपछि पुनः अगाडि बढाउन कष्टप्रद हुन्छ। त्यसैले त्यसका लागि पहिले हामीले साइड दिनुपर्छ। सोह्रखुट्टेजस्ता उपत्यकाभित्रका थुप्रै उकालोमा धेरै जाम भएको बेलामा मिनिबसहरू वा माइक्रोबसहरूले पेल्ने र साइड पनि नदिने गरेको पाइन्छ। कतिपय भरखर सिकेर लाइसेन्स लिएर गाडी चलाइराखेको दिदीबहिनीहरू, दाजुभाइहरू देखिनुहुन्छ सडकमा। उहाँहरूलाई कतिपय ड्राइभिङ स्कुलहरूले ज्ञान दिएका छैनन् भन्ने स्पष्ट देखिन्छ। हकाइबाटै थाहा हुन्छ। अढाई दशकदेखि सञ्चालनमा रहेको मेरो सुमन मोटर ड्राइभिङमा आए भने मैले हरेक शनिबार बिहान ७ बजेदेखि साढे ८ बजेसम्म डेढ घण्टाको कक्षा सवारीसाधन बिग्रिँदादेखि सडकमा चलाउँदासम्मका यस्ता सबै खाले ज्ञान दिने गरेको छु। ट्राफिक नियमसम्बन्धी, इन्जिनसम्बन्धी र रोड मार्कसम्बन्धी कक्षा लिने चालकले सडकमा गर्ने सभ्य व्यवहार र सवारी सञ्चालन नै फरक हुन्छ। रोड मार्कसम्बन्धी पनि ज्ञान भएन भने समस्या पर्छ। पहेँलो लाइन किन लगाएको हो ? सेतो लाइन किन लगाएको हो ? त्यहाँ कालो लाइन किन लगाएको हो ? कहीँ कहीँ पहाडि बाटोमा सरकारले रातो लाइन पनि लगाएको हुन्छ। त्यो लाइन के हो ? त्यसको विषयमा पढाइ नभएका मान्छेहरूले गर्दा धेरै दुर्घटना भएर ज्यान पनि गएको छ। रेड लाइन भनेको त्यहाँ भन्दा यतापट्टि गयौ भने तिमीहरूको एक्सिडेन्ट हुन सक्छ वा त्यहाँ पहिरो खस्न सक्छ वा त्यो बाटो भासिन सक्छ वा भासिराखेको ठाउँ हो भन्ने हुन्छ। हाइवेमा सेन्टर लाइनमा जहिले पनि सेतो हुन्छ। हाइवेको दायाँबायाँ पहेँलो हुन्छ। पहेँलो भनेको हामीलाई जसरी ट्राफिक लाइटमा सतर्कता अपनाउनु भन्छन् या पहेँलो बलिसकेपछि कि रातो बल्छ कि हरियो बल्छ भने जस्तै हाइवेमा पनि पहेँलो लाइनले सधैं सतर्कता अपनाउनुपर्छ भनेर हामीले भन्न जानेनौं। रोडमार्कको विषयमा पनि पढाउनुपर्छ। हामीले मात्रै होइन, सकेसम्म यातायात व्यवस्था विभाग, यातायात व्यवस्था कार्यालय, उपत्यका ट्राफिक कार्यालयले पनि यस्ता कक्षाहरू सञ्चालन बेला बेलामा गर्नुपर्छ। हामीलाई पनि सम्झनु भयो भने हामी पनि आएर हामीसँग ज्ञान हामी दिन्छौं। सेतो मार्क भएको छ भने दुवैतिर तपाई सुरक्षित हुनुहुन्छ है भनेको हो।"
"क्यासिनोमा दुई समूहबीच झगडा, गुण्डानाइके अभिषेक गिरी कुटिए","विराटनगर : विराटनगरको रत्ना होटलको सम्राट क्यासिनोमा दुई गुण्डा समूहबीच कुटाकुट भएको छ। क्यासिनोमा नेपाली नागरिकलाई प्रवेश निषेध छ। तर, क्यासिनो प्रवेश गरेको समूहबीच विवाद हुँदा कुटाकुट भएको हो। त्यस क्रममा अपराधिक पृष्ठभूमिका गुण्डानाइके अभिषेक गिरी कुटिएका छन्। आइतबार राति १२ बजे क्यासिनो परिसरमा विवादास्पद पृष्ठभूमिका रोनाल कँडेल र किरण लामासँग अभिषेक गिरीसहितको समूहको कुटाकुट भएको प्रहरी स्रोतले बतायो। क्यासिनोभित्र गिरी थिए। उक्त क्यासिनोमा गिरीलगायतको लगानी रहेको बताइन्छ। प्रहरी स्रोतका अनुसार क्यासिनोमा प्रवेश गर्न खोजेका लामा र कँडेलसँगको विवादपछि दुई समूहबीच कुटाकुट भएको हो। कँडेलसहितले गिरीलाई गमलाले प्रहार गरेको एक प्रत्यक्षदर्शीले बताए। उनका अनुसार गिरीको टाउको फुटेको छ। घटनाको जानकारी पाउनसाथ प्रहरी घटनास्थल पुगेको थियो। प्रहरी पुग्दा दुबै समूह भागिसकेको थियो। मोरङ प्रहरीका प्रवक्ता डीएसपी वेदप्रकाश जोशीले घटनाको अनुसन्धान भइरहेको बताए। उनका अनुसार आफूमाथि कुटपिट भएको भन्दै निकेश गिरीले रोनाल कँडेल र किरण लामाविरुद्ध जाहेरी दिएका छन्। निकेश अपराधिक पृष्ठभूमिका अभिषेक गिरीका भतिज हुन्। जाहेरी परेपछि प्रहरीले घटनामा संलग्नको खोजी गरिरहेको डीएसपी जोशीले बताए। प्रहरी स्रोतका अनुसार आइतबार राति अभिषेक गिरी रत्ना होटलको क्यासिनोमा थिए। राति करिब १२ बजे कँडेल र लामा क्यासिनोमा पुगे। बाउन्सरले उनीहरूलाई प्रवेश गर्नबाट रोके। बारम्बार भित्र छिरेर लफडा गर्ने गरेका कारण रत्नाको क्यासिनोमा उनीहरूलाई प्रवेश निषेध छ। कँडेलले क्यासिनो प्रवेश गरेर पटकपटक झगडा गरेको विगत छ। बाउन्सरले दुई जनालाई रोकेकै बेला निकेश गिरी सामान लिएर क्यासिनोमा प्रवेश गर्न खोजे। उनी अभिषेकका भतिज हुन्। बाउन्सरले निकेशलाई भित्र जान दिएपछि मदिरा सेवन गरेका कँडेल र लामाले रोक्न खोजे। त्यसपछि हामीलाई छिर्न नदिने ? भन्दै निकेशमाथि उनीहरूले हातपात गर्न थाले। निकेशलाई कुटपिट गरेको देखेपछि अभिषेक गिरी क्यासिनोबाट बाहिर आए। अभिषेक सधैँ ५६ जनाको समूहमा हिँड्छन्। अभिषेक बाहिर आएपछि दुई समूहबीच भनाभन भयो। पछि कुटाकुट हुन थाल्यो, प्रहरी स्रोतले भन्यो, दुवै पक्षका घाइते छन्। तर, प्रहरी पुग्नुअघि भागे। प्रहरी स्रोतका अनुसार कँडेलले गमलाले गिरीको टाउकोमा प्रहार गरेका थिए। कुटाकुटपछि गिरीको समूह लामा र कँडेललाई खोज्दै उनीहरूको घर पुगेको थियो। दुवै पक्ष मिटरब्याज र असुलीको धन्दामा संलग्न रहेको प्रहरी स्रोतले बतायो। जग्गाको कारोबार र ठेक्कापट्टामा पनि संलग्न छन्। लामा नेकपा (एमाले) मोरङको नवनिर्वाचित सदस्य हुन्। उनलाई विभिन्न घटनामा प्रहरीले पक्राउ गरेर मुद्दा चलाएको थियो। कँडेल पटकपटक विवादमा आइरहन्छन्। मोरङ प्रहरीको रेकर्ड अनुसार उनी यसअघि ७ पटक पक्राउ परिसकेका छन्। २०७१ सालमा उनीविरुद्ध सार्वजनिक अपराधको मुद्दा थियो। २०७३ मा ज्यान मार्ने उद्योग, २०७४ सालको साउनमा सार्वजनिक अपराध, असोजमा अभद्र व्यवहार र फागुनमा पनि अभद्र व्यवहार मुद्दा चलेको थियो। २०७७ सालमा ठगी मुद्दामा पक्राउ परेका थिए। केही समय कारागार बसेर छुटेका उनीविरुद्ध गत भदौ १ गते ज्यान मार्ने उद्योगको जाहेरी परेको थियो। विराटनगर महानगरपालिका११ का ३२ वर्षीय कँडेलसहितले पूर्वमन्त्री तथा नेकपा (एमाले)की नेतृ भगवती चौधरीका छोरा दुहबी नगरपालिका२ घर भएका २८ वर्षीय द्रव्यराज चौधरी र उनका साथी २७ वर्षीय बालकृष्ण चौधरीलाई गत भदौ १ गते आक्रमण गरेपछि ज्याज मार्ने उद्योगको जाहेरी परेको थियो। २०८० पुस २७ गते होटल बिगको क्यासिनो भित्र भएको विवादका कारण बाहिर कँडेलमाथि खुकुरी प्रहार भएको थियो। कँडेलको गुण्डागर्दी विराटनगरको बसपार्कबाट सुरु भएको थियो। अपहरण तथा शरीर बन्धक मुद्दामा कैद भुक्तान गरी छुटेका अभिषेक गिरीमाथि नेपाली कांग्रेस नेताहरूको संरक्षण छ। गिरी युवती प्रयोग गरेर फिरौती मागेको आरोपमा २०७१ साल साउन तेस्रो साता पक्राउ परेका थिए। अपहरण तथा शरीर बन्धक मुद्दामा कैद भुक्तानपछि गिरी गत २०७९ चैत ६ गते कारागारबाट छुटेका हुन्। कारागारबाट छुटेपछि उनले आफूलाई सामाजिक गतिविधिमा सक्रिय भएको देखाउँछन्। समाजेवी भएको दाबी पनि गर्छन्। कांग्रेसका कार्यक्रमहरूमा पनि देखा पर्छन्। कारागारबाट छुटेपछि उनले गिरी फाण्डेशन खोलेका छन्। गुण्डागर्दीमा संलग्न भएको आरोप लागिरहने उनी कोशी सुधार अभियान पनि सञ्चालन गर्छन्। कारागारमा हुँदा चौकीदार भएका गिरी पटकपटक विवादमा आइरहन्छन्। कारागारबाट छुटेपछि पनि विवादमा आइरहेका छन्। विभिन्न व्यवसायीलाई धम्क्याउने गरेको आरोप उनीमाथि छ। विराटनगरमा खुलेआम मिटरब्याजको धन्दा चलाइरहँदा पनि उनीमाथि कारबाही नभएको गुनासो व्यवसायीहरूले गर्ने गरेका छन्। उनले ठेक्कापट्टामा पनि हात हालेका छन्।"
"इजरायलले फेरि सुरु गर्यो गाजा पट्टीमा आक्रमण : ३४ जनाको मृत्यु, धेरै घाइते","इजरायली सेनाले गाजा पट्टीमा ठूलो आक्रमण गरिरहेको बताएको छ। सेनाले एक विज्ञप्तिमा यसले हमासको ""आतंकवादी लुक्ने ठाउँहरू"" लाई लक्षित गरिरहेको छ। रोयटर्सले चिकित्सक र प्रत्यक्षदर्शीहरूलाई उद्धृत गर्दै मध्य गाजाको देइर अलबलाहमा तीन घरहरूलाई निशाना बनाइएको बताएको छ। यसबाहेक खान युनिस र रफाहमा पनि भवनहरूलाई लक्षित गरिएको थियो। गाजाको नागरिक रक्षा एजेन्सीले आक्रमणमा ३४ प्यालेस्टिनीको मृत्यु भएको र ७० जना घाइते भएको बताएको छ। जनवरी १९ मा गाजामा युद्धविराम सुरु भएयता यो अहिलेसम्मकै सबैभन्दा ठूलो आक्रमण हो। इजरायली प्रधानमन्त्री कार्यालयले जारी गरेको विज्ञप्ति अनुसार प्रधानमन्त्री बेन्जामिन नेतान्याहू र रक्षामन्त्री इजरायल काट्जले मंगलबार बिहान गाजा पट्टीमा आक्रमणको आदेश दिएका थिए। 'हाम्रा बन्धकहरूलाई रिहा गर्न हमासले निरन्तर अस्वीकार गरेको र अमेरिकी राष्ट्रपतिका विशेष व्यक्ति र अन्य मध्यस्थकर्ताहरूले गरेका प्रस्तावहरूलाई पनि अस्वीकार गरेपछि यो आक्रमण भएको हो,' विज्ञप्तिमा भनिएको छ। बीबीसी"
"प्रहरी महानिरीक्षक थापाले भने  प्रहरीमा सुधार ल्याउन साइत कुरेर बस्दिनँ, आफैबाट सुरू गर्छु","काठमाडौं : नवनियुक्त प्रहरी महानिरीक्षक (आईजीपी) दीपक थापाले प्रहरीमा व्यापक सुधार आवश्यक रहेको बताएका छन्। प्रहरी महानिरीक्षकको दर्ज्यानी चिन्ह ग्रहण गरेपछि थापाले प्रहरी भित्रको सुधार आफैबाट सुरू गर्ने बताए। 'प्रहरी कस्तो छ भनेर हामीले लुकाउनुपर्ने केही छैन। ती पक्ष लुकाएर वा दबाएर प्रहरीमा सुधार हुन्छ भन्नेतर्फमा म विश्वास पनि गर्दिनँ। प्रहरीभित्र सुधार ल्याउन साइत कुरेर बस्न पनि जरूरी छैन,' उनले भने, 'सुधारको प्रारम्भ कोही र कसैबाट होइन म भित्रैबाट नै आवश्यक छ भन्ने स्वीकार गरी अघि बढ्नुको विकल्प छैन।' उनले यही विचार मनन् गर्दै आफ्ना सहकर्मी र मातहतलाई आग्रह समेत गरे। महानिरीक्षक थापाले मुलुकमा शान्ति सुरक्षाको कार्यान्वयन र मानव अधिकारको प्रत्याभूति गर्न आफू प्रतिवद्ध रहेको बताए। उनले आफ्नो मन्तव्यमा प्रहरी कर्मचारीलाई कार्यक्षमताको उचित मूल्यांकन दिलाउने प्रयास गरे। मन्त्रिपरिषदको सोमबारको बैठकले थापालाई नेपाल प्रहरीको ३१ औं प्रहरी महानिरीक्षकमा नियु्क्त गरेको हो। गृहमन्त्रालयमा आयोजित कार्यक्रममा गृहसचिव गोकर्णमणि दुवाडीले महानिरीक्षक थापालाई दर्ज्यानी चिन्ह प्रदान गरेका थिए।"
राजनीतिक द्वन्द्वले धराशायी मधेस कृषि विश्वविद्यालय,"जनकपुरधाम : मधेस प्रदेश सरकारले प्रादेशिक गौरवको आयोजनामा समावेश गरेको मधेस कृषि विश्वविद्यालय दुई राजनीतिक पार्टीको वैमनश्यताको सिकार बनेको छ। जनता समाजवादी पार्टी (जसपा) नेपालको तर्फबाट नियुक्त गरिएका उपकुलपति र रजिस्ट्रारलाई हटाउन जनमत पार्टी नेतृत्वको मधेस प्रदेश सरकार लागि परेपछि कृषि विश्वविद्यालयको शैक्षिक माहोल पूर्णतया बिथोलिएको छ। फागुन २० गते विश्वविद्यालयका कुलपतिसमेत रहेका मुख्यमन्त्री सतिशकुमार सिंहको उपस्थितिमा बसेको विश्वविद्यालय सभाको बैठकले उपकुलपति डा बैद्यनाथ महतो र रजिस्ट्रार भगवान ठाकुरलाई पदमुक्त गर्ने निर्णय गरेको थियो। उपकुलपति महतोले शिक्षा मन्त्रालयद्वारा विश्वविद्यालय उपर छानबिनका लागि गठित छानबिन समितिका अध्यक्ष एवं प्रदेश नीति तथा योजना अयोगका उपाध्यक्ष डा सोहन साहसहित १३ जनालाई प्रतिवादी बनाउँदै सर्वोच्चमा रिट दायर गरेका थिए। उपकुलपति महतोलाई बर्खास्त गरिएलगत्तै शिक्षा तथा संस्कृति मन्त्रालय मधेस प्रदेशले फागुन २७ गते नै नयाँ उपकुलपति भर्नाका लागि विज्ञापन समेत आह्वान गरेको थियो। मधेस कृषि विश्वविद्यालय ऐन, २०७९ को दफा १९ को उपदफा ३ बमोजिम योग्यता पुगेका व्यक्तिहरूले चैत ४ गतेसम्म आवेदन दिन हुन मन्त्रालयबाट प्रकाशित सूचनामा उल्लेख गरिएको छ। मन्त्रालयले आवेदन पेस गर्न कुलपति सिफारिस समिति को २६ गतेको निर्णयअनुसार सूचना जारी गरिएको समेत उल्लेख छ। सरकारले विश्वविद्यालयमा भएका अनियमितता र छानबिन समितिबाट प्राप्त प्रतिवेदनको आधारमा उहाँहरूलाई सिनेटको बहुमत निर्णयबाट पदमुक्त गरेका हौं मधेस प्रदेशकी शिक्षा, स्वास्थ्य तथा संस्कृतिमन्त्री रानी तिवारीले भनिन्, अदालतबाट यस निर्णयको विरुद्धमा अन्तरिम आदेश भएको कुरा मैले पनि सञ्चारमाध्यमबाट नै थाहा पाएकी हुँ। अब अगाडि हामीलाई औपचारिक जानकारी आएपछि सरकार प्रक्रियागत रूपमा अघि बढ्छ। जसपा र जनमतबीचको विवाद मधेस प्रदेशमा जसपा नेपाल नेतृत्वको मोहम्मद लालबाबु राउत मुख्यमन्त्री भएको बेला मधेस कृषि विश्वविद्यालयको स्थापना भएको थियो। २०७८ मंसिर २७ गते तत्कालीन मधेस प्रदेशका मुख्यमन्त्री तथा विश्वविद्यालयका कुलपतिसमेत रहेका लालबाबु राउत, जसपा अध्यक्ष तथा पूर्वउपप्रधानमन्त्री उपेन्द्र यादव, मधेस प्रदेश सरकारका अर्थमन्त्री शैलेन्द्रप्रसाद साह र सामाजिक विकासमन्त्री नवलकिशोर साहले संयुक्त रूपमा सप्तरीको राजविराजमा विश्वविद्यालयको उद्घाटन गरेका थिए। कृषि विज्ञान, पशु स्वास्थ्य तथा पशु विज्ञान, माछा विज्ञान र खाद्यप्रविधि विज्ञान गरी चार वटा संकाय रहेको विश्वविद्यालयमा जसपा नेतृत्वको सरकार रहँदासम्म खासै समस्या भएन। तर, जनमत पार्टी सरकारमा सहभागी भएपछि उब्जिएको राजनीतिक कलहले विश्वविद्यालयलाई धराशायी अवस्थामा पुर्याएको छ। प्रदेश सरकारले नै विश्वविद्यालयलाई भवन निर्माणका लागि राजविराज नगरपालिका १२ मा २६ बिघा ८ कठ्ठा जग्गा उपलब्ध गराएको थियो। उक्त जग्गामा २०८० माघ ८ गते भवनको शिलान्यास कार्यक्रम तोकियो। सो बेला मधेस प्रदेश सरकारको मुख्यमन्त्रीमा जसपाका सरोज यादव नियुक्त थिए भने शिक्षा मन्त्रालय जनमत पार्टीका महेश यादवले चलाएका थिए। सरकारले भवन शिलान्यासको लागि जसपा नेपालका अध्यक्ष उपेन्द्र यादवलाई प्रमुख अतिथि बनाएपछि जनमत पार्टी असन्तुष्ट भयो। जनमत पार्टीका अध्यक्ष सीके राउतले विश्वविद्यालय आफ्नो चुनावी क्षेत्रमा रहेको र शिक्षामन्त्री पनि आफ्नै पार्टीबाट भएको कारण शिलान्यासमा प्रमुख अतिथि आफू वा आफ्नो पार्टीको व्यक्ति हुनुपर्ने दाबी गरे। तर, मुख्यमन्त्री यादव भने उपेन्द्र यादव नै विश्वविद्यालय निर्माणका अग्रणी व्यक्ति भएको दाबी गर्दै उनकै हातबाट शिलान्यास हुनुपर्ने अडानमा बसे। दुवै पार्टी अडानबाट नहटेपछि माघ ७ गते जबरजस्ती विश्वविद्यालयको शिलान्यास गराउन खोजिएपछि दुवै पार्टीका नेताहरूबीच झडप भयो र शिक्षामन्त्री यादवसमेत घाइते भए। सो बेलादेखि सुरु भएको दुई पार्टीबीचको विवादले विश्वविद्यालयलाई धराशायी बनाएको हो। विश्वविद्यालय माथि छानबिन शिलान्यासको विवादपछि जनमत पार्टीको निसानामा परेको कृषि विश्वविद्यालयलाई जनमत पार्टीबाट जेठ २५ गते सतिश सिंह मुख्यमन्त्री बनेपछि अझ बढी कठिनाइको सामना गर्नु पर्यो। सिंह मुख्यमन्त्री बनेलगत्तै विश्वविद्यालयमा अनियमितता र भ्रष्टाचार भएको जनगुनासो बढेको आरोपसहित शिक्षा तथा संस्कृति मन्त्रालयबाट मधेस प्रदेशको नीति तथा योजना आयोगका उपाध्यक्ष डा सोहन साहको अध्यक्षतामा तीन सदस्यीय छानबिन समिति गठन गरियो। असार १३ गते गठित उक्त समितिले विश्वविद्यालयमा कार्यरत पदाधिकारीहरू (उपकुलपति, रजिस्ट्रार) ले विश्वविद्यालयको काम कारबाही विश्वविद्यालयको सिनेटको अध्यक्षको समन्वयविपरीत विभिन्न क्रियाकलापहरू गर्ने गरेको, निर्णय प्रमाणितसमेत नगराई कार्यान्वयन गर्ने गरेको, कक्षा सञ्चालन गर्दा ऐन, कानुनले तोकेको प्रक्रिया पूरा नगरी गरेको, प्राध्यापकहरूको भर्ना तथा खर्च सार्वजनिक नगरेको साथै अनियमिततासमेत गरेको विषयमा छानबिन गरी सात दिनभित्र प्रतिवेदन पेस गर्न क्षेत्राधिकार तोकेको थियो। साह नेतृत्वको तीन सदस्यीय समितिले सरकार समक्ष पेस गरेको प्रतिवेदनमा विश्वविद्यालयमाथि मुख्य दुईवटा आरोप लगाइएको देखिन्छ। जसमा पहिलो उपकुलपतिको नियुक्ति नै त्रुटिपूर्ण रहेको निष्कर्ष निकालेको छ। आर्थिक क्रियाकलापमा अनियमितता भएको पनि जनाइएको छ। आर्थिक कारोबारको सम्बन्धमा सार्वजनिक खरिद नियमावली, २०६४ को नियम ३ को व्यवस्थाबमोजिम काम नभएको ठहर भएको छ। त्यसैगरी विश्वविद्यालयले आव २०८०८१ मा मसलन्द तथा कार्यालय सामग्री, फर्निचर तथा फिक्चर्स, मेसिनरी औजार सामग्रीहरू पटकपटक गरेर खरिद गरी रु १० लाखको सीमा कटाई करिब १ करोड १ लाख ४ हजार ९ सय ९७ रुपैयाँ रकमबराबरको सामग्रीहरू पटकपटक गरी टुक्रे खरिद गरिएको पाइएको छ। त्यसैगरी आर्थिक कार्यविधि तथा वित्तीय उत्तरदायित्व नियमावली, २०७७ को नियम ३९ को उपनियम (१५) को (छ) मा स्वीकृत वार्षिक कार्यक्रममा समावेश भएको कुनै व्यक्ति, फर्म वा कम्पनीसँग भएको सम्झौताबमोजिमको रकम मात्र भुक्तानी बाँकीको रूपमा आन्तरिक लेखा परीक्षणबाट प्रमाणित गराई भुक्तानी दिन मिल्ने देखिन्छ तर, विश्वविद्यालयले १४ लाख ३ हजार ८ सय ८१ रुपैयाँ भुक्तानी गरेको पाइएको र यो अनियमितता रहेको निष्कर्ष निकालेको छ। तर, छानबिन समितिका आरोपहरू गलत रहेको कृषि विश्वविद्यालयका रजिस्ट्रार भगवान ठाकुर बताउँछन्। उहाँहरूले छानबिन गर्दा पूरै एकतर्फी भएर प्रतिवेदन ल्याउनु भएको छ र अर्को कुरा समितिको क्षेत्राधिकारभन्दा बाहिर गएर छानबिन गर्ने र हामीलाई अनावश्यक मानसिक यातनासमेत दिइएको छ, रजिस्ट्रार ठाकुरले भने, हामीले त यो विश्वविद्यालयलाई राम्रो बनाउन खोजेका थियौं तर, खै के प्रतिशोध आइलागेको हो थाहा भएन। सरकारबाट विश्वविद्यालयको बजेट कटौती एकातर्फ मधेस प्रदेश सरकारले कृषि विश्वविद्यालयलाई प्रादेशिक गौरवको आयोजनामा राखे पनि अर्को तर्फ राजनीतिक द्वेषकै कारण बजेट कटौती गरेको आरोप लगाइएको छ। चालु आर्थिक वर्षका लागि ६४ करोड रुपैयाँ बजेट माग गरिए पनि प्रदेश सरकारले विश्वविद्यालयका लागि मात्र १० लाख रुपैयाँ बजेट विनियोजन गरेको छ। २०७८७९ मा लालबाबु राउत नेतृत्वको तत्कालीन सरकारले विश्वविद्यालयलाई ३१ करोड ७६ लाख रुपैयाँ प्रारम्भिक पुँजीको रूपमा उपलब्ध गराएको थियो। २०७९८० मा अघिल्लो वर्षकै बजेट सञ्चित रहेकोले बजेट शून्य गरियो तर, प्रदेश गौरवको योजनाका रूपमा राखेर डेढ अर्ब रुपैयाँको स्रोत सुनिश्चितता गर्दै बहुवर्षीय योजनाअन्तर्गत राखियो। २०८०८१ मा ३० करोड रुपैयाँ विनियोजन गरेर भवन निर्माणकार्य सुरु गरियो तर, जनमत नेतृत्वको सरकारले चालु आर्थिक वर्षमा १० लाख मात्रै बजेट छुट्याएको छ। विश्वविद्यालयको खातामा सञ्चित कोषमा ३३ करोड ५१ लाख २३ हजार रुपैयाँ उपलब्ध भए पनि विश्वविद्यालय सभाले कार्यक्रम र बजेट पास नगर्दा रकम खर्च गर्न सकिएको छैन।"
गणतन्त्र निर्विकल्प विकल्प,"संसारमा निर्विकल्प कोही र केही छैन र असम्भव कुनै कुराको हुँदैन भन्ने भाष्यको निर्मिति भएका कारण असम्भवजस्ता लाग्ने कुरा सम्भव भएका हुन्। चन्द्रमामा मान्छे पुगेको हो। अनेक ग्रहको खोजी गरेर त्यहाँ बस्ती बसाल्ने सम्भाव्यताको खोजी गरिएको हो। विश्वको तीव्र विकास मान्छेको असन्तोषी, उग्र महत्वाकांक्षी स्वभाव र विकल्प खोज्ने अभीष्टले भएको मानिन्छ। अतः निर्विकल्प भन्ने कुरा हुँदैन। विकल्पका लागि सबै वाद, प्रणाली र विधि खुला गरिने व्यवस्था र परिपाटीलाई नै आजको उन्नत लोकतन्त्र भनिन्छ। त्यसैले राजतन्त्र पुनःस्थापनाको चर्चा सामान्य हो। मात्र के हो भने गणतन्त्रलाई जसरी र जुन तवरले ड्राइभ गर्नुपर्ने हो त्यसरी गर्न नसकेकै कारण जनतामा आक्रोश, निराशा र कुण्ठा छ। त्यही आक्रोश अनेकन रूपमा अभिव्यक्त भएको पाइन्छ। कहिले राजसंस्था पुनःस्थापना र हिन्दु राज्य पुनर्बहालीको मागमा जनता सडकमा निस्कन्छन् त कहिले पुराना पार्टीको विकल्पमा नयाँ पार्टी अनुमोदनमा जनता आँतुर रहन्छन्। त्यसैले पुराना पार्टी र शासन सत्ता सम्हालिरहेका दलहरूलाई असजिलो लाग्न थालेको देखिन्छ र पूर्वराजा ज्ञानेन्द्रप्रति दलहरू अनुदार विचार व्यक्त गर्छन्। हरेक वस्तु, चिजबिज र प्राणी खोटरहित छैनन्। खोट पनि सापेक्षित हुन्छ। मान्छे आफ्नो अनुकूल नहुने बित्तिकै त्यसको खोट केलाउन थाल्छ। खोट केलाउने र देखाउने क्रममा खोट देखाउने पक्षको पल्ला भारी भयो भने त्यो विघटनमा जान्छ। खोटसहित नै कुनै पनि चिजको समर्थनमा त्यसको बाहुल्य रह्यो भने त्यो निरन्तर रहन्छ। २०३७ को जनमत संग्रहमा पञ्चायतको पक्षमा जनमत देखियो र त्यो केही समय टिक्यो। २०४६ मा पञ्चायतको खिलाफमा जनमत प्रकट भयो र ३० वर्षको पञ्चायत ढल्यो। कुनै पनि व्यवस्थाको समर्थन र विरोधमा मान्छे हुन्छन् नै। राजतन्त्रजस्तो राजनीतिको सबैभन्दा पुरानो र शक्तिशाली संसारभर फिँजिएको मनोविज्ञान र संस्थाको पक्षमा मान्छे हुनु अनौठो होइन। नेपालमा पनि पूर्वराजा ज्ञानेन्द्र र उनको पक्षमा मान्छे उलेख्य नै छन्। यसमा दुई मत छैन तर आज देखिएका मान्छेले व्यवस्था परिवर्तन गर्ने सामथ्र्य राख्दैनन्। भविष्य के होला ? भविष्य र विकल्प सधैं खुला हुनुपर्छ। लोकतन्त्रको सौन्दर्य यही हो जहाँ फालिएको राजतन्त्र पनि पुनस्र्थापना गर्छौं भनेर राजनीतिक गतिविधि र संगठन गर्न पाइन्छ। विश्वमा हुने सबै परिवर्तनमा जनताको चाहना चाहे त्यो ठीक होस् या बेठीक त्यो युद्ध गरेर होस् या विद्रोह र शान्तिपूर्ण मतदान जनताको मतमा निर्भर रहन्छ। कुनै पनि व्यवस्थाको स्थायित्व र विनाश जनताको पदचापमा सन्निहित रहन्छ। २०६२६३ को जनन्दोलन र १० वर्षे माओवादी विद्रोहको जगमा करिब २५ सय वर्षदेखि अभ्यास गरिएको राजतन्त्र र २३७ वर्षदेखि चलेको शाहवंशीय राजतन्त्र नेपालको राजनीतिक इतिहासबाट (२०६५ जेठ, १५) विस्थापन गरियो। किंवदन्तीमा आधारित राजतन्त्र गोपाल वंशबाट सुरु भएको मानिन्छ भने प्रथम राजा धर्माकर रहेको कुरा बौद्ध ग्रन्थमा उल्लेख छ। बौद्ध धर्ममै राजतन्त्रको उल्लेख गरिएको र सिद्धार्थ गौतम राजकुमार भएका कारण राजतन्त्रको इतिहास तीन हजार वर्ष पुरानो भएको सहजै अनुमान लगाउन सकिन्छ। त्यही राजतन्त्रको निरन्तरताको क्रमभंग करिब १६ वर्ष अगाडि नेपालमा पनि भयो। गोपाल, महिषपाल, आभिरवंश र किरातवंश, जसको ऐतिहासिक प्रमाण छैन। इतिहास अध्येताहरूका अनुसार, जन श्रुति, लोकोक्ति र वंशावलीमा उल्लेख भएका राजतन्त्रहरू हुन्। लिच्छविकालीन राजतन्त्रलाई भने प्रामाणिक ऐतिहासिक राजवंश मानिन्छ। लिच्छविकालीन राजतन्त्रको सुरुआत पहिलो सेन्चुरी एडीमा भएको मानिन्छ। मानदेव प्रथम प्रमाणिक राजा भएको कुरा इतिहास सिद्ध विषय हो। नेपालमा पटकपटक विभिन्न वंशका राजतन्त्रको पतन भएको छ। व्यवस्था परिवर्तन भएको छ। शाहवंशमात्रै नेपालको पहिलो पटक पतन भएको राजतन्त्र होइन। जन श्रुति या प्रामाणिक जे र जुन भए पनि क्रमशः गोपालवंश, महिषपालवंश, आभिरवंश, किराँतवंश, मल्लवंश र शाहवंश नेपालमा पतन भएका प्रमुख राजतन्त्रहरू हुन्। यद्यपि अन्य झन्डै तीन दर्जन राजाहरू नेपालको हाल विद्यमान् भूभागमा स्थापित थिए। तिनीहरू पनि राजा पृथ्वीनारायण शाहको एकीकरणसँगै नेपालको इतिहासका अध्याय मात्र बने। विश्वमै सबैभन्दा पछि स्थापना भएको गणतन्त्र भएकाले नेपालको गणतन्त्रलाई सबैभन्दा कान्छो गणतान्त्रिक मुलुक भनेर चिनिन्छ। कुनै पनि व्यवस्था एकाएक समृद्ध र वैभवशाली हुँदैनन्। फेरि व्यवस्था आफैंमा साध्य होइन, साधन हो। यो साधन कस्तो क्षमता र बुद्धिले परिचालन गयो। त्यसमा व्यवस्थाको सफलता असफलता भर पर्छ। प्रक्रियागत त्रुटि र काम गर्ने क्रममा अज्ञानतावश भएका कमजोरी सामान्य भए पनि नियतवश गरिने कमजोरी र गलत दृष्टिबाट हुने राज्य सञ्चालनका तौरतरिका व्यवस्था बदनाम गर्न र यसको बद्ख्वाइँका लागि काफी छ। हाल नेपालको समस्या पूर्णतया व्यवस्था असफल नभएर यसका सञ्चालकहरूको गतिविधिका कारण र राजनीतिक दलहरूले आफ्नो क्षमता प्रदर्शन गर्न नसकेको कारण उत्पन्न परिस्थिति हो। गणतन्त्रलाई सहज रूपमा वरण गरे पनि नेपालजस्तो मुलुकका लागि संघीयता जस्तो खर्चिलो र भद्दा पद्दतिबारे यथेष्ट प्रश्नहरू उठेका छन्। तथापि संघीयता असफल भएको निष्कर्ष निकाल्न सकिन्न। यसलाई थुप्रै परिस्कार, परिमार्जन गर्दै आर्थिक व्ययभार कम गर्ने संरचनात्मक सुधार यसको पहिलो डाइग्नोसिस भन्ने संघीयता विज्ञहरूको तर्क छ। असहजता, अप्ठ्यारा थुप्रै चुनौती र बाधा व्यवधानलाई व्यवस्थापन गर्दै जाँदा मात्र यो व्यवस्था बलियो हुन्छ। व्यवस्थापन गर्ने क्षमता प्रदर्शन गर्ने र केही कुरा र विषयमा रिथिंक गर्न भने ढिलो गर्न हुन्न भन्ने मर्मज्ञहरूको मत छ। आम जनमत संघीयताको सवालमा केही संशय र प्रश्निल छ। त्यसको यथोचित जवाफ, जिम्मेवार नागरिक बौद्धिक जमात र राजनीतिक दल मिलेर दिनुपर्छ अन्यथा समग्र प्रणालीमाथि नै अविश्वास प्रकट हुने स्थिति आउँछ। बहुदलीय लोकतान्त्रिक गणतन्त्रमा प्रश्न उठ्नु, आलोचना आउनु, तर्कवितर्क प्रकट हुनु, विकल्पको कुरा उठ्नु अस्वाभाविक कुरा होइन। आलोचनात्मक चेत हामीले अवलम्बन गरेको व्यवस्थाको राम्रो पक्ष हो। विचार र मतको निषेधबिना आफ्ना कुरा राख्न पाउनु, संगठन गर्न पाउनु, सत्ता र सरकारलाई प्रश्न गरेर तिमीभन्दा हामी योग्य छौं भन्न पाउनु युगीन विशेषता हो। दलीय व्यवस्थामा कुनै पनि दल असफल हुन सक्छन्, त्यसको विकल्पमा अन्य दल जन्मन सक्छ तर व्यवस्था नै असफल भन्ने हुँदैन। नेपालमा पनि हाल व्यवस्थामाथि पनि असफलताको दोष लगाएर अन्य व्यवस्था राजासहितको प्रजातन्त्र हुँदै शास्त्रीय साम्यवाद र वैज्ञानिक समाजवादको पक्षमा आवाजहरू मुखरित बनेका छन्। यी आवाजहरू निषेधयोग्य त छैनन् तर व्यवस्था बदल्ने र पात्र मात्र फेर्ने प्रयोगशाला मात्र बन्ने स्थितिबाट भने चनाखो हुनुपर्छ। व्यवस्थाभित्रका कमजोरी सुधारेर व्यवस्था दलीय पद्धति, नेताहरू अझ उन्नत, सुसंस्कृत र सर्वोत्तम परिपाटीको हुनु आवश्यक छ। दल र नेताहरू सुध्रने नभए अन्य दलको प्रतिस्थापन गर्ने विषय जायज देखिन्छ। दलहरूको विकल्प उत्तम विकल्प दलहरू नै हुन्। बस् खाँचो कमजोरी सुधार्ने फराकिलो छाती र उन्नत मस्तिष्कको हो। राजतन्त्रको पुनस्र्थापना आजको व्यवस्थाको विकल्प होला तर सर्वोत्तम विकल्प होइन। सर्वोत्तम विकल्प दलमध्येकै श्रेष्ठता हासिल गर्ने दल र जनअनुमोदित नेताहरू नै हुन्। जन्म श्रेष्ठता विगत हो। आगत र वर्तमान कर्म श्रेष्ठता हो। आफ्नो निहित स्वार्थका लागि पूर्वराजा ज्ञानेन्द्रलाई सक्रिय हुन उक्साउनेहरूबारे ज्ञानेन्द्र शाह स्वयं सचेत हुनुपर्छ। राजतन्त्रको पैरवी गर्ने अनेकौं झुन्ड र समूहले कस्तो राजतन्त्र ल्याउन खोजेका हुन्। स्पष्ट छैन र राजतन्त्र फर्केपछि के हुन्छ ? त्यसको जबाफ दिन सकेका छैनन्। राजतन्त्र सक्रिय, संवैधानिक सेरोमोनियल या सांस्कृतिक ? कुनै खाका छैन। राजसंस्थाको विषय र आस्था बोकेर राजनीति गर्दा सहज हुने भएकाले त्यसैका लागि मात्र राजा भन्नेहरू छन्। राजालाई युज एन्ड थ्रो गर्ने मनसाय मात्र देखिन्छ। राजतन्त्र बहाली नै गर्ने भए पनि कुनै भरोसायोग्य अनुहार र क्रेडिबिलिटी भएको पोटेन्सियल नेताको अगुवाइ देखिन्न। जनतामा जरा गाडेका र तलसम्म पुगेका कुनै दलको घोषित राजतन्त्र फर्काउने नीति पनि छैन। यसर्थ ज्ञानेन्द्र शाहले आफ्नो अमर्यादा आफैं गर्ने अवस्था आउँदैन। जेजस्तो र जुन परिस्थतिमा भए पनि ज्ञानेन्द्र शाहको गणतन्त्र ल्याउन र सहजताका साथ भद्र तरिकाले यसलाई स्वीकार गर्न जुन बुद्धिमता प्रयोग गरे त्यो निश्चय नै तारिफयोग्य छ। तसर्थ ज्ञानेन्द्र शाहले आजपर्यन्त जुन सम्मान पाएका छन्, त्यो स्मरणीय र विश्वका लागि उदाहरणीय छ। राजतन्त्रको अन्त्यपछि विश्वमा पूर्वराजाहरू कि निर्ममतापूर्वक मारिएका छन् कि देश छोडेर भाग्न अभिशप्त छन् कि पुनर्बहाली भएका छन्। तर नेपालमा ज्ञानेन्द्र आज पनि पूर्वराजाको हैसियतमा सानसौकतका साथ बसेका छन्। यसको श्रेय उनको भद्रपन र न्यून क्षतिमा नै गद्दी छोड्ने उदारता र दलहरूको संयमता दुवैलाई जान्छ। यो सब शक्ति सन्तुलनका कारण भएको हो। स्वदेशमै बस्ने ज्ञानेन्द्रको देशभक्तिलाई सम्मानका साथ रहन दिनु पनि गणतन्त्रको उज्यालो पक्ष हो। उज्यालोको पूर्वराजादेखि गणतन्त्रवादी सबैले रक्षा र सम्मान गर्दा नेपाल र नेपालीले अझ दुःख पाउने छैनन्। पूर्वराजा विस्थापनमा जानु पनि हुँदैन र मारिनु पनि हुँदैन न पुनस्र्थापना नै हाल सम्भव छ। वर्तमानमा रहेको पूर्वराजाको सामाजिक, सांस्कृतिक हैसियत आज पनि दुर्बल छैन। देशभक्ति र राष्ट्रको स्वाभिमानको सवालमा, कूटनीतिमा ज्ञानेन्द्र शाहलाई पनि दलहरूले उपयोग गर्नुपर्छ। ज्ञानेन्द्र शाहले पनि ससम्मान आफ्नो सहयोग दिनुपर्छ। राजा हुन नजन्मिएका ज्ञानेन्द्र काकताली परेर दुई पटक राजा भइसकेका व्यक्ति हुन्। उनले आफ्नो मर्यादा सामान्य मान्छेको बहकाउ र भड्काउमा परेर घटाउने छैनन्। आफ्नो जीवनकालमा यति धेरै आरोहअवरोह देखेका विश्व नियालेका ज्ञानेन्द्र शाह राजनीतिका कच्चा खेलाडी पक्कै होइनन्। गणतन्त्र निर्विकल्प विकल्प हो भन्ने कुराको हेक्का पूर्व राजालाई नहुने कुरै छैन।"
रौतहटबाट एसईई परीक्षामा १० हजार ४ सय ८४ विद्यार्थी सहभागी हुने,"रौतहट : यही चैत ७ गतेबाट सुरु हुने माध्यामिक शिक्षा परीक्षा (एसईई) २०८१ मा रौतहट जिल्लाबाट १० हजार ४ सय ८४ विद्यार्थी सहभागी हुने भएका छन्। शिक्षा विकास तथा समन्वय इकाइ रौतहटका अनुसार साधारण, प्राविधिक तथा ग्रेड वृद्धि गरी कूल १० हजार ४ सय ८४ परीक्षार्थीले परीक्षा दिने भएका हुन्। जिल्लाका ९९ वटा सामुदायिक, २० वटा संस्थागत र ८ वटा प्राविधिक विद्यालय गरी १ सय २७ विद्यालयका विद्यार्थीका लागि ४० वटा परीक्षा केन्द्र तोकिएको छ । साधारण नियमिततर्फ ५ हजार १ सय ७२ छात्र र ४ हजार ७ सय ६२ छात्रा, प्राविधिकतर्फ १ सय ६८ छात्र र ९७ छात्रा तथा ग्रेड वृद्धितर्फ २ सय ८५ विद्यार्थी परीक्षा दिनेछन्। परीक्षालाई मर्यादित बनाउन ४० जना केन्द्राध्यक्ष, ४८ जना सहायक केन्द्राध्यक्ष, ५ सय ६ जना निरीक्षक, ८८ जना परीक्षा सहायक, १ सय ९५ जना कार्यालय सहयोगी र ६ सय सुरक्षाकर्मी खटाइने छन्। शिक्षा विकास तथा समन्वय इकाइ प्रमुख विरेन्द्र जंग थापाका अनुसार परीक्षा मर्यादित, अनुशासित र पारदर्शी बनाउन कडा सुरक्षा व्यवस्था गरिएको छ। परीक्षा केन्द्रमा अवाञ्छित गतिविधि हुन नदिन प्रशासन सतर्क रहने र खलल पुर्याउने जो(कोहीलाई कारबाही गरिने चेतावनी उनले दिए। चैत ७ देखि १८ गतेसम्म सञ्चालन हुने एसईई परीक्षा शान्तिपूर्ण र मर्यादित बनाउन सबै पक्षको सहकार्य आवश्यक रहेको इकाइ प्रमुख थापाले बताए ।"
सुनको मूल्यले बनायो नयाँ रेकर्ड,काठमाडौं : स्थानीय बजारमा सुनको मूल्यले नयाँ रेकर्ड कायम गरेको छ। नेपाल सुनचाँदी व्यवसायी महासंघका अनुसार आज छापावाल सुन प्रतितोला १ लाख ७५ हजार २०० रुपैयाँ कायम भएको छ। सोमबार सुनको मूल्य तोला १ लाख ७४ हजार १०० रुपैयाँ कायम भएको थियो। यस्तै चाँदीको मूल्य पनि बढेको छ। आज चाँदी प्रतितोला २ हजार ५० रुपैयाँमा कारोबार भइरहेको छ। सोमबार चाँदी तोलाको २ हजार ४० रुपैयाँ कायम भएको थियो।
पश्चिमी वायुको प्रभाव कायमै : कोशी र मधेस प्रदेशका केही स्थानमा हुरीबतास चल्ने संभावना,"काठमाडौं : हाल देशमा पश्चिमी वायुको साथै स्थानीय वायुको समेत आंशिक प्रभाव रहेको छ । हाल कोशी,मधेस र बागमती प्रदेशमा आंशिक बदली रही बाँकी भूभागमा मौसम सफा रहेको जल तथा मौसम विज्ञान विभागले जनाएको छ । विभागका अनुसार आज दिउँसो देशभर आंशिक बदलीदेखि मौसम मुख्यतया सफा रहनेछ । गण्डकी प्रदेशका पहाडी भूभागका एकदुई स्थानमा मेघगर्जन र चट्याङसहित हल्का वर्षा तथा उच्च पहाडी तथा हिमाली भागका एकदुई स्थानमा हल्का हिमपातको सम्भावना छ । कोशी र मधेस प्रदेशका केही स्थानमा हुरीबताससमेत चल्ने सम्भावना छ । त्यसैगरी,आज राति कर्णाली र सुदूरपश्चिम प्रदेशका पहाडी भूभागमा आंशिक बदली रही बाँकी भागमा आंशिक बदलीदेखि मौसम सफा रहने विभागले जनाएको छ। आगामी २४ घण्टामा गण्डकी प्रदेशका पहाडी भूभागका एकदुई स्थानमा मेघगर्जन र चट्याङसहित हल्का वर्षा तथा उच्च पहाडी तथा हिमाली भागका एकदुई स्थानमा हल्का हिमपातको सम्भावना छ । साथै अपराह्नको समयमा कोशी र मधेस प्रदेशका केही स्थानमा हुरीबतास चल्ने सम्भावना रहेकाले दैनिक जनजीवन,स्वास्थ्य,सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुनसक्ने असरबाट समेत बच्न आवश्यक सतर्कता अपनाउन विभागले अनुरोध गरेको छ ।"
स्रोत नखुलेको साढे तीन लाख रुपैयाँसहित रौतहटबाट दुईजना पक्राउ,"रौतहट: स्रोत नखुलेको ठूलो परिमाणको नगदसहित दुईजनालाई रौतहट प्रहरीले नियन्त्रणमा लिएको छ। सशस्त्र प्रहरी बल नेपाल सिमा गस्ती टोलीले ईशनाथ नगरपालिका४ महुलियास्थित सीमा नाकामा चेकजाँच गर्ने क्रममा मधेश प्रदेश ०३०३५ प ६४५५ नम्बरको मोटरसाइकलमा सवार परोहा नगरपालिका५ का ३५ वर्षीय सहजाद देवान र राजपुर नगरपालिका४ का ३२ वर्षीय शेख सरसाम पक्राउ परेका हुन् । सोमबार साँझ पक्राउ परेका उनीहरूको साथबाट स्रोत नखुलेको १ सयको ३ सय ९ थान र ५ सयको १ सय थान गरी कूल ३ लाख ५९ हजार नगद बरामद गरिएको छ । साथै, बरामद गरिएको नगदसहित उनीहरूलाई आवश्यक अनुसन्धान तथा कानुनी प्रक्रिया पूरा गर्न गौर भन्सार कार्यालय रौतहटमा बुझाइएको छ । बरामद भएको उक्त रकमको स्रोतबारे थप अनुसन्धान अघि बढाइएको सशस्त्र प्रहरी निरीक्षक संजित कुमार सिंहले बताए ।"
आउँदो वर्षको बजेटमा अपेक्षा,"संविधानमै व्यवस्था छ, हरेक वर्षको बजेट जेठ १५ गते ल्याउनुपर्छ। त्यसैका लागि आउँदो आर्थिक वर्षको बजेटको तयारीमा सरकार जुट्न थालिसकेको छ। सरकार यस्तो बेलाको बजेटको तयारीमा छ, जतिबेला सरकारले भनेअनुसारको राजस्व संकलन गर्न सकेको छैन। अमेरिकाले वैदेशिक सहायताका कार्यक्रम रोकेको छ, तर जनअपेक्षाको चाङ भने निकै ठूलो छ। यही बेला अर्थतन्त्र अझै चलायमान बन्न सकेको छैन। बजेटका चुनौती धेरै र विभिन्न क्षेत्रका अपेक्षा पनि उत्तिकै प्रशस्त छन्। बैंकिङ क्षेत्र, उद्योग वाणिज्य महासंघ, अटोमोबाइल्स, ऊर्जा र घरजग्गा कारोबार क्षेत्रका प्रतिनिधिले अर्थमन्त्रीलाई भेटेर अपेक्षा राखिरहेका छन्। उनीहरूको साझा आवाज अर्थतन्त्रलाई गति दिने भन्ने हुनु स्वाभाविक हो। लगानीमैत्री वातावरण तयार पार्ने बजेट ल्याउन पनि उनीहरूको माग छ। सरकारले लगानीको वातावरण बनाए भने अर्थतन्त्र चलायमान बन्दैन, त्यसका लागि पनि निजी क्षेत्रको आवाज सम्बोधन गरिनुपर्छ। त्यसो भएमा नै निजी क्षेत्रको मनोबल बढ्छ, उनीहरू लगानी गर्न जुट्छन्, त्यसले रोजगारी र राजस्व सिर्जना गर्छ। व्यावसायिक वातावरण नबनेसम्म अर्थतन्त्र चलायमानको कल्पना गर्न सकिन्न। तसर्थ निजी क्षेत्र प्रोत्साहित हुनैपर्छ। यातायातका साधनको कारोबारलाई वृद्धि गर्नतिर पनि सरकारले ध्यान दिनुपर्ने आवश्यकता छ। त्यसका नीतिगत अप्ठेराका गाँठा सरकारले बजेटमार्फत फुकाइदिनुपर्छ। बैंकहरूलाई ऋण असुली चुनौती बनेको छ। सरकारले सम्बोधन गर्नुपर्ने अर्काे पाटो त्यो हो। घरजग्गा कारोबार वृद्धि नहुँदा त्यसको सोझो असर सरकारी राजस्व पनि परेको छ र बजारमा पनि। बिजुली उत्पादन गरी भारतलाई बेच्ने भन्दाभन्दै देश लोडसेडिङको चपेटामा पर्लाको जस्तो भइसकेको छ। हिउँदमा भारतले बिजुली आपूर्ति रोक्ने हो भने उद्योगधन्दाले बिजुली पाउँदैनन्। अनि फेरि ऊर्जा संकटले उद्योगधन्दा र व्यावसायिक क्षेत्रलाई प्रहार गर्छ। ऊर्जा उत्पादनको क्षेत्रका कर नीति पनि सरकारले सम्बोधन गर्नुपर्ने अर्काे विषय हो। ती सबै कामका बाबजुद पनि सरकारले नगरी नहुने काम भनेको पुँजीगत खर्चको वृद्धि हो। सरकारले विकास बजेट खर्च गर्न नसक्दा एकातिर विकास निर्माण कम हुने त भइहाल्यो, त्यसमाथि बजारमा कारोबार पनि हुन सकेको छैन, सोझो असर अर्थतन्त्रमा परिरहेको छ।"
चर्चा हराएको स्ववियु निर्वाचन,"काठमाडौं : आज त्रिभुवन विश्वविद्यालय अन्तर्गतका क्याम्पसमा स्वतन्त्र विद्यार्थी युनियन (स्ववियु) को निर्वाचन हुँदै छ। लामो समयपछि देशभरका ४ सय क्याम्पसमा एकैचोटि स्ववियु निर्वाचन हुन लागेको हो। नेतृत्व उत्पादन गर्ने थलोमा रूपमा लिइने स्ववियु निर्वाचनको पछिल्लो समय आकर्षण घट्दै गएको छ। धेरैजसो क्याम्पसमा १६ वर्षपछि स्ववियु निर्वाचन हुँदै छ। दुईदुई वर्षमा हुनुपर्ने स्ववियुको निर्वाचन विगतमा मिनि आम निर्वाचनका रूपमा हेरिने गरेको थियो। राजनीतिक दलले स्ववियु निर्वाचनमा त्यसरी शक्ति लगाउने गरेका थिए। तर, यसपटक भने स्ववियु निर्वाचनमा पार्टीका भ्रातृसंगठनहरू मात्रै लागेका छन् । तर, आमरूपमा यसको खासै चार्म र आकर्षण देखिएको छैन। स्ववियु निर्वाचनमा विशेषत नेपाली कांग्रेसको भ्रातृ संगठन नेपाल विद्यार्थी संघ, एमालेको निकट अनेरास्ववियु, माओवादी केन्द्र निकट अखिल (क्रान्तिकारी)बीच तीव्र प्रतिस्पर्धा देखिएको छ। स्ववियु निर्वाचनमा एकीकृत समाजवादी निकट अनेरास्ववियु, नेपाल क्रान्तिकारी विद्यार्थी संघ, सुधारवादी विद्यार्थी संघ, अनेरास्ववियु (छैटांै), स्वतन्त्र विद्यार्थी (त्रिवि), अखिल (क्रान्तिकारी) बहुमत, मधेसवादी विद्यार्थी संगठन पनि चुनावी मैदानमा छन्। महेन्द्र मोरङ आदर्श बहुमुखी क्याम्पस विराटनगरका तत्कालीन स्ववियु सभापति गुरुराज घिमिरे विद्यार्थी आन्दोलन नै दिशाविहीन भएको बेला स्ववियु निर्वाचन हुन भइरहेको टिप्पणी गर्छन्। विद्यार्थी आन्दोलन के लागि ? यसको मूलभूत चरित्र कस्तो हुनपर्छ, के भइरहेको छ, यसको सुरुवात कसरी भएको थियो तर अहिले कुन बाटो हिँड्दै छ, प्रश्न उठेको विषय नै यो हो, उनले टिप्पणी गरे । विशेष राजनीतिक परिस्थितिमा जनाधिकारका लागि र सामुदायिक हितका लागि यो विद्यार्थी आन्दोलनको सुरुवात र उत्पति भएको उनको भनाइ छ। यसले राजनीतिक परिवर्तन र विद्यार्थीका हकहितलाई स्थापित गराउनेदेखि शैक्षिक मुद्दामा ठूलो योगदान गरेको उनको तर्क छ। पछिल्लो समय राजनीतिक परिस्थिति पनि विषम हुँदै गयो, यसको असरचाहिँ सिधै विद्यार्थी आन्दोलनमा पयो, उनले भने। विद्यार्थी आन्दोलनका नेताहरूले यसको अस्मिता, प्रतिष्ठा, उद्देश्य र लक्ष्य तथा कर्तव्य र दायित्व केन्द्रमा राखेर काम गर्न नसकेको उनको ठहर छ। विद्यार्थी आन्दोलनको गरिमालाई पनि विद्यार्थी नेतृत्वले जोगाउन नसकेको उनी बताउँछन्। यो आफ्नो मार्गबाट डिरेल, च्युत हुँदै गयो, स्वतन्त्र विद्यार्थी युनियन र नेपालको विद्यार्थी आन्दोलन महत्व एकदमै कमजोर भएर गयो, उनले भने। स्ववियु निर्वाचनको चार्म बढ्ने सम्भावना पनि नभएको उनले बताए। स्ववियु निर्वाचनको आकर्षण नै छैन, यो हाँसोन्मुख छ, यो बडा चिन्ताजनक अवस्थामा छ। यो आन्दोलन अघि बढ्ने कि विसर्जन हुने दोसाँधमा छ। यो ऐतिहासिक मोडमा उभिएको छ। उनले विद्यार्थी आन्दोलन भनेको विद्यार्थीको हकहितमा केन्द्रित हुनुपर्ने बताए। जनअधिकारमा प्रश्न उठ्यो, कसैले अपहरण गर्न खोज्यो भने, मुलुकको समसामयिक राजनीतिले गलत बाटो समात्यो भने त्यतातिर ध्यानदिने हो, किनभने विद्यार्थी भनेको सचेत वर्ग हो, घिमिरेले भने, यसको मुल दायित्व र धर्म भनेको विद्यार्थीको नेतृत्व विकास, उसको शैक्षिक उननयन, शिक्षण संस्थाको प्रतिष्ठा र मुलुकका लागि आवश्यक र अन्तर्राष्ट्रिय जगतको आवश्यकताको आधारमा जनशक्ति उत्पादन गर्न महत्वपूर्ण योगदान पुयाउन सक्ने यसको भूमिका हुनुपर्छ। उनले पछिल्लो समयमा प्रतिस्पर्धा नै स्वार्थ केन्द्रित रहेको बताए। प्राथमिकता नै बदलियो, स्ववियु किन जित्नेभन्दा, यस्तो स्वार्थ केन्द्रित छ कि मैले सार्वजनिक चर्चासमेत गर्न सक्दिन, उनले भने, लक्ष्य त छँदै छैन, तत्कालको प्राप्तमा केन्द्रित भयो। एउटा त चुनाव जित्नु प्रतिष्ठा भयो, प्रतिष्ठा तुष्टि गर्ने, प्रतिष्ठा आर्जन गर्ने, तपशिलका विषयलाई प्राथमिकतामा राख्यौं। विद्यार्थी आन्दोलनको कोर्स नै करेक्सन गर्ने बेला भएको उनको ठहर छ। पूरै कोर्स नै करेक्सन गरिएन भने, विद्यार्थी आन्दोलन औचित्वमा नै समाप्त हुँदै जान्छ, उनले भने। रत्नराज्य लक्ष्मी (आरआर) क्याम्पसका पूर्व स्ववियु सभापति दामोदर अर्यालले विद्यार्थी आन्दोलन विगत जस्तो नरहेको बताए। विगतमा राजनीतिक दलहरूले क्याम्पसलाई राजनीतिक थलो बनाउने गरेको स्मरण पनि उनले गरे। पहिलो राजीतिक दलहरूको खेल्ने स्थाननै क्याम्पस हुन्थ्यो। बाहिर उनीहरूले गतिविधि नै गर्न पाउँदैन थिए, अहिले स्थानीय तह, संसद् जताततै खेल्ने ठाउँ छन्, त्यसैले पनि महत्व घटेको हो, उनले भने। पार्टीहरूको तागतदेखि नेता उत्पादन थलो नै क्याम्पस भएकोले विगतमा स्ववियु निर्वाचनको महत्व धेरै रहेको उनको ठम्याइ छ। पोखरास्थित पृथ्वीनारायण क्याम्पसका पूर्वसभापति रश्मी आचार्य स्ववियुको नियमित निर्वाचन नहुनु पनि आजको अराजकता कारण भएको टिप्पणी गर्छन्। पोखराको पीएनमा क्याम्पस लगायतका धेरै क्याम्पसमा १६ वर्षपछि स्ववियु निर्वाचन हुँदैछ, निर्वाचन नहुँदा स्ववियुको महत्व नै थाहा पाएनन्, जसले गर्दा उनीहरूका राजनीतिक सचेतनाको कमी भयो र साइड इफेक्टका रूपमा अराजनीतिक प्रवृत्ति हाबी भयो, उनले भने, त्यसको परिणाम नै युवा विद्यार्थीमा राजनीति प्रतिवितृष्णा भएको हो। स्ववियु निर्वाचन नहुँदा लोकतन्त्रप्रतिको आवाज नै कमजोर भएको उनको तर्क छ। स्ववियुले विद्यार्थीमा लोकतन्त्रिक संस्कारको विकास गरेको थियो, राजनीतिक सचेतना जगाएको थियो, लिडरसिप उत्पादन गरेको थियो, उनले भने। यो बीचमा क्याम्पस प्रशासन, त्रिवि प्रशासन लगायतको कमजोरीका साथै प्रणालीमा विमति राखेर र हारिन्छ भन्ने मानसिकताका कारण समयमा निर्वाचन हुन नसकेको उनको भनाइ छ। विद्यार्थी आन्दोलनका सकारात्मक पक्षलाई भन्दा नकारात्मक पक्ष बढी प्रचार गर्दा पनि समस्या भएको उनको टिप्पणी छ। स्ववियुको राम्रो कुरालाई भन्दा नराम्रो कुरालाई बढी प्रचार गरियो र राम्रो कुरा ओझेल पयो, उनले भने। ठूला क्याम्पसमा तीव्र प्रतिस्पर्धा विवादका कारण हुन नसकेका बाहेकमा ठूला आंगिक क्याम्पसमा विद्यार्थी संगठनका बीचमा प्रतिस्पर्धा रहेको छ। विशेषत नेविसंघ, अनेरास्ववियु र अखिल (क्रान्तिक्रारी) बीच नै प्रतिस्पर्धा हुने देखिएको छ। नेपालकै ठूलो क्याम्पसका रूपमा रहेको पोखराको पृथ्वीनारायण क्याम्पस, काठमाडौं अमृत साइन्स क्याम्पस, रत्नराज्य लक्ष्मी क्याम्पस, पाटन बहुमुखी क्याम्पस, पुलचोकमा चुनाव हँुदै छ। त्यस्तै थापाथली इन्जिनियरिङ क्याम्पस, त्रिभुवन शिक्षण अस्पताल (आईओएम) महाराजगन्ज, महेन्द्र बहुमुखी क्याम्पस इलाम, पूर्वाञ्चल इन्जिनियरिङ क्याम्पस धरान, धौलागिरी बहुमुखी क्याम्पस बाग्लुङ, महेन्द्र बहुमुखी क्याम्पस नेपालगन्ज, जनप्रशासन क्याम्पस काठमाडौं, मिनभवन क्याम्पस लगायतका क्याम्पसमा निर्वाचन हुनेछ। नेविसंघ कै दुई गुटको विवादले धेरै क्याम्पसमा स्थगन कांग्रेसमा संस्थापन पक्ष र डा शेखर कोइराला पक्ष छ। दुई पक्षको प्रभाव स्ववियु निर्वाचनमा पनि देखिएको छ। त्रिभुवन विश्वविद्यालय र महेन्द्र मोरङ आर्दश बहुमुखी क्याम्पस लगायतका दुई समूहबीचको विवादले निर्वाचन नै प्रभावित भएको छ। विश्वविद्यालय क्याम्पसमा नेविसंघको दुई समूहको उम्मेदवारीका कारण विवाद भएको समिति सदस्यहरूको दाबी छ। नेविसंघबाट अनोज कार्की र दीपकराज जोशीले अध्यक्षका लागि उम्मेदवारी दिएका थिए। २७ फागुनमा उम्मेदवारी दर्ता गरेका दुवै समूहले आफू आधिकारिक भएको दाबी गरेका छन्। त्रिविका स्ववियु सभापति श्यामराज ओझा पनि कार्कीको पक्षमा छन्। नेविसंघले पनि आधिकारिक उम्मेदवार जोशी नै रहेको स्पष्ट पारेको छ। महेन्द्र मोरङमा नेविसंघकै कारण पनि लफडा भएको छ। संस्थापन पक्षबाट प्रज्वल विष्ट र डा शेखर कोइराला समूहबाट योगराज दाहालले उम्मेदवारी दिएका छन्। जसमा एक समूहलाई निर्वाचन कार्यालयले संस्थापन पक्षका विष्ट आधिकारिकता दिएको कोइराला पक्षका दाहाल समूहले निर्वाचन कार्यालयमा नै तोडफोड र आगजनी गरेका थिए । निर्वाचन अधिकृतको कार्यकक्ष तोडफोड गर्ने क्रममा स्ववियु सभापति जशवन्त पौडेलसहित ६ जना पक्राउ पनि परे। देशभरकै धेरै क्याम्पसमा निर्वाचन रोकिएका छन्। ती सबैमा नेविसंघका दुई गुटबीचको लफडाको कारणले हो। पद्म कन्या क्याम्पसमा नेविसंघमा दुई पक्षबाट उम्मेदवारी परेको छ। नेविसंघको आधिकारिक उम्मेदवार पूर्णिमाया परियार बनेकी छन् भने भूपी एैरले स्वतन्त्र प्यानल बनाएकी छन्। परियारलाई पार्टी सभापति शेरबहादुर देउवा पक्षको समर्थन छ भने स्वतन्त्र उम्मेदवारी दिएकी एैरलाई महामन्त्री गगन थापा पक्षकी हुन्। नेविसंघका दुजाङ शेर्पाले भने भूपीलाई उम्मेदवारी बनाउने पत्र दिएका थिए। तर, दाबी विरोधको समय सकिएको कारण गर्दा परियार नै आधिकारिक उम्मेदवार भएकी छन्। यहाँ पनि आज निर्वाचन नहुने भएको छ। त्रिवि अन्तर्गतका डेढ दर्जन आंगिक क्याम्पसमा भने तोकिएको मितिमा स्ववियु निर्वाचन नहुने भएको छ। मूलतः नेविसंघको गुटगत लडाइका कारण धेरै आंगिक क्यापसमा निर्वाचन रोकिएको हो। देशभर ६२ वटा आंगिक क्याम्पस छन्। जसमा उपत्यकाभित्रका ८ र उपत्यका बाहिरका ९ वटा आंगिक क्याम्पसमा आज निर्वाचन हुने छैन। त्रिभुवन विश्वविद्यालयअन्तर्गत क्याम्पस कीर्तिपुर, पद्मकन्या क्याम्पस बागबजार, पब्लिक युथ क्याम्पस धोबीचौर, शंकरदेव क्याम्पस बागबजार, विश्वभाषा क्याम्पस प्रदर्शनीमार्ग, नेपाल ल क्याम्पस प्रदर्शनीमार्ग, त्रिचन्द्र क्याम्पस घण्टाघर र सरस्वती क्याम्पस ठमेलमा आज निर्वाचन नहुने भएको छ। नेपाल ल र विश्वभाषा क्याम्पसमा अखिल क्रान्तिकारी तथा अन्य क्याम्पसमा नेविसंघले तालाबन्दी गरेको त्रिविले जनाएको छ। त्यस्तै उपत्यका बाहिरका सिद्धनाथ क्याम्पस कैलाली, सुर्खेत बहुमुखी क्याम्पस, बुटवल बहुमुखी क्याम्पस, भैरहवा क्याम्पस, पक्लिहवा कृषि क्याम्पस, तेह्रथुम क्याम्पस, रारा बहुमुखी क्याम्पस, महेन्द्र मोरङ क्याम्पस र वीरेन्द्र बहुमुखी क्याम्पसमा पनि निर्वाचन रोकिएको छ। अनेरास्ववियुका प्रवक्ता प्रकाश पौडेलले निर्वाचन हुन नदिएर स्ववियुको इतिहासलाई कमजोर बनाउन नेविसंघ लागेको बताए । नेविसंघको तालाबन्दीका कारण धेरै क्याम्पसमा निर्वाचन हुन नसकेको उनको आरोप छ। उनले नेविसंघले आफ्नो संगठनलाई एकढिक्का बनाउन नसक्नु कमजोरी रहेको उनले बताए। विद्यार्थी आन्दोलनलाई नयाँ इराबाट लानुपर्ने यो बेला हो तर नेविसंघभित्र विवादले स्ववियुको इतिहास र अस्तिस्वमा प्रश्न खडा गरिदिएको छ, उनले भने। नेविसंघका प्रवक्ता सुरज सेजवालले संगठनले कुनै पनि क्याम्पस तालाबन्दी गर्न निर्देशन नदिएको स्पष्ट पारे। उनले तालबन्दी गर्न आचारसंहिताले नदिने बताए। स्थानीय स्तरबाट उब्जिएका समस्याका कारण कतिपय क्याम्पसमा तालाबन्दी भएको उनको भनाइ छ। नेविसंघले पूर्वअध्यक्ष किशोरसिंह राठौरको नेतृत्वमा समस्या समाधानका लागि बाधा अड्काउ फुकाउने सम्मको जिम्मेवारी दिएको छ। प्रवक्ता सेजवालका अनुसार विवाद समाधानका केन्द्रीय कार्यसमिति पनि लागेको छ। पार्टीका महामन्त्री विश्वप्रकाश शर्मा विद्यार्थी निर्वाचनका लागि सक्रिय छन्। तर, नेविसंघ भित्रको गुटउपगुट र नेताको स्वार्थका कारणले कतिपय स्थानमा समस्या आएको छ। उम्मेदवार छनौटमा जटिलता, आन्तरिक ढिलासुस्त, संगठनमा आबद्ध विद्यार्थीलाई प्रशिक्षित गर्न नसक्नुदेखि क्याम्पस प्रशासन अन्तर्गतका निर्वाचन समितिको निष्पक्षता लगायतका कारण पनि कतिपय क्याम्पसमा समस्या आएको उनको जिकिर छ। उनका अनुसार देशभर हेर्दा नेविसंघले मात्रै नभएर अखिल (क्रान्तिकारी), विप्लब, स्वतन्त्र समूह लगायतले क्याम्पसमा तालाबन्दी गरेका कारण निर्वाचन प्रभावित भएको छ। उनले नेविसंघको स्ववियु निर्वाचन रोक्ने कुनै मनसाय नभएको र योजना पनि नभएको स्पष्ट पारे। नेविसंघका पूर्वसभापति पनि रहेका घिमिरेले समृद्ध मुलुकमा गुट उपगुट हुने कुरालाई भने स्वाभाविक रहेको बताए। सिद्धान्त एउटै भए पनि विचार, कार्यशैली, यो नीति कि त्यो नीति लिने भन्ने विषयमा मतभेद हुन्छ, त्योचाहिँ स्वाभाविक नै हो। कहिलेकाहीँ कार्य विधिमा विवाद हुन्छ, काम गर्ने तौरतरिकामा विवाद हुन्छ, कतिपय कुरामा आधारभूत कुरामा विवाद नभए पनि उद्देश्य केन्द्रित भएर अगाडि बढाउने क्रममा मत मतान्तर हुन्छ। जसजसको मतमतै मिल्छ उनीहरूले समूह निर्माण गर्छन्। कोही यथास्थितिमा रमाउन खोज्छ, कोही सुधार गर्नुपर्छ भन्छ, कोही रेडिकल चेन्ज चाहिन्छ भन्छ, बुझाइमा मतभेद हुन्छ, यही आधारमा गुटउपगुट बन्छन्, गुटबन्नुलाई अन्यथा मान्नु हँुदैन। तर, यी गुटबीच सम्बन्ध कस्तो हुन्छ, प्रतिस्पर्धा स्वस्थ र मैत्रीपूर्ण हुन्छ कि हुँदैन भन्ने कुराचाहिँ मुख्य कुरा हो, उनले भने। स्ववियु निर्वाचनमा गठनबन्धनका विभिन्न स्वरूप देखिएका छन्। सत्तारुढ कांग्रेस निकट नेविसंघ र एमाले निकट अखिलमात्रै होइन एमाले र माओवादी केन्द्र, एमाले र एकीकृत समाजवादी निकटमा विद्यार्थी संगठनका बीचमा पनि गठबन्धन गरिएको छ। एमाले अध्यक्ष केपी शर्मा ओली र एकीकृत समाजवादी अध्यक्ष माधवकुमार नेपालको पानी बाराबारको अवस्था छ। एकअर्का देखे भने उनीहरू फाँफाँ र फूँफूँ गर्छन् तर स्ववियु निर्वाचनमा एमाले निकट अनेरास्ववियु र एकीकृत समाजवादी निकट अनेरास्ववियु पनि कतिपय क्याम्पसमा मिलेर लडेका छन्। संघीय राजधानीको प्रमुख क्याम्पस रत्नराज्य लक्ष्मी क्याम्पसमा पनि एमाले निकट अनेरास्ववियु र एकीकृत समाजवादी निकट अनेरास्ववीयु मिलेर लडेका छन्। नेतृत्व उत्पादन थलो नेपालको राजनीतिको शीर्षस्थानमा स्ववियु सभापति भइसकेका व्यक्तिको उपस्थिति उल्लेख्य छ। बौद्धिक व्यक्तित्वको उत्पादन पनि स्ववियुले गरेका छ। विगतमा स्ववियु नेतृत्व उत्पादन थलो नै थियो। वर्तमान राष्ट्रपति रामचन्द्र पौडेल, पूर्वराष्ट्रपति विद्यादेवी भण्डारी नै पूर्वस्ववियुको नेतृत्वमा पुगेका व्यक्ति हुन्। एमाले महासचिव शंकर पोखरेल, कांग्रेस महामन्त्री गगन थापा, एमाले सचिव योगेश भट्टराई, कोशी प्रदेशका मुख्यमन्त्री हिक्मत कार्की, गण्डकीका मुख्यमन्त्री सुरेन्द्रराज पाण्डे, गण्डकी प्रदेशका पूर्वमुख्यमन्त्री खगराज अधिकारी, एकीकृत समाजवादीका महासचिव घनश्याम भुसाल, पूर्वगभर्नर दीपेन्द्रबहादुर क्षेत्री, पूर्वमन्त्री पदम गिरी, लेखक झलक सुवेदी, मानवअधिकार आयोगका पूर्वसदस्य गौरी प्रधान, पोखराका मेयर धनराज आचार्य, पूर्वउपकुलपति कमलकृष्ण जोशी लगायतका धेरै नेताले स्ववियुको नेतृत्व गरिसकेका छन्। पीएनका पूर्वसभापति आचार्य विगतमा नेतृत्व उत्पादन गर्ने, शैक्षिक मुद्दा स्थापित गर्नेदेखि लोकतन्त्रको जग बलियो बनाउने लगायत महत्वपूर्ण थलो नै स्ववियु रहेको बताउँछन्। करिब १०० क्याम्पसमा निर्विरोध देशभरका करिब १ सय क्याम्पसमा निर्विरोध भएको छ। जस एमाले निकट अनेरास्विवियुले सबैभन्दा धेरै ४० स्थानमा निर्विरोध भएको छ। त्यसपछि नेविसंघ ३१, अखिल क्रान्तिकारी २४ स्थानमा निर्विरोध भएको छ। निर्वाचन: प्रत्यक्ष र समानुपातिक दुवैबाट स्ववियु निर्वाचनमा अध्यक्ष, सचिव, कोषाध्यक्ष र तीन सदस्यका लागि प्रत्यक्ष निर्वाचन हुन्छ। पाँच जना समानुपातिक सदस्य मध्येबाट एक उपाध्यक्ष, एक सहायक सचिव र ३ सदस्य चुनिने छन्। पहिला १ विद्यार्थी संख्या धेरै थियो। २ विद्यार्थीमा स्ववियुप्रतिको आकर्षण थियो। ३ नियमित २२ वर्षमा निर्वाचन हुन्थ्यो। ४ नियमित निर्वाचन हुँदा विद्यार्थीमा त्यही किसिमको ऊर्जा पनि थियो।५ नेतृत्व उत्पादन थलो पनि थियो ः जस्तै वर्तमान राष्ट्रपति रामचन्द्र पौडेल र निवर्तमान राष्ट्रपति विद्यादेवी भण्डारीलगायत उच्चपदस्थ स्ववियुकै उत्पादन ६ सघर्षको अग्रमोर्चामा विद्यार्थी ः पञ्चायतविरुद्ध संघर्ष, लोकतन्त्र, गणतन्त्रको पक्षमा जनआन्दोलनदेखि नमुना गणतन्त्रको निर्वाचन।७ विद्यार्थीको नेतृत्व विकास, शैक्षिक मुद्दामा उत्तिाकै केन्द्रित ८ शैक्षिक उननयन, शिक्षण संस्थाको प्रतिष्ठा र मुलुकको लागि आवश्यक र अन्तर्राष्ट्रिय जगतको आवश्यकताको आधारमा जनशत्तिा उत्पादन गर्न महत्वपूर्ण योगदान।९ राजनीतिक सचेतना१० लोकतन्त्र प्रतिआवाज सशक्त अहिले १ विद्यार्थीको संख्या नै कम २ स्ववियुप्रतिको आकर्षणमा कमी ३ निर्वाचन अनियमित (धेरै क्याम्पसमा १६ वर्षपछि हुँदैछ स्ववियु निर्वाचन)४ स्वार्थ केन्द्रित ५ उद्देश्य, लक्ष्यविहीन ६ राजनीतिक सचेतनामा कमी ७ अराजनीतिक प्रवृत्तिा हाबी ८ राजनीतिकप्रति नै विकृत पैदा ९ युवामा लोकतन्त्रप्रति निराशा १० विद्यार्थी आन्दोलनको औचित्वमाथि नै प्रश्न"
"क्यासिनोमा दुई समूहबीच झगडा, गुण्डानाइके अभिषेक गिरी कुटिए","विराटनगर : विराटनगरको रत्ना होटलको सम्राट क्यासिनोमा दुई गुण्डा समूहबीच कुटाकुट भएको छ। क्यासिनोमा नेपाली नागरिकलाई प्रवेश निषेध छ। तर, क्यासिनो प्रवेश गरेको समूहबीच विवाद हुँदा कुटाकुट भएको हो। त्यस क्रममा अपराधिक पृष्ठभूमिका गुण्डानाइके अभिषेक गिरी कुटिएका छन्। आइतबार राति १२ बजे क्यासिनो परिसरमा विवादास्पद पृष्ठभूमिका रोनाल कँडेल र किरण लामासँग अभिषेक गिरीसहितको समूहको कुटाकुट भएको प्रहरी स्रोतले बतायो। क्यासिनोभित्र गिरी थिए। उक्त क्यासिनोमा गिरीलगायतको लगानी रहेको बताइन्छ। प्रहरी स्रोतका अनुसार क्यासिनोमा प्रवेश गर्न खोजेका लामा र कँडेलसँगको विवादपछि दुई समूहबीच कुटाकुट भएको हो। कँडेलसहितले गिरीलाई गमलाले प्रहार गरेको एक प्रत्यक्षदर्शीले बताए। उनका अनुसार गिरीको टाउको फुटेको छ। घटनाको जानकारी पाउनसाथ प्रहरी घटनास्थल पुगेको थियो। प्रहरी पुग्दा दुबै समूह भागिसकेको थियो। मोरङ प्रहरीका प्रवक्ता डीएसपी वेदप्रकाश जोशीले घटनाको अनुसन्धान भइरहेको बताए। उनका अनुसार आफूमाथि कुटपिट भएको भन्दै निकेश गिरीले रोनाल कँडेल र किरण लामाविरुद्ध जाहेरी दिएका छन्। निकेश अपराधिक पृष्ठभूमिका अभिषेक गिरीका भतिज हुन्। जाहेरी परेपछि प्रहरीले घटनामा संलग्नको खोजी गरिरहेको डीएसपी जोशीले बताए। प्रहरी स्रोतका अनुसार आइतबार राति अभिषेक गिरी रत्ना होटलको क्यासिनोमा थिए। राति करिब १२ बजे कँडेल र लामा क्यासिनोमा पुगे। बाउन्सरले उनीहरूलाई प्रवेश गर्नबाट रोके। बारम्बार भित्र छिरेर लफडा गर्ने गरेका कारण रत्नाको क्यासिनोमा उनीहरूलाई प्रवेश निषेध छ। कँडेलले क्यासिनो प्रवेश गरेर पटकपटक झगडा गरेको विगत छ। बाउन्सरले दुई जनालाई रोकेकै बेला निकेश गिरी सामान लिएर क्यासिनोमा प्रवेश गर्न खोजे। उनी अभिषेकका भतिज हुन्। बाउन्सरले निकेशलाई भित्र जान दिएपछि मदिरा सेवन गरेका कँडेल र लामाले रोक्न खोजे। त्यसपछि हामीलाई छिर्न नदिने ? भन्दै निकेशमाथि उनीहरूले हातपात गर्न थाले। निकेशलाई कुटपिट गरेको देखेपछि अभिषेक गिरी क्यासिनोबाट बाहिर आए। अभिषेक सधैँ ५६ जनाको समूहमा हिँड्छन्। अभिषेक बाहिर आएपछि दुई समूहबीच भनाभन भयो। पछि कुटाकुट हुन थाल्यो, प्रहरी स्रोतले भन्यो, दुवै पक्षका घाइते छन्। तर, प्रहरी पुग्नुअघि भागे। प्रहरी स्रोतका अनुसार कँडेलले गमलाले गिरीको टाउकोमा प्रहार गरेका थिए। कुटाकुटपछि गिरीको समूह लामा र कँडेललाई खोज्दै उनीहरूको घर पुगेको थियो। दुवै पक्ष मिटरब्याज र असुलीको धन्दामा संलग्न रहेको प्रहरी स्रोतले बतायो। जग्गाको कारोबार र ठेक्कापट्टामा पनि संलग्न छन्। लामा नेकपा (एमाले) मोरङको नवनिर्वाचित सदस्य हुन्। उनलाई विभिन्न घटनामा प्रहरीले पक्राउ गरेर मुद्दा चलाएको थियो। कँडेल पटकपटक विवादमा आइरहन्छन्। मोरङ प्रहरीको रेकर्ड अनुसार उनी यसअघि ७ पटक पक्राउ परिसकेका छन्। २०७१ सालमा उनीविरुद्ध सार्वजनिक अपराधको मुद्दा थियो। २०७३ मा ज्यान मार्ने उद्योग, २०७४ सालको साउनमा सार्वजनिक अपराध, असोजमा अभद्र व्यवहार र फागुनमा पनि अभद्र व्यवहार मुद्दा चलेको थियो। २०७७ सालमा ठगी मुद्दामा पक्राउ परेका थिए। केही समय कारागार बसेर छुटेका उनीविरुद्ध गत भदौ १ गते ज्यान मार्ने उद्योगको जाहेरी परेको थियो। विराटनगर महानगरपालिका११ का ३२ वर्षीय कँडेलसहितले पूर्वमन्त्री तथा नेकपा (एमाले)की नेतृ भगवती चौधरीका छोरा दुहबी नगरपालिका२ घर भएका २८ वर्षीय द्रव्यराज चौधरी र उनका साथी २७ वर्षीय बालकृष्ण चौधरीलाई गत भदौ १ गते आक्रमण गरेपछि ज्याज मार्ने उद्योगको जाहेरी परेको थियो। २०८० पुस २७ गते होटल बिगको क्यासिनो भित्र भएको विवादका कारण बाहिर कँडेलमाथि खुकुरी प्रहार भएको थियो। कँडेलको गुण्डागर्दी विराटनगरको बसपार्कबाट सुरु भएको थियो। अपहरण तथा शरीर बन्धक मुद्दामा कैद भुक्तान गरी छुटेका अभिषेक गिरीमाथि नेपाली कांग्रेस नेताहरूको संरक्षण छ। गिरी युवती प्रयोग गरेर फिरौती मागेको आरोपमा २०७१ साल साउन तेस्रो साता पक्राउ परेका थिए। अपहरण तथा शरीर बन्धक मुद्दामा कैद भुक्तानपछि गिरी गत २०७९ चैत ६ गते कारागारबाट छुटेका हुन्। कारागारबाट छुटेपछि उनले आफूलाई सामाजिक गतिविधिमा सक्रिय भएको देखाउँछन्। समाजेवी भएको दाबी पनि गर्छन्। कांग्रेसका कार्यक्रमहरूमा पनि देखा पर्छन्। कारागारबाट छुटेपछि उनले गिरी फाण्डेशन खोलेका छन्। गुण्डागर्दीमा संलग्न भएको आरोप लागिरहने उनी कोशी सुधार अभियान पनि सञ्चालन गर्छन्। कारागारमा हुँदा चौकीदार भएका गिरी पटकपटक विवादमा आइरहन्छन्। कारागारबाट छुटेपछि पनि विवादमा आइरहेका छन्। विभिन्न व्यवसायीलाई धम्क्याउने गरेको आरोप उनीमाथि छ। विराटनगरमा खुलेआम मिटरब्याजको धन्दा चलाइरहँदा पनि उनीमाथि कारबाही नभएको गुनासो व्यवसायीहरूले गर्ने गरेका छन्। उनले ठेक्कापट्टामा पनि हात हालेका छन्।"
राजनीतिक द्वन्द्वले धराशायी मधेस कृषि विश्वविद्यालय,"जनकपुरधाम : मधेस प्रदेश सरकारले प्रादेशिक गौरवको आयोजनामा समावेश गरेको मधेस कृषि विश्वविद्यालय दुई राजनीतिक पार्टीको वैमनश्यताको सिकार बनेको छ। जनता समाजवादी पार्टी (जसपा) नेपालको तर्फबाट नियुक्त गरिएका उपकुलपति र रजिस्ट्रारलाई हटाउन जनमत पार्टी नेतृत्वको मधेस प्रदेश सरकार लागि परेपछि कृषि विश्वविद्यालयको शैक्षिक माहोल पूर्णतया बिथोलिएको छ। फागुन २० गते विश्वविद्यालयका कुलपतिसमेत रहेका मुख्यमन्त्री सतिशकुमार सिंहको उपस्थितिमा बसेको विश्वविद्यालय सभाको बैठकले उपकुलपति डा बैद्यनाथ महतो र रजिस्ट्रार भगवान ठाकुरलाई पदमुक्त गर्ने निर्णय गरेको थियो। उपकुलपति महतोले शिक्षा मन्त्रालयद्वारा विश्वविद्यालय उपर छानबिनका लागि गठित छानबिन समितिका अध्यक्ष एवं प्रदेश नीति तथा योजना अयोगका उपाध्यक्ष डा सोहन साहसहित १३ जनालाई प्रतिवादी बनाउँदै सर्वोच्चमा रिट दायर गरेका थिए। उपकुलपति महतोलाई बर्खास्त गरिएलगत्तै शिक्षा तथा संस्कृति मन्त्रालय मधेस प्रदेशले फागुन २७ गते नै नयाँ उपकुलपति भर्नाका लागि विज्ञापन समेत आह्वान गरेको थियो। मधेस कृषि विश्वविद्यालय ऐन, २०७९ को दफा १९ को उपदफा ३ बमोजिम योग्यता पुगेका व्यक्तिहरूले चैत ४ गतेसम्म आवेदन दिन हुन मन्त्रालयबाट प्रकाशित सूचनामा उल्लेख गरिएको छ। मन्त्रालयले आवेदन पेस गर्न कुलपति सिफारिस समिति को २६ गतेको निर्णयअनुसार सूचना जारी गरिएको समेत उल्लेख छ। सरकारले विश्वविद्यालयमा भएका अनियमितता र छानबिन समितिबाट प्राप्त प्रतिवेदनको आधारमा उहाँहरूलाई सिनेटको बहुमत निर्णयबाट पदमुक्त गरेका हौं मधेस प्रदेशकी शिक्षा, स्वास्थ्य तथा संस्कृतिमन्त्री रानी तिवारीले भनिन्, अदालतबाट यस निर्णयको विरुद्धमा अन्तरिम आदेश भएको कुरा मैले पनि सञ्चारमाध्यमबाट नै थाहा पाएकी हुँ। अब अगाडि हामीलाई औपचारिक जानकारी आएपछि सरकार प्रक्रियागत रूपमा अघि बढ्छ। जसपा र जनमतबीचको विवाद मधेस प्रदेशमा जसपा नेपाल नेतृत्वको मोहम्मद लालबाबु राउत मुख्यमन्त्री भएको बेला मधेस कृषि विश्वविद्यालयको स्थापना भएको थियो। २०७८ मंसिर २७ गते तत्कालीन मधेस प्रदेशका मुख्यमन्त्री तथा विश्वविद्यालयका कुलपतिसमेत रहेका लालबाबु राउत, जसपा अध्यक्ष तथा पूर्वउपप्रधानमन्त्री उपेन्द्र यादव, मधेस प्रदेश सरकारका अर्थमन्त्री शैलेन्द्रप्रसाद साह र सामाजिक विकासमन्त्री नवलकिशोर साहले संयुक्त रूपमा सप्तरीको राजविराजमा विश्वविद्यालयको उद्घाटन गरेका थिए। कृषि विज्ञान, पशु स्वास्थ्य तथा पशु विज्ञान, माछा विज्ञान र खाद्यप्रविधि विज्ञान गरी चार वटा संकाय रहेको विश्वविद्यालयमा जसपा नेतृत्वको सरकार रहँदासम्म खासै समस्या भएन। तर, जनमत पार्टी सरकारमा सहभागी भएपछि उब्जिएको राजनीतिक कलहले विश्वविद्यालयलाई धराशायी अवस्थामा पुर्याएको छ। प्रदेश सरकारले नै विश्वविद्यालयलाई भवन निर्माणका लागि राजविराज नगरपालिका १२ मा २६ बिघा ८ कठ्ठा जग्गा उपलब्ध गराएको थियो। उक्त जग्गामा २०८० माघ ८ गते भवनको शिलान्यास कार्यक्रम तोकियो। सो बेला मधेस प्रदेश सरकारको मुख्यमन्त्रीमा जसपाका सरोज यादव नियुक्त थिए भने शिक्षा मन्त्रालय जनमत पार्टीका महेश यादवले चलाएका थिए। सरकारले भवन शिलान्यासको लागि जसपा नेपालका अध्यक्ष उपेन्द्र यादवलाई प्रमुख अतिथि बनाएपछि जनमत पार्टी असन्तुष्ट भयो। जनमत पार्टीका अध्यक्ष सीके राउतले विश्वविद्यालय आफ्नो चुनावी क्षेत्रमा रहेको र शिक्षामन्त्री पनि आफ्नै पार्टीबाट भएको कारण शिलान्यासमा प्रमुख अतिथि आफू वा आफ्नो पार्टीको व्यक्ति हुनुपर्ने दाबी गरे। तर, मुख्यमन्त्री यादव भने उपेन्द्र यादव नै विश्वविद्यालय निर्माणका अग्रणी व्यक्ति भएको दाबी गर्दै उनकै हातबाट शिलान्यास हुनुपर्ने अडानमा बसे। दुवै पार्टी अडानबाट नहटेपछि माघ ७ गते जबरजस्ती विश्वविद्यालयको शिलान्यास गराउन खोजिएपछि दुवै पार्टीका नेताहरूबीच झडप भयो र शिक्षामन्त्री यादवसमेत घाइते भए। सो बेलादेखि सुरु भएको दुई पार्टीबीचको विवादले विश्वविद्यालयलाई धराशायी बनाएको हो। विश्वविद्यालय माथि छानबिन शिलान्यासको विवादपछि जनमत पार्टीको निसानामा परेको कृषि विश्वविद्यालयलाई जनमत पार्टीबाट जेठ २५ गते सतिश सिंह मुख्यमन्त्री बनेपछि अझ बढी कठिनाइको सामना गर्नु पर्यो। सिंह मुख्यमन्त्री बनेलगत्तै विश्वविद्यालयमा अनियमितता र भ्रष्टाचार भएको जनगुनासो बढेको आरोपसहित शिक्षा तथा संस्कृति मन्त्रालयबाट मधेस प्रदेशको नीति तथा योजना आयोगका उपाध्यक्ष डा सोहन साहको अध्यक्षतामा तीन सदस्यीय छानबिन समिति गठन गरियो। असार १३ गते गठित उक्त समितिले विश्वविद्यालयमा कार्यरत पदाधिकारीहरू (उपकुलपति, रजिस्ट्रार) ले विश्वविद्यालयको काम कारबाही विश्वविद्यालयको सिनेटको अध्यक्षको समन्वयविपरीत विभिन्न क्रियाकलापहरू गर्ने गरेको, निर्णय प्रमाणितसमेत नगराई कार्यान्वयन गर्ने गरेको, कक्षा सञ्चालन गर्दा ऐन, कानुनले तोकेको प्रक्रिया पूरा नगरी गरेको, प्राध्यापकहरूको भर्ना तथा खर्च सार्वजनिक नगरेको साथै अनियमिततासमेत गरेको विषयमा छानबिन गरी सात दिनभित्र प्रतिवेदन पेस गर्न क्षेत्राधिकार तोकेको थियो। साह नेतृत्वको तीन सदस्यीय समितिले सरकार समक्ष पेस गरेको प्रतिवेदनमा विश्वविद्यालयमाथि मुख्य दुईवटा आरोप लगाइएको देखिन्छ। जसमा पहिलो उपकुलपतिको नियुक्ति नै त्रुटिपूर्ण रहेको निष्कर्ष निकालेको छ। आर्थिक क्रियाकलापमा अनियमितता भएको पनि जनाइएको छ। आर्थिक कारोबारको सम्बन्धमा सार्वजनिक खरिद नियमावली, २०६४ को नियम ३ को व्यवस्थाबमोजिम काम नभएको ठहर भएको छ। त्यसैगरी विश्वविद्यालयले आव २०८०८१ मा मसलन्द तथा कार्यालय सामग्री, फर्निचर तथा फिक्चर्स, मेसिनरी औजार सामग्रीहरू पटकपटक गरेर खरिद गरी रु १० लाखको सीमा कटाई करिब १ करोड १ लाख ४ हजार ९ सय ९७ रुपैयाँ रकमबराबरको सामग्रीहरू पटकपटक गरी टुक्रे खरिद गरिएको पाइएको छ। त्यसैगरी आर्थिक कार्यविधि तथा वित्तीय उत्तरदायित्व नियमावली, २०७७ को नियम ३९ को उपनियम (१५) को (छ) मा स्वीकृत वार्षिक कार्यक्रममा समावेश भएको कुनै व्यक्ति, फर्म वा कम्पनीसँग भएको सम्झौताबमोजिमको रकम मात्र भुक्तानी बाँकीको रूपमा आन्तरिक लेखा परीक्षणबाट प्रमाणित गराई भुक्तानी दिन मिल्ने देखिन्छ तर, विश्वविद्यालयले १४ लाख ३ हजार ८ सय ८१ रुपैयाँ भुक्तानी गरेको पाइएको र यो अनियमितता रहेको निष्कर्ष निकालेको छ। तर, छानबिन समितिका आरोपहरू गलत रहेको कृषि विश्वविद्यालयका रजिस्ट्रार भगवान ठाकुर बताउँछन्। उहाँहरूले छानबिन गर्दा पूरै एकतर्फी भएर प्रतिवेदन ल्याउनु भएको छ र अर्को कुरा समितिको क्षेत्राधिकारभन्दा बाहिर गएर छानबिन गर्ने र हामीलाई अनावश्यक मानसिक यातनासमेत दिइएको छ, रजिस्ट्रार ठाकुरले भने, हामीले त यो विश्वविद्यालयलाई राम्रो बनाउन खोजेका थियौं तर, खै के प्रतिशोध आइलागेको हो थाहा भएन। सरकारबाट विश्वविद्यालयको बजेट कटौती एकातर्फ मधेस प्रदेश सरकारले कृषि विश्वविद्यालयलाई प्रादेशिक गौरवको आयोजनामा राखे पनि अर्को तर्फ राजनीतिक द्वेषकै कारण बजेट कटौती गरेको आरोप लगाइएको छ। चालु आर्थिक वर्षका लागि ६४ करोड रुपैयाँ बजेट माग गरिए पनि प्रदेश सरकारले विश्वविद्यालयका लागि मात्र १० लाख रुपैयाँ बजेट विनियोजन गरेको छ। २०७८७९ मा लालबाबु राउत नेतृत्वको तत्कालीन सरकारले विश्वविद्यालयलाई ३१ करोड ७६ लाख रुपैयाँ प्रारम्भिक पुँजीको रूपमा उपलब्ध गराएको थियो। २०७९८० मा अघिल्लो वर्षकै बजेट सञ्चित रहेकोले बजेट शून्य गरियो तर, प्रदेश गौरवको योजनाका रूपमा राखेर डेढ अर्ब रुपैयाँको स्रोत सुनिश्चितता गर्दै बहुवर्षीय योजनाअन्तर्गत राखियो। २०८०८१ मा ३० करोड रुपैयाँ विनियोजन गरेर भवन निर्माणकार्य सुरु गरियो तर, जनमत नेतृत्वको सरकारले चालु आर्थिक वर्षमा १० लाख मात्रै बजेट छुट्याएको छ। विश्वविद्यालयको खातामा सञ्चित कोषमा ३३ करोड ५१ लाख २३ हजार रुपैयाँ उपलब्ध भए पनि विश्वविद्यालय सभाले कार्यक्रम र बजेट पास नगर्दा रकम खर्च गर्न सकिएको छैन।"
सर्वोच्चले भन्यो : ऊर्जाले गठन गरेको प्राविधिक समितिको कानुनी आधार देखिएन,"काठमाडौं : डेडिकेटेड तथा ट्रंकलाइन विवादलाई समाधान गर्न गठित प्राविधिक समितिलाई काम गर्न रोक लगाएको सम्बन्धमा सर्वोच्च अदालतको लिखित अन्तरिम आदेश आएको छ। न्यायाधीश शारंगा सुवेदी र टेकप्रसाद ढुंगानाको इजलासले तत्काल समितिको काम कारबाही अघि नबढाउन अन्तरिम आदेश जारी गरेको हो। सर्वोच्चले आइतबार समितिको काम कारबाही रोक्न अन्तरिम आदेश दिएको थियो। सर्वोच्चले सोमबार सार्वजनिक गरेको लिखित अन्तरिम आदेशमा ऊर्जा, जलस्रोत तथा सिँचाइ मन्त्रालयले २०८१ मंसिर २ गते गठन गरेको प्राविधिक समितिको कानुनी आधार प्रष्ट नभएको उल्लेख गरेको छ। उक्त गठित समितिको कार्यावधि निश्चित नगर्नुको अतिरिक्त सो निर्णयमा के कुन कानुनी आधारमा सो समिति गठन गरिएको हो ? भन्ने पनि खुलाउन सकेको छैन। उक्त निर्णय प्रथम दृष्टिमा नै अधिकार क्षेत्रविहीन रहेको देखिएकाले यो रिट निवेदनको अन्तिम निर्णय नहुँदासम्म विपक्षी ऊर्जा, जलस्रोत तथा सिँचाइ मन्त्रालयको २०८१ मंसिर २ को निर्णय कार्यान्वयन नगरी यथास्थितिमा राख्नु भनि विपक्षीहरूका नाममा सर्वोच्च अदालत नियमावली, २०७४ को नियम ४९ (२) (क) बमोजिम यो अन्तरिम आदेश जारी गरी दिएको छ, सर्वोच्चको आदेशमा भनिएको छ। अधिवक्ता खडानन्द कँडेलले गत मंसिर १३ गते ऊर्जामन्त्रीले कानुनविपरीत गएर समिति बनाएको भन्दै खारेजीको माग गर्दै सर्वोच्चमा रिट दायर गरेका थिए। सरकारले गत मंसिर २ गते डेडिकेटेड तथा ट्रंक लाइन विवादमा नेपाल विद्युत् प्राधिकरणले काटेका बिलबिजकको अध्ययन गर्न तथा पुनःगणना गर्न प्राविधिक समिति गठन गरेको थियो। मन्त्रीस्तरीय निर्णयबाट राष्ट्रिय योजना आयोगका पूर्वसदस्य प्राडा अरबिन्द मिश्रको संयोजकत्वमा तीन सदस्यीय समिति गठन गरिएको थियो। सर्वोच्चमा मुद्दा परेपछि समितिले काम अघि बढाउन सकेको थिएन। यो विवाद कुल ५९ उद्योगको हो। तर, गत कात्तिक ८ गते लाइन काटिएपछि १५ उद्योग भने प्राधिकरणको किस्ता सुविधामा आएका छन्। ३४ उद्योग भने बक्यौता नतिर्ने सूचीमा छन्। यी उद्योगहरूको बक्यौता थप दस्तुरसहित ६ अर्ब ४० करोड रुपैयाँ रहेको छ। डेडिकेटेड तथा ट्रंकलाइन विवाद सुल्झाउन अघिल्लो सरकारले २०८० माघ २४ गते सर्वोच्च अदालतका पूर्वन्यायाधीश गिरीशचन्द्र लालको संयोजकत्वमा जाँचबुझ आयोग गठन गरेको थियो। आयोगले यही वैशाख २७ गते सरकारलाई प्रतिवेदन बुझाएको थियो। उक्त प्रतिवेदनलाई कार्यान्वयन लैजाने निर्णय यो सरकारले गरेको थियो। लाल आयोगको सुझावबमोजिम नै प्राधिकरणले गत कात्तिक ८ गते बक्यौता भएका उद्योगीको लाइन काट्यो। कात्तिक २५ मा नै मन्त्रिपरिषद्ले काटिएको लाइन जोड्न प्राधिकरणलाई निर्देशन दियो। सोहि बैठकले डेडिकेटेड फिडर तथा ट्रंक लाइनबाट विद्युत् उपभोग गर्ने ग्राहकहरूले खपत गरेको विद्युतको बक्यौता रकम टाइम अफ डे (टीओडी) मिटर समेतको आधारमा महसुल निर्धारण र असुली तत्काल प्रचलित कानुनबमोजिम गणना गरी १५ दिनभित्र ऊर्जा मन्त्रालयले असुल गराउने पनि निर्णय गरेको थियो। मन्त्रिपरिषद्को निर्णयबमोजिम बक्यौता महसुल उठाउनुको सट्टा सोही निर्णयलाई आधार लिई ऊर्जा मन्त्रालयले मंसिर २ गते नयाँ प्राविधिक समिति गठन गरेको देखिएको सर्वोच्चले उल्लेख गरेको छ। सर्वोच्चले यो मुद्दालाई चाँडो किनारा लगाइ पूर्ण फैसला सुनाउन पनि निर्देशन दिएको छ। सर्वोच्चको औपचारिक पत्र कुर्दै ऊर्जा मन्त्रालय ऊर्जा मन्त्रालयले गठन गरेको प्राविधिक समितिलाई सर्वोच्च अदालतले काम गर्न रोक लगाएपछि मन्त्रालय औपचारिक पत्रको पर्खाइमा छ। मन्त्रालयका प्रवक्ता सन्दीप देवका अनुसार सम्मानीय सर्वोच्च अदालतको विरुद्धमा कोही पनि जान नसक्ने भन्दै निर्णय कार्यान्वयनको विकल्प नभएको बताए। सर्वोच्चबाट औपचारिक पत्र भने मन्त्रालयले नपाएको उनले भने। यता, मन्त्रालयको त्यही समितिलाई देखाउँदै विवादित बक्यौता भएका उद्योगको लाइन नकाट्ने निर्देशन दिँदै आएको विद्युत् नियम आयोग भने योजनाबद्ध रूपमा अघि बढ्ने भएको छ। आयोगका अध्यक्ष डा रामप्रसाद धितालका अनुसार विवादित बक्यौता भएका उद्योगीले प्राधिकरणमा किस्तामार्फत तिर्न सक्ने व्यवस्था र आयोगमार्फत तिर्न चाहने उद्योगीले निवेदन दिएर विवादित रकमको ५ प्रतिशत सेवा शुल्क तिरेर आउन सक्नेछन्। छुट बिल चित्त नबुझेका ग्राहकले प्राधिकरणअन्तर्गतको पुनरावेदन समितिमा विवादित रकमको २५ प्रतिशत तिरेर छानबिनका लागि निवेदन दिन सक्ने प्रावधान रहेको छ। पछिल्लो पटक प्राधिकरणले यही माघ अन्तिम साता विवादित बक्यौता भएका उद्योगको लाइन काट्न निर्देशन माग गर्दै नियमन आयोगलाई पत्र लेखेकोमा आयोगले फागुन ९ गते यो विषय अध्ययनको विषय भएकोले अहिले लाइन नकाट्न निर्देशन दिएको थियो। सर्वोच्चको निर्णयसँगै आयोगले लाइन काट्न निर्देशन दिनुपर्ने या आफैं नै छानबिनमा लाग्नुपर्ने अवस्था आएको प्राधिकरणका कार्यकारी निर्देशक कुलमान घिसिङले बताएका छन्। ऊर्जा मन्त्रालयको प्राविधिक समितिलाई देखाउँदै लाइन नकाट्न भन्दै आएको आयोगले विवादित बक्यौता रकम असुलका प्राधिकरणलाई बाटो देखाउने पर्ने घिसिङले बताए। यो समिति गठनपछि प्राधिकरण बोर्ड बैठकमा यो काुनन सम्मवत छैन भनेर नोट अफ डिसेन्ट नै लेखेको थिए। सर्वोच्चले पनि पहिलो दृष्टिमा नै यो समितिको कानुनी आधार नदेखिएको भनेको छ। अब नियमन आयोगले भूमिका खेल्नुपर्छ, घिसिङले अन्नपूर्णसँग भने। कानुनी रुपमा बक्यौता भएका उद्योगीहरूसँग २५ प्रतिशत तिरेर प्राधिकरणमा पुनरावेदन दिने या ५ प्रतिशत सेवा शुल्क तिरेर नियमन आयोगमा छानबिनको माग गर्ने विकल्प नभएको कार्यकारी निर्देशक घिसिङ भनाइ छ। प्राधिकरणले उद्योगको लाइन काट्ने या नकाट्ने सम्बन्धमा छलफल गरिरहेको उनले बताए।"
जलवायु परिवर्तनको असर कम गर्न सामूहिक सहकार्य आवश्यक छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले जलवायु परिवर्तनले पारेको असरलाई गम्भीररूपमा लिएर यसको न्यूनीकरणका लागि सामूहिक सहकार्य गर्नुपर्ने बताएकी छन्। भारतको विदेश मन्त्रालयले नयाँ दिल्लीमा आयोजना गरेको राइसिना डायलगको जलवायु परिवर्तनसम्बन्धी सत्रलाई सम्बोधन गर्दै उनले विकासशील राष्ट्रहरूले जलवायु परिवर्तनको अकल्पनीय प्रभावहरूको अनुभव गरिरहेका र नेपाल यसको अग्रपंक्तिमा नै रहेको बताइन्। मन्त्री राणाले जलवायु परिवर्तनको वर्तमान अवस्था र यसका कारण नेपालमा परेको असरका बारेमा आफ्नो अवस्था दर्शाउँदै यसकारण नेपालले जलवायु न्याय (क्लाइमेट जस्टिस) को मागलाई अन्तर्राष्ट्रियरूपमा उठाउँदै आएको पनि स्पष्ट गरिन्। उनले जलवायु परिवर्तनको असरले नेपालजस्ता हिमाल तथा पहाड भएका देशलाई मात्र नभएर सिंगो विश्वलाई नै असर गर्ने भएकाले सबै देशहरूले साझा एजेण्डाका साथ सामूहिक सहकार्य गर्नुपर्नेमा जोड दिइन्। उनले जलवायु न्यायअन्तर्गत क्षतिपूर्तिको पक्षमा नेपाल रहेको बताउँदै उनले यसका लागि आवश्यक क्लाइमेट फाइनान्सिङका विषयमा अब ब्यापक मात्रामा छलफल हुनुपर्ने बताइन्। गत वर्षको सेप्टेम्बरमा जलवायु परिवर्तनको सबैभन्दा नराम्रो परिणामको नेपालले सामना गर्नुपरेको र भीषण वर्षाका कारण २५० भन्दा बढी मानिसको ज्यान जानुका साथै करिब ४५ अर्ब रुपैयाँ बराबरको क्षति ब्यहोर्नुपरेको उनको भनाइ थियो। सो भीषण वर्षा र बाढीले पिउने पानी, सडक, ऊर्जा, सिँचाइ, पूर्वाधारहरू तथा कृषिसम्बन्धी पूर्वाधारमा ठूलो क्षति पुगेको मन्त्री राणाले बताइन्। उनले क्लाइमेट फाइनान्सिङका क्षेत्रमा अब नयाँ स्वरुपले सोच्नुपर्ने धारणा राखिन्। उनले भनिन्, 'अहिले विश्व नयाँ ढंगले अघि बढिरहेको छ। मलाई लाग्छ, अब परम्परागत दाताहरूबाट त्यसैगरी अनुदान तथा सहयोग नआउन पनि सक्छ। त्यसैले अब नयाँ ढंगले सोच्नुपर्ने बेला आएको छ। उनले यसका लागि राष्ट्रहरूले निजी क्षेत्रसँग पनि सहकार्य गरेर अघि बढ्न सकिने बताइन्। नेपालले विश्वको अन्य क्षेत्रको तुलनामा जलवायु परिवर्तनको असर अकल्पनीय रूपमा अनुभव गरिरहेको दृष्टान्त पेस गर्दै उनले नेपालका लागि थप क्षतिपूर्ति आवश्यक रहेको बताइन्। नेपाललाई वर्षा, बाढी पहिरो तथा अन्य प्राकृतिक प्रकोपको पूर्व सूचना आदिका क्षेत्रमा प्राविधिक सहयोग आवश्यक रहेको उनको भनाइ थियो।"
परराष्ट्रमन्त्री राणा र भारतीय विदेशमन्त्रीबीच द्विपक्षीय वार्ता,"काठमाडौं : परराष्ट्रमन्त्री आरजु राणा देउवा र भारतीय विदेशमन्त्री एस जयशंकरबीच द्विपक्षीय भेटवार्ता भएको छ। भारतीय विदेश मन्त्रालयद्वारा नयाँ दिल्लीमा आयोजित राइसिना डायलग कार्यक्रममा सहभागिताका लागि नयाँ दिल्लीमा रहेकी मन्त्री राणा र भारतीय विदेशमन्त्री जयशंकरबीच मंगलबार भेटवार्ता भएको हो। भेटमा उनीहरूबीच नेपालभारत ऐतिहासिक द्विपक्षीय सम्बन्ध, दुई देशबीचका साझा चासो र आपसी हितका साथै पारस्पारिक लाभका विभिन्न विषयमा कुराकानी भएको थियो। भेटमा मन्त्री राणाले नेपालले भारतसँगको सम्बन्धलाई उच्च महत्त्व दिँदै आएको र आगामी दिनमा पनि दुवै देशको साझा हितका लागि भारतसँग सहकार्य गर्न नेपाल सदैव इच्छुक रहेको बताइन्। नेपाल र भारतबीचका पछिल्लो समयमा जारी रहेका द्विपक्षीय भेटवार्ता, भ्रमणको आदानप्रदान तथा आपसी सहकार्यका साथै दुई देशका बीचको ट्रेड ट्रान्जिट तथा जलस्रोत विकासका क्षेत्रमा भएका प्रगतिका बारेमा पनि उनीहरूबीच छलफल भएको परराष्ट्र मन्त्रालयले जानकारी दिएको छ।"
वीरगन्जको मेनरोड विस्तारका लागि सरकारी कार्यालयका संरचना तत्काल हटाउने निर्णय,"वीरगन्ज : सर्वोच्च अदालतले फागुन २८ गते वीरगन्जको मुख्य सडक (मेनरोड) विस्तारको पक्षमा फैसला गरेपछि वीरगन्ज महानगरपालिकाले मंगलबार सडक क्षेत्रमा पर्ने सम्बन्धित सरकारी कार्यालयका प्रमुखहरूसँग बैठक आयोजना गरेको छ। बैठकमा सडक क्षेत्राधिकार (दायाँबायाँ) २५२५ मिटर भित्र पर्ने आफ्ना संरचना तत्काल हटाउने प्रतिबद्धता सरकारी कार्यालयका प्रमुखहरूले व्यक्त गरेका छन्। यसअघि वीरगन्ज भन्सार कार्यालय, नारायणी सिंचाई कार्यालय र नेपाल बैंक लिमिटेड सिटी अफिस वीरगन्जले सडक क्षेत्राधिकार छाडेर आफ्ना संरचना निर्माण गरिसकेका छन्। अन्य सरकारी कार्यालयहरूले पनि आफ्ना संरचना हटाउने प्रतिबद्धता जनाएका छन्, जसले सडक डिभिजन कार्यालय हेटौँडालाई सडक विस्तारको कार्यान्वयनमा सहजता प्रदान गर्नेछ। वीरगन्ज महानगरपालिकाका मेयर राजेशमान सिंहले सर्वोच्च अदालतको आदेशअनुसार सडक विस्तार कार्यलाई सडक डिभिजन कार्यालयको पहलमा सहकार्य गर्दै अघि बढाउने बताए । उनले पहिलो चरणमै सरकारी कार्यालयहरूले आफ्ना संरचना हटाइदिए सर्वोच्चको फैसला कार्यान्वयनमा सहज हुने बताए। बैठकमा सडक सीमा निर्धारण, संरचना हटाउने प्रक्रिया, सार्वजनिक सेवा प्रवाहमा अवरोध हुन नदिनुपर्ने तथा अन्य प्राविधिक पक्षबारे छलफल भएको थियो। विभिन्न सरकारी कार्यालयहरूले सडक विस्तार कार्यलाई सहज बनाउन आवश्यक सहकार्य गर्ने प्रतिबद्धता व्यक्त गरेका छन्। बैठकमा सहभागी नेपाल टेलिकमका प्रतिनिधि राम प्रसाद शर्माले टेलिकमका संवेदनशील उपकरण तथा नेटवर्किङ तार व्यवस्थापनका लागि केही समय लाग्ने बताए। उनले सेवाग्राहीलाई समस्या नहुने गरी आफ्नो संस्थाले आवश्यक व्यवस्थापन गर्ने जानकारी दिए। त्यस्तै, नेपाल विद्युत् प्राधिकरणले सडक विस्तार कार्यलाई सहजीकरण गर्न पोल स्थानान्तरण गर्ने जनाएको छ। खानेपानी कार्यालयले पनि पाइपलाइन व्यवस्थापनका लागि प्राविधिक तथा भौतिक सहयोग गर्ने प्रतिबद्धता जनाएको छ। सडक सीमा निर्धारण यस अघि भइसकेको भए पनि केही स्थानमा संकेत चिन्हरु मेटिइसकेकाले चिन्ह लगाउने काम सडक डिभिजन कार्यालय हेटौँडाको नेतृत्वमा नापी र मालपोत कार्यालयले एक हप्ता भित्र गर्ने निर्णय गरेको छ। त्यस्तै बैठकले अति संवेदनशील कार्यालय बाहेक अन्य कार्यालयले तत्कालै स्वःस्फूर्त रूपमा सडक सीमा भित्रपर्ने आफ्ना संरचना स्थानान्तरण गरी सडक विस्तारमा सहयोग गर्ने, संरचना हटाउँदा सडक क्षेत्र बाहेकको सेड व्यापकको क्षेत्र समेत खाली गराउन लगाउने, सडक सीमाभित्र रहेका संरचना स्थानान्तरण गर्दा सार्वजनिक सेवा अवरुद्ध नहुने गरी गर्नका लागि सम्बन्धित कार्यालयहरूले आआफ्ना तालुक कार्यालयहरूसँग आवश्यक समन्वय गर्ने निर्णय भएको सडक डिभिजन कार्यालय हेटौँडाका प्रमुख गुरु प्रसाद अधिकारीले बताए। वीरगन्ज महानगरपालिकाको नेतृत्वमा भएको बैठकमा मालपोत कार्यालय पर्साका प्रमुख अशोक कुमार भट्टराई, नापी कार्यालयका प्रमुख दिपक कुमार सिंह, नेपाल बैंक सिटी अफिस वीरगंजकी संगीता पोखरेल, कोष तथा लेखा नियन्त्रक कार्यालयका वसन्त गुरागाईं लगायत सडक क्षेत्रमा पर्ने विभिन्न कार्यालयका प्रमुखहरूको उपस्थिति थियो। सडक विस्तारको कानुनी पृष्ठभूमित्रिभुवन राजपथअन्तर्गत वीरगन्जको गण्डक चोकदेखि मितेरी पुलसम्मको सडक विस्तारको प्रक्रिया तीन दशकदेखि अवरुद्ध हुँदै आएको थियो। २०६९ सालमा सरकारले सडक क्षेत्रभित्रका संरचना हटाउन सूचना जारी गरेपछि प्रभावित घरधनीहरूले कानुनी उपचार खोजेका थिए।२०७६ सालमा लक्ष्मण साह रौनियार, वीरेन्द्रकुमार संघाई, राजकुमारीदेवी तुल्स्यान, भरतसाह रौनियार र सुधीरकुमार वर्णवाललगायतले सडक विभागको निर्णयविरुद्ध सर्वोच्च अदालतमा रिट दायर गरेका थिए। उनीहरूले सडक विस्तार खारेज गर्नुपर्ने, मुआब्जा दिनुपर्ने र वैकल्पिक मार्ग प्रयोग गर्नुपर्ने माग राखेका थिए। २७औं पटकसम्म सुनुवाइ पछि फागुन २८ गते न्यायाधीशद्वय विनोद शर्मा र महेश शर्मा पौडेलको संयुक्त इजलासले रिट खारेज गर्दै सरकारको पक्षमा फैसला सुनाएको हो। नेपाल सरकारको तर्फबाट नायब महान्यायाधिवक्ता सञ्जीवबहादुर श्रेष्ठ तथा वीरगंज महानगरपालिकाको तर्फबाट अधिवक्ताहरू ईश्वर बराल, सुरेश पोखरेल र धनबहादुर थापाले बहस गरेका थिए। विपक्षीको तर्फबाट वरिष्ठ अधिवक्ताहरू हरिहर दाहाल, श्याम खरेल, शम्भु थापालगायत १० जनाले प्रतिरक्षा गरेका थिए।"
पुल्चोक क्याम्पसको स्ववियु सभापतिमा स्वतन्त्र उम्मेदवार श्रेष्ठ निर्वाचित,"काठमाडौं : पुल्चोक इन्जिनियरिङ क्याम्पसको स्ववियु सभापतिमा स्वतन्त्र उम्मेदवार स्वयं श्रेष्ठ निर्वाचित भएका छन्। मंगलबार भएको निर्वाचनमा दलीय उम्मेदवारहरूलाई पछि पार्दै उनी स्ववियु सभापतिमा निर्वाचित भएका हुन्। श्रेष्ठ पुल्चोकमा सिभिल इन्जिनियरिङमा स्नातक पढ्दैछन्। उनी चौथो वर्षमा अध्ययनरत रहेको क्याम्पसले जनाएको छ। श्रेष्ठले ११०२ मतसहित निर्वाचित हुँदा प्रतिद्वन्द्वी माओवादी निकट अखिल क्रान्तिकारीका रसिक लम्सालले ७१० मत ल्याए। श्रेष्ठले केही दिनअघि प्रतिबद्धता पत्र सार्वजनिक गर्दै स्वास्थ्य शैक्षिकता, विश्वसनीयता र युग निर्माणको लक्ष्य केन्द्रित बन्ने घोषणा गरेका थिए। उनले क्याम्पससँगै विद्यार्थी र प्राध्यापकको हितका विषयमा पनि काम गर्ने प्रतिबद्धता पत्रमा उल्लेख गरेका छन्। त्यस्तै सचिवमा अखिल क्रान्तिकारीका दिवस सापकोटा र कोषाध्यक्षमा नेविसंघका अल्बर्ट ढकाल निर्वाचित भएका छन्। यसअघि पुल्चोकमा अनेरास्ववियुका विराज अर्याल सभापतिमा निर्वाचित भएका थिए।"
आर्थिक वर्ष सुरु हुनुअघि नै बजेट तथा कार्यक्रम पारित गर्न प्रतिष्ठानलाई प्रधानमन्त्रीको निर्देशन,"काठमाडौं : प्रधानमन्त्री एवं कुलपति केपी शर्मा ओलीको अध्यक्षतामा पोखरा स्वास्थ्य विज्ञान प्रतिष्ठानको नवौँ सभा बैठक आज सम्पन्न भएको छ। प्रधानमन्त्री तथा मन्त्रिपरिषद्को कार्यालय सिंहदरबारमा भएको बैठकमा प्रतिष्ठानको चालू आर्थिक वर्षको बजेट र कार्यक्रम स्वीकृत भएको तथा गत आर्थिक वर्षको महालेखा परीक्षकको प्रतिवेदनबारे जानकारी गराइएको छ। साथै त्यसमा रहेका सुधार्नुपर्ने पक्षहरुमा ध्यान दिन जोड दिइएको छ। बैठकमा कुलपति ओलीले चिकित्सा शिक्षाका साथै पोखरा र त्यस क्षेत्रका बासीको स्वास्थ्य सेवालाई प्रभावकारी र सुशासनयुक्त प्रदान गर्न निर्देशन दिए। उनले आर्थिक वर्ष लाग्नुपूर्व नै बजेट तथा कार्यक्रम पारित गराउन आग्रह गरे। स्वास्थ्य तथा जनसंख्यामन्त्री एवं सहकुलपति प्रदीप पौडेल सहभागी बैठकमा प्रतिष्ठानका उपकुलपति डा डुकबहादुर क्षेत्रीले प्रतिष्ठानबाट आफ्नो कार्यकालमा भएका प्राज्ञिक, व्यवस्थापकीय र स्वास्थ्य सेवाका क्षेत्रमा भएको प्रगतिको प्रतिवेदन प्रस्तुत गरेका थिए।"
विस्फोटक पदार्थको अनाधिकृत आपूर्ति तथा उपयोगमा बन्देज लगाउन सुझाव,"काठमाडौं : पोखरामा आयोजित पोखरा भ्रमण वर्ष २०२५ उद्घाटन समारोहमा भएको बेलुन विस्फोटको विषयको अनुसन्धान गर्न गठिन छानविन समितिले मंगलबार गृहमन्त्री रमेश लेखकलाई प्रतिवेदन बुझाएको छ । भ्रमण वर्ष उद्घाटनका क्रममा उपप्रधानमन्त्री तथा अर्थमन्त्री विष्णु पौडेल र पोखराका मेयर धनराज आचार्य घाइते भएका थिए। घटना लगत्तै गृहमन्त्री लेखकले मन्त्रीस्तरको निर्णय गर्दै कास्कीका प्रमुख जिल्ला अधिकारी भरतमणि पाण्डेको संयोजकत्वमा आठ सदस्यीय छानविन समिति गठन गरेका थिए। समितिले घटनाको विस्तृत छानविन गरी र आगामी दिनमा यसप्रकारका घटना दोहोरिन नदिन पूर्वसर्तकता र अवलम्वन गर्नुपर्ने उपायसहितको प्रतिवेदन बुझाएको गृह मन्त्रालयले जनाएको छ । प्रतिवेदन बुझ्दै गृहमन्त्री लेखकले प्रतिवेदनमा उल्लेख भएका विषय कार्यान्वयनका लागि गृहसचिव गोकर्णमणि दुवाडीलाई निर्देशन दिएका थिए। समितिले विशिष्ट व्यक्तिहरुको सहभागिता रहने कार्यक्रममा विशिष्ट व्यक्ति स्वयंले संवेदनशीलता ख्याल गर्नुपर्ने, सुरक्षालाई भन्दा उपस्थितिलाई मात्र प्राथमिकता दिने प्रवृत्तिलाई निरुत्साहित गर्नुपर्ने, मञ्चका कार्यक्रमहरुमा प्रज्वलनशिल पदार्थहरुको प्रयोग गर्न पूर्ण रुपमा रोक लगाउनुपर्ने र प्रविधिका नाउँमा जोखिम मूल्याङ्कन नगरी कुनै कार्यक्रमहरु औपचारिक समारोहमा समावेश गर्न नहुने लगायतका सुझावसहितको विषय समेटिएको छ । त्यसका साथै भविष्यमा यस प्रकारका घटना हुन नदिन सुधार गर्नुपर्ने विषयहरू समेत प्रतिवेदनमा उल्लेख गरिएको छ । जसमा विस्फोटक रसायन र प्रज्वलनशील पदार्थको अनाधिकृत आपूर्ति तथा उपयोगमा बन्देज लगाउनुपर्ने,यस्ता प्रकृतिका कार्यक्रम आयोजना गर्नुपूर्व अनुमति लिने क्रममा स्थानीय प्रशासनलाई कार्यक्रमको रुपरेखा उपलव्ध गराउनु पर्ने व्यवस्था मिलाउनुपर्ने, कार्यक्रममा सुरक्षा मापदण्डलाई ध्यानमा राखी सुरक्षित विकल्पहरुको उपयोग गर्ने,बेलुन उडाउन आवश्यक भएमा अप्रज्वलनशील हिलियम ग्यास प्रयोग गर्ने,यस्ता प्रकृतिका कार्यक्रममा अनुमति विना आतिसबाजी तथा विष्फोटक रसायनको प्रयोगलाई पूर्णतः बन्देज लगाउनुपर्ने र सार्वजनिक कार्यक्रममा सहभागी हुने विशिष्ट अति विशिष्ट व्यक्तिले समेत आफू सहभागी हुने सार्वजनिक कार्यक्रमको सञ्चालन र व्यवस्थापन बारे अग्रिम जानकारी लिई सुरक्षाको सुनिश्चितता भई कार्यक्रममा उपस्थिति हुने संस्कारको विकास गर्नुपर्ने लगायतका विषय सुधार गर्नुपर्ने उल्लेख छ । त्यसैगरी यस प्रकारका कार्यक्रम संचालनपूर्व आयोजक पक्षबाट योजना बनाउने र सरोकारवाला निकायहरूसँग निरन्तर रुपमा प्रभावकारी समन्वय गर्नुपर्ने, सार्वजनिक कार्यक्रमहरु सभा, सम्मेलन, मेला, महोत्सव, प्रदर्शनी, र्याली लगायतका कार्यक्रम सञ्चालन गर्ने सन्दर्भमा सुरक्षा व्यवस्था, विपद् व्यवस्थापन, कार्यक्रम सञ्चालन विधिलगायतका विषयहरू समेत समेट्ने गरी स्पष्ट कार्यविधि मापदण्ड तर्जुमा गर्नुपर्ने समितिको सुझाव छ ।"
चर्चा हराएको स्ववियु निर्वाचन,"काठमाडौं : आज त्रिभुवन विश्वविद्यालय अन्तर्गतका क्याम्पसमा स्वतन्त्र विद्यार्थी युनियन (स्ववियु) को निर्वाचन हुँदै छ। लामो समयपछि देशभरका ४ सय क्याम्पसमा एकैचोटि स्ववियु निर्वाचन हुन लागेको हो। नेतृत्व उत्पादन गर्ने थलोमा रूपमा लिइने स्ववियु निर्वाचनको पछिल्लो समय आकर्षण घट्दै गएको छ। धेरैजसो क्याम्पसमा १६ वर्षपछि स्ववियु निर्वाचन हुँदै छ। दुईदुई वर्षमा हुनुपर्ने स्ववियुको निर्वाचन विगतमा मिनि आम निर्वाचनका रूपमा हेरिने गरेको थियो। राजनीतिक दलले स्ववियु निर्वाचनमा त्यसरी शक्ति लगाउने गरेका थिए। तर, यसपटक भने स्ववियु निर्वाचनमा पार्टीका भ्रातृसंगठनहरू मात्रै लागेका छन् । तर, आमरूपमा यसको खासै चार्म र आकर्षण देखिएको छैन। स्ववियु निर्वाचनमा विशेषत नेपाली कांग्रेसको भ्रातृ संगठन नेपाल विद्यार्थी संघ, एमालेको निकट अनेरास्ववियु, माओवादी केन्द्र निकट अखिल (क्रान्तिकारी)बीच तीव्र प्रतिस्पर्धा देखिएको छ। स्ववियु निर्वाचनमा एकीकृत समाजवादी निकट अनेरास्ववियु, नेपाल क्रान्तिकारी विद्यार्थी संघ, सुधारवादी विद्यार्थी संघ, अनेरास्ववियु (छैटांै), स्वतन्त्र विद्यार्थी (त्रिवि), अखिल (क्रान्तिकारी) बहुमत, मधेसवादी विद्यार्थी संगठन पनि चुनावी मैदानमा छन्। महेन्द्र मोरङ आदर्श बहुमुखी क्याम्पस विराटनगरका तत्कालीन स्ववियु सभापति गुरुराज घिमिरे विद्यार्थी आन्दोलन नै दिशाविहीन भएको बेला स्ववियु निर्वाचन हुन भइरहेको टिप्पणी गर्छन्। विद्यार्थी आन्दोलन के लागि ? यसको मूलभूत चरित्र कस्तो हुनपर्छ, के भइरहेको छ, यसको सुरुवात कसरी भएको थियो तर अहिले कुन बाटो हिँड्दै छ, प्रश्न उठेको विषय नै यो हो, उनले टिप्पणी गरे । विशेष राजनीतिक परिस्थितिमा जनाधिकारका लागि र सामुदायिक हितका लागि यो विद्यार्थी आन्दोलनको सुरुवात र उत्पति भएको उनको भनाइ छ। यसले राजनीतिक परिवर्तन र विद्यार्थीका हकहितलाई स्थापित गराउनेदेखि शैक्षिक मुद्दामा ठूलो योगदान गरेको उनको तर्क छ। पछिल्लो समय राजनीतिक परिस्थिति पनि विषम हुँदै गयो, यसको असरचाहिँ सिधै विद्यार्थी आन्दोलनमा पयो, उनले भने। विद्यार्थी आन्दोलनका नेताहरूले यसको अस्मिता, प्रतिष्ठा, उद्देश्य र लक्ष्य तथा कर्तव्य र दायित्व केन्द्रमा राखेर काम गर्न नसकेको उनको ठहर छ। विद्यार्थी आन्दोलनको गरिमालाई पनि विद्यार्थी नेतृत्वले जोगाउन नसकेको उनी बताउँछन्। यो आफ्नो मार्गबाट डिरेल, च्युत हुँदै गयो, स्वतन्त्र विद्यार्थी युनियन र नेपालको विद्यार्थी आन्दोलन महत्व एकदमै कमजोर भएर गयो, उनले भने। स्ववियु निर्वाचनको चार्म बढ्ने सम्भावना पनि नभएको उनले बताए। स्ववियु निर्वाचनको आकर्षण नै छैन, यो हाँसोन्मुख छ, यो बडा चिन्ताजनक अवस्थामा छ। यो आन्दोलन अघि बढ्ने कि विसर्जन हुने दोसाँधमा छ। यो ऐतिहासिक मोडमा उभिएको छ। उनले विद्यार्थी आन्दोलन भनेको विद्यार्थीको हकहितमा केन्द्रित हुनुपर्ने बताए। जनअधिकारमा प्रश्न उठ्यो, कसैले अपहरण गर्न खोज्यो भने, मुलुकको समसामयिक राजनीतिले गलत बाटो समात्यो भने त्यतातिर ध्यानदिने हो, किनभने विद्यार्थी भनेको सचेत वर्ग हो, घिमिरेले भने, यसको मुल दायित्व र धर्म भनेको विद्यार्थीको नेतृत्व विकास, उसको शैक्षिक उननयन, शिक्षण संस्थाको प्रतिष्ठा र मुलुकका लागि आवश्यक र अन्तर्राष्ट्रिय जगतको आवश्यकताको आधारमा जनशक्ति उत्पादन गर्न महत्वपूर्ण योगदान पुयाउन सक्ने यसको भूमिका हुनुपर्छ। उनले पछिल्लो समयमा प्रतिस्पर्धा नै स्वार्थ केन्द्रित रहेको बताए। प्राथमिकता नै बदलियो, स्ववियु किन जित्नेभन्दा, यस्तो स्वार्थ केन्द्रित छ कि मैले सार्वजनिक चर्चासमेत गर्न सक्दिन, उनले भने, लक्ष्य त छँदै छैन, तत्कालको प्राप्तमा केन्द्रित भयो। एउटा त चुनाव जित्नु प्रतिष्ठा भयो, प्रतिष्ठा तुष्टि गर्ने, प्रतिष्ठा आर्जन गर्ने, तपशिलका विषयलाई प्राथमिकतामा राख्यौं। विद्यार्थी आन्दोलनको कोर्स नै करेक्सन गर्ने बेला भएको उनको ठहर छ। पूरै कोर्स नै करेक्सन गरिएन भने, विद्यार्थी आन्दोलन औचित्वमा नै समाप्त हुँदै जान्छ, उनले भने। रत्नराज्य लक्ष्मी (आरआर) क्याम्पसका पूर्व स्ववियु सभापति दामोदर अर्यालले विद्यार्थी आन्दोलन विगत जस्तो नरहेको बताए। विगतमा राजनीतिक दलहरूले क्याम्पसलाई राजनीतिक थलो बनाउने गरेको स्मरण पनि उनले गरे। पहिलो राजीतिक दलहरूको खेल्ने स्थाननै क्याम्पस हुन्थ्यो। बाहिर उनीहरूले गतिविधि नै गर्न पाउँदैन थिए, अहिले स्थानीय तह, संसद् जताततै खेल्ने ठाउँ छन्, त्यसैले पनि महत्व घटेको हो, उनले भने। पार्टीहरूको तागतदेखि नेता उत्पादन थलो नै क्याम्पस भएकोले विगतमा स्ववियु निर्वाचनको महत्व धेरै रहेको उनको ठम्याइ छ। पोखरास्थित पृथ्वीनारायण क्याम्पसका पूर्वसभापति रश्मी आचार्य स्ववियुको नियमित निर्वाचन नहुनु पनि आजको अराजकता कारण भएको टिप्पणी गर्छन्। पोखराको पीएनमा क्याम्पस लगायतका धेरै क्याम्पसमा १६ वर्षपछि स्ववियु निर्वाचन हुँदैछ, निर्वाचन नहुँदा स्ववियुको महत्व नै थाहा पाएनन्, जसले गर्दा उनीहरूका राजनीतिक सचेतनाको कमी भयो र साइड इफेक्टका रूपमा अराजनीतिक प्रवृत्ति हाबी भयो, उनले भने, त्यसको परिणाम नै युवा विद्यार्थीमा राजनीति प्रतिवितृष्णा भएको हो। स्ववियु निर्वाचन नहुँदा लोकतन्त्रप्रतिको आवाज नै कमजोर भएको उनको तर्क छ। स्ववियुले विद्यार्थीमा लोकतन्त्रिक संस्कारको विकास गरेको थियो, राजनीतिक सचेतना जगाएको थियो, लिडरसिप उत्पादन गरेको थियो, उनले भने। यो बीचमा क्याम्पस प्रशासन, त्रिवि प्रशासन लगायतको कमजोरीका साथै प्रणालीमा विमति राखेर र हारिन्छ भन्ने मानसिकताका कारण समयमा निर्वाचन हुन नसकेको उनको भनाइ छ। विद्यार्थी आन्दोलनका सकारात्मक पक्षलाई भन्दा नकारात्मक पक्ष बढी प्रचार गर्दा पनि समस्या भएको उनको टिप्पणी छ। स्ववियुको राम्रो कुरालाई भन्दा नराम्रो कुरालाई बढी प्रचार गरियो र राम्रो कुरा ओझेल पयो, उनले भने। ठूला क्याम्पसमा तीव्र प्रतिस्पर्धा विवादका कारण हुन नसकेका बाहेकमा ठूला आंगिक क्याम्पसमा विद्यार्थी संगठनका बीचमा प्रतिस्पर्धा रहेको छ। विशेषत नेविसंघ, अनेरास्ववियु र अखिल (क्रान्तिक्रारी) बीच नै प्रतिस्पर्धा हुने देखिएको छ। नेपालकै ठूलो क्याम्पसका रूपमा रहेको पोखराको पृथ्वीनारायण क्याम्पस, काठमाडौं अमृत साइन्स क्याम्पस, रत्नराज्य लक्ष्मी क्याम्पस, पाटन बहुमुखी क्याम्पस, पुलचोकमा चुनाव हँुदै छ। त्यस्तै थापाथली इन्जिनियरिङ क्याम्पस, त्रिभुवन शिक्षण अस्पताल (आईओएम) महाराजगन्ज, महेन्द्र बहुमुखी क्याम्पस इलाम, पूर्वाञ्चल इन्जिनियरिङ क्याम्पस धरान, धौलागिरी बहुमुखी क्याम्पस बाग्लुङ, महेन्द्र बहुमुखी क्याम्पस नेपालगन्ज, जनप्रशासन क्याम्पस काठमाडौं, मिनभवन क्याम्पस लगायतका क्याम्पसमा निर्वाचन हुनेछ। नेविसंघ कै दुई गुटको विवादले धेरै क्याम्पसमा स्थगन कांग्रेसमा संस्थापन पक्ष र डा शेखर कोइराला पक्ष छ। दुई पक्षको प्रभाव स्ववियु निर्वाचनमा पनि देखिएको छ। त्रिभुवन विश्वविद्यालय र महेन्द्र मोरङ आर्दश बहुमुखी क्याम्पस लगायतका दुई समूहबीचको विवादले निर्वाचन नै प्रभावित भएको छ। विश्वविद्यालय क्याम्पसमा नेविसंघको दुई समूहको उम्मेदवारीका कारण विवाद भएको समिति सदस्यहरूको दाबी छ। नेविसंघबाट अनोज कार्की र दीपकराज जोशीले अध्यक्षका लागि उम्मेदवारी दिएका थिए। २७ फागुनमा उम्मेदवारी दर्ता गरेका दुवै समूहले आफू आधिकारिक भएको दाबी गरेका छन्। त्रिविका स्ववियु सभापति श्यामराज ओझा पनि कार्कीको पक्षमा छन्। नेविसंघले पनि आधिकारिक उम्मेदवार जोशी नै रहेको स्पष्ट पारेको छ। महेन्द्र मोरङमा नेविसंघकै कारण पनि लफडा भएको छ। संस्थापन पक्षबाट प्रज्वल विष्ट र डा शेखर कोइराला समूहबाट योगराज दाहालले उम्मेदवारी दिएका छन्। जसमा एक समूहलाई निर्वाचन कार्यालयले संस्थापन पक्षका विष्ट आधिकारिकता दिएको कोइराला पक्षका दाहाल समूहले निर्वाचन कार्यालयमा नै तोडफोड र आगजनी गरेका थिए । निर्वाचन अधिकृतको कार्यकक्ष तोडफोड गर्ने क्रममा स्ववियु सभापति जशवन्त पौडेलसहित ६ जना पक्राउ पनि परे। देशभरकै धेरै क्याम्पसमा निर्वाचन रोकिएका छन्। ती सबैमा नेविसंघका दुई गुटबीचको लफडाको कारणले हो। पद्म कन्या क्याम्पसमा नेविसंघमा दुई पक्षबाट उम्मेदवारी परेको छ। नेविसंघको आधिकारिक उम्मेदवार पूर्णिमाया परियार बनेकी छन् भने भूपी एैरले स्वतन्त्र प्यानल बनाएकी छन्। परियारलाई पार्टी सभापति शेरबहादुर देउवा पक्षको समर्थन छ भने स्वतन्त्र उम्मेदवारी दिएकी एैरलाई महामन्त्री गगन थापा पक्षकी हुन्। नेविसंघका दुजाङ शेर्पाले भने भूपीलाई उम्मेदवारी बनाउने पत्र दिएका थिए। तर, दाबी विरोधको समय सकिएको कारण गर्दा परियार नै आधिकारिक उम्मेदवार भएकी छन्। यहाँ पनि आज निर्वाचन नहुने भएको छ। त्रिवि अन्तर्गतका डेढ दर्जन आंगिक क्याम्पसमा भने तोकिएको मितिमा स्ववियु निर्वाचन नहुने भएको छ। मूलतः नेविसंघको गुटगत लडाइका कारण धेरै आंगिक क्यापसमा निर्वाचन रोकिएको हो। देशभर ६२ वटा आंगिक क्याम्पस छन्। जसमा उपत्यकाभित्रका ८ र उपत्यका बाहिरका ९ वटा आंगिक क्याम्पसमा आज निर्वाचन हुने छैन। त्रिभुवन विश्वविद्यालयअन्तर्गत क्याम्पस कीर्तिपुर, पद्मकन्या क्याम्पस बागबजार, पब्लिक युथ क्याम्पस धोबीचौर, शंकरदेव क्याम्पस बागबजार, विश्वभाषा क्याम्पस प्रदर्शनीमार्ग, नेपाल ल क्याम्पस प्रदर्शनीमार्ग, त्रिचन्द्र क्याम्पस घण्टाघर र सरस्वती क्याम्पस ठमेलमा आज निर्वाचन नहुने भएको छ। नेपाल ल र विश्वभाषा क्याम्पसमा अखिल क्रान्तिकारी तथा अन्य क्याम्पसमा नेविसंघले तालाबन्दी गरेको त्रिविले जनाएको छ। त्यस्तै उपत्यका बाहिरका सिद्धनाथ क्याम्पस कैलाली, सुर्खेत बहुमुखी क्याम्पस, बुटवल बहुमुखी क्याम्पस, भैरहवा क्याम्पस, पक्लिहवा कृषि क्याम्पस, तेह्रथुम क्याम्पस, रारा बहुमुखी क्याम्पस, महेन्द्र मोरङ क्याम्पस र वीरेन्द्र बहुमुखी क्याम्पसमा पनि निर्वाचन रोकिएको छ। अनेरास्ववियुका प्रवक्ता प्रकाश पौडेलले निर्वाचन हुन नदिएर स्ववियुको इतिहासलाई कमजोर बनाउन नेविसंघ लागेको बताए । नेविसंघको तालाबन्दीका कारण धेरै क्याम्पसमा निर्वाचन हुन नसकेको उनको आरोप छ। उनले नेविसंघले आफ्नो संगठनलाई एकढिक्का बनाउन नसक्नु कमजोरी रहेको उनले बताए। विद्यार्थी आन्दोलनलाई नयाँ इराबाट लानुपर्ने यो बेला हो तर नेविसंघभित्र विवादले स्ववियुको इतिहास र अस्तिस्वमा प्रश्न खडा गरिदिएको छ, उनले भने। नेविसंघका प्रवक्ता सुरज सेजवालले संगठनले कुनै पनि क्याम्पस तालाबन्दी गर्न निर्देशन नदिएको स्पष्ट पारे। उनले तालबन्दी गर्न आचारसंहिताले नदिने बताए। स्थानीय स्तरबाट उब्जिएका समस्याका कारण कतिपय क्याम्पसमा तालाबन्दी भएको उनको भनाइ छ। नेविसंघले पूर्वअध्यक्ष किशोरसिंह राठौरको नेतृत्वमा समस्या समाधानका लागि बाधा अड्काउ फुकाउने सम्मको जिम्मेवारी दिएको छ। प्रवक्ता सेजवालका अनुसार विवाद समाधानका केन्द्रीय कार्यसमिति पनि लागेको छ। पार्टीका महामन्त्री विश्वप्रकाश शर्मा विद्यार्थी निर्वाचनका लागि सक्रिय छन्। तर, नेविसंघ भित्रको गुटउपगुट र नेताको स्वार्थका कारणले कतिपय स्थानमा समस्या आएको छ। उम्मेदवार छनौटमा जटिलता, आन्तरिक ढिलासुस्त, संगठनमा आबद्ध विद्यार्थीलाई प्रशिक्षित गर्न नसक्नुदेखि क्याम्पस प्रशासन अन्तर्गतका निर्वाचन समितिको निष्पक्षता लगायतका कारण पनि कतिपय क्याम्पसमा समस्या आएको उनको जिकिर छ। उनका अनुसार देशभर हेर्दा नेविसंघले मात्रै नभएर अखिल (क्रान्तिकारी), विप्लब, स्वतन्त्र समूह लगायतले क्याम्पसमा तालाबन्दी गरेका कारण निर्वाचन प्रभावित भएको छ। उनले नेविसंघको स्ववियु निर्वाचन रोक्ने कुनै मनसाय नभएको र योजना पनि नभएको स्पष्ट पारे। नेविसंघका पूर्वसभापति पनि रहेका घिमिरेले समृद्ध मुलुकमा गुट उपगुट हुने कुरालाई भने स्वाभाविक रहेको बताए। सिद्धान्त एउटै भए पनि विचार, कार्यशैली, यो नीति कि त्यो नीति लिने भन्ने विषयमा मतभेद हुन्छ, त्योचाहिँ स्वाभाविक नै हो। कहिलेकाहीँ कार्य विधिमा विवाद हुन्छ, काम गर्ने तौरतरिकामा विवाद हुन्छ, कतिपय कुरामा आधारभूत कुरामा विवाद नभए पनि उद्देश्य केन्द्रित भएर अगाडि बढाउने क्रममा मत मतान्तर हुन्छ। जसजसको मतमतै मिल्छ उनीहरूले समूह निर्माण गर्छन्। कोही यथास्थितिमा रमाउन खोज्छ, कोही सुधार गर्नुपर्छ भन्छ, कोही रेडिकल चेन्ज चाहिन्छ भन्छ, बुझाइमा मतभेद हुन्छ, यही आधारमा गुटउपगुट बन्छन्, गुटबन्नुलाई अन्यथा मान्नु हँुदैन। तर, यी गुटबीच सम्बन्ध कस्तो हुन्छ, प्रतिस्पर्धा स्वस्थ र मैत्रीपूर्ण हुन्छ कि हुँदैन भन्ने कुराचाहिँ मुख्य कुरा हो, उनले भने। स्ववियु निर्वाचनमा गठनबन्धनका विभिन्न स्वरूप देखिएका छन्। सत्तारुढ कांग्रेस निकट नेविसंघ र एमाले निकट अखिलमात्रै होइन एमाले र माओवादी केन्द्र, एमाले र एकीकृत समाजवादी निकटमा विद्यार्थी संगठनका बीचमा पनि गठबन्धन गरिएको छ। एमाले अध्यक्ष केपी शर्मा ओली र एकीकृत समाजवादी अध्यक्ष माधवकुमार नेपालको पानी बाराबारको अवस्था छ। एकअर्का देखे भने उनीहरू फाँफाँ र फूँफूँ गर्छन् तर स्ववियु निर्वाचनमा एमाले निकट अनेरास्ववियु र एकीकृत समाजवादी निकट अनेरास्ववियु पनि कतिपय क्याम्पसमा मिलेर लडेका छन्। संघीय राजधानीको प्रमुख क्याम्पस रत्नराज्य लक्ष्मी क्याम्पसमा पनि एमाले निकट अनेरास्ववियु र एकीकृत समाजवादी निकट अनेरास्ववीयु मिलेर लडेका छन्। नेतृत्व उत्पादन थलो नेपालको राजनीतिको शीर्षस्थानमा स्ववियु सभापति भइसकेका व्यक्तिको उपस्थिति उल्लेख्य छ। बौद्धिक व्यक्तित्वको उत्पादन पनि स्ववियुले गरेका छ। विगतमा स्ववियु नेतृत्व उत्पादन थलो नै थियो। वर्तमान राष्ट्रपति रामचन्द्र पौडेल, पूर्वराष्ट्रपति विद्यादेवी भण्डारी नै पूर्वस्ववियुको नेतृत्वमा पुगेका व्यक्ति हुन्। एमाले महासचिव शंकर पोखरेल, कांग्रेस महामन्त्री गगन थापा, एमाले सचिव योगेश भट्टराई, कोशी प्रदेशका मुख्यमन्त्री हिक्मत कार्की, गण्डकीका मुख्यमन्त्री सुरेन्द्रराज पाण्डे, गण्डकी प्रदेशका पूर्वमुख्यमन्त्री खगराज अधिकारी, एकीकृत समाजवादीका महासचिव घनश्याम भुसाल, पूर्वगभर्नर दीपेन्द्रबहादुर क्षेत्री, पूर्वमन्त्री पदम गिरी, लेखक झलक सुवेदी, मानवअधिकार आयोगका पूर्वसदस्य गौरी प्रधान, पोखराका मेयर धनराज आचार्य, पूर्वउपकुलपति कमलकृष्ण जोशी लगायतका धेरै नेताले स्ववियुको नेतृत्व गरिसकेका छन्। पीएनका पूर्वसभापति आचार्य विगतमा नेतृत्व उत्पादन गर्ने, शैक्षिक मुद्दा स्थापित गर्नेदेखि लोकतन्त्रको जग बलियो बनाउने लगायत महत्वपूर्ण थलो नै स्ववियु रहेको बताउँछन्। करिब १०० क्याम्पसमा निर्विरोध देशभरका करिब १ सय क्याम्पसमा निर्विरोध भएको छ। जस एमाले निकट अनेरास्विवियुले सबैभन्दा धेरै ४० स्थानमा निर्विरोध भएको छ। त्यसपछि नेविसंघ ३१, अखिल क्रान्तिकारी २४ स्थानमा निर्विरोध भएको छ। निर्वाचन: प्रत्यक्ष र समानुपातिक दुवैबाट स्ववियु निर्वाचनमा अध्यक्ष, सचिव, कोषाध्यक्ष र तीन सदस्यका लागि प्रत्यक्ष निर्वाचन हुन्छ। पाँच जना समानुपातिक सदस्य मध्येबाट एक उपाध्यक्ष, एक सहायक सचिव र ३ सदस्य चुनिने छन्। पहिला १ विद्यार्थी संख्या धेरै थियो। २ विद्यार्थीमा स्ववियुप्रतिको आकर्षण थियो। ३ नियमित २२ वर्षमा निर्वाचन हुन्थ्यो। ४ नियमित निर्वाचन हुँदा विद्यार्थीमा त्यही किसिमको ऊर्जा पनि थियो।५ नेतृत्व उत्पादन थलो पनि थियो ः जस्तै वर्तमान राष्ट्रपति रामचन्द्र पौडेल र निवर्तमान राष्ट्रपति विद्यादेवी भण्डारीलगायत उच्चपदस्थ स्ववियुकै उत्पादन ६ सघर्षको अग्रमोर्चामा विद्यार्थी ः पञ्चायतविरुद्ध संघर्ष, लोकतन्त्र, गणतन्त्रको पक्षमा जनआन्दोलनदेखि नमुना गणतन्त्रको निर्वाचन।७ विद्यार्थीको नेतृत्व विकास, शैक्षिक मुद्दामा उत्तिाकै केन्द्रित ८ शैक्षिक उननयन, शिक्षण संस्थाको प्रतिष्ठा र मुलुकको लागि आवश्यक र अन्तर्राष्ट्रिय जगतको आवश्यकताको आधारमा जनशत्तिा उत्पादन गर्न महत्वपूर्ण योगदान।९ राजनीतिक सचेतना१० लोकतन्त्र प्रतिआवाज सशक्त अहिले १ विद्यार्थीको संख्या नै कम २ स्ववियुप्रतिको आकर्षणमा कमी ३ निर्वाचन अनियमित (धेरै क्याम्पसमा १६ वर्षपछि हुँदैछ स्ववियु निर्वाचन)४ स्वार्थ केन्द्रित ५ उद्देश्य, लक्ष्यविहीन ६ राजनीतिक सचेतनामा कमी ७ अराजनीतिक प्रवृत्तिा हाबी ८ राजनीतिकप्रति नै विकृत पैदा ९ युवामा लोकतन्त्रप्रति निराशा १० विद्यार्थी आन्दोलनको औचित्वमाथि नै प्रश्न"
"एसईई परीक्षा सञ्चालन प्रक्रियाबाट बाहिरिए मधेसका मुख्यमन्त्री, ठूलो षड्यन्त्र भएको आरोप","जनकपुरधाम : मधेस प्रदेशका मुख्यमन्त्री सतिशकुमार सिंहले माध्यमिक शिक्षा परीक्षा (एसईई) मा चोरी गराउन ठूलो षड्यन्त्र भएको आरोप लगाएका छन्। एसईईमा मधेस प्रदेश सरकारको निर्णय कार्यान्वयन नभएकाले परीक्षा सञ्चालन प्रक्रियाबाट बाहिरिएको मुख्यमन्त्री सिंहले पत्रकार सम्मेलनमार्फत जानकारी गराए। मुख्यमन्त्री कार्यालय मधेस भवनमा आयोजित पत्रकार सम्मेलनलाई सम्बोधन गर्दै मुख्यमन्त्री सिंहले मधेसमा अहिले पनि परीक्षा सुरु नहुँदै प्रश्नपत्र बाहिरिने अवस्थालाई नियन्त्रण गर्न खोज्दा कर्मचारीतन्त्र असहयोग भएको आरोप लगाए। मुख्यमन्त्री सिंहले परीक्षार्थीलाई चिट चोराउन केन्द्राध्यक्ष र शिक्षकको बढ्दो सक्रियता देखिएको आरोपसमेत लगाए। 'यो अवस्था सुधार्न खोजिएको थियो। तर केन्द्राध्यक्ष चयनमा संघ सरकारका कर्मचारी रहने र जिल्ला परीक्षा समितिबाट प्रदेश सरकारको निर्देशन अवज्ञा हुनु दुर्भाग्यपूर्ण र प्रत्युत्पादक रहेको हाम्रो ठहर छ,' उनले भने। प्रमुख जिल्ला अधिकारीको अध्यक्षता रहने र शिक्षा विकास तथा समन्वय एकाइका प्रमुख सदस्य सचिव रहने शिक्षा परीक्षा समन्वय समितिले गरेको केन्द्राध्यक्ष चयनको प्रक्रिया स्वीकार्न नसकिने उनको तर्क थियो। परीक्षा समन्वय समितिहरूले साविककै व्यवस्था दोहोर्याउँदै केन्द्र निर्धारण गरिएका विद्यालयका प्रधानाध्यापकलाई नै केन्द्राध्यक्ष नियुक्त गरेका र नियुक्ति गर्ने प्रक्रिया अघि बढाएकाले परीक्षा प्रक्रियाबाट बाहिरिएको पत्रकारहरूलाई जानकारी दिए। योग्य तथा सक्षम शिक्षकको मनोबल वृद्धि गरी समान अवसरको अनुभूति दिलाउन र परीक्षा सञ्चालनमा स्वार्थ समूहको दबाब वा हस्तक्षेप नियन्त्रण गर्न खोजेका थियौं, मुख्यमन्त्री सिंहले भने, स्वार्थ समूहको चासोमा प्रदेश सरकारको निर्णय अटेर गरिएको छ। गोलाप्रथाबाटै केन्द्राध्यक्ष नियुक्ति हुनुपर्ने प्रदेश सरकारको सोच रहेको उनले बताए। पत्रकार सम्मेलनमा सहभागी भएकी शिक्षा तथा संस्कृतिमन्त्री रानी शर्मा तिवारीले परीक्षामा विकृति, विसंगती तथा बेथिति निम्तिन सक्ने अवस्थामा प्रदेश सरकार साक्षी किनारा भएर बस्न नसक्ने परीक्षा प्रणालीबाट असन्तुष्टि व्यक्त गर्दै बाहिरिएको बताइन्। उनले भनिन, आठै जिल्लाका एसईई परीक्षा समन्वय समितिका अध्यक्ष तथा प्रमुख जिल्ला अधिकारीको भेला बोलाएर गोला प्रथाबाट केन्द्राध्यक्ष चयन गर्ने कुरा थियो। तर उहाँहरूले मान्नु भएन। उहाँहरूले पुरानै ढर्रामा रकमको चलखेल गरी केन्द्राध्यक्ष नियुक्ति दिएको छ। त्यसैले हामी त्यसविरुद्ध छौं।"
अमेरिकी वरिष्ठ अधिकारीले भने नेपाललाई दिइने आर्थिक सहयोगले निरन्तरता पाउँछ,काठमाडौं : अमेरिकी राष्ट्रपति डोनाल्ड ट्रम्पका राष्ट्रिय सुरक्षा परिषदका वरिष्ठ निर्देशक रिकी गिलले नेपाललाई दिइने आर्थिक सहायताले निरन्तरता पाउने बताएका छन्। राष्ट्रपति डोनाल्ड ट्रम्पले वैदेशिक सहायतासम्बन्धी कार्यकारी आदेश जारी गरेपछि नेपालमा आउने आर्थिक सहयोग निलम्बनमा परेको छ। राष्ट्रपति ट्रम्पले नेपालमा दिइने अनुदानलाई 'फ्रड' भनिरहेका बेला उनका वरिष्ठ अधिकारीले भने नेपालमा आउने आर्थिक सहायताले निरन्तरता पाउने दाबी गरेका हुन्। मंगलबार भारतको नयाँ दिल्लीमा परराष्ट्रमन्त्री आरजु राणा देउवासँगको भेटवार्ताका क्रममा दक्षिण र मध्य एसिया हेर्ने राष्ट्रपति ट्रम्पका राष्ट्रिय सुरक्षा सहायक गिलले अमेरिकाले नेपाललाई दिने आर्थिक सहयोग निरन्तर गर्ने प्रतिबद्धता गरेका थिए। राइसिना डायलग कार्यक्रमका लागि नयाँ दिल्लीमा रहेका परराष्ट्रमन्त्री राणाले 'साइडलाइन' वार्ता गर्दै गिलसँग हमासको नियन्त्राणमा रहेका नेपाली विद्यार्थी विपिनको रिहाइका लागि पहल गरिदिन आग्रह गरेकी थिइन्। विपिनको रिहाइका लागि पहल गरिदिन यसअघि पनि आफूले अमेरिकी सरकारलाई आग्रह गरेको स्मरण गराउँदै उनले विपिनको रिहाइका लागि नेपालले अमेरिकी सहयोगको अपेक्षा गरेको बताएकी थिइन्। उनीहरूबीच नेपाल र अमेरिकाको द्विपक्षीय हितका विषयमा पनि छलफल भएको थियो।
लेखा समिति बैठकमा सभापति पोखरेलविरुद्ध खनिए सांसदहरू,काठमाडौं : सांसदहरूले प्रतिनिधिसभाअन्तर्गतको सार्वजनिक लेखा समितिको बैठक निरन्तर राख्न माग गरेका छन्। सिंहदरबारमा मंगलबार बसेको समिति बैठकमा सांसदहरूले समितिमा उपसमितिको प्रतिवेदन र उजुरीका धेरै चाङ हुँदा पनि समयमा बैठक नबोलाएको भन्दै सभापति ऋषिकेश पोखरेलको भूमिकाप्रति पनि आपत्ति जनाए। समिति सदस्य सांसद रामकृष्ण यादवले समितिको बैठक प्रतिनिधिसभाको शून्य समयजस्तै प्रभावविहीन हुन थालेको बताए। समितिको बैठक पर्वजस्तै पण्डितसँग दिन तोकेर बस्ने देखिएको भन्दै उनले आपत्ति जनाए। सभापति पोखरेलले एजेण्डामा केन्द्रित हुन आग्रह गरेपछि सांसद यादवले जहिले पनि बीचैमा रोक्ने काम उचित नभएको बताए। सभापति पोखरेलले भने क्यालेन्डर अनुसार नै समितिको बैठक बसेको जिकिर गरे। त्यस्तै सांसद प्रेमबहादुर आलेले सांसद यादवको भनाइप्रति समर्थन जनाउँदै ११४ वटा उजुरी हुँदा पनि महिनामा एक पटकमात्रै बैठक बस्नु उचित नभएको बताए। राज्यको सम्पत्ति दुरुपयोग भएको विषयमा लेखा समितिले निष्पक्ष र प्रभावकारी ढंगले छानबिन गर्न सक्नुपर्ने उनले बताए। उनले डेडिकेटेट र ट्रङ्कलाइनको महशुल बक्यौता उठाउनुपर्ने निर्णय गर्दा सभापतिले नै त्यसलाई रोकेको आरोप लगाए। उनले डेडिकेटेट र ट्रङ्कलाइनको महशुल बक्यौता उठाउनका लागि निर्देशन दिन माग गरे। त्यस्तै सांसद मनिष झाले समितिका बैठक नियमित बस्नुपर्ने र समितिबाट भएका निर्देशनको कार्यान्वयनको अवस्था बुझ्नुपर्ने बताए। उनले सिमेन्ट र फलामे डण्डीको मूल्यवृद्धिबारे समितिले दिएको निर्देशन कार्यान्वयन नहुँदा फेरि समितिमा उजुरी आएको जिकिर गरे।
"'नीति तथा कार्यक्रममा उत्पादन, रोजगारी र उद्यमशीलतालाई प्राथमिकता दिनू'","काठमाडौं : आगामी वर्षको नीति तथा कार्यक्रम निर्माण गर्दा उत्पादन, रोजगारी र उद्यमशीलतालाई उच्च प्राथमकिता दिन सचिवहरूलाई निर्देशन दिइएको छ। मुख्यसचिव एकनारायण अर्यालको अध्यक्षतामा बसेको सचिवहरूको बैठकमा उनले तीन दिन दिनभित्र नीति तथा कार्यक्रम प्रधानमन्त्री कार्यालयमा पेस गर्न निर्देशन दिए। 'प्रधानमन्त्री तथा मन्त्रिपरिषद्को कार्यालयबाट मिति २०८१ फागुन १८मा पत्राचार भएबमोजिम सवै मन्त्रालयहरूले आआफ्नो मन्त्रालयको आर्थिक वर्ष २०८२८३ को वार्षिक नीति तथा कार्यक्रम तयार गरी सम्बन्धित मन्त्रालयका सचिवको हस्ताक्ष सहित ३ दिनभित्र प्रधानमन्त्री तथा मन्त्रिपरिषद्को कार्यालयमा पेस गर्ने। नीति तथा कार्यक्रम तयार गर्दा कार्यान्वयनयोग्य तथा आम नागरिकलाई महशुस हुने खालका उत्पादन, उत्पादकत्व, रोजगारी, उद्यमशीलता, प्रविधिमार्फत सेवा प्रवाहमा सुधार र क्षमता विकासका विषयहरूलाई उच्च प्राथमिकता दिने,' निर्णयमा भनिएको छ। त्यस्तै सार्वजनिक सेवा प्रवाह गर्ने सबै मन्त्रालय तथा निकायहरूले मातहतका कार्यालयबाट प्रदान गर्ने सेवाको मापदण्ड, विधि, समय, तिर्नुपर्ने राजस्व, जिम्मेवार व्यक्ति लगायतका विषय स्पष्ट हुनेगरी आधुनिक प्रविधिको उपयोग गरी नागरिक एपमार्फत सेवा प्रदान गर्ने व्यवस्था मिलाउने निर्देशन दिइएको छ। प्रदेश र स्थानीय तहमा समेत यसै बमोजिम गर्न अनुरोध गर्ने निर्णयमा भनिएको छ। त्यस्तै कम्पनी वा व्यवसाय दर्ता, सवारी साधनको दर्ता वा खरिद बिक्री, सवारी चालक अनुमतिपत्र प्राप्ति तथा नवीकरण, पञ्जिकरणसम्बन्धी सेवाहरू, भन्सार तथा करसम्बन्धी सेवाहरू, स्वास्थ्य बीमा , सामाजिक सुरक्षा कोषसम्बन्धी सेवा, घर जग्गा कारोबार, राहदानी वितरण, नागरिकतासम्बन्धी सेवा, वैदेशिक रोजगारसम्बन्धी सेवाहरूलगायत नेपाल सरकार र अन्तर्गतका कार्यालयहरूबाट प्रदान गरिने सम्पूर्ण प्रकारका सेवाहरूको डिजिटल सेवा रूपान्तरण योजना तर्जुमा गरी सम्बन्धित मन्त्रालयहरूले कार्यान्वयनमा ल्याउने र प्रदेश र स्थानीय तहमा समेत यसै बमोजिम गर्न अनुरोध गर्ने निर्णयमा भनिएको छ। त्यस्तै जग्गाको विवरण अद्यावधिक (हालसाविक) गर्दा बहुसंख्यक जग्गाधनीले दु:ख पाएको र अनावश्यक हैरानी खेप्नुपरेको भन्ने गुनासो बारम्बार आउने गरेको सन्दर्भमा सार्वजनिक जग्गा, सडक विस्तार, सधीयारसँग हकभोगको विवाद परेको अवस्थामा बाहेक अन्य अवस्थामा हालसाविक गरिरहनुनपर्ने गरी सेवा प्रवाहलाई चुस्तदुरूस्त बनाउने व्यवस्था तत्कालै भूमिव्यवस्था, सहकारी तथा गरिबी निवारण मन्त्रालयले मिलाउन निर्देशन दिइएको छ। त्यस्तै सम्पत्ति शुद्धीकरण तथा आतंककारी कार्यमा वित्तीय लगानी निवारणका सम्बन्धमा नेपाल जोखिम सूचीमा परेको सन्दर्भमा वित्तीय कारबाही कार्यदलबाट स्वीकृत कार्ययोजना कार्यान्वयनको लागि प्रधानमन्त्री तथा मन्त्रिपरिषद्को कार्यालयबाट समयसीमा तथा मन्त्रालयगत जिम्मेवारी सहितको कार्यान्वयन कार्ययोजना तर्जुमा गरी सबै मन्त्रालयमा पत्राचार गर्ने र सबै मन्त्रालयले उक्त कार्ययोजनालाई पहिलो प्राथमिकतामा राखी कार्यान्वयन गर्न निर्देशन दिइएको छ। त्यस्तै नागरिकका समस्या र मागहरू समयमै सम्बोधन नहुँदा माग र समस्याका विषयहरू जटिल हुँदै गएको सन्दर्भमा आ आफ्नो कार्यक्षेत्रका सम्बन्धमा उठेका विषयहरू तत् तत् निकायबाटै सुरू अवस्थामै सम्बोधन गर्ने प्रबन्ध गर्न र सबै मन्त्रालयले सिंहदरबार परिसरभित्र मन्त्रालय र मातहतका निकायका नाममा रहेका पुराना र काम नलाग्ने सवारी साधन सिंहदरबार बाहिरका कार्यालयमा हस्तान्तरण वा भण्डारण गरी जिन्सी सामग्रीको उचित व्यवस्थापन एवं सिंहदरबार सौन्दर्यको कार्य समयमै सम्पन्न गर्न निर्देशन दिइएको छ।"
ज्ञानेन्द्र शाहको मुर्खताले देशमा गणतन्त्र आएको हो : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले अहिले राजतन्त्र पुनःस्थापनाको नाममा कलाविहीन नाटक मञ्चन भइरहेको बताएका छन्। सांस्कृतिक प्रतिरोध दिवसको अवसरमा मंगलबार काठमाडौंमा आयोजित कार्यक्रममा उनले जनताले इतिहास बनाइदिएको राजसंस्थाको पुनःस्थापना सम्भव नै नरहेको बताए। ज्ञानेन्द्र शाहको मुर्खताले देशमा गणतन्त्र आउनमा सहयोग पुगेको भन्दै प्रचण्डले पछिल्लो समय ज्ञानेन्द्रको मुर्खताबाट सुरु भएको बहसले नेपाली जनतालाई अझ बढी चेतनशील बनाउन मद्दत गर्ने धारणा राखे। उनले संघीय लोकतान्त्रिक गणतन्त्र एउटा युगान्तकारी उपलब्धि भएकाले अहिलेको व्यवस्थाविरुद्ध प्रश्न उठाउने दुस्साहस गरे ठूलो मूल्य चुकाउनुपर्ने चेतावनी दिए। प्रचण्डले अहिले संशोधन नभइ सबै दल मिलेर समीक्षा गर्न जरुरी रहेको बताए। समीक्षापछि जनताको आवश्यकताका आधारमा संशोधनको प्रक्रिया अघि बढाउनुपर्ने उनको भनाइ छ। उनले राजतन्त्र फालेका शक्तिहरू एक ठाउँमा आएर जनतालाई अधिकार सम्पन्न बनाउनुपर्ने बताए। प्रचण्डले क्रान्तिकारी माओवादी धारहरू छिट्टै एकताबद्ध हुने दाबी गरे।
परराष्ट्रमन्त्री राणा र मल्दोभाका विदेशमन्त्रीबीच भेटवार्ता,काठमाडौं : परराष्ट्रमन्त्री डा आरजु राणा देउवाले मल्दोभाका उपप्रधान एवं विदेशमन्त्री मिहाइ पोपसोइसँग नयाँ दिल्लीमा भेटवार्ता गरेकी छन् । भारतको विदेश मन्त्रालयले नयाँ दिल्लीमा आयोजना गरेको राइसिना डायलग कार्यक्रमका लागि त्यहाँ रहेका उनीहरूबीच आजभेटवार्ता भएको हो । भेटका क्रममा नेपाल मल्दोभा सम्बन्ध र आपसी हितका विविध विषयमा कुराकानी भएको परराष्ट्रमन्त्रालयले जनाएको छ। । त्यस अवसरमा मन्त्री डा राणाले जलवायु परिवर्तनले नेपाललाई नराम्रोसँग असर गरिरहेको जानकारी दिँदै यस समस्यासँग जुध्न कसरी मिलेर काम गर्न सकिन्छ भन्ने बारेमा कुराकानी गरेकी थिइन्। त्यस अवसरमा मन्त्री डा राणाले नेपाल सन् २०२६ पछि विकासोन्मुख राष्ट्रको सूचीमा स्तरोन्नति हुन लागेको सन्दर्भमा नेपालले तयारी गरिरहेको र त्यसपछि नेपाललाई आवश्यक पर्ने सहयाताका बारेमा पनि जानकारी गराएकी थिइन्। साथै उनले नेपालले संयुक्त राष्ट्रसंघीय सुरक्षा परिषदको सदस्यलगायतमा दिएको उम्मेदबारीका बारेमा जानकारी दिँदै त्यसमा मल्दोभाको सहयोगका लागि आग्रह पनि गरिन्। मन्त्री राणाले यसै हप्ता हुन लागेको विदेशमन्त्री मिहाइ पोपसोइको नेपाल भ्रमणबाट पनि दुई देशबीचको सम्बन्धलाई थप गतिशील बनाउन सहयोग पुग्ने धारणा राखेकी थिइन्।
"बाँझो जग्गा, अव्यवस्थित बसोबास, भूमिहीन सुकुम्बासीलगायत समस्या समाधान गर्न सरकारलाई निर्देशन","काठमाडौं : प्रतिनिधिसभा अन्तर्गतको कृषि, सहकारी तथा प्राकृतिक स्रोत समितिले सुकुम्बासी, अतिक्रमित तथा हदबन्दी जग्गा लगायतका सम्बन्धमा देखिएको समस्यामा समाधानका लागि नीतिगत सुधारका योजना बनाई कार्यान्वयनमा ल्याउन सरकारलाई निर्देशन दिएको छ। सिंहदरबारमा मंगलबार बसेको समिति बैठकले नेपालमा बाँझो जग्गा, अव्यवस्थित बसोबास, भूमिहीन सुकुम्बासी, अतिक्रमित तथा हदबन्दी छुट लिएको जग्गालगायतका सम्बन्धमा नीतिगत सुधारका योजना बनाई कार्यान्वयनमा ल्याउन सरकारलाई निर्देशन दिएको हो। बैठकले गुठी किसानका समस्या समाधान गरी पीडित किसानका माग सम्बोधन गर्ने सम्बन्धमा सरोकारवालासँग थप छलफल गरी कार्यसम्पादन गर्न भूमि व्यवस्था, सहकारी तथा गरिबी निवारण मन्त्रालयलाई निर्देशन दिएको छ। बैठकमा भूमि व्यवस्था, सहकारी तथा गरिबी निवारणमन्त्री बलराम अधिकारीले गुठी ऐन संशोधन गरेर भएपनि स्वर्गद्वारी गुठी पीडितको समस्या समाधान गर्ने प्रतिबद्धता जनाए। उनले समस्या समाधानका लागि सरकारले गरेका पहललाई ध्यान दिन आग्रह गरे। मन्त्री अधिकारीले ऐन बनाएर नै बाँझो जग्गा, अव्यवस्थित बसोबास, भूमिहीन सुकुम्बासी, अतिक्रमित तथा हदबन्दी छुट लिएको जग्गालगायत भूमिसँगसम्बन्धी समग्र समस्या समाधान गर्ने जिकिर गरे। बैठकमा स्वर्गद्वारी गुठी पीडित किसानहरूले आफ्नो मागका बारेमा समितिलाई जानकारी गराएका थिए। समिति सदस्यहरूले भूमिसम्बन्धी समस्याको दीर्घकालीन समाधानको उपाय खोज्न सुझाव दिएका थिए। समिति बैठकले भेरी शीत भण्डारलाई दिइएको अनुदान कायम हुने सम्बन्धमा आवश्यक निर्णय गर्न समेत सरकारलाई निर्देशन दिएको छ।"
कांग्रेसले बोलायो कार्यसम्पादन समितिको बैठक,काठमाडौं : नेपाली कांग्रेसले पार्टीको कार्यसम्पादन समितिको बैठक बोलाउने निर्णय गरेको छ। पार्टी सभापति शेरबहादुर देउवा निवास बुढानिलकण्ठमा मंगलबार बसेको पदाधिकारी र पूर्व पदाधिकारी बैठकले चैत १० गते कार्यसम्पादन समितिको बैठक बोलाउने निर्णय गरेको कांग्रेस प्रवक्ता प्रकाशशरण महतले जानकारी दिए। बैठकमा राजावादीको प्रदर्शनका विषयमा पनि छलफल भएको र अहिलेको व्यवस्था र संविधानको रक्षाको लागि सम्पूर्णरूपमा क्रियाशील हुने निष्कर्ष निकालेको उनले बताए। प्रवक्ता महतले सर्वदलीय सरकार बनाउने विषयमा कुनै छलफल नरहेको जिकिर गरे। अहिले विपक्षमा रहेका माओवादीसहित अन्य दलहरू पनि अहिलेकै संविधानको रक्षाको पक्षमा रहेको भन्दै उनले सरकारमा आउँदा गणतन्त्र पक्षधर बलियो हुने बाहिर हुँदा कमजोर हुने भन्ने परिस्थिति नरहेको बताए। उनले समाजवादी मोर्चाले आह्वान गरे पनि कांग्रेस प्रदर्शनमा सहभागी नहुने तर गणतन्त्रको रक्षाका लागि मोर्चाले गरेको निर्णय ठीक रहेको बताए।
"परराष्ट्रमन्त्री राणा र युक्रेनका विदेशमन्त्रीबीच भेटवार्ता, बन्दी बनाइएका नेपालीलाई रिहाइ गर्न माग",काठमाडौं : परराष्ट्रमन्त्री आरजु राणा देउवा र युक्रेनका विदेशमन्त्री एन्द्री सिबिहाबीच नयाँ दिल्लीमा द्विपक्षीय भेटवार्ता भएको छ। भारतीय विदेश मन्त्रालयद्वारा नयाँ दिल्लीमा आयोजित राइसिना डायलग कार्यक्रमका लागि त्यहाँ रहेका उनीहरूबीच मंगलबार भेटवार्ता भएको हो। भेटमा नेपाल युक्रेन सम्बन्ध र आपसी हितका विविध विषयमा कुराकानी भएको थियो। मन्त्री राणाले युक्रेनी सैनिकको नियन्त्रणमा रहेका सात नेपाली नागरिकको रिहाइका लागि उनीमार्फत युक्रेन सरकारसँग आग्रह गरेकी थिइन्। नेपाली नागरिक रसियाली सेनामा भर्ना हुन पाउने कुनै नीति नेपालको नरहे पनि मानव तस्करहरूमार्फत नेपालीलाई लगेर रुसी सेनामा भर्ना गरिएको कुरा पछि थाहा भएको स्पष्ट गर्दै मन्त्री राणाले रुसी सेनामा कार्यरत रहेका ती सात नेपाली युद्धबन्दीका रूपमा युक्रेनी सेनाको कब्जामा रहेकाले उनीहरूको रिहाइको माग गरेकी हुन्। उनीहरूलाई नेपालको दुर्गम क्षेत्रबाट जबर्जस्ती लगेर रुसी सेनामा भर्ना गरिएको सूचना नेपाल सरकारले पाएको जानकारी दिँदै उनले ती सात नेपालीको मुक्तिका लागि युक्रेनी विदेशमन्त्रीसँग आग्रह गरिन्। युक्रेनी विदेशमन्त्री सिबिहाले कानुनी प्रक्रिया पूरा गरेर उनीहरूलाई रिहा गरिने प्रतिबद्धता व्यक्त गरेका थिए। भेटमा मन्त्री राणाले नेपालले सन् २०२७ देखि २०२९ का लागि संयुक्त राष्ट्रसंघीय मानवअधिकार परिषदको सदस्यलगायतमा उम्मेदवारी दिएकाले त्यसमा युक्रेन सरकारको सहयोगका लागि आग्रह गरेकी थिइन्। यसैबीच दुई देशबीच सरकारी एवं डिप्लोम्याटिक पासपोर्ट बाहकलाई निःशुल्क भिसासम्बन्धी सम्झौतापत्रमा हस्ताक्षर भएको थियो।
"पाल्पाका दुई क्याम्पसमा स्ववियु निर्वाचन, मतदान जारी","तानसेन : पाल्पामा २ वटा क्याम्पसमा स्वतन्त्र विद्यार्थी युनियनको निर्वाचन भइरहेको छ । बिहान ८ बजेदेखि त्रिभुवन बहुमुखी क्याम्पस तानसेन र शहिद बहुमुखी क्याम्पस रामपुरमा मतदान सुरु भएको स्वतन्त्र विद्यार्थी युनियनको निर्वाचन शान्तिपूर्ण रुपमा भइरहेको छ । त्रिभुवन बहुमुखी क्याम्पस तानसेनमा एक हजार ८९४ जना मतदाता विद्यार्थी रहेका छन् । त्रिभुवन बहुमुखी क्याम्पस तानसेनमा कुल १९ पदका लागि निर्वाचन भइरहेको छ। १० पदमा प्रत्यक्ष निर्वाचनबाट नेतृत्व चयन हुनेछ । यस्तै ९ पदमा भने समानुपातिक मतबाट नेतृत्व चयन हुनेछ । प्रत्यक्षतर्फ अध्यक्ष, सचिव, कोषाध्यक्षसहित १० पदका लागि निर्वाचन भइरहेको छ । यस्तै समानुपातिक उम्मेदवारका लागि संगठनलाई मत दिनुपर्ने प्रावधान रहेको छ । संगठनले पाएको मतको आधारमा स्ववियुमा प्रतिनिधित्व हुने निर्वाचन प्रमुख जीवन बहादुर थापाले बताए । निर्वाचन शान्तिपूर्ण भइरहेको त्रिवि तानसेनका क्याम्पस प्रमुख टंकप्रसाद पन्थले बताए । तानसेनको ४ बुथबाट मतदानको काम भइरहेको छ । त्रिभुवन बहुमुखी क्याम्पसमा नेविसंघ, अनेरास्ववियु, अनेरास्ववियु क्रान्तीकारी र अनेरास्ववियू समाजवादी चुनावी प्रतिस्पर्धामा रहेका छन् । तानसेनमा २०६५ साल पछि १६ वर्ष पछि निर्वाचन भएको हो ।"
स्ववियु निर्वाचन : विराटनगरमा कडा सुरक्षाका बीच मतदान,काठमाडौं : विराटनगरस्थित महेन्द्र मोरङ क्याम्पसलगायत मोरङ जिल्लामा कडा सुरक्षाकाबीच स्ववियु निर्वाचन भएको छ । मोरङस्थित ३ वटा आङ्गिक कलेज र ५ वटा सम्बन्धन प्राप्त गरी जम्मा ८ वटा कलेजमा स्वतन्त्र विद्यार्थी युनियनको निर्वाचन भएको जिल्ला प्रशासन कार्यालय मोरङले जनाएको छ । मोरङ क्याम्पसमा प्रत्यक्षतर्फ ७ विद्यार्थी संगठनले उम्मेदवारी दिएका छन् भने तीन संगठनले छुट्टै उमेदवारी दिएका छन् । अघिल्लो निर्वाचनमा विजयी बनेको नेविसंघले यस पटक प्रज्वल विष्टलाई उम्मेदवार बनाएको छ । अघिल्लो निर्वाचनमा दोस्रो स्थानमा रहेको माओवादी निकट अखिल क्रान्तिकारीले रोहित यादव विकासलाई उम्मेदवार बनाएको छ । यस्तै एमाले निकट अनेरास्ववियुले अनीश बोगटीलाई उम्मेदवार बनाएर निर्वाचनमा भाग लिएको छ । महेन्द्र मोरङ क्याम्पसमा ३ हजार ९४ जना छात्र र २ दुई हजार ८ सय ९० जना छात्रा मतदाता रहेका छन् ।
व्यापार र संस्कृति विस्तार गर्न दिल्लीमा नेपाल महोत्सव,"काठमाडौं : भारतको दिल्लीमा नेपाल महोत्सव आयोजना हुने भएको छ। नेपाल र भारतबीच व्यवसाय, संस्कृति र खाना प्रवर्द्धन गर्न अप्रिल ११ देखि १३ सम्म महोत्सवको आयोजना हुन लागेको हो। भारतमा रहेको नेपाली दूतावाससँगको सहकार्यमा एभरेस्ट चेम्बर अफ कमर्सले नेपाल महोत्सवको आयोजना गर्न लागेको हो। व्यापार, पर्यटन, व्यवसाय, संस्कृति र आध्यात्मिकतामार्फत नेपालभारत बीचको सम्बन्ध प्रगाढ बनाउनका लागि महोत्सव गर्न लागिएको एभरेस्ट चेम्बर अफ कमर्सका अध्यक्ष युवराज बरालले बताए। महासचिव डा मोहन कार्कीले महोत्सवमा व्यावसायिक नेटवर्किङ सत्रहरू, सांस्कृतिक प्रस्तुतिहरू, हस्तकला प्रदर्शनीहरू र मौलिक नेपाली खानासहित नेपालको व्यापार, पर्यटन, संस्कृति र धार्मिक क्षेत्रसँगै खाना र हस्तकला भारतीय नागरिकमाझ प्रवर्द्धन गरिने बताए। महोत्सव निर्देशक राजेन्द्र घिमिरेका अनुसार दिल्लीको बार्हखम्बा रोडमा रहेको नेपाली दूतावास परिसरमा महोत्सव आयोजना हुने छ। महोत्सवमा नेपालभारत व्यापार सम्बन्धी छलफल, बिटूबी र बिटुसी नेटवर्किङ बैठक, लगानी विस्तार सम्बन्धी छलफल, पर्यटन र यात्रा प्रदर्शनी, सांस्कृतिक कार्यक्रम, नेपाली खाना र अध्यात्म सत्र समावेश छ। घिमिरेका अनुसार यो हरेक वर्ष आयोजना हुन्छ।"
"सिन्धुपाल्चोक स्ववियु निर्वाचनः चौतारामा मतदान रोकियो, तीन क्याम्पसको नतिजा सार्वजनिक","सिन्धुपाल्चोक : स्वतन्त्र विद्यार्थी युनियनको निर्वाचनमा नक्कली मतदातालाई मत हाल्न पठाएको भन्दै सिन्धुपाल्चोकको चौतारा बहुमुखी क्याम्पसमा तनाव उत्पन्न भएको छ। अखिल (क्रान्तिकारी)ले विदेशमा रहेका विद्यार्थीको नाममा अर्को व्यक्ति मत हाल्न पठाएको आरोप लगाउँदै अनेरास्ववियु र नेविसंघ गठबन्धनले नाराबाजी गरेपछि दिउँसो १ बजेबाट मतदान रोकिएको छ। गठबन्धनले नाराबाजीसहित ढुंगा प्रहार गरेपछि केही घण्टा स्थिति तनावग्रस्त बन्न पुगेको थियो। नारा जुलुस गर्न एमाले, कांग्रेससम्बद्ध वडा अध्यक्षहरू समेत पुगेका थिए। दुवै पक्षबीच विवाद भएपछि नेविसंघ र अनेरास्ववियुका उमेदवारहरूले मतपेटिकामा लात्तीले हानेका थिए। मतपेटिकामा लात्तीप्रहार भएपछि सुरक्षाका लागि खटिएका प्रहरीले गठबन्धनका सभापतिका उमेदवार सुशील तामाङ, सचिवका उमेदवार चिनलाल तामाङ र प्रमिला बिकलाई नियन्त्रणमा लिएको जिल्ला प्रहरी कार्यालयले जनाएको छ। गठबन्धनले चुनाव स्थगित गर्न माग गर्दै क्याम्पस बाहिर नारा जुलुस गरिरहेका छन् भने क्रान्तिकारीका विद्यार्थीहरू मतदाता सुचारु गर्न माग गर्दै नाराबाजीमा उत्रिएका छन्। स्थगित भएको मतदानलाई सुचारु गराउन साँझ मतदान अधिकृतसहितको सर्वदलीय बैठक बसेको थियो। बैठकले निष्कर्ष निकाल्न नसकेकोले २ सय ७१ मत खसेको मतपेटिका शील गरेर प्रहरी कार्यालयमा बुझाइएको निर्वाचन कार्यालयले जनाएको छ। क्याम्पसमा ३ सय ३८ मतदाता विद्यार्थी छन्। बाँकी मतदान गर्ने वा मतगणना गर्ने भन्नेबारे कुनै टुङ्गो लागि नसकेको क्याम्पस प्रमुख नगेन्द्र दंगालले बताए। सिन्धुपाल्चोकको ४ क्याम्पसमा भएको निर्वाचन मध्ये ३ क्याम्पसको मतगणना सम्पन्न भई सार्वजनिक भएको छ। मेलम्ची भ्याली क्याम्पसमा सत्ता गठबन्धन नेविसंघ र अनेरास्ववियुको साझा उमेदवारलाई पराजित गर्दै स्ववियू सभापतिमा अखिल क्रान्तिकारीका उम्मेदवार विजयी भएका छन्। क्रान्तिकारीका सभापतिका उम्मेदवार राजन गिरीले ७३ मत ल्याएर विजय भएका हुन्। उनका प्रतिद्वन्द्वी गठबन्धन नेविसंघका रोशन गिरीले ४० मत मात्रै ल्याएका छन्। त्यस्तै जलबिरे भ्याली क्याम्पसमा अनेरास्ववियु र नेविसंघ गठबन्धनलाई पराजित गर्दै अखिल क्रान्तिकारीको प्यानलै विजयी भएको छ। क्याम्पसको स्ववियू सभापतिमा क्रान्तिकारीका अशोक ढुंगाना निर्वाचित भएका छन्। उनले ७१ मत ल्याएका थिए भने प्रतिद्वन्द्वी रामबहादुर बिकले ५२ मत ल्याएका थिए। अन्य पदमा क्रान्तिकारीको प्यानलै विजयी बनेको छ। यता अरनिको कलेज बाह्रबिसेमा सत्ता गठबन्धनको तर्फबाट नेविसंघका तुसार श्रेष्ठ सभापतिमा विजयी भएका छन्। श्रेष्ठले १ सय १८ मत ल्याउँदै प्यानल नै विजयी भएको हो। उनको प्रतिद्वन्द्वी क्रान्तिकारीका अमृत श्रेष्ठले ७२ मत ल्याएका थिए।"
२५ करोड रुपैयाँसहित पक्राउ परेका कुसान लामा कस्को भरिया हुन् ?,"काठमाडौं : आज बिहान २५ करोड बढी रकमसहित पक्राउ परेका व्यक्ति सिन्धुपाल्चोक भोटेकोशी गाउँपालिका१ का ४३ वर्षीय कुसान लामा रहेको खुलेको छ। लामालाई बिहान काठमाडौँ उपत्यका अपराध अनुसन्धान कार्यालय टेकुको टोलीले टोखा नगरपालिका१ झोर क्षेत्रबाट २५ करोड १ लाख ६० हजार ३३८ रुपैयाँसहित पक्राउ गरेको थियो। बिहान ना ७ ख १६५२ नम्बरको ट्रकमा फल्स बटम बनाएर रकम लुकाइ छिपाइ राखेर केरूङतर्फ जाने क्रममा प्रहरीले उनलाई नियन्त्रणमा लिएको हो। उनी चालक भइ भरियाको रुपमा काम गरिरहेको प्रारम्भिक अनुसन्धानबाट खुलेको प्रहरीले जनाएको छ। तर, उनी कसको भरिया हुन् भन्ने चाहिँ खुलेको छैन। प्रहरीले गोप्य सूचनाको आधारमा उनलाई पक्राउ गरेको हो। यसअघि सात किलो सुन तस्करी प्रकरणमा समेत उनी पक्राउ परी जेल परेका थिए। जेलबाट छुटेपछि पनि उनले तस्करीको कारोबार छोडेनन्। उनले प्रहरीसँगको बयानमा आफू भरियाको रुपमा काम गर्दै आएको बताएका छन्। तर,उनले अहिले बरामद रकम कस्को हो भन्ने चाहिँ नखुलाएको प्रहरीले जनाएको छ। काठमाडौं उपत्यका अपराध अनुसन्धान कार्यालका एसएसपी रमेश बस्नेतले पक्राउ परेका लामालाई थप अनुसन्धानका लागि राजश्व विभाग हरिहर भवन पठाइएको बताए। उनले भने,' बरामद सामानसहित लामालाई राजश्व विभागमा पठाइएको छ। अवैध रकमको बारेमा थप अनुसन्धानपछि मात्र खुल्नेछ।' प्रहरीले उनको साथबाट उक्त रकम, एक थान मोबाइलसहित गाडी बरामद गरेको छ। प्रहरीका अनुसार उनी यसअघि राजश्व छली र सुन तस्करीमा पक्राउ परेका व्यक्ति हुन्। उनी पाँच वर्ष कैद भुक्तानी गरेर छुटेका थिए।"
आगलागीबाट तीन घर जलेर नष्ट,"उदयपुर : उदयपुरको चौदण्डीगढी नगरपालिकाबेल्टार बजारमा आज भएको आगलागीबाट ३ वटा घर जलेर नष्ट भएको छ। स्थानीय सरण राईको घरबाट वैद्युत् सर्ट भएर आगलागी भएको जिल्ला प्रहरी कार्यालयले जनाएको छ। आगलागीबाट शरण राई, सर्वधन राई र कालुमान राईको घर जलेर नष्ट भएको हो। चौदण्डीगढी नगरपालिका, कञ्चनरुप नगरपालिका र रौतामाई गाउँपालिकाको दमकल, जनपद प्रहरी , सशस्त्र प्रहरी र स्थानीयवासीको सहयोगमा आगलागी नियन्त्रणमा आएको छ। मानवीय तथा पशुचौपाया क्षति नभएको र क्षतिको थप विवरण आउन बाँकी रहेको प्रहरीले जनाएको छ।"
समयसीमाभन्दा अगावै काम सक्ने ठेकेदार सम्मानित,"गोरखा : ठेक्का सम्झौतामा उल्लेख भएको समय सकिन सात महिना बाँकी छँदै मोटरेबल पुल निर्माण गरेका एक निर्माण व्यवसायी सम्मानित भएका छन्। पालुङ्टार नगरपालिका९ ढुंगेटारीस्थित खारखोला पुल निर्माण गरेका निर्माण व्यवसायी मिलन खड्कालाई पूर्वाधार विकास कार्यालय गोरखाले सम्मान गरेको हो। मंगलबार आयोजित पुल उद्घाटन कार्यक्रममा गण्डकी प्रदेशका मुख्यमन्त्री पाण्डेले निर्माण व्यवसायी खड्कालाई सम्मान गरेका पूर्वाधार विकास कार्यालय गोरखाका प्रमुख गणेश सुवेदीले बताए। मुख्यमन्त्री पाण्डेले प्रशंसापत्र सहित खड्कालाई सम्मान गरेका कार्यालय प्रमुख सुवेदीले बताए। निर्माण व्यवसायी खड्कालाई सम्मान गर्दै मुख्यमन्त्री पाण्डेले राम्रो काम गर्नेहरू सम्मानित र नराम्रो काम गर्नेहरू दण्डित हुनुपर्ने उल्लेख गरे। पुल उद्घाटन समारोहलाई सम्बोधन गर्दै उनले समयभित्रै निर्माण पूरा भएका परियोजनामा प्रदेश सरकारले बजेट अभाव हुन नदिने बताएका छन्। ठूला विकास योजनामा निर्माण कम्पनी कस्तो छ, व्यवसायी कस्तो पर्छ र काम कसरी हुन्छ भन्ने विषयले ठूलो प्रभाव पार्ने मुख्यमन्त्री पाण्डेको भनाइ छ। श्रीगणेश अमृत जेभी कम्पनीले ठेक्का सम्झौतामा उल्लेख भएको समय समाप्त हुन सात महिना बाँकी छँदै सो पुलको निर्माण कार्य सम्पन्न गरेको थियो। १८ महिनाभित्र सम्पन्न गर्नेगरी गत वर्ष चैतमा ठेक्का सम्झौता गरेको कम्पनीले गत फागुनमा निर्माण सम्पन्न गरेको हो। फागुनको पहिलो हप्ताभित्र पुल निर्माणको काम सम्पन्न भएको पूर्वाधार विकास कार्यालय गोरखाका प्रमुख गणेश सुवेदीले बताए। सो पुल निर्माणको काम गत वैशाख ५ गतेदेखि आरम्भ भएको उनले जानकारी दिए। २५ मिटर लामो र ८४ मिटर चौडाइ रहेको ढुंगेटारीस्थित खारखोला पुलको लागत दुई करोड ७५ लाख रहेको पूर्वार्धार कार्यालय प्रमुख सुवेदीको भनाइ छ। प्रदेश सरकारको सहयोगमा पुल निर्माण भएको हो। सो पुल बनेपछि जिल्ला सदरमुकाम जाने पालुङटार नगरपालिका वडा नं ६, ९ र १० का सयौं घरधुरीका बासिन्दा लाभान्वित हुनेछन्।"
"आगोले जलेर नाबालिकाको मृत्यु, ११ परिवारको १६ घर जले","विराटनगर : मोरङको धनपालथान गाउँपालिका६ कदमाहाको मुस्लिम टोलमा आगोले जलेर नाबालिकाको मृत्यु भएको छ। मोरङ प्रहरीका प्रवक्ता डीएसपी वेदप्रकाश जोशीका अनुसार मोहमद हनिफ मियाँकी ३ वर्षीया छोरी रेश्मा खातुनको मृत्यु भएको हो। नाबालिकाको शव पोस्टमार्टमपछि परिवारले जिम्मा लिएको उनले बताए। घरमा आगो लागेपछि भित्रै जलेर उनको मृत्यु भएको जोशीले बताए। उनका अनुसार आगोले १३ परिवारको १६ वटा फुसको घर, भान्सा घर ३ वटा र गाई गोठ २ वटा जलेका छन्। मंगलबार दिउँसो १२:३० बजेतिर आगलागी सुरु भएको थियो। विभिन्न ठाउँबाट गएका दमकल र स्थानीयको सहयोगमा आयो नियन्त्रणमा लिइएको प्रहरीले जनाएको छ। आगो नियन्त्रणमा लिन करिब डेढ घण्टा लागेको थियो। आगलागीमा परेर २ बालबालिकाको मृत्यु भएको भनिएको थियो। बालक भने पछि सम्पर्कमा आएको प्रहरीले जनाएको छ। आगलागीको कारण खुलेको छैन। विद्युत सर्ट भएर आगलागी भएको हुनसक्ने प्रहरीको अनुमान छ। घटनाको अनुसन्धान भइरहेको जोशीले बताए। उनका अनुसार मोहमद हासिम मियाँ, इस्ताक मियाँ, इसाद मियाँ, मोहमद मुस्ताक मियाँ, कुर्सिद मियाँ, अन्सारुल मियाँ, मोहमद हनिफ मियाँ, सलमान मियाँ, मोहमद रजाक मियाँ, मुर्सिद मियाँ, चन्दन पुरी, शिवनारायण पुरी र देवनारायण पुरीको घर तथा गोठहरु जलेर ध्वस्त भएको छ। आगलागीमा कति बराबरको क्षति भयो भनेर प्रहरीले यकिन गरिसकेको छैन। २ वटा बाख्रा पनि जलेर मरेका छन्।"
दुई मोटरसाइकल ठोकिँदा एक जनाको मृत्यु,मलङ्गवा : हुलाकी राजमार्ग अन्तर्गत सर्लाहीको बलरा नगरपालिकामा दुई मोटरसाइकल ठोकिँदा एक जनाको मृत्यु भएको छ। बलरा नगरपालिका११ छतौनामा भएको दुर्घटनामा परी गम्भीर घाइते भएका रौतहटको भगवतीपुर गाउँपालिका५ का ४६ वर्षीय नरेश जयसवालको मृत्यु भएको हो। छतौनाबाट मलङ्गवा तर्फ आउँदै गरेको प्र २०३०१८ प ३२०६ नम्बर मोटरसाइकल र मलङ्गवाबाट बलरा तर्फ जाँदै गरेको मधेश प्रदेश ०२००६ प ००६ नम्बर भएको मोटरसाइकल ठोकिएको थियो। टाउको र शरीरका अन्य भागमा चोट लागेको जयसवाललाई उपचारका लागि वीरगन्ज तर्फ लैजाँदै गर्दा बाटोमै मृत्यु भएको जिल्ला प्रहरी कार्यालय सर्लाहीका प्रहरी नायब उपरीक्षक सरोज राईले बताए। मोटरसाइकल चालक रौतहटको राजदेवी नगरपालिका३ पथराका ४५ वर्षीय सिकिन्द्र बैठा घाइते भएका छन्। त्यसैगरी अर्को मोटरसाइकल चालक सर्लाही रामनगर गाउँपालिका१ का ३० वर्षीय होसनारायण यादव र मोटरसाइकल प्रहरीको नियन्त्रणमा रहेको प्रहरीले जनाएको छ।
महादेव क्याम्पसमा नेविसंघको प्यानलनै विजयी,नुवाकोट : नुवाकोटको महादेव क्याम्पस रातमाटेमा नेपाल विद्यार्थी संघ विजयी भएको छ। स्वतन्त्र विद्यार्थी युनियनको निर्वाचनमा सो क्याम्पसमा नेविसंघको प्यानल विजय भएको हो। बेलकोटगढी नपा ७ महादेवफाँटमा रहेको क्याम्पसमा मंगलबार भएको स्ववियु निर्वाचनको मत परिणाम अनुसार सभापतिमा नेविसंघकी दीपा नेपाल विजयी भइन्। उनले ५२ मत प्राप्त गरिन् भने उनका निकटतम अनेरास्ववियुका प्रज्ज्वल लामिछानेले २५ मत पाए। सो क्याम्पसमा एकसय १४ मध्ये ८८ मत खसेको निर्वाचन समितिले जनाएको छ। १० मत बदर भएको थियो। समानुपातिकतर्फ सो क्याम्पसमा नेविसंघले ५५ र अखिलले २४ मत पाएको छ। सो क्याम्पसमा सत्तारुढ दल कांग्रेसको विद्यार्थी संगठन नेविसंघ र एमालेको अनेरास्ववियुले छुट्टाछुट्टै प्यानलसहित उम्मेदवारी दर्ता गरेका थिए।
"राजसंस्था पुनःस्थापनाका लागि आन्दोलन गर्ने राप्रपाको घोषणा, निर्णायक हुने दाबी",काठमाडौं : राष्ट्रिय प्रजातन्त्र पार्टीले उपत्यका केन्द्रित थप आन्दोलनको घोषणा गर्ने निर्णय गरेको छ। पार्टी कार्यालय धुम्बाराहीमा मंगलबार बसेको राप्रपा कार्यसम्पादन समितिको बैठकले पार्टीले उठाएका माग पूरा गर्न दबाब दिनका लागि भन्दै उपत्यका केन्द्रित थप आन्दोलनको घोषणा गर्ने निर्णय गरेको राप्रपा अध्यक्ष राजेन्द्र लिङ्देनले जानकारी दिए। पार्टीको आन्दोलन परिचालन मूल समितिको बैठक चैत १२ गते बस्ने र थप उपत्यका केन्द्रित आन्दोलनका कार्यक्रमहरू सार्वजनिक गर्ने उनले बताए। बैठकले समान विचार राख्ने सबै शक्तिलाई आफ्नो नेतृत्वको आन्दोलनमा सहभागी हुन आह्वान गरेको छ। वर्तमान सरकार सबै क्षेत्रमा असफल भएको निष्कर्ष बैठकले निकालेको अध्यक्ष लिङ्देनले बताए। उनले राजसंस्थाको पक्षमा राप्रपाको अबको आन्दोलन निर्णायक हुने दाबी गरे। उनले राजसंस्था पुनःस्थापनका लागि भन्दै नवराज सुबेदी वा अन्य कसैले बनाएको समितिमा आफू नबस्ने स्पष्ट पारे। जुनसुकै शक्तिले पनि राजसंस्थाको पक्षमा आन्दोलन गर्दा राप्रपालाई सहयोग नै पुग्ने उनको भनाइ छ।
मोरङको धनपालथान गाउँपालिकामा लागेको आगो नियन्त्रण,विराटनगर : मोरङको धनपालथान गाउँपालिकामा आगलागी लगभग नियन्त्रणमा आएको छ। प्रहरीका अनुसार करिब १२ बजेबाट सुरु भएको आगो दिउँसो साढे २ बजे नियन्त्रणमा आएको हो। आगलागीमा परी एक जना बालिकाको शव जलेको अवस्थामा फेला परेको छ। आगलागीकै क्रममा बेपत्ता भएका बालक सकुशल फेला परेका छन्। धनपालथान६ को कदमा गाउँमा मंगलबार दिउँसो सुरु भएको आगलागीमा परी दुई बालबालिका परेको स्थानीयलाई उद्धृत गर्दै प्रहरीले बताएको थियो। आगलागीमा परेको भनिएका बालक सम्पर्कमा आएको मोरङ प्रहरी प्रवक्ता डीएसपी बेदप्रकाश जोशीले बताए। अनित मियाकी ४ वर्षीय छोरी रेश्मा खातुनको शव फेला परेको छ। आगलागीमा परेको भनिएका अर्का ६ वर्षीय बालक अर्शद अली सम्पर्कमा आएका हुन्। प्रहरीका अनुसार आगलागीमा परी ९ वटा घर जलेका छन्।
"गाजामाथि इजरायलको भीषण आक्रमण, कम्तीमा ४०० जनाको मृत्यु",काठमाडौं : इजरायलले गाजामाथि भीषण आक्रमण गरेको छ। आक्रमणमा परी कम्तीमा ४०० जनाको मृत्यु भएको छ। सोमबार रातिदेखि नै इजरायलले गाजामाथि हवाई आक्रमण सुरु गरेको थियो। हमास पक्षधर स्वास्थ्य मन्त्रीका अनुसार आक्रमणमा परी हालसम्म ४०४ जनाको मृत्यु भएको छ भने सय भन्दा बढी घाइते भएका छन्। इजरायलले भने आतंककारी केन्द्रित आफूहरूले आक्रमण गरेको दाबी गरेको छ। इजरायलका प्रधानमन्त्री बेन्जामिन नेतान्याहु कार्यालयका अनुसार हमासले बन्धहरूलाई रिहा गर्न अस्वीकार गरेपछि गाजामाथि आक्रमण गरिएको हो। इजरायलले युद्धविरामको उल्लंघन गरेको हमासले जानकारी दिएको छ। बीबीसीका अनुसार इजरायलले मानव अधिकार उल्लंघन गरेर आक्रमण गरेको हमासको आरोप छ। उसले आक्रमणको दोष अमेरिकाले पनि लिनुपर्ने बताएको छ। गाजामाथि आक्रमण गर्नुअघि इजरायलले अमेरिकासँग छलफल गरेको हमासको दाबी छ।
"क्यासिनोमा दुई समूहबीच झगडा, गुण्डानाइके अभिषेक गिरी कुटिए","विराटनगर : विराटनगरको रत्ना होटलको सम्राट क्यासिनोमा दुई गुण्डा समूहबीच कुटाकुट भएको छ। क्यासिनोमा नेपाली नागरिकलाई प्रवेश निषेध छ। तर, क्यासिनो प्रवेश गरेको समूहबीच विवाद हुँदा कुटाकुट भएको हो। त्यस क्रममा अपराधिक पृष्ठभूमिका गुण्डानाइके अभिषेक गिरी कुटिएका छन्। आइतबार राति १२ बजे क्यासिनो परिसरमा विवादास्पद पृष्ठभूमिका रोनाल कँडेल र किरण लामासँग अभिषेक गिरीसहितको समूहको कुटाकुट भएको प्रहरी स्रोतले बतायो। क्यासिनोभित्र गिरी थिए। उक्त क्यासिनोमा गिरीलगायतको लगानी रहेको बताइन्छ। प्रहरी स्रोतका अनुसार क्यासिनोमा प्रवेश गर्न खोजेका लामा र कँडेलसँगको विवादपछि दुई समूहबीच कुटाकुट भएको हो। कँडेलसहितले गिरीलाई गमलाले प्रहार गरेको एक प्रत्यक्षदर्शीले बताए। उनका अनुसार गिरीको टाउको फुटेको छ। घटनाको जानकारी पाउनसाथ प्रहरी घटनास्थल पुगेको थियो। प्रहरी पुग्दा दुबै समूह भागिसकेको थियो। मोरङ प्रहरीका प्रवक्ता डीएसपी वेदप्रकाश जोशीले घटनाको अनुसन्धान भइरहेको बताए। उनका अनुसार आफूमाथि कुटपिट भएको भन्दै निकेश गिरीले रोनाल कँडेल र किरण लामाविरुद्ध जाहेरी दिएका छन्। निकेश अपराधिक पृष्ठभूमिका अभिषेक गिरीका भतिज हुन्। जाहेरी परेपछि प्रहरीले घटनामा संलग्नको खोजी गरिरहेको डीएसपी जोशीले बताए। प्रहरी स्रोतका अनुसार आइतबार राति अभिषेक गिरी रत्ना होटलको क्यासिनोमा थिए। राति करिब १२ बजे कँडेल र लामा क्यासिनोमा पुगे। बाउन्सरले उनीहरूलाई प्रवेश गर्नबाट रोके। बारम्बार भित्र छिरेर लफडा गर्ने गरेका कारण रत्नाको क्यासिनोमा उनीहरूलाई प्रवेश निषेध छ। कँडेलले क्यासिनो प्रवेश गरेर पटकपटक झगडा गरेको विगत छ। बाउन्सरले दुई जनालाई रोकेकै बेला निकेश गिरी सामान लिएर क्यासिनोमा प्रवेश गर्न खोजे। उनी अभिषेकका भतिज हुन्। बाउन्सरले निकेशलाई भित्र जान दिएपछि मदिरा सेवन गरेका कँडेल र लामाले रोक्न खोजे। त्यसपछि हामीलाई छिर्न नदिने ? भन्दै निकेशमाथि उनीहरूले हातपात गर्न थाले। निकेशलाई कुटपिट गरेको देखेपछि अभिषेक गिरी क्यासिनोबाट बाहिर आए। अभिषेक सधैँ ५६ जनाको समूहमा हिँड्छन्। अभिषेक बाहिर आएपछि दुई समूहबीच भनाभन भयो। पछि कुटाकुट हुन थाल्यो, प्रहरी स्रोतले भन्यो, दुवै पक्षका घाइते छन्। तर, प्रहरी पुग्नुअघि भागे। प्रहरी स्रोतका अनुसार कँडेलले गमलाले गिरीको टाउकोमा प्रहार गरेका थिए। कुटाकुटपछि गिरीको समूह लामा र कँडेललाई खोज्दै उनीहरूको घर पुगेको थियो। दुवै पक्ष मिटरब्याज र असुलीको धन्दामा संलग्न रहेको प्रहरी स्रोतले बतायो। जग्गाको कारोबार र ठेक्कापट्टामा पनि संलग्न छन्। लामा नेकपा (एमाले) मोरङको नवनिर्वाचित सदस्य हुन्। उनलाई विभिन्न घटनामा प्रहरीले पक्राउ गरेर मुद्दा चलाएको थियो। कँडेल पटकपटक विवादमा आइरहन्छन्। मोरङ प्रहरीको रेकर्ड अनुसार उनी यसअघि ७ पटक पक्राउ परिसकेका छन्। २०७१ सालमा उनीविरुद्ध सार्वजनिक अपराधको मुद्दा थियो। २०७३ मा ज्यान मार्ने उद्योग, २०७४ सालको साउनमा सार्वजनिक अपराध, असोजमा अभद्र व्यवहार र फागुनमा पनि अभद्र व्यवहार मुद्दा चलेको थियो। २०७७ सालमा ठगी मुद्दामा पक्राउ परेका थिए। केही समय कारागार बसेर छुटेका उनीविरुद्ध गत भदौ १ गते ज्यान मार्ने उद्योगको जाहेरी परेको थियो। विराटनगर महानगरपालिका११ का ३२ वर्षीय कँडेलसहितले पूर्वमन्त्री तथा नेकपा (एमाले)की नेतृ भगवती चौधरीका छोरा दुहबी नगरपालिका२ घर भएका २८ वर्षीय द्रव्यराज चौधरी र उनका साथी २७ वर्षीय बालकृष्ण चौधरीलाई गत भदौ १ गते आक्रमण गरेपछि ज्याज मार्ने उद्योगको जाहेरी परेको थियो। २०८० पुस २७ गते होटल बिगको क्यासिनो भित्र भएको विवादका कारण बाहिर कँडेलमाथि खुकुरी प्रहार भएको थियो। कँडेलको गुण्डागर्दी विराटनगरको बसपार्कबाट सुरु भएको थियो। अपहरण तथा शरीर बन्धक मुद्दामा कैद भुक्तान गरी छुटेका अभिषेक गिरीमाथि नेपाली कांग्रेस नेताहरूको संरक्षण छ। गिरी युवती प्रयोग गरेर फिरौती मागेको आरोपमा २०७१ साल साउन तेस्रो साता पक्राउ परेका थिए। अपहरण तथा शरीर बन्धक मुद्दामा कैद भुक्तानपछि गिरी गत २०७९ चैत ६ गते कारागारबाट छुटेका हुन्। कारागारबाट छुटेपछि उनले आफूलाई सामाजिक गतिविधिमा सक्रिय भएको देखाउँछन्। समाजेवी भएको दाबी पनि गर्छन्। कांग्रेसका कार्यक्रमहरूमा पनि देखा पर्छन्। कारागारबाट छुटेपछि उनले गिरी फाण्डेशन खोलेका छन्। गुण्डागर्दीमा संलग्न भएको आरोप लागिरहने उनी कोशी सुधार अभियान पनि सञ्चालन गर्छन्। कारागारमा हुँदा चौकीदार भएका गिरी पटकपटक विवादमा आइरहन्छन्। कारागारबाट छुटेपछि पनि विवादमा आइरहेका छन्। विभिन्न व्यवसायीलाई धम्क्याउने गरेको आरोप उनीमाथि छ। विराटनगरमा खुलेआम मिटरब्याजको धन्दा चलाइरहँदा पनि उनीमाथि कारबाही नभएको गुनासो व्यवसायीहरूले गर्ने गरेका छन्। उनले ठेक्कापट्टामा पनि हात हालेका छन्।"
बाख्रा चराउन गएका वृद्धको भीरबाट लडेर मृत्यु,दार्चुला : दार्चुलाको नौगाड गाउँपालिकामा एकजनाको भीरबाट लडेर ज्यान गएको छ । गाउँपालिकाको २ सुण्डमुण्डका ६४ वर्षीय नरबहादुर ठगुन्नाको भीरबाट लडेर ज्यान गएको स्थानीयले जानकारी दिएका छन् । सोमबार दिउँसोतिर भैसेमेला वनमा बाख्रा चराउन गएका ठगुन्नाको भीरबाट लडेर ज्यान गएको स्थानीय सरिता ठगुन्नाले बताए । हिजो बेलुकी गाउँ नजिकको वनमा बाख्रा चराउन गएका ठगुन्नाको लडेर घटनास्थलमै ज्यान गएको उनले बताए । बाख्रा चराउन गएका उनी अबेर रातिसम्म घर नर्फिएपछि स्थानीयले खोजी गर्दा आज बिहान मृत अवस्थामा फेला पारेको हो।
चारदिनदेखि हराइरहेका पुरुषको शव घर छेउकै इनारमा भेटियो,ढल्केवर(धनुषा) : धनुषामा चारदिनदेखि हराइरहेका एक पुरुषको शव इनारमा फेला परेको छ । मिथिला नगरपालिका८ गुम्बा टोल बस्ने जमान सिंह घिसिङको छोरा अन्दाजी ३३ वर्षीय नारायण घिसिङको शव घर छेउकै इनारभित्र भेटिएको इलाका प्रहरी कार्यालय ढल्केवरका प्रहरी निरीक्षक जटाशंकर यादवले जानकारी दिए । जमान सिंहका अनुसार छोरा नारायण चारदिनदेखि सम्पर्कविहिन रहेका थिए । उनको खोजी गरिरहेकै अवस्थामा सोमबार इनारबाट दुर्गन्ध आएपछि इनारभित्र टर्च बालेर हेर्दा शव देखेपछि प्रहरीलाई खबर गरिएको थियो । घटनाबारे सोमबार साँझ जानकारी प्राप्त भए पनि अध्यारोका कारण शव बाहिर निकाल्न सम्भव नभएपछि मंगलबार बिहान सशस्त्र प्रहरीको सहयोगमा शव इनारबाट बाहिर निकालिएको प्रहरी निरीक्षक यादवले बताए । शवलाई पोष्टमार्टमका लागि महोत्तरीको बर्दिवासस्थित बर्दिवास अस्पताल पठाएर अनुसन्धान अगाडि बढाइएको उनले जानकारी दिए ।
पश्चिमी वायुको प्रभाव कायमै : कोशी र मधेस प्रदेशका केही स्थानमा हुरीबतास चल्ने संभावना,"काठमाडौं : हाल देशमा पश्चिमी वायुको साथै स्थानीय वायुको समेत आंशिक प्रभाव रहेको छ । हाल कोशी,मधेस र बागमती प्रदेशमा आंशिक बदली रही बाँकी भूभागमा मौसम सफा रहेको जल तथा मौसम विज्ञान विभागले जनाएको छ । विभागका अनुसार आज दिउँसो देशभर आंशिक बदलीदेखि मौसम मुख्यतया सफा रहनेछ । गण्डकी प्रदेशका पहाडी भूभागका एकदुई स्थानमा मेघगर्जन र चट्याङसहित हल्का वर्षा तथा उच्च पहाडी तथा हिमाली भागका एकदुई स्थानमा हल्का हिमपातको सम्भावना छ । कोशी र मधेस प्रदेशका केही स्थानमा हुरीबताससमेत चल्ने सम्भावना छ । त्यसैगरी,आज राति कर्णाली र सुदूरपश्चिम प्रदेशका पहाडी भूभागमा आंशिक बदली रही बाँकी भागमा आंशिक बदलीदेखि मौसम सफा रहने विभागले जनाएको छ। आगामी २४ घण्टामा गण्डकी प्रदेशका पहाडी भूभागका एकदुई स्थानमा मेघगर्जन र चट्याङसहित हल्का वर्षा तथा उच्च पहाडी तथा हिमाली भागका एकदुई स्थानमा हल्का हिमपातको सम्भावना छ । साथै अपराह्नको समयमा कोशी र मधेस प्रदेशका केही स्थानमा हुरीबतास चल्ने सम्भावना रहेकाले दैनिक जनजीवन,स्वास्थ्य,सडक तथा हवाई यातायातमा आंशिक प्रभाव पर्न सक्ने हुँदा त्यसबाट हुनसक्ने असरबाट समेत बच्न आवश्यक सतर्कता अपनाउन विभागले अनुरोध गरेको छ ।"
करिब बीस करोड रकमसहित काठमाडौंमा एकजना पक्राउ,"काठमाडौं : २० करोडभन्दा बढी रकमसहित काठमाडौंबाट एकजना पक्राउ परेका छन्। काठमाडौँ उपत्यका अपराध अनुसन्धान कार्यालय टेकुको टोलीले टोखा नगरपालिका१ झोर क्षेत्रबाट उक्त रकमसहित सोमबार राति एकजनालाई पक्राउ गरेको हो । कार्यालयका प्रमुख प्रहरी वरिष्ठ उपरीक्षक रमेश बस्नेतले पक्राउ परेका व्यक्तिबाट उक्त परिमाणमा रकम बरामद गरिएको बताए। उनका अनुसार ना १ ख १६५२ नम्बरको ट्रकबाट नेपाली रुपैयाँ,अमेरिकी डलर,युरोलगायत विभिन्न मुलुकका मुद्रा बरामद गरिएको हो। पक्राउ परेका व्यक्तिको नाम भने खुलाइएको छैन।"
"मोरङको धनपालथानमा भीषण आगलागी, २ बालबालिको मृत्यु, ८ घर जले","विराटनगर : मोरङको धनपालथालन गाउँपालिकाको कदमा गाउँमा भिषण आगलागी भएको छ। आगलागीमा परी दुई बालबालिकाको मृत्यु भएको छ। मृत्यु हुनेमा एक बालक र एक बालिका रहेका छन्। उनीहरूको परिचय खुलेको छैन। आगलागीका कारण हालसम्म ८ घर जलिसकेका छन्। आगो नियन्त्रण हुन सकेको छैन। नियन्त्रणका लागि स्थानीय, दमकल र प्रहरी खटिएको मोरङ प्रहरी प्रवक्ता (डिएसपी) वेदप्रकाश जोशीले जानकारी दिए।"
स्रोत नखुलेको साढे तीन लाख रुपैयाँसहित रौतहटबाट दुईजना पक्राउ,"रौतहट: स्रोत नखुलेको ठूलो परिमाणको नगदसहित दुईजनालाई रौतहट प्रहरीले नियन्त्रणमा लिएको छ। सशस्त्र प्रहरी बल नेपाल सिमा गस्ती टोलीले ईशनाथ नगरपालिका४ महुलियास्थित सीमा नाकामा चेकजाँच गर्ने क्रममा मधेश प्रदेश ०३०३५ प ६४५५ नम्बरको मोटरसाइकलमा सवार परोहा नगरपालिका५ का ३५ वर्षीय सहजाद देवान र राजपुर नगरपालिका४ का ३२ वर्षीय शेख सरसाम पक्राउ परेका हुन् । सोमबार साँझ पक्राउ परेका उनीहरूको साथबाट स्रोत नखुलेको १ सयको ३ सय ९ थान र ५ सयको १ सय थान गरी कूल ३ लाख ५९ हजार नगद बरामद गरिएको छ । साथै, बरामद गरिएको नगदसहित उनीहरूलाई आवश्यक अनुसन्धान तथा कानुनी प्रक्रिया पूरा गर्न गौर भन्सार कार्यालय रौतहटमा बुझाइएको छ । बरामद भएको उक्त रकमको स्रोतबारे थप अनुसन्धान अघि बढाइएको सशस्त्र प्रहरी निरीक्षक संजित कुमार सिंहले बताए ।"
"स्ववियु निर्वाचन : कतै मतदान जारी, कतै स्थगित","काठमाडौं : त्रिभुवन विश्वविद्यालय (त्रिवि)का आङ्गिक र सम्बन्धनप्राप्त क्याम्पसमा मंगलबार स्वतन्त्र विद्यार्थी युनियन (स्ववियु)निर्वाचन जारी छ। अधिकांश क्याम्पसमा स्ववियु निर्वाचन भएपनि केहि क्याम्पसमा भने मतदान प्रक्रिया नै रोकिएको छ । यसैक्रममा काठमाडौंको प्रदर्शनीमार्गस्थित रत्नराज्य क्याम्पसमा स्ववियु निर्वाचन स्थगित भएको छ। निर्वाचन स्थगित भएपछि विद्यार्थीहरूले सांकेतिक विरोधस्वरुप सडकमा नै मतपेटीका बनाएर मतदान गरेका छन् । फर्जी परिपत्र वितरण गरेको भन्दै अनेरास्ववियुले तालाबन्दी गरेपछि उक्त क्याम्पसमा स्ववियु निर्वाचन स्थगित भएको हो। विद्यार्थीहरूले स्ववियु निर्वाचन तत्काल गर्न माग गर्दै प्रदर्शन समेत गरेका छन् । यसैबीच सुरक्षाको कारण देखाउँदै अमृत साइन्स क्याम्पसमा स्ववियु निर्वाचन स्थगित गरिएको छ । सोमबार आह्वान गरिएको बैठकमा केही विद्यार्थी सङ्गठन अनुपस्थित भएकाले निर्वाचन स्थगित गरिएको सूचनामा उल्लेख छ । आज हुने स्ववियु निर्वाचनको राष्ट्रिय मानव अधिकार आयोगले अनुगमन गरिरहेको छ । यसैगरी पब्लिक युथ,त्रिचन्द्र क्याम्पसमा पनि स्ववियु निर्वाचन स्थगित भएको छ। त्रिविले प्रत्येक दुईदुई वर्षमा स्ववियु निर्वाचन गर्दै आइरहेको छ तर २०६५ सालदेखि भने स्ववियु निर्वाचन नियमित हुनसकेको छैन । विश्वविद्यालय क्याम्पसमा भने चैत ८ गते निर्वाचन हुनेछ । विश्वविद्यालय क्याम्पसमा २१ सदस्यीय स्ववियु निर्वाचन हुनेछ । जसमा ११ प्रत्यक्ष र १० जना समानुपातिकबाट निर्वाचित हुनेछन् । विश्वविद्यालय क्याम्पसमा छ हजार एक सय ४६ मतदाता रहेका जनाइएको छ । यी मतदाताले मतदान गरी नेतृत्व चयन गर्नेछन् । अध्यक्ष,सचिव र कोषाध्यक्ष पदमा प्रत्यक्ष निर्वाचित हुनेछन् । उपाध्यक्ष र उपसचिवसहित २१ सदस्य निर्वाचित भएपछि त्यसमध्येबाट चयन गरिनेछ । कुनै सङ्घ सङ्गठनको बहुमत आयो भने उपाध्यक्ष र उपसचिव उसैका सदस्यमध्येबाट चयन हुनेछन् । बहुमत आएन भने सहमतिबाट चयन हुनसक्ने व्यवस्था रहेको छ । सहमति भएन भने २१ जनाको मतबाट उपाध्यक्ष र उपसचिव चयन गरिन्छ । विश्वविद्यालय क्याम्पसमा इलेक्ट्रोनिक भोटिङ मेसिनबाट मतदान गरिने जनाइएको छ । मतदानका लागि २० वटा यन्त्र प्रयोग गरिने निर्वाचन समितिले जनाएको छ ।"
