शीर्षक,विवरण
बालाजु औद्योगिक क्षेत्रको आगलागी नियन्त्रणमा (फोटो फिचर),"काठमाडौं : काठमाडौंको बालाजुस्थित औद्योगिक क्षेत्रमा आज भएको आगलागी नियन्त्रणमा आएको छ। औद्योगिक क्षेत्रमा भएको आगलागी नेपाली सेना, नेपाल प्रहरी र सशस्त्र प्रहरी बलको टोली तथा दमकलको सहायतमा नियन्त्रणमा लिइएको जिल्ला प्रहरी परिसर काठमाडौंका प्रवक्ता अपिलराज बोहराले जानकारी दिए। आगलागीका कारण र क्षतिबारे थप अध्ययन भइरहेको उनले बताए।"
वीरगन्जमा तोडफोड र आगजनी (फोटो फिचर),वीरगन्ज : हनुमानको जन्मोत्सवको अवसरमा वीरगन्जमा निकालिएको शोभायात्राका क्रममा दुई समुदायबीच झडप भएको छ। शोभायात्राले नगरपरिक्रमा गर्ने क्रममा वीरगन्जको छपकैया पुगेपछि दुई समुदायबीच झडप भएको हो। झडपका कारण स्थिति तनावग्रस्त बनेपछि प्रहरीले दर्जन बढी अश्रुग्यास प्रहार गरेका छन्। आक्रोशित भीडले छपकैयास्थित श्रीराम हल अगाडिको आधा दर्जन बिरयानी हाउसमा तोडफोड र आगजनी गरेका छन्। त्यस्तै दर्जनभन्दा बढी मोटरसाइकलमा पनि आगजनी गरिएको प्रहरीले जानकारी दिएको छ। प्रदर्शनका क्रममा कम्तीमा ८ जना घाइते भएका छन्। शोभायात्रामा हुलदंगा भएपछि समर्थकहरूले पनि विर्ता चोकमा टायर बालेर प्रदर्शन गरिरहेका छन्।
जनताको अपेक्षा र चाहना अनुसारको बजेट ल्याउँछौं : अर्थमन्त्री पौडेल,"तानसेन : उपप्रधानमन्त्री एवं अर्थमन्त्री विष्णु प्रसाद पौडेलले जनताको चाहना, अपेक्षा, गुनासोहरू सम्बोधन गर्ने गरी आगामी वर्षको बजेट निर्माणमा सरकार जुटिरहेको बताएका छन्। विगतका वर्षहरूमा भन्दा भिन्न शैलीको बजेट निर्माणको लागी कामहरू भइरहेको, स्वदेशमै रोजगारी, उद्योगधन्दा, कलकारखानामुखी, उत्पादनमुखी बजेट निर्माणमा सरकार लागिपरेको उपप्रधानमन्त्री तथा अर्थमन्त्री पौडेलले बताए। नेपाल पत्रकार महासंघ पाल्पाले तानसेनमा गरेको पत्रकार भेटघाटमा बोल्दै अर्थमन्त्री पौडेलले अहिले जनताले सडकदेखि सामाजिक सञ्जालहरूमा गरेको गुनासा अपेक्षा, सुझावलाई आफूले स्वाभाविक रूपमा लिएको र देशमा स्थायित्व र विकासको लागी एमाले कांग्रेसको सरकार निर्माण भएको यो सरकार आगामी निर्वाचन सम्म ढुक्कले जाने अर्थमन्त्री पौडेलले बताए। अर्थमन्त्री पौडेलले राष्ट्र बैंकको गभर्नर नियुक्ति प्रक्रियामा चर्चा गरिएको जस्तो विवाद नभएको र केही दिनमै सरकारले निजी क्षेत्र, अर्थशास्त्रीले रुचाएको गभर्नरलाई सरकारले नियुक्ति गर्ने बताए। यो सरकार बनेसँगै अर्थतन्त्रमा देखा परेका सुस्तता सुधार हुँदै गएको, रोकिएका ठूला ठूला विकास निर्माणका आयोजनामा काम भइरहेको अर्थमन्त्री पौडेलले बताए। देश र जनताले खोजेको अर्थतन्त्र लागू गर्न आर्थिक सुधार सुझाव आयोगले प्रतिवेदनमा दिएका सुझावलाई सरकारले अध्ययन गरेर कार्यान्वयन गर्दै लगिने अर्थमन्त्री पौडेलले बताए।"
वीरगन्जमा कर्फ्यु आदेश जारी,"वीरगन्ज : जिल्ला प्रशासन कार्यालय पर्साले वीरगन्जमा कर्फ्यु जारी गरेको छ। हनुमान जयन्तीको अवसरमा आयोजित शोभायात्राका क्रममा दुई समुदायबीच झडप भएर स्थिति तनावग्रस्त बनेपछि प्रशासनले साँझ ६:३० बजेदेखि लागू हुनेगरी कर्फ्यु आदेश जारी गरेको हो। पर्साका प्रमुख जिल्ला अधिकारी गणेश अर्यालका अनुसार आइतबार विहान १२ बजेसम्मका लागि कर्फ्यु आदेश जारी गरिएको हो। उनका अनुसार पूर्वमा वीरगन्ज१५ मा रहेको भेडियाही चोक, पश्चिममा वीरगन्ज२५ को सिर्सिया चोक, उत्तरमा वीगरन्ज१४ को गण्डक चोक र दक्षिणमा वीरगन्ज१६ को शंकराचार्य चोकसम्म कर्फ्यु लगाइएको हो।"
करेन्ट लागेर एक जनाको मृत्यु,झापा : कनकाई नगरपालिका१ मा करेन्ट लागेर आज एक जनाको मृत्यु भएको छ। आज बिहान घरमा पानी तान्न विद्युतीय मोटर जोड्ने क्रममा करेन्ट लागेर ६६ वर्षीय ताराबहादुर विश्वकर्माको मृत्यु भएको जिल्ला प्रहरी कार्यालयका प्रहरी नायब उपरीक्षक खगेन्द्रबहादुर खड्काले बताए। उनका अनुसार करेन्ट लागेर घाइते भएका विश्वकर्मालाई आफन्तले अस्पताल बिर्तामोड लैजाँदै गर्दा बाटोमा मृत्यु भएको हो। घटनाबारे थप अनुसन्धान भइरहेको प्रहरीले जनाएको छ।
"वीरगन्जमा दुई समुदायबीच झडप हुँदा एसपीसहित ४० घाइते, यसरी भएको थियो विवाद","वीरगन्ज : वीरगन्जमा शनिबार हनुमान जन्मोत्सवको अवसरमा निकालिएको शोभायात्राका क्रममा दुई फरक समुदायबीच झडप भएपछि स्थिति तनावग्रस्त बनेको छ। शनिबार अपरान्ह शोभायात्राले नगरपरिक्रमा गर्ने क्रममा वीरगन्जको छपकैयामा पुगेपछि दुई फरक धर्मका समुदायबीच झडप भएको हो। स्थिति नियन्त्रणमा आउन नसकेपछि स्थानीय प्रशासनले वीरगन्ज शहरी क्षेत्रमा कर्फ्यु आदेश जारी गरेको छ। वीरगन्जमा शनिबार बेलुकी ६३० बजेदेखि आइतबार दिउँसो १२ बजेसम्मका लागि कर्फ्यु आदेश जारी गरिएको पर्साका प्रमुख जिल्ला अधिकारी गणेश अर्यालले जानकारी दिए। उनका अनुसार पूर्वमा भेडियाही चोक, उत्तर गण्डक चोक, पश्चिममा सिर्सिया चोक र दक्षिणमा शंकराचार्य गेट गरी चार किल्ला तोकर वीरगन्ज शहरी क्षेत्रमा कर्फ्यु आदेश जारी गरिएको हो। शनिबार अपरान्हदेखि निस्किएको हिन्दूहरूको शोभायात्रा नगरपरिक्रममा गर्ने क्रममा छपकैया पुगेपछि ढुंगामुढा भएपछि दुई समूहबीच झडप सुरु भएको थियो। त्यसक्रममा छपकैयाका दुई वटा बिरियानी हाउस, केही मासु पसल, एउटा औषधि पसलका साथै निजी घरमा तोडफोड गरियो। बिरयानी हाउसका फर्निचर, फ्रिज, चुल्हो, काउण्टर लगायतका सामान सडकमा ल्याएर आगजनीपनि गरियो। त्यसैक्रममा त्यहाँ ८ भन्दा बढी मोटरसाइकलमा आगजनी पनि गरियो। दुई समूहबीचको झडप नियन्त्रणमा लिन प्रहरीले लाठी चार्जका साथै अश्रुग्यास र हवाई फायर पनि प्रहार गर्यो। छपकैयाको इदगाह चोकमा शनिबार बेलुकी ८ बजेसम्म पनि प्रहरी र स्थानीयबीच झडप चलिरहेपछि नेपाली सेना परिचालन गरिएको पर्साका प्रमुख जिल्ला अधिकारी गणेश अर्यालले बताए। उनले भने, 'बेलुकीसम्म पनि स्थिति नियन्त्रणमा नआएपछि कर्फ्यु लगायौं। कर्फ्यु लागेपछि सेना सडकमा आयो। स्थिति विस्तारै अब नियन्त्रणमा आउन थालेको छ। शनिबार बेलुकी ८ बजेसमम प्रहरीले दुई राउण्ड हवाई फायर र १ सय ३० राउण्ड अश्रुग्यास प्रहार गरेको प्रमुख जिल्ला अधिकारी अर्यालले बताए। उनका अनुसार झडपमा परी प्रहरी र स्थानीय गरी ४० जना घाइते भएका छन्। प्रहरीतर्फ पर्साका प्रहरी उपरीक्षक गौतम मिश्र, सशस्त्र प्रहरी नायब उपरीक्षक देवेन्द्रसिंहसहित २५ जना प्रहरी घाइते भएको अर्यालले जानकारी दिए। त्यस्तै प्रदर्शनकारीतर्फ पनि शनिबार बेलुकीसम्म १५ जना घाइते भएको उनले बताए। घाइतेहरूरुको वीरगन्जको नारायणी अस्पताल र अन्य अस्पतालमा उपचार भइरहेको उनले बताए। प्रजिअ अर्यालका अनुसार शनिबार दिउँसो घण्टाघर चोकबाट निस्किएको हनुमान जन्मोत्सवको शोभायात्रा छपकैयाको श्रीराम हल नजिक पुगेपछि शोभायात्रामा सहभागी एक जनाले बोकेको जय श्रीरामको झण्डा एक अपरिचित युवाले खोसेका थिए। त्यसपछि विवाद सुरु भई दुई समुदायीच झडप भएको र त्यसले स्थिति तनावग्रस्त बन्न पुगेको थियो।"
"विराटनगरको एउटा मोबाइल पसल, जहाँ भइरहेको बारम्बार चोरी","विराटनगर : विराटनगर महानगरपालिका९ महेन्द्र चोकमा रहेको सनराइज इन्टरप्राइजेज नामक मोबाइल पसल छ। महेन्द्र चोकबाट पूर्वतर्फ रहेको उक्त पसलमा बारम्बार चोरी भएको छ। शुक्रबार राति तेस्रोपटक चोरी भयो। यसअघि २ पटक चोरी भइसकेको छ। एउटै पसललाई लक्षित गरेर बारम्बार चोरी भइरहे पनि प्रहरीले घटनामा संलग्नको पहिचान गर्न नसकेको पसलका सञ्चालक मधु राईले बताए। राईले सामाजिक सञ्जालमा आफ्नो पसल चोरी भएको र प्रहरी प्रशासनबाट कुनै सहयोग नपाएको गुनासो पोखेका छन्। यसअघिको घटनामा सहयोग नपाएकै कारण पछिल्लो चोरीको जानकारी प्रहरी प्रशासनलाई नदिएको उनले बताए। प्रत्येक दिन राति ८:३० बजेतिर पसल बन्द गरेर घर जाने गरेको बताउँदै राईले भने, शुक्रबार राति पनि सोही समयमा बन्द गरेर गएको थिएँ। तर, बिहान ९ बजेतिर पसल खोल्न आउँदा पसलभित्र सामान छरपस्ट थियो। पसलको माथिपट्टि रहेको सानो भेन्टिलेसन फुटाएर चोर भित्र छिरेको पसेको रहेछ। यसबाहेक अन्यत्र ठाउँ नै छैन पसलभित्र पस्नका लागि। त्यही भेन्टिलेसन भत्काएर पसेको चोरले सामान चोरेपछि त्यहीँबाट बाहिर निस्किएको हुनुपर्छ। विगतजस्तो धेरै मूल्यको सामान यसपटक चोरी नभएको उनले बताए। शुक्रबार राति चोरले करिब २०२५ हजार जतिको मोबाइल चोरी गरेर लगेको उनको भनाइ छ। थोरै मूल्यको सामान चोरी भयो भन्दा पनि चोर पल्कियो भन्ने चिन्ता लागेको बताउँदै राईले भने, मेरो पसलमा अहिलेसम्म तेस्रोपटक चोरी भइसकेको छ। २०७७, २०७८ र अहिले २०८१ गरेर ३ पटक चोरी भइसक्यो। यसअघि २ पटक चोरी हुँदा लाखौं रुपैयाँको विभिन्न ब्राण्डका मोबाइल, ट्याब, स्मार्ट घडी चोरी भएको थियो। त्यसपछि मैले महँगा मोबाइल पसलमा राख्न छाडे। घर जाँदा सुरक्षित ठाउँमा राख्ने गरेको छु। यसपटक सस्तो मोबाइल र घडी चोरी भएको छ। राईका अनुसार यसअघि चोरीका मोबाइल फेला परेनन्। चोर पनि प्रहरीले पत्ता लगाएन। मोबाइल पसलबाट यसअघि २ पटक लाखौं रुपैयाँ बराबरको नयाँ र पुरानो मोबाइल चोरी भएको र हालसम्म पनि चोरी गर्ने समूह प्रहरीले पत्ता लगाउन नसकेको पीडा उनले सुनाए। राईले भने, प्रहरीले यसअघिकै घटना टुंगोमा पुर्याउन सकेन। त्यही भएर पनि यसपटक खबर गरिन। उनीहरुलाई खबर गर्यो भने आउने र सोधपुछ मात्रै गर्ने गर्छन्। अनुसन्धान प्रभावकारी नहुने भएकाले खबर गर्न उचित ठानिन। उनले राम्रोसँग अनुसन्धान गर्ने भएको भए यसअघि २ पटक पसल चोरी गर्नेलाई किन प्रहरीले पक्राउ गरेन ? भनेर प्रश्न गरेका छन्। मेरो मात्रै होइन, भर्खरै मोरङको उर्लाबारीको मुख्य बजारमै रहेको मोबाइल पसलबाट करोडौं मूल्य बराबरका विभिन्न ब्राण्डका मोबाइल चोरी भए खै त त्यहाँको चोरी गर्ने गिरोहलाई पक्राउ गरेको, राईले भने। मोरङ प्रहरी प्रमुख एसपी नारायणप्रसाद चिमरियाले विराटनगरमा मोबाइल पसल चोरी भएको खबर प्रहरीलाई प्राप्त नभएको बताए। घटनाको जानकारी आउनु पर्यो नि प्रहरी कहाँ। त्यहाँ चोरी भएको हो वा होइन भन्ने अहिले केही भन्न मिल्दैन। हाम्रो टोलीले सम्बन्धित ठाउँमा पुगेर प्रारम्भिक अनुसन्धान गर्न पाएकै छैन। त्यो मोबाइल पसल चोरी भएको भए पसल धनीले किन प्रहरीलाई खबर नगरेको ? उहाँले घटनाको जानकारी गराएपछि सहयोग नगरेको भए भन्न मिल्छ। पसल धनी राईसँग बुझ्दा थोरै रकमको भएकाले प्रहरीलाई खबर नगरेको बताए। उर्लाबारीको पसलबाट चोरी भएका धेरै मोबाइलहरु भारतीय प्रहरीको सहयोगमा त्यहाँबाट ल्याएर सम्बन्धित पसल धनीलाई बुझाएको एसपी चिमरियाले बताए। पछिल्लो समय विराटनगर महानगरपालिका क्षेत्रमा चोरीका घटना बढेका छन्। घरका साथै मोटरसाइकल चोरी व्यापक हुन थालेपछि प्रहरीले सक्रियता बढाएको छ। चोरी भएका केही मोटरसाइकल फेला पर्नुका साथै चोरीमा संलग्नलाई पक्राउ गर्न प्रहरी सफल भएको एसपी चिमरियाले बताए। प्रहरीको तथ्यांकअनुसार साउनदेखि हालसम्म विराटनगर क्षेत्रभित्रबाट ६० वटाभन्दा बढी मोटरसाइकल चोरी भइसकेको छ। चोरी भएका केही मोटरसाइकल प्रहरीले फेला पार्नुका साथै चोरीमा संलग्नलाई पनि पक्राउ गरेको छ।"
माइतीघरबबरमहल क्षेत्रमा शिक्षकहरूको प्रदर्शन,"काठमाडौं : विद्यालय शिक्षा ऐन जारी गर्न माग राख्दै नेपाल शिक्षक महासंघले शनिबार ११ औं दिन पनि सडक प्रदर्शनलाई निरन्तरता दिएका छन्। आफूहरूसँग भएका सहमतिका आधारमा यथाशीघ्र विद्यालय शिक्षा ऐन जारी गर्नुपर्ने भन्दै शिक्षकहरूले माइतीघरबबरमहल क्षेत्रमा सडक प्रदर्शन गरेका हुन्। नाचगानसहित उनीहरूले विद्यालय शिक्षा ऐन जारी गर्न सरकारको ध्यानाकर्षण गराएका छन्। महासंघ र सरकारबीच निरन्तर छलफल भएपनि कुनै निष्कर्ष भने निस्कन सकेको छैन। महासंघले संसदको वर्षे अधिवेशन तत्कालै सुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी गर्नुपर्ने अडान राखेको छ। आफ्ना नयाँ कुनै माग नरहेकाले विद्यालय शिक्षा ऐन जारी नभएसम्म कक्षाकोठामा नफर्कने भन्दै उनीहरूले शैक्षिक हडताल समेत गरेका छन्। जसका कारण शैक्षिक गतिविधि ठप्प भएको छ।"
"आजको जितसँगै ललितपुरको प्लेअफ पक्का, बुटवल बाहिरियो",काठमाडौं : नेपाल सुपर लिग (एनएसएल)अन्तर्गत ललितपुर सिटी एफसीले बुटवल लुम्बिनी एफसीलाई हराएको छ। त्रिपुरेश्वरस्थित दशरथ रंगशालामा शनिबारको दोस्रो खेलमा ललितपुरले बुटवललाई २०ले हराएको हो। आजको जितसँगै शीर्ष ४ मा आफ्नो स्थान पक्का गर्ने ललितपुर पहिलो टिम बनेको छ। आजको हारसँगै बुटवलको प्लेअफमा पुग्ने सम्भावना सकिएको छ। आजको खेलमा पहिलो हाफमा अनन्त तामाङको गोलबाट अग्रता लिएको ललितपुरले दोस्रो हाफमा पुनः एक गोल थप्यो। खेलको आठौं मिनेटमा ललितपुरका सनिस श्रेष्ठले गरेको पासमा पापा केबेले कन्ट्रोल गर्दै हानेको प्रहार क्रसबार माथिबाट बाहिरिएको छ। खेलको २३ औँ मिनेटमा अनन्तले मणि लामाले हानेको कर्नरबाट आएको बललाई हेडरमार्फत गोल गरेका थिए। पहिलो हाफमा १० को अग्रता बनाएको ललितपुरले खेलको ५१ औँ मिनेटमा राम्रो मौका गुमायो बुटवलका गोलकिपर दीप कार्कीलाई बिट गरिसकेको अवस्थामा पनि गोल गर्न सकेनन्। खेलको ८८ औँ मिनेटमा ललितपुर सिटी एफसीले दोस्रो गोल गरेको छ। ललितपुरका लागि सन्तोष खत्रीले डिबक्स बाहिरबाट गोल गर्दा दिप कार्की स्तब्ध रहन पुगे। इमोह इजखेलले दायाँबाट दिएको पासलाई सन्तोषले कन्ट्रोल फिनिस गरेका हुन्। ललितपुरले आफ्नो अन्तिम खेल झापा एफसीसँग खेल्नेछ। बुटवल लुम्बिनी एफसीले अन्तिम खेलको रूपमा पोखरा थन्डर्ससँग खेल्नेछ।
पहिलो खेलमा झापा र पोखराले अंक बाँडे,काठमाडौं : नेपाल सुपर लिग (एनएसएल)अन्तर्गत झापा एफसी र पोखरा थन्डर्सले अंक बाँडेका छन्। शनिबार भएको पहिलो खेलमा झापा एफसी र पोखरा थन्डोर्सले ११ गोल गरे। त्रिपुरेश्वरस्थित दशरथ रङ्गशालामा भएको खेलमा पहिलो हाफ शून्य बराबरी हुँदा दोस्रो हाफमा दुवै टोलीले एकएक गोल गरेका हुन्। आजको खेलमा पोखरा थन्डर्सको कप्तानी गोलकिपर गुइलम प्रिसोले गरेका थिए। खेलको १२ औ मिनेटमा पोखराका लागि स्टेफेन समिर बिनोङको हेडरमा सुधिल राईले वान भर्सेस वानको अवस्थामा हानेको प्रहार झापाका गोलकिपर नेमान्जा लेमाजिकले बचाए। खेलको १८औं मिनेटमा पोखराका लागि आयुष घलानले हानेको वान भर्सेस वानको बल पनि नेमान्जाले बचाए। सोही बल बचाउने क्रममा उनी घाइते पनि भएका थिए। उनलाई खेलको बाइसौँ मिनेटमा एन्जल श्रेष्ठले प्रतिस्थापन गरे। खेलको २५ औँ मिनेटमा पोखराका जोए आइडुले हानेको फ्री किक पोस्ट बारमा लागेर बाहिरिएको छ। पहिलो हाफमा निकै आक्रमक खेले पनि पोखराले कुनै पनि स्कोर बनाउन सकेन। झापाले पनि केही प्रयासहरू गरेको थियो। तर सफल बनाउन सकेन। दोस्रो हाफको ५२ औँ मिनेटमा पोखरा थन्डर्सले गोल गरेको छ। पोखराका लागि स्टेफेन समिर बिनोङले गोल गरेका हुन्। खेलको ६५ औँ मिनेटमा झापाले बराबरी गोल फर्कायो। झापाका लागि लाजार आर्सिकले शानदार फ्रिकी गोल गर्दै टोलीलाई बराबरीमा फर्काए। त्यसपछि भने दुवै टिमले प्रयासहरू गरे तापनि स्कोर भने गर्न सकेनन्। आजको दोस्रो खेल ललितपुर सिटी एफसी र बुटवल लुम्बिनी एफसी बीच हुनेछ।
अमेरिकाले थप ५ जना नेपालीलाई गर्यो निष्कासन,"काठमाडौं : अमेरिकाले थप ५ जना नेपालीलाई निष्कासन गरेको छ। गैरकानुनी रूपमा अमेरिका बस्दै आएका ती नेपालीहरूलाई अमेरिकी अध्यागमनले निष्कासन गरेको हो। निष्कासनमा पर्नेमा वाग्ले, मल्ल, भट्टराई, ओली र ढकाल थरीका एकएक जना रहेका छन्। स्रोतका अनुसार वाग्लेलाई टर्किस एयरलायन्स र बाँकी चार जनालाई एयर इन्डियाको विमानबाट नेपाल फर्काइएको हो। उनीहरू यसै साता काठमाडौंमा ओर्लिएका थिए। 'गैरकानुनी रूपमा अमेरिकामा बसेर त्यहाँको अध्यागमन कानुन उल्लंघन गरेको आरोपमा उनीहरूलाई नेपाल डीपोर्ट गरिएको रहेछ। अमेरिकाले अवैध नेपालीहरूलाई फर्काउने क्रम जारी राखेको छ,' स्रोतले अन्नपूर्णसँग भन्यो। त्यसअघि अमेरिकाले ८ जना नेपालीलाई निष्कासन गरेको थियो। निष्कासनमा पर्नेमा बुढा, पुन, सेन, चौधरी, खड्का, सुवेदी, पुन मगर, पाठक थरका एकएक जना रहेका थिए। डोनाल्ड ट्रम्पले राष्ट्रपतिमा सपथ लिएपछि अमेरिकाको आप्रवासनसम्बन्धी नीति परिवर्तन भएको थियो। राष्ट्रपति ट्रम्पले आप्रवसनसम्बन्धी नयाँ कार्यकारी आदेश जारी गरेर गैरकानुनी रूपमा बसोबास गर्ने आप्रवासीमाथि धरपकड गर्दै आएको छ। केही समयअघि अमेरिकाले ११ जना नेपालीलाई विमान चार्टर गरेर नेपाल ल्याएको थियो।"
औद्योगिक करिडोरमा अघोषित लोडसेडिङले २ हजार उद्योग प्रभावित,"वीरगन्ज : वीरगन्जपथलैया औद्योगिक करिडोरका उद्योगहरूमा भइरहेको अघोषित लोडसेडिङ र अनियमित विद्युत कटौतीले उद्योगहरू मारमा परेका छन्। नेपाल विद्युत प्राधिकरणले वीरगन्जपथलैया औद्योगिक करिडोरमा बिना सूचना लोडसेडिङ र विद्युत कटौती गर्दै आएका कारण करिडोरमा रहेका उद्योगहरू धराशायी हुन थालेको वीरगन्ज उद्योग वाणिज्य संघले जनाएको छ। शनिबार संघले एक विज्ञप्ति जारी गर्दै औद्योगिक करिडोरमा भइरहेको अघोषित लोडसेडिङ र बिना सूचना अनियमित विद्युत कटौती प्रति संघको गम्भीर ध्यानाकर्षण भएको जनाएको छ। तीन दिनयता अघोषित लोडसेडिङ र बिना सूचना अनियमित विद्युत कटौतीका कारणले पर्सा र बारामा अवस्थित वीरगन्जपथलैया औद्योगिक करिडोरमा रहेका सानाठूला गरी करिब २ हजार उद्योग मारमा परेको संघका वरिष्ठ उपाध्यक्ष माधव राजपालले बताए। अघोषित लोडसेडिङ र बिना सूचना अनियमित विद्युत कटौतीले उद्योगहरूको कच्चा पदार्थ खेर गएको, उद्योगका उपकरणहरू बिग्रिन थालेको, उत्पादन लागत बढेको र यसले उद्योगको उत्पादन क्षमतामै असर परिरहेको संघका वरिष्ठ राजपालले बताए। संघका अध्यक्ष हरि गौतमले भने,करिब ५६ वर्ष पहिले विद्युत प्राधिकरणले औद्योगिक क्षेत्रलाई लोडसेडिङमुक्त क्षेत्र घोषणा गरेको थियो। सरकारले उज्यालो नेपालको नारा दिएको थियो। त्यसबाट उद्योगीहरू उत्साहित बनेका थिए। तर अहिले आएर फेरि उद्योगहरूलाई धराशायी बनाउने काम भइरहेको छ।"
खोटाङको छितापोखरीमा निर्माण गरिएको सुम्निमा पारुहाङको सालिक तोडफोड,धरान : किराँत राईहरूको भगवानको प्रतीक मानिने सुम्निमा पारुहाङको सालिक तोडफोड गरिएको छ। खोटाङको दिप्रुङ चुइचुम्मा गाउँपालिक६ को छितापोखरीमा निर्माण गरिएको सुम्निमा पारुहाङको सालिक तोडफोड गरिएको पालिका अध्यक्ष लोकेन्द्र राईले बताएका छन्। अध्यक्ष राईले शुक्रबार राति अज्ञात समूहले सुम्निमा पारुहाङको सालिक तोडफोड गरिएको बताए। उनले सालिक तोडफोड गर्नेलाई पकाउ गर्न खोटाङका प्रमुख जिल्ला अधिकारी र प्रहरी प्रमुखलाई जानकारी दिएको बताए। छितापोखरीको मैस्याङ डाडामा दुई वर्षअघि कोशी प्रदेश सरकार र गाउँपालिकाको संयुक्त लगानीमा ४० लाख रुपैयाँ लगानीमा सुम्निमा पारुहाङको सालिक निर्माण गरिएको थियो। सालिक निर्माण भएपछि आन्तरिक पर्यटकको आगमन हुन थालेपछि सुम्निमा पारुहाङ्को सालिक तोडफोड गरिएको हो। उक्त स्थानमा वैशाख १ गते साकेला सिलि प्रदर्शनीको कार्यक्रम राखिएपछि सालिक तोडफोड गरिएकाले दोषीलाई तत्काल पक्राउ गरि कारबाही गर्न अध्यक्ष राईले माग गरेका छन्।
"दुई समुदायबीच झडप हुँदा वीरगन्जमा तनावग्रस्त, बिरयानी हाउस र मोटरसाइकलमा आगजनी",वीरगन्ज : हनुमानको जन्मोत्सवको अवसरमा वीरगन्जमा निकालिएको शोभायात्राका क्रममा दुई समुदायबीच झडप भएको छ। शोभायात्राले नगरपरिक्रमा गर्ने क्रममा वीरगन्जको छपकैया पुगेपछि दुई समुदायबीच झडप भएको हो। झडपका कारण स्थिति तनावग्रस्त बनेपछि प्रहरीले दर्जन बढी अश्रुग्यास प्रहार गरेका छन्। आक्रोशित भीडले छपकैयास्थित श्रीराम हल अगाडिको आधा दर्जन बिरयानी हाउसमा तोडफोड र आगजनी गरेका छन्। त्यस्तै दर्जनभन्दा बढी मोटरसाइकलमा पनि आगजनी गरिएको प्रहरीले जानकारी दिएको छ। प्रदर्शनका क्रममा कम्तीमा ८ जना घाइते भएका छन्। शोभायात्रामा हुलदंगा भएफछि समर्थकहरूले पनि विर्ता चोकमा टायर बालेर प्रदर्शन गरिरहेका छन्। प्रहीहरू छपकैया र विर्ताको बीचमा घेरिएका छन्। प्रशासनले शोभायात्राका लागि ८ सय प्रहरी परिचालन गरिए पनि दुई समुदायबीच झडप भएको हो।
१७ हजारको हत्यारा भनेर नकारात्मक भाष्य बनाउन खोजिँदैछ : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले इतिहासलाई पछाडितिर धकेल्न चाहनेहरूले माओवादी र आफूलाई बदनाम गर्न खोजेको बताएका छन्। शनिबार काठमाडौंमा खिमलाल देवकोटाद्वारा लिखित संक्रमणकालीन न्याय पुस्तक सार्वजनिक गर्दै अध्यक्ष प्रचण्डले इतिहासलाई पछाडितिर धकेल्न चाहनेहरूले माओवादी र विशेष गरी आफूलाई १७ हजारको हत्यारा भनेर नकारात्मक भाष्य बनाउने कोसिस भइरहेको बताए। उनले युद्धको नेतृत्व आफूले गरेकाले शान्तिमा आएपछि सम्पूर्ण कुराको जिम्मा आफूले लिन्छु भनेको जिकिर गरे। उनले जोखिम उठाएर हतियार व्यवस्थापन र सेना समायोजन माओवादीले टुंग्याएको भन्न केहीलाई कठिन भइरहेको बताए। प्रचण्डले संक्रमणकालीन न्यायसँगसम्बन्धी विधेयकलाई बहुमतका आधारमा टुंग्याउन अन्य दलले राखेको प्रस्तावलाई आफूले अस्वीकार गर्दै सहमतिका आधारमा अघि बढाउने अडान लिएको बताए। अहिले संक्रमणकालीन न्यायसँगसम्बन्धी ऐन बनिसकेको अवस्थामा शान्ति प्रक्रिया सुरक्षित स्थानमा पुगेको भन्दै प्रचण्डले यसमा मुख्य भूमिका माओवादीको रहेको दाबी गरे। उनले संक्रमणकालीन न्यायसम्बन्धी आयोगका लागि सिफारिस समिति गठन भइसकेको अवस्थामा यसपटक हरहालतमा सफलतामा पुर्याउनुपर्ने बताए। उनले अरु कसैले चाहँदैमा जनयुद्ध सम्भव नरहेको बताए। तीनकुनेमा आगलागी र हत्या गरेजस्तो सजिलो जनयुद्ध नरहेको उनको भनाइ छ।
आइतबार देशका यी स्थानमा हुनेछ वर्षा,काठमाडौं : आइतबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरू र बाँकी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ। आइतबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहनेछ। कोशी प्रदेश लगायत गण्डकी प्रदेशको पहाडी भूभागका एक दुई स्थानमा मेघगर्जनचट्याङसहित हल्का वर्षाको सम्भावना रहेको महाशाखाले जनाएको छ। कोशी प्रदेश र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ।
शिक्षकको सडक आन्दोलन ११ औं दिनमा (फोटोफिचर),"काठमाडौं : विद्यालय शिक्षा ऐन जारी गर्न माग राख्दै नेपाल शिक्षक महासंघले शनिबार पनि काठमाडौंमा प्रदर्शन गरेको छ। सरकारले विगतमा पटकपटक गरेको सहमति र सम्झौताको कार्यान्वयन गर्दै शिक्षा ऐन जारी गरिनुपर्ने मागसहित चैत २० गतेदेखि काठमाडौंको माइतीघरबबरमहल क्षेत्रमा प्रदर्शन गरेका हुन्। महासंघले संसदको वर्षे अधिवेशन तत्कालै शुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी गर्न सरकारको ध्यानाकर्षण गराएको छ । सर्त पूरा नभएसम्म आन्दोलन जारी रहने उनीहरुको भनाई छ। शिक्षा मन्त्रालय र शिक्षक महासंघबीच विभिन्न चरणमा वार्ता भएपनि सहमति हुन सकेको छैन। आज ११ औं दिनपनि शिक्षकहरु सडकमा रहेका छन्। कतिपयले तलब वृद्धिको, पदस्थापनको वा सेवासुविधाको विषयलाई लिएर मात्र आन्दोलन गरेको भन्दै आलोचना गर्दै आएका छन्। शिक्षकहरूले आफ्नो माग नभई समग्र शिक्षामा परिवर्तनको लागि आन्दोलन गरिरहेको बताएका छन्। विगतमा भएका सम्झौता कार्यान्वयन गर, शिक्षा ऐन जारी गर, हाम्रो माग पूरा गर, शिक्षक पेसालाई सम्मान गर, लगायतका नारा लगाउँदै शिक्षकहरूले काठमाडौंमा दिनहुँ प्रदर्शन गरिरहेका छन् । नेपाल शिक्षक महासंघको अगुवाइमा भएको आन्दोलन आइतबारदेखि आमहड्तालमा परिणत भएको हो । शिक्षकहरूले आइतबारदेखि विद्यालयका उत्तरपुस्तिका परीक्षण, तालिम, गोष्ठी, सेमिनार, भ्रमणलगायतका कुनै पनि कार्यक्रम गरेका छैनन् । प्रधानमन्त्री केपी शर्मा ओलीले सरकार विद्यालय शिक्षा ऐन चाँडै ल्याउन तत्पर रहेकाले शिक्षकहरू आन्दोलनमा बसिरहनु नपर्ने बताएका छन्। समस्याहरू छन् तर सडकमा गइरहनुपर्ने थिएन । म शिक्षकहरूलाई शिक्षा ऐन चाँडै आउँछ भन्न चाहन्छु । तपाईंहरूले आफ्ना समस्यामात्रै राष्ट्रको हित र आर्थिक अवस्थालाई पनि हेरेर विचार गर्नुपर्ने हुन्छ, उनले भने । तस्बिर : अशोक दुलाल"
हङकङविरुद्ध नेपालले लियो पहिलो विकेट,काठमाडौं : चारदेशीय टी२० श्रृङ्खलाको समूह चरणको अन्तिम खेलमा हङकङविरुद्ध नेपालले पहिलो विकेट लिएको छ। मिसन रोड मैदानमा टस जितेर बलिङ रोजेको नेपालले हङकङको पहिलो विकेट लिएको हो। ३५ ओभरमा नेपालका नन्दन यादवले हङकङका अंशुमन रथलाई पेभेलियन फर्काएका हुन्। उनीलाई रिजन ढकालले क्याच आउट गरे। उनले १२ बलमा १७ रन बनाए। हङकङले हाल ४ ओभरको समाप्तिमा १ विकेटको क्षतिमा ३६ रन बनाएर खेलिरहेको छ।
हङकङविरुद्ध नेपालले टस जितेर पहिले बलिङ रोज्यो,"काठमाडौं : चारदेशीय टी२० श्रृङ्खलाको समूह चरणको अन्तिम खेलमा हङकङविरुद्ध नेपालले टस जितेर बलिङ रोजेको छ। आज मिसन रोड मैदानमा ११ :१५ बजे हुने खेलमा नेपालले हङकङलाई ब्याटिङको निम्तो दिएको हो। अपराजित नेपाल ह्याट्रिक जितको लक्ष्यमा छ । नेपालले पहिलो खेलमा कतारलाई ८ विकेट र दोस्रो खेलमा कुवेतलाई ६ विकेटले पराजित गरेको थियो। नेपाल यस अगाडि ओमानमा आयोजित एसिसी प्रिमियर कपमा ४ विकेटले पराजित हुँदा एसिया कप गुमाएको थियो। नेपालले दुई खेलबाट चार अंक जोडेको छ। यसैगरी ३ खेलबाट कवेतले ४ अंक जोडेको छ भने हङकङले २ खेलमा २ अंक जोडेको छ। कतार र कुवेत पनि आजै आमनेसामने हुँदैछन्। आजको खेल जित्न नसकेमा नेपालले कतार र कुवेतविरुद्धको नतिजा कुर्नुपर्नेछ। यता पहिलो खेलमा हङकङ कुवेतसँग चार विकेटको हार बेहोरेको थियो। तर अर्को खेलमा कतारविरुद्ध ६८ रनको जित निकालेको थियो। शीर्ष टोली फाइनलमा पुग्नेछ, तेस्रो र चौथो टोलीले तेस्रो स्थानका लागि आइतबार खेल्नेछन्।"
लालु लफु राजमार्ग : चट्टानी खण्ड को निर्माण ९० पूरा,"वीरेन्द्रनगर : कालीकोटको नरहरिनाथ गाउँपालिकाको लालुदेखि पचालझरना र बाजुराको सिमानासम्म जोड्ने लालु लैफु राजमार्ग निर्माणको चर्चा वर्षौं चलेको भएपनि पछिल्लो समय भने निर्माणले गति तीव्र रुपमा अघि बढेको छ। अछाम, कालीकोट, बाजुरा हुँदै हुम्ला र मुगुका समेत नागरिकका लागि यातायात सहजता भएको छ। थाप्लोमा भारी बोक्ने बाटोमा अहिले मोटर चढेर मानिस आउजाउ गर्न थालेका छन्। कडा चट्टानको बीचबाट साँघुरो बाटोमा बर्दियाको राजापुर नुन लिन गएको याद छ। हामीमात्र नभएर बाजुरा, हुम्लादेखिका मानिस नुन लिन पाठा हिँडाउने बाटो पनि हो, पचालझरना गाउँपालिका९ कोटिलाका धनबहादुर शाहीले भने, तर अहिले यो बाटो सडकका रूपमा परिणत भएको छ। यहाँ हामी आफ्नो मोटरसाइकल वा जिप चढेर सरर गाउँसम्मै आउन सक्छौं। कालीकोटमा एक पालिकाबाट अर्को पालिका हिँडेर एक दिनसम्म समय लाग्ने अवस्था छ। पचालझरना गाउँपालिका ६ देखि रास्कोट नगरपालिका १ सम्म पुग्न पनि मानिसलाई पैदल एक दिन लाग्छ। तर पछिल्लो समय लालु लैफु सडकको रास्कोट पचालझरना खण्डमा मोटर गुड्न थालेपछि दिनभरको समय एक डेड घण्टामा झरेको छ। रास्कोट नगरपालिका ८ का स्थानीय देउमनी धमालालले भने, हामी सानो उमेरमा बर्दियाको राजापुर र कैलाली चिसापानीसम्म नुन लिन जाँदा हाम्रो गाउँमा यसरी मोटर गुड्ला जस्तो लागेकै थिएन। सुर्खेत जुम्ला सडकखण्डले कालीकोट सदरमुकामबाटै गाडी चढ्ने अवसर दियो। राष्ट्रिय राजमार्गमा हुम्लालाई जोड्ने कर्णाली करिडोरले कर्णालीको छाल सान्नीगाडसम्म यातायात सेवा लिने अवसर दिलायो। विगतको भन्दा अहिले हाम्रो दुर्गम भनेर हेंला गरिने गाउँहरू नै सुगम भएका छन्। तोकिएको समयभन्दा अगाडि काम संघ र प्रदेश सरकारको साझेदारीमा लालुलैफु राजमार्गको बिभिन्न खण्डमा सडक निर्माण र नालासहित ग्राभेलको काम भइरहेको छ। जसमध्ये रास्कोट नगरपालिका ५ देखि पचालझरना गाउँपालिका९ कोटिलासम्मको करिव ८ किलोमिटर कडा चट्टानी भाग केकेएनएनएस जेभी सुर्खेतले निर्माणको जिम्मा लिएको छ। २०८० सालको पुसमा ३० महिनाभित्र निर्माण सम्पन्न गर्ने गरी जिम्मा लिएको निर्माण कम्पनीले अहिले झन्डै ९० प्रतिशत काम सम्पन्न गरिसकेको छ। बायो इन्जिनियरिङको कामबाहेक अरू सबै काम अबको दुई महिनाभित्र पूरा हुने अवस्था छ। अहिले सुक्खा भएकाले वर्षायाममा बायो इन्जिनियरिङको काम गर्नुपर्नेछ, पूर्वाधार विकास कार्यालय कालीकोटका प्रमुख हरि शर्मा धितालले भने, सबै निर्माण व्यवसायीले काममा लापरबाही गर्दैनन् भन्ने उदाहरण पनि हो। ३० महिना अवधिको यो काम १५ महिना नपुग्दै सम्पन्न हुने अवस्थामा पुगेको छ। उनका अनुसार अहिले उक्त सडक खण्डमा द्रुत गतिमा ग्राभेलको काम भइरहेको छ। कुल २८ करोडको लागतमा निर्माण हुने उक्त सडकमा २१ करोड रुपैयाँमा ठेक्का सम्झौता भयो। पूर्वाधार विकास कार्यालय कालीकोटका लेखा प्रमुख लभविक्रम शाहका अनुसार गत वर्ष १४ करोड रुपैयाँ खर्च भयो। चालु आवमा ५ करोड रुपैयाँको काम अन्तिम चरणमा रहेको छ। निर्माण व्यवसायी मानव बमले लालुलैफु रामारोशन पर्यटकीय सडकमा मात्र नभई आफूले जिम्मा लिएका सबै आयोजनाहरूमा समयमै निर्माण सम्पन्न गर्दै आएको बताए। कालीकोट पचालझरना निवासी प्रदेशसभा सदस्य दक्षिणा शाहीले लालुलैफु रामारोशन सडकको रास्कोट पचालझरना सडक खण्ड जस्तै अन्य खण्डहरू पनि छिटो, छरितो निर्माण सम्पन्न गर्न पहल भइरहेको बताइन्।"
राजा फर्काउनेहरूलाई मन्त्री बनाउनुभन्दा पशुपतिका बाँदरलाई बनाउनु ठीक : प्रधानमन्त्री ओली,"झापा : प्रधानमन्त्री एवं नेकपा एमालेका अध्यक्ष केपी शर्मा ओलीले राजा फर्काउनेहरू प्रधानमन्त्री र मन्त्री बन्ने रे, तिनीहरूलाई बनाउनुभन्दा त पशुपतिका बाँदरलाई मन्त्री बनाउन ठीक हुने बताएका छन्। संघीय लोकतान्त्रिक गणतन्त्र सुदृढीकरण र संविधानको रक्षाको रक्षाका लागि भन्दै नेकपा (एमाले) कोशी प्रदेश कमिटीले झापाको दमकमा शनिबार आयोजना गरेको वृहत् जनजागरण सभामा बोल्दै अध्यक्ष ओलीले भने, राजतन्त्र फर्काउने र दुईचार सडक छाप मान्छेहरूको तमासा चैत १५ गते देखियो। यिनीहरू कस्ता तत्त्व र शैलीका व्यक्ति हुन भनेर। अब तोडफोड, हत्या हिंसा, आक्रमण यस्ता कुराहरू शैह्य हुँदैन। अब देशलाई संविधान र कानुनबमोजिम अगाडि बढाउने उनले बताए। निरङ्कुश राजतन्त्र हुँदा देशमा विकास केही पनि भएन। विकासको सिन्को नभाच्नेहरु अहिले देशमा यत्रो विकास हुँदा केही भएन भन्दै हिँडिरहेका छन्। पूर्वराजा ज्ञानेन्द्र शाहलाई इंकित गर्दै ओलीले भने, तपाईँहरू मलाई साथ दिनुहोस् मै आउँछु भन्न लाजै मान्दैनन्। अढाई सय वर्ष केही नगरिकन खाने, देश लुट्नेहरूप्रति नेपाली जनता सचेत छन्, जनताले बुझेका छन्। नेपाली जनता कुनै पनि हालतमा रैती हुन तयार हुँदैनन्, उनले भने। ड्राइभिङ सिक्दै नसिकेकाहरूले म राम्रो गाडी चलाउँछु, यसले केही जान्दै जान्दैनन्, यो ड्राइभरलाई हटाउनुपर्छ भनेर ड्राइभरको सिटमा बस्न खोजेको व्यङ्ग हान्दै अध्यक्ष ओलीले भने, राजनीतिक भनेको थाहै नपाएका र ढुङ्गा हान्न जानेकाहरूले देश चलाउँछु भनेर उधुम मच्चाइरहेका छन्। अहिले देश विकास र सुशासनको गतिमा अघि बढिरहेको छ। भ्रष्टाचार नियन्त्रण गर्न सरकार लागि परेको छ। देशमा स्थिरता र स्थायित्व चाहिएको छ। सरकार फेर्न र ढाल्ने खेलको चक्कर लागेकाहरू देशको विकास होइन, तमासा गर्न चाहिरहेको उनले बताए। ड्राइभिङ सिक्दै नसिकेकाहरूले, म राम्रो चलाउँछु, यसले केही जान्दै जान्दैनन्, यो ड्राइभरलाई हटाउनुपर्छ भनेर ड्राइभरको सिटमा बस्न खोजेजस्तो राजनीतिक भनेको थाहै नपाएका र ढुंगा हान्न जानेकाहरूले देश चलाउँछु भनेर उधुम मच्चाइरहेका छन्, उनले भने।"
"सरस्वती रूप, महादेव वाणी","आध्यात्मिक चेतनाको ज्योति जगाउने विद्या पनि हो, देउडागीत। पाल्पा सहर देखिँदैन सुर्खेत दूर हुनाले काँ झाईको मरण हुन्छ यसाई लहनाले । कठैदैन नामक देउडा गीति क्यासेटमा उल्लेखित गीतले बताए झैं काठमाडौं र पाल्पा सहरबाट सुर्खेत धेरै टाढा छ । मनमा विरहको भाव छ, सुनिदिने बुझिदिने कोही छैन । मृत्यु शाश्वत सत्य हो, कहाँ गएर मरण हुन्छ थाहा हुँदैन । स्व आमा गंगामतीदेवीका भावधारा हुन् यी कारुणिक शब्द । यी र यस्तै देउडागीतका सयौं लय, शब्दका सर्जकहरू सुर्खेतमा भेला भएर हजारौंलाई संस्कृति सभ्यता र देउडा साहित्यका चर्चा गरिरहेछन् । नेपाली भाषा साहित्य, सभ्यता र संस्कृतिको समेत राजधानी मानिएको सुदूरपश्चिम र कर्णाली प्रदेशका हजारौं कलाकर्मी गत १६ गतेदेखि भेला भइरहेछन् । संस्कृति संरक्षण समाज हुम्लाले कालीकर्णालीका संस्कृतिकर्मीबीच प्रतियोगितात्मक देउडागीतको आयोजना गर्यो । देउडा गायनको इतिहासमा यसरी आयोजना गरिएको यो पहिलो पटक हो । समाजका अध्यक्ष तीर्थराज रोकाया हुम्लाले सबैलाई गुन लगाए । प्रतियोगितामा दुवै प्रान्तका छत्तीस देउडा खेलाडी समूहले भाग लिए । नियम पनि समय सान्दर्भिक छन् । दर्ता गर्न १५ सय नगदी रकम बुझाउनुपर्ने । पुरस्कार राशि पनि प्रथम, द्वितीय र तृतीयलाई क्रमश: ५५,५५५, ४५,५५५, ३५,५५५ र सान्त्वनासहित ताम्रपत्र दोसल्लालाई सामान्य मानिँदैन । मन ठूलो गरे, भावना र छाती चौडा देखाए अध्यक्ष तीर्थराजले । तर पनि कार्यक्रम सञ्चालन र सम्पन्न गर्न भने त्यति सजिलो देखिएन । प्रतियोगीहरूलाई चित्तबुझ्दो नतिजा देखाउन समझदार, बुझेका र देउडामा समर्पित व्यक्तित्व हुनुपर्यो । पंक्तिकारको संयोजकत्वमा अरू तीनजना व्यक्तिको छनोट गर्नुभयो तीर्थराजजीले । जसमा नेत्रराज शाही (कालीकोट), शान्तिकुमारी शाही (जुम्ला), रेखा जोशी (बाजुरा) काम गरिरहेछन् । निकै जश र अपजशको भारी बोक्नुपर्ने काम हो यो । सल्लिहार काट्याका ठौर साल् काट्याका सरा यो मनले सम्झी रन्छ वाज तम्रा दरा । जुम्ला रारालीका गोरखबहादुर बुढाको संकलित उक्त देउडागीतले नेपालको धन हरियो वन भन्ने उक्ति दर्शाउँछ । गीतले तराईका चारकोसे झाडीको महŒवलाई मात्र नभएर हिमाली भेगका लौठ, देवदारु, धुपीसल्लाको पनि याद गराउँछ । नेपाली समाजमा आजभोलि चल्दै आएको समावेशी शब्दको अर्थ बुझ्न घनाजंगल प्रवेश गर्नु पनि हो भन्ने जनाउँछ, उक्त गीतले । साल सल्ला सिसौका जंगलमा पाइने सफा हावापानीले जति स्वस्थ जीवन दिन्छ, त्यति सफा अक्सिजन अरू सुक्खा ठाउँ पाइँदैन भनी देउडा कवि गोरख बताउँछन् । त्यसैले पनि कलाकर्मीहरू भन्ने गर्छन् सुर्खेत, सल्यान वा पोखरा, काठमाडौं जहाँ बसे पनि सम्झनु त दरा (गाउँ) नै हो । देउडा गीतका आँसुकविहरूको भेलामा सो प्रान्तका पूर्वमुख्यमन्त्री जीवनबहादुर शाहीले पानसमा बत्ती बालेर कार्यक्रमको उद्घाटन देउडा गीत गाएर नै गरे । जनप्रतिनिधिहरू कल्याणी खड्का (रुकुमपश्चिम), जुम्कात लामा (हुम्ला), मिलन खड्का (रुकुमपश्चिम), इन्द्राकुमारी शाही (दैलेख), उर्मिला विश्वकर्मा (डोल्पा), सामाजिक विकासमन्त्री घनश्याम भण्डारीलगायत सबै सांसदले जमेर सुर्खेतको सिटी हलमा देउडा खेले । राजनीतिले तनावमा परेका अनुहारहरू देउडा गीतसंगीतले उज्यालिए । सबैको सामूहिक स्वर थियो, अब देउडा खेलको संस्कृति राष्ट्रव्यापी तुल्याउनु पर्छ । नेत्रराज शाही (कालीकोट) संस्कृति बुझेका देउडा गीतका रचनाकार हुन् । स्थानीय कलाकारले उहाँलाई देउडा सम्राट् पनि भन्ने गर्छन । प्रतियोगितामा सहभागी ३६ टोलीलाई न्याय दिलाउन उनले नियम बनाए । लय, शब्द, शैली, गीतको गाम्भीर्यता, लालित्यपन आदिको मर्म बुझेर देउडा संस्कृतिको मर्यादामा रही प्रतियोगीले भाग लिनुपर्ने नियम बनायौं । जुम्ला पाक्या स्याऊ नास्पाती दैलेखका केला सम्झन्छु ढुणुक्क रुन्छु साई सम्झेका बेला । कुन कुन जिल्लामा के उत्पादन हुन्छ, बजार व्यवस्थापन सरकारले गरेको छ कि छैन ? महिलालाई माया र श्रद्धाका दृष्टिले हेर्ने चलन छ कि पञ्चायतीकालझैं हेप्ने चलन छ, गणतन्त्र नेपालमा सडक, बिजुली, पिउनेपानी, स्वास्थ्य सेवा के कस्तो छ ? लगायतका विषयवस्तुको अधीनमा रही आँसुकविहरूले आआफ्ना समूहका खेलाडीलाई प्रश्न प्रतिप्रश्न गर्दै उत्तर दिए । पुरुषवर्गमा भन्दा महिला वर्गका गीतिप्रश्न, भेषभूषा, छरितोपन कमको थिएन । सिंजा सभ्यता समाजले त आफैंले बुनेका कम्मलका राष्ट्रिय पोसाकमा सिटीहलको आँगनीलाई कर्णाली प्रदेशको परिचय दिलाए । ६६ वर्षका पूर्णबहादुर शाही (कालीकोट), ६४ वर्षका अजमल बुढा (हुम्ला), जयबहादुर थापा (दैलेख), कर्णबहादुर शाही (दैलेख), शंकर मल्ल, नन्दलाल रावत (जुम्ला) आदिको गीति उपस्थितिले देउडाखेलको गरिमा बढायो । यसैगरी महिला टोलीमा यमजुङ लामा (हुम्ला), जर्मा भण्डारी वम र यशोदा देवकोटा (कालीकोट), कल्पना खड्का (डोटी)का लोकप्रिय र चोटिला गीतले सभालाई रोमाञ्चित तुल्यायो । बाँजका गाठिला दाउरा सल्लाका भाटिय देउडा खेल्न आयाका छौं जसदयै माटिय । देउडा खेल सुरु गर्नुपहिले माटी र महतारी (आमा) लाई ढोग्ने चलन छ । बुझेका र पुरानो संस्कारको पालना गर्दै आएका पाका कलाकारले पनि यही गीति सम्बोधनबाट प्रतियोगिताको सुरुवात गरे । अरूहरूले पनि यिनै कुराको अनुसरण गरे । आध्यात्मिक चेतनाको ज्योति जगाउने विद्या पनि हो देउडागीत । कार्यक्रममा विभिन्न जिल्लाबाट रामरमिता हेर्नेहरूको घुइँचो देखिन्थ्यो । कार्यक्रमका सफल सञ्चालक पत्रकार कृष्णराज धमलाको काव्यिक धरातल साँच्ची नै स्मरणयोग्य रह्यो । व्यक्तिको व्यक्तित्वलाई तुरुन्तै गीतमा व्याख्या गर्न सक्ने क्षमताका कलाकार हुन् उनी । यसैगरी, सञ्चारकर्मी मालती विकको सुमधुर आवाजले सबैलाई आकर्षित गर्यो । देउडा खेलाडी विष्णुकान्त आचार्य, भरुणी रोकाया, जलिना रोकाया, सपना रावत, चन्द्रा हमाल, दानसिंह रावत (७५ वर्ष), कालीबहादुर भण्डारीका गीति शब्द सुन्न लायक रहे । देउडागीतहरूको मनोरञ्जन लिन भनी हुम्लाबाट शान्ति शाही (७३ वर्ष) बदमकला (७४ वर्ष) प्रेमबहादुर शाही (८० वर्ष) लगायतका वृद्धवृद्धा सुर्खेतको रापिलो घाममा पनि गीत सुनिरहेका देखिन्थे । देउडा हाम्री जननी हुन् । सरस्वतीकी रूप हुन्, महादेवका वाणी हुन् । यी गीतले सबैको कल्याण गर्छ भन्ने दृटान्त दिएको छ सुर्खेतको प्रथम देउडाखेल प्रतियोगिताले ।"
"नयाँ वर्ष नजिकिँदै, पोखरामा पर्यटक बढ्दै","पोखरा : नयाँ वर्ष २०८२ नजिकिँदै गर्दा पोखरामा पर्यटक आगमन बढेको छ। पोखरामा यतिबेला भारतीय, युरोपियन, अमेरिकनलगायत देशमा पर्यटक र आन्तरिक पर्यटकसमेतको आगमन बढेको होटल संघ नेपाल पोखराका अध्यक्ष लक्ष्मण सुवेदीले बताए। यतिबेला पोखराका होटलहरूमा ६० प्रतिशतभन्दा बढी अकुपेन्सी रहेको पनि उनले जानकारी दिए। नयाँ वर्ष महोत्सवमा ९० प्रतिशत बढी अकुपेन्सी रहने आयोजकको विश्वास छ। यो सिजन भारतीय पर्यटक घुम्न आउने समय, अन्नपूर्ण पदयात्रा क्षेत्रमा घुम्न जाने पर्यटक आउने सिजन र विद्यालयको परीक्षा सकिएर छुट्टी भएकाले आन्तरिक पर्यटकको आगमनसमेत बढेको होटल संघ नेपालका अध्यक्ष सुवेदीले बताए। पोखराको फेवाताल किनार बैदाममा नेपाली नयाँ वर्ष २०८२ लाई स्वागत गर्न फेवा नयाँ वर्ष महोत्सव शनिबारदेखि सुरु हुँदैछ। फेवाताल किनारको सडकमै महोत्सव हुँदैछ। नयाँ वर्ष महोत्सवमा ११ जिल्लाका मौलिक सांस्कृतिक प्रस्तुति रहने आयोजक होटल संघ नेपालले जनाएको छ। पर्यटन, संस्कृति र खाना फेवा महोत्सवको आकर्षण रहेको आयोजकले बताएका छन्। नयाँ वर्षको अवसरमा आयोजक होटल संघका सदस्य होटलले आफ्नो प्रकाशित दररेटमा २० प्रतिशत छुट प्रदान गर्ने जनाएको छ। पोखराका १ हजार २ सय होटलमा ४० हजार बेड संख्या रहेको होटल संघले जनाएको छ। स्थानीय ड्यामसाइडदेखि खहरेसम्म सडकमा सञ्चालन हुने महोत्सव निःशुल्क प्रवेशको व्यवस्था गरिएको संघका महासचिव राजेन्द्र ढकालले बताए।"
जुवातास खेलिरहेको अवस्थामा १३ जना पक्राउ,कैलाली : जुवातास खेलिरहेको अवस्थामा १३ जना पक्राउ परेका छन्। धनगढी उपमहानगरपालिका३ भाटभटेनी नजिकै बस्ने ४० वर्षीय खडक कुँवरले सञ्चालन गरेको सुदुरपश्चिम रेष्टुरेण्ट एण्ड लजमा जुवातास खेलिरहेको अवस्थामा कुँवर समेत १३ जनालाई शुक्रबार राति प्रहरीले पक्राउ गरेको हो। जिल्ला प्रहरी कार्यालय कैलालीबाट खटिएको प्रहरीले उनीहरूलाई नगद १ लाख १२ हजार ३ सय २० रुपैयाँ र ३ बुक ताससहित पक्राउ गरेको हो। यस सम्बन्धमा आवश्यक अनुसन्धान भइरहेको कार्यालयले जनाएको छ।
"जीवन मोडियो, गन्तव्य रोकिएन","जीवनसंघर्षका पाटा र नेपाली सेनाभित्रका विविध पक्ष समेटेर रमीन्द्र क्षत्रीले आत्मकथा तयार पारेका हुन्। आफ्नो मनभित्रको कथा हो, आत्मकथा । जसमा जीवनका भोगाइ, संघर्ष, रमाइलो पाटो र प्रसंगहरू लेखिन्छन् । देशका प्रतिष्ठित व्यक्ति र कतिपय सस्तो चर्चा कमाएका बीच पनि आत्मकथा लेख्ने होडबाजी नै चलेको छ । पछिल्लो समय विभिन्न पेसा, व्यवसायमा आबद्ध व्यक्तिहरूले आत्मकथा लेख्न र बेच्न थालेका छन् । त्यसो त यसअघि प्रकाशित आत्मकथाका किताब कतिपय तथ्यमा चुकेका छन् अनि कतिपय प्रकाशनपश्चात् विवादमा तानिएका छन् । आत्मकथा लेख्छु भनेर अघि बढ्ने जोकोही तथ्यमा इमानदार भइदिए भावी पुस्ताका लागि यी उपहार प्रेरणाको स्रोत बन्नेमा भने दुईमत हुने छैन । जीवनसंघर्षका पाटा र नेपाली सेनाभित्रका विविध पक्ष समेटेर रमीन्द्र क्षत्रीले पनि आफ्नो आत्मकथा जीवन सुन्दर छ सार्वजनिक गरेका छन् । जीवनको ४० वर्ष सैनिक सेवामा बिताएका क्षत्री नेपाली सेनाका अवकाश प्राप्त उपरथी हुन् । रामचन्द्र फुयालले सम्पादन गरेको पुस्तकमा क्षत्रीले आफ्नो संघर्षसँगै शाही नेपाली सेनाबाट नेपाली सेना बनेको संगठनको यथार्थ चित्रण गर्ने प्रयास गरेका छन् । सात खण्डमा प्रस्तुत आत्मकथामा आफ्नो पूर्वजहरूको खोजी, आफूले भोगेको बाल्यकाल र युवावस्था, सैनिक जीवनका भोगाइ र सेरोफेरोका विविध पक्ष, तत्कालीन माओवादीको आक्रमणमा परेपछि अप्रत्याशित रूपमा भोग्नु परेका निर्मम दिनहरू, आफ्नो जीवनका प्रेरणाको स्रोत र अन्तिममा राजदरबार हत्याकाण्ड, २०६१ को शाही कदम, माओवादी विद्रोह र त्यसका परिणामलगायत महŒवपूर्ण सन्दर्भ उल्लेख गरेका छन् । काठमाडौंको ठमेलमा २०१६ कात्तिक २९ मा जन्मेका क्षत्री परिवारका जेठो सन्तान हुन् । सेनाको पारिवारिक पृष्ठभूमिमा हुर्किएका क्षत्रीले २०३६ पुस २ गते तत्कालीन शाही नेपाली सेनामा करियर सुरु गरेका थिए । उनका तीन दाजुभाइ माइलो भाइ राजेन्द्र क्षत्री प्रधानसेनापतिबाट र साइलो रतीन्द्र महासेनानीबाट अवकाश भए । कान्छो भाइ रवीन्द्रले व्यवसाय रोजे । रमीन्द्रले पनि होटल खोलेर व्यवसाय गर्न चाहन्थे तर व्यवसायका लागि ऋण नमिलेपछि उनी सैनिक सेवातर्फ लागे । शाही नेपाली सेनामा कर्णेल रहेका उनका बुवा तत्कालीन राजपरिवारका विश्वासपात्र थिए । लामो समयसम्म राजा महेन्द्रको एडीसी भएर काम गरेकाले पनि उनको परिवारको राजदरबारप्रति हिमचिम थियो । २०२८ माघमा राजा महेन्द्र रमीन्द्रको घरमा पुगेर रमिन्द्रका दाजुभाइको प्रशंसा गरेका थिए । पिताको दरबारसँगको राम्रो सम्बन्धले रमीन्द्रसहित उनका दाजुभाइलाई केही सहज त थियो तर दरबारसँग नजिकिएकै कारण कतिपटक उत्कृष्ट हुँदाहुँदै पनि विदेशका तालिम र बढुवाको अवसरबाट बञ्चितसमेत हुनु परेको थियो । रमीन्द्र २०४२ वैशाख १ गतेदेखि ४ वर्ष शाही रक्षकका रूपमा नारायणहिटी दरबारमा तैनाथ भएका थिए । त्यतिबेला पनि चाकडी गर्ने परम्परा कायमै थियो । त्यसैले त रमीन्द्रका बुवाले भनेका थिए, नेपालमा राजप्रथा छइन्जेल चाकडी प्रथा हट्दैन । तर, चाकडी राजालाई चाहिँदैन, राजाका आसेपासेलाई चाहिन्छ । ज्येष्ठता, योग्यता, कार्यक्षमता र पारिवारिक पृष्ठभूमिमा उत्कृष्ट हुँदाहुँदै पनि एडीसीमा रोकेपछि रमीन्द्रले दरबारबाट सरुवा मागेका थिए । नेपालमा सेनामात्र क्षमता, योग्यताको कदर हुने पहुँच नचल्ने भनिए पनि रमीन्द्रले सेनाभित्र पहुँच र पावरबिना केही नहुने खुलासा गरेका छन् । २०६० भदौ ११ गते उनलाई तत्कालीन माओवादीले काठमाडौंको सामाखुसी घरमै उनीमाथी गरेको आक्रमणपछि उनी लामो समय बेडरेस्टमा पुगे । स्पाइनल कर्डमा लागेको गोलीले उनको तल्लो भाग चल्न सकेन । सुरुआती दिनमा ट्रमा सेन्टर र पछि वीरेन्द्र सैनिक अस्पतालको उपचार प्रभावकारी हुन नसकेपछि रमीन्द्रको उपचारमा सेनाले नै डाक्टर भगवान् कोइराला र पूर्णलाल जोशीलाई खटाएको थियो । सैनिकहरूले उपचार गर्ने अस्पतालको दुर्दशा र एउटा स्तरीय आईसीयूसमेत नहुँदा रमीन्द्रलाई बचाउनै गाह्रो परेपछि कोइरालाले रिक्स मोलेरै शिक्षण अस्पताल पुर्याएर उपचार गरेका थिए । पुस्तकमा रमीन्द्रका भाइ रतिन्द्रले लेखेको डायरीले साँच्चै नेपाली सेनाको अस्पताल र त्यहाँ प्रयोग हुने उपकरणको दुर्दशालाई उदांगो बनाइदिएको छ । एक देशभक्त कर्मठ र निष्ठावान् सिपाही स्पाइनल कर्ड इन्जुरी भएर ह्विलचियरमा पुग्दासमेत कहिल्यै पनि विचलित भएनन् । अमेरिकामा पुनस्र्थापना उपचार केन्द्रमा उपचारकै समयमा उनलाई थप हौसला मिल्यो । अमेरिकामा आफूजस्तै अवस्थामा रहेका मान्छेले गाडी र हवाईजहाजसमेत चलाउने गरेको कुराले उनी हौसिए र विभिन्न प्राविधिकको सल्लाहमा गाडी फिनिसिङ गरेर आफैंले चलाएर अफिस आउजाउ गर्न थाले । गाडी हाँकेर कतै पुग्ने उनी ह्विलचियरबाट निस्कँदा पत्याउनै मुस्किल थियो । २०६३ फागुन ४ मा सहायक रथीमा बढुवा भएर नेपाली सेनाको प्रवक्ताको जिम्मेवारी सम्हालेका रमीन्द्रले नेपाली सेनाको पहिचान, राष्ट्रिय जनमुखी भूमिका र अन्तर्राष्ट्रिय पहिचानलाई धमिल्याउन विभिन्न तहबाट हुने गरेका गतिविधि र प्रयास रोक्न निकै चुनौती खेप्नु परेको पुस्तकमा उल्लेख छ । सैनिक प्रवक्तामा ६ वर्ष बिताएका रमीन्द्रले तत्कालीन माओवादी लडाकु समायोजनको ढाँचा र मापदण्ड तयार पारेका थिए । त्यसैले रमीन्द्रलाई पटकपटक माओवादी नेताहरूले गोप्य भेटघाटको प्रस्ताव पठाइरहन्थे । यसरी प्रस्ताव लिएर आउनेमा उच्च प्रहरी अधिकारीहरूले राजा, नेपाली सेना र माओवादी मिलेर कु गरी सत्ता लिनुपर्यो भनेर समेत उक्साउँथे तर उनीहरूको महŒवकांक्षा बुझेका रमीन्द्रले नेपाली सेना यस्ता कुरामा नफस्ने भन्दै हाँसेर टारिदिन्थे । पहिलो संविधानसभा निर्वाचनपछि संसद्मा धेरै सिट जितेको माओवादीले सरकार बनायो । उक्त अवधिमा सरकार र सेनाबीचको सम्बन्ध विविध कारणले चिसिँदै गएको प्रसंगलाई लेखक क्षत्रीले उठान गरेका छन् । राजदरबारसँग निकट रमीन्द्रले आफ्नो पुस्तकमा दरबार हत्याकाण्डबारे पनि केही तथ्य उजागर गर्ने अपेक्षा गरेको भए पनि त्यसमा चुकेको आभाष हुन्छ । हत्याकाण्डबारे जानकारी नै नभएको हो वा कतिपय पक्ष खुलाउन नचाहेको हो, त्यो भने निक्र्योल गर्न सकिँदैन । पुस्तकमा उनले आफूले सुनेको भन्दै युवराज दीपेन्द्रलाई रानी ऐश्वर्यले आफूले भनेको कन्यासँग विवाह नगरे भाइ नीराजनलाई राजा बनाउने बताएकी थिइन् तर दीपेन्द्रले भने आफूले चाहेको कन्यासँग विवाह गर्ने हठ गरेपछि दुई जनाबीच तनाव सुरु भएको उल्लेख गरेका छन् । त्यस्तो अवस्थामा देशी, विदेशी शक्तिले युवराजलाई हत्याकाण्डको उपाय बताएको हुन सक्ने आकलन पुस्तकमा गरिएको छ । पुस्तकमा उल्लेख भएअनुसार युवराज दीपेन्द्रले पहिलोपटक बुवा वीरेन्द्रलाई मात्र ताकेर गोली हानेका थिए । उनी मारिएको खण्डमा आफू राजा हुने सोचेका दीपेन्द्रले पुन: गोली चलाउँदा अधिराजकुमार धीरेन्द्रले देखेपछि धीरेन्द्रसहित सबैलाई मार्ने प्रयास गरे । अनि दरबार हत्याकाण्ड मच्चिएको दाबी पुस्तकमा छ ।"
हङकङविरुद्ध ललित राजबंशीले लिए एकै ओभरमा दुई विकेट,काठमाडौं : चारदेशीय टी२० श्रृङ्खलाको समूह चरणको अन्तिम खेलमा हङकङविरुद्ध नेपालले तेस्रो विकेट लिएको छ। मिसन रोड मैदानमा टस जितेर बलिङ रोजेको नेपालका ललित राजबंशीले तेस्रो विकेट लिएका हुन्। ८३ ओभरमा राजबंशीले हङकङका निजाकत खान लाई पेभेलियन फर्काए। अलीले १६बलमा १३ रन बनाए । यस अगाडि ८१ ओभरमा राजबंशीले हङकङका जिशान अलीलाई पेभेलियन फर्काए। अलीले २२ बलमा ३० रन बनाए। उनले ३ चौका र १ छक्का प्रहार गरे। खान र अली दुवैलाई क्याप्टेन रोहित पौडेलले क्याच आउट गरेका हुन्। यस अगाडि ३५ ओभरमा नेपालका नन्दन यादवले हङकङका अंशुमन रथलाई पेभेलियन फर्काएका थिए। उनी यादवको बलमा रिजन ढकालबाट क्याच आउट भए। उनले १२ बलमा १७ रन बनाए। हङकङले हाल ९ ओभरको समाप्तिमा ३ विकेटको क्षतिमा ६८ रन बनाएर खेलिरहेको छ। अहिले मैदानमा पानी परेपछि खेल रोकिएको छ।
बाढीले डाइभर्सन बगाउँदा पूर्वपश्चिम राजमार्ग अवरुद्ध,नवलपुर : बाढीले डाइभर्सन बगाउँदा पूर्वपश्चिम राजमार्ग अवरुद्ध भएको छ। पूर्वपश्चिम राजमार्ग अन्तर्गत दुम्किवासमा बिनयी खोलामा बनाइएको डाइभर्सन बाढीले बगाउँदा राजमार्ग अवरुद्ध बनेको हो। डाइभर्सन पुन: बनाउने प्रयास भइरहेको जिल्ला प्रहरी कार्यालय नवलपुरले जानकारी दिएको छ । उता दाउन्नेमा सडक चिप्लो हुँदा मालबाहक साधनहरू सञ्चालन भएका छैनन् ।
"महिनावारी प्राकृतिक प्रक्रिया, गरिन्छ अझै विभेद","दैलेख : महिनावारीमा छाउगोठ बसेकी चामुण्डाबिन्द्रासैनी नगरपालिकाकी लालसरा विकलाई २०७४ जेठ ८ गते सर्पले टोक्यो। भोलिपल्टै लालसराको ज्यान गयो। चामुण्डाबिन्द्रासैनी नगरपालिका लैनचौरकी तुलसी शाहीको पनि महिनावारी बार्ने क्रममै ज्यान गयो। २०७४ असार २२ गते उनलाई सर्पले टोकेको थियो। छाउगोठमा सर्पले डसेपछि उपचारका लागि अस्पताल लैजाँदै गर्दा तुलसीले बाटोमा ज्यान गुमाएकी थिइन्। आफन्त र परिवारको दबाबमा गोठमा सुत्न बाध्य पारिएकी लालसरा र तुलसीले छाउगोठमा सुतेकै कारण ज्यान गुमाए। मृत्यु भएका घटना चर्चामा आए पनि छाउगोठ बस्दा महिलाले भोग्नुपरेका थुपै्र शारीरिक र मानसिक पीडाका खबर प्रायः सार्वजनिक हुँदैनन्। छाउगोठमा सर्पले टोकेर ज्यान गुमाएकी तुलसीकी आमा धिर्जा शाहीसँग महिनावारी भएका बेला वर्षौंदेखि छाउगोठमा बसेर अँध्यारा रात बिताउनु परेको फरक कथा छ। धिर्जा भन्छिन्, देवतालाई असन्तुष्ट नबनाउने नाममा छाउगोठमा बस्छौं, देवता खुसी बनाउने अन्धविश्वासले छोरी गुमाउनुपयो, छाउगोठमा बसेर जीवन बिताउनुपर्ने बाध्यता एकातिर छ भने महिनावारीको समयमा न पोसिलो खानेकुरा खान पाइन्छ, न त सुरक्षित बास। छाउगोठमा बसेका बेला सर्पले डसेर छोरीको मृत्यु भएपछि धिर्जा देवताका नाममा गरिने विभेदका कारण आफूले वियोग सहनु परेको बताउँछिन्। छोरीको मृत्युपछि वियोगान्त बनेको उनको परिवार केही वर्षयता थातथलो नै छोडेको छ। जिल्लाकै भैरवी गाउँपालिका५ मा महिनावारी बार्ने चलन पुरानै छ। त्यहाँका महिला तथा किशोरी रजस्वला भएका बेला बाध्यतावश छाउगोठमा बस्नु परेको बताउँछन्। स्थानीय मनिषा नेपालीले भनिन्, हाम्रो गाउँमा रुढिवादी परम्परा यस्तै छ, घरभित्र बसे आमाबुवाले देवता रिसाउँछन् भन्नुहुन्छ, देवताले परिवारमा क्षति पुयाउँछन् भनेर घरभित्र बस्न दिनु हुन्न। महिनावारी हुँदा हाम्रो बास गोठ या खुल्ला आकाशमुनि हुन्छ। परिवारका अन्य सदस्यको दबाबका कारण पनि आफूहरू चिसो, तातो, सुरक्षित या असुरक्षित जे जस्तो अवस्थामा पनि छाउगोठमा बस्नुपर्ने उनी बताउँछिन्। महिनावारी भएका वेला परिवारका कारण घरमा बस्न नपाइएको स्थानीय पुष्पा अधिकारीले बताइन्। वर्षाको समयमा त सर्पको साह्रै डर लाग्छ, घरपरिवारका बुढापाकाले महिनावारी हुँदा घरको दैलोसम्म जान दिँदैनन्, उनले भनिन्। दैलेखको चामुण्डाबिन्द्रासैनी नगरपालिकाका मेयर गणेशकुमार शाहीले समाजमा रहेका छाउपडीजस्ता कुरीतिहरू हटाउन नगरपालिकाले अभियान बनाएर लागेको बताउँछन्। टोलटोलमा गठन गरिएका महिला सञ्जालमार्फत छाउप्रथालगायतका कुसंस्कार हटाउन जनचेतनामूलक कार्यक्रम सञ्चालन हुँदै आएको उनको भनाइ छ। यहाँको आठबिस नगरपालिकाले विगतका वर्षहरूदेखि छाउप्रथा अन्त्य गर्न अभियान सञ्चालन गर्दै आएको नगर प्रमुख तर्कबहादुर बडुवाल बताउँछन्। म स्थानीय सरकारको प्रमुखमा आउनु अघिदेखि छाउ प्रथालगायतका कुसंस्कार अन्त्यका लागि काम गरेको थिए। कुरीतिविरुद्ध बोल्न थालेको तीन दशक पुग्यो, घर समाजसँगै सिंगो नगरपालिकालाई छाउप्रथा मुक्त बनाउन लागेका छौँ, नगर प्रमुख बडुवालले भने। समाजमा रहेका कुसंस्कार अन्त्य गर्न स्थानीय सरकारले सचेतना अभियान सञ्चालन गर्दै आएको बडुवाल बताउँछन् । शिक्षा, स्वास्थ्य तथा अन्य क्षेत्रबाट हाम्रो नगरपालिकामा विभिन्न जनचेतनाका काम भइरहेको छ। समाजमा जडो गाडेर बसेका कुरीति अन्त्य गर्न केही समय लाग्छ, कुसंस्कार हटाउन सबै एक भएर लाग्नुपर्छ, उनले भने। छिःछिः र दुरदुर कहिलेसम्म ? कर्णाली र सुदूरपश्चिम क्षेत्रमा धार्मिक अन्धविश्वास, परम्परागत धार्मिक मान्यताले महिला तथा किशोरी महिनावारी हुँदा आफ्नै घरभित्र पस्न पाउँदैनन्। अपमानित हुनुपर्छ । छिःछिः र दुरदुर गरिन्छ। देउता रिसाउने, अनर्थ हुने भ्रम र अन्धविश्वासले महिला तथा किशोरीले यो अवधिमा मानव अधिकारको प्रत्याभूतिसमेत गर्न पाउँदैनन्। यहाँका कैयौं ठाउँमा महिनावारीको समयमा बस्नका लागि अलग्गै छाउगोठ, कटेरो ठडिएका छन्। ती जीर्ण, साँघुरो, अँध्यारो र असुरक्षित हुन्छन्। जहाँ जंगली तथा पाल्तु जनावर, सर्प, कीरा सहजै छिर्छन्। त्यसैले छाउगोठमा महिला तथा किशोरीले सर्पदंशबाट अकालमा ज्यान गुमाउन बाध्य छन्। महिनावारीको समयमा असुरक्षित स्थानमा बस्नुपर्ने बाध्यताका कारण यस क्षेत्रका महिला र तथा किशोरी प्रताडित छन्। वर्षाैंदेखि समाजमा जरा गाढेर रहेको यो कुप्रथाविरुद्ध लड्न विभिन्न प्रयासहरू नभएका होइनन्। तर यसको न्यूनीकरण र अत्य हुन सकेको छैन। अन्धविश्वास र परम्परागत धार्मिक मान्यताले प्र श्रय पाइरहेको क्षेत्र मात्र होइन, शिक्षित भनिएको सहरी क्षेत्रमा पनि महिला तथा किशोरी महिनावारी विभेदको मारमा छन्। सृष्टि धान्ने यो महिनावारीको प्रक्रियालाई नेपाली समाजले अझै पनि स्वाभाविक रूपमा स्वीकार गर्न सकेको छैन। मुलुकी अपराध संहिता २०७४ ले महिनावारी सम्बन्धमा हुने सबै किसिमका भेदभाव, छुवाछूत तथा अमानवीय व्यवहारहरू बन्देज गरेको छ। अर्थात्, दण्डनीय बनाएको छ। संहितामा भनिएको छ, महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य किसिमका भेदभाव, छुवाछूत वा अमानवीय व्यवहार गर्नु गराउनु हुँदैन। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँसम्म जरिबाना वा दुवै सजाय हुन्छ। राष्ट्रसेवकले यो कसुर गरेमा थप तीन महिनासम्म कैद सजाय हुने व्यवस्था संहितामा छ। संविधानको प्रस्तावनामै लैंगिक विभेदलगायतका सबै किसिमका विभेद र उत्पीडनलाई अन्त्य गर्ने उल्लेख छ। यतिमात्र होइन, सामाजिक न्याय, मौलिक अधिकार, मानव अधिकारको अवधारणामा प्रतिबद्ध रहने संकल्प गरिएको छ। तर, महिनावारीलाई समाजले अन्धविश्वासी एवं नकारात्मक दृष्टिले हेरेकै कारण मुलुकको कुल जनसंख्याको आधा हिंसा अमर्यादित र असुरक्षित जीवन गुजार्न बाध्य छन्। अनि पारित भयो संकल्प प्रस्ताव चैत्र ८ गते नेकपा एकीकृत समाजवादीकी सांसद मदनकुमारी शाह (गरिमा) ले राष्ट्रियसभामा मर्यादित महिनावारीका लागि महिनावारी विभेद अन्त्यसम्बन्धी संकल्प प्रस्ताव प्रस्तुत गरिन्। त्यसैदिन मर्यादित महिनावारीबारे राष्ट्रियसभामा बहस भयो। सांसद शाहले प्रस्तुत गरेको संकल्प प्रस्तावमा नेकपा एमालेकी सांसद सुमित्रा बीसी, नेपाली कांग्रेसकी सांसद विष्णुकुमारी सापकोटा, नेकपा माओवादी केन्द्रकी सांसद गंगाकुमारी बेल्वासे, जनता समाजवादी पार्टीकी सांसद पूजा चौधरी र राष्ट्रपतिबाट मनोनीत सांसद डा अञ्जान शाक्य समर्थक थिए। प्रस्तावक र समर्थक सांसदहरूले संकल्प प्रस्तावको औचित्यबारे धारणा राखे। सांसद शाहले संविधानको प्रस्तावनामै लैंगिक विभेदलगायत सबै किसिमका विभेद र उत्पीडनको अन्त्य गर्ने रहेको स्मरण गराइन्। संविधानमा उल्लेखित मौलिक हकहरू पूर्ण रूपमा उपभोग गर्न पाउने कानुन बनिनसकेको उनको भनाइ छ। बनेका कानुनहरू पनि पूर्ण नभएको उनले स्मरण गराइन्। संविधानले यति धेरै अधिकार प्रदान गरे पनि सबै क्षेत्र, जाति, धर्म र समुदायमा महिनावारी हुने बालिका, महिला र व्यक्तिहरू महिनावारी भएका बेला घर, परिवार र समाजबाट हुने विभेदबाट पीडित छन्, महिनावारी भएका बेला यो छुन हुने त्यो छुन नहुने, यो खान हुने त्यो खान नहुने, भान्सा कोठा, पूजा कोठा जान नहुने जस्ता नियम बनाएर बार्न लगाइन्छ, यो विभेद हो। यस्तो विभेद लैंगिक हिंसा हो, मानव अधिकारको हनन् हो। मौलिक हकहरूको उल्लंघन हो, उनले भनिन्। महिनावारी हुँदा भोग्नु परेको सामाजिक बहिष्करण, हिंसा र विभेदका कारण हुने शारीरिक र मानसिक पीडा तथा असुरक्षाले उनीहरूको व्यक्तित्व विकासमा अवरोध सिर्जना भएको उनको तर्क छ। २०७८ सालको जनगणनाअनुसार मुलुकको जनसंख्याको करिब ५१ प्रतिशत महिला छन्। सृष्टिका लागि प्रजनन र प्रजननका लागि महिनावारी अनिवार्य हो। तर, महिनावारीको अपरिहार्यता र महŒवलाई स्वीकार तथा सम्मान गर्नुको साटो महिनावारीको अवस्थालाई हेयको दृष्टिकोणले हेरिनु, शारीरिक कमजोरी र अशुद्धताको रूपमा लिनु, छोइछिटो र अलग्गै बसाउनु तथा स्रोतसाधनबाट वञ्चित गराउनु उनीहरूलाई मानवको रूपमा स्वीकार नगर्नु हो, सांसद शाह भन्छिन्। मौलिक हकको प्रत्याभूत गराउन नसक्नु राज्यको असफलता भएको उनको जिकिर छ। महिनावारी हुने व्यक्तिहरूलाई मानवको रूपमा स्वीकार गर्न, उनीहरूको मानव अधिकारको रक्षा तथा व्यक्तित्व विकासका लागि मौलिक हकहरू उपभोग गर्न आवश्यक नीति, (नीति, नियमावली, निर्देशिका र कार्यक्रम) बनाउन र भएका कानुनमा समयसापेक्ष र आवश्यक परिमार्जन गर्न आवश्यक रहेको उनको भनाइ छ। महिनावारी बार्नु र बार्न लगाउनेको संख्या नेपालमा झन्डै ९५ प्रतिशत रहेको उनको दाबी छ । पुरुष महिनावारी हुँदैनन्। यसको अर्थ महिनावारी महिलाले मात्रै बारिरहेका छन् भन्ने होइन। बालक, पुरुष सबैले आमा, दिदी, बहिनी, श्रीमती, छोरीसँगसँगै बारिरहेका हुन्छन्, उनी भन्छिन्, यस्ता सामाजिक कू मान्यताका कारण पुरुष पनि पीडित र प्रभावित भइरहेका हुन्छन्। महिनावारी महिलाको मात्रै सबाल नरहेको भन्दै उनले पुरुष र महिला दुवैको साझा सवाल रहेको बताइन्। बार्न हुन्न भन्ने चेतना महिलामै घुसाउन सक्दा छिटो परिवर्तन हुन सक्ने र यसका लागि राज्यले समेत ध्यान दिन सक्नुपर्ने उनको भनाइ छ। महिनावारी विभेद भनेको जिन्दगीभर महिनावारीसँग जोडिएको मौनता, निषेध, बन्देज, लाज, दुव्र्यवहार, हिंसा तथा साधन र स्रोतबाट वञ्चित गराइने अवस्था हो। यो अवस्थाको अन्त्य गर्न महिनावारीको अवस्थालाई मर्यादित बनाउनु आवश्यक छ, उनले भनिन्। २१औं शताब्दीको लोकतन्त्रमा महिनावारी हेपिने र महिलालाई नियन्त्रणमा राख्ने हतियार बन्न नहुने उनको भनाइ छ। सामाजिक विकृतिको रूपमा रहेको महिनावारी विभेदको अन्त्यका लागि प्रदेश सरकार लागिरहेको छ। यसको अन्त्यका लागि प्रदेश सरकारले ठोस कार्ययोजना बनाएर कार्यान्वयन गर्नेछ। कर्णाली प्रदेशमा बालविवाह अन्त्य गर्ने रणनीतिमा पनि यस सबाललाई राखिएको छ। अब युवा नीतिमा पनि महिनावारीको विषय समेट्ने गरी योजना बनाएका छौं। घनश्याम भण्डारी  सामाजिक विकास मन्त्री, कर्णाली प्रदेश सरकार संविधानले यति धेरै अधिकार प्रदान गरे पनि सबै क्षेत्र, जाति, धर्म र समुदायमा महिनावारी हुने बालिका, युवती र महिला महिनावारी भएका बेला घर, परिवार र समाजबाट पीडित छन्। यो छुन हुने त्यो छुन नहुने, यो खान हुने त्यो खान नहुने, भान्सा कोठा, पूजा कोठा जान नहुने जस्ता नियम बनाएर बार्न लगाइन्छ, यो विभेद हो। यस्तो विभेद लैंगिक हिंसा हो, मानव अधिकारको हनन् हो। मदनकुमारी शाह गरिमा सांसद, नेकपा एकीकृत समाजवादी छाउपडीजस्ता कुरीतिहरू हटाउन नगरपालिका अभियान बनाएर लागेको छ। टोलटोलमा गठन गरिएका महिला सञ्जालमार्फत छाउप्रथालगायतका कुसंस्कार हटाउन जनचेतनामूलक कार्यक्रम सञ्चालन हुँदै आएको छ। घर समाजसँगै सिंगो नगरपालिकालाई छाउप्रथा मुक्त बनाउन लागिपरेका छौं। गणेशकुमार शाही  प्रमुख, चामुण्डाबिन्द्रासैनी नगरपालिका, दैलेख महिनावारीको अवस्थामा मानवअधिकार र मौलिक हक उपभोगबाट वञ्चित गरिएको भन्दै उनले संकल्प प्रस्ताव प्रस्तुत गरेको बताइन्। उनका अनुसार नेपालमा देखिने महिनावारी विभेद (छाउपडी) र समग्र महिनावारी विभेदलाई हानिकारक परम्परागत अभ्यासमा मात्र राख्दा महिनावारी विभेदको प्रणालीगत बहिष्करण, निषेध र पितृसत्तात्मक संरचना कायमै रहन्छ। महिनावारीका बारेमा खुलेर करा नगरिनु, विद्यालयमा महिनावारी हुनुअगावै यसका बारेमा नपढाइनु र महिनावारीलाई लुकाउने र लाजको विषय बनाइनुले मौनताले प्र श्रय पाएको छ। मौनताले अपराध ढाकछोप गरेको उनको दाबी छ। उनका अनुसार महिनावारी विभेदका कारण महिनावारी हुनेहरू स्रोतसाधन र सेवाबाट वञ्चित छन्। महिनावारी विभेदले तनाव र द्वन्द्व सिर्जना हुने गरेको छ। महिनावारी विभेदका कारण महिनावारी व्यवस्थापनमा समस्या छ। महिनावारी विभेदका कारण मनोबल कमजोर हुने र मानसिक स्वास्थ्यमा असर परेको छ। बाल अधिकार हनन् भएको छ। बलात्कार, हत्या, चिसोले कठ्यांग्रिएर तथा निस्सासिएर धेरै रक्तस्राव भएर जीवन गुमाउनु परेको छ। महिनावारी विभेद सबै क्षेत्र, समुदाय, जाति र धर्ममा रहेको तर सबैलाई सम्बोधन हुने गरी नीति बनेको छैन। नेपालमा सबै खालका लैंगिक हिंसा अन्त्यका लागि संयुक्त राष्ट्रसंघीय पक्ष राष्ट्र भए पनि त्यसअनुसार अगाडि बढ्न सकेको छैन। सो संकल्प प्रस्ताव राष्ट्रियसभाले पारित गरेको छ। संकल्प प्रस्ताव कार्यान्वयनका लागि सरकारलाई निर्देशनसमेत दिएको छ। राष्ट्रियसभाका अध्यक्ष नारायणप्रसाद दाहालले उक्त प्रस्ताव कार्यान्वयनका लागि निर्देशन दिए। यसैगरी संकल्प प्रस्तावमा उल्लेखित विषय कार्यान्वयन भए, नभएको अनुगमन गर्न सम्बन्धित विषयगत समितिलाई निर्देशन दिइएको छ। संकल्प प्रस्तावमा अब राज्यले गर्नुपर्ने संकल्पहरू उल्लेख गरिएका छन्। महिनावारी विभेद अन्त्यका लागि बस्ने गोठ र सोचको गोठ भत्काउनुपर्ने संकल्प प्रस्तावमा उल्लेख छ। यस्तै महिनावारीको परिष्कृत वैज्ञानिक भाष्य निमार्ण गर्नुपर्ने विषय समेटिएको छ। महिनावारीलाई मर्यादित बनाउने सवाल संकल्प प्रस्तावमा छ। महिनावारी भएको अवस्थालाई सहज र सम्मानपूर्वक स्वीकार गर्ने, महिनाका तीसै दिन एक समान बनाउने, आवश्यकतानुसार वातावरण र स्रोतसाधन उपलब्ध गराउने, महिनावारी लाजको, लुकाउने विषय नबनाई सम्पूर्णता र जीवन चक्रका लागि अपरिहार्य हो भनी खुलेर स्वीकार र गर्व गर्ने सामाजिक चिन्तन र संस्कृति निर्माण गर्ने, संकल्प प्रस्तावमा भनिएको छ। महिलाको उपस्थिति सबै ठाउँमा हुने हुँदा सम्बन्धित सबै नीतिमा मर्यादित महिनावारी अनिवार्य समावेश गर्ने गरी राज्यले संकल्प गर्नुपर्ने उल्लेख छ। बालिका, महिला, यौनिक तथा लैंगिक अल्पसंख्यक र अपांगता भएका व्यक्तिलगायत सबैलाई सम्बोधन हुने मर्यादित महिनावारीका लागि रणनीति बनाइनुपर्ने पारित संकल्प प्रस्तावमा उल्लेख छ । महिनावारी विभेदलाई सम्बोधन नगरेका थुप्रै ऐनहरू छन्। ती ऐनहरूलाई परिमार्जन गर्ने र मर्यादित महिनावारीका लागि थप नीति र कानुन निर्माण गर्ने तथा यससम्बन्धी एकीकृत कानुन बनाउनुपर्ने पारित प्रस्तावमा समावेश छ। यस्तै लैंगिक समानता र सामाजिक समावेशीकरण नीतिमा परिमार्जन गर्ने, मन्त्रालयमा मस्यौदामा थन्किएको राष्ट्रिय मर्यादित महिनावारी नीति, २०७४ लाई टुंगोमा पुरयाउने उल्लेख छ। यसैगरी २०७४ मा आएको महिनावारी कानुनलाई पूर्णता दिइनुपर्ने विषय पनि यसमा समावेश छ। छाउपडी उन्मूलन निर्देशिका २०६४ लाई विस्थापित गर्दै यसको स्थानमा २०७६ मा बनाइएको तर मन्त्रालयमा थन्किएको निर्देशिकालाई पूर्णता दिई टुंगोमा पुयाउने पारित संकल्प प्रस्तावमा उल्लेख छ। महिनावारी अवस्थालाई मर्यादित बनाउन प्रतिवर्ष राज्यले बनाउने बजेटका सिद्धान्त र प्राथमिकता, नीति तथा कार्यक्रम र बजेट तथा कार्यक्रममा मर्यादित महिनावारी शीर्षक राख्नुपर्ने पारित भएको संकल्प प्रस्तावमा उल्लेख छ। प्रदेश सरकारले ठोस कार्ययोजना बनाउने कर्णाली प्रदेशका सामाजिक विकास मन्त्री घनश्याम भण्डारीले महिनावारी विभेदको अन्त्यका लागि प्रदेश सरकार लागिरहेको बताए। महिला तथा किशोरीमाथि विभेदको क्रम नरोकिएको अवस्थामा यसको अन्त्यका लागि प्रदेश सरकारले ठोस कार्ययोजना बनाएर कार्यान्वयन गर्ने मन्त्री भण्डारीको भनाइ छ। कानुनी रूपमा महिनावारी बार्ने प्रचलनलाई बन्देज लगाएको भए पनि व्यावहारिक रूपमा यसको अन्त्य जरुरी रहेको उनले बताए। कर्णाली प्रदेशमा बालविवाह अन्त्य गर्ने रणनीतिमा पनि यस सबाललाई राखिएको छ। अब युवा नीतिमा पनि महिनावारीको विषय समेट्ने गरी योजना बनाएका छौं। यिनै नीतिहरूमा विशेषगरी किशोरीको सुरक्षित महिनावारीका लागि प्रयास थालनी हुनेछ, उनले भने। पुल तर्नै बन्देज महिनावारी भएका बेला हिंसा सहन बाध्य कर्णाली र सुदूरपश्चिमका महिलायुवतीहरू झोलुंगे पुलसम्म प्रयोग गर्न पाउँदैनन्। यहाँ छाउप्रथाको कुसंस्कारलाई सामाजिक प्रतिष्ठा र धर्मसँग जोड्दा दैलेखको आठबिस नगरपालिका४ खिड्कीजिउलादेखि अछामको पञ्चदेवल विनायक नगरपालिका९ जोड्ने कर्णाली नदीमा रहेको झोलुंगे पुल प्रयोग गर्न पाउँदैनन्। दैलेख जिल्ला सदरमुकाम नजिकै रहेको नारायण नगरपालिकादेखि दुल्लु नगरपालिका जोड्ने छामघाट खोलामा रहेको पुल प्रयोग गर्न नपाउँदा महिला सामाजिक अन्धविश्वासको मारमा परेका छन्। बाजुराको छाउगोठमा एक युवती (बायाँ)। छाउपडी युवतीलाई टाढैबाट पानी दिँदै आफन्त। संस्कार जोगाउने नाममा परम्परादेखि महिनावारी भएको समयमा महिलाले पुलको प्रयोग गर्न नपाइने आठबिस नगरपालिका४ की २५ वर्षीय लक्ष्मीवयक माझीले बताइन्। महिनावारी भएको समयमा देउता लाग्छ भन्ने पुरानो परम्पराको मारमा आफूहरू रहेको उनको भनाइ छ। महिनावारी सुरु भएदेखि हालसम्म आफूले उक्त पुलको प्रयोग गर्न नपाएको लक्ष्मीले बताइन्। उनले भनिन्, सबैले मान्दै आएको परम्परालाई तोड्नु भएन, पुल तरे देउता रिसाउँछन् भन्छन्। यसो भन्दै अन्धविश्वासको मारमा आफूहरू परिरहेको माझीको भनाइ छ। महिनावारी, सुत्केरी र गर्भवती महिलाले उक्त पुलको प्रयोग गर्न नपाउने पुरानो परम्परा रहेको अछामको पञ्चदेवल विनायक नगरपालिका९ मा रहेको कालेकाँडा स्वास्थ्यचौकीमा कार्यरत स्वास्थ्यकर्मी पाना कार्कीले बताइन्। अन्धविश्वास हटाउन आफूहरूले जनचेतना फैलाउँदै आएको बताउँदै उनले समाजमा जरो गाडेर बसेका पुराना परम्परा तोड्न गाउँका अन्य महिला तयार हुन नसकेको बताइन्। देउता रिझाउने पहिलेदेखि महिलाले झोलुंगे पुलको प्रयोग गर्दैनन्, गर्भवती, महिनावारी र सुत्केरी महिला अर्को जीर्ण पुलको प्रयोग गर्न बाध्य छन्, समाजमा रहेका कुसंस्कार हटाउन स्थानीय सरकार र सम्बन्धित निकाय अग्रसर हुनुपर्छ, रक्तस्राव महिलामा हुने एक प्रक्रिया रहेकाले यसका नाममा हुने विभेद हट्नु आवश्यक छ, अहिले पनि यहाँका महिला छाउगोठ बस्न बाध्य छन्, कार्कीले भनिन्। आठबिस र पञ्चदेवल जोड्ने कर्णाली नदिको खिड्कीजिउलामा रहेको झोलुंगे पुल नजिकै नैनेल देवताको मन्दिर रहेकोले सुत्केरी तथा महिनावारी भएका महिलाले परापूर्वकालदेखि प्रयोग गर्न नपाउने गरेका आठबिस नगरपालिका४ का स्थानीय युवा निरजकुमार माझीले बताए। देउता रिझाउने नाममा रक्तस्राव भएका महिलाले सहज मार्गको प्रयोग गर्न नपाउनु सामाजिक अन्धविश्वासको पराकाष्ठा रहेको उनको भनाइ छ। खिड्कीजिउलामा रहेको झोलुंगे पुल नजिकै नैनेल देवताको मन्दिर रहेकाले सुत्केरी तथा महिनावारी भएका महिलाले उक्त पुलको प्रयोग गर्न नपाउने परम्परा तोड्न आफूहरूले विगतका वर्षदेखि वकालत गर्दै आएको माझीको भनाइ छ। महिनावारी भएका महिलाले पुलको प्रयोग गर्न नपाउने पुरानो परम्परा हो। सामाजिक मूल्य मान्यताका कारण उनीहरूले पुलको प्रयोग गरेको देखिँदैन, माझीले भनिन्। युवा पुस्ताले कानुनले बन्देज गरेको कुप्रथा हटाउन मन्दिरका मूल पुजारीलाई आग्रह गर्दै आएको उनको भनाइ छ। उनले भने, कुसंस्कार हटाई महिलालाई सहज बाटो दिनुपर्ने भन्दै युवाले मन्दिरका मूल पुजारीसँग आग्रह गर्दै आएका छौं, उहाँले देवताले नमान्ने जवाफ दिनुहुन्छ, महिनावारी र सुत्केरी भएको समयमा महिलाहरू पुलको करिब दुई सय मिटर नजिकसम्म जान पाउँदैनन्। विद्यालय आउजाउ गर्ने छात्राको पनि त्यही बाध्यता छ।, महिनावारीको समयमा पुलबाट आवतजावत गर्न नपाइने समस्याका कारण अछामबाट आफ्नो विद्यालयमा अध्यापन गराउने शिक्षिकाले काम छोड्नु परेको आठबिस नगरपालिका४ मा निजी विद्यालय सञ्चालन गर्दै आएका भरत साउदले बताए। देवता रिसाउने डरका कारण सुत्केरी भएका महिलाले समेत पुलको प्रयोगबाट वञ्चित हुनु परेको उनको भनाइ छ। यस्ता सामाजिक अन्धविश्वास हटाउन सबै लाग्नुपर्ने साउद बताउँछन्।"
विद्युत् दुर्घटनाका पीडितले १० लाखसम्म राहत पाउने,"काठमाडौं : नेपाल विद्युत् प्राधिकरण सञ्चालक समितिको बैठकले विद्युतीय दुर्घटनाका कारण कर्मचारी वा सर्वसाधारणको मृत्यु भएमा १० लाखसम्म राहत रकम उपलब्ध गराउने निर्णय गरेको छ। ऊर्जा, जलस्रोत तथा सिँचाइमन्त्री दीपक खड्काको अध्यक्षतामा बसेको प्राधिकरणको ९ सय ९५औं बैठकले उक्त निर्णय गरेको हो। हालको व्यवस्थाअनुसार विद्युतीय दुर्घटनामा परी मृत्यु भएमा कर्मचारीको हकमा बढीमा ५ लाख राहत र परिवारलाई तीन तहसम्मको रोजगारी दिने व्यवस्था रहेको थियो। त्यस्तै सर्वसाधारणको हकमा बढीमा ५ लाखसम्म राहत दिने व्यवस्था भएपनि शुक्रबार मन्त्री खड्काको अध्यक्षतामा बसेको बैठकले १० लाखसम्म राहत उपलब्ध गराउने निर्णय गरेको हो। बैठकले विद्युत् वितरण विनियमावली, २०७८ लाई संशोधन गरी उपभोक्ताको असन्तुष्टिसम्बन्धी पुनरावेदन प्रक्रियामा उल्लेखनीय सुधार गर्ने निर्णय गरेको छ। कुनै उपभोक्तालाई आफूले प्रयोग गरेको विद्युत महसुलमा असन्तुिष्ट वा चित्त नबुझे पुनरावेदन दर्ता गर्दा लाग्ने धरौटी रकम २५ प्रतिशतबाट घटाएर ५ प्रतिशतमात्र कायम गर्ने निर्णय भएको छ। बैठकले प्राधिकरणसँग सेवा प्रवाहको सम्झौता गरेका तर गुणस्तरीय सेवा दिन नसकेका संस्थाहरूको नवीकरण खारेज गर्ने निर्णय गरेको छ। प्राधिकरणको सेवालाई थप व्यवस्थित बनाउन राष्ट्रिय ग्रिड विस्तार भएको क्षेत्रमा प्राधिकरण आफैंले सेवा प्रदान गर्ने निर्णय गरेको हो। बैठकमा ऊर्जा मन्त्रालयका सचिवको संयोजकत्वमा प्रशासकीय पुनरावलोकन समिति गठन गर्ने निर्णय पनि गरिएको छ। चार सदस्यीय यो समितिमा प्राधिकरणका उपकार्यकारी निर्देशक, विद्युत् विकास विभागका विज्ञ, प्राधिकणका कार्यकारी निर्देशक सदस्यसचिव रहनेछन्। उपभोक्ता र सर्वसाधारणलाई केन्द्रमा राखेर प्राधिकरणको सुधारका लागि महŒवपूर्ण निर्णय गरिएको प्राधिकरण सञ्चालक समितिका सदस्य श्यामकिशोर यादवले बताए।"
पानी परेपछि काठमाडौंमा वायु प्रदुषण घट्यो,"काठमाडौं : आगामी तीनदिनदेखि परेको पानीले काठमाडौंको वायु प्रदूषण निकै कम भएको छ। संसारकै प्रदूषित सहर बनेको काठमाडौं अहिले एक्यूआइ इन्डेक्समा ४० औं नम्बरमा झरेको छ। इन्डेक्समा ६७ नम्बरसहित काठमाडौं ४० औं क्रममा झरेको हो। अहिले संसारकै सबभन्दा प्रदूषित ३ सहर चीनको रहेको छ। चीनको वुहाङ २५० नम्बरसहित पहिलो स्थानमा रहेको छ। त्यस्तै चीनकै चोङकिङ २३८ नम्बरसहित दोस्रो प्रदूषित सहर बनेको छ भने चेङडु २०७ नम्बरसहित तेस्रो प्रदूषित सहर बनेको छ। केही हप्तादेखि प्रदूषण काठमाडौंलगायत नेपालका अन्य सहरमा पनि बढेको थियो। यसले मानिसको स्वास्थ्यमा गम्भीर समस्या देखा पर्न थालेको थियो। काठमाडौं डम्म तुँवालोले ढाकेको थियो। विशेषगरी काठमाडौं उपत्यका र पूर्वी तराईका जिल्लामा यस्तै किसिमको तुँवालोले जनजीवन प्रभावित बनेको थियो। यसले गर्दा मानिसको आँखानाक पोल्ने, टाउको दुख्ने, घाँटी दुख्ने र श्वासप्रश्वासमा समस्या देखिन थालेको थियो। नेपालमा हिउँदमा (डिसेम्बर र जनवरी) र अर्को सुक्खायाम (मार्च, अप्रिल)मा सबैभन्दा बढी वायु प्रदूषण हुने गरेको छ। खुला रूपमा हुने आगलागी वन डढेलो र कृषि अवशेष जलाउने काम मुख्य गरी चैत १५ देखि वैशाख १५ सम्म हुने गरेको छ। वर्षभरि सबैभन्दा बढी प्रदूषण यही अप्रिलमा नै हुन्छ।"
हङकङविरुद्ध नेपालले लियो दोस्रो विकेट,काठमाडौं : चारदेशीय टी२० श्रृङ्खलाको समूह चरणको अन्तिम खेलमा हङकङविरुद्ध नेपालले दोस्रो विकेट लिएको छ। मिसन रोड मैदानमा टस जितेर बलिङ रोजेको नेपालका ललित राजबंशीले दोस्रो विकेट लिएका हुन्। ८१ ओभरमा राजबंशीले हङकङका जिशान अलीलाई पेभेलियन फर्काए। अलीले २२ बलमा ३० रन बनाए । उनले ३ चौका र १ छक्का प्रहार गरे। यस अगाडि ३५ ओभरमा नेपालका नन्दन यादवले हङकङका अंशुमन रथलाई पेभेलियन फर्काएका थिए। उनी यादवको बलमा रिजन ढकालबाट क्याच आउट भए। उनले १२ बलमा १७ रन बनाए। हङकङले हाल ८१ ओभरको समाप्तिमा २ विकेटको क्षतिमा ६६ रन बनाएर खेलिरहेको छ।
पावरप्लेमा हङकङले बनायो ५४ रन,काठमाडौं : चारदेशीय टी२० श्रृङ्खलाको समूह चरणको अन्तिम खेलमा नेपालविरुद्ध हङकङले ५४ रन बनाएको छ। जारी प्रतियोगितमा हङकङले १ विकेटको क्षतिमा ५४ रन बनाएको हो। यस अगाडि ३५ ओभरमा नेपालका नन्दन यादवले हङकङका अंशुमन रथलाई पेभेलियन फर्काएका थिए। उनी यादवको बलमा रिजन ढकालबाट क्याच आउट भए। उनले १२ बलमा १७ रन बनाए। अहिले क्रिजमा जिशान अली र निजाकत खान छन्। हङकङले हाल ओभरको समाप्तिमा १ विकेटको क्षतिमा ५४ रन बनाएर खेलिरहेको छ।
सभापति देउवाले गरे आदित्यनाथका विषयमा आफूले दिएको अभिव्यक्तिको खण्डन,काठमाडौं : नेपाली कांग्रेसका सभापति शेरबहादुर देउवाले भारत उत्तरप्रदेशका मुख्यमन्त्री योगी आदित्यनाथका विषयमा आफूले यसअघि दिएको अभिव्यक्तिको खण्डन गरेका छन्। विपि स्मृति सामुदायिक सहकारी अस्पतालको वार्षिकोत्सवको अवसरमा शनिबार काठमाडौंमा आयोजित कार्यक्रममा देउवाले योगी आदित्यनाथ नेपाली दूतावास पुगेर आफू राजसंस्थाको पक्षमा नरहेको बताएको भन्ने आफ्नै अभिव्यक्तिको खण्डन गरेका हुन्। केही दिनअघि आफूले गलत सूचनाको आधारमा आदित्यनाथका बारेमा बोलेको भन्दै उनले आदित्यनाथ दिल्लीको दूतावासमा पुगेको नभइ नेपाली राजदूतले आदित्यनाथलाई भेट्न जाँदा राजाको पक्षमा नरहेको बताएको स्पष्ट पारे। त्यस्तै उनले विपिको नामबाट स्थापना भएको सहकारीले कुनै पनि प्रकारको बदनाम हुने काम नगर्ने विश्वास व्यक्त गरे। उनले सहकारी अस्पतालले समेत राष्ट्रका लागि राम्रो काम गर्ने जिकिर गरे।
के छैन ? लोकगीतको देशभित्र,"वैश्विक प्रभावसँगै समाजमा आएको परिवर्तनले लोकगीतसंगीत पनि अछुतो छैन। उनलाई पाश्चात्य संगीतले छोपेको कारणले गर्दा लोकगीत पछि परेको हो कि जस्तो लाग्छ। पूर्वोत्तार भारत (दार्जिलिङ, सिक्किम, कालेबुङ, आसाम, सिलिगुडी, खर्साङ, डुबर्स, मणिपुर), भुटान, बर्मा (म्यानमार), थाइल्यान्ड, बंगलादेशलगायत देशमा नेपालीभाषीले नेपाली भाषा, साहित्य र संस्कृतिलाई जोगाएका छन्। नेपालसँगै पूर्वोत्तर भारतको क्षेत्र (दार्जिलिङ, सिक्किम, कालेबुङ, आसाम, सिलिगुडी, खर्साङ, डुबर्स, मणिपुर), भुटान, बर्मा (म्यानमार), थाइल्यान्ड, बंगलादेशलगायत देशमा शदियौंदेखि रहेका नेपालीभाषीले नेपाली भाषा, साहित्य र संस्कृतिलाई आजपर्यन्त जोगाइरहेका देखिन्छन् । उनीहरूसमेतको त्याग र योगदानबाटै यसले एउटा जीवन्त घेरा बनाएको छ । नेपाली लोकगीतको सन्दर्भ मानव सभ्यताअन्तर्गत पाषाण (ढुंगेयुग), नवपाषाण (नयाँढुंगे युग), पशुपालन र कृषि युग, औद्योगिक युग र आधुनिक युगलाई क्रमश: गहिरो गरी मनन् गर्ने हो भने हाम्रो संस्कार, संस्कृति, गीत, कला आदि पशुपालन र कृषि युगकै सेरोफेरोमा सुरुआत भई क्रमश: विकसित हुँदै आएको अनुमान गर्न गाह्रो हुँदैन । यसरी, लोकगीतले हाम्रो समाज, संस्कृति, रहनसहन, चाडपर्व, मेलापात, जीवनशैली, इतिहासमात्र नभई एउटा युगलाई प्रतिनिधित्व गर्छ र त्यसको परिचय दिन्छ । समाज विकासका क्रममा ती लोकगीत भूगोल, समुदाय, संस्कृति, भाषाभाषी आदिअनुसार फरक देखिए तापनि त्यसको समग्र परिचय भनेको लोकगीत नै हो । विद्वान्, अनुसन्धानकर्मी, लेखक आदिले विभिन्न कोणबाट लोकगीतलाई व्याख्या गरेका छन् तर सबैको सार भने एउटै देखिन्छ । त्यो हो आफ्नोपन, मिठास, भावनात्मक सम्बन्ध र माटोको सुगन्ध । कतिले भाव र विषयवस्तुका आधारमा त कतिले सहभागिता, प्रस्तुति, मनोरञ्जन, कर्म, पर्व, संस्कार, ऋतु, श्रम आदिका आधारमा लोकगीतको पनि वर्गीकरण गरेका छन् । जसरी व्याख्या गरे पनि त्यसको समग्रता भनेको लोकगीत नै हो । श्रुति परम्पराबाट पुस्तान्तरण हुँदै, हुर्कंदै, विस्तारित र परिमार्जन हुँदै अघि बढेको लोकगीत हालको अवस्थामा पुगेको छ । भारतीय नेपाली समाजको लोकगीतको कुरा गर्दा हाजिरमान राई, शिवनिधि जोशी, बहादुरसिंह बराल, पारसमणि प्रधान, इन्द्र थपलिया, एसएम वाइबा, काजी सिंह, हीरादेवी वाइबा, नरेन गुरुङलगायतको नाम अग्रपंक्तिमा आउँछ । त्यहाँको लोकगीतको संरक्षण, संकलन, उत्थान, प्रवर्धनमा उनीहरूले उल्लेखनीय काम गरेका छन् । सन् १९७७ अर्थात् २०३४ सालमा कुमार घिसिङ र हरेन आले सम्पादक रहेको पाइन्स प्रकाशन, सोनादा बजार, दार्जिलिङबाट प्रकाशित परिक्रमा (भारतीय नेपाली समाजमा तेस्रो पिँढीको साहित्य सँगालो) को पहिलो संस्करणमा दिलप्रसाद राणाले हाम्रो लोकसंस्कृति र साहित्य शीर्षकमा एउटा लेख लेखेका छन् । निबन्ध खण्डको पृष्ठ १ देखि ९ सम्मको उक्त लेखमा छ, लोकगीत सामाजिक घनिष्टता, व्यवहार र उत्थानको साधन हो । अनि लोकगीत त्यो गीत हो जसको भाव, शैली, वर्णन तथा गायन कलामा कृत्रिमता हुँदैन वा रहँदैन । लोकगीतका गायकगायिकाले लोकगीतमा चुर्लुम्म डुबेर लोकगीतको लय ताल र प्रवाह सँगसँगै सललल बहन सक्नुपर्छ । बिहाबटुल, चाडपर्व, आजापूजा तथा उत्सव आदिमा गाइने गीतलाई मात्रै लोकगीत भन्नु भूल हो । ताकि ढिकी कुटेको बेला, धान रोप्दा, दाइँ गर्दा, घाँस दाउरा गर्दा, गाईबस्तु वा भेडा चराउँदा तथा बिसौनीमा एकछिन थकाइ मार्दा हृदयमा उठेको हर्ष, विरह तथा मनोरञ्जनात्मक गीतहरू नै वास्तवमा लोकगीत हुन् । झ्याउरे, जुवारी (जुहारी), सिलोक (श्लोक), संगिनीलगायतका विविध लोकगीतको चर्चा गर्दै राणाले भनेका छन्, यस्ता लोकगीतहरूलाई अझ सुन्दर तथा चित्ताकर्षक बनाउन विभिन्न प्रकारका वाद्ययन्त्रहरू जस्तो: मादल, डम्फू, च्याबु्रङ, खैंजडी, टुङ्ना, सारंगी, मुर्चुंगा, सहनाई, झ्याली, झ्याम्टा, बिनायो, दमाहा, ट्याम्को, तुरही, बाँसुरी (मुरली) आदिको प्रयोगले सुनमा सुगन्ध थपेको छ । अनिता निरौलाले तयार गरेको पुस्तक ब्ल्याक एन्ड ह्वाइट सिक्किममा संगीतभित्रकाहरूमा डा राजेन्द्र भण्डारीले सिक्किमको नेपाली संगीतपरम्परा: केही विचार शीर्षकमा लेखेका छन्, संगीतले लयसुख दिने भएकैले मानिसलाई संगीत मनपर्छ । पीडाले डामेको बेला आमाको शीतल काख बन्छ संगीत । संगीत भन्नु समानान्तर जीवन हो । देशको उत्तरी कुनामा अवस्थित सिक्किम झन् संगीतमय छ । सिक्किमको नेपाली संगीतको चर्चा सुरु गर्नुअघि यहाँँको लोकगीतसम्म नपुगी हुँदैन । संगीत जतिसुकै आधुनिकतातिर पुगे पनि त्यसभित्र आदिम लोकलयका डीएनएहरू लुकेकै हुन्छन् । इतिहासकारले इतिहासमा बटुल्न नसकेको तथ्य लोकगीतमा पाइन्छ । यसैले लोकगीत भन्नु लोकजीवनको भावनात्मक इतिहास पनि हो । लोकगीत व्यक्तिगत र सामूहिक चेतनाको उद्भावन हो । जीवनसंघर्षका अकृत्रिम उद्घोष नै लोकगीतको उत्सव हो । भारतका विद्वान् देवेन्द्र सत्यार्थीले नेपाललाई त लोकगीतको देश भनेर पनि व्याख्या गरेका छन् । सत्यार्थीको यो संकेत नेपाल देशमात्र नभई जहाँ जहाँ नेपाली रहेका छन् त्यहाँ त्यहाँ विविध नेपाली लोकगीत छ भन्ने पनि हो । भारतीय उपमहाद्वीपअन्तर्गतका थुप्रै देशका लोकगीतसंगीतको खोज, अनुसन्धान र संकलन गरेका सत्यार्थीको लोकगीत प्रतिको लगाव निकै प्रशंसनीय छ । हाम्रो यो पुरातन संस्कृतिको उचित खोजी गरी जगेरा गर्नु हामी प्रत्येक नेपालीको कर्तव्य हुन आउँछ। किनभने हाम्रो यो लोकसंस्कृति र साहित्यलाई बचाएर राख्नु नै जाति (नेपाली)लाई बचाउनु हो अनि आफू बाँच्नु हो। उनले संकलन गरेका नेपाली लोकगीतको पनि खोजी गरिनु आवश्यक छ । संसारभर जहाँजहाँ नेपालीभाषी छरिएर रहेका छन्, उनीहरू सबैले आआफ्ना लोकगीतसंगीतको खोजी र संरक्षण गर्नुपर्छ । अन्त्यमा, दिलप्रसाद राणाकै शब्द सापटी लिएर भन्नुपर्छ, हाम्रो यो पुरातन संस्कृतिको उचित खोजी गरी जगेरा गर्नु हामी प्रत्येक नेपालीको कर्तव्य हुन आउँछ । किनभने हाम्रो यो लोकसंस्कृति र साहित्यलाई बचाएर राख्नु नै जाति (नेपाली)लाई बचाउनु हो अनि आफू बाँच्नु हो । के भन्छन् संगीतकर्मी ? दार्जिलिङमा लोकगीतको पुरानो माहोल फर्काउने प्रयास  दुर्गा खरेल अग्रज संगीतकर्मी दुर्गा खरेल दार्जिलिङको लोकगीतको प्रणेता इन्द्र थपलियालाई मान्छन् । उनी भन्छन्, दार्जिलिङमा बसेर उहाँले लोकगीत संकलन गर्नुभएको थियो । लोकगीत गाउनुभएको थियो । यस क्षेत्रमा उहाँले अन्य काम पनि निकै गर्नुभयो । दार्जिलिङको लोक गीतसंगीतको इतिहासलाई सम्झँदै खरेल थप्छन्, मार्टिन माइकल गुरुङले दार्जिलिङ र त्यहाँका ग्रामीण इलाकामा बसेर बिर्सिएको संस्कृति भन्ने किताब निकाल्नुभयो । अकाडेमी पुरस्कार दिल्लीबाट प्राप्त गर्नुभयो । सन् १९५६ मा नवीन बर्देवा, छविलाल शर्मा, मानध्वज गुरुङ, दलसिंह गहतराजलगायतको समूहले नेपाली संगीत प्रतियोगिता गरेको थियो । त्यसले यहाँ (दार्जिलिङमा) लोकगीत र लोक नाचलाई अघि बढायो । यो क्रम झन्डै २००४ सम्म चल्यो । यसबाट धेरै लोककलाकारहरू जन्मिए । दिलीप विश्वकर्माले मादले गीत, मारुनी गीतमा धेरै काम गर्नुभयो । हामीहरू (बद्री, दुर्गा खरेल) को सांगीतिक धरातल पनि संगीत प्रतियोगिता हो । सन् १९७० ताका भएका यस्ता कार्यक्रमले हामीलाई बाटो खनिदिए । हीरादेवी वाइवा, उहाँलाई लोकगीतको साम्राज्ञी पनि भनिन्थ्यो । एसएम वाइबा पिता, उहाँहरूले पनि गीत गर्ने । सन् १९५० ताका दार्जिलिङमा हिमालय कला मन्दिरको स्थापना भयो । यसले यस क्षेत्रको गीतसंगीतको विकासमा ठूलो योगदान दियो । विजय थापाले पनि लोकगीतमा काम गर्नुभयो । दार्जिलिङको गीतसंगीतको प्रवर्धनमा हितकारी संघको पनि ठूलो भूमिका छ । संघमा खरेलका बुवा, फूपू, फूपाजु, पनि गाउँदथे । त्यसैलाई टिपेर बद्री, दुर्गा खरेल पनि गाउँथे । सन् १९८६ को गोर्खाल्यान्डको आन्दोलनले दार्जिलिङमा ठूलो परिवर्तन ल्यायो । मान्छे सहरमुखी भए । गाउँघरको फ्याब्रिक बिगार्यो । पहिलेको जुन परिवेश थियो त्यो आउन सकेन । सिक्किमको कुरा गर्दा उनी भन्छन्, सिक्किम गाउँबस्तीको संस्कृति प्रशस्त भएको ठाउँ हो । काजी सिंह (उहाँ गाउने, मादले गीत, तालको अन्वेषण गर्नुहुन्थ्यो) लाई भारतले पद्म श्री प्रदान गर्यो । सोनाम लेप्चाले लेप्चा संगीतमा धेरै काम गर्नुभएको हो । पछिल्लो पुस्तामा नरेन गुरुङलाई एकेडेमीले पुरस्कार दिएको छ । अन्त्यमा खरेल थप्छन्, आकाशवाणीमार्फत प्रतियोगिता आदि गरेर हामी दार्जिलिङमा लोकगीतको पुरानो माहोल फर्काउन प्रयास गरिरहेका छौं । सिक्किममा नेपाली लोकगीतसंगीतको अवस्था एकदमै दु: खलाग्दो  नरेन गुरुङ सिक्किमको गान्तोकमा बसोबास गर्दै आउनु भएका नरेन गुरुङ (६८) को परिचय गायक, संगीतकार, गीतकार, डान्सर, अनुसन्धानकर्मी, लेखकलगायतको रूपमा छ । नेपाली लोकगीतसंगीतको खोज, अनुसन्धानसँगै संरक्षणका लागि आफ्नो जीवन समर्पित गरेका गुरुङको योगदानलाई कदर गर्दै भारत सरकारले सन् २००४ मा संगीत नाटक आकादमी अवार्ड प्रदान गरेको थियो । सिक्किममा नेपाली लोकगीतसंगीतको अवस्था कस्तो छ ? भन्ने प्रश्नमा उनी भन्छन्, एकदमै दु: खलाग्दो अवस्था छ । सिक्किम भारतमा गाभिएपछि संगीतको क्षेत्रमा मान्छेहरू लागि परेनन् । खाली भौतिक सुविधामात्र खोजे । संगीत क्षेत्रमा भएकाहरूले ध्यान दिएनन् । त्यसकारण सिक्किम गीतसंगीतमा त्यति अघि आएन भन्छु म । कलाकार नजन्मेको होइन । गाउने, बजाउने प्रशस्तै छन् तर सम्हाल्ने भएनन् । गीतसंगीतप्रति विचारधारा आएन् । गुरुङ सन् १९९८२००१ सम्म त नेपालमै लोकगीत संगीतको अनुसन्धान तथा रेकर्डिङ गर्दथे । तर उनले सघाउने मान्छे भेटेनन् । आफंैले सक्दो कोसिस गरे र आज यो स्थानसम्म पुगेका छन् । गीत निकाल्दा समीक्षा, समालोचना, आलोचना गरिदिनोस् भन्थे तर कसैले लेखेनन् । त्यसपछि करै लाग्यो किताब लेख्न । र २०१७ मा लोकदर्पणभित्र भन्ज्याङका भाकाहरू सार्वजनिक भयो । यो लेखेपछि अर्कै प्रकारले हेर्न थाले । अनि २०२१ मा लोकायनभित्र बाँचेका लोकगीत, लोकसंगीत सार्वजनिक भयो । मेरो परिचय झन फराकिलो भयो, गुरुङ भन्छन् । नरेन सानै उमेरमा टुहुरो बनेका थिए । त्यसकारण उनलाई फुपूहरूले सानैदेखि पालेर हुर्काएका थिए । गाउँलेका अनुसार उनका बुवाले हार्मोनियम बजाएर गीत गाउने, गाउँमा जुहारी खेल्थे । सायद त्यसको प्रभाव कतै न कतै उनमा परेका थियो कि जस्तो लाग्छ उनलाई । यस कर्ममा लागिरहँदा नरेन विश्वका विभिन्न स्थानमा समेत पुगिसकेका छन् तर उनको सिक्किमप्रतिको माया भने निकै गाढा छ । भन्छन्, सिक्किम लोकगीत संगीत एकदमै बेसी पाइने स्थान हो । म अन्तिम पुस्ताको जस्तो मान्छे जस्तो लाग्छ । मकैकोदो गोड्दा, मारुनी, सोरठी इत्यादि सबै गीत सुन्ने र देख्ने । यहाँका लेप्चा, भोटिया, लिम्बूको एकदमै मीठोमीठो लोकगीत छ । नेपाली लोकगीतसंगीतको संरक्षणका लागि नवपुस्तालाई जोड्दै, सिकाउँदै लैजानुपर्नेमा जोड दिने उनी अहिले त्यसो नभएको बताउँछन् । उनी भन्छन्, यहाँ जति पनि कार्यक्रमहरू हुन्छ, सबै बाहिरबाट ल्याउँछन् । यहाँका कलाकार, नानी, भाइबहिनीले अवसर पाउँदैनन् । अनी उनीहरूलाई कसरी प्रोत्साहित गर्न सकिन्छ ? सिक्किममा एउटा लोकगीतको इन्स्टिच्युट हुनुपर्छ भन्ने लाग्छ । यो भए गीतसंगीतको संरक्षण हुन्थ्यो भन्ने लाग्छ । थप्छन्, दार्जिलिङ यस्तो स्थान हो, जहाँ गायकगायिकाको कमी छैनन् । तर दार्जिलिङ चिया बगानले घेरेको हुनाले जति सिक्किममा लोकगीतसंगीत पाइन्छ, त्यति उता पाइन्न । त्यहाँ अघिकाले धेरै गरे । पछिकाहरू पछि परे । अगस्ट १७, १९७९ देखि सिक्किमको कल्चर डिपार्टमेन्टमा सिनियर इन्स्ट्रक्टरका रूपमा कार्यरत गुरुङको २०१२ मा सेवा निवृत्त भए । सन् २०२३ मा उनको सिर्जना गीतसंगीतको (आधुनिक गीत) को पुस्तक प्रकाशित भएको छ । हालै उनलाई भारत सरकारले नेपाली लोकगीत संगीतको क्षेत्रमा उल्लेखनीय कार्य गरेबापत प्रतिष्ठित पद्म श्री पुरस्कार दिने घोषणा गरेको छ । लोकगीत खोज, अनुसन्धानमा हामी नवौं पुस्ता  नवनित वाइवा सिलिगुढीमा बसोबास गर्दै आइरहेकी अग्रज गायिका हीरादेवी वाइवाकी छोरी नवनित वाइवा पेसाले एअर होस्टेज हुन् भने उनका भाइ बेलायतको हाउस अफ लर्डस्मा काम गर्छन् । उनीहरूमध्ये नवनित अहिले सिलिगुढीमै बसेर अग्रज गायिका हीरादेवी वाइवा तथा हजुरबुवा एसएम वाइबाले नेपाली गीत संगीतमा पुर्याएको योगदान र उनीहरूका गीतसंगीत, कृतिलगायतलाई संरक्षण गर्दै त्यसलाई नयाँ पुस्तामा पुस्तान्तरण गरी भविष्यका पुस्तालाई समेत संरक्षण गर्ने अभियानमा छन् । उनका भाइले प्राविधिक सहयोग गर्दै आएका छन् । उहाँ, लोकगीत खोज, अनुसन्धान तथा संरक्षणका काम गर्ने म हाम्रो परिवारको ९औं पुस्ता हो । हजुरबुवा एसएम वाइबा नेपाल, अरुण उपत्यका, सिक्किम, दार्जिलिङदेखि भुटानसम्म पैदलै पुगेर परम्परागत नेपाली लोकगीत, लोकसंस्कृति नामक पुस्तक लेखेका थिए । सन् १९४० ताकादेखि एसएम वाइबाले लेख्दै आएको उक्त किताब उनको निधनपछि नवनितकी आमा हीरादेवी वाइबाले प्रकाशन गरेकी थिइन् । यसै किताबबाट आफूले लोकगीतलाई गहिरो र विस्तृत रूपमा बुझ्न पाएको नवनित बताउँछिन् । उक्त पुस्तकमा परम्परागत लोकबाजा, लोकगीतको उत्पति, मादले मारुनी, देउसी, भैलो, विवाहमा गाउने गीत, लोक दोहा, श्लोक, सामाजिक गीत, तामाङ सेलो, हवाई, गन्धर्व गीतलगायतका विविध पाटा समेटिएका छन् । लोकगीत भन्नु लोकजीवनको भावनात्मक इतिहास पनि हो। लोकगीत व्यक्तिगत र सामूहिक चेतनाको उद्भावन हो। सन् २०११ मा आमा हीरादेवी वाइबाको निधन भएपश्चात् नवनित सन् २०१६ पश्चात यसै क्षेत्रमा सक्रिय छिन् अर्थात् आमा अग्रज गायिका हीरादेवी वाइवा तथा हजुरबुवा एसएम वाइबाले नेपाली गीतसंगीतमा पुर्याएको योगदान र उनीहरूका गीतसंगीत, कृतिलगायतलाई संरक्षण गर्दै त्यसलाई नयाँ पुस्तामा पुस्तान्तरण गरी भविष्यका पुस्तालाई समेत संरक्षण गर्ने अभियानमा छन् । उनी भन्छिन्, अहिले आएर लोकगीत संगीतको खोजी हुँदैछ भन्ने लाग्दैछ । तर के खोजी गरेको भन्ने चाहिँ प्रस्ट हुनुपर्छ । युवा पुस्तामा इच्छा छ तर प्रस्तुति ठीक छैन । वाइवाका अनुसार लोकगीत, लोकसंस्कृतिको क्षेत्रमा काम गर्नेहरूलाई त्यति महŒव दिइएको देखिन्न । सहयोग नभएको बराबर नै छ । सन् १९६० ताकादेखि हाम्रो संस्कृति लुप्त हुँदै जाँदैछ । हाम्रो आमाले अलिकति रिभाइभ गर्न कोसिस गर्नुभयो । त्यसपछि को छ त ? कामको केही महŒव छैन । केही प्रोत्साहन छैन । म धेरै निराश छु । लोकगीतलाई यति साह्रो हेला हुन्छ भने खास कल्चरको के काम ? उनी प्रतिप्रश्न गर्छिन् । नाम कमाउन, पैसा कमाउनभन्दा पनि नेपाली जातिप्रतिको माया र परिवारको लिगेसीलाई निरन्तरता दिन यस क्षेत्रमा लागेको बताउने वाइवा आफ्नो आत्माले जे भन्छ त्यही गर्ने बताउँछिन् । भन्छिन्, मलाई आशा पनि छैन । एक्सपेक्टेसन पनि छैन । मरिसक्यो सबै कुरा । नयाँ पुस्ताले कुनै पनि समय त खोज्ला नि त । त्यतिबेला खोज्दा भेटाओस् भनेर काम गरेको हो । अल इन्डिया रेडियोबाट मादले गीतमा अडिसन पास गर्ने एकमात्र गायिका म  सुचिता खाती दार्जिलिङको खर्साङमा बसोबास गर्दै आएकी गायिका सुचिता खाती (४७) ले १५ मे, २०१६ मा आफ्नो पहिलो लोकगीतको एल्बम नोमति सार्वजनिक गरेकी थिइन् । यसमा ९ वटा तामाङ सेलो, ख्याली, गर्रा, बाह्रमासे, लोक युगल, मारुनीलगायतका लोकगीतहरू समावेश गरिएको छ । धेरै समयपछि लोकगीतलाई समेटेर तयार सार्वजनिक गरिएको यस एल्बमले यस क्षेत्रका संगीतकर्मीलाई पनि थप प्रेरणा दिएको छ । गोर्खाल्यान्ड टेरिटोरियल एड्मिनिस्ट्रेसनको सूचना तथा सांस्कृतिक विभागमा लोकगायिकाका रूपमा कार्यरत सुचिता खाती दार्जिलिङमा लोकगीतसंगीतको क्षेत्रमा सक्रिय नाम हो । बाल्यकालदेखि नै लोकगीत संगीतमा नजिकिएकी उनको हाल भने यसै क्षेत्रले परिचय दिएको छ । उनका तबलाका गुरु प्रतापसिंह लोहारले खर्साङमा गीतिकुञ्ज संगीत महाविद्यालय खोलेका थिए । यसमार्फत उनले दार्जिलिङ पहाडको थुप्रै घरमा कलाकार जन्माएका थिए । कुन्ती मोक्तान, शिलाबहादुर मोक्तान, नोर्बु शेर्पा लगायतका कलाकार पनि उनकै विद्यार्थी हुन् । उनका गुरु पछि ससुरा नै बन्नुभयो । तर उहाँको सन् २००३ मा निधन भइसकेको छ । आकाशवाणी खर्साङ लोकगीतमा बि हाई ग्रेड पास गर्नुभएकी खातीले हालै ए ग्रेडको लागि अप्लाई गरेकी छन् । उनका श्रीमान् विकाससिंह लोहार पनि परिचित तबलवादक हुन् । उनी भन्छिन्, आजसम्म अल इन्डिया रेडियोबाट मादले गीतमा अडिसन पास (२५ फेबु्रअरी, १९९७ मा) गरेको म मात्र एकल गायिका हो । दार्जिलिङको कुरा गर्नुपर्दा अहिले लोकगीतको क्षेत्रमा काम गर्न धेरै कठिन छ । लोकगीत गाउने कलाकार थोरै छन् । गीत संकलन गर्न सकिरहेको छैन । कहिलेकाहीँ नेपालमा एकजना भाइ हुनुहुन्छ, उहाँसँग पनि सहयोग माग्छु । तर आजभोलि संकलन गर्ने कोही छैनन्, बितिसके । कोही पलायन भइसके । धेरै गाह्रो छ । लोकगीतको धरातल खस्किरहेको छ । यही धरातलमा केही गर्न सक्छु भनेर कोसिस गरिरहेको छु । आजसम्म पनि संकलन गर्ने कोसिस गरिरहेको छु । १३ डिसेम्बर, २०१८ मा (लोकगीत कौडाबाट) नर्थ बंगाल सिने अवार्ड प्राप्त गरेकी खाती दार्जिलिङमा लोकगीतसंगीतको अवस्था कस्तो छ ? भन्ने प्रश्नमा भन्छिन्, दार्जिलिङमा लोकगीत गाउने नानीहरू रिसर्च गर्न आउँछन् । हाम्रो समाजले खोज्दै पनि छ । खोजिरहेको पनि पनि छ । खोजिरहेको पनि छ तर कतै न कतै ओझेलमा छु कि जस्तो लाग्छ । मलाई लोकगीतको निर्णायकमा बोलाउनुहुन्छ । अलिकति टेक्ने ठाउँ चाहिँ पाइरहेको छु जस्तो लाग्छ । कतिले लोकगीत गाउने चाहिँ कलाकार नै होइन जस्तो गर्छन् । हेलित भएको अनुभव पनि गरेको छु । वैश्विक प्रभावसँगै समाजमा आएको परिवर्तनले लोकगीतसंगीत पनि अछुतो छैन । उनलाई पाश्चात्य संगीतले छोपेको कारणले गर्दा लोकगीत पछि परेको हो कि जस्तो लाग्छ । अहिलको पुस्तामा रक, पप, इङ्लिस गीतमा चासो बढेको देख्ने उनी युवामा लोकगीतप्रतिको लगाव कम देख्छिन् । यस्तो अवस्थामा कहिलेकाहीँ विधा नै परिवर्तन गर्न मन लाग्छ कि ? भन्ने प्रश्नमा उनी भन्छिन्, लाग्दैन । म जे छु त्यसैमा निरन्तर गरिरहन्छु भन्ने लाग्छ । घस्रिँदै भए पनि यसमा लाग्नुपर्छ । लोकगीतकै कारणले म सुचिता खाती भनेर चिनिएकी छु । मेरो समाजलाई केही गर्नुपर्छ भन्ने लाग्छ । भविष्यको पुस्ताले पनि केही सिक्छ कि भन्ने लाग्छ । लोकगीतलाई निम्छरो भनेर सोच्नु हुन्न  दावा ग्याल्मो दार्जिलिङको सिङमाडीमा बसोबास गर्दै आएकी गायिका दावा ग्याल्मो अहिले दार्जिलिङमा लोकगीतको चर्चा बढ्न थालेको बताउँछिन् । उनी भन्छिन्, अहिले चाहिँ लोकगीतको पुनर्जागरण भइरहेको छ । बीचमा हराएर गएको थियो । लोकगीत हाम्रो आधार हो । हामी नेपालीको पक्का पहिचान लोकगीत हो । लोकगीतलाई निम्छरो भनेर सोच्नु हुन्न । यसलाई बचाउने कोसिस गर्नुपर्छ । अहिले पनि उनलाई लोकगीत सुन्ने बित्तिकै जुरुक्कै उठेर नाचौं जस्तो लाग्छ । ग्याल्मो भन्छिन्, लोकगीतलाई आफ्नो पनि कुनै शब्दमा बयान गरेर सकिँदैन । दार्जिलिङमा हिजोआज चाडपर्वमा माल श्री, पूर्वेली मादल बज्न थालेका छन् । बीचमा हराएरै गएका थिए । हिजोआज सांस्कृतिक शोभायात्रा निकालिन्छ । सबैजना आआफ्नो जातिको पहिचान झल्कने पोसाक लगाएर आउनुहुन्छ । बालबालिकाहरू अहिले सचेत पनि भएका छन् । हाम्रो लोकगीतलाई संरक्षण गर्छन् भन्ने आशा लिएको छु । नेपाली जातिको चिनारीका लागि सचेत भएर काम गरिरहेको जस्तो लाग्छ । लोकगीत त हाम्रो मुटु नै हो  डेजी बराइली भैंसी लड्यो है माया भीरबाट हेर, नौ सय साठी है माया गै गयो लौ खेर बोलले सुपरिचित गायिका डेजी बराइली दार्जिलिङको लोकगीतको पहिलाको माहोललाई फर्काएर ल्याउनैपर्ने बताउँछिन् । उनी भन्छिन्, अहिले धेरै परिवर्तन भयो । लोकगीतलाई प्राथमिकता दिएको जस्तो लाग्दैन । समयले पनि होला । अहिलेको म्युजिकले पनि होला । लोकगीत त हाम्रो मुटु नै हो । हामीले यसलाई छोड्नु भएन । त्यो अहिले बिर्सिँदै गएजस्तो लाग्छ । यस्तो अवस्थाका बाबजुत पनि दार्जिलिङबाट यस क्षेत्रमा नयाँ कलाकारहरू आइरहेका छन् । प्रतियोगिता भइरहेको छ । लोकगीतलोकनाचआफ्नो ढाँचाआफ्नो पहिचान, प्रोत्साहन भइरहेको उनी बताउँछिन् । भन्छिन्, अहिले हामी आमाछोरी भएर लोकगीतको क्षेत्रमा केही गरौं भन्ने सोच छ । लोकलाई हराउन दिनु त भएन । यो हाम्रो आफ्नो संस्कृति हो । लोक भाकालोक गीतलोक नाच जानेको राम्रो हो । हाम्रो लोकगीत हराउँदैैछ, पश्चिमा गीत बढ्दैछ विमोचना लोम्जेल भ्वाइस अफ नेपाल सिजन २ (सन् २०१९) की प्रतिस्पर्धी विमोचना लोम्जेल पनि डेजी बराइलीकै छोरी हुन् । भ्वाइसमा आफ्नी आमाद्वारा स्वरबद्ध भैंसी लड्यो है माया बोलको लोकगीत गाउँदा उहाँको चर्चा थप चुलिएको थियो भने धेरैले गाएकीको पनि चर्चा गरेका थिए । सबै विधाका गीतमार्फत आफूलाई चिनाउन चाहने भएता पनि विमोचनालाई अहिले कार्यक्रममा जाँदा पनि धेरैले लोकगीत नै गाउने होला भनेर सोच्छन् । उनी भन्छन्, म जति पनि कार्यक्रममा जान्छु । लोकगीत नै गाउँछु होला भनेर सोच्नुहुन्छ । मलाई चाहिँ लोकगीतलाई पनि बचाएर, नयाँलाई पनि जोडेर लानुपर्छ जस्तो लाग्छ । उनी थप्छिन्, लोकगीत हाम्रो हो । तर दु: खको कुरा यो हराएर जाँदैैछ । वेस्टर्न गीतको प्रभाव बढेर गए जस्तो लाग्छ, खासगरी सिक्किम, दार्जिलिङमा ।"
"हङकङविरुद्धको खेल रद्द, फाइनलमा नेपाल र कुवेत भिड्ने","काठमाडौं : नेपाल हङकङमा जारी चार देशीय टी२० शृंखलाको फाइनलमा पुगेको छ। घरेलु टोली हङकङसँगको खेल वर्षाका कारण रद्द भएपछि नेपालले फाइनलमा स्थान बनाएको हो। समूह चरणको अन्तिम खेलमा टस हारेर ब्याटिङ गरेको हङकङले ९ ओभर खेलेपछि वर्षा सुरु भएको थियो। ९ ओभरको समाप्तिमा हङकङले ३ विकेटको क्षतिमा ६८ रन बनाएर खेलिरहेको थियो। हङकङका लागि जीशन अलीले ३० रन, अन्सी राथले १७ रन र निजाकत खानले १३ रन बनाएर आउट भएका थिए। नेपालका स्पिनर ललित राजबंशीले एकै ओभरमा दुई विकेट लिए भने नन्दन यादवले १ विकेट लिए। नेपालले यसअघि कतार र कुवेतलाई पराजित गरेको थियो। यसैबीच कतारलाई हराउँदै कुवेत फाइनलमा पुगेको छ। हङकङलाई स्तब्ध बनाएको कुवेतले कतारमाथि ६ विकेटको विजय निकाल्दै फाइनलमा स्थान बनाएको हो। आइतबार नेपाल र कुवेतबीच फाइनल खेल हुनेछ। समूह चरणमा नेपालले कुवेतलाई ६ विकेटले पराजित गरेको थियो।"
राजतन्त्र ब्युँताउँछु भन्दै आन्दोलनका नाममा बैंक डुबाउने र रक्सीका बोतल लुट्नेहरूको भ्रममा नपरौं : प्रधानमन्त्री ओली,"झापा : प्रधानमन्त्री एवं नेकपा एमालेका अध्यक्ष केपी शर्मा ओलीले ठूला दलको सहभागितामा सरकार बनेसँगै देश स्थिरता, स्थायित्व, विकास र सुशासनको बाटोमा अघि बढेको बताएका छन्। दमकमा आयोजित एमालेको जागरणसभालाई सम्बोधन गर्दै प्रधानमन्त्री ओलीले विकासका नाममा तमासा (स्टन्ट) गर्नेहरूले ड्राइभिङ सिक्दै नसिकी गाडी चलाउन खोजेझैँ ढुंगा हानेका भरमा राजनीति चलाउन खोज्छु भनेर उधुम मच्याएको आरोप लगाए। 'देश अब कानुन र विधिअनुसार अगाडि बढ्छ। आन्दोलनका नाममा बैंक डुबाउनेहरू, आगजनी गर्नेहरू, रक्सीका बोतल लुटेर भाग्नेहरूले जनताले फ्ँयाकिसकेको राजतन्त्र ब्युँताउन क्रान्ति गर्छुभन्दा कसैले उल्किनु वा भ्रम पाल्नु पर्दैन। ठूला कुरा गर्ने र हल्ला गर्नेहरूले देश बनाउँछु भनेर धाक लगाएर केही हुँदैन। त्यस्ताहरूको अशली अनुहार चैत १५ गतेको तीनकुनेको अराजक घटनबाट देखिइसकेको छ,' उनले भने, 'विगमा म प्रधानमन्त्री हुँदा पार्टीभित्रका स्वार्थी र फुटवादीले पार्टीलाई सिध्याउने असफल प्रयास गरेका थिए। अदालतको समेत प्रयोग गरेर हामीलाई सरकारबाट बाहिर पठाए। तर, जनताको अभिमतबाट हामी पुनः सरकारको नेतृत्वमा आएका छौं। अब हामीले स्थिरता र स्थायित्वको अठोट गरेर अगाडि बढेका छौं। तपाईँहरू अस्थिरतावादीहरूको कुनै भ्रममा पर्नु पर्दैन।' प्रधानमन्त्री ओलीले निर्माण कार्य रोकिएका र बन्न बाँकी रहेका बाटा र आयोजनाहरू अब अगाडि बढ्ने जनाउँदै आगामी बजेट र नीति तथा कार्यक्रममा नयाँ ढंगले अगाडि बढाउने उचित नीति र कार्यक्रम लिएर आउने प्रतिबद्धता गरे। उनले कृषिको आधुनिकीकरण र विस्तारका लागि प्राथमिकता दिँदै उद्यमशीलताको विकास गर्न सरकारले प्राथमिकता दिने बताए। 'हामीले अध्यादेश हुँदै विभिन्न पाँच महत्त्वपूर्ण कानुन ल्याएका छौं। भूमिसम्बन्धी कानुन पनि चाँडै आउँछ। यसप्रति निजी क्षेत्र र सबैको सकारात्मक धारणा छ। घाटामा रहेको अर्थतन्त्र उकालो लाग्न थालेको छ,' उनले भने। भूमिहीन सुकुम्बासीहरूका समस्या समाधान गर्न अब आउने संसदको अधिवेशनको सुरुमै कानुन ल्याइने उनको भनाइ छ। 'मुलुकलाई गरिबीबाट मुक्त गराउन हामी क्रियाशील रहनेछौं। समृद्ध नेपाल, सुखी नेपालीको राष्ट्रिय आकांक्षा पूरा गर्न हामी दत्तचित्त भएर लाग्नेछौं। एमाले बिनाको नेपालको सपना देख्नेहरूको देशद्रोही सपना पूरा हुँदैन। एमाले झन् ठूलो भएर विजयी भएर आउनेछ। जनतामा आधारित यो पार्टी देशको भविष्य हो। एमाले असफल भए देश असफल हुन्छ,' उनले भने।"
उहिले बाजेका पालामा,"राजनीतिमा लाग्न खोज्दाखोज्दै भक्तपुर कटुञ्जे निवासी पूर्णप्रसाद ब्राह्मणको सिफारिसको एउटा चिर्कटाले २०१३ सालमा भैरव रिसाललाई हालखबर दैनिकमा पुर्याएको रहेछ। जानेमानेका पुराना पत्रकार भैरव रिसाल अब हामीबीच हुनुहुन्न । ९७ वर्षको लामो सार्थक जीवन बाँचेर उहाँले आइतबार (२०८१ चैत्र २४) मा महाप्रस्थान गर्नुभयो । भैरव रिसाल पत्रकारहरूका भैरव दाइ हुनुहुन्थ्यो । पछिल्लो समय भैरव दाइसँग भेट नभएको झन्डै वर्ष दिन नै भइसकेको रहेछ । उहाँलाई भेट्न जाने भन्दाभन्दै जुरेन । फोनमा भने कुरा भइरहन्थ्यो । मैले फोन गरिनँ भने उहाँ आफैंले फोन गर्नुहुन्थ्यो र भन्नुहुन्थ्यो के छ ? के गर्दै हुनुहुन्छ ? भेट्नुपर्छ है ।विद्यावारिधिको अध्ययन गर्दैगर्दा एक दिन दाइले फोनमा सोध्नुभयो कहाँ पुग्यो पीएचडी ? जवाफ दिएको थिएँ, चल्दैछ दाइ । दाइले भन्नुभयो छिटो सकाउनु पर्यो । त्यस दिन आफ्नै अभिभावकले सम्झाएको जस्तो अनभूत गरेको थिएँ । विद्यावारिधिको उपाधि पाएको खबर सुनाउँदा उहाँले साह्रै हर्षित हुँदै बधाइ दिनुभएको थियो । सम्झने कोसिस गर्छु, भैरव दाइलाई मैले कहिले भेटें ? २०४४ सालको माघदेखि म विराटनगरबाट काठमाडौं आएर दैनिक समाजमा काम गर्न थालेको थिएँ । मैले समाजको कार्यालयमा २०४६ सालको वैशाखमा उहाँलाई डिल्लीबजारमा देखेको थिएँ । दैनिक समाजका सम्पादक मणिराज उपाध्यायका छोरा ब्रजेशराज शर्मा (व्यवस्थापक) ले मलाई भैरव दाइसँग चिनजान गराइदिनुभएको थियो । त्यसपछि उहाँसँग नेपाल वातावरण पत्रकार समूहमा बेलाबेलामा भेट हुन्थ्यो । दाइ नमस्कार भन्नासाथै हाँसेर के छ हौ घमराजजी भन्नुहुन्थ्यो । भैरव दाइको सर्टमा दुवैतिर गहिरा र केही फराकिला गोजी हुन्थे । दुवै गोजीमा मोटामोटा डायरी (गोजीभन्दा केही अग्ला) हुन्थे । दाइको हँसिलो बोली अनि सबैसँग मिल्ने क्षमता लोभलाग्दो थियो । उहाँसँग गम्भीर विषयलाई पनि हल्का वातावरण बनाएर सल्टाउने क्षमता थियो । नेफेज, रेडियो सगरमाथा र भैरव दाइ : नेपाल वातावरण पत्रकार समूह (नेफेज)ले २०५४ साल जेठ ९ गते रेडियो सगरमाथा सञ्चालन गर्यो । २०५४ सालको मंसिरसम्म कालधारा, ठमेल (उपेन्द्र अर्यालको घर) बाट रेडियो प्रसारण भयो । २०५४ सालको दसैंमा बजाउने विशेष सामग्री तयार गर्ने निधो भयो । कार्यक्रम निर्देशक रघु मैनाली हुनुहुन्थ्यो । उहाँको पहलमा भैरव दाइलाई त्यो सामग्रीका लागि कुराकानी गर्ने मूल पण्डित बनाइएको थियो । उहाँसँग अन्तर्वार्ता दिने व्यक्तिमध्ये एकजना हुनुहुन्थ्यो, कविवर माधवप्रसाद घिमिरे । लौ न, के के सोध्ने होला ए रघुजी, ए घमराजजी ? उहाँले उसुसुसु (सुसेले जस्तै गर्ने बानी) सोध्नुभएको थियो । दाइ, स्वाभाविकै पाराले सोध्नुस् न, भनेर केही आइडिया हामीले दियौं पनि । नभन्दै कार्यक्रम रेकर्ड पनि भयो । रेडियोले एउटा शैली बनाएको थियो जसलाई पनि नामका पछाडि जी लगाएर सम्बोधन गर्ने । भैरव दाइले माधवप्रसाद घिमिरेलाई माधवजी, तपाईंको बाल्यकालमा दसैं कसरी मनाइन्छ भनेर प्रश्न सोध्नुभएको थियो । कविवरले पनि सरल र स्वाभाविक उत्तर दिनुभएको थियो । २०१३२०१७ सालसम्म हालखबर दैनिकमा काम गरेका र २०२०२०४२ सालसम्म राष्ट्रिय समाचार समितिमा काम गरेका पाका पत्रकार भैरव रिसाल दाइ रेडियो करिअरको सुरुआत थियो । कुरोकन्थोको अन्तरकथा : रघु मैनाली स्टेसन म्यानेजर हुनुभएपछि (रेडियो सगरमाथा बखुण्डोल, ललितपुरमा सरिसकेको थियो) २०५६ सालको भदौको दोस्रो सातादेखि भैरव दाइले हरेक मंगलबार बिहान १५ मिनेटको एकालाप कार्यक्रम कुरोकन्थो नियमित रूपमा सञ्चालन गर्न थाल्नुभयो । उहाँलाई स्टुडियोमा माइकसँग घुलमिल गराउने र सहज अनुभव गराउने जिम्मेवारी चाहिँ रघु मैनालीले मलाई दिनुभएको थियो । रेडियोमा बोल्न सुरुमा असहज माने पनि केही समयपछिदेखि भैरव दाइले कम सम्पादन गर्नुपर्ने गरी बोल्न थाल्नुभयो । कुरोकन्थोसँगै सँगै रेडियोले उहिले बाजेका पालामा कार्यक्रम डिजाइन गर्यो । भर्खरै भैरव दाइले ७० वर्ष पार गर्नुभएको थियो । उहाँलाई नै त्यो कार्यक्रम सञ्चालन गर्ने जिम्मेवारी दिइयो । यो कार्यक्रमका परिकल्पनाकार पनि रघु मैनाली नै हुनुहुन्थ्यो । भैरव दाइ ७० वर्ष कट्नुभएकाले ७० वर्षभन्दा माथिका विभिन्न क्षेत्रका व्यक्तिहरूसँग मात्रै कुराकानी गर्ने । भैरव दाइले उहिले बाजेका पालामा कार्यक्रम ८८ वर्षको उमेरसम्म सञ्चालन गर्नुभयो । यसरी १८ वर्षसम्म समाज र राज्यका विभिन्न क्षेत्रमा रहेका ज्येष्ठ नागरिकहरूसँग उनीहरूका गच्छेअनुसारका जानकारी उधिनेर भैरव दाइले यो लोकप्रिय कार्यक्रम सञ्चालन गर्नुभयो । यो कार्यक्रमको पुस्तक पनि प्रकाशन भएको थियो । रेडियो सगरमाथाको अभिलेख अनुसार, भैरव दाइले सञ्चालनको जिम्मेवारीबाट २०७३ साउन १० गते सोमबारदेखि अलग भएपछि त्यही कार्यक्रममा साउन १७ र २४ गते दीपकबाबु अर्यालले भैरव दाइसँगै दुई अंक कुराकानी गर्नुभयो । कुरोकन्थो कार्यक्रम भने भैरव दाइले २०८१ साउन २९ गतेसम्म सञ्चालन गर्नुभयो । सुरुका केही वर्ष स्टुडियोमै आएर रेकर्ड गरे पनि पछि भैरव दाइले कुरोकन्थो टेलिफोनबाटै प्रत्यक्ष सञ्चालन गर्ने गर्नुहुन्थ्यो । एफएममा भैरव दाइका फ्यान : पछिल्लो समयमा उहाँको बोली लटपटिन थालेको थियो । रेडियो सगरमाथाका स्टेसन म्यानेजर उर्वसी बस्न्यातका अनुसार, भैरव दाइले प्रत्यक्ष सञ्चालन गर्ने कुराकन्थो कार्यक्रममा असहजताका कारण खोकी लाग्दा तीन मिनेटसम्म कार्यक्रममा बाधा पुगेको थियो । आफ्नो २०८१ को जन्म दिनदेखि उहाँले सो कार्यक्रमबाट बिदा लिनुभयो । भैरव दाइलाई सुन्ने व्यक्तिहरूको संख्या निकै ठूलो थियो । २०५६ सालको अन्त्यतिर रेडियो सगरमाथाले २०५४ सालको भदौदेखि प्रसारण भएको दैनिक रेडियो पत्रिका हाम्रो खाल्डो (रेडियो सगरमाथाको पहिलो तथा निकै लोकप्रिय कार्यक्रम) हाम्रो खाल्डोलाई रेडियो सिक्वेन्समा परिणत गर्यो । हाम्रो खाल्डो रेडियो कार्यक्रमका अवधारणाकार रघु मैनाली हुनुहुन्थ्यो भने त्यसको उत्पादनमा म, जितेन्द्र राउत र मधु आचार्य थियौं । सुरुका केही समय रघु मैनालीले त्यो कार्यक्रमको सम्पादन गर्नुभयो भने केही समयपछि त्यसको जिम्मेवारी ममा आयो । त्यो कार्यक्रममा जोडिन संगीता मरहठ्ठा र दुर्गा कार्की पनि केही पछि आइपुग्नुभयो । २०५६ सालको फागुन ७ प्रजातन्त्र दिवसका दिनदेखि हाम्रो खाल्डा रेडियो सिक्वेन्समा परिणत भयो । सात दिनलाई पालैपालो गरी नेतृत्वदायी भूमिकामा हाम्रो खाल्डोको कोर टिम रह्यो भने भैरव दाइ र चट्याङ मास्टरलाई पनि प्रत्यक्ष प्रसारण हुने त्यो लामो कार्यक्रममा पालैपालो राखियो । प्रसिद्ध हास्यव्यंग्यकार चट्याङ मास्टर र भैरव रिसालको रेडियो प्रवेश एकै समयमा भएको थियो । तीन घण्टा लामो रेडियो सिक्वेन्स बिहान ६ बजेदेखि ९ बजेसम्म सञ्चालन हुन्थ्यो । यो पनि निकै लोकप्रिय कार्यक्रम थियो । व्यक्ति एक, अभियान अनेक : भैरव दाइ सरल र कामप्रति इमान्दार हुनुहुन्थ्यो । उहाँ राससको जागिर छोडेपछि नेपाल वातावरण पत्रकार समूहमा सक्रिय हुनुभयो । समूहको दोस्रो अध्यक्षको जिम्मेवारी बहन गर्नुभयो । भैरव दाइलाई समूह वा अन्य कतै कुनै पदको लोभ थिएन । हुटहुटी थियो त केबल अभियानमुखी कामहरूको । भैरव दाइले हुम्लामा उज्यालो, बुहारी पढाउँ, यौटाले यौटालाई जस्ता कैयन अभियान सञ्चालन गर्नुभएको थियो । कुनै पुरस्कार पाएमा त्यसको रकम त्यस्तै अभियानमा खर्चिनुहुन्थ्यो । मैले रेडियो सगरमाथामा एकताका सञ्चालन गरेको सञ्चार तथा साहित्य डबलीमा भैरव दाइको अन्तर्वार्ता लिने मौका पाएको थिएँ । उहाँले मसँग आफूले भक्तपुरको काँठबाट संस्कृतमा शास्त्री उत्तीर्ण गरेको र स्नातक सरहको मान्यताका लागि संघर्ष गरेको बताउनुभएको थियो । उहाँ तीनधारा संस्कृत पाठशालामा पढ्दादेखि नै कम्युनिस्ट विचारधारमा बाँधिनुभएको रहेछ । संस्कृत पढेको भक्तपुर, दधिकोटको काँठे बाहुन भएका कारण लोकसेवामार्फत अधिकृत तहमा उत्तीर्ण भए पनि आफूले जागिर नपाएको कुरा म, रघु मैनाली र ब्रजेश शर्मासँगको कुराकानीमा २०७३ साल माघ २८ गते उहाँकै निवासमा बताउनुभएको थियो, जुन हामीले नै सम्पादन गरेको पुस्तक पत्रकारिताको सतिसाल (शर्मा र अरू, २०७४) मा छ । पूर्णप्रसाद ब्राह्मणको चिर्कटाले पत्रकार बनेका भैरव : राजनीतिमा लाग्न खोज्दाखोज्दै भक्तपुर कटुञ्जे निवासी पूर्णप्रसाद ब्राह्मणको सिफारिसको एउटा चिर्कटाले २०१३ सालमा उहाँलाई हालखबर दैनिकमा पुर्याएको रहेछ । लेख्न नजान्ने पिताजीले लगन, टिप्पणी लेख्न छोरो जान्ने बनोस् भनेर मोहर पाइने लोभले पढाएको ठिटो भैरव रिसालले लगन, कुण्डली त लेख्नु भएन तर सार्वजनिक पद धारण गरेका धेरैको कुण्डली र चिट्ठा चाहिँ पत्रकारितामार्फत खोल्नुभयो । ऊ थान्तले पत्रकारमाझ विमानस्थलमा यौटा वक्तव्य वाचन गरे। त्यो अंग्रेजीमा थियो। भैरव दाइ संस्कृत पढेको मान्छे। अंग्रेजी नआउने। मसँगको अन्तर्वार्तामा उहाँले सुनाएका बडो रमाइला किस्साहरू छन् । तीमध्ये एउटा यस्तो किस्सा रहेछ हालखबरमा भर्खरै जागिर खान थालेको । के समाचार हो, के हैन, जानिसकेको पनि थिएन । एउटा नयाँ साइकल दिएको रहेछ हालखबरले । साइकल लिएर भैरव रिसाल चारखाल अड्डा जानुभएछ । एक जना हाकिमले लौ यहाँ सरकारी कर्मचारीले अहिले खसी काटेर भाग लगाई खाए भनेर खबर दिएछ । केटौले भैरव दाइले त्यो समाचार बनाएर हालखबरमा छापिदिनुभएछ । प्रधानमन्त्री हुुनुहुँदोरहेछ टंकप्रसाद आचार्य । प्रधानमन्त्रीले सातो टिप्नुभएछ यस्तो पनि काहीँ खबर हुन्छ ? उहाँको यो कुरा उहाँ र घनानाथ ओझाको पुस्तक त्यतिबेलाको पत्रकारितामा समेत समेटिएको रहेछ । रासस, उथान्त र रिसाल : अर्को यौटा प्रसंग छ मैले लिएको अन्तर्वार्तामा भन्नुभएको सन् २०२४ वैशाख १० गते संयुक्त राष्ट्रसंघका महासचिव ऊ थान्त नेपालको भ्रमणमा आएका थिए । भैरव रिसालको जागिर राससमा थियो । उहाँ समाचार संकलनका लागि त्रिभुवन विमानस्थलमा खटिनुभयो । ऊ थान्तले पत्रकारहरूमाझ विमानस्थलमा यौटा वक्तव्य वाचन गरे । त्यो अंग्रेजीमा थियो । भैरव दाइ संस्कृत पढेको मान्छे । अंग्रेजी नआउने । उहाँ विष्मयमा पर्नुभयो के गरी समाचार संकलन गर्ने ? ऊ थान्तले कम गतिमा अंग्रेजीमा दिएको वक्तव्यको समाचार टिप्ने यौटा जुक्ति भैरव दाइलाई तत्काल फुर्यो उसको अंग्रेजी लवजलाई नेपालीमा सकेसम्म नछुटाई टिप्ने । धिमा गतिको त्यो वक्तव्यको धेरै भाग उहाँले नेपाली लवजमा टिप्नुभयो । अनि कार्यालय पुगेर अंग्रेजी सेक्सनमा दिएपछि तानतुन मिलाएर समाचार बन्यो । भाषा नजाने पनि काम अड्केन । यस्तो चातुर्य गर्न जान्नुपर्छ पत्रकारले, उहाँले भन्नुभएको थियो । प्रधानमन्त्रीदेखि मन्त्रीसम्मका हप्कीदप्की : त्यसो त राससमा काम गर्दा प्रधानमन्त्रीदेखि मन्त्रीसम्मका हप्कीदप्की खानु परेका कैयन विवरण उहाँले त्यतिबेलाको पत्रकारितामा समेट्नु भएको छ । कार्यक्रमस्थलबाट प्रधानमन्त्रीले भाषण गरेर गइसकेपछि पुराना फाइल हेरेर जोडजाड गरी समाचार बनाएका प्रसंगदेखि भैरवले त समाचार नोट नै गरेन त भन्नेसम्मका खप्की सहनु परेका प्रसंग छ्यालब्याल प्रकाशनमा समेत छन् । पञ्चायतकालका प्रधानमन्त्रीहरू र मन्त्रीहरूले एकथोक भाषण गर्ने र छापिएपछि त्यसो भनेकै थिएन भनेर हप्कीदप्की गरेका तीता प्रसंग पनि उहाँले व्यक्त गर्नुभएको छ । करिब २२ वर्ष राससमा काम गरेका भैरव रिसालले आफ्नो काम राजा र दरबारलाई मन नपरेकै कारण आफूले कुनै पदक नपाएको गुनासो राससको प्रकाशन रासस दिग्दर्शन (२०६६, पृ १२७) मा गर्नु भएको छ । विक्रम संवत् १९८५ मा जन्मेका भैरव दाइले जिल्लामा समाचारदाता नभएको, टेलिफोनको सट्टा आवा गर्नुपर्ने तथा समाचार खोज्न व्यक्तिव्यक्ति र अड्डाअड्डा चाहरेर समाचार बनाउनुपर्ने युगमा पत्रकारिता थाल्नु भएको थियो । रु १००। को मासिक पारि श्रमिकबाट पत्रकारिता थालेका भैरव दाइले समाचार केही छ कि भनेर सचिवकहाँ जाँदा राससका आफ्ना सहकर्मीलाई आफ्नो घरमा गाई ब्याएको छ नि भनेर उल्याएका अनुभव सँगाल्नुभएको थियो । उहाँले छापा माध्यमको लामो अनुभवपछि रेडियोमा काम गर्नुभयो । उहाँले केही समय चट्याङ मास्टरसँगै टेलिभिजनको बिहानी शो कार्यक्रमसमेत चलाउनुभयो । सांसद पनि बन्ने खोजे भैरव दाइ : भैरव दाइले मसँगको रेडियो अन्तर्वार्तामा रासस छोडेपछि २०४३ साल असोज ६ गते एसियाली मापदण्ड: मन्त्रिमण्डलको ठगीखाने भाँडो शीर्षकको आफ्नो विचारोत्तेजक लेख राजधानी पत्रिकामा छापिएपछि त्यसका प्रकाशक आङदोर्जे लामासँगै आफूलाई राजकाज मुद्दामा पञ्चायतले एक वर्ष जेल हालेको र साधुलाई सुली नामबाट जेल डायरी तयार गरेको बताउनुभएको थियो जुन प्रकाशित पनि भएको थियो । भैरव दाइ केही समय नेपाल मजदुर पार्टीसँग पनि आबद्ध हुनुभयो र २०४८ सालको आमनिर्वाचनमा भक्तपुरको क्षेत्र नम्बर २ बाट सांसद पदका लागि लड्नुभयो अनि सक्रिय राजनीतिमा ब्रेक लाग्यो । यसैसँग सम्बन्धित यौटा रोचक प्रसंग पनि छ २०५५ सालमा म रेडियो सगरमाथाका हाम्रो खाल्डो कार्यक्रमका लागि प्रोफाइल बनाउन राष्ट्रकवि माधवप्रसाद घिमिरेको निवास लैनचौर पुगें । कविवर नमज्जाले पडकनुभयो मलाई जी भन्ने, माधवजी भन्ने ? त्यो बिजुक्छेको कार्यकर्ता भैरवले मलाई जी भन्ने ? म त अक्क न बक्क परें । कुरो कोट्ट्याएर प्रस्ट हुँदै गएको त २०५४ सालको दसैँमा भैरव दाइले कविवरसँग अन्तर्वार्ता लिँदा माधवजी भनेर सम्बोधन गरेको इँख पो लिइराख्नुभएको रहेछ । उहाँलाई मैले सम्झाएँ तपाई जस्तो यत्रो मान सम्मान पाएको कविवरले यस्ता सानामसिना कुराको ईख लिनुहुन्छ र ? तपाईं त गंगाजस्तो पो हुनुपर्छ, गंगामा जति फोहोर थुपारे पनि निर्मल नदी नै मानिएको छ । त्यो त रेडियोको शैलीका कारण पो उहाँले त्यसरी सम्बोधन गर्नुभएको हो त ! मैले त्यसो भनेपछि खै के छाप पर्यो कविवरमा उहाँ हाँस्नुभयो र भन्नुभयो, तपाईंले मेरो मन जित्नुभयो, लुइँटेल त मेरा मावली पो हुन् त । म तपाईंलाई अन्तर्वार्ता दिन्छु र भैरवजीसँग पनि अब मेरो केही छैन । पत्रकार रिसालले ओझेलमा पारेको लेखक रिसाल : भैरव दाइबारे यो छोटो अनुभवमा सबै कुरा समेटिन सम्भव छैन । मार्क पोस्टर (१९९५) ले सेकेन्ड मिडिया एज पुस्तकमा गरेको परिभाषालाई सापटी लिएर भन्नुपर्दा पहिलो युगको पत्रकारिता गरेर दोस्रो युगको पत्रकारिताका साक्षी बनेका भैरव दाइलाई जोसुकैले जेसुकै भने पनि कुनै गुनासो पनि थिएन र कुनै कुरा मनमा लिएर बस्ने फुर्सद पनि थिएन । सर्वजन हिताय र सर्वजन सुखायको भावनाबाट प्रेरित भैरव दाइ कर्ममा विश्वास गर्नुहुन्थ्यो र पत्रकारिताको साख जोगाउनुपर्छ है भनेर नयाँ पुस्तालाई हौसला दिनुहुन्थ्यो । रिसालका साधुलाई शूली (जेल डायरी), उहिलेको बाजेको पालामा लोग्नेस्वास्नी, केही मित्रका चिठी, सुशीलाभैरव भैरव दाइ, उहिलेको नेपाल (अनुभव संग्रह)लगायतका पुस्तक प्रकाशित छन् । उहाँले गएको साउन २६ गते मात्रै आफ्नो ९७औं जन्मदिनका अवसरमा तीनवटा कृति सार्वजनिक गर्नुभएको थियो । भैरव दाइले शरीरले साथ दिएसम्म इमान्दारीका साथ काम गरिरहनुपर्छ र आफ्नो पेसाबाट अवकाश लिनुहुन्न भन्ने उदाहरण कतै कक्षामा पढाउनु भएन, आफ्नै सार्थक कर्मले देखाउनुभयो । जीवन हुँदामात्रै नभई जीवनपछिको शेष शरीरसमेत मानव कल्याणमा काम लागोस् भनेर आफ्नो शरीरसमेत अस्पताललाई दान गर्नुभयो । पत्रकारिता क्षेत्रमा मात्रै हैन, सामाजिक सेवा र सामाजिक सुधारका क्षेत्रमा समेत एक अब्बल असल उदाहरण र प्रेरक व्यक्तित्व भैरव दाइप्रति श्रद्धाञ्जलि !"
आन्दोलनरत शिक्षकको मागबारे के भन्छन् कांग्रेस महामन्त्री थापा ?,"काठमाडौं : नेपाली कांग्रेसका महामन्त्री गगनकुमार थापाले सामुहिक प्रयासबाट आन्दोलनरत शिक्षकहरूका माग सम्बोधन गर्नुपर्ने बताएका छन्। सामाजिक सञ्जाल फेसबुकमार्फत भिडियो सन्देश जारी गर्दै सांसद थापाले आलोपालो सरकारमा सबै रहेकाले कसैलाई दोष नदिई शिक्षकका समस्या समाधानमा गर्नुपर्नेमा जोड दिएका हुन्। थापाले १५ बुँदे मागमध्ये कानुन नबनाई गर्न मिल्ने विषय मन्त्रिपरिषद्को बैठक र मन्त्रालयबाट, कानुन निर्माण गर्ने कुरा संसद्बाट पूरा गर्नुपर्ने दुई विकल्प अगाडि सारेका छन्। उनले शिक्षकहरुका केही माग सम्बन्धित मन्त्रालयले नै निर्णय गरेर सम्बोधन गर्न सक्ने धारणा राखे। यहाँ कसैलाई दोष दिएर हुँदैन। हामी आलोपालो सरकारमा बसिसक्यौं। हिजो सरकारमा आलोपालो बस्दा आवश्यक तदारुकता देखाउन सकेनौं। हिजो भएको गल्ती कमजोरीलाई सामूहिक प्रयासबाट सम्बोधन गरेर उहाँहरूलाई कक्षाकोठामा फकाउनुपर्छ । महामन्त्री थापाले भने, शिक्षकले राखेका कतिपय मागका विषयलाई कानुन नबनाइ हल गर्न सकिन्छ । मन्त्रिपरिषद्ले निर्णय गरेर। उहाँहरूले राख्नुभएको मर्यादाक्रम, दरबन्दी मिलान, राहतको बिदा सञ्चितिजस्ता विषयलाई केहि कुरिरहनु पर्दैन। आजै मन्त्रिपरिषद्ले निर्णय गर्न सक्छ। यो कामलाई तत्काल गरौं। उहाँहरूका यी माग सम्बोधनको लागि केही स्रोतको मात्रै कुरा हो, तर यसले विश्वासको वातावरण बनाउन सकिन्छ। नयाँ शैक्षिक सत्र नजिक आइसकेकोले तत्काल मन्त्रिपरिषद् बैठकबाट शिक्षकका मागबारे निर्णय गरेर शिक्षकलाई विद्यालयमा फर्काउनुपर्ने उनको भनाई छ। महामन्त्री थापाले आगामी बर्खे अधिवेशनको सुरुमै विधेयक पारित गर्ने गरी समझदारी गर्न सरकारलाई सुझाव दिए। कानुन संसदले बनाउने भएकाले सबै कुरा सरकारले भनेरमात्र नहुँने तर्क गर्दै सांसद थापाले संसद अधिवेशन बोलाएर छलफल गर्नुपर्ने स्पष्ट पारे। कानुन संसदले बनाउने हो। सरकारले सबै भनेर हुँदैन। केही दिनपछि संसद्को अधिवेशन प्रारम्भ हुन्छ । राष्ट्रपतिलाई सिफारिस गरेर संसद अधिवेशन बोलाउँदा भइहाल्यो। संसद्को मिति तय भएको ७८ दिनमा शिक्षा विधेयक पारित हुन्छ भनेर अघि बढ्न सक्छौं, जसमा शिक्षक महासंघसँग भएको समझदारीअनुसार अगाडि बढाउन सकिन्छ । फास्ट्र ट्याकबाट विधेयक अगाडि बढाएर पारित गर्न सक्छौं। उनले वैशाखभित्र विधेयक पारित हुन्छ भन्ने भरोसा गराउँदा शिक्षकले पनि मान्ने र सांसदले पनि दिनरात नभनी विधेयक टुंग्याउन काम गर्ने बताए । उनले आन्दोलनरत शिक्षकहरूलाई अहिलेको समयको संवेदनशीलतालाई बुझ्दिन अनुरोध गरे। शिक्षक आन्दोलनमा हुँदा शैक्षिक सत्रलाई नराम्रोसँग प्रभावित गर्ने बताउँदै थापाले प्रधानमन्त्री र सरकारमा बसेका साथीहरूले अझ बढी जिम्मेवारी बोध गर्नुपर्ने तर्क गरे। विद्यालय शिक्षा ऐन जारी गर्न माग राख्दै नेपाल शिक्षक महासंघे दुई हप्तादेखि काठमाडौंमा प्रदर्शन गरिरहेका छन्। सरकारले विगतमा पटकपटक गरेको सहमति र सम्झौताको कार्यान्वयन गर्दै शिक्षा ऐन जारी गरिनुपर्ने मागसहित शैक्षिक हड्ताल गर्दै शिक्षकहरू आन्दोलनरत छन्। शिक्षा, विज्ञान तथा प्रविधि मन्त्रालयले शिक्षकहरूलाई वार्ताको लागि दोस्रो पटक आह्वान गरेपनि महासंघले वार्ता अस्वीकार गरेको छ। आफूहरु अहिले कुनै नयाँ माग र मुद्दा लिएर आन्दोलनमा नआएको बताउँदै वार्तामा बस्नुको कुनै औचित्य नरहेको महासंघको भनाइ छ।"
हङकङलाई पराजित गर्दै ह्याट्रिक जितको लक्ष्यमा नेपाल,"काठमाडौं : चारदेशीय टी२० श्रृङ्खलाको समूह चरणको अन्तिम खेलमा नेपालले आज हङकङसँग प्रतिस्पर्धा गर्दैछ। मिसन रोड मैदानमा खेल ११ :१५ बजे सुरु हुने खेलमा अपराजित नेपाल ह्याट्रिक जितको लक्ष्यमा छ । नेपालले पहिलो खेलमा कतारलाई ८ विकेट र दोस्रो खेलमा कुवेतलाई ६ विकेटले पराजित गरेको थियो। नेपाल यस अगाडि ओमानमा आयोजित एसिसी प्रिमियर कपमा ४ विकेटले पराजित हुँदा एसिया कप गुमाएको थियो। नेपाललले दुई खेलबाट चार अंक जोडेको छ। यसैगरी ३ खेलबाट कवेतले ४ अंक जोडेको छ भने हङकङले २ खेलमा २ अंक जोडेको छ। कतार र कुवेत पनि आजै आमनेसामने हुँदैछन्। आजको खेल जित्न नसकेमा नेपालले कतार र कुवेतविरुद्धको नतिजा कुर्नुपर्नेछ। यता पहिलो खेलमा हङकङ कुवेतसँग चार विकेटको हार बेहोरेको थियो। तर अर्को खेलमा कतारविरुद्ध ६८ रनको जित निकालेको थियो। शीर्ष टोली फाइनलमा पुग्नेछ, तेस्रो र चौथो टोलीले तेस्रो स्थानका लागि आइतबार खेल्नेछन्।"
भारतमा चट्याङ लागेर ६० जनाको मृत्यु,"नयाँ दिल्ली : भारतको बिहार र उत्तर प्रदेशमा चट्याङका कारण ६० जनाको मृत्यु भएको छ। चट्याङ, आँधीबेहरी र वर्षाका कारण बिहारमा ३८ र उत्तर प्रदेशमा २२ जनाको मृत्यु भएको बीबीसी समाचारमा उल्लेख छ। बिहारको आधिकारिक तथ्याङ्क अनुसार १० अप्रिल २०२५ मा नालंदामा १८, सिवानमा २, कटिहारमा १, दरभंगामा १, बेगुसरायमा १, भागलपुरमा १ र जेहानाबादमा १ जनाको मृत्यु भएको थियो। यसैबीच अप्रिल ९ मा जारी गरिएको आधिकारिक तथ्याङ्क अनुसार, बेगुसरायमा ५, दरभंगामा ४, मधुबनीमा ३ र समस्तीपुरमा १ जनाको मृत्यु भएको छ। बिहारका मुख्यमन्त्री नीतीश कुमारले मृतकका परिवारलाई प्रतिपरिवार चार लाख रुपैयाँ क्षतिपूर्ति दिन निर्देशन दिएका छन्। यसैबीच उत्तर प्रदेशका मुख्यमन्त्री योगी आदित्यनाथले राज्यमा मृतकका परिवारलाई ४ लाख रुपैयाँ क्षतिपूर्ति दिने घोषणा गरेका छन्। उत्तर प्रदेशको राहत आयुक्तको कार्यालयले जारी गरेको तथ्याङ्क अनुसार, अप्रिल १०, २०२५ मा कुल २२ मानव र ४५ जनावरको मृत्यु भएको छ भने १५ घरहरूमा क्षति पुगेको छ।"
"सी चिनपिङले भियतनाम, मलेसिया र कम्बोडियाको भ्रमण गर्ने","बेइजिङ : चिनियाँ राष्ट्रपति सी जिनपिङले अर्को हप्ता दक्षिणपूर्वी एसियाको भ्रमण गर्ने भएका छन्। चीन र अमेरिकामा करबीच प्रतिस्पर्धा भइरहेको समयमा उक्त भ्रमण गर्ने निर्णय गरेका हुन्। चिनियाँ पत्रिका ग्लोबल टाइम्सका अनुसार राष्ट्रपति सी जिनपिङले अप्रिल १४ देखि १८ सम्म भियतनाम, मलेसिया र कम्बोडियाको राजकीय भ्रमण गर्नेछन्। सी जिनपिङको यो भ्रमण १४ अप्रिलमा भियतनामबाट सुरु हुनेछ। त्यसपछि उनी मलेसिया र कम्बोडिया जाने छन्। अमेरिकी राष्ट्रपति डोनाल्ड ट्रम्पले भियतनाममा ४६, मलेसियामा २४ र कम्बोडियामा ४९ कर लगाएका छन्। हाल यो कर ९० दिनको लागि रोकिएको छ। यस अवधिमा १० को आधारभूत महसुल भने लागू रहनेछ। अमेरिकाले चीनमाथि १४५ कर लगाएको छ। चीनले पनि अमेरिकामाथि १२५ कर लगाएको छ। चीनले अमेरिकाको 'जबरजस्ती' मा झुक्नुको सट्टा 'अन्तसम्म लड्न' रुचाउने बताएको छ।"
"निराशाले समृद्धिको यात्रामा बाधा गर्छ, कुण्ठालाई संकल्प र सिर्जनामा बदलौँ : महासचिव पोखरेल","काठमाडौं : नेकपा एमालेका महासचिव शंकर पोखरेलले निराशा र कुण्ठाले समाजलाई पछि धकेल्ने दाबी गरेका छन्। सामाजिक सञ्जाल फेसबुकमार्फत उनले निराशा र कुण्ठाले समृद्धिको यात्रामा समेत बाधा पुग्ने धारणा राखेका छन्। उनले मुलुकलाई अघि बढाउनका लागि असन्तोष, निराशा र कुण्ठालाई संकल्प र सिर्जनामा बदल्न जोड दिएका छन्। निराशा र कुण्ठाले समाजलाई पछाडी धकेल्दछ र समृद्धिको यात्रामा वाधा पुर्याउँछ । उनले लेखेका छन्, तसर्थ समाजमा उत्पन्न असन्तोषलाई निराशा र कुण्ठामा होइन संकल्प र सिर्जनामा बदल्ने प्रयास गरौँ। महासचिव पोखरेलले सामाजिक सञ्जालमा सकारात्मक विषय लेख्ने मानिस बढ्ने हो भने अराजकतावादीहरुको प्रभाव घट्दै जाने दोहोर्याएका छन्। उनी भन्छन्,सामाजिक सञ्जालमा सकारात्मक चेत भएका मानिसहरुको बलियो उपस्थिति भयो भने अराजकतावादीहरुको उपस्थिति र प्रभाव घट्दै जानेछ।"
शेर्पाले १३ वर्षपछि उचाल्यो जीतपुरसिमरा गोल्डकप,"सिमरा : हिमालयन शेर्पा क्लबले १३ वर्षपछि जीतपुरसिमरा गोल्डकपको उपाधि उचालेको छ। सिमरा रंगशालामा शनिवार राति सम्पन्न फाइनल खेलमा मछिन्द्र फुटबल क्लबलाई ४१ पराजित गर्दै शेर्पाले उपाधि उचालेको हो। शेर्पालाई उपाधि दिलाउने क्रममा कप्तान विश्वास श्रेष्ठले दुई गाले गरे भने रोवर्ट खोङजो र समीरराज थोकरले एकएक गोल गरे। मछिन्द्रका लागि रञ्जन पुनले एक गोल फर्काए। १३ वर्षपछि पुनः एकपटक जीतपुरसिमरा गोल्डकपको उपाधि उचालेको शेर्पाले १० लाख हात पारेको छ। लगातार दोस्रो पटक उपविजेतामा चित्त बुझाउन बाध्य मछिन्द्रले पाँच लाख पाएको छ। शेर्पाले यसअघि २०६७ सालमा दोस्रो संस्करणको उपाधि जितेको थियो। लगातार फाइनलमा प्रवेश गरेको मछिन्द्र गत वर्ष पनि नेपाल पुलिस क्लबसंग पराजित हुँदै उपविजेता भएको थियो। प्रतियोगिताको सर्वोत्कृष्ट खेलाडी शेर्पाका रोवर्ट खोङजो घोषित भए। शेर्पाबाट खेलेका भारत मेघालयका खोङजोले इलेक्ट्रिक स्कुटर प्राप्त गरे। भिएक्सल एजुकेशनले उक्त स्कुटर प्रायोजन गरेको थियो। विधागततर्फ सर्वाधिक गोलकर्ताको उपाधि पनि खोङजोले पाए। उनले तीन गोल गरेका थिए। प्रतियोगिताको उत्कृष्ट गोलरक्षक शेर्पाका विवश चौधरी, उत्कृष्ट प्रशिक्षक शेर्पाका प्रज्वल प्रताप क्षेत्री घोषित भए। विधागततर्फका उत्कृष्ट हुने सबैले जनही २५ हजार प्राप्त गरेका छन्। प्रतियोगिताको उदयीमान खेलाडी आयोजकका सेरव लो तामाङ घोषित भए। उनले १५ हजार नगद प्राप्त गरे। सिमरा रंगशालाबाटै फूटबल क्षेत्रमा उदाएका पूर्व राष्ट्रिय खेलाडी रवी पासवानले उक्त रकम उपलब्ध गराएका थिए। फाइनल खेलको प्लेयर अफ दि म्याच शेर्पाका अमित तामाङ घोषित भएका छन्। तामाङले ग्रिन इनर्जी प्रालिको तर्फबाट १० हजार प्राप्त गरे। प्रतियोगिताको फेयर प्ले सिरहाको सलहेश युवा क्लबले प्राप्त गरेको छ। विजेता तथा उपविजेता खेलाडीलाई प्रतिनिधिसभा सदस्य एवम् पूर्वमन्त्री कृष्णकुमार श्रेष्ठ (किसान), मधेश सरकारका खेलकुद मन्त्री प्रमोद जयसवाल, जीतपुरसिमरा उपमहानगरपालिकाका नगर प्रमुख राजन पौडेललगायतले पुरस्कार प्रदान गरेका थिए। नव जनजागृति युवा क्लबको आयोजनामा चैत २२ गतेदेखि सुरु भएको प्रतियोगितामा आठ टिमको सहभागिता रहेको थियो।"
दर्ता नगरी अमेरिकामा ३० दिनभन्दा बढी बसे सजाय हुने,"वासिङटन डिसी : अमेरिकामा ३० दिनभन्दा बढी समय बसेका विदेशी नागरिकहरूले एलियन दर्ता ऐन अन्तर्गत दर्ता नगरेको खण्डमा उनीहरूलाई जेल सजाय हुने छ। संयुक्त राज्य अमेरिकामा ३० दिनभन्दा बढी समयदेखि बसोबास गर्ने सबै विदेशी नागरिकहरूले संघीय सरकारमा दर्ता गर्नुपर्ने ह्वाइटहाउसकी प्रेस सेक्रेटरी क्यारोलिन लाभेटले जानकारी दिइन्। उनले यसो नगरे जरिवाना, जेल वा दुवै सजाय हुने बताएकी छन्। क्यारोलिनले भनिन्, 'राष्ट्रपति ट्रम्प र गृह सुरक्षा सचिव क्रिस्टी नोएम दुवैले भनेझैं यदि तपाईंले दर्ता गर्नुभएन भने तपाईंलाई पक्राउ गरिनेछ, जरिवाना गरिनेछ, देश निकाला गरिनेछ र कहिल्यै हाम्रो देश फर्कन सक्नुहुनेछैन।' यसैबीच अमेरिकी गृह सुरक्षा विभागले अप्रिल ११ मा जारी गरेको प्रेस विज्ञप्तिमा विदेशी नागरिकहरूलाई पनि यस ऐन अन्तर्गत दर्ता गर्न भनिएको थियो। होमल्याण्ड सेक्युरिटी सेक्रेटरी क्रिस्टी नोएमले अमेरिकामा गैरकानूनी रूपमा प्रवेश गर्नेलाई अमेरिका छाड्न आग्रह गरिन्। प्रेस विज्ञप्तिमा अप्रिल ११, २०२५ सम्म ३० दिन वा सोभन्दा बढी समयदेखि दर्ताको प्रमाण बिना अमेरिकामा उपस्थित रहेका विदेशी नागरिकहरूलाई अप्रिल ११ सम्म तुरुन्तै दर्ता गर्न भनिएको थियो। साथै दर्ता प्रमाण बिना अप्रिल ११, २०२५ मा वा त्यसपछि अमेरिका आउने विदेशी नागरिकहरूलाई उनीहरूको आगमनको ३० दिन भित्र दर्ता गर्न भनिएको छ।"
नेपाल ऐनामा भैरव दाइको अनुहार,"नेपालमा राजनीति हरायो। राजनीतिलाई नेताहरूले आफूमा केन्द्रित गरे। जसका कारण भोलि के हुन्छ, कसैले भन्न सक्दैन। नेपालको राजनीतिको टुंगो भएन। सुरुसुरुमा निष्ठाको पत्रकारिता थियो, अहिले निष्ठा छैन तर पैसा छ। २०१३ सालदेखि पत्रकारिता सुरु गरेका भैरव रिसाल यसै भन्थे। जसको पत्रकारिता २०८१ सालसम्म निरन्तर चलिरह्यो। वरिष्ठ पत्रकार उनी आफैंमा एउटा ब्रान्ड बनेर बिते। व्यक्ति थिए तर संस्था झैं प्रतिबिम्बित भइरहे। उतिबेला समाचार लेखेपछि होसियार हुन्थे। विकृति, विसंगति गर्न डराउँथे, उनले उसबेलाको पत्रकारिता र समाजबारे भनेका थिए, म आलोचनात्मक समाचार लेख्थें। अधिकृत हुन नदिएपछि पत्रकार : अहिलेको उदीयमान पत्रकार पुस्तालाई अचम्म लाग्न सक्छ, रिसाल लेखेकै कारण एकपटक १० महिना जेलमा परेका थिए भन्दा। जेल पर्नुपर्ने कारण थियो, लेख। जसको शीर्षक थियो, एसियाली मापदण्ड मन्त्रिमण्डलको ठगी खाने भाँडो। भक्तपुर दधिकोटबाट उनी काठमाडौंको अनामनगरका बासिन्दा बने। ९७ वटा भोटा फटाएर उनी यस संसारबाट बिदा भए। सरकारी सेवामा नाम निकालेर पनि जागिर खान नपाएपछि भैरव रिसाल पत्रकार बनेका थिए। उनले २०१२ सालमा लोकसेवा आयोगमा शाखा अधिकृतको परीक्षा दिएर नाम निकालेका थिए। संस्कृतमा शास्त्री (स्नातक तहसरह) गरेका उनले लिखितपछि अन्तर्वार्तामा पनि आफूलाई योग्य साबित गरे। म सेक्सन अफिसर हुने भएँ भनेको तर मलाई राज्यले जागिर दिएन, उनले भनेका थिए, किनभने त्यसबेला राज्यले कम्युनिस्ट पाल्दैनथियो। तर, नेपालको राजनीति उल्टो भयो : पत्रकारिता राज्यको चौथो अंग। अर्थात्, प्रतिपक्षी बेन्चमा बसेर पत्रकार रिसालले सास रहुञ्जेल सरकारको निगरानी गरिरहे। २०७९ माघ ६ गते टेलिफोन गरें र लेखका लागि केही प्रश्न गरें। बोल्ने तर लेख्न नसक्ने उनका शब्द टिपेर मैले केही लेख अन्नपूर्ण पोस्ट् दैनिकमा छापेको थिएँ। अझै ताजा स्मरण छ उनले नेपाल, सरकार, दल र नेताको टिप्पणी गरेको। उनले भनेका थिए, नेपालमा राजनीति छैन। कार्यकर्ताको विश्वास नेतामाथि छैन। नेताको विश्वास पनि कार्यकर्तामाथि छैन। यसैकारण केही भन्ने अवस्था छैन कि राजनीतिले दिने नतिजा के हुन्छ ? राजनीतिका कारण नेपालमा हरेक कुरा अनिश्चित र दोधार बनिरहेको उनको टिप्पणी सतर्क थियो। उनले मनदेखि बोलेका थिए, राजनीति सही बाटोमा लागे पो नतिजा पनि सही आउँछ। न नेता, न कार्यकर्ता, कोही राजनीतिक बाटोमा लागेकै छैनन्। त्यसैले नतिजा राम्रो आउने त सम्भावनै छैन। रिसाल कुन पार्टीका मान्छे हुन् ? अन्नपूर्ण पोस्ट् दैनिकमा दुई दशकको यात्रामा कुनै दिन खोजिनँ। दल विशेषलाई उकास्ने वा खसाल्ने कुनै काम गरेनन् जसले, उनलाई कुन कित्ताका हुन् भनेर किन खुट्याउने ? मनले यही भन्थ्यो। उनका आलोचनात्मक टिप्पणीमा बायोस भेटिन्नथे। अब नेपालको राजनीति नयाँ शिराबाट जानुपर्छ : जे देख्थे, त्यही बोल्थे रिसाल, नेपालमा राजनीति हरायो। राजनीतिलाई नेताहरूले आफूमा केन्द्रित गरे। जसका कारण भोलि के हुन्छ, कसैले भन्न सक्दैन। नेपालको राजनीतिको टुंगो भएन। ऐनामा जसरी जस्ताको तस्तै प्रतिबिम्बित हुने उनको बानीले नेता, सरकारी कर्मचारी आदि सबैलाई छर्लंग चित्र चलचित्रका दृश्य झैं देखाइदिन्थे। उनको अर्को सटिक टिप्पणी बिर्सन नसकिने छ, योजनाबिनाको राजनीति भइरहेको छ नेपालमा। योजना त छैन नै, दृष्टिकोण पनि छैन। रिसाल एक पत्रकार, जसले देशलाई सधैं अग्रगामी बाटोमा हिँड्न प्रेरित गरिरहे। उनको निष्कर्ष थियो, अब नेपालको राजनीति नयाँ शिराबाट जानुपर्छ। रिसालले गरेको राजनीतिक टिप्पणी खरो खालको हुन्थ्यो। त्यसैले बेलाबखत देश, दल, नेता र सरकारका विषयमा भलाकुसारी गरिरहन्थें उनीसँग। सोही क्रममा गरेको कुराकानीले राजनीति निष्प्राण रहेको तर्क उनले गरे। उनका शब्दलाई लेखमा उनें र प्रकाशन गरें अन्नपूर्ण पोस्ट्मा २०७९ कात्तिक ६ गते निष्प्राण राजनीति कहिलेसम्म ? शीर्षकमा अग्रमत। खासमा नेताले नेतृत्व दिनुपर्ने हो तर त्यो हुन सकेको छैन। उनीहरू आफैं रुमलिएका देखिन्छन्, उनले भनेका थिए, नेपालमा राजनीतिले नेता छाडेको अवस्था छ। नेताकै कारण देश समस्यामा रुमलिएको हो। नेताले भाषण दिने काम बढी गरेकोप्रति उनी रुष्ट थिए। उनले भनेका थिए, देश विकास गर्न वक्तव्य होइन, नेतृत्व चाहिन्छ। निस्वार्थ नेतृत्व आजको आवश्यकता हो। शब्दबिम्बमा सत्यमोहनको घुम्टो खोल्दा : राष्ट्रले मानेको व्यक्तित्व पृथक् हुन्छ। सत्यमोहन जोशी यस्तै एउटा पृथक् व्यक्तित्व। उनले यो संसार छाडेपछि छापिएका सम्पादकीय, लेख, आलेख, समाचार र तस्बिर राखेर एउटा कृति तयार पारें, शब्दबिम्बमा सत्यमोहन। भुँडीपुराण प्रकाशनले छाप्यो तर विमोचन कसको हातबाट गराउने ? प्रश्न मनभरि भयो। कसैले भने, मन्त्री, प्रधानमन्त्री। सम्पादक हुनुका नाताले मनले मानेन। सत्यमोहनजस्तै व्यक्तित्व खोज्यो र अन्ततः पायो, भैरव रिसाल। नेपाल प्रज्ञा प्रतिष्ठान, कमलादी, काठमाडौंको हलमा कार्यक्रम भएकाले अनामनगरबाट लैजाने र ल्याउने जिम्मेवारी बोध गरें। खासमा परिवारले हार्न नसकेर पठाएको थियो उहाँलाई। कारण, ९५ पुगेका वृद्ध जो न हिँड्न सक्नुहुन्थ्यो न उभिएर बोल्न नै। याद ताजै छ, मञ्चमा सबै उभिए तर उनले सोफा सेटमा बसेर यो कृति विमोचन गरे। सौभाग्य भनौं कि अहोभाग्य ! यो मेरो जिन्दगीको अमूल्य समय थियो। मेरो अनुरोध स्वीकार्नुका पछाडि केही कारण अवश्य थिए, खास रहेछ सत्यमोहन जोशी अनामनगरस्थित आफ्नो घरमा कहिले एक्लै कहिले पत्नीसहित आउनु र पारिवारिक जमघट बेलाबखत भइरहनु। त्यो गुन तिर्नु थियो सायद भैरव दाइलाई सत्यमोहनको। रिसालले विमोचनमा सत्यमोहनलाई घडाको संज्ञा दिँदै भनेथे, घडाबाट जति अमृत झिके पनि निस्किरहन्छ। उहाँबारे अझै थुप्रै कृति तयार पार्न सकिन्छ। उहाँका बारेमा भनी र लेखीसाध्य छैन। आफैंमा संग्रहालय बनेर मूलतः वातावरण पत्रकारको छवि बनाएका रिसालले भनेका थिए, सबैको सत्यमोहन बन्ने अवसर पाउने व्यक्ति उहाँ जीवित संग्रहालय पनि हुनुहुन्थ्यो। यतिबेला भैरव दाइले २०१३ सालदेखि २०८१ सालसम्म गरेको पत्रकारितालाई जीवित संग्रहालयका स्वरूपमा सम्झिरहेछु। १९८५ सालमा भक्तपुरको गुण्डु तिथलीमा जन्मिएका भैरव दुई वर्ष नपुग्दै टुहुरो बनेका थिए तर उनले नेपाली पत्रकारिताको भने अभिभावकत्व ग्रहण जीवन छउञ्जेल गरिरहे। यसअर्थमा भैरवले जोशीका बारेमा भनेजस्तै भैरवबारे पनि थुप्रै कृति तयार पार्न सकिन्छ। च्युराको बास्ना पनि ऐश्वर्य हुने : सानाको दसैंको चर्चा भयो एक दिनको बसाइमा। बसाइ थियो, अनामनगरस्थित रिसालकै निवास। सातदस वर्षको हुँदा उनको ध्यान खाने, लाउनेमै हुन्थ्यो रे। दसैंमा आमाले च्युरा कुटेर ल्याउने तर निफन्न नभ्याउँदै खान मन लाग्ने रे उनलाई। जोकोहीले त्यसबेला घरमा च्युरा कुटाउनै नसक्ने रे। रिसालले भनेका थिए, हामी केटाकेटी चोरेर खान्छौं भनी भुसैसहित घ्याम्पी वा घ्याम्पोमा राखिएको हुन्थ्यो भण्डार कोठामा च्युरा। नयाँ धानको च्युराको बास्ना खाएर चित्त बुझाउन कहिलेकाहीं च्युरा राखेको घ्याम्पोनजिकै बस्थ्यौं र च्युराको बास्ना खान्थ्यौं। त्यो पनि ऐश्वर्य हुने। उनले यो सन्दर्भ जोड्दै आमनेपालीको अवस्था चित्रण गरेका थिए। हामी दुईको बसाइ त्यसबेला उनको बाल्यकालमा केन्द्रित थियो। उनले भनेथे, मेरो यो घटना एउटा प्रतिनिधिमात्र हो, नेपाल र नेपालीको अनुहार यही ऐनामा अटाउँछ। देश खाइ शेष भएका भैरव : सबै नेपालीलाई नेपाल फन्को मार्ने मौका मिल्दैन। तर भैरव दाइलाई त्यो अवसर प्राप्त भयो। २०१८ सालअघि नेपाल ३५ जिल्लामा विभाजित थियो। त्यसपछि ७५ जिल्ला बनाइयो, अहिले ७७। भैरवका पाइला ७५ वटै जिल्लामा परेका छन्। भन्नुको मतलब, सबै जिल्लाको रहनसहन, जीवनशैली, समाज र संस्कृति उनका आँखामा छन्। उनले लेखेका छन्, यसअघि नै ७३ जिल्ला पुगिसकेकाले अब दुई जिल्लामात्र बाँकी भए, गुल्मी र अर्घाखाँची एकैपटक टेक्दा। अनि अति धेरै खुसी लागेर बुर्लुक्कबुर्लुक्क उफ्रेको हुँ। प्युठान, अर्घाखाँची र गुल्मी तीन जिल्लाको संगमस्थल त्रिवेणीमा आधा घण्टा जति आनन्द लिएँ, आराम गरें। भैरवले पश्चिमपूर्व सबै भ्याए। २०५६ सालमा नेपालका विशिष्ट योजनाकार डा हर्कबहादुर गुरुङसँगको सन्दर्भ लेखमा कोट्याएका छन्, हामी ताप्लेजुङको सदरमुकाम फुङलिङमा कञ्चनजंघाको संरक्षण र विकासको सम्भावना विषयक तीनदिने ब्रेन स्टोर्मिङ छलफल सकेर काठमाडौं फर्किंदै थियौं। उनी कुनै पनि कुरामा पछाडि परेनन्। भन्थे, थाक्नु हुँदैन, भाग्नु हुँदैन। यी वाक्यले स्पष्ट पार्छ कि भैरव न कहिल्यै थाके न कहिल्यै कुनै कामबाट भागे। उनी भन्थे, सक्रियता नै जीवन हो। यो उनको पत्रकारिता थालनीका दिनसम्म जोडिन्छ, जसले हालखबर दैनिकको संवाददाता हुँदा पसलेदेखि मन्त्रीसम्म भेट्थे र थितिदेखि बेथितिसम्मका समाचार लेख्थे। र, उनी सरकार हल्लाउने खालका सामग्रीले बजार पिट्थे। उनको पत्रकारितामा पनि खास लक्ष्य थियो, देशलाई देश बनाउने। मुख चलाएर मुलुक बन्दैन : मुख चलाएर मुलुक बन्दैन, शीर्षकमा रिसालको आवाजलाई रेकर्ड गरेर लेख बनाएको पनि अहिले जस्तो लाग्छ। २०७८ भदौ १६ मा अन्नपूर्णमै प्रकाशित यो लेखले अझै कति वर्ष वा दशक काम गर्ने हो, यसै भन्न त नसकिएला तर दूरदृष्टिका धनी रिसालले नेपाल, नेपाली र नेताबारे बोलेको यो सन्दर्भ साँच्चै पेचिलो छ। नेपाली जनता दुःख पाउन जन्मिएको जस्तो लाग्न थाल्यो। नेता र नेतृत्वले सुख पाइरहने देखियो, उनले भनेका थिए, आजको राजनीति १८औं शताब्दीको जस्तो होइन, २१औं शताब्दीकै जस्तो हुनुपर्छ। हिँड्नु पर्यो, जम्नु भएन। जमेर बस्ने खालको हुनुमा दलका ठूला नेता जिम्मेवार भए।"
"झापाको दमकमा एमालेको जनजागरण सभा आज, प्रधानमन्त्री ओलीले सम्बोधन गर्ने","झापा : सत्तारुढ दल नेकपा (एमाले)ले झापाको दमकमा आज जनजागरण सभा गर्ने भएको छ । सरकारमाथि निरन्तर हमला हुन थालेपछि संघीयता र लोकतान्त्रिक गणतन्त्रको रक्षाका लागि भन्दै एमालेको कोशी प्रदेश कमिटीले दमकको पशु हाटमा जनजागरण सभा गर्न लागेको हो । सभाको सम्बोधन प्रधानमन्त्री तथा एमाले अध्यक्ष केपी शर्मा ओलीले गर्ने भएका छन् । प्रधानमन्त्री ओली ११ बजे भद्रपुर विमानस्थल ओर्लिएर दमक जाने कार्यक्रम रहेको जनाइएको छ । ओलीले साढे १२ बजे सभालाई सम्बोधन गर्ने कार्यक्रम तय भएको छ । जनजागरण सभामा प्रदेशभरबाट एक लाखको सहभागिता गराउने एमाले कोशी प्रदेश कमिटीको लक्ष्य छ । सभामा झापा, इलाम, मोरङ, सुनसरी, उदयपुरबाट ठूलो सङ्ख्यामा सहभागी रहने एमालेको दाबी छ। यस्तै, पहाडी जिल्लाबाट पनि उल्लेख्य सङ्ख्यामा सहभागी रहने एमाले कोसी प्रदेश इन्चार्ज शेरधन राईले जानकारी दिए । संघीय लोकतान्त्रिक गणतन्त्रमाथि औला उठाउने तत्त्वलाई सशक्त खबरदारी गर्न सभाको आयोजना गरिएको उनको भनाई छ । पूर्वतर्फबाट आउने सवारी साधन र सहभागीहरू रतुवा पुल पारी र पश्चिमतिरबाट आउने सहभागीहरू पश्चिम बस स्टेन्डमा सवारी रोकेर नारा जुलुससहित कार्यक्रमस्थल प्रवेश गर्नेछन् । जागरण सभालाई व्यवस्थित गर्नका लागि करिब २ हजार स्वयंसेवक परिचालन गरिएको उनले बताए । जागरण सभा सफल बनाउन पूर्व सन्ध्यामा दमकमा बृहत् मोटरसाइकल र्यालीसमेत निकालेको थियो ।"
"बजेट सकियो, सडक खन्न गएको सेना फर्कियो","गोरखा : पृथ्वी राजमार्गको बेनिघाटदेखि तिब्बतको सिमाना लार्केसम्मको सडक निर्माणमा गएको सेना आठ महिना नबित्दै ब्यारेक फर्किएको छ । यस वर्षका लागि विनियोजित सात करोड रुपैयाँ बजेट सकिएपछि बाँकी काम थाँती राखेर सेना अर्मला र सल्लेरीस्थित शिविरमा फर्किएको हो । धार्चेको हावाडाँडाबाट खन्दै गएको सडकको ट्र्याक ४२ किलोमिटर पर चुमनुब्री३ पेवासम्म पुगेको थियो । तर यस वर्षका लागि विनियोजित बजेट सकिएपछि काम थाती राखेर फर्किएको नेपाली सेनाले जनाएको छ । यस वर्षका लागि विनियोजित बजेट सकिएछ । त्यसैले अहिलेका लागि सडक निर्माण कार्य अघि बढ्न सकेन, नेपाली सेनाका प्रवक्ता सहायक रथी गौरवकुमार केशीले भने, प्राविधिक कर्मचारी, सेना र ज्यालादारी काम गर्ने मजदुर पनि फर्किएका छन् । कसैगरी बजेट थप भई आएमा तत्काल काम सुचारु गर्न सेना तत्पर रहेको उनको भनाइ छ । सेनाले निर्माण गरिरहेको उत्तर दक्षिण जोड्ने सो सडकखण्डका लागि बिगतका तुलनामा यस वर्ष सबैभन्दा कम बजेट विनियोजन भएको हो । चार वर्षअघि २५ करोड, त्यसपछि १५ करोड विनियोजन भएको सो सडकखण्डका लागि गतवर्ष १० करोड र यसवर्ष जम्मा सात करोड विनियोजन भएको गोरखा सडक योजना कार्यालयले जनाएको छ । कार्यस्थलबाट सेना फर्किएपछि न्याकफेदी पेवाखण्डको काम अलपत्र भएको छ । बिस्फोट गराएको भीर पहरोलाई सडकको स्वरूप दिन बाँकी नै छ । थप अघि बढाउन कार्यस्थलमा पुर्याइएका उपकरणहरू पनि थन्किएका छन् । रुकुम, जाजरकोटदेखि काम गर्न आएकाहरू पनि घर फर्केका छन् । २०७४ साल वैशाखदेखि काम सुरु गरेको नेपाली सेनाले हालसम्म ४२ किलोमिटर ट्र्याक खोलेको छ । ३६ किलोमिटरसम्म मोटर चल्न सुरु गरेको नेपाली सेनाको सडक निर्माण कार्यदलले जनाएको छ । हालसम्म ४२ किलोमिटरसम्म ट्र्याक खुलेको छ । जसमध्ये ३६ किलोमिटर (पाङसिङ)सम्म मोटर चल्न थालेको छ । ट्र्याक खनेपछि बाटो सफा नगरेकाले बाँकी सात किलोमिटर खण्डमा गाडी चलाउन सकिएको छैन, सडक निर्माण कार्यदलका प्रमुख मेजर पूर्णचन्द्र ढकालले भने, हामीले दायित्व पूरा गरेको दोभानसम्मको १८ किलोमिटर गोरखा सडक योजना कार्यालयलाई हस्तान्तरण गरेका छौं । बेनीघाट, आरूघाट, लार्के सडकको १५४ किलोमिटरमध्ये हावाडाँडाबाट माथि ९२ किलोमिटर सडकको काम गर्न सरकारले नेपाली सेनालाई जिम्मा दिएको हो । सो खण्डमा ठूला पहरा र कडा चट्टान भएकाले बिस्फोटनको काम गर्न सेनामार्फत सजिलो हुने हुँदा सेनालाई दिइएको हो । कुल १ सय५४ किलोमिटर खण्डमध्ये बेनिघाटदेखि हावाडाँडासम्मको ६२ किलोमिटरसम्मको काम भने गोरखा सडक योजना कार्यालयले गरेको हो । सडक योजना कार्यालय र सेनाले निर्माण गरेको गरी जम्मा बेनिघाटदेखि ९७ किमि खण्डमा सवारीसाधन चल्न थालिसकेको छ । बर्खाका बेला पनि सवारीसाधन आवागमन गर्न सजिलोका लागि नेपाली सेनाले माछीखोलामा बेलिब्रिजसमेत निर्माण गरेको मेजर ढकालले जानकारी दिए । उनका अनुसार यो आर्थिक वर्ष दुई किलोमिटर ट्याक खन्नका लागि नेपाल सरकारबाट सात करोड रुपैयाँ विनियोजन भएको छ । विनियोजित बजेटअन्तर्गत गर्नुपर्ने काम सकिएको कार्यदलका प्रमुख ढकालले बताए । दुई किलोमिटर ट्र्याक खन्ने काम सम्पन्न भएको छ, उनले भने, यो वर्ष ट्र्याक खन्न सात करोड आएको थियो । त्यो बजेटले गर्नुपर्ने कामहरू लगभग गरिसक्यौं । यो वर्ष पाङसिङ भिर, न्याक फेदी, रुविनाला र पेवाभिर गरी चार खण्डमा ब्लास्टिङ गरी ट्र्याक खोल्ने काम गरेको उनको भनाइ छ । बेनिघाटदेखि आरूघाट हुँदै आर्खेतसम्म सडक निर्माणको काम २०५२ सालमा सुरु भएको थियो । आर्थिक वर्ष २०६३६४ मा बेनिघाट आरूघाट लार्केभन्ज्याङ सडक नामकरण गरिएको थियो । आर्थिक वर्ष २०६६६७ मा मात्र उक्त सडक निर्माणको कार्य सुरु भएको थियो । तर, हावाडाँडादेखि माथिको क्षेत्र कडा चट्टानयुक्त भीर रहेकाले पाँच वर्षसम्म ट्र्याक खोल्ने कार्य अगाडि बढ्न नसकेपछि सेनालाई जिम्मा दिइएको हो । उत्तरी गोरखाको लाइफलाइन मनिने उक्त सडक बनेपछि दुर्गममा अवस्थित धार्चे र चुमनुब्री गाउँपालिकाका बासिन्दा लाभान्वित हुनेछन् ।"
अर्थतन्त्र सक्रिय गराउन नीतिगत हस्तक्षेप जरुरी,"काठमाडौं : समग्र माग कमजोर भएकोले आर्थिक वृद्धिदर सुस्त रहेको उच्चस्तरीय आर्थिक सुझाव आयोगले जनाएको छ। पूर्वअर्थसचिव रामेश्वर खनालको अध्यक्षतामा गठित उच्चस्तरीय आर्थिक सुझाव सुधार आयोगले अर्थतन्त्रमा तत्काल सुधार ल्याउन मागपक्षीय नीतिहरू मात्रै पर्याप्त नरहेको औंल्याएको छ। ६ महिना लगाएर आयोगले गरेको अध्ययनले उपभोगको वृद्धिदर घट्नु र लगानीमा ह्रास आउनु नै आर्थिक दर सुस्त रहनुको मुख्य कारण औंल्याएको छ। तत्काल माग पक्षमा सुधार ल्याउन नीतिगत हस्तक्षेप आवश्यक रहेको आयोगको सुझाव छ। त्यसका लागि आयोगले आर्थिक वृद्धि हासिल गर्न आपूर्ति पक्षबाट पनि संरचनात्मक सुधार गरेर लगानीयोग्य वातावरण बनाउनुपर्ने र उत्पादनको लागत घटाएर प्रतिस्पर्धा बढाउन आवश्यक रहेको जनाएको छ। पूर्वअर्थसचिव खनालको अध्यक्षतामा गठित आयोगले कात्तिकको दोस्रो हप्तादेखि अध्ययन गरेर शुक्रबार अर्थमन्त्री विष्णु पौडेललाई प्रतिवेदन बुझाएको हो। आयोगले यसअघि पुस २४ गते तत्काल गर्न पर्ने विषय समेटेर सरकारलाई अन्तरिम प्रतिवेदन पनि बुझाएको थियो। आयोगले आर्थिक वर्ष २०७८७९ देखिको मुलुकको अर्थतन्त्रबारे अध्ययन गरेको थियो। अध्ययनका क्रममा कर्जा वृद्धि कम हुनु, घरजग्गाको कारोबारमा ह्रास आउनु, सहकारी वित्तीय प्रणालीमा लाखौं सर्वसाधारणको बचत फस्नु, सरकारले गर्नु पर्ने कतिपय भुक्तानी समयमा नगर्नु र व्यापारिक उधारो असुलीमा समस्या आउनु र निर्माण क्षेत्र संकटग्रस्त बन्न गएकाले उपभोग र लगानीमा ह्रास आउँदा त्यसको असर आर्थिक वृद्धिमा परेको प्रतिवेदनमा उल्लेख छ। कोभिड महामारीमा अर्थतन्त्र पुनरुत्थानका लागि चालिएका कदमहरूले अर्थतन्त्र शिथिल भएको आयोगको बुझाइ छ। महामारीको समयमा राहत दिन प्रयोग गरिएका कतिपय मौद्रिक उपकरणहरूको सन्तुलन मिलाउन विलम्ब गर्नु, वित्त नीति पर्याप्त मात्रामा सक्रिय नगराइनु, आयात नियन्त्रणको नीति लिनुजस्ता कारणले गर्दा अर्थतन्त्र एकपछि अर्को समस्यामा परेको आयोगको निष्कर्ष छ। यही कारणले पछिल्ला दुई आर्थिक वर्षमा अर्थतन्त्रमा थप शिथिलता देखिएको आयोगको भनाइ छ। अर्थतन्त्रमा आएको शिथिलता अन्त्य गर्न निजी क्षेत्रले एक वर्ष अघिदेखि परिवर्तनकारी आर्थिक सुधारका कार्यक्रम ल्याउन सरकारसँग आग्रह गरेको थियो। अर्थतन्त्रमा तत्काल गतिशीलता ल्याउन मात्र नभई विद्यमान संरचनात्मक समस्याहरूलाई समेत सम्बोधन गर्दै दिगो र उच्च आर्थिक वृद्धि हासिल गर्न बृहत् आर्थिक सुधारको कार्यक्रम लागू गर्नुपर्ने निजी क्षेत्रको माग थियो। आयोगले आर्थिक सुधारका प्रस्तावहरू तर्जुमा गर्दा केही मान्यता लिइएको जनाएको छ। तत्काल विद्यमान आर्थिक शिथिलता अन्त्य गरी अर्थतन्त्रलाई गतिशीलता प्रदान गर्ने, आर्थिक अवसरहरू सिर्जना गर्ने, विश्वासमा आधारित प्रणाली निर्माण गर्ने, उपलब्ध प्राकृतिक स्रोतको दिगो तथा सर्वोत्तम उपयोग गर्ने, सीमारहित अर्थतन्त्र निर्माण गर्ने र समष्टिगत आर्थिक स्थायित्व कायम गर्दै आर्थिक वृद्धि दर बढाउने आयोगले सुझाव दिएको छ। प्रतिवेदनले संरचनात्मक अवरोधहरूलाई कम गर्दै आर्थिक अवसरहरू सिर्जना गर्ने, सिर्जना गर्न प्रोत्साहन गर्ने र अवसरमा सबैको पहुँच पुर्याउने दिशामा सरकारका नीति र कार्यक्रमहरू लक्षित हुनुपर्ने औंल्याएको छ। नियन्त्रणको अवधारणामा आधारित प्रणालीले अवसर सिर्जना गर्न सहयोग पुर्याउँदैन। समग्र अर्थतन्त्र सञ्चालन गर्न तर्जुमा गरिने कानुन, विधि र प्रक्रियाहरू विश्वासमा आधारित हुनुपर्छ, प्रतिवेदनमा भनिएको छ। यस्तै, प्रतिवेदनले सार्वजनिक निकायहरूको संस्थागत क्षमता र विश्वसनीयतामा सुधार नल्याई क्षेत्रगत आर्थिक नीतिहरूले काम गर्न नसक्ने भएकोले आयोगले यसमा सुधारका लागि सुझाव दिएको छ। आर्थिक वृद्धिका क्षेत्रहरू कृषि, वन, जमिन, खानी, जलस्रोत, पर्यटन र सूचना प्रविधिको क्षेत्रमा रहेका अवरोध कम गर्न र ती क्षेत्रमा अवसर विस्तार गर्न आयोगले सुझाव दिएको छ। आर्थिक वृद्धिका क्षेत्रहरूमा अवसर सिर्जना गर्न भौतिक पूर्वाधार विकास, सहरी विकास, ऊर्जा सुरक्षा, शिक्षा तथा दक्षता विकास, स्वास्थ्य र अनुसन्धान तथा विकास आवश्यक पर्ने भएकोले यी विषयमा गर्नु पर्ने नीतिगत तथा कार्यक्रमिक हस्तक्षेपको पहिचान गर्ने काम पनि आयोगले गरेको छ। उच्चस्तरीय सार्वजनिक खर्च पुनरावलोकन आयोग र उच्चस्तरीय कर सुधार समितिले सार्वजनिक खर्च, राजस्व नीति र प्रशासनका विषयमा दिएका सुधारका सुझाव कार्यान्वयन गर्न आयोगले सरकारलाई सुझाएको छ। सरकारका कतिपय निकायहरूले आवधिक सुधारका रणनीति पत्र तर्जुमा गरेका र परिणाम देखिने गरी सुधार गरेकोमा आयोगले त्यसलाई समर्थन गरेको छ। प्रत्येक निकायले निकायगत र कार्यगत सुधारका योजना बनाई कार्यान्वयन गर्नुपर्र्ने र सुधारलाई संगठनको नियमित काम बनाउनुपर्ने आयोगको सुझाव छ। असोज २१ गते सरकारले आयोग गठन गरेको थियो। चालु आर्थिक वर्षको बजेटले पनि उक्त आयोग गठन गर्न भनेको थियो। हालको आर्थिक शिथिलता अन्त्य गर्न १५ ऐन खारेज गर्न आयोगले सुझाव दिएको छ। आयोगले खारेज गर्न सुझाएका ऐन (क) आय टिकट दस्तुर ऐन, २०१९ (ख) कालोबजार तथा केही अन्य सामाजिक अपराध तथा सजाय ऐन, २०३२ (ग) निजी वनजंगल राष्ट्रियकरण ऐन, २०१३ (घ) प्रशासकीय कार्यविधि (नियमित गर्ने) ऐन, २०१३ (ङ) क्षतिपूर्ति ऐन, २०१९ (च) बिर्ता उन्मूलन ऐन, २०१६ (छ) बिर्तावालले बिर्तामा रकम (भट्टी चर्सा आदि) लगाई लिन खान नपाउने ऐन, २०१५ (ज) राजस्व चुहावट (अनुसन्धान तथा नियन्त्रण) ऐन, २०५२ (झ) विदेशमा लगानी गर्न प्रतिबन्ध लगाउने ऐन, २०२१ (ञ) नेपाल एजेन्सी ऐन, २०१४ (ट) प्रादेशिक विकास योजनाहरू (कार्यान्वित गर्ने) ऐन, २०१३ (ठ) निकासी पैठारी (नियन्त्रण) ऐन, २०१३ (ड) सामाजिक व्यवहार सुधार ऐन, २०३३ (ढ) नेपाली मुद्राको चलनचल्ती बढाउने ऐन, २०१४ (ण) वित्तीय मध्यस्थताको काम गर्ने संस्थासम्बन्धी ऐन, २०५५"
तपोभूमिमा पाणिनिका १४ सूत्र,"विश्वको प्राचीन भाषा संस्कृत भाषाको व्याकरण उत्पत्तिा भएको र रचना भएको स्थान हो, अर्घाखाँचीको पाणिनि तपोभूमि। चौध सूत्र भन्नाले अइउण्, ऋलृक्, एओङ्, ऐऔच्, हयवरट्, लण्, यमङणनम्, झभय्, घढधस्, जबगडदश्, खफछठथचटतप्, कपय्, शषसर् र हल् रहेका छन्।विश्वको प्राचीन भाषा संस्कृत भाषाको व्याकरण उत्पत्ति भएको र रचना भएको स्थान हो, अर्घाखाँचीको पाणिनि तपोभूमि । अहिले यो तपोभूमि अर्घाखाँची जिल्लाको पाणिनि गाउँपालिका१ र २ को सिमाना दहको लेकमा पर्छ । ऐतिहासिक धार्मिक तथा पर्यटकीयस्थलको रूपमा रहेको यस तपोभूमिमा झन्डै २५ सय वर्षपहिले पाकिस्तानको लाहोरबाट पाणिनि नाम गरेका ऋषि आएर तपस्या गरेका थिए । पाणिनिको तपस्याबाट भगवान् शिवजी प्रसन्न भएर एक नर्तकको रूप धारण गरी डम्मरु बजाउँदै आए र नाचे भनिन्छ । सो क्रममा डम्मरुको आवाजबाट अइउण्, ऋलृक आदि १४ सूत्रको स्वर निस्किएको र सोही स्वरबाट पाणिनिले संस्कृत व्याकरणको रचना गरेका थिए । पाणिनि तपोभूमि क्षेत्र विश्व भाषा सम्पदाको प्रमुख स्थल हो । अर्घाखाँचीको पूर्वी सिमाना पाल्पा जिल्लाको सिमानामा पर्ने यो तपोभूमि क्षेत्र प्राकृतिक रूपमा पनि अत्यन्तै सुन्दर छ । यस तपोभूमिबाट उत्तर फर्कंदा हिमालका हिमशृंखला, दक्षिण फर्कंदा तराईका फाँटहरू अनि भारतीय भूमि गोरखपुरसम्म देख्न पाइन्छ । गुराँसका रुख तथा विभिन्न जडीबुटी पाइने यस क्षेत्र साँच्चिकै प्राकृतिक रूपमा स्वर्गको टुक्राभन्दा कम छैन । पाणिनिका १४ सूत्र एआईमा पनि बहुउपयोगी : पाणिनि तपोभूमिमा यसैसाता भएको पाणिनि तपोभूमि सम्मेलनको समुद्घाटनमा प्रधानमन्त्री केपी शर्मा ओलीले पाणिनि ऋषिले १४ सूत्रबाट प्रतिपादन गरेका सूत्र र व्याकरण अहिलेको आर्टिफिसियल इन्टिलिजेन्ट (एआई) मा पनि बहुउपयोगी भएको बताएका थिए । अर्घाखाँचीलाई ध्यान, ज्ञान र देवभूमिको रूपमा परिभाषित गर्दै यही भूमि विश्वव्यापी ज्ञानको सुरुआत भएको ठाउँ भएको उनको भनाइ छ । यो भूमि पावन छ, पुण्य छ, देवभूमि हो । यहाँबाटै ज्ञानको सुरुवात भयो, प्रधानमन्त्री ओलीले भने विश्वका व्याकरणका पिता पाणिनि यही भूमिमा जन्मनु भएको हो । अरू सबै व्याकरणले पाणिनिको सूत्रलाई आधार मानेका छन् । पाणिनिको व्याकरणपछि भाषा सरल बन्दै गयो, छन्दको सुरुवातसँगै संगीत र लयको विकास भयो । पाणिनिले मात्र नभई शिव, पतञ्जलि र अन्य महर्षिको तप, साधना, योग, आयुर्वेद र ज्ञान साधनाको केन्द्र भएको यस भूमिलाई समुचित प्रचारप्रसार गरी धार्मिक तथा पर्यटकीय स्थलको रूपमा विकास गर्ने जिम्मा सरकारले लिनेछ ।, ओलीले भने । झन्डै २५ सय वर्षपहिले पाणिनि ऋषिले तपस्या गरेर संस्कृत व्याकरणको रचना गरेको यस पुण्यभूमिको विकासमा नेपाल सरकारले काम गर्ने बताए । लुम्बिनी प्रदेश सरकार उद्योग पर्यटन तथा यातायात मन्त्रालय, पर्यटन विकास परिषद, पाणिनि गाउँपालिका र पाल्पाको रैनादेवी छहरा गाउँपालिकाले सम्मेलन आयोजना गर्नुले यसको महिमा सहजै आकलन गर्न सकिन्छ । कसरी पुग्न सकिन्छ तपोभूमि ? : पाणिनिको सिमाना र पाल्पा जिल्लाको सिमानामा पर्ने तीनधारेबाट केही मिनेट उकालो हिँडेपछि यस क्षेत्रमा पुग्न सकिन्छ । अहिले यस क्षेत्रमा जान सडक सुविधा छ । पिच बाटोकै प्रयोग गरेर पाणिनि तपोभूमि अर्थात् पाणिनि दह पुग्न सकिन्छ । बुटबलबाट तानसेन, हुँदै पोखराथोकको बाटो प्रयोग गरेर र सालझण्डी ढोरपाटनको सडक प्रयोग गरेर गाडीमा झन्डै दुई घण्टा समयमा पुग्न सकिने गाउँपालिकाका अध्यक्ष टेकराज न्यौपानेको भनाइ छ । यस तपोभूमिमा पुगेपछि मानिसहरू प्राकृतिक अनुपम उपहार हेरेरै प्रफुल्लित हुन्छन् । यस क्षेत्रको प्रचारप्रसार गर्न सके धार्मिक ऐतिहासिक र पर्यटकीय क्षेत्रबाट नेपालीलाई फाइदा हुन सक्छ । यो क्षेत्र पाणिनि ऋषिले तपस्या गरेको र व्याकरण उत्पत्ति भएको भन्ने धेरै प्रमाण भेटिएको पाणिनि गाउँपालिकाका पूर्वअध्यक्ष अच्युत गौतम बताउँछन् । प्रचारप्रसार गर्न सके विश्वकै एउटा धार्मिक पर्यटकीयस्थलको रूपमा अझ, भाषाको जननीको रूपमा पनि विकास गर्न सकिन्छ । प्राकृतिक सुन्दरताले भरिपूर्ण : पहाडको चुचुरोमा समथर भूभाग । पाणिनि शिव सिद्ध आश्रममा रहेका विभिन्न देवीदेवता गणेश मन्दिर, हनुमान मन्दिर, कृष्ण मन्दिर, शिव मन्दिर तथा विभिन्न देवीदेवताका मन्दिर, धर्मशाला, पुराण मण्डप, फलफूलका रुखहरू अनि सँगै रहेको समथर भूभागमा रहेको ऐतिहासिक दह । दहको बीचमा भगवान् शिवजीको मूर्ति साँच्चिकै शब्दमा वर्णन गर्न पनि नसकिने यसा क्षेत्रमा पुग्ने मानिसलाई मात्र थाहा हुन्छ, यसको प्राकृतिक सुन्दरताका बारेमा । एउटै भूभाग जुन ठाउँबाट बगेको पानी उत्तरतर्फ गएमा कालीगण्डकी नदी र दक्षिण क्षेत्रमा बगेमा बाणगंगा नदीमा बग्ने गर्छ । पवित्र धार्मिक तपोभूमि स्वर्गद्वारी, रेसुङ्गा र रुरु क्षेत्रको नजिकै पर्ने यो भूभाग धार्मिक दृष्टिकोण तथा प्राकृतिक रूपमा पनि महŒवपूर्ण रहेको लुम्बिनी प्रदेश पर्यटन परिषद्का सदस्यसचिव रामु जोशीको भनाइ छ । साउन महिनाभर साउने मेला लाग्छ । दैनिक रूपमा नित्य पूजाआजा हुनुका साथै साउन महिनामा रुद्राभिषेक, शतचण्डी तथा वेद पाठ पारायणलगायतका कार्यहरू वैदिक विधिपूर्वक हँुदै आएका छन् । साउनमा तपोभूमिमा रहेको दहमा नुवाउन आउने श्रद्धालु भक्तजनको भीड बढ्ने गर्छ । विश्वकै प्राचीन भाषा उत्पत्ति भएको क्षेत्र भए पनि यो क्षेत्र व्यापक प्रचारप्रसार नहँुदा ओझेलमा परेको यस क्षेत्रको प्रचारप्रसार आवश्यक छ । विश्व हिन्दु महासंघका जिल्ला अध्यक्ष ज्ञानराज न्यौपाने भन्छन्, पाणिनि ऋषिको तपस्या स्थल पाणिनि तपोभूमि हो भन्नेमा विश्वका धार्मिक तथा बौद्धिक व्यक्तिहरूमा कुनै मत भिन्नता देखिँदैन । उहाँको जन्मस्थल हालको पाकिस्तानको लाहोरमा रहेको र तपोभूमि यसै स्थानमा हो । कसरी आए अर्घाखाँचीमा पाणिनि : श्रीवर्षाचार्यको सुयोग्य शिष्य पाणिनिले तक्षशिला विश्वविद्यालयमा अध्ययन पूरा गरेका थिए । पहिले पाटनीपुत्र नगर हालको पटनामा पढ्दै गर्दा सर्वोत्कृष्ट हुन नसकेपछि शिवजीको आराधना गर्न हिमालय क्षेत्र जान्छु भनी हिँडे । तपस्या गर्ने स्थल खोज्दै जाँदा पणेनमा पुगी तपस्या गरेको भन्ने स्वर्गीय स्वामी कृष्णानन्द परमहंसले व्याख्या गरेको पाइन्छ । यसरी उहाँले लेखेका विभिन्न ग्रन्थमा यो तथ्य भेटिएको पाणिनि तपोभूमि व्यवस्थापन समितिका अध्यक्ष पुष्करराज पोख्रेल बताउँछन् । ध्यान तपस्या गर्न मरुभूमि पनि उपयुक्त मानिँदैन । हिमालले ढाकेको ठाउँ पनि उपयुक्त हँुदैन । ध्यान र तपस्याका लागि जनसमूहको कोलाहलबाट टाढा रहेको समशीतोष्ण ठाउँ उपयुक्त हुन्छ । सोही ठाउँको खोजी गर्दै आउँदा दुर्वाशा ऋषिले तपस्या गरेको दुर्वाशा गुफा र रुरु क्षेत्रको बीचमा पर्ने घनघोर जंगलको बीचमा रहेको यसै भूमिमा पाणिनिले तपस्या गरेको सन्दर्भ पाइन्छ । पहिले रुखका पात, पछि पानीमात्र पिएर र अन्त्यमा हावा मात्र खाएर तपस्या गरेपछि भगवान् शिवजी प्रसन्न हुनु भएको स्वर्गीय स्वामी कृष्णानन्द परमहंसले प्रकाशन गरेका विभिन्न पुस्तक छ । के हुन् माहेश्वर सुत्राणी : शिवजी प्रसन्न भएर प्रतिपादन गरेको १४ सूत्रलाई अहिले माहेश्वर सुत्राणी पनि भन्ने गरिएको छ । सोही सूत्रका आधारमा संस्कृत व्याकरणको रचना गरिएको हो । १४ सूत्र भन्नाले अइउण्, ऋलृक्, एओङ्, ऐऔच्, हयवरट्, लण्, यमङणनम्, झभय्, घढधस्, जबगडदश्, खफछठथचटतप्, कपय्, शषसर् र हल् रहेका छन् । १४ सूत्रको अन्तिमका अक्षरको महŒव हँुदैन । अघिल्ला अक्षरबाट संस्कृत र नेपाली भाषाको स्वर वर्ण र वयञ्जन वर्ण बनेका छन् । यिनै सूत्रको आधारमा संहिता, गुण, वृद्धि, एकवचन, बहुबचन, प्रत्यय आदि बनेका छन् । संस्कृत भाषामा रहेका हिन्दु धर्मका चार वेद तथा अन्य ५० भन्दा बढी पुस्तक अंग्रेजी भाषामा अनुवाद गरेका मेकसमुलरले भनेका छन्, हिन्दुहरूको व्याकरण र अन्वयको योग्यता विश्वमा भएका जातिहरूको व्याकरणभन्दा अत्यन्तै श्रेष्ठ छ । पाणिनि गाउँपालिकाको नाम पनि पाणिनि ऋषिले तपस्या गरेको तपोभूमिको नामबाट रहन गएको प्रमुख प्रशासकीय अधिकृत रोमानाथ न्यौपानेको भनाइ छ । अर्घाखाँची जिल्ला र आसपासका क्षेत्रमा पाणिनि ऋषिको नामबाट विभिन्न विद्यालय, क्याम्पस, व्यवसाय आदिका नाम पनि रहन गएका छन् । सन्धिखर्कमा रहेको पाणिनि बहुमुखी क्याम्पस, पाणिनि वेद विद्याश्रम आदि यसका ज्वलन्त उदाहरण हुन् । पाणिनि ऋषिले पणेनामा तपस्या गरेर निस्किएको १४ सूत्रलाई महेश्वर सुत्राणी भनिएको र तिनैका आधारमा लघु सिद्धान्त, मध्य सिद्धान्त र सिद्धान्त कौमुदीको निर्माण गरेको संस्कृतका विद्वान् पण्डित केशवानन्द मरासिनी बताउँछन् । पाणिनिका १४ सूत्रलाई प्रचारप्रसार र संस्कृतको व्याकरण रचना गर्ने क्रियाकलापमा पाणिनिपछि कात्यानी र पतञ्जली समेत लागि परेका थिए भनी भारत र नेपालका धार्मिक विद्वान्हरूले गर्ने गरेका छन् । सरकारको सय गन्तव्य सूचीमा तपोभूमि : २०७६ सालमा नेपाल सरकारले देशका सय गन्तव्य सार्वजनिक गरेको थियो । जसभित्र परेको यो तपोभूमिलाई पर्यटकीय दृष्टिकोणबाट विकास गरेर लैजान परेको पाणिनि गाउँपालिकाका अध्यक्ष टेकराज न्यौपाने बताउँछन् । यसको प्रचारप्रसार कम भएको हिसाबले यसै स्थानमा अन्तर्राष्ट्रिय सम्मेलनको आयोजना गर्ने प्रक्रिया अगाडि बढाइएको थियो । भविष्यमा केही पूर्वाधार बनिसकेपछि अन्तर्राष्ट्रिय सम्मेलन गरेर पाणिनिको व्यापक प्रचारप्रसार गर्ने योजना पालिकासँग छ । लुम्बिनीमा आएका धार्मिक पर्यटक तथा सुपा देउरालीमा आएका धर्मावलम्बीलाई यस स्थानमा ल्याउन सके यो पर्यटकीयस्थलको रूपमा विकास हुन सक्छ । संस्कृत अध्ययन गर्नेमात्र हैन, विश्वका विविध भाषाको अध्ययन गर्नेहरूले पाणिनि ऋषिका बारेमा अध्ययन गर्ने अवस्था सिर्जना हुनेछ । लुम्बिनीभित्र पर्ने पाणिनि तपोभूमि, गुल्मीको रेसुङ्गा, रुरुधाम, प्युठानको स्वर्गद्वारी, अर्घाखाँचीको पाणिनि तपोभूमि र सुपा देउरालीजस्ता धार्मिक तथा ऐतिहासिक स्थलको एकीकृत कार्ययोजना बनाउन सकेमात्र यो ठाउँ पर्यटकीय स्थलको रूपमा विकास हुने देखिन्छ ।"
अमेरिकी सामानमा कर बढाएपछि चीनमा टेस्लाका २ मोडल बिक्री नगर्ने मस्कको निर्णय,"वासिङटन डिसी : अमेरिका र चीनबीच सुरु भएको व्यापार युद्धको बीचमा टेस्लाले चीनमा आफ्ना दुई मोडलहरू बिक्री नगर्ने निर्णय लिएको छ। अर्बपति अमेरिकी व्यापारी तथा ट्रम्पका सहयोगी एलोन मस्कले चीनमा टेस्लाका दुई मोडलका कारहरूको बिक्री रोकेका छन्। मोडेल एस र मोडेल एक्सका कारहरू बिक्री नगर्ने जनाइएको छ। चीनले अमेरिकी सामानहरूमा १२५ कर लगाएपछि मस्कको उक्त निर्णय आएको हो। यी दुवै मोडेलहरू प्रिमियम कारहरूका हुन्। यी दुवै मोडेलहरू अमेरिकाको क्यालिफोर्निया प्लान्टमा उत्पादन गरिन्छन्। चीनमा टेस्लाको वेबसाइटले शुक्रबार दुवै मोडेलको अर्डर विकल्प हटाएको छ। कम्पनीले आधिकारिक रूपमा बिक्री रोक्नुको कारण भने बताएको छैन। यसको पछाडि अमेरिकी सामानहरूमा चीनले लगाएको कर कारण मानिएको छ। रिपोर्टका अनुसार चीनमा यी मोडेलहरूको बिक्री पहिले नै सीमित थियो किनभने यी दुवै महँगा मोडेलहरू हुन्। २०२५ मा मस्कको सम्पत्ति १२१ अर्ब डलरले घट्यो टेस्लाका सीईओ एलोन मस्कको सम्पत्ति २०२५ मा १२१ अर्ब डलरले घटेको छ। अर्बपतिहरूको सम्पत्ति देखाउने ब्लूमबर्गको सूचकांकका अनुसार, विश्वका शीर्ष १० अर्बपतिहरूमध्ये मस्कको सम्पत्तिमा सबैभन्दा ठूलो गिरावट आएको छ। अप्रिल १० मा बजार बन्द हुँदासम्म मस्कको कुल सम्पत्ति ३११ अर्ब डलर थियो। अमेरिका बाहिर टेस्लाको पहिलो कारखाना चीनमा टेस्लाले अमेरिका बाहिर आफ्नो पहिलो कारखाना चीनमा सुरु गरेको थियो। २०२० मा सुरु भएको यो कारखानाको नाम सांघाई गिगाफ्याक्ट्री हो। टेस्लाले यहाँ आफ्नो मोडेल एक्स र वाई उत्पादन गर्छ। यहाँबाट ती कार चीन र अन्य देशहरूमा बेचिन्छन्। टेस्लालाई कुनै स्थानीय साझेदार बिना नै चीनमा कारखाना खोल्न स्वीकृति दिइएको थियो। यो चीनमा पहिलो पटक भयो। एलोन मस्कको चिनियाँ नेताहरूसँग पहुँच छ। न्यूयोर्क टाइम्सको रिपोर्ट अनुसार उनको सांघाईका पूर्व मेयर र चीनका वर्तमान प्रधानमन्त्री ली केकियाङसँग घनिष्ठ सम्बन्ध रहेको छ। ट्रम्पको ट्यारिफ युद्धमा मस्क मौन छन् एलोन मस्कले चीनसँग ट्रम्पको कर युद्धको बारेमा अहिलेसम्म कुनै प्रतिक्रिया दिएका छैनन्। यद्यपि  को रिपोर्ट अनुसार मस्कले ट्रम्पसँग यो विषयमा अनौपचारिक रूपमा छलफल गरेका छन्। मस्कको ह्वाइट हाउसका सल्लाहकार पिटर नावारोसँग सार्वजनिक रूपमा पनि विवाद भएको छ। पिटर नभारो ट्रम्पका प्रमुख व्यापार नीति रणनीतिकारहरू मध्ये एक हुन्।"
साउदीमा रहेका २५ संस्थाद्वारा दूतावास कर्मचारीको बिदाइ,"साउदी : साउदीको रियादस्थित नेपाली दूतावासमा कार्यरत प्रथम सचिव टीकाराम उपाध्यायलाई साउदीका २५ संस्थाले संयुक्त रूपमा बिदाइ गरेका छन्। उपाध्यायको चारवर्षे कार्यकालमा गरेका कार्यको मूल्यांकन गर्दै साउदीमा रहेका विभिन्न संघसंस्था र नेपाली समुदायले संयुक्त रूपमा सम्मान तथा बिदाइ गरेका हुन्। सम्मानित उपाध्याय रियादस्थित दूतावासमा कार्यरत रहँदा साउदीमा रहेका विभिन्न संस्थासँगको समन्वयलगायत कामदार माग प्रमाणीकरण, श्रमिक समस्या समाधान तथा साउदीमा कार्यरत नेपालीको मृत्युपश्चात पाइने इन्स्योरेन्स (गोसी) अन्तर्गतको रकम मृतकको परिवारमा उपलब्ध गराउन अहम् भूमिका निर्वाह गरेकोमा संयुक्त समुदायले सम्मान गरेको हो । कार्यक्रममा प्रमुख अतिथिका रूपमा रहेका साउदीका लागि राजदूत डा नरेशविक्रम ढकालले उपाध्यायको कामको प्रशंसा गर्दै खुसी व्यक्त गरेका थिए भने अब आउने नयाँ कर्मचारीलाई नयाँ पाठ सिक्ने अवसरसमेत रहेको बताए । उनले साउदीमा रहेका २५ संस्थाले संयुक्त रूपमा बिदाइ कार्यक्रम गरेकोले उपाध्यायलाई मात्र नभई दूतावासलाई समेत सम्मान गरेकोमा धन्यवाद व्यक्त गर्दै दूतावास सपरिवार सदैव नेपाली श्रमिकको हक हितमा काम गर्ने बताए । उपाध्यायको संयुक्त सम्मान कार्यक्रममा नेपाली साझा मञ्च, हिमालयन टुर एन्ड ट्राभल्स, हिमालयन थिएटर एन्ड फेन्सीस्पोन कर्नर रेस्टुरेन्ट, स्याङ्जा सहयोग समाज, कास्की आदर्श समाज, झापाली समाज, मोरङ सुनसरी सेवा समाज, याक्थुङ चाम्लिलुङ समाज, किरात राई योयोख्या रियाद, एनआरएनए आरसीसी रियाद, पारिवारिक समाज, सिर्जना संस्कृति समूह, अन्तरसंस्था समन्वय समिति रियाद, साहित्यिक चौतारी, सुदूरपश्चिमेली नेपाली समाज, सहयोगी नेपाली एकता समाज, युवा सेवा समाज, केरी हातेमालो समूह, तमुधि नेपाल, तामाङ घेदुङ समाज, लालीगुराँस रेस्टुरेन्ट, नेपाल मगर संघ, उपकारी नेपाली र केआई हिमालयन किचेन (रोधीघर) आबद्ध थिए ।"
चीनले पनि अमेरिकी सामानमा कर बढाएर १२५ पुर्यायो,"वासिङटन डिसी : चीनले फेरि एक पटक अमेरिकाबाट आयात हुने सामग्रीमा कर बढाएर १२५ प्रतिशत बनाएको छ। यसअघि बुधबार चीनले अमेरिकी सामानमा ८४ प्रतिशत कर लगाउने घोषणा गरेको थियो। चीनले लगाएको नयाँ भन्सार दर शनिबारदेखि लागू हुनेछ। चीनले कर बढाएर १२५ पुर्याउँदै अब अमेरिकाले कर बढाएर पनि आफूले कर नबढाउने जनाएको छ। करलाई अमेरकाले मजाक बनाए पनि आफूहरू यसो नगर्ने चीनको वाणिज्य मन्त्रालयका प्रवक्ताले बताएका छन्। चीन र अमेरिका बीच आक्रमण र प्रतिआक्रमण गत हप्ता मात्र अमेरिकी राष्ट्रपति ट्रम्पले चीनमाथि थप ३४ कर लगाउने घोषणा गरेका थिए। यो अप्रिल ९ देखि लागू हुने भनिएको थियो। तर त्यसको केही घण्टामा नै ट्रम्पले अर्को ५० ट्यारिफ बढाउने घोषणा गरे। प्रतिक्रियामा चीनले बुधबार अमेरिकी सामानहरूमा ५० प्रतिशतले कर बढाएर ८४ प्रतिशत पुर्यायो। बिहीबार फेरि अमेरिकाले चीनमा १४५ कर लगाउने घोषणा गर्यो। डोनाल्ड ट्रम्प राष्ट्रपति बनेदेखि अप्रिल १० सम्ममा उनले चीनमाथि कर बढाएर १४५ बनाएका छन्। यसको जवाफमा चीनले पनि कर बढाएको छ। चीनले कर बढाएर अमेरिकी सामानहरूमा १२५ कर लगाउने निर्णय गरेको हो। चीनले अमेरिकाले लगाएको असामान्य करले अन्तर्राष्ट्रिय र आर्थिक व्यापार नियमहरूको गम्भीर उल्लंघन गरेको बताएको छ। यो दबाब र धम्कीको नीति भएको जनाइएको छ। सी जिनपिङले भने : चीन कसैसँग डराउँदैन अमेरिकासँग बढ्दो कर विवादका बीच चिनियाँ राष्ट्रपति सी जिनपिङले पहिलो पटक बयान दिएका छन्। उनले चीन कसैसँग डराउँदैन। विगत ७० वर्षमा चीनको विकास कडा परिश्रम र आत्मनिर्भरताको परिणाम भएको उनले बताए। जिनपिङले भने, 'चीनले कहिल्यै पनि अरूको परोपकारमा भर परेको छैन। न त म कहिल्यै कसैको बलबाट डराएको छु। संसार जतिसुकै परिवर्तन भए पनि, चीन चिन्तित हुनेछैन।' जिनपिङले व्यापार युद्धमा कुनै पनि विजेता नहुने बताए। 'संसारको विरुद्धमा जानु भनेको आफ्नो विरुद्धमा जानु हो।', स्पेनी प्रधानमन्त्री पेड्रो सान्चेजसँगको भेटमा जिनपिङले यी कुराहरू भनेका हुन्। सान्चेज शुक्रबार चीन भ्रमणमा आएका थिए। ट्रम्पले कर घोषणा गरेपछि सान्चेज चीनको भ्रमण गर्ने पहिलो युरोपेली नेता हुन्। उनले पछिल्लो २ वर्षमा तीन पटक चीनको भ्रमण गरिसकेका छन्। सान्चेजले करको बारेमा ट्रम्पको पनि आलोचना गरे।"
अमेरिकामा आन्दोलन र सामाजिक सञ्जालमा टिप्पणी गर्ने ३ सय विद्यार्थीको भिसा रद्द,"अमेरिका : अध्ययनका लागि आएका विदेशी विद्यार्थीको गतिविधिमा समेत अमेरिकाको अध्यागमनसँग सम्बन्धित निकायहरूले निगरानी बढाएका छन्। आपराधिक गतिविधिमा संलग्न भएका तथा कानुनविपरीतका कार्यमा जोडिएकाहरूको खोजी गरी उनीहरूको अध्ययन अनुमति खारेज गर्ने प्रक्रिया अघि बढाइएको छ। ससाना घटनामा संलग्न भएकाहरूको समेत भिसा खारेज गरिएको अन्तर्राष्ट्रिय सञ्चारमाध्यमहरूले जनाएका छन्। अमेरिकामा एफ १, एम १ र जे १ भिसामा रहेकाहरू अन्तर्राष्ट्रिय विद्यार्थीको रूपमा रहेका हुन्छन्। यसमा सबैभन्दा बढी एफ १ मा रहेका विद्यार्थीको संख्या रहेको छ। राष्ट्रपति डोनाल्ड जे ट्रम्प प्रशासनले लिएका राष्ट्रिय तथा अन्तर्राष्ट्रिय नीतिका विरुद्वमा हुने गरेका प्रदर्शनहरूमा अन्तर्राष्ट्रिय विद्यार्थीको सहभागिता देखिएपछि ट्रम्प प्रशासनले कडाइ गर्न थालेको हो। भिसा रद्द गरिएकाहरूमा कानुनविपरीत काम गर्नेदेखि आपराधिक घटनामा संलग्न भएकासहित अमेरिकी नीतिको विरुद्धमा सामाजिक सञ्जालमा लेख्ने वा त्यस्ता आन्दोलनमा सहभागी भएकाहरू रहेको अन्तर्राष्ट्रिय सञ्चारमाध्यमहरूले जनाएका छन्। अमेरिकामा अन्तर्राष्ट्रिय विद्यार्थीको रूपमा रहेकाहरूले भिसाको प्रकारको आधारमा सातामा निश्चित घण्टा मात्र काम गर्ने अनुमति रहेको हुन्छ। हालसम्म कति अन्तर्राष्ट्रिय विद्यार्थीको भिसा रद्द गरिएको छ भन्ने यकिन र स्वतन्त्र पुष्टि नभए पनि यो संख्या करिब तीन सयभन्दा बढी पुगिसकेको सञ्चारमाध्यमहरूले जनाएका छन्। भिसा रद्द गरिएका विद्यार्थीमा नेपालीसमेत परेको बताइएको छ। भिसा रद्द गरिएकाहरूमध्ये कतिपयलाई तत्काल अमेरिका छाड्नसमेत भनिएको सञ्चारमाध्यमहरूले जनाएका छन्। अमेरिकाको डिपार्टमेन्ट अफ होम ल्यान्ड सेक्युरिटीले एउटा कार्यदल बनाई करिब १५ लाख बढी अन्तर्राष्ट्रिय विद्यार्थीको सामाजिक सञ्जालमाथि निगरानी बढाएको इन्टरनेसनल बिजनेस टाइम्सले उल्लेख गरेको छ। त्यस्तै, अमेरिकामा ग्रिनकार्डमा रहेकाहरूको सामाजिक सञ्जाल गतिविधिमा समेत निगरानी भइरहेको मिडियाले जनाएको छ।"
लालु लफु राजमार्ग : चट्टानी खण्ड को निर्माण ९० पूरा,"वीरेन्द्रनगर : कालीकोटको नरहरिनाथ गाउँपालिकाको लालुदेखि पचालझरना र बाजुराको सिमानासम्म जोड्ने लालु लैफु राजमार्ग निर्माणको चर्चा वर्षौं चलेको भएपनि पछिल्लो समय भने निर्माणले गति तीव्र रुपमा अघि बढेको छ। अछाम, कालीकोट, बाजुरा हुँदै हुम्ला र मुगुका समेत नागरिकका लागि यातायात सहजता भएको छ। थाप्लोमा भारी बोक्ने बाटोमा अहिले मोटर चढेर मानिस आउजाउ गर्न थालेका छन्। कडा चट्टानको बीचबाट साँघुरो बाटोमा बर्दियाको राजापुर नुन लिन गएको याद छ। हामीमात्र नभएर बाजुरा, हुम्लादेखिका मानिस नुन लिन पाठा हिँडाउने बाटो पनि हो, पचालझरना गाउँपालिका९ कोटिलाका धनबहादुर शाहीले भने, तर अहिले यो बाटो सडकका रूपमा परिणत भएको छ। यहाँ हामी आफ्नो मोटरसाइकल वा जिप चढेर सरर गाउँसम्मै आउन सक्छौं। कालीकोटमा एक पालिकाबाट अर्को पालिका हिँडेर एक दिनसम्म समय लाग्ने अवस्था छ। पचालझरना गाउँपालिका ६ देखि रास्कोट नगरपालिका १ सम्म पुग्न पनि मानिसलाई पैदल एक दिन लाग्छ। तर पछिल्लो समय लालु लैफु सडकको रास्कोट पचालझरना खण्डमा मोटर गुड्न थालेपछि दिनभरको समय एक डेड घण्टामा झरेको छ। रास्कोट नगरपालिका ८ का स्थानीय देउमनी धमालालले भने, हामी सानो उमेरमा बर्दियाको राजापुर र कैलाली चिसापानीसम्म नुन लिन जाँदा हाम्रो गाउँमा यसरी मोटर गुड्ला जस्तो लागेकै थिएन। सुर्खेत जुम्ला सडकखण्डले कालीकोट सदरमुकामबाटै गाडी चढ्ने अवसर दियो। राष्ट्रिय राजमार्गमा हुम्लालाई जोड्ने कर्णाली करिडोरले कर्णालीको छाल सान्नीगाडसम्म यातायात सेवा लिने अवसर दिलायो। विगतको भन्दा अहिले हाम्रो दुर्गम भनेर हेंला गरिने गाउँहरू नै सुगम भएका छन्। तोकिएको समयभन्दा अगाडि काम संघ र प्रदेश सरकारको साझेदारीमा लालुलैफु राजमार्गको बिभिन्न खण्डमा सडक निर्माण र नालासहित ग्राभेलको काम भइरहेको छ। जसमध्ये रास्कोट नगरपालिका ५ देखि पचालझरना गाउँपालिका९ कोटिलासम्मको करिव ८ किलोमिटर कडा चट्टानी भाग केकेएनएनएस जेभी सुर्खेतले निर्माणको जिम्मा लिएको छ। २०८० सालको पुसमा ३० महिनाभित्र निर्माण सम्पन्न गर्ने गरी जिम्मा लिएको निर्माण कम्पनीले अहिले झन्डै ९० प्रतिशत काम सम्पन्न गरिसकेको छ। बायो इन्जिनियरिङको कामबाहेक अरू सबै काम अबको दुई महिनाभित्र पूरा हुने अवस्था छ। अहिले सुक्खा भएकाले वर्षायाममा बायो इन्जिनियरिङको काम गर्नुपर्नेछ, पूर्वाधार विकास कार्यालय कालीकोटका प्रमुख हरि शर्मा धितालले भने, सबै निर्माण व्यवसायीले काममा लापरबाही गर्दैनन् भन्ने उदाहरण पनि हो। ३० महिना अवधिको यो काम १५ महिना नपुग्दै सम्पन्न हुने अवस्थामा पुगेको छ। उनका अनुसार अहिले उक्त सडक खण्डमा द्रुत गतिमा ग्राभेलको काम भइरहेको छ। कुल २८ करोडको लागतमा निर्माण हुने उक्त सडकमा २१ करोड रुपैयाँमा ठेक्का सम्झौता भयो। पूर्वाधार विकास कार्यालय कालीकोटका लेखा प्रमुख लभविक्रम शाहका अनुसार गत वर्ष १४ करोड रुपैयाँ खर्च भयो। चालु आवमा ५ करोड रुपैयाँको काम अन्तिम चरणमा रहेको छ। निर्माण व्यवसायी मानव बमले लालुलैफु रामारोशन पर्यटकीय सडकमा मात्र नभई आफूले जिम्मा लिएका सबै आयोजनाहरूमा समयमै निर्माण सम्पन्न गर्दै आएको बताए। कालीकोट पचालझरना निवासी प्रदेशसभा सदस्य दक्षिणा शाहीले लालुलैफु रामारोशन सडकको रास्कोट पचालझरना सडक खण्ड जस्तै अन्य खण्डहरू पनि छिटो, छरितो निर्माण सम्पन्न गर्न पहल भइरहेको बताइन्।"
के छैन ? लोकगीतको देशभित्र,"वैश्विक प्रभावसँगै समाजमा आएको परिवर्तनले लोकगीतसंगीत पनि अछुतो छैन। उनलाई पाश्चात्य संगीतले छोपेको कारणले गर्दा लोकगीत पछि परेको हो कि जस्तो लाग्छ। पूर्वोत्तार भारत (दार्जिलिङ, सिक्किम, कालेबुङ, आसाम, सिलिगुडी, खर्साङ, डुबर्स, मणिपुर), भुटान, बर्मा (म्यानमार), थाइल्यान्ड, बंगलादेशलगायत देशमा नेपालीभाषीले नेपाली भाषा, साहित्य र संस्कृतिलाई जोगाएका छन्। नेपालसँगै पूर्वोत्तर भारतको क्षेत्र (दार्जिलिङ, सिक्किम, कालेबुङ, आसाम, सिलिगुडी, खर्साङ, डुबर्स, मणिपुर), भुटान, बर्मा (म्यानमार), थाइल्यान्ड, बंगलादेशलगायत देशमा शदियौंदेखि रहेका नेपालीभाषीले नेपाली भाषा, साहित्य र संस्कृतिलाई आजपर्यन्त जोगाइरहेका देखिन्छन् । उनीहरूसमेतको त्याग र योगदानबाटै यसले एउटा जीवन्त घेरा बनाएको छ । नेपाली लोकगीतको सन्दर्भ विद्वान्, अनुसन्धानकर्मी, लेखक आदिले विभिन्न कोणबाट लोकगीतलाई व्याख्या गरेका छन् तर सबैको सार भने एउटै देखिन्छ । त्यो हो आफ्नोपन, मिठास, भावनात्मक सम्बन्ध र माटोको सुगन्ध । कतिले भाव र विषयवस्तुका आधारमा त कतिले सहभागिता, प्रस्तुति, मनोरञ्जन, कर्म, पर्व, संस्कार, ऋतु, श्रम आदिका आधारमा लोकगीतको पनि वर्गीकरण गरेका छन् । जसरी व्याख्या गरे पनि त्यसको समग्रता भनेको लोकगीत नै हो । श्रुति परम्पराबाट पुस्तान्तरण हुँदै, हुर्कंदै, विस्तारित र परिमार्जन हुँदै अघि बढेको लोकगीत हालको अवस्थामा पुगेको छ । भारतीय नेपाली समाजको लोकगीतको कुरा गर्दा हाजिरमान राई, शिवनिधि जोशी, बहादुरसिंह बराल, पारसमणि प्रधान, इन्द्र थपलिया, एसएम वाइबा, काजी सिंह, हीरादेवी वाइबा, नरेन गुरुङलगायतको नाम अग्रपंक्तिमा आउँछ । त्यहाँको लोकगीतको संरक्षण, संकलन, उत्थान, प्रवर्धनमा उनीहरूले उल्लेखनीय काम गरेका छन् । सन् १९७७ अर्थात् २०३४ सालमा कुमार घिसिङ र हरेन आले सम्पादक रहेको पाइन्स प्रकाशन, सोनादा बजार, दार्जिलिङबाट प्रकाशित परिक्रमा (भारतीय नेपाली समाजमा तेस्रो पिँढीको साहित्य सँगालो) को पहिलो संस्करणमा दिलप्रसाद राणाले हाम्रो लोकसंस्कृति र साहित्य शीर्षकमा एउटा लेख लेखेका छन् । निबन्ध खण्डको पृष्ठ १ देखि ९ सम्मको उक्त लेखमा छ, लोकगीत सामाजिक घनिष्टता, व्यवहार र उत्थानको साधन हो । अनि लोकगीत त्यो गीत हो जसको भाव, शैली, वर्णन तथा गायन कलामा कृत्रिमता हुँदैन वा रहँदैन । लोकगीतका गायकगायिकाले लोकगीतमा चुर्लुम्म डुबेर लोकगीतको लय ताल र प्रवाह सँगसँगै सललल बहन सक्नुपर्छ । बिहाबटुल, चाडपर्व, आजापूजा तथा उत्सव आदिमा गाइने गीतलाई मात्रै लोकगीत भन्नु भूल हो । ताकि ढिकी कुटेको बेला, धान रोप्दा, दाइँ गर्दा, घाँस दाउरा गर्दा, गाईबस्तु वा भेडा चराउँदा तथा बिसौनीमा एकछिन थकाइ मार्दा हृदयमा उठेको हर्ष, विरह तथा मनोरञ्जनात्मक गीतहरू नै वास्तवमा लोकगीत हुन् । झ्याउरे, जुवारी (जुहारी), सिलोक (श्लोक), संगिनीलगायतका विविध लोकगीतको चर्चा गर्दै राणाले भनेका छन्, यस्ता लोकगीतहरूलाई अझ सुन्दर तथा चित्ताकर्षक बनाउन विभिन्न प्रकारका वाद्ययन्त्रहरू जस्तो: मादल, डम्फू, च्याबु्रङ, खैंजडी, टुङ्ना, सारंगी, मुर्चुंगा, सहनाई, झ्याली, झ्याम्टा, बिनायो, दमाहा, ट्याम्को, तुरही, बाँसुरी (मुरली) आदिको प्रयोगले सुनमा सुगन्ध थपेको छ । अनिता निरौलाले तयार गरेको पुस्तक ब्ल्याक एन्ड ह्वाइट सिक्किममा संगीतभित्रकाहरूमा डा राजेन्द्र भण्डारीले सिक्किमको नेपाली संगीतपरम्परा: केही विचार शीर्षकमा लेखेका छन्, संगीतले लयसुख दिने भएकैले मानिसलाई संगीत मनपर्छ । पीडाले डामेको बेला आमाको शीतल काख बन्छ संगीत । संगीत भन्नु समानान्तर जीवन हो । देशको उत्तरी कुनामा अवस्थित सिक्किम झन् संगीतमय छ । सिक्किमको नेपाली संगीतको चर्चा सुरु गर्नुअघि यहाँँको लोकगीतसम्म नपुगी हुँदैन । संगीत जतिसुकै आधुनिकतातिर पुगे पनि त्यसभित्र आदिम लोकलयका डीएनएहरू लुकेकै हुन्छन् । इतिहासकारले इतिहासमा बटुल्न नसकेको तथ्य लोकगीतमा पाइन्छ । यसैले लोकगीत भन्नु लोकजीवनको भावनात्मक इतिहास पनि हो । लोकगीत व्यक्तिगत र सामूहिक चेतनाको उद्भावन हो । जीवनसंघर्षका अकृत्रिम उद्घोष नै लोकगीतको उत्सव हो । भारतका विद्वान् देवेन्द्र सत्यार्थीले नेपाललाई त लोकगीतको देश भनेर पनि व्याख्या गरेका छन् । सत्यार्थीको यो संकेत नेपाल देशमात्र नभई जहाँ जहाँ नेपाली रहेका छन् त्यहाँ त्यहाँ विविध नेपाली लोकगीत छ भन्ने पनि हो । भारतीय उपमहाद्वीपअन्तर्गतका थुप्रै देशका लोकगीतसंगीतको खोज, अनुसन्धान र संकलन गरेका सत्यार्थीको लोकगीत प्रतिको लगाव निकै प्रशंसनीय छ । उनले संकलन गरेका नेपाली लोकगीतको पनि खोजी गरिनु आवश्यक छ । संसारभर जहाँजहाँ नेपालीभाषी छरिएर रहेका छन्, उनीहरू सबैले आआफ्ना लोकगीतसंगीतको खोजी र संरक्षण गर्नुपर्छ । अन्त्यमा, दिलप्रसाद राणाकै शब्द सापटी लिएर भन्नुपर्छ, हाम्रो यो पुरातन संस्कृतिको उचित खोजी गरी जगेरा गर्नु हामी प्रत्येक नेपालीको कर्तव्य हुन आउँछ । किनभने हाम्रो यो लोकसंस्कृति र साहित्यलाई बचाएर राख्नु नै जाति (नेपाली)लाई बचाउनु हो अनि आफू बाँच्नु हो । के भन्छन् संगीतकर्मी ? दार्जिलिङमा लोकगीतको पुरानो माहोल फर्काउने प्रयास  दुर्गा खरेल अग्रज संगीतकर्मी दुर्गा खरेल दार्जिलिङको लोकगीतको प्रणेता इन्द्र थपलियालाई मान्छन् । उनी भन्छन्, दार्जिलिङमा बसेर उहाँले लोकगीत संकलन गर्नुभएको थियो । लोकगीत गाउनुभएको थियो । यस क्षेत्रमा उहाँले अन्य काम पनि निकै गर्नुभयो । दार्जिलिङको लोक गीतसंगीतको इतिहासलाई सम्झँदै खरेल थप्छन्, मार्टिन माइकल गुरुङले दार्जिलिङ र त्यहाँका ग्रामीण इलाकामा बसेर बिर्सिएको संस्कृति भन्ने किताब निकाल्नुभयो । अकाडेमी पुरस्कार दिल्लीबाट प्राप्त गर्नुभयो । सन् १९५६ मा नवीन बर्देवा, छविलाल शर्मा, मानध्वज गुरुङ, दलसिंह गहतराजलगायतको समूहले नेपाली संगीत प्रतियोगिता गरेको थियो । त्यसले यहाँ (दार्जिलिङमा) लोकगीत र लोक नाचलाई अघि बढायो । यो क्रम झन्डै २००४ सम्म चल्यो । यसबाट धेरै लोककलाकारहरू जन्मिए । दिलीप विश्वकर्माले मादले गीत, मारुनी गीतमा धेरै काम गर्नुभयो । हामीहरू (बद्री, दुर्गा खरेल) को सांगीतिक धरातल पनि संगीत प्रतियोगिता हो । सन् १९७० ताका भएका यस्ता कार्यक्रमले हामीलाई बाटो खनिदिए । हीरादेवी वाइवा, उहाँलाई लोकगीतको साम्राज्ञी पनि भनिन्थ्यो । एसएम वाइबा पिता, उहाँहरूले पनि गीत गर्ने । सन् १९५० ताका दार्जिलिङमा हिमालय कला मन्दिरको स्थापना भयो । यसले यस क्षेत्रको गीतसंगीतको विकासमा ठूलो योगदान दियो । विजय थापाले पनि लोकगीतमा काम गर्नुभयो । दार्जिलिङको गीतसंगीतको प्रवर्धनमा हितकारी संघको पनि ठूलो भूमिका छ । संघमा खरेलका बुवा, फूपू, फूपाजु, पनि गाउँदथे । त्यसैलाई टिपेर बद्री, दुर्गा खरेल पनि गाउँथे । सन् १९८६ को गोर्खाल्यान्डको आन्दोलनले दार्जिलिङमा ठूलो परिवर्तन ल्यायो । मान्छे सहरमुखी भए । गाउँघरको फ्याब्रिक बिगार्यो । पहिलेको जुन परिवेश थियो त्यो आउन सकेन । सिक्किमको कुरा गर्दा उनी भन्छन्, सिक्किम गाउँबस्तीको संस्कृति प्रशस्त भएको ठाउँ हो । काजी सिंह (उहाँ गाउने, मादले गीत, तालको अन्वेषण गर्नुहुन्थ्यो) लाई भारतले पद्म श्री प्रदान गर्यो । सोनाम लेप्चाले लेप्चा संगीतमा धेरै काम गर्नुभएको हो । पछिल्लो पुस्तामा नरेन गुरुङलाई एकेडेमीले पुरस्कार दिएको छ । अन्त्यमा खरेल थप्छन्, आकाशवाणीमार्फत प्रतियोगिता आदि गरेर हामी दार्जिलिङमा लोकगीतको पुरानो माहोल फर्काउन प्रयास गरिरहेका छौं । सिक्किममा नेपाली लोकगीतसंगीतको अवस्था एकदमै दु: खलाग्दो  नरेन गुरुङ सिक्किमको गान्तोकमा बसोबास गर्दै आउनु भएका नरेन गुरुङ (६८) को परिचय गायक, संगीतकार, गीतकार, डान्सर, अनुसन्धानकर्मी, लेखकलगायतको रूपमा छ । नेपाली लोकगीतसंगीतको खोज, अनुसन्धानसँगै संरक्षणका लागि आफ्नो जीवन समर्पित गरेका गुरुङको योगदानलाई कदर गर्दै भारत सरकारले सन् २००४ मा संगीत नाटक आकादमी अवार्ड प्रदान गरेको थियो । सिक्किममा नेपाली लोकगीतसंगीतको अवस्था कस्तो छ ? भन्ने प्रश्नमा उनी भन्छन्, एकदमै दु: खलाग्दो अवस्था छ । सिक्किम भारतमा गाभिएपछि संगीतको क्षेत्रमा मान्छेहरू लागि परेनन् । खाली भौतिक सुविधामात्र खोजे । संगीत क्षेत्रमा भएकाहरूले ध्यान दिएनन् । त्यसकारण सिक्किम गीतसंगीतमा त्यति अघि आएन भन्छु म । कलाकार नजन्मेको होइन । गाउने, बजाउने प्रशस्तै छन् तर सम्हाल्ने भएनन् । गीतसंगीतप्रति विचारधारा आएन् । गुरुङ सन् १९९८२००१ सम्म त नेपालमै लोकगीत संगीतको अनुसन्धान तथा रेकर्डिङ गर्दथे । तर उनले सघाउने मान्छे भेटेनन् । आफंैले सक्दो कोसिस गरे र आज यो स्थानसम्म पुगेका छन् । गीत निकाल्दा समीक्षा, समालोचना, आलोचना गरिदिनोस् भन्थे तर कसैले लेखेनन् । त्यसपछि करै लाग्यो किताब लेख्न । र २०१७ मा लोकदर्पणभित्र भन्ज्याङका भाकाहरू सार्वजनिक भयो । यो लेखेपछि अर्कै प्रकारले हेर्न थाले । अनि २०२१ मा लोकायनभित्र बाँचेका लोकगीत, लोकसंगीत सार्वजनिक भयो । मेरो परिचय झन फराकिलो भयो, गुरुङ भन्छन् । नरेन सानै उमेरमा टुहुरो बनेका थिए । त्यसकारण उनलाई फुपूहरूले सानैदेखि पालेर हुर्काएका थिए । गाउँलेका अनुसार उनका बुवाले हार्मोनियम बजाएर गीत गाउने, गाउँमा जुहारी खेल्थे । सायद त्यसको प्रभाव कतै न कतै उनमा परेका थियो कि जस्तो लाग्छ उनलाई । यस कर्ममा लागिरहँदा नरेन विश्वका विभिन्न स्थानमा समेत पुगिसकेका छन् तर उनको सिक्किमप्रतिको माया भने निकै गाढा छ । भन्छन्, सिक्किम लोकगीत संगीत एकदमै बेसी पाइने स्थान हो । म अन्तिम पुस्ताको जस्तो मान्छे जस्तो लाग्छ । मकैकोदो गोड्दा, मारुनी, सोरठी इत्यादि सबै गीत सुन्ने र देख्ने । यहाँका लेप्चा, भोटिया, लिम्बूको एकदमै मीठोमीठो लोकगीत छ । नेपाली लोकगीतसंगीतको संरक्षणका लागि नवपुस्तालाई जोड्दै, सिकाउँदै लैजानुपर्नेमा जोड दिने उनी अहिले त्यसो नभएको बताउँछन् । उनी भन्छन्, यहाँ जति पनि कार्यक्रमहरू हुन्छ, सबै बाहिरबाट ल्याउँछन् । यहाँका कलाकार, नानी, भाइबहिनीले अवसर पाउँदैनन् । अनी उनीहरूलाई कसरी प्रोत्साहित गर्न सकिन्छ ? सिक्किममा एउटा लोकगीतको इन्स्टिच्युट हुनुपर्छ भन्ने लाग्छ । यो भए गीतसंगीतको संरक्षण हुन्थ्यो भन्ने लाग्छ । थप्छन्, दार्जिलिङ यस्तो स्थान हो, जहाँ गायकगायिकाको कमी छैनन् । तर दार्जिलिङ चिया बगानले घेरेको हुनाले जति सिक्किममा लोकगीतसंगीत पाइन्छ, त्यति उता पाइन्न । त्यहाँ अघिकाले धेरै गरे । पछिकाहरू पछि परे । अगस्ट १७, १९७९ देखि सिक्किमको कल्चर डिपार्टमेन्टमा सिनियर इन्स्ट्रक्टरका रूपमा कार्यरत गुरुङको २०१२ मा सेवा निवृत्त भए । सन् २०२३ मा उनको सिर्जना गीतसंगीतको (आधुनिक गीत) को पुस्तक प्रकाशित भएको छ । हालै उनलाई भारत सरकारले नेपाली लोकगीत संगीतको क्षेत्रमा उल्लेखनीय कार्य गरेबापत प्रतिष्ठित पद्म श्री पुरस्कार दिने घोषणा गरेको छ । लोकगीत खोज, अनुसन्धानमा हामी नवौं पुस्ता  नवनित वाइवा सिलिगुढीमा बसोबास गर्दै आइरहेकी अग्रज गायिका हीरादेवी वाइवाकी छोरी नवनित वाइवा पेसाले एअर होस्टेज हुन् भने उनका भाइ बेलायतको हाउस अफ लर्डस्मा काम गर्छन् । उनीहरूमध्ये नवनित अहिले सिलिगुढीमै बसेर अग्रज गायिका हीरादेवी वाइवा तथा हजुरबुवा एसएम वाइबाले नेपाली गीत संगीतमा पुर्याएको योगदान र उनीहरूका गीतसंगीत, कृतिलगायतलाई संरक्षण गर्दै त्यसलाई नयाँ पुस्तामा पुस्तान्तरण गरी भविष्यका पुस्तालाई समेत संरक्षण गर्ने अभियानमा छन् । उनका भाइले प्राविधिक सहयोग गर्दै आएका छन् । उहाँ, लोकगीत खोज, अनुसन्धान तथा संरक्षणका काम गर्ने म हाम्रो परिवारको ९औं पुस्ता हो । हजुरबुवा एसएम वाइबा नेपाल, अरुण उपत्यका, सिक्किम, दार्जिलिङदेखि भुटानसम्म पैदलै पुगेर परम्परागत नेपाली लोकगीत, लोकसंस्कृति नामक पुस्तक लेखेका थिए । सन् १९४० ताकादेखि एसएम वाइबाले लेख्दै आएको उक्त किताब उनको निधनपछि नवनितकी आमा हीरादेवी वाइबाले प्रकाशन गरेकी थिइन् । यसै किताबबाट आफूले लोकगीतलाई गहिरो र विस्तृत रूपमा बुझ्न पाएको नवनित बताउँछिन् । उक्त पुस्तकमा परम्परागत लोकबाजा, लोकगीतको उत्पति, मादले मारुनी, देउसी, भैलो, विवाहमा गाउने गीत, लोक दोहा, श्लोक, सामाजिक गीत, तामाङ सेलो, हवाई, गन्धर्व गीतलगायतका विविध पाटा समेटिएका छन् । सन् २०११ मा आमा हीरादेवी वाइबाको निधन भएपश्चात् नवनित सन् २०१६ पश्चात यसै क्षेत्रमा सक्रिय छिन् अर्थात् आमा अग्रज गायिका हीरादेवी वाइवा तथा हजुरबुवा एसएम वाइबाले नेपाली गीतसंगीतमा पुर्याएको योगदान र उनीहरूका गीतसंगीत, कृतिलगायतलाई संरक्षण गर्दै त्यसलाई नयाँ पुस्तामा पुस्तान्तरण गरी भविष्यका पुस्तालाई समेत संरक्षण गर्ने अभियानमा छन् । उनी भन्छिन्, अहिले आएर लोकगीत संगीतको खोजी हुँदैछ भन्ने लाग्दैछ । तर के खोजी गरेको भन्ने चाहिँ प्रस्ट हुनुपर्छ । युवा पुस्तामा इच्छा छ तर प्रस्तुति ठीक छैन । वाइवाका अनुसार लोकगीत, लोकसंस्कृतिको क्षेत्रमा काम गर्नेहरूलाई त्यति महŒव दिइएको देखिन्न । सहयोग नभएको बराबर नै छ । सन् १९६० ताकादेखि हाम्रो संस्कृति लुप्त हुँदै जाँदैछ । हाम्रो आमाले अलिकति रिभाइभ गर्न कोसिस गर्नुभयो । त्यसपछि को छ त ? कामको केही महŒव छैन । केही प्रोत्साहन छैन । म धेरै निराश छु । लोकगीतलाई यति साह्रो हेला हुन्छ भने खास कल्चरको के काम ? उनी प्रतिप्रश्न गर्छिन् । नाम कमाउन, पैसा कमाउनभन्दा पनि नेपाली जातिप्रतिको माया र परिवारको लिगेसीलाई निरन्तरता दिन यस क्षेत्रमा लागेको बताउने वाइवा आफ्नो आत्माले जे भन्छ त्यही गर्ने बताउँछिन् । भन्छिन्, मलाई आशा पनि छैन । एक्सपेक्टेसन पनि छैन । मरिसक्यो सबै कुरा । नयाँ पुस्ताले कुनै पनि समय त खोज्ला नि त । त्यतिबेला खोज्दा भेटाओस् भनेर काम गरेको हो । अल इन्डिया रेडियोबाट मादले गीतमा अडिसन पास गर्ने एकमात्र गायिका म  सुचिता खाती दार्जिलिङको खर्साङमा बसोबास गर्दै आएकी गायिका सुचिता खाती (४७) ले १५ मे, २०१६ मा आफ्नो पहिलो लोकगीतको एल्बम नोमति सार्वजनिक गरेकी थिइन् । यसमा ९ वटा तामाङ सेलो, ख्याली, गर्रा, बाह्रमासे, लोक युगल, मारुनीलगायतका लोकगीतहरू समावेश गरिएको छ । धेरै समयपछि लोकगीतलाई समेटेर तयार सार्वजनिक गरिएको यस एल्बमले यस क्षेत्रका संगीतकर्मीलाई पनि थप प्रेरणा दिएको छ । गोर्खाल्यान्ड टेरिटोरियल एड्मिनिस्ट्रेसनको सूचना तथा सांस्कृतिक विभागमा लोकगायिकाका रूपमा कार्यरत सुचिता खाती दार्जिलिङमा लोकगीतसंगीतको क्षेत्रमा सक्रिय नाम हो । बाल्यकालदेखि नै लोकगीत संगीतमा नजिकिएकी उनको हाल भने यसै क्षेत्रले परिचय दिएको छ । उनका तबलाका गुरु प्रतापसिंह लोहारले खर्साङमा गीतिकुञ्ज संगीत महाविद्यालय खोलेका थिए । यसमार्फत उनले दार्जिलिङ पहाडको थुप्रै घरमा कलाकार जन्माएका थिए । कुन्ती मोक्तान, शिलाबहादुर मोक्तान, नोर्बु शेर्पा लगायतका कलाकार पनि उनकै विद्यार्थी हुन् । उनका गुरु पछि ससुरा नै बन्नुभयो । तर उहाँको सन् २००३ मा निधन भइसकेको छ । आकाशवाणी खर्साङ लोकगीतमा बि हाई ग्रेड पास गर्नुभएकी खातीले हालै ए ग्रेडको लागि अप्लाई गरेकी छन् । उनका श्रीमान् विकाससिंह लोहार पनि परिचित तबलवादक हुन् । उनी भन्छिन्, आजसम्म अल इन्डिया रेडियोबाट मादले गीतमा अडिसन पास (२५ फेबु्रअरी, १९९७ मा) गरेको म मात्र एकल गायिका हो । दार्जिलिङको कुरा गर्नुपर्दा अहिले लोकगीतको क्षेत्रमा काम गर्न धेरै कठिन छ । लोकगीत गाउने कलाकार थोरै छन् । गीत संकलन गर्न सकिरहेको छैन । कहिलेकाहीँ नेपालमा एकजना भाइ हुनुहुन्छ, उहाँसँग पनि सहयोग माग्छु । तर आजभोलि संकलन गर्ने कोही छैनन्, बितिसके । कोही पलायन भइसके । धेरै गाह्रो छ । लोकगीतको धरातल खस्किरहेको छ । यही धरातलमा केही गर्न सक्छु भनेर कोसिस गरिरहेको छु । आजसम्म पनि संकलन गर्ने कोसिस गरिरहेको छु । १३ डिसेम्बर, २०१८ मा (लोकगीत कौडाबाट) नर्थ बंगाल सिने अवार्ड प्राप्त गरेकी खाती दार्जिलिङमा लोकगीतसंगीतको अवस्था कस्तो छ ? भन्ने प्रश्नमा भन्छिन्, दार्जिलिङमा लोकगीत गाउने नानीहरू रिसर्च गर्न आउँछन् । हाम्रो समाजले खोज्दै पनि छ । खोजिरहेको पनि पनि छ । खोजिरहेको पनि छ तर कतै न कतै ओझेलमा छु कि जस्तो लाग्छ । मलाई लोकगीतको निर्णायकमा बोलाउनुहुन्छ । अलिकति टेक्ने ठाउँ चाहिँ पाइरहेको छु जस्तो लाग्छ । कतिले लोकगीत गाउने चाहिँ कलाकार नै होइन जस्तो गर्छन् । हेलित भएको अनुभव पनि गरेको छु । वैश्विक प्रभावसँगै समाजमा आएको परिवर्तनले लोकगीतसंगीत पनि अछुतो छैन । उनलाई पाश्चात्य संगीतले छोपेको कारणले गर्दा लोकगीत पछि परेको हो कि जस्तो लाग्छ । अहिलको पुस्तामा रक, पप, इङ्लिस गीतमा चासो बढेको देख्ने उनी युवामा लोकगीतप्रतिको लगाव कम देख्छिन् । यस्तो अवस्थामा कहिलेकाहीँ विधा नै परिवर्तन गर्न मन लाग्छ कि ? भन्ने प्रश्नमा उनी भन्छिन्, लाग्दैन । म जे छु त्यसैमा निरन्तर गरिरहन्छु भन्ने लाग्छ । घस्रिँदै भए पनि यसमा लाग्नुपर्छ । लोकगीतकै कारणले म सुचिता खाती भनेर चिनिएकी छु । मेरो समाजलाई केही गर्नुपर्छ भन्ने लाग्छ । भविष्यको पुस्ताले पनि केही सिक्छ कि भन्ने लाग्छ । लोकगीतलाई निम्छरो भनेर सोच्नु हुन्न  दावा ग्याल्मो दार्जिलिङको सिङमाडीमा बसोबास गर्दै आएकी गायिका दावा ग्याल्मो अहिले दार्जिलिङमा लोकगीतको चर्चा बढ्न थालेको बताउँछिन् । उनी भन्छिन्, अहिले चाहिँ लोकगीतको पुनर्जागरण भइरहेको छ । बीचमा हराएर गएको थियो । लोकगीत हाम्रो आधार हो । हामी नेपालीको पक्का पहिचान लोकगीत हो । लोकगीतलाई निम्छरो भनेर सोच्नु हुन्न । यसलाई बचाउने कोसिस गर्नुपर्छ । अहिले पनि उनलाई लोकगीत सुन्ने बित्तिकै जुरुक्कै उठेर नाचौं जस्तो लाग्छ । ग्याल्मो भन्छिन्, लोकगीतलाई आफ्नो पनि कुनै शब्दमा बयान गरेर सकिँदैन । दार्जिलिङमा हिजोआज चाडपर्वमा माल श्री, पूर्वेली मादल बज्न थालेका छन् । बीचमा हराएरै गएका थिए । हिजोआज सांस्कृतिक शोभायात्रा निकालिन्छ । सबैजना आआफ्नो जातिको पहिचान झल्कने पोसाक लगाएर आउनुहुन्छ । बालबालिकाहरू अहिले सचेत पनि भएका छन् । हाम्रो लोकगीतलाई संरक्षण गर्छन् भन्ने आशा लिएको छु । नेपाली जातिको चिनारीका लागि सचेत भएर काम गरिरहेको जस्तो लाग्छ । लोकगीत त हाम्रो मुटु नै हो  डेजी बराइली भैंसी लड्यो है माया भीरबाट हेर, नौ सय साठी है माया गै गयो लौ खेर बोलले सुपरिचित गायिका डेजी बराइली दार्जिलिङको लोकगीतको पहिलाको माहोललाई फर्काएर ल्याउनैपर्ने बताउँछिन् । उनी भन्छिन्, अहिले धेरै परिवर्तन भयो । लोकगीतलाई प्राथमिकता दिएको जस्तो लाग्दैन । समयले पनि होला । अहिलेको म्युजिकले पनि होला । लोकगीत त हाम्रो मुटु नै हो । हामीले यसलाई छोड्नु भएन । त्यो अहिले बिर्सिँदै गएजस्तो लाग्छ । यस्तो अवस्थाका बाबजुत पनि दार्जिलिङबाट यस क्षेत्रमा नयाँ कलाकारहरू आइरहेका छन् । प्रतियोगिता भइरहेको छ । लोकगीतलोकनाचआफ्नो ढाँचाआफ्नो पहिचान, प्रोत्साहन भइरहेको उनी बताउँछिन् । भन्छिन्, अहिले हामी आमाछोरी भएर लोकगीतको क्षेत्रमा केही गरौं भन्ने सोच छ । लोकलाई हराउन दिनु त भएन । यो हाम्रो आफ्नो संस्कृति हो । लोक भाकालोक गीतलोक नाच जानेको राम्रो हो । हाम्रो लोकगीत हराउँदैैछ, पश्चिमा गीत बढ्दैछ विमोचना लोम्जेल भ्वाइस अफ नेपाल सिजन २ (सन् २०१९) की प्रतिस्पर्धी विमोचना लोम्जेल पनि डेजी बराइलीकै छोरी हुन् । भ्वाइसमा आफ्नी आमाद्वारा स्वरबद्ध भैंसी लड्यो है माया बोलको लोकगीत गाउँदा उहाँको चर्चा थप चुलिएको थियो भने धेरैले गाएकीको पनि चर्चा गरेका थिए । सबै विधाका गीतमार्फत आफूलाई चिनाउन चाहने भएता पनि विमोचनालाई अहिले कार्यक्रममा जाँदा पनि धेरैले लोकगीत नै गाउने होला भनेर सोच्छन् । उनी भन्छन्, म जति पनि कार्यक्रममा जान्छु । लोकगीत नै गाउँछु होला भनेर सोच्नुहुन्छ । मलाई चाहिँ लोकगीतलाई पनि बचाएर, नयाँलाई पनि जोडेर लानुपर्छ जस्तो लाग्छ । उनी थप्छिन्, लोकगीत हाम्रो हो । तर दु: खको कुरा यो हराएर जाँदैैछ । वेस्टर्न गीतको प्रभाव बढेर गए जस्तो लाग्छ, खासगरी सिक्किम, दार्जिलिङमा ।"
नेपाल ऐनामा भैरव दाइको अनुहार,"नेपालमा राजनीति हरायो। राजनीतिलाई नेताहरूले आफूमा केन्द्रित गरे। जसका कारण भोलि के हुन्छ, कसैले भन्न सक्दैन। नेपालको राजनीतिको टुंगो भएन। सुरुसुरुमा निष्ठाको पत्रकारिता थियो, अहिले निष्ठा छैन तर पैसा छ। २०१३ सालदेखि पत्रकारिता सुरु गरेका भैरव रिसाल यसै भन्थे। जसको पत्रकारिता २०८१ सालसम्म निरन्तर चलिरह्यो। वरिष्ठ पत्रकार उनी आफैंमा एउटा ब्रान्ड बनेर बिते। व्यक्ति थिए तर संस्था झैं प्रतिबिम्बित भइरहे। उतिबेला समाचार लेखेपछि होसियार हुन्थे। विकृति, विसंगति गर्न डराउँथे, उनले उसबेलाको पत्रकारिता र समाजबारे भनेका थिए, म आलोचनात्मक समाचार लेख्थें। अधिकृत हुन नदिएपछि पत्रकार : अहिलेको उदीयमान पत्रकार पुस्तालाई अचम्म लाग्न सक्छ, रिसाल लेखेकै कारण एकपटक १० महिना जेलमा परेका थिए भन्दा। जेल पर्नुपर्ने कारण थियो, लेख। जसको शीर्षक थियो, एसियाली मापदण्ड मन्त्रिमण्डलको ठगी खाने भाँडो। भक्तपुर दधिकोटबाट उनी काठमाडौंको अनामनगरका बासिन्दा बने। ९७ वटा भोटा फटाएर उनी यस संसारबाट बिदा भए। सरकारी सेवामा नाम निकालेर पनि जागिर खान नपाएपछि भैरव रिसाल पत्रकार बनेका थिए। उनले २०१२ सालमा लोकसेवा आयोगमा शाखा अधिकृतको परीक्षा दिएर नाम निकालेका थिए। संस्कृतमा शास्त्री (स्नातक तहसरह) गरेका उनले लिखितपछि अन्तर्वार्तामा पनि आफूलाई योग्य साबित गरे। म सेक्सन अफिसर हुने भएँ भनेको तर मलाई राज्यले जागिर दिएन, उनले भनेका थिए, किनभने त्यसबेला राज्यले कम्युनिस्ट पाल्दैनथियो। तर, नेपालको राजनीति उल्टो भयो : पत्रकारिता राज्यको चौथो अंग। अर्थात्, प्रतिपक्षी बेन्चमा बसेर पत्रकार रिसालले सास रहुञ्जेल सरकारको निगरानी गरिरहे। २०७९ माघ ६ गते टेलिफोन गरें र लेखका लागि केही प्रश्न गरें। बोल्ने तर लेख्न नसक्ने उनका शब्द टिपेर मैले केही लेख अन्नपूर्ण पोस्ट् दैनिकमा छापेको थिएँ। अझै ताजा स्मरण छ उनले नेपाल, सरकार, दल र नेताको टिप्पणी गरेको। उनले भनेका थिए, नेपालमा राजनीति छैन। कार्यकर्ताको विश्वास नेतामाथि छैन। नेताको विश्वास पनि कार्यकर्तामाथि छैन। यसैकारण केही भन्ने अवस्था छैन कि राजनीतिले दिने नतिजा के हुन्छ ? राजनीतिका कारण नेपालमा हरेक कुरा अनिश्चित र दोधार बनिरहेको उनको टिप्पणी सतर्क थियो। उनले मनदेखि बोलेका थिए, राजनीति सही बाटोमा लागे पो नतिजा पनि सही आउँछ। न नेता, न कार्यकर्ता, कोही राजनीतिक बाटोमा लागेकै छैनन्। त्यसैले नतिजा राम्रो आउने त सम्भावनै छैन। रिसाल कुन पार्टीका मान्छे हुन् ? अन्नपूर्ण पोस्ट् दैनिकमा दुई दशकको यात्रामा कुनै दिन खोजिनँ। दल विशेषलाई उकास्ने वा खसाल्ने कुनै काम गरेनन् जसले, उनलाई कुन कित्ताका हुन् भनेर किन खुट्याउने ? मनले यही भन्थ्यो। उनका आलोचनात्मक टिप्पणीमा बायोस भेटिन्नथे। अब नेपालको राजनीति नयाँ शिराबाट जानुपर्छ : जे देख्थे, त्यही बोल्थे रिसाल, नेपालमा राजनीति हरायो। राजनीतिलाई नेताहरूले आफूमा केन्द्रित गरे। जसका कारण भोलि के हुन्छ, कसैले भन्न सक्दैन। नेपालको राजनीतिको टुंगो भएन। ऐनामा जसरी जस्ताको तस्तै प्रतिबिम्बित हुने उनको बानीले नेता, सरकारी कर्मचारी आदि सबैलाई छर्लंग चित्र चलचित्रका दृश्य झैं देखाइदिन्थे। उनको अर्को सटिक टिप्पणी बिर्सन नसकिने छ, योजनाबिनाको राजनीति भइरहेको छ नेपालमा। योजना त छैन नै, दृष्टिकोण पनि छैन। रिसाल एक पत्रकार, जसले देशलाई सधैं अग्रगामी बाटोमा हिँड्न प्रेरित गरिरहे। उनको निष्कर्ष थियो, अब नेपालको राजनीति नयाँ शिराबाट जानुपर्छ। रिसालले गरेको राजनीतिक टिप्पणी खरो खालको हुन्थ्यो। त्यसैले बेलाबखत देश, दल, नेता र सरकारका विषयमा भलाकुसारी गरिरहन्थें उनीसँग। सोही क्रममा गरेको कुराकानीले राजनीति निष्प्राण रहेको तर्क उनले गरे। उनका शब्दलाई लेखमा उनें र प्रकाशन गरें अन्नपूर्ण पोस्ट्मा २०७९ कात्तिक ६ गते निष्प्राण राजनीति कहिलेसम्म ? शीर्षकमा अग्रमत। खासमा नेताले नेतृत्व दिनुपर्ने हो तर त्यो हुन सकेको छैन। उनीहरू आफैं रुमलिएका देखिन्छन्, उनले भनेका थिए, नेपालमा राजनीतिले नेता छाडेको अवस्था छ। नेताकै कारण देश समस्यामा रुमलिएको हो। नेताले भाषण दिने काम बढी गरेकोप्रति उनी रुष्ट थिए। उनले भनेका थिए, देश विकास गर्न वक्तव्य होइन, नेतृत्व चाहिन्छ। निस्वार्थ नेतृत्व आजको आवश्यकता हो। शब्दबिम्बमा सत्यमोहनको घुम्टो खोल्दा : राष्ट्रले मानेको व्यक्तित्व पृथक् हुन्छ। सत्यमोहन जोशी यस्तै एउटा पृथक् व्यक्तित्व। उनले यो संसार छाडेपछि छापिएका सम्पादकीय, लेख, आलेख, समाचार र तस्बिर राखेर एउटा कृति तयार पारें, शब्दबिम्बमा सत्यमोहन। भुँडीपुराण प्रकाशनले छाप्यो तर विमोचन कसको हातबाट गराउने ? प्रश्न मनभरि भयो। कसैले भने, मन्त्री, प्रधानमन्त्री। सम्पादक हुनुका नाताले मनले मानेन। सत्यमोहनजस्तै व्यक्तित्व खोज्यो र अन्ततः पायो, भैरव रिसाल। नेपाल प्रज्ञा प्रतिष्ठान, कमलादी, काठमाडौंको हलमा कार्यक्रम भएकाले अनामनगरबाट लैजाने र ल्याउने जिम्मेवारी बोध गरें। खासमा परिवारले हार्न नसकेर पठाएको थियो उहाँलाई। कारण, ९५ पुगेका वृद्ध जो न हिँड्न सक्नुहुन्थ्यो न उभिएर बोल्न नै। याद ताजै छ, मञ्चमा सबै उभिए तर उनले सोफा सेटमा बसेर यो कृति विमोचन गरे। सौभाग्य भनौं कि अहोभाग्य ! यो मेरो जिन्दगीको अमूल्य समय थियो। मेरो अनुरोध स्वीकार्नुका पछाडि केही कारण अवश्य थिए, खास रहेछ सत्यमोहन जोशी अनामनगरस्थित आफ्नो घरमा कहिले एक्लै कहिले पत्नीसहित आउनु र पारिवारिक जमघट बेलाबखत भइरहनु। त्यो गुन तिर्नु थियो सायद भैरव दाइलाई सत्यमोहनको। रिसालले विमोचनमा सत्यमोहनलाई घडाको संज्ञा दिँदै भनेथे, घडाबाट जति अमृत झिके पनि निस्किरहन्छ। उहाँबारे अझै थुप्रै कृति तयार पार्न सकिन्छ। उहाँका बारेमा भनी र लेखीसाध्य छैन। आफैंमा संग्रहालय बनेर मूलतः वातावरण पत्रकारको छवि बनाएका रिसालले भनेका थिए, सबैको सत्यमोहन बन्ने अवसर पाउने व्यक्ति उहाँ जीवित संग्रहालय पनि हुनुहुन्थ्यो। यतिबेला भैरव दाइले २०१३ सालदेखि २०८१ सालसम्म गरेको पत्रकारितालाई जीवित संग्रहालयका स्वरूपमा सम्झिरहेछु। १९८५ सालमा भक्तपुरको गुण्डु तिथलीमा जन्मिएका भैरव दुई वर्ष नपुग्दै टुहुरो बनेका थिए तर उनले नेपाली पत्रकारिताको भने अभिभावकत्व ग्रहण जीवन छउञ्जेल गरिरहे। यसअर्थमा भैरवले जोशीका बारेमा भनेजस्तै भैरवबारे पनि थुप्रै कृति तयार पार्न सकिन्छ। च्युराको बास्ना पनि ऐश्वर्य हुने : सानाको दसैंको चर्चा भयो एक दिनको बसाइमा। बसाइ थियो, अनामनगरस्थित रिसालकै निवास। सातदस वर्षको हुँदा उनको ध्यान खाने, लाउनेमै हुन्थ्यो रे। दसैंमा आमाले च्युरा कुटेर ल्याउने तर निफन्न नभ्याउँदै खान मन लाग्ने रे उनलाई। जोकोहीले त्यसबेला घरमा च्युरा कुटाउनै नसक्ने रे। रिसालले भनेका थिए, हामी केटाकेटी चोरेर खान्छौं भनी भुसैसहित घ्याम्पी वा घ्याम्पोमा राखिएको हुन्थ्यो भण्डार कोठामा च्युरा। नयाँ धानको च्युराको बास्ना खाएर चित्त बुझाउन कहिलेकाहीं च्युरा राखेको घ्याम्पोनजिकै बस्थ्यौं र च्युराको बास्ना खान्थ्यौं। त्यो पनि ऐश्वर्य हुने। उनले यो सन्दर्भ जोड्दै आमनेपालीको अवस्था चित्रण गरेका थिए। हामी दुईको बसाइ त्यसबेला उनको बाल्यकालमा केन्द्रित थियो। उनले भनेथे, मेरो यो घटना एउटा प्रतिनिधिमात्र हो, नेपाल र नेपालीको अनुहार यही ऐनामा अटाउँछ। देश खाइ शेष भएका भैरव : सबै नेपालीलाई नेपाल फन्को मार्ने मौका मिल्दैन। तर भैरव दाइलाई त्यो अवसर प्राप्त भयो। २०१८ सालअघि नेपाल ३५ जिल्लामा विभाजित थियो। त्यसपछि ७५ जिल्ला बनाइयो, अहिले ७७। भैरवका पाइला ७५ वटै जिल्लामा परेका छन्। भन्नुको मतलब, सबै जिल्लाको रहनसहन, जीवनशैली, समाज र संस्कृति उनका आँखामा छन्। उनले लेखेका छन्, यसअघि नै ७३ जिल्ला पुगिसकेकाले अब दुई जिल्लामात्र बाँकी भए, गुल्मी र अर्घाखाँची एकैपटक टेक्दा। अनि अति धेरै खुसी लागेर बुर्लुक्कबुर्लुक्क उफ्रेको हुँ। प्युठान, अर्घाखाँची र गुल्मी तीन जिल्लाको संगमस्थल त्रिवेणीमा आधा घण्टा जति आनन्द लिएँ, आराम गरें। भैरवले पश्चिमपूर्व सबै भ्याए। २०५६ सालमा नेपालका विशिष्ट योजनाकार डा हर्कबहादुर गुरुङसँगको सन्दर्भ लेखमा कोट्याएका छन्, हामी ताप्लेजुङको सदरमुकाम फुङलिङमा कञ्चनजंघाको संरक्षण र विकासको सम्भावना विषयक तीनदिने ब्रेन स्टोर्मिङ छलफल सकेर काठमाडौं फर्किंदै थियौं। उनी कुनै पनि कुरामा पछाडि परेनन्। भन्थे, थाक्नु हुँदैन, भाग्नु हुँदैन। यी वाक्यले स्पष्ट पार्छ कि भैरव न कहिल्यै थाके न कहिल्यै कुनै कामबाट भागे। उनी भन्थे, सक्रियता नै जीवन हो। यो उनको पत्रकारिता थालनीका दिनसम्म जोडिन्छ, जसले हालखबर दैनिकको संवाददाता हुँदा पसलेदेखि मन्त्रीसम्म भेट्थे र थितिदेखि बेथितिसम्मका समाचार लेख्थे। र, उनी सरकार हल्लाउने खालका सामग्रीले बजार पिट्थे। उनको पत्रकारितामा पनि खास लक्ष्य थियो, देशलाई देश बनाउने। मुख चलाएर मुलुक बन्दैन : मुख चलाएर मुलुक बन्दैन, शीर्षकमा रिसालको आवाजलाई रेकर्ड गरेर लेख बनाएको पनि अहिले जस्तो लाग्छ। २०७८ भदौ १६ मा अन्नपूर्णमै प्रकाशित यो लेखले अझै कति वर्ष वा दशक काम गर्ने हो, यसै भन्न त नसकिएला तर दूरदृष्टिका धनी रिसालले नेपाल, नेपाली र नेताबारे बोलेको यो सन्दर्भ साँच्चै पेचिलो छ। नेपाली जनता दुःख पाउन जन्मिएको जस्तो लाग्न थाल्यो। नेता र नेतृत्वले सुख पाइरहने देखियो, उनले भनेका थिए, आजको राजनीति १८औं शताब्दीको जस्तो होइन, २१औं शताब्दीकै जस्तो हुनुपर्छ। हिँड्नु पर्यो, जम्नु भएन। जमेर बस्ने खालको हुनुमा दलका ठूला नेता जिम्मेवार भए।"
"महिनावारी प्राकृतिक प्रक्रिया, गरिन्छ अझै विभेद","दैलेख : महिनावारीमा छाउगोठ बसेकी चामुण्डाबिन्द्रासैनी नगरपालिकाकी लालसरा विकलाई २०७४ जेठ ८ गते सर्पले टोक्यो। भोलिपल्टै लालसराको ज्यान गयो। चामुण्डाबिन्द्रासैनी नगरपालिका लैनचौरकी तुलसी शाहीको पनि महिनावारी बार्ने क्रममै ज्यान गयो। २०७४ असार २२ गते उनलाई सर्पले टोकेको थियो। छाउगोठमा सर्पले डसेपछि उपचारका लागि अस्पताल लैजाँदै गर्दा तुलसीले बाटोमा ज्यान गुमाएकी थिइन्। आफन्त र परिवारको दबाबमा गोठमा सुत्न बाध्य पारिएकी लालसरा र तुलसीले छाउगोठमा सुतेकै कारण ज्यान गुमाए। मृत्यु भएका घटना चर्चामा आए पनि छाउगोठ बस्दा महिलाले भोग्नुपरेका थुपै्र शारीरिक र मानसिक पीडाका खबर प्रायः सार्वजनिक हुँदैनन्। छाउगोठमा सर्पले टोकेर ज्यान गुमाएकी तुलसीकी आमा धिर्जा शाहीसँग महिनावारी भएका बेला वर्षौंदेखि छाउगोठमा बसेर अँध्यारा रात बिताउनु परेको फरक कथा छ। धिर्जा भन्छिन्, देवतालाई असन्तुष्ट नबनाउने नाममा छाउगोठमा बस्छौं, देवता खुसी बनाउने अन्धविश्वासले छोरी गुमाउनुपयो, छाउगोठमा बसेर जीवन बिताउनुपर्ने बाध्यता एकातिर छ भने महिनावारीको समयमा न पोसिलो खानेकुरा खान पाइन्छ, न त सुरक्षित बास। छाउगोठमा बसेका बेला सर्पले डसेर छोरीको मृत्यु भएपछि धिर्जा देवताका नाममा गरिने विभेदका कारण आफूले वियोग सहनु परेको बताउँछिन्। छोरीको मृत्युपछि वियोगान्त बनेको उनको परिवार केही वर्षयता थातथलो नै छोडेको छ। जिल्लाकै भैरवी गाउँपालिका५ मा महिनावारी बार्ने चलन पुरानै छ। त्यहाँका महिला तथा किशोरी रजस्वला भएका बेला बाध्यतावश छाउगोठमा बस्नु परेको बताउँछन्। स्थानीय मनिषा नेपालीले भनिन्, हाम्रो गाउँमा रुढिवादी परम्परा यस्तै छ, घरभित्र बसे आमाबुवाले देवता रिसाउँछन् भन्नुहुन्छ, देवताले परिवारमा क्षति पुयाउँछन् भनेर घरभित्र बस्न दिनु हुन्न। महिनावारी हुँदा हाम्रो बास गोठ या खुल्ला आकाशमुनि हुन्छ। परिवारका अन्य सदस्यको दबाबका कारण पनि आफूहरू चिसो, तातो, सुरक्षित या असुरक्षित जे जस्तो अवस्थामा पनि छाउगोठमा बस्नुपर्ने उनी बताउँछिन्। महिनावारी भएका वेला परिवारका कारण घरमा बस्न नपाइएको स्थानीय पुष्पा अधिकारीले बताइन्। वर्षाको समयमा त सर्पको साह्रै डर लाग्छ, घरपरिवारका बुढापाकाले महिनावारी हुँदा घरको दैलोसम्म जान दिँदैनन्, उनले भनिन्। दैलेखको चामुण्डाबिन्द्रासैनी नगरपालिकाका मेयर गणेशकुमार शाहीले समाजमा रहेका छाउपडीजस्ता कुरीतिहरू हटाउन नगरपालिकाले अभियान बनाएर लागेको बताउँछन्। टोलटोलमा गठन गरिएका महिला सञ्जालमार्फत छाउप्रथालगायतका कुसंस्कार हटाउन जनचेतनामूलक कार्यक्रम सञ्चालन हुँदै आएको उनको भनाइ छ। यहाँको आठबिस नगरपालिकाले विगतका वर्षहरूदेखि छाउप्रथा अन्त्य गर्न अभियान सञ्चालन गर्दै आएको नगर प्रमुख तर्कबहादुर बडुवाल बताउँछन्। म स्थानीय सरकारको प्रमुखमा आउनु अघिदेखि छाउ प्रथालगायतका कुसंस्कार अन्त्यका लागि काम गरेको थिए। कुरीतिविरुद्ध बोल्न थालेको तीन दशक पुग्यो, घर समाजसँगै सिंगो नगरपालिकालाई छाउप्रथा मुक्त बनाउन लागेका छौँ, नगर प्रमुख बडुवालले भने। समाजमा रहेका कुसंस्कार अन्त्य गर्न स्थानीय सरकारले सचेतना अभियान सञ्चालन गर्दै आएको बडुवाल बताउँछन् । शिक्षा, स्वास्थ्य तथा अन्य क्षेत्रबाट हाम्रो नगरपालिकामा विभिन्न जनचेतनाका काम भइरहेको छ। समाजमा जडो गाडेर बसेका कुरीति अन्त्य गर्न केही समय लाग्छ, कुसंस्कार हटाउन सबै एक भएर लाग्नुपर्छ, उनले भने। छिःछिः र दुरदुर कहिलेसम्म ? कर्णाली र सुदूरपश्चिम क्षेत्रमा धार्मिक अन्धविश्वास, परम्परागत धार्मिक मान्यताले महिला तथा किशोरी महिनावारी हुँदा आफ्नै घरभित्र पस्न पाउँदैनन्। अपमानित हुनुपर्छ । छिःछिः र दुरदुर गरिन्छ। देउता रिसाउने, अनर्थ हुने भ्रम र अन्धविश्वासले महिला तथा किशोरीले यो अवधिमा मानव अधिकारको प्रत्याभूतिसमेत गर्न पाउँदैनन्। यहाँका कैयौं ठाउँमा महिनावारीको समयमा बस्नका लागि अलग्गै छाउगोठ, कटेरो ठडिएका छन्। ती जीर्ण, साँघुरो, अँध्यारो र असुरक्षित हुन्छन्। जहाँ जंगली तथा पाल्तु जनावर, सर्प, कीरा सहजै छिर्छन्। त्यसैले छाउगोठमा महिला तथा किशोरीले सर्पदंशबाट अकालमा ज्यान गुमाउन बाध्य छन्। महिनावारीको समयमा असुरक्षित स्थानमा बस्नुपर्ने बाध्यताका कारण यस क्षेत्रका महिला र तथा किशोरी प्रताडित छन्। वर्षाैंदेखि समाजमा जरा गाढेर रहेको यो कुप्रथाविरुद्ध लड्न विभिन्न प्रयासहरू नभएका होइनन्। तर यसको न्यूनीकरण र अत्य हुन सकेको छैन। अन्धविश्वास र परम्परागत धार्मिक मान्यताले प्र श्रय पाइरहेको क्षेत्र मात्र होइन, शिक्षित भनिएको सहरी क्षेत्रमा पनि महिला तथा किशोरी महिनावारी विभेदको मारमा छन्। सृष्टि धान्ने यो महिनावारीको प्रक्रियालाई नेपाली समाजले अझै पनि स्वाभाविक रूपमा स्वीकार गर्न सकेको छैन। मुलुकी अपराध संहिता २०७४ ले महिनावारी सम्बन्धमा हुने सबै किसिमका भेदभाव, छुवाछूत तथा अमानवीय व्यवहारहरू बन्देज गरेको छ। अर्थात्, दण्डनीय बनाएको छ। संहितामा भनिएको छ, महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य किसिमका भेदभाव, छुवाछूत वा अमानवीय व्यवहार गर्नु गराउनु हुँदैन। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँसम्म जरिबाना वा दुवै सजाय हुन्छ। राष्ट्रसेवकले यो कसुर गरेमा थप तीन महिनासम्म कैद सजाय हुने व्यवस्था संहितामा छ। संविधानको प्रस्तावनामै लैंगिक विभेदलगायतका सबै किसिमका विभेद र उत्पीडनलाई अन्त्य गर्ने उल्लेख छ। यतिमात्र होइन, सामाजिक न्याय, मौलिक अधिकार, मानव अधिकारको अवधारणामा प्रतिबद्ध रहने संकल्प गरिएको छ। तर, महिनावारीलाई समाजले अन्धविश्वासी एवं नकारात्मक दृष्टिले हेरेकै कारण मुलुकको कुल जनसंख्याको आधा हिंसा अमर्यादित र असुरक्षित जीवन गुजार्न बाध्य छन्। अनि पारित भयो संकल्प प्रस्ताव चैत्र ८ गते नेकपा एकीकृत समाजवादीकी सांसद मदनकुमारी शाह (गरिमा) ले राष्ट्रियसभामा मर्यादित महिनावारीका लागि महिनावारी विभेद अन्त्यसम्बन्धी संकल्प प्रस्ताव प्रस्तुत गरिन्। त्यसैदिन मर्यादित महिनावारीबारे राष्ट्रियसभामा बहस भयो। सांसद शाहले प्रस्तुत गरेको संकल्प प्रस्तावमा नेकपा एमालेकी सांसद सुमित्रा बीसी, नेपाली कांग्रेसकी सांसद विष्णुकुमारी सापकोटा, नेकपा माओवादी केन्द्रकी सांसद गंगाकुमारी बेल्वासे, जनता समाजवादी पार्टीकी सांसद पूजा चौधरी र राष्ट्रपतिबाट मनोनीत सांसद डा अञ्जान शाक्य समर्थक थिए। प्रस्तावक र समर्थक सांसदहरूले संकल्प प्रस्तावको औचित्यबारे धारणा राखे। सांसद शाहले संविधानको प्रस्तावनामै लैंगिक विभेदलगायत सबै किसिमका विभेद र उत्पीडनको अन्त्य गर्ने रहेको स्मरण गराइन्। संविधानमा उल्लेखित मौलिक हकहरू पूर्ण रूपमा उपभोग गर्न पाउने कानुन बनिनसकेको उनको भनाइ छ। बनेका कानुनहरू पनि पूर्ण नभएको उनले स्मरण गराइन्। संविधानले यति धेरै अधिकार प्रदान गरे पनि सबै क्षेत्र, जाति, धर्म र समुदायमा महिनावारी हुने बालिका, महिला र व्यक्तिहरू महिनावारी भएका बेला घर, परिवार र समाजबाट हुने विभेदबाट पीडित छन्, महिनावारी भएका बेला यो छुन हुने त्यो छुन नहुने, यो खान हुने त्यो खान नहुने, भान्सा कोठा, पूजा कोठा जान नहुने जस्ता नियम बनाएर बार्न लगाइन्छ, यो विभेद हो। यस्तो विभेद लैंगिक हिंसा हो, मानव अधिकारको हनन् हो। मौलिक हकहरूको उल्लंघन हो, उनले भनिन्। महिनावारी हुँदा भोग्नु परेको सामाजिक बहिष्करण, हिंसा र विभेदका कारण हुने शारीरिक र मानसिक पीडा तथा असुरक्षाले उनीहरूको व्यक्तित्व विकासमा अवरोध सिर्जना भएको उनको तर्क छ। २०७८ सालको जनगणनाअनुसार मुलुकको जनसंख्याको करिब ५१ प्रतिशत महिला छन्। सृष्टिका लागि प्रजनन र प्रजननका लागि महिनावारी अनिवार्य हो। तर, महिनावारीको अपरिहार्यता र महŒवलाई स्वीकार तथा सम्मान गर्नुको साटो महिनावारीको अवस्थालाई हेयको दृष्टिकोणले हेरिनु, शारीरिक कमजोरी र अशुद्धताको रूपमा लिनु, छोइछिटो र अलग्गै बसाउनु तथा स्रोतसाधनबाट वञ्चित गराउनु उनीहरूलाई मानवको रूपमा स्वीकार नगर्नु हो, सांसद शाह भन्छिन्। मौलिक हकको प्रत्याभूत गराउन नसक्नु राज्यको असफलता भएको उनको जिकिर छ। महिनावारी हुने व्यक्तिहरूलाई मानवको रूपमा स्वीकार गर्न, उनीहरूको मानव अधिकारको रक्षा तथा व्यक्तित्व विकासका लागि मौलिक हकहरू उपभोग गर्न आवश्यक नीति, (नीति, नियमावली, निर्देशिका र कार्यक्रम) बनाउन र भएका कानुनमा समयसापेक्ष र आवश्यक परिमार्जन गर्न आवश्यक रहेको उनको भनाइ छ। महिनावारी बार्नु र बार्न लगाउनेको संख्या नेपालमा झन्डै ९५ प्रतिशत रहेको उनको दाबी छ । पुरुष महिनावारी हुँदैनन्। यसको अर्थ महिनावारी महिलाले मात्रै बारिरहेका छन् भन्ने होइन। बालक, पुरुष सबैले आमा, दिदी, बहिनी, श्रीमती, छोरीसँगसँगै बारिरहेका हुन्छन्, उनी भन्छिन्, यस्ता सामाजिक कू मान्यताका कारण पुरुष पनि पीडित र प्रभावित भइरहेका हुन्छन्। महिनावारी महिलाको मात्रै सबाल नरहेको भन्दै उनले पुरुष र महिला दुवैको साझा सवाल रहेको बताइन्। बार्न हुन्न भन्ने चेतना महिलामै घुसाउन सक्दा छिटो परिवर्तन हुन सक्ने र यसका लागि राज्यले समेत ध्यान दिन सक्नुपर्ने उनको भनाइ छ। महिनावारी विभेद भनेको जिन्दगीभर महिनावारीसँग जोडिएको मौनता, निषेध, बन्देज, लाज, दुव्र्यवहार, हिंसा तथा साधन र स्रोतबाट वञ्चित गराइने अवस्था हो। यो अवस्थाको अन्त्य गर्न महिनावारीको अवस्थालाई मर्यादित बनाउनु आवश्यक छ, उनले भनिन्। २१औं शताब्दीको लोकतन्त्रमा महिनावारी हेपिने र महिलालाई नियन्त्रणमा राख्ने हतियार बन्न नहुने उनको भनाइ छ। सामाजिक विकृतिको रूपमा रहेको महिनावारी विभेदको अन्त्यका लागि प्रदेश सरकार लागिरहेको छ। यसको अन्त्यका लागि प्रदेश सरकारले ठोस कार्ययोजना बनाएर कार्यान्वयन गर्नेछ। कर्णाली प्रदेशमा बालविवाह अन्त्य गर्ने रणनीतिमा पनि यस सबाललाई राखिएको छ। अब युवा नीतिमा पनि महिनावारीको विषय समेट्ने गरी योजना बनाएका छौं। घनश्याम भण्डारी  सामाजिक विकास मन्त्री, कर्णाली प्रदेश सरकार संविधानले यति धेरै अधिकार प्रदान गरे पनि सबै क्षेत्र, जाति, धर्म र समुदायमा महिनावारी हुने बालिका, युवती र महिला महिनावारी भएका बेला घर, परिवार र समाजबाट पीडित छन्। यो छुन हुने त्यो छुन नहुने, यो खान हुने त्यो खान नहुने, भान्सा कोठा, पूजा कोठा जान नहुने जस्ता नियम बनाएर बार्न लगाइन्छ, यो विभेद हो। यस्तो विभेद लैंगिक हिंसा हो, मानव अधिकारको हनन् हो। मदनकुमारी शाह गरिमा सांसद, नेकपा एकीकृत समाजवादी छाउपडीजस्ता कुरीतिहरू हटाउन नगरपालिका अभियान बनाएर लागेको छ। टोलटोलमा गठन गरिएका महिला सञ्जालमार्फत छाउप्रथालगायतका कुसंस्कार हटाउन जनचेतनामूलक कार्यक्रम सञ्चालन हुँदै आएको छ। घर समाजसँगै सिंगो नगरपालिकालाई छाउप्रथा मुक्त बनाउन लागिपरेका छौं। गणेशकुमार शाही  प्रमुख, चामुण्डाबिन्द्रासैनी नगरपालिका, दैलेख महिनावारीको अवस्थामा मानवअधिकार र मौलिक हक उपभोगबाट वञ्चित गरिएको भन्दै उनले संकल्प प्रस्ताव प्रस्तुत गरेको बताइन्। उनका अनुसार नेपालमा देखिने महिनावारी विभेद (छाउपडी) र समग्र महिनावारी विभेदलाई हानिकारक परम्परागत अभ्यासमा मात्र राख्दा महिनावारी विभेदको प्रणालीगत बहिष्करण, निषेध र पितृसत्तात्मक संरचना कायमै रहन्छ। महिनावारीका बारेमा खुलेर करा नगरिनु, विद्यालयमा महिनावारी हुनुअगावै यसका बारेमा नपढाइनु र महिनावारीलाई लुकाउने र लाजको विषय बनाइनुले मौनताले प्र श्रय पाएको छ। मौनताले अपराध ढाकछोप गरेको उनको दाबी छ। उनका अनुसार महिनावारी विभेदका कारण महिनावारी हुनेहरू स्रोतसाधन र सेवाबाट वञ्चित छन्। महिनावारी विभेदले तनाव र द्वन्द्व सिर्जना हुने गरेको छ। महिनावारी विभेदका कारण महिनावारी व्यवस्थापनमा समस्या छ। महिनावारी विभेदका कारण मनोबल कमजोर हुने र मानसिक स्वास्थ्यमा असर परेको छ। बाल अधिकार हनन् भएको छ। बलात्कार, हत्या, चिसोले कठ्यांग्रिएर तथा निस्सासिएर धेरै रक्तस्राव भएर जीवन गुमाउनु परेको छ। महिनावारी विभेद सबै क्षेत्र, समुदाय, जाति र धर्ममा रहेको तर सबैलाई सम्बोधन हुने गरी नीति बनेको छैन। नेपालमा सबै खालका लैंगिक हिंसा अन्त्यका लागि संयुक्त राष्ट्रसंघीय पक्ष राष्ट्र भए पनि त्यसअनुसार अगाडि बढ्न सकेको छैन। सो संकल्प प्रस्ताव राष्ट्रियसभाले पारित गरेको छ। संकल्प प्रस्ताव कार्यान्वयनका लागि सरकारलाई निर्देशनसमेत दिएको छ। राष्ट्रियसभाका अध्यक्ष नारायणप्रसाद दाहालले उक्त प्रस्ताव कार्यान्वयनका लागि निर्देशन दिए। यसैगरी संकल्प प्रस्तावमा उल्लेखित विषय कार्यान्वयन भए, नभएको अनुगमन गर्न सम्बन्धित विषयगत समितिलाई निर्देशन दिइएको छ। संकल्प प्रस्तावमा अब राज्यले गर्नुपर्ने संकल्पहरू उल्लेख गरिएका छन्। महिनावारी विभेद अन्त्यका लागि बस्ने गोठ र सोचको गोठ भत्काउनुपर्ने संकल्प प्रस्तावमा उल्लेख छ। यस्तै महिनावारीको परिष्कृत वैज्ञानिक भाष्य निमार्ण गर्नुपर्ने विषय समेटिएको छ। महिनावारीलाई मर्यादित बनाउने सवाल संकल्प प्रस्तावमा छ। महिनावारी भएको अवस्थालाई सहज र सम्मानपूर्वक स्वीकार गर्ने, महिनाका तीसै दिन एक समान बनाउने, आवश्यकतानुसार वातावरण र स्रोतसाधन उपलब्ध गराउने, महिनावारी लाजको, लुकाउने विषय नबनाई सम्पूर्णता र जीवन चक्रका लागि अपरिहार्य हो भनी खुलेर स्वीकार र गर्व गर्ने सामाजिक चिन्तन र संस्कृति निर्माण गर्ने, संकल्प प्रस्तावमा भनिएको छ। महिलाको उपस्थिति सबै ठाउँमा हुने हुँदा सम्बन्धित सबै नीतिमा मर्यादित महिनावारी अनिवार्य समावेश गर्ने गरी राज्यले संकल्प गर्नुपर्ने उल्लेख छ। बालिका, महिला, यौनिक तथा लैंगिक अल्पसंख्यक र अपांगता भएका व्यक्तिलगायत सबैलाई सम्बोधन हुने मर्यादित महिनावारीका लागि रणनीति बनाइनुपर्ने पारित संकल्प प्रस्तावमा उल्लेख छ । महिनावारी विभेदलाई सम्बोधन नगरेका थुप्रै ऐनहरू छन्। ती ऐनहरूलाई परिमार्जन गर्ने र मर्यादित महिनावारीका लागि थप नीति र कानुन निर्माण गर्ने तथा यससम्बन्धी एकीकृत कानुन बनाउनुपर्ने पारित प्रस्तावमा समावेश छ। यस्तै लैंगिक समानता र सामाजिक समावेशीकरण नीतिमा परिमार्जन गर्ने, मन्त्रालयमा मस्यौदामा थन्किएको राष्ट्रिय मर्यादित महिनावारी नीति, २०७४ लाई टुंगोमा पुरयाउने उल्लेख छ। यसैगरी २०७४ मा आएको महिनावारी कानुनलाई पूर्णता दिइनुपर्ने विषय पनि यसमा समावेश छ। छाउपडी उन्मूलन निर्देशिका २०६४ लाई विस्थापित गर्दै यसको स्थानमा २०७६ मा बनाइएको तर मन्त्रालयमा थन्किएको निर्देशिकालाई पूर्णता दिई टुंगोमा पुयाउने पारित संकल्प प्रस्तावमा उल्लेख छ। महिनावारी अवस्थालाई मर्यादित बनाउन प्रतिवर्ष राज्यले बनाउने बजेटका सिद्धान्त र प्राथमिकता, नीति तथा कार्यक्रम र बजेट तथा कार्यक्रममा मर्यादित महिनावारी शीर्षक राख्नुपर्ने पारित भएको संकल्प प्रस्तावमा उल्लेख छ। प्रदेश सरकारले ठोस कार्ययोजना बनाउने कर्णाली प्रदेशका सामाजिक विकास मन्त्री घनश्याम भण्डारीले महिनावारी विभेदको अन्त्यका लागि प्रदेश सरकार लागिरहेको बताए। महिला तथा किशोरीमाथि विभेदको क्रम नरोकिएको अवस्थामा यसको अन्त्यका लागि प्रदेश सरकारले ठोस कार्ययोजना बनाएर कार्यान्वयन गर्ने मन्त्री भण्डारीको भनाइ छ। कानुनी रूपमा महिनावारी बार्ने प्रचलनलाई बन्देज लगाएको भए पनि व्यावहारिक रूपमा यसको अन्त्य जरुरी रहेको उनले बताए। कर्णाली प्रदेशमा बालविवाह अन्त्य गर्ने रणनीतिमा पनि यस सबाललाई राखिएको छ। अब युवा नीतिमा पनि महिनावारीको विषय समेट्ने गरी योजना बनाएका छौं। यिनै नीतिहरूमा विशेषगरी किशोरीको सुरक्षित महिनावारीका लागि प्रयास थालनी हुनेछ, उनले भने। पुल तर्नै बन्देज महिनावारी भएका बेला हिंसा सहन बाध्य कर्णाली र सुदूरपश्चिमका महिलायुवतीहरू झोलुंगे पुलसम्म प्रयोग गर्न पाउँदैनन्। यहाँ छाउप्रथाको कुसंस्कारलाई सामाजिक प्रतिष्ठा र धर्मसँग जोड्दा दैलेखको आठबिस नगरपालिका४ खिड्कीजिउलादेखि अछामको पञ्चदेवल विनायक नगरपालिका९ जोड्ने कर्णाली नदीमा रहेको झोलुंगे पुल प्रयोग गर्न पाउँदैनन्। दैलेख जिल्ला सदरमुकाम नजिकै रहेको नारायण नगरपालिकादेखि दुल्लु नगरपालिका जोड्ने छामघाट खोलामा रहेको पुल प्रयोग गर्न नपाउँदा महिला सामाजिक अन्धविश्वासको मारमा परेका छन्। बाजुराको छाउगोठमा एक युवती (बायाँ)। छाउपडी युवतीलाई टाढैबाट पानी दिँदै आफन्त। संस्कार जोगाउने नाममा परम्परादेखि महिनावारी भएको समयमा महिलाले पुलको प्रयोग गर्न नपाइने आठबिस नगरपालिका४ की २५ वर्षीय लक्ष्मीवयक माझीले बताइन्। महिनावारी भएको समयमा देउता लाग्छ भन्ने पुरानो परम्पराको मारमा आफूहरू रहेको उनको भनाइ छ। महिनावारी सुरु भएदेखि हालसम्म आफूले उक्त पुलको प्रयोग गर्न नपाएको लक्ष्मीले बताइन्। उनले भनिन्, सबैले मान्दै आएको परम्परालाई तोड्नु भएन, पुल तरे देउता रिसाउँछन् भन्छन्। यसो भन्दै अन्धविश्वासको मारमा आफूहरू परिरहेको माझीको भनाइ छ। महिनावारी, सुत्केरी र गर्भवती महिलाले उक्त पुलको प्रयोग गर्न नपाउने पुरानो परम्परा रहेको अछामको पञ्चदेवल विनायक नगरपालिका९ मा रहेको कालेकाँडा स्वास्थ्यचौकीमा कार्यरत स्वास्थ्यकर्मी पाना कार्कीले बताइन्। अन्धविश्वास हटाउन आफूहरूले जनचेतना फैलाउँदै आएको बताउँदै उनले समाजमा जरो गाडेर बसेका पुराना परम्परा तोड्न गाउँका अन्य महिला तयार हुन नसकेको बताइन्। देउता रिझाउने पहिलेदेखि महिलाले झोलुंगे पुलको प्रयोग गर्दैनन्, गर्भवती, महिनावारी र सुत्केरी महिला अर्को जीर्ण पुलको प्रयोग गर्न बाध्य छन्, समाजमा रहेका कुसंस्कार हटाउन स्थानीय सरकार र सम्बन्धित निकाय अग्रसर हुनुपर्छ, रक्तस्राव महिलामा हुने एक प्रक्रिया रहेकाले यसका नाममा हुने विभेद हट्नु आवश्यक छ, अहिले पनि यहाँका महिला छाउगोठ बस्न बाध्य छन्, कार्कीले भनिन्। आठबिस र पञ्चदेवल जोड्ने कर्णाली नदिको खिड्कीजिउलामा रहेको झोलुंगे पुल नजिकै नैनेल देवताको मन्दिर रहेकोले सुत्केरी तथा महिनावारी भएका महिलाले परापूर्वकालदेखि प्रयोग गर्न नपाउने गरेका आठबिस नगरपालिका४ का स्थानीय युवा निरजकुमार माझीले बताए। देउता रिझाउने नाममा रक्तस्राव भएका महिलाले सहज मार्गको प्रयोग गर्न नपाउनु सामाजिक अन्धविश्वासको पराकाष्ठा रहेको उनको भनाइ छ। खिड्कीजिउलामा रहेको झोलुंगे पुल नजिकै नैनेल देवताको मन्दिर रहेकाले सुत्केरी तथा महिनावारी भएका महिलाले उक्त पुलको प्रयोग गर्न नपाउने परम्परा तोड्न आफूहरूले विगतका वर्षदेखि वकालत गर्दै आएको माझीको भनाइ छ। महिनावारी भएका महिलाले पुलको प्रयोग गर्न नपाउने पुरानो परम्परा हो। सामाजिक मूल्य मान्यताका कारण उनीहरूले पुलको प्रयोग गरेको देखिँदैन, माझीले भनिन्। युवा पुस्ताले कानुनले बन्देज गरेको कुप्रथा हटाउन मन्दिरका मूल पुजारीलाई आग्रह गर्दै आएको उनको भनाइ छ। उनले भने, कुसंस्कार हटाई महिलालाई सहज बाटो दिनुपर्ने भन्दै युवाले मन्दिरका मूल पुजारीसँग आग्रह गर्दै आएका छौं, उहाँले देवताले नमान्ने जवाफ दिनुहुन्छ, महिनावारी र सुत्केरी भएको समयमा महिलाहरू पुलको करिब दुई सय मिटर नजिकसम्म जान पाउँदैनन्। विद्यालय आउजाउ गर्ने छात्राको पनि त्यही बाध्यता छ।, महिनावारीको समयमा पुलबाट आवतजावत गर्न नपाइने समस्याका कारण अछामबाट आफ्नो विद्यालयमा अध्यापन गराउने शिक्षिकाले काम छोड्नु परेको आठबिस नगरपालिका४ मा निजी विद्यालय सञ्चालन गर्दै आएका भरत साउदले बताए। देवता रिसाउने डरका कारण सुत्केरी भएका महिलाले समेत पुलको प्रयोगबाट वञ्चित हुनु परेको उनको भनाइ छ। यस्ता सामाजिक अन्धविश्वास हटाउन सबै लाग्नुपर्ने साउद बताउँछन्।"
अर्थतन्त्र सक्रिय गराउन नीतिगत हस्तक्षेप जरुरी,"काठमाडौं : समग्र माग कमजोर भएकोले आर्थिक वृद्धिदर सुस्त रहेको उच्चस्तरीय आर्थिक सुझाव आयोगले जनाएको छ। पूर्वअर्थसचिव रामेश्वर खनालको अध्यक्षतामा गठित उच्चस्तरीय आर्थिक सुझाव सुधार आयोगले अर्थतन्त्रमा तत्काल सुधार ल्याउन मागपक्षीय नीतिहरू मात्रै पर्याप्त नरहेको औंल्याएको छ। ६ महिना लगाएर आयोगले गरेको अध्ययनले उपभोगको वृद्धिदर घट्नु र लगानीमा ह्रास आउनु नै आर्थिक दर सुस्त रहनुको मुख्य कारण औंल्याएको छ। तत्काल माग पक्षमा सुधार ल्याउन नीतिगत हस्तक्षेप आवश्यक रहेको आयोगको सुझाव छ। त्यसका लागि आयोगले आर्थिक वृद्धि हासिल गर्न आपूर्ति पक्षबाट पनि संरचनात्मक सुधार गरेर लगानीयोग्य वातावरण बनाउनुपर्ने र उत्पादनको लागत घटाएर प्रतिस्पर्धा बढाउन आवश्यक रहेको जनाएको छ। पूर्वअर्थसचिव खनालको अध्यक्षतामा गठित आयोगले कात्तिकको दोस्रो हप्तादेखि अध्ययन गरेर शुक्रबार अर्थमन्त्री विष्णु पौडेललाई प्रतिवेदन बुझाएको हो। आयोगले यसअघि पुस २४ गते तत्काल गर्न पर्ने विषय समेटेर सरकारलाई अन्तरिम प्रतिवेदन पनि बुझाएको थियो। आयोगले आर्थिक वर्ष २०७८७९ देखिको मुलुकको अर्थतन्त्रबारे अध्ययन गरेको थियो। अध्ययनका क्रममा कर्जा वृद्धि कम हुनु, घरजग्गाको कारोबारमा ह्रास आउनु, सहकारी वित्तीय प्रणालीमा लाखौं सर्वसाधारणको बचत फस्नु, सरकारले गर्नु पर्ने कतिपय भुक्तानी समयमा नगर्नु र व्यापारिक उधारो असुलीमा समस्या आउनु र निर्माण क्षेत्र संकटग्रस्त बन्न गएकाले उपभोग र लगानीमा ह्रास आउँदा त्यसको असर आर्थिक वृद्धिमा परेको प्रतिवेदनमा उल्लेख छ। कोभिड महामारीमा अर्थतन्त्र पुनरुत्थानका लागि चालिएका कदमहरूले अर्थतन्त्र शिथिल भएको आयोगको बुझाइ छ। महामारीको समयमा राहत दिन प्रयोग गरिएका कतिपय मौद्रिक उपकरणहरूको सन्तुलन मिलाउन विलम्ब गर्नु, वित्त नीति पर्याप्त मात्रामा सक्रिय नगराइनु, आयात नियन्त्रणको नीति लिनुजस्ता कारणले गर्दा अर्थतन्त्र एकपछि अर्को समस्यामा परेको आयोगको निष्कर्ष छ। यही कारणले पछिल्ला दुई आर्थिक वर्षमा अर्थतन्त्रमा थप शिथिलता देखिएको आयोगको भनाइ छ। अर्थतन्त्रमा आएको शिथिलता अन्त्य गर्न निजी क्षेत्रले एक वर्ष अघिदेखि परिवर्तनकारी आर्थिक सुधारका कार्यक्रम ल्याउन सरकारसँग आग्रह गरेको थियो। अर्थतन्त्रमा तत्काल गतिशीलता ल्याउन मात्र नभई विद्यमान संरचनात्मक समस्याहरूलाई समेत सम्बोधन गर्दै दिगो र उच्च आर्थिक वृद्धि हासिल गर्न बृहत् आर्थिक सुधारको कार्यक्रम लागू गर्नुपर्ने निजी क्षेत्रको माग थियो। आयोगले आर्थिक सुधारका प्रस्तावहरू तर्जुमा गर्दा केही मान्यता लिइएको जनाएको छ। तत्काल विद्यमान आर्थिक शिथिलता अन्त्य गरी अर्थतन्त्रलाई गतिशीलता प्रदान गर्ने, आर्थिक अवसरहरू सिर्जना गर्ने, विश्वासमा आधारित प्रणाली निर्माण गर्ने, उपलब्ध प्राकृतिक स्रोतको दिगो तथा सर्वोत्तम उपयोग गर्ने, सीमारहित अर्थतन्त्र निर्माण गर्ने र समष्टिगत आर्थिक स्थायित्व कायम गर्दै आर्थिक वृद्धि दर बढाउने आयोगले सुझाव दिएको छ। प्रतिवेदनले संरचनात्मक अवरोधहरूलाई कम गर्दै आर्थिक अवसरहरू सिर्जना गर्ने, सिर्जना गर्न प्रोत्साहन गर्ने र अवसरमा सबैको पहुँच पुर्याउने दिशामा सरकारका नीति र कार्यक्रमहरू लक्षित हुनुपर्ने औंल्याएको छ। नियन्त्रणको अवधारणामा आधारित प्रणालीले अवसर सिर्जना गर्न सहयोग पुर्याउँदैन। समग्र अर्थतन्त्र सञ्चालन गर्न तर्जुमा गरिने कानुन, विधि र प्रक्रियाहरू विश्वासमा आधारित हुनुपर्छ, प्रतिवेदनमा भनिएको छ। यस्तै, प्रतिवेदनले सार्वजनिक निकायहरूको संस्थागत क्षमता र विश्वसनीयतामा सुधार नल्याई क्षेत्रगत आर्थिक नीतिहरूले काम गर्न नसक्ने भएकोले आयोगले यसमा सुधारका लागि सुझाव दिएको छ। आर्थिक वृद्धिका क्षेत्रहरू कृषि, वन, जमिन, खानी, जलस्रोत, पर्यटन र सूचना प्रविधिको क्षेत्रमा रहेका अवरोध कम गर्न र ती क्षेत्रमा अवसर विस्तार गर्न आयोगले सुझाव दिएको छ। आर्थिक वृद्धिका क्षेत्रहरूमा अवसर सिर्जना गर्न भौतिक पूर्वाधार विकास, सहरी विकास, ऊर्जा सुरक्षा, शिक्षा तथा दक्षता विकास, स्वास्थ्य र अनुसन्धान तथा विकास आवश्यक पर्ने भएकोले यी विषयमा गर्नु पर्ने नीतिगत तथा कार्यक्रमिक हस्तक्षेपको पहिचान गर्ने काम पनि आयोगले गरेको छ। उच्चस्तरीय सार्वजनिक खर्च पुनरावलोकन आयोग र उच्चस्तरीय कर सुधार समितिले सार्वजनिक खर्च, राजस्व नीति र प्रशासनका विषयमा दिएका सुधारका सुझाव कार्यान्वयन गर्न आयोगले सरकारलाई सुझाएको छ। सरकारका कतिपय निकायहरूले आवधिक सुधारका रणनीति पत्र तर्जुमा गरेका र परिणाम देखिने गरी सुधार गरेकोमा आयोगले त्यसलाई समर्थन गरेको छ। प्रत्येक निकायले निकायगत र कार्यगत सुधारका योजना बनाई कार्यान्वयन गर्नुपर्र्ने र सुधारलाई संगठनको नियमित काम बनाउनुपर्ने आयोगको सुझाव छ। असोज २१ गते सरकारले आयोग गठन गरेको थियो। चालु आर्थिक वर्षको बजेटले पनि उक्त आयोग गठन गर्न भनेको थियो। हालको आर्थिक शिथिलता अन्त्य गर्न १५ ऐन खारेज गर्न आयोगले सुझाव दिएको छ। आयोगले खारेज गर्न सुझाएका ऐन (क) आय टिकट दस्तुर ऐन, २०१९(ख) कालोबजार तथा केही अन्य सामाजिक अपराध तथा सजाय ऐन, २०३२(ग) निजी वनजंगल राष्ट्रियकरण ऐन, २०१३(घ) प्रशासकीय कार्यविधि (नियमित गर्ने) ऐन, २०१३(ङ) क्षतिपूर्ति ऐन, २०१९(च) बिर्ता उन्मूलन ऐन, २०१६(छ) बिर्तावालले बिर्तामा रकम (भट्टी चर्सा आदि) लगाई लिन खान नपाउने ऐन, २०१५(ज) राजस्व चुहावट (अनुसन्धान तथा नियन्त्रण) ऐन, २०५२(झ) विदेशमा लगानी गर्न प्रतिबन्ध लगाउने ऐन, २०२१(ञ) नेपाल एजेन्सी ऐन, २०१४(ट) प्रादेशिक विकास योजनाहरू (कार्यान्वित गर्ने) ऐन, २०१३(ठ) निकासी पैठारी (नियन्त्रण) ऐन, २०१३(ड) सामाजिक व्यवहार सुधार ऐन, २०३३(ढ) नेपाली मुद्राको चलनचल्ती बढाउने ऐन, २०१४(ण) वित्तीय मध्यस्थताको काम गर्ने संस्थासम्बन्धी ऐन, २०५५"
साउदीमा रहेका २५ संस्थाद्वारा दूतावास कर्मचारीको बिदाइ,"साउदी : साउदीको रियादस्थित नेपाली दूतावासमा कार्यरत प्रथम सचिव टीकाराम उपाध्यायलाई साउदीका २५ संस्थाले संयुक्त रूपमा बिदाइ गरेका छन्। उपाध्यायको चारवर्षे कार्यकालमा गरेका कार्यको मूल्यांकन गर्दै साउदीमा रहेका विभिन्न संघसंस्था र नेपाली समुदायले संयुक्त रूपमा सम्मान तथा बिदाइ गरेका हुन्। सम्मानित उपाध्याय रियादस्थित दूतावासमा कार्यरत रहँदा साउदीमा रहेका विभिन्न संस्थासँगको समन्वयलगायत कामदार माग प्रमाणीकरण, श्रमिक समस्या समाधान तथा साउदीमा कार्यरत नेपालीको मृत्युपश्चात पाइने इन्स्योरेन्स (गोसी) अन्तर्गतको रकम मृतकको परिवारमा उपलब्ध गराउन अहम् भूमिका निर्वाह गरेकोमा संयुक्त समुदायले सम्मान गरेको हो । कार्यक्रममा प्रमुख अतिथिका रूपमा रहेका साउदीका लागि राजदूत डा नरेशविक्रम ढकालले उपाध्यायको कामको प्रशंसा गर्दै खुसी व्यक्त गरेका थिए भने अब आउने नयाँ कर्मचारीलाई नयाँ पाठ सिक्ने अवसरसमेत रहेको बताए । उनले साउदीमा रहेका २५ संस्थाले संयुक्त रूपमा बिदाइ कार्यक्रम गरेकोले उपाध्यायलाई मात्र नभई दूतावासलाई समेत सम्मान गरेकोमा धन्यवाद व्यक्त गर्दै दूतावास सपरिवार सदैव नेपाली श्रमिकको हक हितमा काम गर्ने बताए । उपाध्यायको संयुक्त सम्मान कार्यक्रममा नेपाली साझा मञ्च, हिमालयन टुर एन्ड ट्राभल्स, हिमालयन थिएटर एन्ड फेन्सीस्पोन कर्नर रेस्टुरेन्ट, स्याङ्जा सहयोग समाज, कास्की आदर्श समाज, झापाली समाज, मोरङ सुनसरी सेवा समाज, याक्थुङ चाम्लिलुङ समाज, किरात राई योयोख्या रियाद, एनआरएनए आरसीसी रियाद, पारिवारिक समाज, सिर्जना संस्कृति समूह, अन्तरसंस्था समन्वय समिति रियाद, साहित्यिक चौतारी, सुदूरपश्चिमेली नेपाली समाज, सहयोगी नेपाली एकता समाज, युवा सेवा समाज, केरी हातेमालो समूह, तमुधि नेपाल, तामाङ घेदुङ समाज, लालीगुराँस रेस्टुरेन्ट, नेपाल मगर संघ, उपकारी नेपाली र केआई हिमालयन किचेन (रोधीघर) आबद्ध थिए ।"
"बजेट सकियो, सडक खन्न गएको सेना फर्कियो","गोरखा : पृथ्वी राजमार्गको बेनिघाटदेखि तिब्बतको सिमाना लार्केसम्मको सडक निर्माणमा गएको सेना आठ महिना नबित्दै ब्यारेक फर्किएको छ । यस वर्षका लागि विनियोजित सात करोड रुपैयाँ बजेट सकिएपछि बाँकी काम थाँती राखेर सेना अर्मला र सल्लेरीस्थित शिविरमा फर्किएको हो । धार्चेको हावाडाँडाबाट खन्दै गएको सडकको ट्र्याक ४२ किलोमिटर पर चुमनुब्री३ पेवासम्म पुगेको थियो । तर यस वर्षका लागि विनियोजित बजेट सकिएपछि काम थाती राखेर फर्किएको नेपाली सेनाले जनाएको छ । यस वर्षका लागि विनियोजित बजेट सकिएछ । त्यसैले अहिलेका लागि सडक निर्माण कार्य अघि बढ्न सकेन, नेपाली सेनाका प्रवक्ता सहायक रथी गौरवकुमार केशीले भने, प्राविधिक कर्मचारी, सेना र ज्यालादारी काम गर्ने मजदुर पनि फर्किएका छन् । कसैगरी बजेट थप भई आएमा तत्काल काम सुचारु गर्न सेना तत्पर रहेको उनको भनाइ छ । सेनाले निर्माण गरिरहेको उत्तर दक्षिण जोड्ने सो सडकखण्डका लागि बिगतका तुलनामा यस वर्ष सबैभन्दा कम बजेट विनियोजन भएको हो । चार वर्षअघि २५ करोड, त्यसपछि १५ करोड विनियोजन भएको सो सडकखण्डका लागि गतवर्ष १० करोड र यसवर्ष जम्मा सात करोड विनियोजन भएको गोरखा सडक योजना कार्यालयले जनाएको छ । कार्यस्थलबाट सेना फर्किएपछि न्याकफेदी पेवाखण्डको काम अलपत्र भएको छ । बिस्फोट गराएको भीर पहरोलाई सडकको स्वरूप दिन बाँकी नै छ । थप अघि बढाउन कार्यस्थलमा पुर्याइएका उपकरणहरू पनि थन्किएका छन् । रुकुम, जाजरकोटदेखि काम गर्न आएकाहरू पनि घर फर्केका छन् । २०७४ साल वैशाखदेखि काम सुरु गरेको नेपाली सेनाले हालसम्म ४२ किलोमिटर ट्र्याक खोलेको छ । ३६ किलोमिटरसम्म मोटर चल्न सुरु गरेको नेपाली सेनाको सडक निर्माण कार्यदलले जनाएको छ । हालसम्म ४२ किलोमिटरसम्म ट्र्याक खुलेको छ । जसमध्ये ३६ किलोमिटर (पाङसिङ)सम्म मोटर चल्न थालेको छ । ट्र्याक खनेपछि बाटो सफा नगरेकाले बाँकी सात किलोमिटर खण्डमा गाडी चलाउन सकिएको छैन, सडक निर्माण कार्यदलका प्रमुख मेजर पूर्णचन्द्र ढकालले भने, हामीले दायित्व पूरा गरेको दोभानसम्मको १८ किलोमिटर गोरखा सडक योजना कार्यालयलाई हस्तान्तरण गरेका छौं । बेनीघाट, आरूघाट, लार्के सडकको १५४ किलोमिटरमध्ये हावाडाँडाबाट माथि ९२ किलोमिटर सडकको काम गर्न सरकारले नेपाली सेनालाई जिम्मा दिएको हो । सो खण्डमा ठूला पहरा र कडा चट्टान भएकाले बिस्फोटनको काम गर्न सेनामार्फत सजिलो हुने हुँदा सेनालाई दिइएको हो । कुल १ सय५४ किलोमिटर खण्डमध्ये बेनिघाटदेखि हावाडाँडासम्मको ६२ किलोमिटरसम्मको काम भने गोरखा सडक योजना कार्यालयले गरेको हो । सडक योजना कार्यालय र सेनाले निर्माण गरेको गरी जम्मा बेनिघाटदेखि ९७ किमि खण्डमा सवारीसाधन चल्न थालिसकेको छ । बर्खाका बेला पनि सवारीसाधन आवागमन गर्न सजिलोका लागि नेपाली सेनाले माछीखोलामा बेलिब्रिजसमेत निर्माण गरेको मेजर ढकालले जानकारी दिए । उनका अनुसार यो आर्थिक वर्ष दुई किलोमिटर ट्याक खन्नका लागि नेपाल सरकारबाट सात करोड रुपैयाँ विनियोजन भएको छ । विनियोजित बजेटअन्तर्गत गर्नुपर्ने काम सकिएको कार्यदलका प्रमुख ढकालले बताए । दुई किलोमिटर ट्र्याक खन्ने काम सम्पन्न भएको छ, उनले भने, यो वर्ष ट्र्याक खन्न सात करोड आएको थियो । त्यो बजेटले गर्नुपर्ने कामहरू लगभग गरिसक्यौं । यो वर्ष पाङसिङ भिर, न्याक फेदी, रुविनाला र पेवाभिर गरी चार खण्डमा ब्लास्टिङ गरी ट्र्याक खोल्ने काम गरेको उनको भनाइ छ । बेनिघाटदेखि आरूघाट हुँदै आर्खेतसम्म सडक निर्माणको काम २०५२ सालमा सुरु भएको थियो । आर्थिक वर्ष २०६३६४ मा बेनिघाट आरूघाट लार्केभन्ज्याङ सडक नामकरण गरिएको थियो । आर्थिक वर्ष २०६६६७ मा मात्र उक्त सडक निर्माणको कार्य सुरु भएको थियो । तर, हावाडाँडादेखि माथिको क्षेत्र कडा चट्टानयुक्त भीर रहेकाले पाँच वर्षसम्म ट्र्याक खोल्ने कार्य अगाडि बढ्न नसकेपछि सेनालाई जिम्मा दिइएको हो । उत्तरी गोरखाको लाइफलाइन मनिने उक्त सडक बनेपछि दुर्गममा अवस्थित धार्चे र चुमनुब्री गाउँपालिकाका बासिन्दा लाभान्वित हुनेछन् ।"
अमेरिकामा आन्दोलन र सामाजिक सञ्जालमा टिप्पणी गर्ने ३ सय विद्यार्थीको भिसा रद्द,"अमेरिका : अध्ययनका लागि आएका विदेशी विद्यार्थीको गतिविधिमा समेत अमेरिकाको अध्यागमनसँग सम्बन्धित निकायहरूले निगरानी बढाएका छन्। आपराधिक गतिविधिमा संलग्न भएका तथा कानुनविपरीतका कार्यमा जोडिएकाहरूको खोजी गरी उनीहरूको अध्ययन अनुमति खारेज गर्ने प्रक्रिया अघि बढाइएको छ। ससाना घटनामा संलग्न भएकाहरूको समेत भिसा खारेज गरिएको अन्तर्राष्ट्रिय सञ्चारमाध्यमहरूले जनाएका छन्। अमेरिकामा एफ १, एम १ र जे १ भिसामा रहेकाहरू अन्तर्राष्ट्रिय विद्यार्थीको रूपमा रहेका हुन्छन्। यसमा सबैभन्दा बढी एफ १ मा रहेका विद्यार्थीको संख्या रहेको छ। राष्ट्रपति डोनाल्ड जे ट्रम्प प्रशासनले लिएका राष्ट्रिय तथा अन्तर्राष्ट्रिय नीतिका विरुद्वमा हुने गरेका प्रदर्शनहरूमा अन्तर्राष्ट्रिय विद्यार्थीको सहभागिता देखिएपछि ट्रम्प प्रशासनले कडाइ गर्न थालेको हो। भिसा रद्द गरिएकाहरूमा कानुनविपरीत काम गर्नेदेखि आपराधिक घटनामा संलग्न भएकासहित अमेरिकी नीतिको विरुद्धमा सामाजिक सञ्जालमा लेख्ने वा त्यस्ता आन्दोलनमा सहभागी भएकाहरू रहेको अन्तर्राष्ट्रिय सञ्चारमाध्यमहरूले जनाएका छन्। अमेरिकामा अन्तर्राष्ट्रिय विद्यार्थीको रूपमा रहेकाहरूले भिसाको प्रकारको आधारमा सातामा निश्चित घण्टा मात्र काम गर्ने अनुमति रहेको हुन्छ। हालसम्म कति अन्तर्राष्ट्रिय विद्यार्थीको भिसा रद्द गरिएको छ भन्ने यकिन र स्वतन्त्र पुष्टि नभए पनि यो संख्या करिब तीन सयभन्दा बढी पुगिसकेको सञ्चारमाध्यमहरूले जनाएका छन्। भिसा रद्द गरिएका विद्यार्थीमा नेपालीसमेत परेको बताइएको छ। भिसा रद्द गरिएकाहरूमध्ये कतिपयलाई तत्काल अमेरिका छाड्नसमेत भनिएको सञ्चारमाध्यमहरूले जनाएका छन्। अमेरिकाको डिपार्टमेन्ट अफ होम ल्यान्ड सेक्युरिटीले एउटा कार्यदल बनाई करिब १५ लाख बढी अन्तर्राष्ट्रिय विद्यार्थीको सामाजिक सञ्जालमाथि निगरानी बढाएको इन्टरनेसनल बिजनेस टाइम्सले उल्लेख गरेको छ। त्यस्तै, अमेरिकामा ग्रिनकार्डमा रहेकाहरूको सामाजिक सञ्जाल गतिविधिमा समेत निगरानी भइरहेको मिडियाले जनाएको छ।"
"निराशाले समृद्धिको यात्रामा बाधा गर्छ, कुण्ठालाई संकल्प र सिर्जनामा बदलौँ : महासचिव पोखरेल","काठमाडौं : नेकपा एमालेका महासचिव शंकर पोखरेलले निराशा र कुण्ठाले समाजलाई पछि धकेल्ने दाबी गरेका छन्। सामाजिक सञ्जाल फेसबुकमार्फत उनले निराशा र कुण्ठाले समृद्धिको यात्रामा समेत बाधा पुग्ने धारणा राखेका छन्। उनले मुलुकलाई अघि बढाउनका लागि असन्तोष, निराशा र कुण्ठालाई संकल्प र सिर्जनामा बदल्न जोड दिएका छन्। निराशा र कुण्ठाले समाजलाई पछाडी धकेल्दछ र समृद्धिको यात्रामा वाधा पुर्याउँछ । उनले लेखेका छन्, तसर्थ समाजमा उत्पन्न असन्तोषलाई निराशा र कुण्ठामा होइन संकल्प र सिर्जनामा बदल्ने प्रयास गरौँ। महासचिव पोखरेलले सामाजिक सञ्जालमा सकारात्मक विषय लेख्ने मानिस बढ्ने हो भने अराजकतावादीहरुको प्रभाव घट्दै जाने दोहोर्याएका छन्। उनी भन्छन्,सामाजिक सञ्जालमा सकारात्मक चेत भएका मानिसहरुको बलियो उपस्थिति भयो भने अराजकतावादीहरुको उपस्थिति र प्रभाव घट्दै जानेछ।"
१७ हजारको हत्यारा भनेर नकारात्मक भाष्य बनाउन खोजिँदैछ : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले इतिहासलाई पछाडितिर धकेल्न चाहनेहरूले माओवादी र आफूलाई बदनाम गर्न खोजेको बताएका छन्। शनिबार काठमाडौंमा खिमलाल देवकोटाद्वारा लिखित संक्रमणकालीन न्याय पुस्तक सार्वजनिक गर्दै अध्यक्ष प्रचण्डले इतिहासलाई पछाडितिर धकेल्न चाहनेहरूले माओवादी र विशेष गरी आफूलाई १७ हजारको हत्यारा भनेर नकारात्मक भाष्य बनाउने कोसिस भइरहेको बताए। उनले युद्धको नेतृत्व आफूले गरेकाले शान्तिमा आएपछि सम्पूर्ण कुराको जिम्मा आफूले लिन्छु भनेको जिकिर गरे। उनले जोखिम उठाएर हतियार व्यवस्थापन र सेना समायोजन माओवादीले टुंग्याएको भन्न केहीलाई कठिन भइरहेको बताए। प्रचण्डले संक्रमणकालीन न्यायसँगसम्बन्धी विधेयकलाई बहुमतका आधारमा टुंग्याउन अन्य दलले राखेको प्रस्तावलाई आफूले अस्वीकार गर्दै सहमतिका आधारमा अघि बढाउने अडान लिएको बताए। अहिले संक्रमणकालीन न्यायसँगसम्बन्धी ऐन बनिसकेको अवस्थामा शान्ति प्रक्रिया सुरक्षित स्थानमा पुगेको भन्दै प्रचण्डले यसमा मुख्य भूमिका माओवादीको रहेको दाबी गरे। उनले संक्रमणकालीन न्यायसम्बन्धी आयोगका लागि सिफारिस समिति गठन भइसकेको अवस्थामा यसपटक हरहालतमा सफलतामा पुर्याउनुपर्ने बताए। उनले अरु कसैले चाहँदैमा जनयुद्ध सम्भव नरहेको बताए। तीनकुनेमा आगलागी र हत्या गरेजस्तो सजिलो जनयुद्ध नरहेको उनको भनाइ छ।
राजा फर्काउनेहरूलाई मन्त्री बनाउनुभन्दा पशुपतिका बाँदरलाई बनाउनु ठीक : प्रधानमन्त्री ओली,"झापा : प्रधानमन्त्री एवं नेकपा एमालेका अध्यक्ष केपी शर्मा ओलीले राजा फर्काउनेहरू प्रधानमन्त्री र मन्त्री बन्ने रे, तिनीहरूलाई बनाउनुभन्दा त पशुपतिका बाँदरलाई मन्त्री बनाउन ठीक हुने बताएका छन्। संघीय लोकतान्त्रिक गणतन्त्र सुदृढीकरण र संविधानको रक्षाको रक्षाका लागि भन्दै नेकपा (एमाले) कोशी प्रदेश कमिटीले झापाको दमकमा शनिबार आयोजना गरेको वृहत् जनजागरण सभामा बोल्दै अध्यक्ष ओलीले भने, राजतन्त्र फर्काउने र दुईचार सडक छाप मान्छेहरूको तमासा चैत १५ गते देखियो। यिनीहरू कस्ता तत्त्व र शैलीका व्यक्ति हुन भनेर। अब तोडफोड, हत्या हिंसा, आक्रमण यस्ता कुराहरू शैह्य हुँदैन। अब देशलाई संविधान र कानुनबमोजिम अगाडि बढाउने उनले बताए। निरङ्कुश राजतन्त्र हुँदा देशमा विकास केही पनि भएन। विकासको सिन्को नभाच्नेहरु अहिले देशमा यत्रो विकास हुँदा केही भएन भन्दै हिँडिरहेका छन्। पूर्वराजा ज्ञानेन्द्र शाहलाई इंकित गर्दै ओलीले भने, तपाईँहरू मलाई साथ दिनुहोस् मै आउँछु भन्न लाजै मान्दैनन्। अढाई सय वर्ष केही नगरिकन खाने, देश लुट्नेहरूप्रति नेपाली जनता सचेत छन्, जनताले बुझेका छन्। नेपाली जनता कुनै पनि हालतमा रैती हुन तयार हुँदैनन्, उनले भने। ड्राइभिङ सिक्दै नसिकेकाहरूले म राम्रो गाडी चलाउँछु, यसले केही जान्दै जान्दैनन्, यो ड्राइभरलाई हटाउनुपर्छ भनेर ड्राइभरको सिटमा बस्न खोजेको व्यङ्ग हान्दै अध्यक्ष ओलीले भने, राजनीतिक भनेको थाहै नपाएका र ढुङ्गा हान्न जानेकाहरूले देश चलाउँछु भनेर उधुम मच्चाइरहेका छन्। अहिले देश विकास र सुशासनको गतिमा अघि बढिरहेको छ। भ्रष्टाचार नियन्त्रण गर्न सरकार लागि परेको छ। देशमा स्थिरता र स्थायित्व चाहिएको छ। सरकार फेर्न र ढाल्ने खेलको चक्कर लागेकाहरू देशको विकास होइन, तमासा गर्न चाहिरहेको उनले बताए। ड्राइभिङ सिक्दै नसिकेकाहरूले, म राम्रो चलाउँछु, यसले केही जान्दै जान्दैनन्, यो ड्राइभरलाई हटाउनुपर्छ भनेर ड्राइभरको सिटमा बस्न खोजेजस्तो राजनीतिक भनेको थाहै नपाएका र ढुंगा हान्न जानेकाहरूले देश चलाउँछु भनेर उधुम मच्चाइरहेका छन्, उनले भने।"
"झापाको दमकमा एमालेको जनजागरण सभा आज, प्रधानमन्त्री ओलीले सम्बोधन गर्ने","झापा : सत्तारुढ दल नेकपा (एमाले)ले झापाको दमकमा आज जनजागरण सभा गर्ने भएको छ । सरकारमाथि निरन्तर हमला हुन थालेपछि संघीयता र लोकतान्त्रिक गणतन्त्रको रक्षाका लागि भन्दै एमालेको कोशी प्रदेश कमिटीले दमकको पशु हाटमा जनजागरण सभा गर्न लागेको हो । सभाको सम्बोधन प्रधानमन्त्री तथा एमाले अध्यक्ष केपी शर्मा ओलीले गर्ने भएका छन् । प्रधानमन्त्री ओली ११ बजे भद्रपुर विमानस्थल ओर्लिएर दमक जाने कार्यक्रम रहेको जनाइएको छ । ओलीले साढे १२ बजे सभालाई सम्बोधन गर्ने कार्यक्रम तय भएको छ । जनजागरण सभामा प्रदेशभरबाट एक लाखको सहभागिता गराउने एमाले कोशी प्रदेश कमिटीको लक्ष्य छ । सभामा झापा, इलाम, मोरङ, सुनसरी, उदयपुरबाट ठूलो सङ्ख्यामा सहभागी रहने एमालेको दाबी छ। यस्तै, पहाडी जिल्लाबाट पनि उल्लेख्य सङ्ख्यामा सहभागी रहने एमाले कोसी प्रदेश इन्चार्ज शेरधन राईले जानकारी दिए । संघीय लोकतान्त्रिक गणतन्त्रमाथि औला उठाउने तत्त्वलाई सशक्त खबरदारी गर्न सभाको आयोजना गरिएको उनको भनाई छ । पूर्वतर्फबाट आउने सवारी साधन र सहभागीहरू रतुवा पुल पारी र पश्चिमतिरबाट आउने सहभागीहरू पश्चिम बस स्टेन्डमा सवारी रोकेर नारा जुलुससहित कार्यक्रमस्थल प्रवेश गर्नेछन् । जागरण सभालाई व्यवस्थित गर्नका लागि करिब २ हजार स्वयंसेवक परिचालन गरिएको उनले बताए । जागरण सभा सफल बनाउन पूर्व सन्ध्यामा दमकमा बृहत् मोटरसाइकल र्यालीसमेत निकालेको थियो ।"
राजतन्त्र ब्युँताउँछु भन्दै आन्दोलनका नाममा बैंक डुबाउने र रक्सीका बोतल लुट्नेहरूको भ्रममा नपरौं : प्रधानमन्त्री ओली,"झापा : प्रधानमन्त्री एवं नेकपा एमालेका अध्यक्ष केपी शर्मा ओलीले ठूला दलको सहभागितामा सरकार बनेसँगै देश स्थिरता, स्थायित्व, विकास र सुशासनको बाटोमा अघि बढेको बताएका छन्। दमकमा आयोजित एमालेको जागरणसभालाई सम्बोधन गर्दै प्रधानमन्त्री ओलीले विकासका नाममा तमासा (स्टन्ट) गर्नेहरूले ड्राइभिङ सिक्दै नसिकी गाडी चलाउन खोजेझैँ ढुंगा हानेका भरमा राजनीति चलाउन खोज्छु भनेर उधुम मच्याएको आरोप लगाए। 'देश अब कानुन र विधिअनुसार अगाडि बढ्छ। आन्दोलनका नाममा बैंक डुबाउनेहरू, आगजनी गर्नेहरू, रक्सीका बोतल लुटेर भाग्नेहरूले जनताले फ्ँयाकिसकेको राजतन्त्र ब्युँताउन क्रान्ति गर्छुभन्दा कसैले उल्किनु वा भ्रम पाल्नु पर्दैन। ठूला कुरा गर्ने र हल्ला गर्नेहरूले देश बनाउँछु भनेर धाक लगाएर केही हुँदैन। त्यस्ताहरूको अशली अनुहार चैत १५ गतेको तीनकुनेको अराजक घटनबाट देखिइसकेको छ,' उनले भने, 'विगमा म प्रधानमन्त्री हुँदा पार्टीभित्रका स्वार्थी र फुटवादीले पार्टीलाई सिध्याउने असफल प्रयास गरेका थिए। अदालतको समेत प्रयोग गरेर हामीलाई सरकारबाट बाहिर पठाए। तर, जनताको अभिमतबाट हामी पुनः सरकारको नेतृत्वमा आएका छौं। अब हामीले स्थिरता र स्थायित्वको अठोट गरेर अगाडि बढेका छौं। तपाईँहरू अस्थिरतावादीहरूको कुनै भ्रममा पर्नु पर्दैन।' प्रधानमन्त्री ओलीले निर्माण कार्य रोकिएका र बन्न बाँकी रहेका बाटा र आयोजनाहरू अब अगाडि बढ्ने जनाउँदै आगामी बजेट र नीति तथा कार्यक्रममा नयाँ ढंगले अगाडि बढाउने उचित नीति र कार्यक्रम लिएर आउने प्रतिबद्धता गरे। उनले कृषिको आधुनिकीकरण र विस्तारका लागि प्राथमिकता दिँदै उद्यमशीलताको विकास गर्न सरकारले प्राथमिकता दिने बताए। 'हामीले अध्यादेश हुँदै विभिन्न पाँच महत्त्वपूर्ण कानुन ल्याएका छौं। भूमिसम्बन्धी कानुन पनि चाँडै आउँछ। यसप्रति निजी क्षेत्र र सबैको सकारात्मक धारणा छ। घाटामा रहेको अर्थतन्त्र उकालो लाग्न थालेको छ,' उनले भने। भूमिहीन सुकुम्बासीहरूका समस्या समाधान गर्न अब आउने संसदको अधिवेशनको सुरुमै कानुन ल्याइने उनको भनाइ छ। 'मुलुकलाई गरिबीबाट मुक्त गराउन हामी क्रियाशील रहनेछौं। समृद्ध नेपाल, सुखी नेपालीको राष्ट्रिय आकांक्षा पूरा गर्न हामी दत्तचित्त भएर लाग्नेछौं। एमाले बिनाको नेपालको सपना देख्नेहरूको देशद्रोही सपना पूरा हुँदैन। एमाले झन् ठूलो भएर विजयी भएर आउनेछ। जनतामा आधारित यो पार्टी देशको भविष्य हो। एमाले असफल भए देश असफल हुन्छ,' उनले भने।"
आन्दोलनरत शिक्षकको मागबारे के भन्छन् कांग्रेस महामन्त्री थापा ?,"काठमाडौं : नेपाली कांग्रेसका महामन्त्री गगनकुमार थापाले सामुहिक प्रयासबाट आन्दोलनरत शिक्षकहरूका माग सम्बोधन गर्नुपर्ने बताएका छन्। सामाजिक सञ्जाल फेसबुकमार्फत भिडियो सन्देश जारी गर्दै सांसद थापाले आलोपालो सरकारमा सबै रहेकाले कसैलाई दोष नदिई शिक्षकका समस्या समाधानमा गर्नुपर्नेमा जोड दिएका हुन्। थापाले १५ बुँदे मागमध्ये कानुन नबनाई गर्न मिल्ने विषय मन्त्रिपरिषद्को बैठक र मन्त्रालयबाट, कानुन निर्माण गर्ने कुरा संसद्बाट पूरा गर्नुपर्ने दुई विकल्प अगाडि सारेका छन्। उनले शिक्षकहरुका केही माग सम्बन्धित मन्त्रालयले नै निर्णय गरेर सम्बोधन गर्न सक्ने धारणा राखे। यहाँ कसैलाई दोष दिएर हुँदैन। हामी आलोपालो सरकारमा बसिसक्यौं। हिजो सरकारमा आलोपालो बस्दा आवश्यक तदारुकता देखाउन सकेनौं। हिजो भएको गल्ती कमजोरीलाई सामूहिक प्रयासबाट सम्बोधन गरेर उहाँहरूलाई कक्षाकोठामा फकाउनुपर्छ । महामन्त्री थापाले भने, शिक्षकले राखेका कतिपय मागका विषयलाई कानुन नबनाइ हल गर्न सकिन्छ । मन्त्रिपरिषद्ले निर्णय गरेर। उहाँहरूले राख्नुभएको मर्यादाक्रम, दरबन्दी मिलान, राहतको बिदा सञ्चितिजस्ता विषयलाई केहि कुरिरहनु पर्दैन। आजै मन्त्रिपरिषद्ले निर्णय गर्न सक्छ। यो कामलाई तत्काल गरौं। उहाँहरूका यी माग सम्बोधनको लागि केही स्रोतको मात्रै कुरा हो, तर यसले विश्वासको वातावरण बनाउन सकिन्छ। नयाँ शैक्षिक सत्र नजिक आइसकेकोले तत्काल मन्त्रिपरिषद् बैठकबाट शिक्षकका मागबारे निर्णय गरेर शिक्षकलाई विद्यालयमा फर्काउनुपर्ने उनको भनाई छ। महामन्त्री थापाले आगामी बर्खे अधिवेशनको सुरुमै विधेयक पारित गर्ने गरी समझदारी गर्न सरकारलाई सुझाव दिए। कानुन संसदले बनाउने भएकाले सबै कुरा सरकारले भनेरमात्र नहुँने तर्क गर्दै सांसद थापाले संसद अधिवेशन बोलाएर छलफल गर्नुपर्ने स्पष्ट पारे। कानुन संसदले बनाउने हो। सरकारले सबै भनेर हुँदैन। केही दिनपछि संसद्को अधिवेशन प्रारम्भ हुन्छ । राष्ट्रपतिलाई सिफारिस गरेर संसद अधिवेशन बोलाउँदा भइहाल्यो। संसद्को मिति तय भएको ७८ दिनमा शिक्षा विधेयक पारित हुन्छ भनेर अघि बढ्न सक्छौं, जसमा शिक्षक महासंघसँग भएको समझदारीअनुसार अगाडि बढाउन सकिन्छ । फास्ट्र ट्याकबाट विधेयक अगाडि बढाएर पारित गर्न सक्छौं। उनले वैशाखभित्र विधेयक पारित हुन्छ भन्ने भरोसा गराउँदा शिक्षकले पनि मान्ने र सांसदले पनि दिनरात नभनी विधेयक टुंग्याउन काम गर्ने बताए । उनले आन्दोलनरत शिक्षकहरूलाई अहिलेको समयको संवेदनशीलतालाई बुझ्दिन अनुरोध गरे। शिक्षक आन्दोलनमा हुँदा शैक्षिक सत्रलाई नराम्रोसँग प्रभावित गर्ने बताउँदै थापाले प्रधानमन्त्री र सरकारमा बसेका साथीहरूले अझ बढी जिम्मेवारी बोध गर्नुपर्ने तर्क गरे। विद्यालय शिक्षा ऐन जारी गर्न माग राख्दै नेपाल शिक्षक महासंघे दुई हप्तादेखि काठमाडौंमा प्रदर्शन गरिरहेका छन्। सरकारले विगतमा पटकपटक गरेको सहमति र सम्झौताको कार्यान्वयन गर्दै शिक्षा ऐन जारी गरिनुपर्ने मागसहित शैक्षिक हड्ताल गर्दै शिक्षकहरू आन्दोलनरत छन्। शिक्षा, विज्ञान तथा प्रविधि मन्त्रालयले शिक्षकहरूलाई वार्ताको लागि दोस्रो पटक आह्वान गरेपनि महासंघले वार्ता अस्वीकार गरेको छ। आफूहरु अहिले कुनै नयाँ माग र मुद्दा लिएर आन्दोलनमा नआएको बताउँदै वार्तामा बस्नुको कुनै औचित्य नरहेको महासंघको भनाइ छ।"
शिक्षकको सडक आन्दोलन ११ औं दिनमा (फोटोफिचर),"काठमाडौं : विद्यालय शिक्षा ऐन जारी गर्न माग राख्दै नेपाल शिक्षक महासंघले शनिबार पनि काठमाडौंमा प्रदर्शन गरेको छ। सरकारले विगतमा पटकपटक गरेको सहमति र सम्झौताको कार्यान्वयन गर्दै शिक्षा ऐन जारी गरिनुपर्ने मागसहित चैत २० गतेदेखि काठमाडौंको माइतीघरबबरमहल क्षेत्रमा प्रदर्शन गरेका हुन्। महासंघले संसदको वर्षे अधिवेशन तत्कालै शुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी गर्न सरकारको ध्यानाकर्षण गराएको छ । सर्त पूरा नभएसम्म आन्दोलन जारी रहने उनीहरुको भनाई छ। शिक्षा मन्त्रालय र शिक्षक महासंघबीच विभिन्न चरणमा वार्ता भएपनि सहमति हुन सकेको छैन। आज ११ औं दिनपनि शिक्षकहरु सडकमा रहेका छन्। कतिपयले तलब वृद्धिको, पदस्थापनको वा सेवासुविधाको विषयलाई लिएर मात्र आन्दोलन गरेको भन्दै आलोचना गर्दै आएका छन्। शिक्षकहरूले आफ्नो माग नभई समग्र शिक्षामा परिवर्तनको लागि आन्दोलन गरिरहेको बताएका छन्। विगतमा भएका सम्झौता कार्यान्वयन गर, शिक्षा ऐन जारी गर, हाम्रो माग पूरा गर, शिक्षक पेसालाई सम्मान गर, लगायतका नारा लगाउँदै शिक्षकहरूले काठमाडौंमा दिनहुँ प्रदर्शन गरिरहेका छन् । नेपाल शिक्षक महासंघको अगुवाइमा भएको आन्दोलन आइतबारदेखि आमहड्तालमा परिणत भएको हो । शिक्षकहरूले आइतबारदेखि विद्यालयका उत्तरपुस्तिका परीक्षण, तालिम, गोष्ठी, सेमिनार, भ्रमणलगायतका कुनै पनि कार्यक्रम गरेका छैनन् । प्रधानमन्त्री केपी शर्मा ओलीले सरकार विद्यालय शिक्षा ऐन चाँडै ल्याउन तत्पर रहेकाले शिक्षकहरू आन्दोलनमा बसिरहनु नपर्ने बताएका छन्। समस्याहरू छन् तर सडकमा गइरहनुपर्ने थिएन । म शिक्षकहरूलाई शिक्षा ऐन चाँडै आउँछ भन्न चाहन्छु । तपाईंहरूले आफ्ना समस्यामात्रै राष्ट्रको हित र आर्थिक अवस्थालाई पनि हेरेर विचार गर्नुपर्ने हुन्छ, उनले भने । तस्बिर : अशोक दुलाल"
सभापति देउवाले गरे आदित्यनाथका विषयमा आफूले दिएको अभिव्यक्तिको खण्डन,काठमाडौं : नेपाली कांग्रेसका सभापति शेरबहादुर देउवाले भारत उत्तरप्रदेशका मुख्यमन्त्री योगी आदित्यनाथका विषयमा आफूले यसअघि दिएको अभिव्यक्तिको खण्डन गरेका छन्। विपि स्मृति सामुदायिक सहकारी अस्पतालको वार्षिकोत्सवको अवसरमा शनिबार काठमाडौंमा आयोजित कार्यक्रममा देउवाले योगी आदित्यनाथ नेपाली दूतावास पुगेर आफू राजसंस्थाको पक्षमा नरहेको बताएको भन्ने आफ्नै अभिव्यक्तिको खण्डन गरेका हुन्। केही दिनअघि आफूले गलत सूचनाको आधारमा आदित्यनाथका बारेमा बोलेको भन्दै उनले आदित्यनाथ दिल्लीको दूतावासमा पुगेको नभइ नेपाली राजदूतले आदित्यनाथलाई भेट्न जाँदा राजाको पक्षमा नरहेको बताएको स्पष्ट पारे। त्यस्तै उनले विपिको नामबाट स्थापना भएको सहकारीले कुनै पनि प्रकारको बदनाम हुने काम नगर्ने विश्वास व्यक्त गरे। उनले सहकारी अस्पतालले समेत राष्ट्रका लागि राम्रो काम गर्ने जिकिर गरे।
अमेरिकाले थप ५ जना नेपालीलाई गर्यो निष्कासन,"काठमाडौं : अमेरिकाले थप ५ जना नेपालीलाई निष्कासन गरेको छ। गैरकानुनी रूपमा अमेरिका बस्दै आएका ती नेपालीहरूलाई अमेरिकी अध्यागमनले निष्कासन गरेको हो। निष्कासनमा पर्नेमा वाग्ले, मल्ल, भट्टराई, ओली र ढकाल थरीका एकएक जना रहेका छन्। स्रोतका अनुसार वाग्लेलाई टर्किस एयरलायन्स र बाँकी चार जनालाई एयर इन्डियाको विमानबाट नेपाल फर्काइएको हो। उनीहरू यसै साता काठमाडौंमा ओर्लिएका थिए। 'गैरकानुनी रूपमा अमेरिकामा बसेर त्यहाँको अध्यागमन कानुन उल्लंघन गरेको आरोपमा उनीहरूलाई नेपाल डीपोर्ट गरिएको रहेछ। अमेरिकाले अवैध नेपालीहरूलाई फर्काउने क्रम जारी राखेको छ,' स्रोतले अन्नपूर्णसँग भन्यो। त्यसअघि अमेरिकाले ८ जना नेपालीलाई निष्कासन गरेको थियो। निष्कासनमा पर्नेमा बुढा, पुन, सेन, चौधरी, खड्का, सुवेदी, पुन मगर, पाठक थरका एकएक जना रहेका थिए। डोनाल्ड ट्रम्पले राष्ट्रपतिमा सपथ लिएपछि अमेरिकाको आप्रवासनसम्बन्धी नीति परिवर्तन भएको थियो। राष्ट्रपति ट्रम्पले आप्रवसनसम्बन्धी नयाँ कार्यकारी आदेश जारी गरेर गैरकानुनी रूपमा बसोबास गर्ने आप्रवासीमाथि धरपकड गर्दै आएको छ। केही समयअघि अमेरिकाले ११ जना नेपालीलाई विमान चार्टर गरेर नेपाल ल्याएको थियो।"
करेन्ट लागेर एक जनाको मृत्यु,झापा : कनकाई नगरपालिका१ मा करेन्ट लागेर आज एक जनाको मृत्यु भएको छ। आज बिहान घरमा पानी तान्न विद्युतीय मोटर जोड्ने क्रममा करेन्ट लागेर ६६ वर्षीय ताराबहादुर विश्वकर्माको मृत्यु भएको जिल्ला प्रहरी कार्यालयका प्रहरी नायब उपरीक्षक खगेन्द्रबहादुर खड्काले बताए। उनका अनुसार करेन्ट लागेर घाइते भएका विश्वकर्मालाई आफन्तले अस्पताल बिर्तामोड लैजाँदै गर्दा बाटोमा मृत्यु भएको हो। घटनाबारे थप अनुसन्धान भइरहेको प्रहरीले जनाएको छ।
औद्योगिक करिडोरमा अघोषित लोडसेडिङले २ हजार उद्योग प्रभावित,"वीरगन्ज : वीरगन्जपथलैया औद्योगिक करिडोरका उद्योगहरूमा भइरहेको अघोषित लोडसेडिङ र अनियमित विद्युत कटौतीले उद्योगहरू मारमा परेका छन्। नेपाल विद्युत प्राधिकरणले वीरगन्जपथलैया औद्योगिक करिडोरमा बिना सूचना लोडसेडिङ र विद्युत कटौती गर्दै आएका कारण करिडोरमा रहेका उद्योगहरू धराशायी हुन थालेको वीरगन्ज उद्योग वाणिज्य संघले जनाएको छ। शनिबार संघले एक विज्ञप्ति जारी गर्दै औद्योगिक करिडोरमा भइरहेको अघोषित लोडसेडिङ र बिना सूचना अनियमित विद्युत कटौती प्रति संघको गम्भीर ध्यानाकर्षण भएको जनाएको छ। तीन दिनयता अघोषित लोडसेडिङ र बिना सूचना अनियमित विद्युत कटौतीका कारणले पर्सा र बारामा अवस्थित वीरगन्जपथलैया औद्योगिक करिडोरमा रहेका सानाठूला गरी करिब २ हजार उद्योग मारमा परेको संघका वरिष्ठ उपाध्यक्ष माधव राजपालले बताए। अघोषित लोडसेडिङ र बिना सूचना अनियमित विद्युत कटौतीले उद्योगहरूको कच्चा पदार्थ खेर गएको, उद्योगका उपकरणहरू बिग्रिन थालेको, उत्पादन लागत बढेको र यसले उद्योगको उत्पादन क्षमतामै असर परिरहेको संघका वरिष्ठ राजपालले बताए। संघका अध्यक्ष हरि गौतमले भने,करिब ५६ वर्ष पहिले विद्युत प्राधिकरणले औद्योगिक क्षेत्रलाई लोडसेडिङमुक्त क्षेत्र घोषणा गरेको थियो। सरकारले उज्यालो नेपालको नारा दिएको थियो। त्यसबाट उद्योगीहरू उत्साहित बनेका थिए। तर अहिले आएर फेरि उद्योगहरूलाई धराशायी बनाउने काम भइरहेको छ।"
"वीरगन्जमा दुई समुदायबीच झडप हुँदा एसपीसहित ४० घाइते, यसरी भएको थियो विवाद","वीरगन्ज : वीरगन्जमा शनिबार हनुमान जन्मोत्सवको अवसरमा निकालिएको शोभायात्राका क्रममा दुई फरक समुदायबीच झडप भएपछि स्थिति तनावग्रस्त बनेको छ। शनिबार अपरान्ह शोभायात्राले नगरपरिक्रमा गर्ने क्रममा वीरगन्जको छपकैयामा पुगेपछि दुई फरक धर्मका समुदायबीच झडप भएको हो। स्थिति नियन्त्रणमा आउन नसकेपछि स्थानीय प्रशासनले वीरगन्ज शहरी क्षेत्रमा कर्फ्यु आदेश जारी गरेको छ। वीरगन्जमा शनिबार बेलुकी ६३० बजेदेखि आइतबार दिउँसो १२ बजेसम्मका लागि कर्फ्यु आदेश जारी गरिएको पर्साका प्रमुख जिल्ला अधिकारी गणेश अर्यालले जानकारी दिए। उनका अनुसार पूर्वमा भेडियाही चोक, उत्तर गण्डक चोक, पश्चिममा सिर्सिया चोक र दक्षिणमा शंकराचार्य गेट गरी चार किल्ला तोकर वीरगन्ज शहरी क्षेत्रमा कर्फ्यु आदेश जारी गरिएको हो। शनिबार अपरान्हदेखि निस्किएको हिन्दूहरूको शोभायात्रा नगरपरिक्रममा गर्ने क्रममा छपकैया पुगेपछि ढुंगामुढा भएपछि दुई समूहबीच झडप सुरु भएको थियो। त्यसक्रममा छपकैयाका दुई वटा बिरियानी हाउस, केही मासु पसल, एउटा औषधि पसलका साथै निजी घरमा तोडफोड गरियो। बिरयानी हाउसका फर्निचर, फ्रिज, चुल्हो, काउण्टर लगायतका सामान सडकमा ल्याएर आगजनीपनि गरियो। त्यसैक्रममा त्यहाँ ८ भन्दा बढी मोटरसाइकलमा आगजनी पनि गरियो। दुई समूहबीचको झडप नियन्त्रणमा लिन प्रहरीले लाठी चार्जका साथै अश्रुग्यास र हवाई फायर पनि प्रहार गर्यो। छपकैयाको इदगाह चोकमा शनिबार बेलुकी ८ बजेसम्म पनि प्रहरी र स्थानीयबीच झडप चलिरहेपछि नेपाली सेना परिचालन गरिएको पर्साका प्रमुख जिल्ला अधिकारी गणेश अर्यालले बताए। उनले भने, 'बेलुकीसम्म पनि स्थिति नियन्त्रणमा नआएपछि कर्फ्यु लगायौं। कर्फ्यु लागेपछि सेना सडकमा आयो। स्थिति विस्तारै अब नियन्त्रणमा आउन थालेको छ। शनिबार बेलुकी ८ बजेसमम प्रहरीले दुई राउण्ड हवाई फायर र १ सय ३० राउण्ड अश्रुग्यास प्रहार गरेको प्रमुख जिल्ला अधिकारी अर्यालले बताए। उनका अनुसार झडपमा परी प्रहरी र स्थानीय गरी ४० जना घाइते भएका छन्। प्रहरीतर्फ पर्साका प्रहरी उपरीक्षक गौतम मिश्र, सशस्त्र प्रहरी नायब उपरीक्षक देवेन्द्रसिंहसहित २५ जना प्रहरी घाइते भएको अर्यालले जानकारी दिए। त्यस्तै प्रदर्शनकारीतर्फ पनि शनिबार बेलुकीसम्म १५ जना घाइते भएको उनले बताए। घाइतेहरूरुको वीरगन्जको नारायणी अस्पताल र अन्य अस्पतालमा उपचार भइरहेको उनले बताए। प्रजिअ अर्यालका अनुसार शनिबार दिउँसो घण्टाघर चोकबाट निस्किएको हनुमान जन्मोत्सवको शोभायात्रा छपकैयाको श्रीराम हल नजिक पुगेपछि शोभायात्रामा सहभागी एक जनाले बोकेको जय श्रीरामको झण्डा एक अपरिचित युवाले खोसेका थिए। त्यसपछि विवाद सुरु भई दुई समुदायीच झडप भएको र त्यसले स्थिति तनावग्रस्त बन्न पुगेको थियो।"
माइतीघरबबरमहल क्षेत्रमा शिक्षकहरूको प्रदर्शन,"काठमाडौं : विद्यालय शिक्षा ऐन जारी गर्न माग राख्दै नेपाल शिक्षक महासंघले शनिबार ११ औं दिन पनि सडक प्रदर्शनलाई निरन्तरता दिएका छन्। आफूहरूसँग भएका सहमतिका आधारमा यथाशीघ्र विद्यालय शिक्षा ऐन जारी गर्नुपर्ने भन्दै शिक्षकहरूले माइतीघरबबरमहल क्षेत्रमा सडक प्रदर्शन गरेका हुन्। नाचगानसहित उनीहरूले विद्यालय शिक्षा ऐन जारी गर्न सरकारको ध्यानाकर्षण गराएका छन्। महासंघ र सरकारबीच निरन्तर छलफल भएपनि कुनै निष्कर्ष भने निस्कन सकेको छैन। महासंघले संसदको वर्षे अधिवेशन तत्कालै सुरु गर्ने, विशेष अधिवेशन आह्वान गर्ने वा अध्यादेश जारी गर्नेमध्ये एउटा विकल्पमार्फत विद्यालय शिक्षा ऐन जारी गर्नुपर्ने अडान राखेको छ। आफ्ना नयाँ कुनै माग नरहेकाले विद्यालय शिक्षा ऐन जारी नभएसम्म कक्षाकोठामा नफर्कने भन्दै उनीहरूले शैक्षिक हडताल समेत गरेका छन्। जसका कारण शैक्षिक गतिविधि ठप्प भएको छ।"
आइतबार देशका यी स्थानमा हुनेछ वर्षा,काठमाडौं : आइतबार देशभर आंशिकदेखि साधारणतया बदली रहनेछ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरू र बाँकी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ। आइतबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदली रहनेछ। कोशी प्रदेश लगायत गण्डकी प्रदेशको पहाडी भूभागका एक दुई स्थानमा मेघगर्जनचट्याङसहित हल्का वर्षाको सम्भावना रहेको महाशाखाले जनाएको छ। कोशी प्रदेश र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का वर्षाहिमपातको सम्भावना रहेको छ।
"दुई समुदायबीच झडप हुँदा वीरगन्जमा तनावग्रस्त, बिरयानी हाउस र मोटरसाइकलमा आगजनी",वीरगन्ज : हनुमानको जन्मोत्सवको अवसरमा वीरगन्जमा निकालिएको शोभायात्राका क्रममा दुई समुदायबीच झडप भएको छ। शोभायात्राले नगरपरिक्रमा गर्ने क्रममा वीरगन्जको छपकैया पुगेपछि दुई समुदायबीच झडप भएको हो। झडपका कारण स्थिति तनावग्रस्त बनेपछि प्रहरीले दर्जन बढी अश्रुग्यास प्रहार गरेका छन्। आक्रोशित भीडले छपकैयास्थित श्रीराम हल अगाडिको आधा दर्जन बिरयानी हाउसमा तोडफोड र आगजनी गरेका छन्। त्यस्तै दर्जनभन्दा बढी मोटरसाइकलमा पनि आगजनी गरिएको प्रहरीले जानकारी दिएको छ। प्रदर्शनका क्रममा कम्तीमा ८ जना घाइते भएका छन्। शोभायात्रामा हुलदंगा भएफछि समर्थकहरूले पनि विर्ता चोकमा टायर बालेर प्रदर्शन गरिरहेका छन्। प्रहीहरू छपकैया र विर्ताको बीचमा घेरिएका छन्। प्रशासनले शोभायात्राका लागि ८ सय प्रहरी परिचालन गरिए पनि दुई समुदायबीच झडप भएको हो।
वीरगन्जमा तोडफोड र आगजनी (फोटो फिचर),वीरगन्ज : हनुमानको जन्मोत्सवको अवसरमा वीरगन्जमा निकालिएको शोभायात्राका क्रममा दुई समुदायबीच झडप भएको छ। शोभायात्राले नगरपरिक्रमा गर्ने क्रममा वीरगन्जको छपकैया पुगेपछि दुई समुदायबीच झडप भएको हो। झडपका कारण स्थिति तनावग्रस्त बनेपछि प्रहरीले दर्जन बढी अश्रुग्यास प्रहार गरेका छन्। आक्रोशित भीडले छपकैयास्थित श्रीराम हल अगाडिको आधा दर्जन बिरयानी हाउसमा तोडफोड र आगजनी गरेका छन्। त्यस्तै दर्जनभन्दा बढी मोटरसाइकलमा पनि आगजनी गरिएको प्रहरीले जानकारी दिएको छ। प्रदर्शनका क्रममा कम्तीमा ८ जना घाइते भएका छन्। शोभायात्रामा हुलदंगा भएपछि समर्थकहरूले पनि विर्ता चोकमा टायर बालेर प्रदर्शन गरिरहेका छन्।
"विराटनगरको एउटा मोबाइल पसल, जहाँ भइरहेको बारम्बार चोरी","विराटनगर : विराटनगर महानगरपालिका९ महेन्द्र चोकमा रहेको सनराइज इन्टरप्राइजेज नामक मोबाइल पसल छ। महेन्द्र चोकबाट पूर्वतर्फ रहेको उक्त पसलमा बारम्बार चोरी भएको छ। शुक्रबार राति तेस्रोपटक चोरी भयो। यसअघि २ पटक चोरी भइसकेको छ। एउटै पसललाई लक्षित गरेर बारम्बार चोरी भइरहे पनि प्रहरीले घटनामा संलग्नको पहिचान गर्न नसकेको पसलका सञ्चालक मधु राईले बताए। राईले सामाजिक सञ्जालमा आफ्नो पसल चोरी भएको र प्रहरी प्रशासनबाट कुनै सहयोग नपाएको गुनासो पोखेका छन्। यसअघिको घटनामा सहयोग नपाएकै कारण पछिल्लो चोरीको जानकारी प्रहरी प्रशासनलाई नदिएको उनले बताए। प्रत्येक दिन राति ८:३० बजेतिर पसल बन्द गरेर घर जाने गरेको बताउँदै राईले भने, शुक्रबार राति पनि सोही समयमा बन्द गरेर गएको थिएँ। तर, बिहान ९ बजेतिर पसल खोल्न आउँदा पसलभित्र सामान छरपस्ट थियो। पसलको माथिपट्टि रहेको सानो भेन्टिलेसन फुटाएर चोर भित्र छिरेको पसेको रहेछ। यसबाहेक अन्यत्र ठाउँ नै छैन पसलभित्र पस्नका लागि। त्यही भेन्टिलेसन भत्काएर पसेको चोरले सामान चोरेपछि त्यहीँबाट बाहिर निस्किएको हुनुपर्छ। विगतजस्तो धेरै मूल्यको सामान यसपटक चोरी नभएको उनले बताए। शुक्रबार राति चोरले करिब २०२५ हजार जतिको मोबाइल चोरी गरेर लगेको उनको भनाइ छ। थोरै मूल्यको सामान चोरी भयो भन्दा पनि चोर पल्कियो भन्ने चिन्ता लागेको बताउँदै राईले भने, मेरो पसलमा अहिलेसम्म तेस्रोपटक चोरी भइसकेको छ। २०७७, २०७८ र अहिले २०८१ गरेर ३ पटक चोरी भइसक्यो। यसअघि २ पटक चोरी हुँदा लाखौं रुपैयाँको विभिन्न ब्राण्डका मोबाइल, ट्याब, स्मार्ट घडी चोरी भएको थियो। त्यसपछि मैले महँगा मोबाइल पसलमा राख्न छाडे। घर जाँदा सुरक्षित ठाउँमा राख्ने गरेको छु। यसपटक सस्तो मोबाइल र घडी चोरी भएको छ। राईका अनुसार यसअघि चोरीका मोबाइल फेला परेनन्। चोर पनि प्रहरीले पत्ता लगाएन। मोबाइल पसलबाट यसअघि २ पटक लाखौं रुपैयाँ बराबरको नयाँ र पुरानो मोबाइल चोरी भएको र हालसम्म पनि चोरी गर्ने समूह प्रहरीले पत्ता लगाउन नसकेको पीडा उनले सुनाए। राईले भने, प्रहरीले यसअघिकै घटना टुंगोमा पुर्याउन सकेन। त्यही भएर पनि यसपटक खबर गरिन। उनीहरुलाई खबर गर्यो भने आउने र सोधपुछ मात्रै गर्ने गर्छन्। अनुसन्धान प्रभावकारी नहुने भएकाले खबर गर्न उचित ठानिन। उनले राम्रोसँग अनुसन्धान गर्ने भएको भए यसअघि २ पटक पसल चोरी गर्नेलाई किन प्रहरीले पक्राउ गरेन ? भनेर प्रश्न गरेका छन्। मेरो मात्रै होइन, भर्खरै मोरङको उर्लाबारीको मुख्य बजारमै रहेको मोबाइल पसलबाट करोडौं मूल्य बराबरका विभिन्न ब्राण्डका मोबाइल चोरी भए खै त त्यहाँको चोरी गर्ने गिरोहलाई पक्राउ गरेको, राईले भने। मोरङ प्रहरी प्रमुख एसपी नारायणप्रसाद चिमरियाले विराटनगरमा मोबाइल पसल चोरी भएको खबर प्रहरीलाई प्राप्त नभएको बताए। घटनाको जानकारी आउनु पर्यो नि प्रहरी कहाँ। त्यहाँ चोरी भएको हो वा होइन भन्ने अहिले केही भन्न मिल्दैन। हाम्रो टोलीले सम्बन्धित ठाउँमा पुगेर प्रारम्भिक अनुसन्धान गर्न पाएकै छैन। त्यो मोबाइल पसल चोरी भएको भए पसल धनीले किन प्रहरीलाई खबर नगरेको ? उहाँले घटनाको जानकारी गराएपछि सहयोग नगरेको भए भन्न मिल्छ। पसल धनी राईसँग बुझ्दा थोरै रकमको भएकाले प्रहरीलाई खबर नगरेको बताए। उर्लाबारीको पसलबाट चोरी भएका धेरै मोबाइलहरु भारतीय प्रहरीको सहयोगमा त्यहाँबाट ल्याएर सम्बन्धित पसल धनीलाई बुझाएको एसपी चिमरियाले बताए। पछिल्लो समय विराटनगर महानगरपालिका क्षेत्रमा चोरीका घटना बढेका छन्। घरका साथै मोटरसाइकल चोरी व्यापक हुन थालेपछि प्रहरीले सक्रियता बढाएको छ। चोरी भएका केही मोटरसाइकल फेला पर्नुका साथै चोरीमा संलग्नलाई पक्राउ गर्न प्रहरी सफल भएको एसपी चिमरियाले बताए। प्रहरीको तथ्यांकअनुसार साउनदेखि हालसम्म विराटनगर क्षेत्रभित्रबाट ६० वटाभन्दा बढी मोटरसाइकल चोरी भइसकेको छ। चोरी भएका केही मोटरसाइकल प्रहरीले फेला पार्नुका साथै चोरीमा संलग्नलाई पनि पक्राउ गरेको छ।"
खोटाङको छितापोखरीमा निर्माण गरिएको सुम्निमा पारुहाङको सालिक तोडफोड,धरान : किराँत राईहरूको भगवानको प्रतीक मानिने सुम्निमा पारुहाङको सालिक तोडफोड गरिएको छ। खोटाङको दिप्रुङ चुइचुम्मा गाउँपालिक६ को छितापोखरीमा निर्माण गरिएको सुम्निमा पारुहाङको सालिक तोडफोड गरिएको पालिका अध्यक्ष लोकेन्द्र राईले बताएका छन्। अध्यक्ष राईले शुक्रबार राति अज्ञात समूहले सुम्निमा पारुहाङको सालिक तोडफोड गरिएको बताए। उनले सालिक तोडफोड गर्नेलाई पकाउ गर्न खोटाङका प्रमुख जिल्ला अधिकारी र प्रहरी प्रमुखलाई जानकारी दिएको बताए। छितापोखरीको मैस्याङ डाडामा दुई वर्षअघि कोशी प्रदेश सरकार र गाउँपालिकाको संयुक्त लगानीमा ४० लाख रुपैयाँ लगानीमा सुम्निमा पारुहाङको सालिक निर्माण गरिएको थियो। सालिक निर्माण भएपछि आन्तरिक पर्यटकको आगमन हुन थालेपछि सुम्निमा पारुहाङ्को सालिक तोडफोड गरिएको हो। उक्त स्थानमा वैशाख १ गते साकेला सिलि प्रदर्शनीको कार्यक्रम राखिएपछि सालिक तोडफोड गरिएकाले दोषीलाई तत्काल पक्राउ गरि कारबाही गर्न अध्यक्ष राईले माग गरेका छन्।
बालाजु औद्योगिक क्षेत्रको आगलागी नियन्त्रणमा (फोटो फिचर),"काठमाडौं : काठमाडौंको बालाजुस्थित औद्योगिक क्षेत्रमा आज भएको आगलागी नियन्त्रणमा आएको छ। औद्योगिक क्षेत्रमा भएको आगलागी नेपाली सेना, नेपाल प्रहरी र सशस्त्र प्रहरी बलको टोली तथा दमकलको सहायतमा नियन्त्रणमा लिइएको जिल्ला प्रहरी परिसर काठमाडौंका प्रवक्ता अपिलराज बोहराले जानकारी दिए। आगलागीका कारण र क्षतिबारे थप अध्ययन भइरहेको उनले बताए।"
वीरगन्जमा कर्फ्यु आदेश जारी,"वीरगन्ज : जिल्ला प्रशासन कार्यालय पर्साले वीरगन्जमा कर्फ्यु जारी गरेको छ। हनुमान जयन्तीको अवसरमा आयोजित शोभायात्राका क्रममा दुई समुदायबीच झडप भएर स्थिति तनावग्रस्त बनेपछि प्रशासनले साँझ ६:३० बजेदेखि लागू हुनेगरी कर्फ्यु आदेश जारी गरेको हो। पर्साका प्रमुख जिल्ला अधिकारी गणेश अर्यालका अनुसार आइतबार विहान १२ बजेसम्मका लागि कर्फ्यु आदेश जारी गरिएको हो। उनका अनुसार पूर्वमा वीरगन्ज१५ मा रहेको भेडियाही चोक, पश्चिममा वीरगन्ज२५ को सिर्सिया चोक, उत्तरमा वीगरन्ज१४ को गण्डक चोक र दक्षिणमा वीरगन्ज१६ को शंकराचार्य चोकसम्म कर्फ्यु लगाइएको हो।"
बाढीले डाइभर्सन बगाउँदा पूर्वपश्चिम राजमार्ग अवरुद्ध,नवलपुर : बाढीले डाइभर्सन बगाउँदा पूर्वपश्चिम राजमार्ग अवरुद्ध भएको छ। पूर्वपश्चिम राजमार्ग अन्तर्गत दुम्किवासमा बिनयी खोलामा बनाइएको डाइभर्सन बाढीले बगाउँदा राजमार्ग अवरुद्ध बनेको हो। डाइभर्सन पुन: बनाउने प्रयास भइरहेको जिल्ला प्रहरी कार्यालय नवलपुरले जानकारी दिएको छ । उता दाउन्नेमा सडक चिप्लो हुँदा मालबाहक साधनहरू सञ्चालन भएका छैनन् ।
"बजेट सकियो, सडक खन्न गएको सेना फर्कियो","गोरखा : पृथ्वी राजमार्गको बेनिघाटदेखि तिब्बतको सिमाना लार्केसम्मको सडक निर्माणमा गएको सेना आठ महिना नबित्दै ब्यारेक फर्किएको छ । यस वर्षका लागि विनियोजित सात करोड रुपैयाँ बजेट सकिएपछि बाँकी काम थाँती राखेर सेना अर्मला र सल्लेरीस्थित शिविरमा फर्किएको हो । धार्चेको हावाडाँडाबाट खन्दै गएको सडकको ट्र्याक ४२ किलोमिटर पर चुमनुब्री३ पेवासम्म पुगेको थियो । तर यस वर्षका लागि विनियोजित बजेट सकिएपछि काम थाती राखेर फर्किएको नेपाली सेनाले जनाएको छ । यस वर्षका लागि विनियोजित बजेट सकिएछ । त्यसैले अहिलेका लागि सडक निर्माण कार्य अघि बढ्न सकेन, नेपाली सेनाका प्रवक्ता सहायक रथी गौरवकुमार केशीले भने, प्राविधिक कर्मचारी, सेना र ज्यालादारी काम गर्ने मजदुर पनि फर्किएका छन् । कसैगरी बजेट थप भई आएमा तत्काल काम सुचारु गर्न सेना तत्पर रहेको उनको भनाइ छ । सेनाले निर्माण गरिरहेको उत्तर दक्षिण जोड्ने सो सडकखण्डका लागि बिगतका तुलनामा यस वर्ष सबैभन्दा कम बजेट विनियोजन भएको हो । चार वर्षअघि २५ करोड, त्यसपछि १५ करोड विनियोजन भएको सो सडकखण्डका लागि गतवर्ष १० करोड र यसवर्ष जम्मा सात करोड विनियोजन भएको गोरखा सडक योजना कार्यालयले जनाएको छ । कार्यस्थलबाट सेना फर्किएपछि न्याकफेदी पेवाखण्डको काम अलपत्र भएको छ । बिस्फोट गराएको भीर पहरोलाई सडकको स्वरूप दिन बाँकी नै छ । थप अघि बढाउन कार्यस्थलमा पुर्याइएका उपकरणहरू पनि थन्किएका छन् । रुकुम, जाजरकोटदेखि काम गर्न आएकाहरू पनि घर फर्केका छन् । २०७४ साल वैशाखदेखि काम सुरु गरेको नेपाली सेनाले हालसम्म ४२ किलोमिटर ट्र्याक खोलेको छ । ३६ किलोमिटरसम्म मोटर चल्न सुरु गरेको नेपाली सेनाको सडक निर्माण कार्यदलले जनाएको छ । हालसम्म ४२ किलोमिटरसम्म ट्र्याक खुलेको छ । जसमध्ये ३६ किलोमिटर (पाङसिङ)सम्म मोटर चल्न थालेको छ । ट्र्याक खनेपछि बाटो सफा नगरेकाले बाँकी सात किलोमिटर खण्डमा गाडी चलाउन सकिएको छैन, सडक निर्माण कार्यदलका प्रमुख मेजर पूर्णचन्द्र ढकालले भने, हामीले दायित्व पूरा गरेको दोभानसम्मको १८ किलोमिटर गोरखा सडक योजना कार्यालयलाई हस्तान्तरण गरेका छौं । बेनीघाट, आरूघाट, लार्के सडकको १५४ किलोमिटरमध्ये हावाडाँडाबाट माथि ९२ किलोमिटर सडकको काम गर्न सरकारले नेपाली सेनालाई जिम्मा दिएको हो । सो खण्डमा ठूला पहरा र कडा चट्टान भएकाले बिस्फोटनको काम गर्न सेनामार्फत सजिलो हुने हुँदा सेनालाई दिइएको हो । कुल १ सय५४ किलोमिटर खण्डमध्ये बेनिघाटदेखि हावाडाँडासम्मको ६२ किलोमिटरसम्मको काम भने गोरखा सडक योजना कार्यालयले गरेको हो । सडक योजना कार्यालय र सेनाले निर्माण गरेको गरी जम्मा बेनिघाटदेखि ९७ किमि खण्डमा सवारीसाधन चल्न थालिसकेको छ । बर्खाका बेला पनि सवारीसाधन आवागमन गर्न सजिलोका लागि नेपाली सेनाले माछीखोलामा बेलिब्रिजसमेत निर्माण गरेको मेजर ढकालले जानकारी दिए । उनका अनुसार यो आर्थिक वर्ष दुई किलोमिटर ट्याक खन्नका लागि नेपाल सरकारबाट सात करोड रुपैयाँ विनियोजन भएको छ । विनियोजित बजेटअन्तर्गत गर्नुपर्ने काम सकिएको कार्यदलका प्रमुख ढकालले बताए । दुई किलोमिटर ट्र्याक खन्ने काम सम्पन्न भएको छ, उनले भने, यो वर्ष ट्र्याक खन्न सात करोड आएको थियो । त्यो बजेटले गर्नुपर्ने कामहरू लगभग गरिसक्यौं । यो वर्ष पाङसिङ भिर, न्याक फेदी, रुविनाला र पेवाभिर गरी चार खण्डमा ब्लास्टिङ गरी ट्र्याक खोल्ने काम गरेको उनको भनाइ छ । बेनिघाटदेखि आरूघाट हुँदै आर्खेतसम्म सडक निर्माणको काम २०५२ सालमा सुरु भएको थियो । आर्थिक वर्ष २०६३६४ मा बेनिघाट आरूघाट लार्केभन्ज्याङ सडक नामकरण गरिएको थियो । आर्थिक वर्ष २०६६६७ मा मात्र उक्त सडक निर्माणको कार्य सुरु भएको थियो । तर, हावाडाँडादेखि माथिको क्षेत्र कडा चट्टानयुक्त भीर रहेकाले पाँच वर्षसम्म ट्र्याक खोल्ने कार्य अगाडि बढ्न नसकेपछि सेनालाई जिम्मा दिइएको हो । उत्तरी गोरखाको लाइफलाइन मनिने उक्त सडक बनेपछि दुर्गममा अवस्थित धार्चे र चुमनुब्री गाउँपालिकाका बासिन्दा लाभान्वित हुनेछन् ।"
जुवातास खेलिरहेको अवस्थामा १३ जना पक्राउ,कैलाली : जुवातास खेलिरहेको अवस्थामा १३ जना पक्राउ परेका छन्। धनगढी उपमहानगरपालिका३ भाटभटेनी नजिकै बस्ने ४० वर्षीय खडक कुँवरले सञ्चालन गरेको सुदुरपश्चिम रेष्टुरेण्ट एण्ड लजमा जुवातास खेलिरहेको अवस्थामा कुँवर समेत १३ जनालाई शुक्रबार राति प्रहरीले पक्राउ गरेको हो। जिल्ला प्रहरी कार्यालय कैलालीबाट खटिएको प्रहरीले उनीहरूलाई नगद १ लाख १२ हजार ३ सय २० रुपैयाँ र ३ बुक ताससहित पक्राउ गरेको हो। यस सम्बन्धमा आवश्यक अनुसन्धान भइरहेको कार्यालयले जनाएको छ।
"नयाँ वर्ष नजिकिँदै, पोखरामा पर्यटक बढ्दै","पोखरा : नयाँ वर्ष २०८२ नजिकिँदै गर्दा पोखरामा पर्यटक आगमन बढेको छ। पोखरामा यतिबेला भारतीय, युरोपियन, अमेरिकनलगायत देशमा पर्यटक र आन्तरिक पर्यटकसमेतको आगमन बढेको होटल संघ नेपाल पोखराका अध्यक्ष लक्ष्मण सुवेदीले बताए। यतिबेला पोखराका होटलहरूमा ६० प्रतिशतभन्दा बढी अकुपेन्सी रहेको पनि उनले जानकारी दिए। नयाँ वर्ष महोत्सवमा ९० प्रतिशत बढी अकुपेन्सी रहने आयोजकको विश्वास छ। यो सिजन भारतीय पर्यटक घुम्न आउने समय, अन्नपूर्ण पदयात्रा क्षेत्रमा घुम्न जाने पर्यटक आउने सिजन र विद्यालयको परीक्षा सकिएर छुट्टी भएकाले आन्तरिक पर्यटकको आगमनसमेत बढेको होटल संघ नेपालका अध्यक्ष सुवेदीले बताए। पोखराको फेवाताल किनार बैदाममा नेपाली नयाँ वर्ष २०८२ लाई स्वागत गर्न फेवा नयाँ वर्ष महोत्सव शनिबारदेखि सुरु हुँदैछ। फेवाताल किनारको सडकमै महोत्सव हुँदैछ। नयाँ वर्ष महोत्सवमा ११ जिल्लाका मौलिक सांस्कृतिक प्रस्तुति रहने आयोजक होटल संघ नेपालले जनाएको छ। पर्यटन, संस्कृति र खाना फेवा महोत्सवको आकर्षण रहेको आयोजकले बताएका छन्। नयाँ वर्षको अवसरमा आयोजक होटल संघका सदस्य होटलले आफ्नो प्रकाशित दररेटमा २० प्रतिशत छुट प्रदान गर्ने जनाएको छ। पोखराका १ हजार २ सय होटलमा ४० हजार बेड संख्या रहेको होटल संघले जनाएको छ। स्थानीय ड्यामसाइडदेखि खहरेसम्म सडकमा सञ्चालन हुने महोत्सव निःशुल्क प्रवेशको व्यवस्था गरिएको संघका महासचिव राजेन्द्र ढकालले बताए।"
पानी परेपछि काठमाडौंमा वायु प्रदुषण घट्यो,"काठमाडौं : आगामी तीनदिनदेखि परेको पानीले काठमाडौंको वायु प्रदूषण निकै कम भएको छ। संसारकै प्रदूषित सहर बनेको काठमाडौं अहिले एक्यूआइ इन्डेक्समा ४० औं नम्बरमा झरेको छ। इन्डेक्समा ६७ नम्बरसहित काठमाडौं ४० औं क्रममा झरेको हो। अहिले संसारकै सबभन्दा प्रदूषित ३ सहर चीनको रहेको छ। चीनको वुहाङ २५० नम्बरसहित पहिलो स्थानमा रहेको छ। त्यस्तै चीनकै चोङकिङ २३८ नम्बरसहित दोस्रो प्रदूषित सहर बनेको छ भने चेङडु २०७ नम्बरसहित तेस्रो प्रदूषित सहर बनेको छ। केही हप्तादेखि प्रदूषण काठमाडौंलगायत नेपालका अन्य सहरमा पनि बढेको थियो। यसले मानिसको स्वास्थ्यमा गम्भीर समस्या देखा पर्न थालेको थियो। काठमाडौं डम्म तुँवालोले ढाकेको थियो। विशेषगरी काठमाडौं उपत्यका र पूर्वी तराईका जिल्लामा यस्तै किसिमको तुँवालोले जनजीवन प्रभावित बनेको थियो। यसले गर्दा मानिसको आँखानाक पोल्ने, टाउको दुख्ने, घाँटी दुख्ने र श्वासप्रश्वासमा समस्या देखिन थालेको थियो। नेपालमा हिउँदमा (डिसेम्बर र जनवरी) र अर्को सुक्खायाम (मार्च, अप्रिल)मा सबैभन्दा बढी वायु प्रदूषण हुने गरेको छ। खुला रूपमा हुने आगलागी वन डढेलो र कृषि अवशेष जलाउने काम मुख्य गरी चैत १५ देखि वैशाख १५ सम्म हुने गरेको छ। वर्षभरि सबैभन्दा बढी प्रदूषण यही अप्रिलमा नै हुन्छ।"
"महिनावारी प्राकृतिक प्रक्रिया, गरिन्छ अझै विभेद","दैलेख : महिनावारीमा छाउगोठ बसेकी चामुण्डाबिन्द्रासैनी नगरपालिकाकी लालसरा विकलाई २०७४ जेठ ८ गते सर्पले टोक्यो। भोलिपल्टै लालसराको ज्यान गयो। चामुण्डाबिन्द्रासैनी नगरपालिका लैनचौरकी तुलसी शाहीको पनि महिनावारी बार्ने क्रममै ज्यान गयो। २०७४ असार २२ गते उनलाई सर्पले टोकेको थियो। छाउगोठमा सर्पले डसेपछि उपचारका लागि अस्पताल लैजाँदै गर्दा तुलसीले बाटोमा ज्यान गुमाएकी थिइन्। आफन्त र परिवारको दबाबमा गोठमा सुत्न बाध्य पारिएकी लालसरा र तुलसीले छाउगोठमा सुतेकै कारण ज्यान गुमाए। मृत्यु भएका घटना चर्चामा आए पनि छाउगोठ बस्दा महिलाले भोग्नुपरेका थुपै्र शारीरिक र मानसिक पीडाका खबर प्रायः सार्वजनिक हुँदैनन्। छाउगोठमा सर्पले टोकेर ज्यान गुमाएकी तुलसीकी आमा धिर्जा शाहीसँग महिनावारी भएका बेला वर्षौंदेखि छाउगोठमा बसेर अँध्यारा रात बिताउनु परेको फरक कथा छ। धिर्जा भन्छिन्, देवतालाई असन्तुष्ट नबनाउने नाममा छाउगोठमा बस्छौं, देवता खुसी बनाउने अन्धविश्वासले छोरी गुमाउनुपयो, छाउगोठमा बसेर जीवन बिताउनुपर्ने बाध्यता एकातिर छ भने महिनावारीको समयमा न पोसिलो खानेकुरा खान पाइन्छ, न त सुरक्षित बास। छाउगोठमा बसेका बेला सर्पले डसेर छोरीको मृत्यु भएपछि धिर्जा देवताका नाममा गरिने विभेदका कारण आफूले वियोग सहनु परेको बताउँछिन्। छोरीको मृत्युपछि वियोगान्त बनेको उनको परिवार केही वर्षयता थातथलो नै छोडेको छ। जिल्लाकै भैरवी गाउँपालिका५ मा महिनावारी बार्ने चलन पुरानै छ। त्यहाँका महिला तथा किशोरी रजस्वला भएका बेला बाध्यतावश छाउगोठमा बस्नु परेको बताउँछन्। स्थानीय मनिषा नेपालीले भनिन्, हाम्रो गाउँमा रुढिवादी परम्परा यस्तै छ, घरभित्र बसे आमाबुवाले देवता रिसाउँछन् भन्नुहुन्छ, देवताले परिवारमा क्षति पुयाउँछन् भनेर घरभित्र बस्न दिनु हुन्न। महिनावारी हुँदा हाम्रो बास गोठ या खुल्ला आकाशमुनि हुन्छ। परिवारका अन्य सदस्यको दबाबका कारण पनि आफूहरू चिसो, तातो, सुरक्षित या असुरक्षित जे जस्तो अवस्थामा पनि छाउगोठमा बस्नुपर्ने उनी बताउँछिन्। महिनावारी भएका वेला परिवारका कारण घरमा बस्न नपाइएको स्थानीय पुष्पा अधिकारीले बताइन्। वर्षाको समयमा त सर्पको साह्रै डर लाग्छ, घरपरिवारका बुढापाकाले महिनावारी हुँदा घरको दैलोसम्म जान दिँदैनन्, उनले भनिन्। दैलेखको चामुण्डाबिन्द्रासैनी नगरपालिकाका मेयर गणेशकुमार शाहीले समाजमा रहेका छाउपडीजस्ता कुरीतिहरू हटाउन नगरपालिकाले अभियान बनाएर लागेको बताउँछन्। टोलटोलमा गठन गरिएका महिला सञ्जालमार्फत छाउप्रथालगायतका कुसंस्कार हटाउन जनचेतनामूलक कार्यक्रम सञ्चालन हुँदै आएको उनको भनाइ छ। यहाँको आठबिस नगरपालिकाले विगतका वर्षहरूदेखि छाउप्रथा अन्त्य गर्न अभियान सञ्चालन गर्दै आएको नगर प्रमुख तर्कबहादुर बडुवाल बताउँछन्। म स्थानीय सरकारको प्रमुखमा आउनु अघिदेखि छाउ प्रथालगायतका कुसंस्कार अन्त्यका लागि काम गरेको थिए। कुरीतिविरुद्ध बोल्न थालेको तीन दशक पुग्यो, घर समाजसँगै सिंगो नगरपालिकालाई छाउप्रथा मुक्त बनाउन लागेका छौँ, नगर प्रमुख बडुवालले भने। समाजमा रहेका कुसंस्कार अन्त्य गर्न स्थानीय सरकारले सचेतना अभियान सञ्चालन गर्दै आएको बडुवाल बताउँछन् । शिक्षा, स्वास्थ्य तथा अन्य क्षेत्रबाट हाम्रो नगरपालिकामा विभिन्न जनचेतनाका काम भइरहेको छ। समाजमा जडो गाडेर बसेका कुरीति अन्त्य गर्न केही समय लाग्छ, कुसंस्कार हटाउन सबै एक भएर लाग्नुपर्छ, उनले भने। छिःछिः र दुरदुर कहिलेसम्म ? कर्णाली र सुदूरपश्चिम क्षेत्रमा धार्मिक अन्धविश्वास, परम्परागत धार्मिक मान्यताले महिला तथा किशोरी महिनावारी हुँदा आफ्नै घरभित्र पस्न पाउँदैनन्। अपमानित हुनुपर्छ । छिःछिः र दुरदुर गरिन्छ। देउता रिसाउने, अनर्थ हुने भ्रम र अन्धविश्वासले महिला तथा किशोरीले यो अवधिमा मानव अधिकारको प्रत्याभूतिसमेत गर्न पाउँदैनन्। यहाँका कैयौं ठाउँमा महिनावारीको समयमा बस्नका लागि अलग्गै छाउगोठ, कटेरो ठडिएका छन्। ती जीर्ण, साँघुरो, अँध्यारो र असुरक्षित हुन्छन्। जहाँ जंगली तथा पाल्तु जनावर, सर्प, कीरा सहजै छिर्छन्। त्यसैले छाउगोठमा महिला तथा किशोरीले सर्पदंशबाट अकालमा ज्यान गुमाउन बाध्य छन्। महिनावारीको समयमा असुरक्षित स्थानमा बस्नुपर्ने बाध्यताका कारण यस क्षेत्रका महिला र तथा किशोरी प्रताडित छन्। वर्षाैंदेखि समाजमा जरा गाढेर रहेको यो कुप्रथाविरुद्ध लड्न विभिन्न प्रयासहरू नभएका होइनन्। तर यसको न्यूनीकरण र अत्य हुन सकेको छैन। अन्धविश्वास र परम्परागत धार्मिक मान्यताले प्र श्रय पाइरहेको क्षेत्र मात्र होइन, शिक्षित भनिएको सहरी क्षेत्रमा पनि महिला तथा किशोरी महिनावारी विभेदको मारमा छन्। सृष्टि धान्ने यो महिनावारीको प्रक्रियालाई नेपाली समाजले अझै पनि स्वाभाविक रूपमा स्वीकार गर्न सकेको छैन। मुलुकी अपराध संहिता २०७४ ले महिनावारी सम्बन्धमा हुने सबै किसिमका भेदभाव, छुवाछूत तथा अमानवीय व्यवहारहरू बन्देज गरेको छ। अर्थात्, दण्डनीय बनाएको छ। संहितामा भनिएको छ, महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य किसिमका भेदभाव, छुवाछूत वा अमानवीय व्यवहार गर्नु गराउनु हुँदैन। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँसम्म जरिबाना वा दुवै सजाय हुन्छ। राष्ट्रसेवकले यो कसुर गरेमा थप तीन महिनासम्म कैद सजाय हुने व्यवस्था संहितामा छ। संविधानको प्रस्तावनामै लैंगिक विभेदलगायतका सबै किसिमका विभेद र उत्पीडनलाई अन्त्य गर्ने उल्लेख छ। यतिमात्र होइन, सामाजिक न्याय, मौलिक अधिकार, मानव अधिकारको अवधारणामा प्रतिबद्ध रहने संकल्प गरिएको छ। तर, महिनावारीलाई समाजले अन्धविश्वासी एवं नकारात्मक दृष्टिले हेरेकै कारण मुलुकको कुल जनसंख्याको आधा हिंसा अमर्यादित र असुरक्षित जीवन गुजार्न बाध्य छन्। अनि पारित भयो संकल्प प्रस्ताव चैत्र ८ गते नेकपा एकीकृत समाजवादीकी सांसद मदनकुमारी शाह (गरिमा) ले राष्ट्रियसभामा मर्यादित महिनावारीका लागि महिनावारी विभेद अन्त्यसम्बन्धी संकल्प प्रस्ताव प्रस्तुत गरिन्। त्यसैदिन मर्यादित महिनावारीबारे राष्ट्रियसभामा बहस भयो। सांसद शाहले प्रस्तुत गरेको संकल्प प्रस्तावमा नेकपा एमालेकी सांसद सुमित्रा बीसी, नेपाली कांग्रेसकी सांसद विष्णुकुमारी सापकोटा, नेकपा माओवादी केन्द्रकी सांसद गंगाकुमारी बेल्वासे, जनता समाजवादी पार्टीकी सांसद पूजा चौधरी र राष्ट्रपतिबाट मनोनीत सांसद डा अञ्जान शाक्य समर्थक थिए। प्रस्तावक र समर्थक सांसदहरूले संकल्प प्रस्तावको औचित्यबारे धारणा राखे। सांसद शाहले संविधानको प्रस्तावनामै लैंगिक विभेदलगायत सबै किसिमका विभेद र उत्पीडनको अन्त्य गर्ने रहेको स्मरण गराइन्। संविधानमा उल्लेखित मौलिक हकहरू पूर्ण रूपमा उपभोग गर्न पाउने कानुन बनिनसकेको उनको भनाइ छ। बनेका कानुनहरू पनि पूर्ण नभएको उनले स्मरण गराइन्। संविधानले यति धेरै अधिकार प्रदान गरे पनि सबै क्षेत्र, जाति, धर्म र समुदायमा महिनावारी हुने बालिका, महिला र व्यक्तिहरू महिनावारी भएका बेला घर, परिवार र समाजबाट हुने विभेदबाट पीडित छन्, महिनावारी भएका बेला यो छुन हुने त्यो छुन नहुने, यो खान हुने त्यो खान नहुने, भान्सा कोठा, पूजा कोठा जान नहुने जस्ता नियम बनाएर बार्न लगाइन्छ, यो विभेद हो। यस्तो विभेद लैंगिक हिंसा हो, मानव अधिकारको हनन् हो। मौलिक हकहरूको उल्लंघन हो, उनले भनिन्। महिनावारी हुँदा भोग्नु परेको सामाजिक बहिष्करण, हिंसा र विभेदका कारण हुने शारीरिक र मानसिक पीडा तथा असुरक्षाले उनीहरूको व्यक्तित्व विकासमा अवरोध सिर्जना भएको उनको तर्क छ। २०७८ सालको जनगणनाअनुसार मुलुकको जनसंख्याको करिब ५१ प्रतिशत महिला छन्। सृष्टिका लागि प्रजनन र प्रजननका लागि महिनावारी अनिवार्य हो। तर, महिनावारीको अपरिहार्यता र महŒवलाई स्वीकार तथा सम्मान गर्नुको साटो महिनावारीको अवस्थालाई हेयको दृष्टिकोणले हेरिनु, शारीरिक कमजोरी र अशुद्धताको रूपमा लिनु, छोइछिटो र अलग्गै बसाउनु तथा स्रोतसाधनबाट वञ्चित गराउनु उनीहरूलाई मानवको रूपमा स्वीकार नगर्नु हो, सांसद शाह भन्छिन्। मौलिक हकको प्रत्याभूत गराउन नसक्नु राज्यको असफलता भएको उनको जिकिर छ। महिनावारी हुने व्यक्तिहरूलाई मानवको रूपमा स्वीकार गर्न, उनीहरूको मानव अधिकारको रक्षा तथा व्यक्तित्व विकासका लागि मौलिक हकहरू उपभोग गर्न आवश्यक नीति, (नीति, नियमावली, निर्देशिका र कार्यक्रम) बनाउन र भएका कानुनमा समयसापेक्ष र आवश्यक परिमार्जन गर्न आवश्यक रहेको उनको भनाइ छ। महिनावारी बार्नु र बार्न लगाउनेको संख्या नेपालमा झन्डै ९५ प्रतिशत रहेको उनको दाबी छ । पुरुष महिनावारी हुँदैनन्। यसको अर्थ महिनावारी महिलाले मात्रै बारिरहेका छन् भन्ने होइन। बालक, पुरुष सबैले आमा, दिदी, बहिनी, श्रीमती, छोरीसँगसँगै बारिरहेका हुन्छन्, उनी भन्छिन्, यस्ता सामाजिक कू मान्यताका कारण पुरुष पनि पीडित र प्रभावित भइरहेका हुन्छन्। महिनावारी महिलाको मात्रै सबाल नरहेको भन्दै उनले पुरुष र महिला दुवैको साझा सवाल रहेको बताइन्। बार्न हुन्न भन्ने चेतना महिलामै घुसाउन सक्दा छिटो परिवर्तन हुन सक्ने र यसका लागि राज्यले समेत ध्यान दिन सक्नुपर्ने उनको भनाइ छ। महिनावारी विभेद भनेको जिन्दगीभर महिनावारीसँग जोडिएको मौनता, निषेध, बन्देज, लाज, दुव्र्यवहार, हिंसा तथा साधन र स्रोतबाट वञ्चित गराइने अवस्था हो। यो अवस्थाको अन्त्य गर्न महिनावारीको अवस्थालाई मर्यादित बनाउनु आवश्यक छ, उनले भनिन्। २१औं शताब्दीको लोकतन्त्रमा महिनावारी हेपिने र महिलालाई नियन्त्रणमा राख्ने हतियार बन्न नहुने उनको भनाइ छ। सामाजिक विकृतिको रूपमा रहेको महिनावारी विभेदको अन्त्यका लागि प्रदेश सरकार लागिरहेको छ। यसको अन्त्यका लागि प्रदेश सरकारले ठोस कार्ययोजना बनाएर कार्यान्वयन गर्नेछ। कर्णाली प्रदेशमा बालविवाह अन्त्य गर्ने रणनीतिमा पनि यस सबाललाई राखिएको छ। अब युवा नीतिमा पनि महिनावारीको विषय समेट्ने गरी योजना बनाएका छौं। घनश्याम भण्डारी  सामाजिक विकास मन्त्री, कर्णाली प्रदेश सरकार संविधानले यति धेरै अधिकार प्रदान गरे पनि सबै क्षेत्र, जाति, धर्म र समुदायमा महिनावारी हुने बालिका, युवती र महिला महिनावारी भएका बेला घर, परिवार र समाजबाट पीडित छन्। यो छुन हुने त्यो छुन नहुने, यो खान हुने त्यो खान नहुने, भान्सा कोठा, पूजा कोठा जान नहुने जस्ता नियम बनाएर बार्न लगाइन्छ, यो विभेद हो। यस्तो विभेद लैंगिक हिंसा हो, मानव अधिकारको हनन् हो। मदनकुमारी शाह गरिमा सांसद, नेकपा एकीकृत समाजवादी छाउपडीजस्ता कुरीतिहरू हटाउन नगरपालिका अभियान बनाएर लागेको छ। टोलटोलमा गठन गरिएका महिला सञ्जालमार्फत छाउप्रथालगायतका कुसंस्कार हटाउन जनचेतनामूलक कार्यक्रम सञ्चालन हुँदै आएको छ। घर समाजसँगै सिंगो नगरपालिकालाई छाउप्रथा मुक्त बनाउन लागिपरेका छौं। गणेशकुमार शाही  प्रमुख, चामुण्डाबिन्द्रासैनी नगरपालिका, दैलेख महिनावारीको अवस्थामा मानवअधिकार र मौलिक हक उपभोगबाट वञ्चित गरिएको भन्दै उनले संकल्प प्रस्ताव प्रस्तुत गरेको बताइन्। उनका अनुसार नेपालमा देखिने महिनावारी विभेद (छाउपडी) र समग्र महिनावारी विभेदलाई हानिकारक परम्परागत अभ्यासमा मात्र राख्दा महिनावारी विभेदको प्रणालीगत बहिष्करण, निषेध र पितृसत्तात्मक संरचना कायमै रहन्छ। महिनावारीका बारेमा खुलेर करा नगरिनु, विद्यालयमा महिनावारी हुनुअगावै यसका बारेमा नपढाइनु र महिनावारीलाई लुकाउने र लाजको विषय बनाइनुले मौनताले प्र श्रय पाएको छ। मौनताले अपराध ढाकछोप गरेको उनको दाबी छ। उनका अनुसार महिनावारी विभेदका कारण महिनावारी हुनेहरू स्रोतसाधन र सेवाबाट वञ्चित छन्। महिनावारी विभेदले तनाव र द्वन्द्व सिर्जना हुने गरेको छ। महिनावारी विभेदका कारण महिनावारी व्यवस्थापनमा समस्या छ। महिनावारी विभेदका कारण मनोबल कमजोर हुने र मानसिक स्वास्थ्यमा असर परेको छ। बाल अधिकार हनन् भएको छ। बलात्कार, हत्या, चिसोले कठ्यांग्रिएर तथा निस्सासिएर धेरै रक्तस्राव भएर जीवन गुमाउनु परेको छ। महिनावारी विभेद सबै क्षेत्र, समुदाय, जाति र धर्ममा रहेको तर सबैलाई सम्बोधन हुने गरी नीति बनेको छैन। नेपालमा सबै खालका लैंगिक हिंसा अन्त्यका लागि संयुक्त राष्ट्रसंघीय पक्ष राष्ट्र भए पनि त्यसअनुसार अगाडि बढ्न सकेको छैन। सो संकल्प प्रस्ताव राष्ट्रियसभाले पारित गरेको छ। संकल्प प्रस्ताव कार्यान्वयनका लागि सरकारलाई निर्देशनसमेत दिएको छ। राष्ट्रियसभाका अध्यक्ष नारायणप्रसाद दाहालले उक्त प्रस्ताव कार्यान्वयनका लागि निर्देशन दिए। यसैगरी संकल्प प्रस्तावमा उल्लेखित विषय कार्यान्वयन भए, नभएको अनुगमन गर्न सम्बन्धित विषयगत समितिलाई निर्देशन दिइएको छ। संकल्प प्रस्तावमा अब राज्यले गर्नुपर्ने संकल्पहरू उल्लेख गरिएका छन्। महिनावारी विभेद अन्त्यका लागि बस्ने गोठ र सोचको गोठ भत्काउनुपर्ने संकल्प प्रस्तावमा उल्लेख छ। यस्तै महिनावारीको परिष्कृत वैज्ञानिक भाष्य निमार्ण गर्नुपर्ने विषय समेटिएको छ। महिनावारीलाई मर्यादित बनाउने सवाल संकल्प प्रस्तावमा छ। महिनावारी भएको अवस्थालाई सहज र सम्मानपूर्वक स्वीकार गर्ने, महिनाका तीसै दिन एक समान बनाउने, आवश्यकतानुसार वातावरण र स्रोतसाधन उपलब्ध गराउने, महिनावारी लाजको, लुकाउने विषय नबनाई सम्पूर्णता र जीवन चक्रका लागि अपरिहार्य हो भनी खुलेर स्वीकार र गर्व गर्ने सामाजिक चिन्तन र संस्कृति निर्माण गर्ने, संकल्प प्रस्तावमा भनिएको छ। महिलाको उपस्थिति सबै ठाउँमा हुने हुँदा सम्बन्धित सबै नीतिमा मर्यादित महिनावारी अनिवार्य समावेश गर्ने गरी राज्यले संकल्प गर्नुपर्ने उल्लेख छ। बालिका, महिला, यौनिक तथा लैंगिक अल्पसंख्यक र अपांगता भएका व्यक्तिलगायत सबैलाई सम्बोधन हुने मर्यादित महिनावारीका लागि रणनीति बनाइनुपर्ने पारित संकल्प प्रस्तावमा उल्लेख छ । महिनावारी विभेदलाई सम्बोधन नगरेका थुप्रै ऐनहरू छन्। ती ऐनहरूलाई परिमार्जन गर्ने र मर्यादित महिनावारीका लागि थप नीति र कानुन निर्माण गर्ने तथा यससम्बन्धी एकीकृत कानुन बनाउनुपर्ने पारित प्रस्तावमा समावेश छ। यस्तै लैंगिक समानता र सामाजिक समावेशीकरण नीतिमा परिमार्जन गर्ने, मन्त्रालयमा मस्यौदामा थन्किएको राष्ट्रिय मर्यादित महिनावारी नीति, २०७४ लाई टुंगोमा पुरयाउने उल्लेख छ। यसैगरी २०७४ मा आएको महिनावारी कानुनलाई पूर्णता दिइनुपर्ने विषय पनि यसमा समावेश छ। छाउपडी उन्मूलन निर्देशिका २०६४ लाई विस्थापित गर्दै यसको स्थानमा २०७६ मा बनाइएको तर मन्त्रालयमा थन्किएको निर्देशिकालाई पूर्णता दिई टुंगोमा पुयाउने पारित संकल्प प्रस्तावमा उल्लेख छ। महिनावारी अवस्थालाई मर्यादित बनाउन प्रतिवर्ष राज्यले बनाउने बजेटका सिद्धान्त र प्राथमिकता, नीति तथा कार्यक्रम र बजेट तथा कार्यक्रममा मर्यादित महिनावारी शीर्षक राख्नुपर्ने पारित भएको संकल्प प्रस्तावमा उल्लेख छ। प्रदेश सरकारले ठोस कार्ययोजना बनाउने कर्णाली प्रदेशका सामाजिक विकास मन्त्री घनश्याम भण्डारीले महिनावारी विभेदको अन्त्यका लागि प्रदेश सरकार लागिरहेको बताए। महिला तथा किशोरीमाथि विभेदको क्रम नरोकिएको अवस्थामा यसको अन्त्यका लागि प्रदेश सरकारले ठोस कार्ययोजना बनाएर कार्यान्वयन गर्ने मन्त्री भण्डारीको भनाइ छ। कानुनी रूपमा महिनावारी बार्ने प्रचलनलाई बन्देज लगाएको भए पनि व्यावहारिक रूपमा यसको अन्त्य जरुरी रहेको उनले बताए। कर्णाली प्रदेशमा बालविवाह अन्त्य गर्ने रणनीतिमा पनि यस सबाललाई राखिएको छ। अब युवा नीतिमा पनि महिनावारीको विषय समेट्ने गरी योजना बनाएका छौं। यिनै नीतिहरूमा विशेषगरी किशोरीको सुरक्षित महिनावारीका लागि प्रयास थालनी हुनेछ, उनले भने। पुल तर्नै बन्देज महिनावारी भएका बेला हिंसा सहन बाध्य कर्णाली र सुदूरपश्चिमका महिलायुवतीहरू झोलुंगे पुलसम्म प्रयोग गर्न पाउँदैनन्। यहाँ छाउप्रथाको कुसंस्कारलाई सामाजिक प्रतिष्ठा र धर्मसँग जोड्दा दैलेखको आठबिस नगरपालिका४ खिड्कीजिउलादेखि अछामको पञ्चदेवल विनायक नगरपालिका९ जोड्ने कर्णाली नदीमा रहेको झोलुंगे पुल प्रयोग गर्न पाउँदैनन्। दैलेख जिल्ला सदरमुकाम नजिकै रहेको नारायण नगरपालिकादेखि दुल्लु नगरपालिका जोड्ने छामघाट खोलामा रहेको पुल प्रयोग गर्न नपाउँदा महिला सामाजिक अन्धविश्वासको मारमा परेका छन्। बाजुराको छाउगोठमा एक युवती (बायाँ)। छाउपडी युवतीलाई टाढैबाट पानी दिँदै आफन्त। संस्कार जोगाउने नाममा परम्परादेखि महिनावारी भएको समयमा महिलाले पुलको प्रयोग गर्न नपाइने आठबिस नगरपालिका४ की २५ वर्षीय लक्ष्मीवयक माझीले बताइन्। महिनावारी भएको समयमा देउता लाग्छ भन्ने पुरानो परम्पराको मारमा आफूहरू रहेको उनको भनाइ छ। महिनावारी सुरु भएदेखि हालसम्म आफूले उक्त पुलको प्रयोग गर्न नपाएको लक्ष्मीले बताइन्। उनले भनिन्, सबैले मान्दै आएको परम्परालाई तोड्नु भएन, पुल तरे देउता रिसाउँछन् भन्छन्। यसो भन्दै अन्धविश्वासको मारमा आफूहरू परिरहेको माझीको भनाइ छ। महिनावारी, सुत्केरी र गर्भवती महिलाले उक्त पुलको प्रयोग गर्न नपाउने पुरानो परम्परा रहेको अछामको पञ्चदेवल विनायक नगरपालिका९ मा रहेको कालेकाँडा स्वास्थ्यचौकीमा कार्यरत स्वास्थ्यकर्मी पाना कार्कीले बताइन्। अन्धविश्वास हटाउन आफूहरूले जनचेतना फैलाउँदै आएको बताउँदै उनले समाजमा जरो गाडेर बसेका पुराना परम्परा तोड्न गाउँका अन्य महिला तयार हुन नसकेको बताइन्। देउता रिझाउने पहिलेदेखि महिलाले झोलुंगे पुलको प्रयोग गर्दैनन्, गर्भवती, महिनावारी र सुत्केरी महिला अर्को जीर्ण पुलको प्रयोग गर्न बाध्य छन्, समाजमा रहेका कुसंस्कार हटाउन स्थानीय सरकार र सम्बन्धित निकाय अग्रसर हुनुपर्छ, रक्तस्राव महिलामा हुने एक प्रक्रिया रहेकाले यसका नाममा हुने विभेद हट्नु आवश्यक छ, अहिले पनि यहाँका महिला छाउगोठ बस्न बाध्य छन्, कार्कीले भनिन्। आठबिस र पञ्चदेवल जोड्ने कर्णाली नदिको खिड्कीजिउलामा रहेको झोलुंगे पुल नजिकै नैनेल देवताको मन्दिर रहेकोले सुत्केरी तथा महिनावारी भएका महिलाले परापूर्वकालदेखि प्रयोग गर्न नपाउने गरेका आठबिस नगरपालिका४ का स्थानीय युवा निरजकुमार माझीले बताए। देउता रिझाउने नाममा रक्तस्राव भएका महिलाले सहज मार्गको प्रयोग गर्न नपाउनु सामाजिक अन्धविश्वासको पराकाष्ठा रहेको उनको भनाइ छ। खिड्कीजिउलामा रहेको झोलुंगे पुल नजिकै नैनेल देवताको मन्दिर रहेकाले सुत्केरी तथा महिनावारी भएका महिलाले उक्त पुलको प्रयोग गर्न नपाउने परम्परा तोड्न आफूहरूले विगतका वर्षदेखि वकालत गर्दै आएको माझीको भनाइ छ। महिनावारी भएका महिलाले पुलको प्रयोग गर्न नपाउने पुरानो परम्परा हो। सामाजिक मूल्य मान्यताका कारण उनीहरूले पुलको प्रयोग गरेको देखिँदैन, माझीले भनिन्। युवा पुस्ताले कानुनले बन्देज गरेको कुप्रथा हटाउन मन्दिरका मूल पुजारीलाई आग्रह गर्दै आएको उनको भनाइ छ। उनले भने, कुसंस्कार हटाई महिलालाई सहज बाटो दिनुपर्ने भन्दै युवाले मन्दिरका मूल पुजारीसँग आग्रह गर्दै आएका छौं, उहाँले देवताले नमान्ने जवाफ दिनुहुन्छ, महिनावारी र सुत्केरी भएको समयमा महिलाहरू पुलको करिब दुई सय मिटर नजिकसम्म जान पाउँदैनन्। विद्यालय आउजाउ गर्ने छात्राको पनि त्यही बाध्यता छ।, महिनावारीको समयमा पुलबाट आवतजावत गर्न नपाइने समस्याका कारण अछामबाट आफ्नो विद्यालयमा अध्यापन गराउने शिक्षिकाले काम छोड्नु परेको आठबिस नगरपालिका४ मा निजी विद्यालय सञ्चालन गर्दै आएका भरत साउदले बताए। देवता रिसाउने डरका कारण सुत्केरी भएका महिलाले समेत पुलको प्रयोगबाट वञ्चित हुनु परेको उनको भनाइ छ। यस्ता सामाजिक अन्धविश्वास हटाउन सबै लाग्नुपर्ने साउद बताउँछन्।"
