शीर्षक,विवरण
बीवाईडी एम ६ को पोखरामा ग्रान्ड लन्चिङ,"पोखरा : नेपालमा बीवाईडी एम ६ को ग्रान्ड लन्चिङ भएको छ। पोखराको फेवातालको सिरान चंखपुरमा मंगलबार बीवाईडी अटो इन्डस्ट्री कम्पनीको नेपालका लागि आधिकारिक वितरक साइमेक्स इंकले नेपालमा ७ सिटर एम ६ सार्वजनिक गरेको हो। हट एयर बेलुनमा उडेर बीवाईडी एम ६ को ग्रान्ड लन्चिङ गरिएको थियो। अन्तर्राष्ट्रिय हट एयर बेलुन महोत्सवस्थलमा भएको ग्रान्ड लन्चिङ कार्यक्रममा देशभरका डिलरबाट बुकिङ भएका गाडी पोखराबाट ग्राहकलाई हस्तान्तरण गरिएको थियो। पर्यटकीय राजधानी पोखराबाट बीवाईडी ६ सार्वजनिक गर्न पाउँदा खुसी लागेको साइमेक्स इंकका प्रबन्ध निर्देशक यमुना श्रेष्ठले बताइन्। कम्पनीका प्रमुख कार्यकारी अधिकृत साहिल श्रेष्ठले बीवाईडी एम ६ अतुलनीय कम्पर्ट, परफर्मेन्स र सस्टेनेबिलिटी प्रदान गर्ने गरी डिजाइन गरिएको बताए। बीवाईडी एम ६ को प्रारम्भिक मूल्य ५८ लाख ९ हजार रुपैयाँ तोकिएको छ। बीवाईडी एम ६ गाडीको केही समय अगाडिबाट बुकिङ सार्वजनिक गरिएको थियो। ग्लोबल वामिङको असर नेपालका हिमालमा पनि परिरहेको अवस्थामा विद्युतीय गाडीको प्रयोग महत्त्वपूर्ण हुने श्रेष्ठले बताए। यस ब्रान्डका गाडीको बुकिङ उत्साहजनक देखिएको कम्पनीले जनाएको छ। नेपालकै सबैभन्दा भर्सटाइल र इको फेन्ड्ली यसका ब्रान्ड अविश्वसनीय मूल्यका साथ प्राप्त गर्न सकिएकोले नेपाली बजारमा थप लोकप्रिय हुने कम्पनीले विश्वास लिएको जनाएको छ। नेपालकै पहिलो प्रिमियम ७ सिटर इलेक्ट्रिक एमपीभीको नेपाली बजारमा लोकप्रिय बनेको बताइएको छ। विशेषगरी पर्यटन व्यवसायीको रोजाइमा यो गाडी परेको पनि कम्पनीले जनाएको छ। पारिवारिक र व्यापारिक दुवै प्रयोजनका लागि यी गाडी उपयुक्त देखिएको पनि श्रेष्ठले बताए। बीवाईडी एम ६ मा मुख्य रूपमा अतुलनीय कम्फर्ट, ७ प्रिमियम सिट, प्यानोरामिक ग्लास रुफ र ५८० लिटर सम्मको प्लेक्जिबल लगेज क्यापासिटीको स्टोरेजले एम ६ मा गरिने यात्रा कम्फर्ट हुने बताइएको छ।"
सहकारी पीडितको रकम फिर्ता गर्नेगरी सरकारले ल्यायो अध्यादेश,"काठमाडौं : सहकारी ठगीमा परेका पीडितहरूले रकम फिर्ता पाउनेगरी सरकारले अध्यादेश ल्याउने निर्णय गरेको छ। मंगलबार बसेको मन्त्रिपरिषद् बैठकले सहकारी पीडितको रकम फिर्ता पाउनेगरी अध्यादेश ल्याउने निर्णय गरेको हो। देशका विभिन्न सहकारीमा लाखौं सर्वसाधारणको बचत अपचलन भएको छ। सहकारी समस्यासम्बन्धी बनेको संसदीय समितिले पनि सर्वसाधारणको ८८ अर्ब बचत हिनामिना भएको निष्कर्ष निकालेको थियो। समितिले छानबिन गरेका कूल ४० सहकारीमध्ये समस्याग्रस्त घोषित २२ वटा र सार्वजनिक रूपमा प्रश्न उठेका १८ वटा सहकारीमा लाखौं सर्वसाधारणको बचत हिनामिना भएको देखिएको हो। पीडितको सोही बचत फिर्ता हुनेगरी अध्यादेश ल्याइएको प्रधानमन्त्री कार्यालय स्रोतले जानकारी दिएको छ। स्रोतका अनुसार सहकारी पीडितहरूले पैसा फिर्ता पाउने र सहकारी ठगीमा संलग्नहरूबाटै पैसा असुल्ने गरी अध्यादेश ल्याउन लागिएको छ। 'सबैभन्दा पहिला ५ लाखसम्म ठगिएकाहरूको रकम फिर्ता गर्ने प्रावधान अध्यादेशमा छ। त्यस्तो रकम ठगी गर्नेहरूबाटै असुल्नेगरी कानुन ल्याउन लागिएको हो,' स्रोतले अन्नपूर्णसँग भन्यो। त्यतिमात्र होइन सहकारीमा पैसा जम्मा गर्दा स्रोत पनि खुलाउने व्यवस्था अध्यादेशमा छ। अबदेखि सहकारीमा १० लाख रुपैयाँभन्दा बढी रकम जम्मा गर्दा आम्दानीको स्रोत पनि खुलाउनुपर्ने छ। सहकारीलाई बढी पारदर्शिता पनि बनाउनेगरी उक्त प्रावधान ल्याइएको स्रोतको दाबी छ। त्यस्तै सरकारले दीर्घकालीन रूपमा सहकारी समस्या समाधान गर्न आयोग पनि गठन गर्ने भएको छ। 'राष्ट्रिय सहकारी नियमन आयोग' गठन गर्ने सहकारीसम्बन्धी समस्या समाधान गर्ने स्रोतको भनाइ छ। उक्त आयोगमा चार्टर्ड एकाउन्टेन्ट अध्यक्ष रहनेछन्। 'अध्यादेशमा चार्टर्ड एकाउन्टेन्ट अध्यक्ष र सहकारी विज्ञ र राष्ट्र बैंकका गर्भनर सदस्य रहने प्रावधान छ,' स्रोतले भन्यो। त्यस्तै उक्त अध्यादेश जारी भएसँगै हालको सहकारी बोर्ड खारेज हुने भएको छ। मन्त्रिपरिषद् बैठकले सहकारी खारेज गर्ने निर्णयसमेत गरेको स्रोतले बताएको छ। उक्त अध्यादेश स्वीकृतका लागि राष्ट्रपति कार्यालयमा पठाउने निर्णय पनि सरकारले गरेको छ। राष्ट्रपतिले अध्यादेश प्रमाणीकरण गरेपछि त्यसले कानुनको रूप लिनेछ।"
माथिल्लो तामाकोसी आज रातिबाट पुनः सञ्चालन हुने,दोलखा : ४५६ मेगावाटको माथिल्लो तामाकोसी जलविद्युत् आयोजना मंगलबार रातिबाट पुनः सञ्चालनमा आउने भएको छ। असोज १२ गतेको पहिरोले क्षतिग्रस्त संरचनाको मर्मतको काम अन्तिम चरणमा पुगेकाले पुनः सञ्चालनमा आउन लागेको हो। तत्कालका लागि कम क्षति भएकालाई ममर्त गरी विद्युत उत्पादन सुरु हुन लागेको आयोजनाले जनाएको छ। कम क्षति भएको बायाँतर्फको डिस्याण्डर र भूमिगत कल्भर्ट पुनः निर्माण गरेर विद्युतगृह सञ्चालनमा ल्याउन लागिएको विद्युत् केन्द्रका प्रबन्धक पूर्ण गोपाल रञ्जितले बताए। बायाँतिरको डिस्याण्डर र भूमिगत कल्भर्ट पुनः निर्माणको काम अन्तिम चरणमा पुगेको छ। विद्युतको माग धान्नका लागि माथिल्लो तामाकोसीको मर्मत चाँडो पूरा गर्न र पुनः सञ्चालनमा ल्याउनका लागि अपर तामाकोसी हाइड्रोपावर कम्पनीका सम्पूर्ण टिम लामाबगरमै खटिँदै आएको पनि उनले बताए। कम्पनीले पछिल्लो पटक पुस १० गते विद्युत उत्पादन गर्ने लक्ष्य बनाएको थियो। विद्युत उत्पादनका लागि करिब अन्तिम अवस्थामा पुगेकाले मंगलबार बिहानबाट बाँधमा पानी जम्मा गर्न सुरु भइसकेको छ। मर्मत भइसकेको एउटा डिस्याण्डरमा पानी भरेर सकेसम्म लक्षित मितिभन्दा अघि नै विद्युत उत्पादन सुरु गर्ने योजना बनाएको प्रबन्धक रञ्जितले बताए। एक दिनअघि विद्युत उत्पादन गर्दा पनि देशमा ठूलो राहत हुने भएकाले प्रयासरत रहेको पनि उनको भनाइ छ। आपतकालीन अवस्थामा रोल्वालिङ खोला जलविद्युत् आयोजनाकै निर्माण कम्पनी हाई हिमाल कन्स्ट्रक्सनमार्फत सफा गर्ने र मर्मतको काम जारी छ। बढी क्षति भएको र सुरक्षा कक्ष भवनका लागि भने सार्वजनिक खरिद ऐनअन्तर्गत नयाँ ठेक्का लगाउने तयारी छ। नयाँ ठेक्का लगाउँदा पनि वर्षाअघि जेठ महिनाको अन्तिम हप्तासम्ममा काम पूरा गर्ने गरी तयारी भएको उनले बताए। बायाँ पोखरी मर्मतपछि नदी प्रवाह (आरओआर) प्रणालीबाट खोलामा पानी उपलब्ध भएसम्म बिजुली उत्पादन गर्ने तयारी छ। माथिल्लो तामाकोसीको दुईवटा पोखरीमध्ये दायाँतर्फको ४० प्रतिशत क्षति भएको छ भने बायाँतर्फको २० प्रतिशत क्षति छ। दुईवटै पोखरी सञ्चालनमा आउँदा बाँधमा पानी जम्मा गरेर आवश्यक समय साँझ र बिहान ४५६ मेगावाट नै उत्पादन गर्न सकिन्थ्यो। तर एउटा मात्रै पोखरी चल्ने हुँदा अधिकतम दुई सय मेगावाटसम्म विद्युत उत्पादन गर्न सकिने अनुमान गरिएको छ। नदीमा आएको पानी सिधै पोखरीमा हाल्दा अहिले १७० मेगावाट र अति सुक्खा समयमा ९० मेगावाटसम्म मात्रै उत्पादन हुने अनुमान छ। पहिरोले माथिबाट १० मिटर अग्लो ढुंगा झरेर बसेको थियो। ढुंगा र लेदो सबै सफा भइसकेको छ। पहिरो र बाढीले पुर्याएको क्षतिको प्रारम्भिक विवरणअनुसार एक अर्ब ८० करोड रुपैयाँको बीमा दाबी गरिएको अपर तामाकोसी हाइड्रोपावर कम्पनीका प्रबन्धक पूर्ण गोपाल रञ्जितले बताए। माथिल्लो तामाकोसीको बीमा राष्ट्रिय बीमा कम्पनीमा गरिएको छ। विद्युत उत्पादन बन्द भएको समयमा विद्युत गृहभित्रका मर्मत गरेको छ भने पहिरोले क्षतिग्रस्त सिंगटीको ४६ नं टावरको समेत मर्मत पूरा गरेको छ। बाढी पहिरोले क्षतिग्रस्त संरचनाको प्राविधिक अध्ययन र सुपरीवेक्षणका लागि एनईए इन्जिनियरिङ कम्पनीलाई जिम्मा दिएको छ। उसैको सिफारिसका आधारमा कम्पनीले पुनः निर्माणको काम गर्नेछ। जलविद्युत केन्द्रको अनुमानभन्दा बढी क्षति भएको र काब्रेभीरमा सडकसमेत क्षति भएपछि माथिल्लो तामाकोसी पुनः सञ्चालनमा ढिलाइ भएको हो। अब कम क्षति भएको बायाँतर्फको पोखरी र कल्भर्टमा कंक्रेटिङको काम करिब पूरा भएको छ। अत्यधिक चिसोका कारण कंक्रिटमा पछिल्लो समय केही ढिला भएको हो। बालुवा थिग्राउने पाखरीको पानी भरिने सतह १९ सय ८७ मिटर उचाइसम्म हो। तर माथिबाट ठूलो ढुंगा आएर पोखरीमा खस्दा १९ सय ८३ मिटरसम्म क्षति भएकाले सफा गर्न नै समय लागेको हो।
"सहकारीसम्बन्धी अध्यादेश ल्याउने सरकारको निर्णय, सहकारी नियमन आयोग गठन",काठमाडौं : सरकारले सहकारीसम्बन्धी अध्यादेश ल्याउने भएको छ। मंगलबार बालुवटारमा बसेको मन्त्रिपरिषद् बैठकले सहकारीसम्बन्धी समस्या समाधान गर्नका लागि अध्यादेश ल्याउने निर्णय गरेको हो। अध्यादेशमा सहकारीसम्बन्धी समस्या समाधान गर्न 'राष्ट्रिय सहकारी नियमन आयोग' बनाउने उल्लेख गरिएको छ। उक्त आयोग बनेसँगै सहकारी बोर्ड खारेज हुने छ। मन्त्रिपरिषद् बैठकले सहकारी खारेज गर्ने निर्णयसमेत गरेको स्रोतले बताएको छ। उक्त आयोगमा चार्टर्ड एकाउन्टेन्ट अध्यक्ष रहने व्यवस्था गरिएको छ। प्रधानमन्त्री कार्यालय स्रोतका अनुसार उक्त आयोगमा सहकारी विज्ञ र राष्ट्र बैंकका गर्भनर सदस्य रहनेछन्। अध्यादेशमा कुनै पनि सहकारीमा १० लाख रुपैयाँ बढी राख्दा त्यसको आम्दानीको स्रोत खुलाउनुपर्ने उल्लेख छ। स्रोतका अनुसार सहकारी पीडितहरूको पैसा फिर्ता गर्ने र सहकारी ठगेकाहरूबाट रकम असुली गर्नेसमेत अध्यादेशमा उल्लेख छ। सबैभन्दा पहिला ५ लाखसम्म ठगिएकाहरूको रकम फिर्ता गरिने समेत अध्यादेशमा उल्लेख छ। मन्त्रिपरिषद् बैठकले उक्त अध्यादेश स्वीकृतका लागि राष्ट्रपति कार्यालयमा पठाउनेसमेत निर्णय गरेको छ।
नेट सेट गो! फोनपे बिल्सबाट इन्टरनेट बिल भुक्तानी गर्दा १ वर्षको निःशुल्क इन्टरनेट,काठमाडौं : फोनपेले आफ्नो अभियान नेट सेट गो१ सार्वजनिक गरेको छ। योजना अन्तर्गत इन्टरनेट बिल भुक्तानी गर्दा १ वर्षको निःशुल्क इन्टरनेट जित्ने अवसर प्रदान गरेको छ। यस अभियानको उद्देश्य ग्राहकहरूलाई डिजिटल भुक्तानी प्रणालीमा प्रोत्साहन दिनु रहेको फोनपेले जनाएको छ। ग्राहकहरूले मोबाइल बैंकिङ एपको फोनपे बिल्सबाट कम्तीमा ३ महिना इन्टरनेट बिल भुक्तानी गर्नु पर्नेछ। यस अभियानको अवधि यही पुष २९ गतेसम्म हुनेछ। लक्की ड्र मार्फत विजेताहरूको चयन गरिनेछ र ५ भाग्यशाली विजेताले १ वर्षको निःशुल्क इन्टरनेट प्राप्त गर्नेछन्। यस अभियानले ग्राहकहरूको भुक्तानी प्रक्रिया सरल र आकर्षक बनाउन र डिजिटल भुक्तानीको महत्त्वलाई प्रोत्साहित गर्नको लागि आयोजना गरिएको हो।
टुँडीखेलमा तमु ल्होसार पर्व मनाइने,"काठमाडौं : तमु समुदायले आफ्नो महान पर्व तमु ल्होसार धुमधामले मनाउने तयारी गरेको छ। तमू ल्होसार मूल आयोजक समितिले मंगलबार काठमाडौंमा पत्रकार सम्मेलन गर्दै प्रधानमन्त्री केपी ओलीको उपस्थितिमा पुस १५ गते काठमाडौंको टुँडीखेलमा धुमधामका साथ तमु ल्होसार पर्व मनाउन लागेको जनाएको हो। तमु थातथलोको संरक्षण र सम्वर्द्धनका लागि मौलिक पहिचानको आह्वान, सरकारी कामकाजी भाषा तमु भाषा घोषणाका लागि तमुवानको आन्दोलन भन्ने मूल नारासहित काठमाडौंमा पुस १३ देखि १५ गतेसम्म विभिन्न कार्यक्रम आयोजना गरिएको छ। गुरुड वर्गको बिदाइ र सर्प वर्गको स्वागत गरी मनाइने ल्होसारका अवसरमा लोकदोहोरी प्रतियोगिता, नृत्य प्रतियोगिता, खेलकुद प्रतियोगिता आयोजना गरिएको तमु ल्होसार मूल आयोजक समितिका महासचिव रामबहादुर तमुले जानकारी दिए। लामा पुरोहितहरुद्धारा १४ गते रातको १२ बजेसम्म दुःख दोखलोका ग्रह दशा शान्ति गरी पुस १५ गते नयाँ विहानीको झुल्के घाममा नयाँ वर्गको स्वागत गरी मनाउने परम्परा रहेको तमू ह्युल छोंज धीं गुरुङ राष्ट्रिय परिषद्ले जनाएको छ।"
रेसुंगा १४ लाई विभाजन गरेर दुईवटा वडा बनाउने प्रस्ताव पारित,गुल्मी : रेसुंगा नगरपालिकाले वडा नम्बर १४ लाई विभाजन गरी दुईवटा वडा बनाउने प्रस्ताव नगरसभाबाट पारित गरेको छ। मंगलबार बसेको १६ औं नगरसभाबाट दुईवटा वडा बनाउने प्रस्ताव पारित भएको हो। १४ वटा वडा रहेको नगरपालिकामा पराल्मी सबैभन्दा ठूलो र विकट रहेको थियो। उक्त वडालाई विभाजन गर्नका लागि मानव संशासन तथा सुशासन समितिका संयोजक हुम बहादुर बस्नेतले प्रस्ताव प्रस्तुत गरेका थिए। पराल्मी र रातामाटा भौगोलिक रूपमा विकट र ठूलो मानिन्छ। हाल रेसुंगा १४ को वडा कार्यालय र स्वास्थ्य चौकी पराल्मी छन्। तर हालसम्म रातामाटामा वडा कार्यालय र स्वास्थ्य चौकी पुग्न सकेको छैन। पराल्मी टाढा भएकाले नगरपालिकाले वडावासीलाई सहज सेवा दिन रातामाटामा सम्पर्क वडा र स्वास्थ्य चौकी कार्यालय सञ्चालन गरेको छ। वडा विभाजन भएपछि नगरपालिकामा १५ वटा हुनेछन्।
८८ दिनपछि माथिल्लो तामाकोशीबाट पुनः विद्युत् उत्पादन सुरु,"काठमाडौं : नेपालमा सञ्चालनमा रहेका जलविद्युत गृहहरूमध्ये सबैभन्दा ठूलो ४५६ मेगावाटको माथिल्लो तामाकोशी जलविद्युत केन्द्रबाट आंशिक रुपमा विद्युत् उत्पादन सुरु भएको छ। गत असोज ११ र १२ गतेको अविरल वर्षाका कारण आएको पहिरोले क्षति पुर्याएका संरचनाहरूको आंशिक मर्मतसम्भार गरी ८८ दिनपछि मंगलबार बेलुका ७४० बजेबाट पुनः विद्युत् उत्पादन सुरु गरी राष्ट्रिय प्रसारण प्रणालीमा समाहित गरिएको छ। हाल नदीमा उपलब्ध पानीको बहावलाई पूर्ण रुपमा प्रयोग गरी १२० मेगावाट विद्युत् उत्पादन गरिएको छ। अविरल वर्षाका कारण तामाकोशी नदीमा पानीको बहाव उच्च भएपछि असोज ११ गते साँझ ७ बजेदेखि केन्द्रबाट विद्युत् उत्पादन बन्द गरिएको थियो। असोज १२ गतेको पहिरोले बाँधस्थलभन्दा केही तल दायाँतर्फ रहेका नियन्त्रण कक्ष (कन्ट्रोल रुम) भवन, बालुवा थिग्ग्रयाउने पोखरी (डिस्याण्डर) र बाँधबाट डिस्याण्डरसम्म पानी पुर्याउने भूमिगत नहर (कल्भर्ट)मा क्षति पुर्याएको थियो। गोंगरस्थित विद्युतृगृहबाट लामाबगरस्थित बाँधस्थलतर्फ जाने करिब तीन सय मिटर पहुँचमार्ग खण्डमा ठूलठूला ढुङ्गा खसेर सडक अवरुद्ध भएको थियो। विस्फोटक पदार्थका प्रयोग गरी ढुङ्गालाई फुटाएर सडक खुलाइएको थियो। केन्द्रबाट उत्पादित विद्युत् प्रवाह गर्न गोंगरखिम्ती २२० केभी प्रसारण लाइनको सिंगटीस्थित ४६ नम्बर टावरमा वर्षाका कारण क्षति पुगेको थियो। दुईवटा डिस्याण्डरमध्ये बायाँतर्फको डिस्याण्डरको आंशिक मर्मतसम्भार सकी विद्युत् उत्पादनका लागि तय गरिएको समय तालिकाभन्दा एक दिनअघिबाट उत्पादन सुरु गरिएको हो। आंशिक रुपमा क्षति पुगेको डिस्याण्डरको पर्खालको पुरानो ढलानलाई भत्काएर मर्मत गरिएको छ। यसैगरी, कल्र्भटको भित्ता र सिलिङमा देखिएका चिराहरूको ग्राउटिङ गरी मर्मत गरिएको छ। पहिरोले क्षति पुर्याएको डिस्याण्डर आंशिक मर्मत गरी तत्कालका लागि माथिल्लो तामाकोशीलाई नदी प्रवाहीका रूपमा सञ्चालनमा ल्याइएको हो। डिस्याण्डरको बाँकी मर्मतसम्भार भइरहेको छ। उक्त काम सम्पन्न भएपछि विद्युत् कम माग हुने समयमा पानी जम्मा गरी बढी माग हुने बिहान र बेलुकाको समय (पिक)मा केन्द्रलाई ४ घण्टा पूर्ण क्षमतामा चलाउन सकिन्छ। केन्द्रलाई पुसभित्रमा पिक समयमा चलाउन सक्ने गरी मर्मतसम्भार भइरहेको छ। जलविद्युत केन्द्रको प्रवर्द्धक कम्पनी अपर तामाकोशी हाइड्रोपावर सञ्चालक समितिका अध्यक्षसमेत रहेका नेपाल विद्युत प्राधिकरणका कार्यकारी निर्देशक कुलमान घिसिङ, कम्पनी सञ्चालक समितिका सदस्यहरू, प्रमुख कार्यकारी अधिकृत (सिइओ) सहितको टोलीले मङ्सिर १८ मा स्थलगत अनुगमन गरी पुस १० भित्रमा मर्मतसम्भार सम्पन्न गरी विद्युत् उत्पादन सुरु गर्ने तालिका तय गरेको थियो। कार्यकारी निर्देशक घिसिङले कम्पनी सञ्चालक समिति, व्यवस्थापन, परामर्शदाता र निर्माण व्यवसायीको निरन्तर प्रयास र रातदिनको खटाइबाट माथिल्लो तामाकोसीको मर्मत सम्भार सम्पन्न भई तालिकाभन्दा एक दिन अघि नै विद्युत् उत्पादन सुरु गर्न सफल भएको बताए। डिस्याण्डरमा ढुङ्गा, लेदोलगायत थुप्रिएको थियो, पहिरोमा परी दुईजना कम्पनीका कर्मचारी र सुरक्षार्थ खटिएका दुई जना सैनिकले ज्यान गुमाएकाले त्यहाँ खटिएका कर्मचारीमा डरत्रास थियो, उक्त स्थलसम्म पुग्ने पहुँचमार्गसमेत थिएन, विद्युत् आपूर्ति बन्द थियो, यस्तो अवस्थामा मर्मतसम्भार अगाडि बढाउनु ज्यादै चुनौतीपूर्ण अवस्था थियो, उक्त चुनौतीलाई सबैको साथ र सहयोगबाट सामाना गर्दै मर्मतसम्भार सम्पन्न गरी आंशिक रुपमा विद्युत् उत्पादन गर्न सफल भएका छौं, घिसिङले भने। देशकै ठूलो विद्युतगृह बन्द हुँदा विद्युत् आपूर्ति व्यवस्थापनमै असहजता उत्पन्न भएको थियो, केन्द्रबाट आंशिक रुपमा विद्युत् उत्पादन सुरु भएसँगै भारतबाट गरिने विद्युत आयात सन्तुलन कायम गरी पिक समयको विद्युत् आपूर्तिमा सहजता हुनेछ। कम्पनीका सिइओ मोहनप्रसाद गौतमले कम्पनीका सञ्चालक समिति, विज्ञसमूहबाट विद्युतगृह सञ्चालन गर्न प्राप्त सुझावहरूलाई समेटेर मर्मत सम्भारका उपायहरू अवलम्बन गरी कार्ययोजनाका साथ काम अगाडि बढाइएको र त्यसको नियमित अनुगमनबाट तोकिएको दिनभन्दा अगाडि नै विद्युत् उत्पादन गर्न सफल भएको बताए। दायाँतर्फको अर्को डिस्याण्डर मर्मत आगामी वर्षायाम सुरु हुनुभन्दा अगाडि नै सक्ने गरी काम गर्न निर्माण व्यवसायी छनोटका लागि बोलपत्र (टेण्डर) आह्वान भइसकेको सिइओ गौतमले उल्लेख गरे। जलविद्युत केन्द्रका सम्पूर्ण संरचनाको बीमा गरिएकाले क्षति पुगेको संरचनाको मर्मतसम्भार खर्च बीमाबाट प्राप्त रकमबाट बेहोरिने छ। कम्पनीले पहिरोले पुर्याएको क्षतिको १ अर्ब ७८ करोड रुपैयाँको प्रारम्भिक बीमा दावी गरेको थियो। कम्पनी र विमक राष्ट्रिय बीमा कम्पनीबाट संयुक्त रुपमा हाल क्षतिको यकिन मूल्यांकन भइरहेको छ। उक्त काम सम्पन्न भएपछि बीमाको रकम भुक्तानी प्राप्त हुनेछ। यसैगरी, विद्युत् बिक्रीबाट प्राप्त हुने आम्दानीको तीन महिनाको बीमा गरिएको छ। बीमा सम्झौतामा उल्लेखित सर्तवमोजिम कम्पनीले दुई महिनाको आम्दानीको भुक्तानी पाउने छ।"
ढल्केवरमा विषादी विश्लेषण प्रयोगशाला सुरु,ढल्केवर(धनुषा) : धनुषाको ढल्केवरमा विषादी विश्लेषण प्रयोगशालाको उद्घाटन गरिएको छ। मंगलबार एक कार्यक्रमकाबीच ढल्केबरस्थित कृषि उपज बजारमा विषादी अवशेष द्रुत विश्लेषण प्रयोगशाला एकाइको उद्घाटन गरिएको हो। जिल्ला समन्वय समिति धनुषाका सभापति राजनन्दन मण्डलले समुद्घाटन गरेसँगै उक्त प्रयोगशाला विधिवत् रुपमा सञ्चालनमा आएको हो। संघीय सरकारको कृषि तथा पशुपन्छी विकास मन्त्रालय मातहत रहेको केन्द्रीय कृषि प्रयोगशालाले ढल्केवर कृषि बजारमा एकाइको स्थापना गरेको कृषि उपज बजार व्यवस्थापन समिति ढल्केवरका अध्यक्ष बुधेश्वर महतोले जानकारी दिए। उनका अनुसार हरियो तरकारी तथा फलफूलमा विषादीको मात्रा परीक्षण गर्न प्रयोगशाला सञ्चालनमा ल्याइएको हो। केन्द्रिय कृषि प्रयोगशाला प्रमुख शान्ता कार्कीको अध्यक्षतामा आयोजित प्रयोगशाला उद्घाटन कार्यक्रममा कृषक तथा व्यापारीलाई केन्द्रीय कृषि प्रयोगशालाका बाली संरक्षण अधिकृत बिबेक सुनुवारले विषादी अवशेषका विषयमा प्रकाश पारेका थिए। प्रयोगशालाको उद्घाटन गर्दै जिल्ला समन्वय सभापति मण्डलले मापदण्डभन्दा बढी विषादी प्रयोग गरिएको पाइएमा तरकारी तथा फलफूल नियन्त्रणमा लिएर नष्ट गर्नुपर्ने उल्लेख गरे।
महालक्ष्मी विकास बैंकले सञ्चालन गर्यो संस्थागत सामाजिक उत्तरदायित्वका कार्यक्रम,"काठमाडौं : महालक्ष्मी विकास बैंकले संस्थागत सामाजिक उत्तरदायित्वका कार्यक्रम सञ्चालन गरेको छ। शिक्षा, स्वास्थ्य, दैवी प्रकोप व्यवस्थापन, वातावरण संरक्षण, सांस्कृतिक प्रवर्द्धन, पूर्वाधार निर्माणसुधार, दिगो विकास लक्ष्य, मानव सेवा तथा परोपकार कार्य जस्ता विभिन्न क्षेत्रहरूमा संस्थागत सामाजिक उत्तरदायित्व अन्तर्गत कार्यक्रम सञ्चालन गर्ने नीति अनुरूप बैंकले विभिन्न कार्यक्रमहरू सम्पन्न गरेको हो। सोहीअन्तर्गत महालक्ष्मी विकास बैंकको लालबन्दी शाखाद्वारा रोटरी क्लब अफ ठमेल काठमाडौं र रोट र्याक्ट क्लब अफ थेम्स इन्टरनेशनल कलेजको संयुक्त पहलमा गरिएको परियोजना परियोजना न्यानोअन्तर्गत पुस १३ गते ईश्वरपुर नगरपालिका२, सर्लाहीका सीमान्तकृत मुसहर समुदायलाई न्यानो डस्ना, ब्ल्यांकेट र कपडाहरू वितरण गर्न आर्थिक सहयोग गरेको छ। त्यसै गरी बैंकको राजापुर शाखाद्वारा मंसिर २२ गतेदेखि मंसिर २९ गतेसम्म धार्मिक सप्ताह श्रीमद् भागवत ज्ञानमहायज्ञ संचालन भएकोमा अमर शहिद बहुमुखी क्याम्पस सँगको सहकार्यमा उक्त अवधिभर जथाभावी भएको फोहोर संकलन तथा क्याम्पस रोड र क्याम्पस परिसर भित्र सरसफाई गर्न तथा फोहोरमैलाहरु व्यवस्थापन गर्न डस्टबिनहरु वितरण गरेको छ। राजदेवी साङ्गीतिक समुह, कलैया बाराले कलैया१ स्थित राजदेवी माता मन्दिरको प्रांगणमा आयोजना गरेको रक्तदान कार्यक्रममा आवश्यक पर्ने फलफूल, जुस, साउण्ड सिस्टम, मिठाई लगायतका सामग्रीहरू खरिद गर्न यस बैंकले आर्थिक सहयोग गरेको छ। बैंकले गर्दै आएका यस्ता संस्थागत सामाजिक उत्तरदायित्व कार्यहरूबाट समग्र आर्थिक तथा सामाजिक विकासमा टेवा पुग्ने विश्वास बैंकले लिएको छ। बैंकले हालै ग्राहकहरूलाई अत्याधुनिक, सुरक्षित तथा सहज डिजिटल बैंकिङ सुविधा उपलब्ध गराउने बैंकको नीति बमोजिम मोबाइल एप्लिकेसनलाई परिष्कृत गर्दै महालक्ष्मी स्मार्ट साथी सञ्चालनमा ल्याएको छ।"
गोरखाको नुब्री उपत्यकामा हिमपात,"गोरखा : उत्तरी गोरखाको नुब्री उपत्यकामा हिमपात भएको छ। सोमबार अपरान्हदेखि हिउँ पर्न थालेको चुमनुब्री२ स्यालाका पेम्वा रेता लामाले बताए। दिउँसो ४ बजेदेखि हिउँ पर्न थालेको हो। अहिले पनि परिरहेको छ, उनले भने, अब झन् चिसो बढ्छ। ३५०० मिटर उचाइमा रहेको चुमनुब्री१ सामागाउँ, ३८०० मिटर उचाइमा रहेको साम्दो, वडा नं २ ल्हो, स्यालालगायतका स्थानमा हिमपात भएको उनले जानकारी दिए। हिउँ परेसँगै स्थानीयको जनजीवन प्रभावित बनेको छ। अब चिसो बढेर घरबाहिर निस्कन सकिँदैन। घरभित्रै खोले पकाउँदै खाँदै बस्ने हो, लामाले भने, याक, चौँरीलाई पनि गोठभित्रै पराल, सुकेको घाँस दिएर राखेका छौं। अहिले यो वर्षकै पहिलो पटक हिउँ परेको उनले बताए। हिमपातले खेतीलाई भने फाइदा पुग्ने उनको भनाइ छ। अहिले करु रोपिएको र हिउँले खेती सप्रिने भन्दै स्थानीय खुसी छन्। उत्तरी गोरखाको अर्को पाटो चुमभ्यालीतिर भने हिउँ परेको छैन। सामा गाउँकै उचाइमा रहेको छेकम्पारतिर हिउँ पर्नुको साँटो तीब्र गतिमा हावाहुरी चलेर स्थानीयलाई हैरान पारेको छ। ठूलो हावाहुरी चलेर धुलोको मुस्लो उडाउँछ। चिसो र धुलोले गाउँले सबै रुघाखोकीको बिरामी छन्, उनले भने।"
धरहराको टिकट बिक्रीबाट एक महिनामा उठ्यो ५५ लाख,"काठमाडौं : पुनःनिर्माण पश्चात धरहरा सशुल्क सञ्चालन भएको आज एक महिना पुगेको छ। यस अवधिमा प्रवेश शुल्कबापत् ५५ लाख रुपैयाँ संकलन भएको छ। गत मंसिर ९ गतेदेखि सर्वसाधारणलाई शुल्कसहित खुला गरिएको धरहराबाट हिजो सोमबारसम्ममा टिकट बिक्रीबापत उक्त रकम संकलन भएको हो। कामु आयोजना निर्देशक प्रकाश अर्यालले प्रत्येक बुधबार धरहरा बन्द हुने र अन्य दिन दैनिक एक हजार दुई सयले धरहरा चढ्ने गरेको जानकारी दिए। ९ गतेदेखि हालसम्म ३१ हजार बढी नागरिकले धरहरा चढिसकेका छन्। जसमा १२ वर्षमुनिका बालबालिकाको तथ्यांक राख्ने गरिएको छैन, उनले भने, बिहान साँढे १० देखि ३ बजेसम्म धरहरा चढ्ने व्यवस्था गरिएको छ। छोटो समयमा नागरिकको उल्लेख्य उपस्थिति देखियो। पछिल्लो समय छिमेकीमूलुकका पर्यटक पनि धरहरा अवलोकन गर्न आउने गरेका छन्। धरहरा चढ्न प्रतिव्यक्ति दुई सय शुल्क तोकिएको छ। विद्यार्थी, ज्येष्ठ नागरिक, बालबालिका अपाङ्गता भएका व्यक्तिले ५० प्रतिशत छुटमा धरहरा चढ्न पाउने व्यवस्था छ। सार्क राष्ट्रबाट आउने पर्यटकलाई प्रतिव्यक्ति ५ सय र सार्कबाहेक राष्ट्रलाई प्रतिव्यक्ति १ हजार रुपैयाँ शुल्क छ। विशिष्ट संरचना सञ्चालन तथा व्यवस्थापन विकास समिति (गठन) आदेश, २०८१ बमोजिम शुल्क लिई धरहरा सञ्चालनमा ल्याइएको हो। गत मंसिर ६ गतेको मन्त्रीपरिषद् बैठकले धरहरा खुला गर्ने र शुल्क स्वीकृत गर्ने निर्णय गरेको थियो। यहाँ पार्किङ गर्दा चार पाङ्ग्रे सवारीका लागि प्रतिघण्टा २० रुपैयाँ र दुई पाङ्ग्रेलाई १० रुपैयाँ तोकिएको छ। धरहरा परिसरमा प्रवेशका लागि ५० रुपैयाँ निर्धारण गरिएको छ। धरहरा स्तम्भमा राष्ट्रिय महत्वका विज्ञापन गर्न प्रतिघण्टा ५ हजार रुपैयाँ तोकिएको छ। व्यावसायिक भिडियो छायांकनका लागि प्रतिघण्टा ५ हजार रुपैयाँ र फोटोग्राफीका लागि प्रतिघण्टा १ हजार ६ रुपैयाँ निर्धारण गरिएको छ।"
"सेयर बजार १४ अंकले बढ्यो, नेप्से परिसूचक २६ सय विन्दुमाथि","काठमाडौं : सेयर बजार बढ्ने क्रम आज पनि जारी रह्यो। कारोबार साताको दोस्रो दिन सोमबार २८९१ अंकले बढेको नेप्से परिसूचक आज १४११ अंकले बढेर २६२६३१ विन्दुमा अडिएको छ। सेन्सेटिभ इण्डेक्स २५८ अंकले बढेर ४४९१५ विन्दुमा पुगेको छ। कारोबार रकम सोमबारको तुलनामा बढेको छ। यसदिन ३१२ स्क्रिप्सको ५ अर्ब २० करोड २२ लाख ६३ हजार ३८ रुपैयाँको सेयर कारोबार भयो। सोमबार ४ अर्ब ४३ करोड मूल्य बराबरको सेयर कारोबार भएको थियो। यसदिन तीन कम्पनीको सेयर सकारात्मक सर्किट लेभलमा कारोबार भयो। आत्मनिर्भर लघुवित्त वित्तीय संस्था, गुराँस लघुवित्त वित्तीय संस्था र सामुदायिक लघुवित्त वित्तीय संस्थाको सेयर १० प्रतिशतले बढेको हो। यसैगरी न्यादी हाइड्रोपावरको सेयर ८६० र सप्तकोशी डेभलपमेन्ट बैंकको ७५४ प्रतिशतले बढ्यो। तीन कम्पनीको सेयर सकारात्मक सर्किट लेभलमा कारोबार हुँदा सपोर्ट माइक्रो फाइनान्स वित्तिय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रमका आधारमा जानकी फाइनान्स शीर्षस्थानमा रह्यो। सो कम्पनीको २० करोड मूल्य बराबरको सेयर कारोबार भयो। जोशी हाइड्रोवार डेभलपमेन्टको १९ करोड, नेपाल फाइनान्सको ९ करोड र माउन्टेन इनर्जी र न्यादी हाइड्रोपावरको ८८ करोड मूल्यको सेयर कारोबार भयो। कारोबारमा आएका १६८ स्टक्सको मूल्य बढ्दा ७० वटाको घटयो। ६ स्टक्सको मूल्य भने आज स्थिर रह्यो। दुई समूहको उपसूचकबाहेक अन्यको उपसूचक सकारात्मक देखिएका छन्। मनु एण्ड प्रो र ट्रेडिङ समूहको उपसूचकबाहेक अन्यको उपसूचक सकारात्मक देखिएका हुन्।"
मुस्ताङमा अफ सिजनमा पनि पर्यटकको आगमन,जोमसोम : अफ सिजन सुरु भए पनि मुस्ताङमा पर्यटक आउने क्रम जारी छ। अत्यधिक चिसो र सम्भावित हिमपातको जोखिमका बाबजुद पनि पर्यटकको आगमन भइरहेको हो। जिल्ला प्रहरी कार्यालयका अनुसार हिउँदयामको पहिलो साता बितिसक्दा समेत म्याग्दी हुँदै दैनिक १ हजार २ सय बढी पर्यटक आइरहेका छन्। दैनिक ४०५० जनाको संख्यामा पर्यटक उपल्लो मुस्ताङ जाने गरेका छन्।
"सहकारी ठगी प्रकरण : छविलाल जोशीको बयान सकियो, लिला पछाईको सुरू","पोखरा : पोखराको सूर्यदर्शन सहकारी ठगीका आरोपित पूर्वडीआईजी छविलाल जोशीको बयान सकिएको छ। जोशीको बयान सकिएलगत्तै लिला पछाईंको बयान सुरू भएको छ। कास्की जिल्ला अदालतका सूचना अधिकारी सुरज अधिकारीले जोशीको बयान सकिने वित्तिकै पछाईंको बयान सुरू भएको अन्नपूर्णलाई जानकारी दिए। न्यायाधीश नीतिज राईको इजलासमा बयान जारी छ। जोशीको सोमबार साढे दुई घण्टा बयान लिइएको थियो। आज दिउँसो उनको बयान सकिएको हो। राष्ट्रिय स्वतन्त्र पार्टीका सभापति रवि लामिछानेसहित पाँचजना प्रतिवादीको सोमबारदेखि जिल्ला अदालत कास्कीमा बयान सुरू भएको हो। रविसहित पाँचजनालाई अदालत उपस्थित गराइए पनि सोमबार जोशीको बयान लिइएको थियो। पछाईको बयान सकिएपछि अब रवि लामिछानेको बयान हुने जनाइएको छ। बयानका लागि लामिछाने,जोशी,लिला पछाई र रामबहादुर खनाललाई अदालत उपस्थित गराएको छ। अर्का आरोपित कृष्ण गुरूङ भने बिरामी परेकाले अदालतमा उपस्थित हुन सकेनन्। पोखराको सूर्यदर्शन सहकारीको तर्फबाट जिल्ला अदालत कास्कीले दायर गरेको अभियोग पत्रअनुसार सहकारी ठगी,संगठित अपराध र सम्पत्ति शुद्धीकरणको बयान कार्य सोमबार जोशीबाट सुरु भएको थियो। सरकारी वकिलको कार्यालयले पोखराको सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरेको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। पछाई र खनालविरुद्ध पनि सम्पत्ति शुद्धीकरणमा मुद्दा दायर भएको छ। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए। सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन्।"
सूर्यदर्शन सहकारी ठगी प्रकरणमा पूर्वसांसद गुरूङ पक्राउ,कास्की : सूर्यदर्शन सहकारी ठगी प्रकरणमा गण्डकी प्रदेशकी पूर्वसांसद मीना गुरूङ पक्राउ परेकी छन्। कास्की प्रहरीले मंगलबार साँझ उनलाई पोखरा११ स्थित निवासबाटै पक्राउ गरेको हो। गुरुङ सूर्यदर्शन सहकारीकी पूर्व उपाध्यक्ष हुन्। उक्त सहकारी ठगी प्रकरणमा मुद्दा दायर भएका प्रतिवादीमध्ये उनी पनि एक हुन्।
कप्तान पूजा महतो सम्मानित,वीरगन्ज : यू१९ विश्वकप क्रिकेटमा पुग्न सफल नेपाली राष्ट्रिय टिमकी कप्तान पूजा महतोलाई वीरगन्ज महानगरपालिकाले सम्मान गरेको हो। मंगलबार वीरगन्ज महानगरपालिकाका मेयर राजेशमान सिंहले आफ्नै कार्यकक्षमा महतोलाई खादा ओढाएर नगद २५ हजार रुपैयाँ प्रदान गर्दै सम्मानित गरेका हुन्। त्यस अवसरमा यू१९ नेपाली राष्ट्रिय टिमकी सदस्य साना प्रविनलाई पनि मेयर सिंहले सम्मानित गरे। वीरगन्ज१३ निवासी सानालाई यसअघि गत मंसिर ९ गते मेयर सिंहले ५१ हजार रुपैयाँ प्रदान गर्दै सम्मान गरेका थिए। गत मंसिरमा सम्पन्न यू१९ टी२० महिला एसिया क्वालिफायरमा थाइल्याण्ड विरुद्धको खेलमा सानाले अर्धसतक प्रहार गर्दै कप्तान पूजा महतोसँग मिलेर नेपालका लागि कीर्तिमानी साझेदारी गरेकी थिइन्। मेयर सिंहले क्रिकेटको माध्यममार्फत मधेस र नेपालको नाम विश्वमै चिनाउन सफल भएको भन्दै कप्तान महतो र सानाको मनोबल तथा हौसला बढाउन सम्मान गरिएको बताए।
कर्णालीमा अपांगता भएका व्यक्ति लक्षित कानुन परिमार्जन गर्न जोड,"वीरेन्द्रनगर : कर्णालीमा मानसिक अपांगता व्यक्ति लक्षित कानुन परिमार्जन गर्न जोड दिइएको छ। प्रदेशसभाका सदस्यहरूले मानसिक स्वास्थ्य तथा मनोसामाजिक अपांगता भएका व्यक्ति लक्षित कानुन परिमार्जन गर्न आवश्यक रहेको भन्दै कानुन परिमार्जनमा जोड दिएका हुन्। उनीहरूले विभेदकारी कानुन परिमार्जन गर्ने र अपमानित शब्दावली खारेज गर्न पनि ऐक्यबद्धता जनाउँदै मानसिक स्वास्थ्य र मनोसामाजिक अपांगता भएका व्यक्तिलाई सम्मानजनक अवसर प्रदान गर्नेमा जोड दिएका छन्। राष्ट्रिय मानव अधिकार आयोग कर्णाली प्रदेश र कोसिस नेपालले आयोजना गरेको कार्यक्रममा प्रदेशसभा सदस्यले चलनचल्तीमा रहेका कानुनमा मनोसामाजिक अपांगता भएका व्यक्तिको रोजगारीको अधिकारबाट वञ्चित गरेको, अपमानित महसुस हुने शब्द चलनमा रहेकाले त्यस्ता कानुनलाई परिमार्जन गर्नुपर्ने बताएका छन्। कर्णाली प्रदेशसभा सदस्य बिन्दमान विष्टले कानुनमा रहेका विभेदकारी प्रावधान र अपमानित शब्दावली रहेकाले संशोधन गर्न सकिने बताए। कानुनी र व्यावहारिक संवेदनशीलतालाई ध्यानमा राख्दै मनोसामाजिक अपांगता रहेका व्यक्तिको पक्षमा जनप्रतिनिधि रहेको उनले बताए। यस्तै प्रदेशसभा सदस्य जितबहादुर मल्लले फरक क्षमताका व्यक्तिहरूलाई शैक्षिक अवसर सुनिश्चित गर्न परीक्षाबाट वञ्चित गराउने जस्ता प्रावधान सुधार गर्न जरुरी रहेको बताए। उनले आफू उनीहरूको हक अधिकार प्रत्याभूति गर्न विभेदकारी कानुन संशोधन गर्न तयार रहेको प्रतिबद्धता जनाए। यस्तै प्रदेशसभा सदस्य पूर्णबहादुर खत्रीले घरघरमा मानसिक स्वास्थ्यका बिरामी भएकाले आफू स्वयंलाई सम्झेर कानुन बनाउन जरुरी रहेको बताए। प्रदेशसभा सदस्य देवेन्द्रबहादुर शाहीले फरक क्षमता भएका व्यक्तिहरू लक्षित कानुन परिमार्जन गर्न आवश्यक रहेको बताए। उनले सबै प्रकृतिका अपांगता भएका व्यक्तिहरूलाई शिक्षा, स्वास्थ्य, रोजगारी र आत्मसम्मानसहितको अवसरहरू प्रदान गर्ने गरी कानुनी व्यवस्था गर्नुपर्ने जनाए। कर्णाली प्रदेशसभाको सामाजिक विकास समितिका ज्येष्ठ सदस्य खड्कबहादुर पोख्रेलले मानसिक स्वास्थ्यको समस्या दिनदिनै बढ्दै गएको भन्दै यसप्रति सम्बन्धित निकायहरू गम्भीर बन्नुपर्ने बताए। उनले यसको क्षेत्रमा काम गर्ने सरकारी तथा गैरसरकारी निकायहरूले कार्यक्षेत्र विस्तार गर्नुपर्ने बताए। उनले अपांगता भएका व्यक्तिहरूले घरभित्रैबाट विभेद भोग्नु परेको बताउँदै त्यसलाई अन्त्य गर्न कानुनमा आवश्यक सुधार गर्नुपर्ने जनाए। राष्ट्रिय मानव अधिकार आयोग कर्णालीका प्रमुख रमेशकुमार थापाले शारीरिक अपांगताको तुलनामा मनोसामाजिक अपांगताको सवाल ओझेलमा पारिएको बताए।"
भलिबल फ्रेन्चाइजको लोगो सार्वजनिक,काठमाडौं : पुरुष फ्रेन्चाइज नेपाल भलिबल लिग (एनभीएल)को लोगो सार्वजनिक गरिएको छ। लिगको आयोजक केडिया ग्रुपले मंगलबार काठमाडौंमा एक कार्यक्रमको आयोजना गर्दै फ्रेन्चाइज लिगको लोगो र स्लोगन सार्वजनिक गरेको हो। खेलकुद मन्त्री तेजुलाल चौधरीले लोगो अनावरण र स्लोगन गरे। उचाईको नयाँ उडान स्लोगन रहेको नेपाल भलिबल लिगको पहिलो सिजन आगामी २०२५ मा हुने केडिया ग्रुपले जनाएको छ। पहिलो संस्करणको लिगमा ६ टोलीको सहभागिता हुने र सिंगल राउण्ड रोविनका आधारमा खेल हुने आयोजकले जनाएको छ। कार्यक्रममा खेलकुदमन्त्री चौधरीले खेलकुदको माहोल हुँदा पनि पूर्वाधार नहुँदा खेलकुदको सोचेजस्तो विकास हुन नसकेको बताए। नेपाल ओलम्पीक कमिटीको निर्वाचनप्रति लक्षित गर्दै उनले अदालतको आदेशसमेत नमान्ने प्रवृति खेल संस्थामा देखिएको भन्दै सबैले ऐन नियम मान्नुपर्ने बताए। उनले सरकारको निर्देशन र कानुन नमान्ने खेलकुद संघहरूलाई कडा कारबाही गर्ने चेतावनी दिए। ९ दिनसम्म चल्ने लिगमा कूल १५ खेल हुने र लिगमा शीर्ष दुई स्थानमा रहने टोलीबीच फाइनल खेल हुनेछ। कार्यक्रममा श्रीलंकामा भएको काभा यु२० पुरुष भलिबलको रजत विजेता नेपाली यु२० राष्ट्रिय टोलीका सदस्यलाई नगदसहित सम्मान गरिएको थियो।
मुस्ताङका किसान स्याउ बगैंचा व्यवस्थापनमा व्यस्त,"जोमसोम : मुस्ताङका किसान यतिखेर स्याउ बगैंचा व्यवस्थापनमा व्यस्त छन्। स्याउको उचित स्याहारसम्भार पुगे मात्रै स्याउ गुणस्तर तथा उत्पादन वृद्धि हुने भएकाले किसानले बर्सेनि हिउँदयाममा स्याउ बगैंचा व्यवस्थापन गर्छन्। मुस्ताङमा असोज र कात्तिक महिनामा स्याउको पोस्ट हार्भेस्ट गरेपछि बिक्रीका लागि बजारीकरण गरिन्छ। त्यसपछि राताम्मे स्याउ बगैंचा फल टिपेपछि रित्तो हुन्छन्। स्याउ बगैंचामा पोस्ट हार्भेस्ट गरेपछि स्याउ बगैंचा क्रमशः उजाड र नांगो देखिन्छन्। स्याउ बगैंचामा बोटको पात झरेर नांगो भएपछि स्याउ बगैंचाको उचित व्यवस्थापन सुरु हुन्छ। स्याउको बगैंचा व्यवस्थापनको उचित समय पुस र माघ महिना हो। स्याउ बगैंचाको व्यवस्थापन पुस र माघमा गर्ने प्रचलन छ। चिसो याममा स्याउ बगैंचा व्यवस्थापन नगरी ढिला गरेमा तापक्रम वृद्धि हुने र यसले स्याउको फूल र फल लाग्ने पालुवामा असर पुग्ने भएकाले गर्मीयाम सुरु हुनुअगावै स्याउको समूचित व्यवस्थापन सक्नुपर्ने शीतोष्ण बागवानी विकास केन्द्र मार्फाका निमित्त कार्यालय प्रमुख पद्मनाथ आत्रेयले जानकारी दिए। पाँचवटै स्थानीय तहमा स्याउ बगैंचा व्यवस्थापन धमाधम चलिरहेको केन्द्रका निमित्त कार्यालय प्रमुख आत्रेयले बताए। स्याउ खेतीतर्फ राम्रो आम्दानी भएकै कारण पछिल्लो समय मुस्ताङमा छिटो, छरितो रूपमा उत्पादन दिने उच्च घनत्व प्रविधिको (हाईब्रिट) जातको स्याउ खेती विस्तार भइरहेको छ। लगाएको दोस्रो वर्षमै फल दिने भएकाले इटालीबाट आयात गरिएको हाईब्रिड जातको स्याउ खेतीलाई यहाँका किसानले पछ्याउन थालेका हुन्। मुस्ताङमा स्थानीय जातका परम्परागत उन्नत जातको रेड डेलिसियस, रोयल डेलिसियस, गोल्डेन डेलिसियस र रिचारेड डेलिसियस स्याउ खेती गर्ने गरिएको छ। यस्तै स्याउ खेतीबाट छिटो, छरितो आर्थिक लाभ लिन उद्देश्यले स्थानीय किसानले उच्चघनत्व प्रविधिमा आधारित गाला, फुजी, गोल्डेन, किङरोट, रेड डेलिसियस र जोनाप्रिन्स जातका स्याउ खेती बढी हुन्छ।"
विद्यालय परिसरमै धर्म परिवर्तन गराउने पास्टर पक्राउ,"टीकापुर : कैलालीको लम्कीचुहा नगरपालिकाका विभिन्न विद्यालयहरूमा गएर विद्यार्थीलाई इसाई धर्मको बारेमा प्रवचन दिने पास्टर पक्राउ परेका छन्। जिल्ला प्रहरी कार्यालय कैलालीका अनुसार लम्की सामुदायिक चर्चका पास्टर जन्मजय भट्टराई विभिन्न विद्यालयमा गएर विद्यार्थीहरूलाई इसाई धर्मको प्रचार गरेको आरोपमा पक्राउ परेका हुन्। पास्टर भट्टराईले नगरपालिकाको वडा नं ५ स्थित जनप्रभात माध्यमिक विद्यालय, वडा नं १ को सहिद स्मृति माध्यमिक विद्यालय र जानकी आधारभूत विद्यालयमा क्रिसमसको उपहार स्वरुप झोला, चकलेट बाँडेर विद्यार्थीलाई धर्मको बारेमा प्रवचन दिएका थिए। उनले आफ्नो सामाजिक सञ्जाल फेसबुकमै विद्यालयमा पुगेर झोला, चकलेट वितरण गरेका फोटोहरूसमेत सार्वजनिक गरेका हुन्। सहिद स्मृति माध्यमिक विद्यालयमा विद्यार्थीहरूलाई विद्यालय परिसरमा लाइन लगाएर इसाई धर्मसम्बन्धी प्रवचन दिइरहेका भट्टराईको भिडियो सामाजिक सञ्जालहरूमा भाइरल बनेको थियो। विद्यालयमा विपन्न बालबालिकालाई झोला वितरण गर्न भन्दै आएका पास्टर भट्टराईले इसाई र बाइबलमाथि लामो प्रवचन दिएका छन्। आफूहरूलाई झुक्याएर पास्टर भट्टराईले बाइबलको प्रचार गरेको विद्यालय व्यवस्थापन समितिका अध्यक्ष गणेश ढकालले बताए। पास्टर भट्टराईले लम्कीका अन्य विद्यालयमा पनि क्रिसमसको अवसर पारेर उपहार दिने गरेको उनको भनाइ छ। उपहार दिने भनेर विद्यालयमा मलाई पनि बोलाइएको थियो। अन्तिम पिरियडमा पास्टर भट्टराईले शुभकामना दिन्छु भनेर बोल्न थालेका हुन्, उनले भने बाइबलको बारेमा बोल्न थालेपछि पछि मैले त्यो कुराको खण्डन पनि गरेको हुँ। पास्टर भट्टराईले हामीलाई समेत झुक्याउने काम गरेका छन्। भट्टराईले विद्यालयमा खेलकुद सामग्री, विपन्न विद्यार्थीहरूलाई झोला, चकलेट वितरण गर्दै आएका थिए। केही दिनअघि जिल्लाको मोहन्याल गाउँपालिका वडा नं ५ स्थित त्रिवेणी माध्यमिक विद्यालयमा समेत बाइबलबारे प्रवचन दिएका थिए। विद्यालयका विद्यार्थीहरूले भट्टराईको कुराप्रति आपत्ति जनाएपछि उनी त्यहाँबाट हिँडेको बताइएको छ। जिल्ला प्रहरी कार्यालय कैलालीका प्रहरी उपरीक्षक पदमबहादुर बिष्टका अनुसार विद्यालयमा पुगेर विद्यार्थीहरूलाई धर्म परिवर्तनका लागि प्रेरित गरेको आरोपमा चर्चका पास्टर भट्टराईलाई पक्राउ गरिएको हो। धर्म परिवर्तन शीर्षकमै किटानी जाहेरी लिएर इलाका प्रहरी कार्यालय लम्कीले अदालतबाट म्याद थप गर्दै भट्टराईमाथि अनुसन्धान गरिरहेको छ, प्रहरी उपरीक्षक विष्टले भने, भट्टराईले विद्यालयमा पुगेर शैक्षिक र खेलकदु सामग्री वितरण गर्ने र विद्यार्थीहरूलाई इसाई धर्ममा लाग्न प्रेरित गर्दै आएको आरोप छ। नेपालको संविधान २०७२ को धारा २६ मा कसैको धर्म परिवर्तन गराउने वा अर्काको धर्ममा खलल पर्ने काम वा व्यवहार गर्न गराउन हुँदैन र त्यस्तो कार्य कानुन बमोजिम दण्डनीय हुनेछ भन्ने उल्लेख छ।"
राप्रपाले सरकारविरुद्ध देशैभर भण्डाफोर कार्यक्रम गर्ने,"काठमाडौं : राष्ट्रिय प्रजातन्त्र पार्टी (राप्रपा)ले सरकारविरुद्ध देशैभर भण्डाफोर कार्यक्रम गर्ने भएको छ। पार्टी कार्यालय धुम्वाराहीमा मंगलबार बसेको राप्रपा केन्द्रीय कार्यसम्पादन समिति बैठकले वर्तमान सरकारका कारण भ्रष्टाचार संस्थागत हुनुका साथै मुलुक अस्तव्यस्त भएको निष्कर्ष निकाल्दै देशभरका सातवटै प्रदेशका साथै अन्य तहमा सरकारविरुद्ध भण्डाफोर र विरोध कार्यक्रम गर्ने निर्णय गरेको राप्रपा अध्यक्ष राजेन्द्र लिङ्देनले जानकारी दिए। ठूला दल मिलेर बनेको सरकारले जनतामा आशा जगाउन नसकेको उनले बताए। त्यस्तै उनले सरकारले अर्थतन्त्र चलायमान गराउन नसकेको,अन्तर्राष्ट्रिय सम्बन्धमा समेत असन्तुलित परराष्ट्र नीतिका कारण नेपाल भूराजनीतिक चक्रव्युहमा फस्न जाने खतरामा पुगेको निष्कर्ष बैठकले निकालेको जानकारी दिए। बैठकमा पार्टीको आन्तरिक जिल्ला अधिवेशन तयारीको समिक्षा गरिएको लिङ्देनले बताए। बैठकले सहकारी पीडितहरूको बचत फिर्ताको सुनिश्चितता गर्न र बचत फिर्ताको माग गर्दै आन्दोलन गरेकामाथि सरकारले गरेको दमन तुरुन्त रोक्न पनि माग गरेको छ ।"
मधेसमा फेरि बढ्यो अपराधको शृंखला,"जनकपुरधाम : घटना १ : बाराको जितपुर सिमरा उपमहानगरपालिका ११ मा शनिबार कारभित्र एक जना मृत अवस्थामा फेला परे।  बागमती प्रदेशको ०१, ०२८ च ७६१६ नम्बरको कारभित्र एक जना पुरुष मृत फेला परेका थिए। स्थानीयले ती व्यक्तिलाई कसैले गोली हानेर हत्या गरेको हुन सक्ने बताए। घटनाबारे अनुसन्धान जारी छ।  घटना २ : शुक्रबार बिहान करिब ४ बजे महोत्तरीमा डाँका समूहले एक जनाको हत्या गरी लुटपाटसमेत गर्यो। महोत्तरीको मनरा सिसवा नगरपालिका४ साढा गाउँका ७० वर्षीय सुशील झाको हत्या डाँका समूहले गरेको प्रहरीले जनाएको छ। हत्या गरिएका झा पूर्वगाविस सचिवसमेत रहेका थिए। ७, ८ जनाको समूहमा आएका लुटेराहरूले झाको घरसहित उनका छिमेकीको घरमासमेत लुटपाट गरेका थिए।  घटना ३ : बिहीबार राति जनकपुरको मुरलीचोकस्थित दुर्गामन्दिर परिसरमा अन्दाजी ६० वर्षीय पुरुषको शव फेला पर्यो। बिहान मर्निङ वाकमा गएका सर्वसाधारणहरूले शव देखेपछि प्रहरीलाई खबर गरेका थिए। घटनास्थलको प्रकृति हेर्दा कसैसँग वादविवादपछि इँटा प्रहार गरेर हत्या गरिएको जस्तो देखिएको थियो। घटनास्थलमा रक्सीका बोतलहरू पनि बरामद भएको थियो।  घटना ४ : बिहीबार अपराह्न धनुषाको मिथिला बिहारी नगरपालिका २ पुरन्दाहास्थित पर्शुराम तलाउनजिकै बोराभित्र एक युवकको शव फेला पर्यो। अन्दाजी ३० वर्षीय युवकको शव निकै बिग्रिएको अवस्थामा फेला परेको थियो।  घटना ५ : १८ मंसिरमा साँझपख घरबाट घाँस लिन खेत गएकी धनुषाको विदेह नगरपालिका५ मुरिबाकी ४० वर्षीया रामपरीदेवी ठाकुरको मंसिर १९ गते हत्या भएको अवस्थामा टाउको र शरीर अलगअलग अवस्थामा भेट्यो। प्रहरीका अनुसार सहिदनगर नगरपालिका ७ शिवनारायण मण्डलको धानखेतमा रामपरीको धर फेला परेको थियो भने टाउँको त्यहाँबाट २०५ फिट पर कमला नगरको झाडीमा फालिएको अवस्थामा भेटियो।  माथिका घटनाहरू पछिल्लो दुई साताभित्र मधेसमा भएका अपराधका घटनाहरूको विवरणमात्रै हुन्। पछिल्लो समय मधेस प्रदेशमा अपराधको शृंखला फेरि बढेको छ। खुल्ला सिमानाका कारण अपराधीहरू स्वदेशमा अपराध गरेर विदेश फरार हुने र पारिबाट समेत अपराधीहरू ल्याएर अपराध गराउने कार्यहरू भएका छन्। चालु आर्थिक वर्ष २०८१०८२ मंसिरसम्ममा ३१ जनाको हत्या गरिएको छ भने ज्यान मार्ने उद्योगमा १०३ वटा मुद्दा दर्ता भएका छन्। अधिकांश अपराधमा आफ्नैको संलग्नता शुक्रबार राति महोत्तरीमा डाँका समूहबाट मारिएका सुशील झाको हत्यामा उनको चिनजानकै व्यक्तिको संलग्नता रहेको परिवारजनको दाबी छ। घरमा डाँका गर्न आएकाहरूमध्ये एकजनालाई हेर्नेबित्तिकै झाले भनेका थिए, ए तिमी पनि आएको छौं। डाँका बनेर आएका ती व्यक्तिसँग उनको पारिवारिक चिनजान थियो र पहिचानमा आएकै कारण उनलाई हत्या गरियो भन्ने कुरा हामीले थाहा पाएका छौं, मधेस प्रदेशका डीआईजी लालमणि आचार्य भन्छन्, अधिकांश अपराधका घटनाहरू चिनजानकै व्यक्तिहरूबाट भएको देखिन्छ। बढीजसोमा प्रेम सम्बन्धहरू, विवाहोत्तर सम्बन्धहरू पनि जघन्य अपराधका कारण बनेका छन्। त्यसैगरी कतिपय घटनाहरूमा अपराधीहरू अपराध गरेर खुला सीमाको फाइदा उठाएर पारि भागेको पनि थुप्रै घटनाहरू रहेका छन्। कतिपय घटनाहरूमा हामीले भारतबाट समेत फरार अभियुक्तहरूलाई पक्राउ गरेर ल्याएका छौं।"
पश्चिमी न्यून चापीय प्रणालीको प्रभाव : सुदूरपश्चिम र कर्णाली प्रदेशमा वर्षा र हिमपातको सम्भावना,"काठमाडौं : पश्चिमी न्यून चापीय प्रणालीको प्रभावले मुलुकका केही स्थानमा हल्कादेखि मध्यम वर्षा र हिमाली क्षेत्रमा हिमपातको सम्भावना रहेको मौसम पूर्वानुमान माहाशाखाले जनाएको छ । महाशाखाका अनुसार मंगलबार सुदूरपश्चिम प्रदेशको केही स्थान तथा कर्णाली प्रदेशको एकदुई स्थानमा हल्का वर्षा र हिमपात भइरहेको छ । महाशाखाका अनुसार पश्चिमी वायुको साथै पश्चिमी न्यून चापीय प्रणालीको प्रभावका कारण सुदूरपश्चिम प्रदेश, कर्णाली प्रदेश, लुम्बिनी प्रदेश र गण्डकी प्रदेशमा साधारणतया बदली रही कोशी प्रदेश, बागमती प्रदेशको पहाडी भूभागमा आंशिक बदली तथा बाँकी भूभागमा मौसम सफा रहनेछ। तराई तथा उपत्यकाका केही स्थानमा हुस्सुकुहिरोको सम्भावना रहेकाले दैनिक जनजीवन,स्वास्थ्य, यातायात तथा हवाई उड्डयनमा आंशिक असर पर्न सक्ने हुँदा सतर्कता अपनाउन महाशाखाले अनुरोध गरेको छ। मौसम भोलिसम्म बदली रहने र अधिकतम तापक्रम घट्ने हुँदा चिसो बढ्ने बताइएको छ।"
नवलपरासी कारागारमा क्षमताभन्दा तीन गुणा बढी कैदीबन्दी,"परासी : नवलपरासी कारागार क्षमताभन्दा बढी कैदीबन्दी रहेको पाइएपछि उनीहरूलाई तत्काल स्थानान्तरण गर्नुपर्ने सुझाव दिइएको छ । जिल्लामा रहेको कारागार र हिरासत अनुगमन गर्न आएको मुख्य न्याधिवक्ताको कार्यालय लुम्बिनी प्रदेशका मुख्य न्यायाधिवक्ता यमलाल खनालको नेतृत्वमा आएको टोलीले उक्त सुझाव दिएको हो । नवलपरासी कारागारमा क्षमताभन्दा तीन गुणा बढी कैदीबन्दीहरू रहेको पाइएपछि तत्काल स्थानान्तरण गर्न सुझाव दिइएको छ । अनुगमनका क्रममा टोलीले कारागारमा क्षमताभन्दा अधिक संख्यामा कैदीबन्दी रहेकाले केहीकैदी बन्दीको संख्या तत्काल स्थानान्तरण गर्नुपर्ने,थुनामा रहेका प्रायः युवा नै रहेकोले श्रम र रोजगारीको लागि व्यवस्था गर्नुपर्ने सुझाव दिइएको कारागार कार्यालयका प्रशासक अर्जुनप्रसाद रेग्मीले जानकारी दिए । कारागारको क्षमता १७५ जनाको हो । २५ महिला र १५० पुरुष राख्ने क्षमता भएको कारागारमा अहिले ३ बालबालिकासहित ९० जना महिला र ४६३ जना पुरुष गरी ५५३ जना कैदीबन्दीहरू रहेको रेग्मीले जानकारी दिए । रुपन्देही र कपिलवस्तुमा महिलालाई राख्ने ठाउँ नभएकाले त्यस जिल्लाका महिला बन्दीलाई नवलपरासी नै पठाइने गरिएको छ । त्यसबाहेक अन्य जिल्लाका महिला र पुरुष पनि कारागारमा रहेको कारागार प्रशासक रेग्मीले बताए । पुरुष कैदीबन्दीहरू अन्य जिल्लाभन्दा नवलपरासी र नवलपुरका बढी छन् । कैदीबन्दीहरूको संख्या बढी भएपछि स्थानान्तरणका लागि विभागलाई जानकारी गराए पनि अन्य जिल्लामा पनि त्यस्तै अवस्था रहेकाले स्थानान्तरण गर्न समस्या भएको हुनसक्ने रेग्मीको भनाइ छ ।"
स्थानीय तहलाई तीन मेगावाट क्षमताको मात्रै विद्युत् उत्पादनको अधिकार दिनुपर्छ,"काठमाडौं : सांसदहरूले नेपालको जलविधुत क्षेत्रको विकासमा निजी क्षेत्रको योगदान महत्वपूर्ण रहेकाले थप प्रोत्साहन गर्ने नीति ल्याउनुपर्ने धारणा राखेका छन् । सिंहदरबारमा मंगलबार बसेको प्रतिनिधिसभा अन्तर्गतको पूर्वाधार विकास समितिमा विद्युत विधेयक,२०८० माथि संशोधनकर्ता सांसदसँगको छलफलका क्रममा उनीहरूले राज्यले जलविद्युत क्षेत्रमा निजी क्षेत्रको योगदानलाई भुल्न नहुने समेत बताए । संशोधनकर्ता सांसद गगन कुमार थापाले जलविधुत क्षेत्रमा निजी क्षेत्रको दायरा थप फराकिलो पार्नुपर्ने धारणा राखे। उनले स्थानीय तहलाई पाँच मेगावाट क्षमतासम्मको विद्युत् उत्पादन गर्न दिने प्रावधान उचित नहुने र त्यसलाई घटाएर तीन मेगावाट बनाउनुपर्ने सुझाव दिए । सामुदायिक विधुतीकरणको विषयलाई पूर्णत बन्देज लगाउन नहुने उनको भनाइ छ। थापाले सरकारको ५१ प्रतिशत स्वामित्व भएका जलविधुत आयोजनाका सन्दर्भमा प्रतिष्पर्धा गराउनुपर्नेमा जोड दिए। त्यस्तै सांसद जनार्दन शर्माले विद्युत् उत्पादन अनुमति पत्र लिएर होल्ड गर्ने वा विक्री वितरण गर्ने प्रवृत्ति रोक्ने विषयलाई कानुनमा नै व्यवस्था गर्नुपर्ने बताए । उनले काम गर्न सक्ने क्षमताका आधारमा नै विद्युत् उत्पादन अनुमति पत्र दिनुपर्ने धारणा राखे । आयोजनाका नाममा नदी होल्ड गर्ने समस्या अहिले पश्चिम क्षेत्रमा देखिएकाले यसलाई कानुन बनाएर समाधान गर्नुपर्ने उनले सुझाव दिए। त्यस्तै अन्य संशोधनकर्ता सांसदहरले जलविद्युत आयोजना निर्माण गर्दा स्थानीयलाई पनि सहज हुनेगरी अघि बढाउने प्रावधान कानुनमा नै समावेश गर्नुपर्ने धारणा राखेका थिए ।"
नेपाल एसबिआई बैंक लिमिटेडको लुम्बिनी प्रदेश कार्यालय स्थानान्तरण,"काठमाडौं : नेपाल एसबिआई बैंकले नेपालगञ्ज उपमहानगरपालिका२ मा अवस्थित लुम्बिनी प्रदेश कार्यालय सिद्धार्थनगर नगरपालिका८, भैरहवामा स्थानान्तरण गरी नयाँ परिसरबाट सेवा शुभारम्भ गरेको छ। उक्त प्रदेश कार्यालयको नयाँ भवन परिसर उद्घाटन नेपाल एसबिआई बैंकका प्रबन्ध निर्देशक तथा प्रमुख कार्यकारी अधिकृत दीपक कुमार देले बैंकका प्रबन्ध निर्देशक तथा प्रमुख कार्यकारी अधिकृत (नियुक्त) राम कुमार तिवारी, प्रमुख सञ्चालन अधिकृत विकास आनन्द, प्रमुख व्यवसाय प्रवर्द्धन अधिकृत रितेश अर्याल बैंकका अन्य वरिष्ठ पदाधिकारीको उपस्थितिमा गरेका थिए। हाल यस बैंकले १०० शाखा, २२ एक्स्टेन्सन काउन्टर, १९ शाखारहित बैंकिङ, ७ प्रादेशिक कार्यालय, १ कर्पोरेट अफिस, १२२ एटिएमबाट आफ्नो आन्तरिक तथा विश्वव्यापी नेटवर्क मार्फत सेवा प्रदान गर्दै आएको छ।"
स्वदेशी वस्तुको प्रोत्साहन गर्न सरकार प्रतिवद्ध : उद्योगमन्त्री,"काठमाडौं : उद्योग वाणिज्य तथा आपूर्तिमन्त्री दामोदर भण्डारीले स्वदेशी वस्तुको प्रोत्साहन गर्न सरकार प्रतिवद्ध रहेको बताएका छन्। मंगलबार सिंहदरबारमा काठमाडौं,ललितपुर र भक्तपुरका महिला उद्यमीसँगको छलफलका क्रममा मन्त्री भण्डारीले स्वदेशमा उत्पादित हस्तकला लगायतका अन्य सामग्रीहरको प्रयोगमा प्रोत्साहन गर्ने सरकारको नीति रहेको बताएका हुन्। स्वदेशी वस्तुको बजार व्यवस्थापनका लागि समेत मन्त्रालयले काम गरिरहेको उनको भनाइ छ। मन्त्री भण्डारीले बाणिज्य विभागमा स्वदेशी वस्तु भनेर जानकारी गराइएका सामग्रीहरूलाई मन्त्रालयले विभिन्न प्रयोजनका लागि प्रयोग गर्ने उल्लेख गरे। स्वदेशी उत्पादन भएका वस्तुको प्रयोगसम्बन्धी कार्यविधिलाई अघि बढाउनका लागि सरोकारवाला निकायसँग छिटै छलफल गरिने मन्त्री भण्डारीले बताए। महिला उद्यमीले सरकारी तथा सार्वजनिक निकायमा कार्यरत कर्मचारी तथा पदाधिकारीहरूले उपलब्ध भएसम्म स्वदेशी उत्पादन भएका वस्तुको प्रयोगसम्बन्धी निर्देशिका २०८१ पारित भएकोप्रति मन्त्री भण्डारीलाई धन्यवाद दिएका थिए । उनीहरूले उक्त निर्देशिका शीघ्र कार्यान्वयन गर्नका लागि मन्त्री भण्डारीको ध्यानाकर्षण गराएका थिए । महिलाहरूबाट उत्पादित हस्ताकला सामाग्रीहरु सरकारी स्तरमा प्रयोगमा ल्याउन सके नेपालको अर्थतन्त्रलाई थप टेवा पुग्ने महिला उद्यमीहरूको विश्वास छ ।"
शनिबार रातिदेखि नै बन्द थियो बाबुछोरा मृत भेटिएको कोठा,"काठमाडौं : रूपाकोट मजुवागढी १ खोटाङ घर भएका कुलप्रसाद आचार्य जिल्ला हुलाक कार्यालय खोटाङका निमित्त कार्यालय प्रमुख हुन्। ५६ वर्षीय आचार्यका दुई भाइ छोरा भक्तपुरको बालकोटमा बसेर पढ्दै थिए। जेठो छोरा मिलन आचार्य र कान्छो छोरा प्रविन आचार्य सूर्यविनायक नगरपालिका २ बालकोट फिकाधारा टोलमा कोठा लिएर पढ्दै थिए। कार्यालयको कामले ६ दिनअघि काठमाडौं आएका कुलप्रसाद सोमबार बिहान छोराहरूकै कोठामा मृत भेटिएका छन्। उनीसँगै बसेका उनका कान्छा २२ वर्षीय छोरा प्रविन आचार्य पनि मृत भेटिएका छन्। जिल्ला प्रहरी परिसर भक्तपुरका प्रवक्ता ढुण्डीराज नेउपानेका अनुसार दुईवटा फरकफरक कोठामा आचार्यका बाबुछोरा मृत भेटिएका हुन्। उनीहरूको टाउकोको पछाडि र कानमासमेत चोट भेटिएको छ। आचार्य परिवारले चार वर्षदेखि उक्त घरमा कोठा लिएर बस्दै आएका थिए। प्रहरीका अनुसार कुलप्रसादका जेठा छोरा मिलन आचार्य भने बेपत्ता रहेका छन्। डीएसपी नेउपानेका अनुसार उनीहरू साढे तीन तले घरको भुइँतलामा २ वटा कोठा लिएर बस्ने गरेका थिए। मिलन लोकसेवा आयोगको तयारी गरिरहेका थिए भने प्रविनले भिएस निकेतनमा बीएस्सी अध्ययन गर्दै आएका थिए। बाबुछोराको शरीरमा चोटैचोट देखिएको र उक्त कोठा बाहिरबाट ताला लगाएको अवस्थामा रहेकाले हत्या भएको हुनसक्ने प्रहरीको अनुमान छ। सँगै खाना खाएर सुतेका जेठा छोरा फरार रहेकाले पनि हत्या भएको हुनसक्ने अनुमानलाई पुष्टि गर्छ। प्रहरीले घटनाको प्रारम्भिक अनुसन्धान गरेको छ। प्रारम्भिक अनुसन्धानका क्रममा शनिबार दिनभरसँगै रहेका तिन बाबुछोराले शनिबार राति पनि सँगै खाना खाएका थिए। एउटै फ्ल्याटमा सँगै बस्ने अर्को कोठाका साथीहरूलाई पनि मिलन आफैंले बनाएको तरकारी बाडेर खाएका थिए। एउटै कोठामा बसेर खाना खाँदै गफ गरिरहेका बाबु छोराहरू बेग्लाबेग्लै कोठामा पसेर सुतेका थिए। उक्त घरमा बस्ने अन्य व्यक्तिहरू आइतबार बिहानै उठ्दा आचार्य परिवार बस्ने दुइवटा कोठामा नै बाहिरबाट ताला लगाइएको थियो। काम विशेषले बाहिर गएका होलान् भनेर कसैले पनि सोधखोज गरेनन्। खोटाङ बस्ने कुलप्रसादका आफन्तले आइतबार दिनभर श्रीमान् र छोराहरूको नम्बरमा फोन गरे। कसैको पनि फोन उठेन। आइतबार दिनभर फोन नउठ्ने र केही खोजखबर नपाएपछि काठमाडौंमा रहेका आफन्तलाई कोठामा हेर्न जान भनेका थिए। सोमबार बिहानै उनका आफन्तहरू बालकोटमा रहेको कोठामा पुगे। उनीहरूले नै प्रहरीलाई खबर गरेका थिए। सोमबार बिहान प्रहरी पुगेर कोठा खोलेर हेर्दा दुवै बाबुछोरा मृत भेटिएका हुन्। घटनास्थल प्रहरी पुग्दा मृतक बाबुछोराको टाउकोको चोटमा रगत जमिसकेको थियो। शनिबार राति नै उनीहरूको हत्या भएको हुनसक्ने आशंका प्रहरीको छ। प्रवक्ता नेउपाने भन्छन्, सँगै बसेका अर्का छोराको खोजी भइसकेको छ। उनी सम्पर्कमा आएपछि थप कुरा खुल्ने नै छ। अनुसन्धानका लागि प्रहरीले तालिमप्राप्त कुकुरको सहयोग लिएको छ। विज्ञ टोली खटाएको छ। फरेन्सिक विज्ञको टोली नै घटनास्थलमा गएर अनुसन्धान अगाडि बढाएको छ। उनीहरूको शव पोस्टमार्टम गर्न प्रहरीले त्रिवि शिक्षण अस्पताल महाराजगन्जमा पठाएको छ।"
सार्वजनिक लेखा समितिको सभापति प्रतिपक्षकै हुनुपर्छ,"काठमाडौं : प्रतिनिधिसभाको सार्वजनिक लेखा समितिका सभापति ऋषिकेश पोखरेललाई पद छोड्न दबाब परेको छ। लामो समयपछि बसेको लेखा समितिको बैठकमा नै सभापति पोखरेलको राजीनामा मागिएको हो। प्रतिपक्षले लेखा समिति पाउने अभ्यास तथा पोखरेलपत्नी सहकारी ठगीमा संलग्न भएका कारण सभापति पद छोड्न दबाब दिइएको छ। सत्तापक्षमा रहेका बेला नेपाली कांग्रेसका भरतबहादुर शाह र नेकपा माओवादी केन्द्रका जनार्दन शर्मा लेखा समितिको सभापति थिए। तर, लेखा समितिको सभापति प्रतिपक्ष पार्टीबाट हुनुपर्ने विगतका धेरै अभ्यास छन्। नेकपा माओवादी केन्द्रका सांसद अमनलाल मोदीले सरकारको नेतृत्व गरिरहेको सांसदकी पत्नी सहकारी ठगीमा संलग्न भएको र स्वयं सभापति पोखरेलमाथि नै प्रश्न उठेकाले पदबाट राजीनामा गर्न माग गरेको छ। सार्वजनिक रूपमा प्रश्न उठिसकेको व्यक्ति लेखा समितिको सभापति पदमा बसिरहन नमिल्ने भन्दै मोदीले मार्ग प्रसस्त गर्न माग गरे। सहकारीका बारेमा तपाईंको परिवार र तपाईंमाथि पनि प्रश्न उठिरहेको छ। सरकारका कामकारबाहीलाई चेक एन्ड ब्यालेन्स गर्नुपर्ने समितिकै सभापतिमाथि प्रश्न उठेपछि तपाईंले केही न केही त बोल्नुपर्ने हुन्छ, जवाफ दिनुपर्ने हुन्छ, उनले भने। सार्वजनिक लेखा समितिलाई सरकारको छाया बनाइएको पनि सांसद मोदीको आरोप छ। उनले भने, सरकारको छाया सार्वजनिक लेखा समिति त होइन भन्ने प्रश्न उठिरहेको छ। सरकारको नेतृत्व गरिरहेको पार्टीको सभापति हुनुहुन्छ। यसबारेमा पुनर्विचार गर्नुपर्ने हुन्छ। तपाईंले मार्ग प्रशस्त गरिदिए राम्रो। उनले संसद्को सार्वजनिक लेखा समितिको सभापति प्रतिपक्षी दलको नेतालाई दिनुपर्ने माग पनि गरे। तपाईंको परिवारका बारेमा प्रश्न उठेको छ। तपाईंबारे पनि प्रश्न उठेको छ। सकारको नेतृत्व गरिरहेको दलको हुनुहुन्छ र लेखा समिति प्रतिपक्षलाई दिनुपर्ने हुन्छ, उनले भने। सत्तारुढ दल एमालेका सांसदहरूले राजनीतिक सहमतिबिना सार्वजनिक लेखा समितिको सभापति नबदलिने बताए। एमाले सांसदहरू योगेश भट्टराई, गोकुल बाँस्टोकालगायतले राजनीतिक सहमति बेगर लेखा समितिको नेतृत्व परिवर्तन नहुने बताए। एमाले सांसद योगेश भट्टराईले भने, हिजो एउटा सहमतिको आधारमा नेतृत्व चयन भएको हो। यसकारण केपी शर्मा ओली, शेरबहादुर देउवा र पुष्पकमल दाहाल प्रचण्डको सहमतिबिना लेखा समिति सभापति बदलिँदैन। भट्टराईले लेखा समितिका सभापतिकै बारेमा आर्थिक लेनदेनमा कुरा उठेको अवस्थामा प्रष्ट पार्नुपर्ने बताए। आर्थिक लेनदेनमा आफू ठीक ठाउँमा उभिएमात्रै अरूमाथि नियमन गर्न सहज हुने उनको भनाइ छ। उनले सभापति र उनको परिवारका विषयमा कुरा उठिसकेपछि न्यायिक निरूपणमा जान सुझाव दिए। उनले समिति सभापति परिवर्तन गर्ने विषयमा राजनीतिक समझदारी आवश्यक रहेको बताए। एमाले सांसद बास्कोटाले शीर्ष नेताको सहमतिबिना संसद्को पदाधिकारी र समिति सभापतिबारे अन्यथा निर्णय नहुने स्पष्ट पारे। उनले भने, फेर्ने भए फेरौं। राष्ट्रियसभा अध्यक्ष पनि फेरौं। कांग्रेसका सांसद राजेन्द्र केसीले श्रीमतीले अपराध गर्दा श्रीमान् जोडिन्छ कि जोडिँदैन ? भन्ने प्रश्न गरे। लेखा समिति सभापति ऋषिकेश पोखरेलकी श्रीमती सहकारीको रकम अनियमितामा जोडिएको उल्लेख गर्दै उनले भने, अत्यन्तै ठूलो चिन्ता छ। श्रीमतीले गल्ती गर्दा भोलि श्रीमान् फस्ने हुन् कि हैनन्, कानुनले के भन्छ ? मलाई चिन्ता छ। श्रीमतीले अपराध गर्दा श्रीमान् जोडिन्छ कि जोडिँदैन ? उनले अगाडि भनेका छन्, सभापतिको श्रीमतीको नाउमा पक्राउ जारी भएको हो, सभापतिलाई हैन होला ? सभापतिलाई यसमा मुछ्नु राम्रो हैन। लेखा समिति सभापति पोखरेलले नीतिगत रूपमा आफूमाथि उठेका विषयमा विभिन्न ठाउँमा जवाफ दिएको बताए। कानुनी प्रक्रियामा रहेका विषयको सबै परीक्षामा समावेश हुन आफू तयार रहेकाले समितिमा यस विषयका केही नबोल्ने उनले बताए। उनले सभापति चयनका विषयमा दलहरूबीचको सहमति स्वीकार्य हुने बताए। करिब चार महिनापछि बसेको बैठकमा बेरुजू छलफलको प्रगति समीक्षासम्बन्धी विषयमा सामान्य छलफल भएको थियो। सभापति पोखरेलले अब समितिलाई क्रियाशिल बनाउने बताए।"
सार्कलाई सक्रिय बनाउन पहल गरिरहेका छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीसँग नेपालका लागि पाकिस्तानका राजदूत एब्रार एच हस्मीले आज शिष्टाचार भेट गरेका छन्। प्रधानमन्त्री निवास, बालुवाटारमा भएको भेटमा दुई पक्षीय सम्बन्ध र हित, व्यापार, पर्यटन, कृषि, नवीकरणीय ऊर्जा, विपद् व्यवस्थापन, शिक्षा र संस्कृति लगायतमा हुँदै आएको सहयोग आदानप्रदानलाई अभिवृद्धि गर्ने विषयमा छलफल भएको छ। प्रधानमन्त्री ओलीले दक्षिण एसियाली क्षेत्रीय सहयोग सङ्गठन (सार्क) लाई सक्रिय बनाउन अध्यक्ष मुलुकका नाताले आफूहरूले पहल गरिरहेको र यसमा आबद्ध मुलुकले रचनात्मक भूमिका निर्वाह गर्नुपर्नेमा जोड दिए। कुनै दुई मुलुकबीचमा आपसी समस्या हुन सक्ने भए पनि त्यसको प्रतिकूल प्रभाव सार्कजस्ता क्षेत्रीय सङ्गठनमा पर्न नहुने बताउँदै उनले नेपालले सबैसँग मित्रता र छैन कसैसँग शत्रुता भन्ने भावनाका साथ सार्वभौम र स्वतन्त्र मुलुकका हिसाबले न्यायोचित राष्ट्रिय हितलाई ध्यानमा राखेर सम्बन्ध विस्तार र सहकार्य गर्दै आएको स्पष्ट गरे। राजदूत हस्मीले आफूहरू पाकिस्तानामा सार्क शिखर सम्मेलन आयोजना गर्न तत्पर रहेको अवगत गराए। उनले आफूहरू आगामी दिनमा नेपालसँग विविध विषयमा थप सहकार्य गर्न पनि इच्छुक रहेको बताए।"
"तनहुँमा ट्रक दुर्घटना, चालकसहित दुई जनाको मृत्यु",दमौली : तनहुँको आँबुखैरेनी गाउँपालिका१ आँधीखोलामा इँटा बोकेको ट्रक दुर्घटना हुँदा दुई जनाको मृत्यु भएको छ। आज बिहान दुर्घटना हुँदा ट्रक चालक उदयपुरका ३० वर्षीय भेषराज पराजुली र सहचालक रौतहटका २८ वर्षीय विजय विश्वकर्माको मृत्यु भएको जिल्ला प्रहरी कार्यालय तनहुँका प्रहरी निरीक्षक मुनेन्द्र थापाले जानकारी दिए। डुम्रेबाट आँबुखैरेनी जाँदै गरेको बा प्र ०१००१ य १६५९ नम्बरको स्करपियोलाई विपरीत दिशाबाट आउँदै गरेको ए २०३००१ केएच २४४८ नम्बरको ट्रकले ठक्कर दिएको थियो। ठक्कर पश्चात् स्करपियो सडकमै रहेको र ट्रक पुलकोबीच भागबाट खसेको थियो।
कार्यदल बनाएर संविधान संशोधनको प्रक्रियालाई अघि बढाउँछौं : गृहमन्त्री,काठमाडौं : गृहमन्त्री रमेश लेखकले कांग्रेस र नेकपा एमालेको कार्यदल बनाएर संविधान संशोधनको छलफलको प्रक्रियालाई प्रारम्भ गर्ने बताएका छन्। नेपाल राष्ट्रिय दलित समाज कल्याण संघको नवौं राष्ट्रिय महाधिवेशन तथा ४२ औं वार्षिक साधारण सभामा बोल्दै गृहमन्त्री लेखकले सरकारले संविधान संशोधन गर्न आवश्यक गृहकार्य अघि बढाइसकेको भन्दै छिटै दुई दलीय कार्यदल बनाएर छलफल सुरु गर्ने बताएका हुन् । उनले संविधान संशोधनका लागि राष्ट्रिय सहमति बनाउने जिकिर गरे। संविधानको समिक्षाका साथै विषयवस्तुको पहिचान गरेर संशोधनको प्रक्रिया अघि बढाइने उनको भनाइ छ। गृहमन्त्री लेखकले संविधान संशोधनका लागि भने केहि समय लाग्ने धारणा राखे। उनले समावेशितालाई कमजोर गर्न नभई थप सुदृढ बनाउनका लागि संविधान संशोधन गरिने प्रतिवद्धता जनाए। लेखकले संविधानको भावना अनुसारको कानुन बन्न नसकेकाले दलित समुदायको अधिकार प्रत्याभूत हुन नसकेको उल्लेख गरे । दलित समुदायको अधिकार स्थापित गर्नका लागि थप कानुन निर्माण गर्ने उनको भनाइ ।
बैंकिङ्ग कसुर मुद्दामा फरार महिला पक्राउ,अर्घाखाँची : चेक बाउन्स अर्थात् बैंकिङ्ग कसुर मुद्दाका फरार प्रतिवादीलाई अर्घाखाँची प्रहरीले पक्राउ गरेको छ । पैसा नभएको चेक काटेपछि बैकिङ्ग कसुर मुद्दामा अर्घाखाँची अदालतको फैसला अनुसार मालारानी गाउँपालिका ५ बागीकी ३६ वर्षीया विमला खड्कालाई प्रहरीले पक्राउ गरेको जिल्ला प्रहरी कार्यालय अर्घाखाँचीका प्रमुख डीएसपी चक्रबहादुर मल्लले बताए। उनलाई रुपन्देही जिल्लाको बुटवल उपमहानगरपालिका १२ नयाँगाउँबाट पक्राउ गरेको हो । निज खड्काले गुल्मीको पुर्कोटदह घरभइ हाल रुपन्देहीको नयाँगाउँमा बस्दै आएकी ४५ वर्षीय मिना मगरसँग ४ लाख ३५ हजार ५ सय रुपैयाँ सापटी लगेकी थिइन् । २०७९ साल चैत १ गते मिति राखेर मेगा बैंक लिमिटेड अर्घाखाँची शाखाको चेक काटेर दिए पनि बैंक खातामा सो बराबरको रकम नभएपछि चेक बाउन्स अर्थात बैकिङ्ग कसुर मुद्दामा मुद्दा चलेको थियो । अर्घाखाँची अदालतले गत जेठ ९ गते ३ लाख ८५ हजार ५ सय जरिवाना तिर्न फैसला गरेपनि उक्त रकम नतिरेर फरार रहेकी निज महिलालाई प्रहरीले पक्राउ गरेको जिल्ला प्रहरी कार्यालय अर्घाखाँचीका सूचना अधिकारी प्रहरी निरीक्षक विष्णुप्रसाद पौडेलले जानकारी दिए। उनलाई प्रहरीले अर्घाखाँची अदालतमा पठाएकोमा अदालतले जिल्ला कारागारमा कैद भुक्तानीका लागि पठाएको छ ।
बालकोट बाबुछोरा हत्या प्रकरण : जेठा छोरा मिलनले बाबु र भाइको हत्या गरेको खुलासा,काठमाडौं : भक्तपुरको बालकोटमा सोमबार बिहान मृत भेटिएका खोटाङका कूलप्रसाद आचार्य र कान्छा छोरा प्रविण आचार्यको हत्या उनकै जेठा छोरा मिलन आचार्यले गरेको खुलेको छ। हत्या लगत्तै फरार रहेका मिलनले मंगलबार प्रहरीसमक्ष आत्मसमपर्ण गरेका छन्। उनले प्रहरी वृत्त महाराजगञ्ज पुगेर बाबु र भाइको हत्या गरेको स्वीकार गरेका छन्। मिलनले मंगलबार बिहान १० बजेतिर प्रहरी वृत्त महाराजगञ्ज पुगेर आत्मसमर्पण गरेका हुन्। उनले डम्बेल र सिलौटोले हानेर बाबु र भाइको हत्या गरेको प्रहरीसामु स्वीकार गरेका हुन्। प्रेमिकासँगको तनावले मन अस्थिर हुँदा आवेशमा आएर घटना घटाएको उनले प्रहरीलाई बताएका छन्। पारिवारिक स्रोतका अनुसार मिलन एक वर्षदेखि डिप्रेसनमा थिए। कार्यालयको कामले ६ दिनअघि काठमाडौं आएका कूलप्रसाद र उनका कान्छा छोरा प्रविण सोमबार बिहान मृत फेला परेका थिए। घटनालगत्तै उनका जेठा छोरा मिलन फरार थिए। रूपाकोट मजुवागढी१ खोटाङ घर भएका कुलप्रसाद जिल्ला हुलाक कार्यालयका निमित्त कार्यालय प्रमुख हुन्। उनका दुई छोरा प्रविण र मिलन भक्तपुरको बालकोटमा बसेर पढ्दै थिए। जिल्ला प्रहरी परिसर भक्तपुरका प्रवक्ता ढुण्डिराज नेउपानेले दुईवटा फरक फरक कोठामा आर्चायका बाबुछोरा मृत भेटिएको जानकारी दिएका थिए। उनीहरूको टाउकोको पछाडि र कानमा गहिरो चोट देखिएको छ । आर्चाय परिवारले चार वर्षदेखि उक्त कोघरमा कोठा लिएर बस्दै आएका थिए। मिलन लोकसेवा आयोगको तयारी गरिरहेका थिए भने प्रविनले भीएस निकेतनमा बीएस्सी अध्ययन गर्दै आएका थिए। बाबुछोराको शरीरमा चोटैचोट देखिएको र उक्त कोठा बाहिरबाट ताला लगाएको अवस्थामा रहेकाले हत्या भएको हुनसक्ने प्रहरीको अनुमान थियो। यो पनि पढ्नुहोस शनिबार रातिदेखि नै बन्द थियो बाबुछोरा मृत भेटिएको कोठा
पोखरामा हट एयर बेलुन महोत्सव (फोटो फिचर),"पोखरा : नेपालमा पहिलो पटक पोखराको पामे फाँटमा अन्तर्राष्ट्रिय हट एयर बेलुन महोत्सव सुरु भएको छ। बेलुन नेपालले आयोजना गरेको यो महोत्सव पर्यटन प्रवर्द्धनका लागि क्रिसमस र नयाँ वर्षको अवसरमा पुस ९ देखि १७ गते सम्म महोत्सव चल्ने छ। महोत्सवमा स्पेन, फ्रान्स, लिथुवानिया, मलेसिया, जापानलगायत विभिन्न देशका व्यावसायिक पाइलटहरूको सहभागिता छ। महोत्सवमा हट एयर बेलनबाट ५ हजार मिटरसम्म उडान भरेर अन्नपूर्ण, माछापुच्छ्रे धौलागिरीलगायतका हिम शृंखला, फेवाताल, पोखरा बजारको अवलोकन गर्न सकिने गरी एकैपटक विभिन्न रंगका १७ वटा बेलुन उडान हुने बेलुन नेपालका अध्यक्ष विक्रम बाडेले जानकारी दिए। महोत्सवमा बिहान ६ बजे अघिदेखि ९ बजेसम्म र बेलुका ४ बजेदेखि ६ बजेसम्म हट एयर बेलुनमा उडेर अन्नपूर्ण हिम शृंखला, ताल, पोखरा बजार, फेवाको मुहान क्षेत्रका अवलोकन गर्न सकिने गरी तयारी गरिएको बेलुन नेपालका अध्यक्ष बाडेले बताए। बेलुका ७ बजेदेखि ८ बजेसम्म बेलुन नाइट ग्लो गरिने पनि उनले जानकारी दिए।"
प्रि ओपन सेसनमा नेप्से परिसूचक ३३४ अंकले बढ्यो,काठमाडौं : प्रि ओपन सेसनमा नेप्से परिसूचक ३३४ अंकले बढेर २६१५६७ विन्दुमा पुगेको छ। यो समयमा ४३ स्क्रिप्सको २ हजार ५९४ कित्ता सेयर १६ लाख ४९ हजार ७९१ रुपैयाँमा खरिदबिक्री भए। प्रि ओपन सेसनमा कारोबारमा आएका २३ स्टक्सको मूल्य बढ्दा १४ वटाको घटेको छ। बाँकी ५ स्टक्सको मूल्य भने यो समयमा स्थिर रहेको छ।
श्रीमतीको हत्या गरेको आरोपमा पक्राउ,काठमाडौं : श्रीमतीको हत्या गरेको आरोपमा श्रीमान् पक्राउ परेका छन्। २१ वर्षीया अञ्जली विकको हत्या गरेको अभियोगमा बुटवल उपमहानगरपालिका११ माझगाउँ बस्ने ३१ वर्षीय सागर विकलाई सोमबार दिउँसो प्रहरीले पक्राउ गरेको हो। सागरले घरायसी विवादका क्रममा कुटपिट गर्दा अञ्जलीको घटनास्थलमै मृत्यु भएको खबर पाएपछि अस्थायी प्रहरी चौकी देवीनगरबाट खटिएको प्रहरीले उनलाई पक्राउ गरेको हो।
सडक निर्माणको टुंगो नभएपछि मर्मत गर्न थालियो,"प्यूठान : करिब एक दशकदेखि चर्चामा रहेको भालुवाङबाग्दुलाभिमगिठे सडक निर्माण अन्यौलमा परेपछि नेपाल सरकार आफैंले मर्मतको काम सुरु गरेको छ। भारतीय एक्जीम बैंकको सहुलियत ऋणमा बन्ने भनिएको सडक निर्माणको टुंगो नभएपछि संघ, प्रदेश र स्थानीय सरकारले सडक मर्मत सुरु गरेका हुन्। सडक डिभिजन कार्यालय प्यूठानले एक करोडको लागतमा प्यूठानको बाग्दुलाबाट सडक चौडा गर्ने काम सुरु गरेको छ। बैकल्पिक सहायक राजमार्ग अन्तर्गत ७ मिटरको सडक चौडा गर्ने, आवश्यकताअनुसार पर्खाल लगाउने काम सुरु गरिएको कार्यालयका सूचना अधिकारी कमल पुनले जानकारी दिए। करिव ८ सय मिटर लामो सडक मर्मत हुनेछ, उनले भने, यो ठेक्काबाट बचेको ४५ प्रतिशत रकमको समेत ठेक्का प्रक्रिया अघि बढाइएको छ। यस्तै प्रदेश सरकारको सहकार्यमा झिमरुक गाउँपालिकाले आफ्नो सिमा क्षेत्र बतासेडाँडाबाट सडक मर्मतका लागि ठेक्का प्रक्रिया अघि बढाएको छ। प्राविधिक र आर्थिक मूल्यांकनको काम भइरहेको पालिकाका इन्जिनियर अशोक जिसीले बताए। करिव ५ करोडको लागतमा १० मिटर चौडाइको सडक चौडा गर्ने, नाला बनाउने, पर्खाल लगाउने, ह्युमपाइप राख्ने काम गरिने उनले जानकारी दिए। पूर्व पश्चिम राजमार्गअन्तर्गत भालुवाङदेखि प्यूठान हुँदै बाग्लुङको भिमगिठे जोड्ने सडक निर्माणका लागि पुनः ठेक्काको प्रक्रिया अघि नबढ्दा योजना अलपत्र परेको हो। सन् २०१६ देखि सडक निर्माण प्रक्रिया अघि बढेपनि हालसम्म कार्यान्वयन हुन सकेको छैन। दुई अर्बभन्दा बढीको लगानीमा एक्जिम बैंकले सडक स्तरोन्नतिको काम अघि बढाएको हो। निर्माणको काम थाल्ने समयमा निर्माण जिम्मेवारी पाएको केएमसी एण्ड टुन्डी निर्माण कालोसूचिमा परेपछि टेन्डर रद्द भएपछि योजना अलपत्र परेको हो। सडक सुधार तथा विकास आयोजना दाङ सडक निर्माणका लागि बैंकको प्रतिक्रियाको पर्खाइमा रहेको छ। अहिले कर्मचारीलाई तलव खुवाउने बाहेक योजनासम्बन्धी कुनै पनि प्रक्रिया अघि नबढेको योजना प्रमुख सविन कोइरालाले बताए। बैंकले के प्रतिक्रिया दिन्छ भन्ने पर्खाइमा छौं, उनले भने, नयाँ ठेक्काका लागि विस्तृत योजना प्रतिवेदन स्विकृति कुरिरहेका छौं। बैंकले अर्काे टेन्डर प्रक्रिया अघि नबढाउँदा योजना अलपत्र परेको प्रतिनिधि सभा सदस्य सूर्य थापाले बताए। गत माघ महिनामा नेपाल सरकारले बैंकलाई योजना कार्यान्वयका सन्दर्भमा पत्र पठाए पनि जवाफ नआएको उनको भनाइ छ। पत्र पठाएको १० महिना बितिसकेको बताउँदै उनले भने, प्रक्रिया तत्काल अघि बढाउनुपयो। होइन भने नेपाल सरकारकै लगानीमा सडक निर्माण गर्न अर्थमन्त्रीलाई भेटेरै अनुरोध गरेको छु। ७३ किलोमिटर लम्बाइ स्तरोन्नतीको यो योजना आलपत्र हुँदा यात्रुले सास्ती व्यहोर्नु परेको छ। आयोजनाले बाटोमा काम नगर्नु भनेर काम गर्न नदिँदा वर्षौंदेखि सडक मर्मत समेत हुन सकेको थिएन। सडक मर्मतका लागि झिमरुक गाउँपालिकाले निर्णय गरेपछि प्रदेश सरकारले पालिका पहुँच मार्गअन्तर्गत मर्मतका लागि बजेट बिनियोजन गरेको पालिका अध्यक्ष पीतबहादुर महतराले बताए। यस योजनालाई प्रदेश सरकारले एक निर्वाचन क्षेत्र एक गौरवको आयोजना अन्तर्गत समावेश गर्ने गरी प्रक्रिया अघि बढाएको सडक पूर्वाधार कार्यालय प्यूठानका प्रमुख चन्द्र शाहले बताए।"
राप्रपाको केन्द्रीय कार्यसम्पादन समितिको बैठक जारी,"काठमाडौं : राष्ट्रिय प्रजातन्त्र पार्टी (राप्रपा)को केन्द्रीय कार्यसम्पादन समितिको बैठक सुरू भएको छ। पार्टी अध्यक्ष राजेन्द्र लिङ्देनको अध्यक्षतामा पार्टी कार्यालय धुम्बाराहीमा बसेको बैठकमा पुस ५ र ६ गते बसेको बैठकमा प्रस्तुत गर्न बाँकी एजेण्डामाथि छलफल हुने जनाइएको छ। समसामयिक राजनीतिक परिस्थितिको समीक्षा,स्थानीय तहको उपनिर्वाचनको समीक्षा,पार्टीको स्थानीय तहहरूको अधिवेशन,पृथ्वी जयन्ती,पार्टीका विभिन्न कार्यविधिलगायतका विविध विषयहरूमा पनि छलफल हुने राप्रपाले जनाएको छ।"
बिल तिर्ने विषयमा विवाद हुँदा च्यासलमा एक युवकको हत्या,"काठमाडौं : बिल तिर्ने विषयमा विवाद हुँदा ललितपुरको च्यासलमा एक युवकको हत्या भएको छ। खाजा खाएको बिल तिर्ने विषयमा विवाद हुँदा चक्कु प्रहार गरि सुनसरी इटहरीका २३ वर्षीय नयन गुरुङको हत्या गरिएको हो। प्रहरीका अनुसार उनी इजिनियरिङ पढ्दै थिए। च्यासलमा रहेको 'द टाउन हब क्याफे'मा गुरुङ केही साथीहरुसँग गए राती पुगेका थिए। खाजा खाएर निस्कने क्रममा सोमबार राती सवा ९ बजे क्याफेका काउन्टरमा रहेका २६ वर्षीय हेमराज भट्टसँग विवाद भएको थियो। विवादका क्रममा भट्टले काउन्टरमा रहेको चक्कुले गुरुङमाथि प्रहार गरेका प्रहरीले जनाएका छन्। डडेलधुरा घर भइ हाल ललितपुर बस्ने भट्ट उक्त क्याफेमा कामदारका रुपमा रहेका थिए। जिल्ला प्रहरी परिसर ललितपुरका प्रवक्ता नवरत्न पौडेलका अनुसार चक्कु प्रहारबाट घाइते गुरुङलाई राती नै उपचारका लागि हस्पिटल लगिएको थियो। उनको हत्या आरोपमा तीनजनालाई पक्राउ गरिएको प्रहरीले जनाएको छ। पक्राउ पर्नेहरूमा क्याफेमा काम गर्ने २६ वर्षीय हेमराज भट्ट, काभ्रेका २२ वर्षीय जनकबहादुर तामाङ र दार्चुलाका ४१ वर्षीय पदमलाल भट्ट छन् ।"
सहकारी ठगी प्रकरण : छविलाल जोशीको दोस्रो दिनको बयान जारी,"पोखरा : सहकारी ठगीका आरोपित पूर्वडीआईजी छविलाल जोशीको दोस्रो दिनको बयान सुरू भएको छ। कास्की जिल्ला अदालतका सूचना अधिकारी सुरज अधिकारीले जोशीको बयान जारी रहेको अन्नपूर्णलाई जानकारी दिए। सोमबार बयान नसकिएकाले मुद्दा हेर्दाहेर्दैमा राखिएको थियो। राष्ट्रिय स्वतन्त्र पार्टीका सभापति रवि लामिछानेसहित पाँचजना प्रतिवादीको सोमबारदेखि जिल्ला अदालत कास्कीमा बयान सुरू भएको छ। रविसहित पाँचजनालाई अदालत उपस्थित गराइए पनि सोमबार जोशीको बयान लिइएको थियो। सोमबार जोशीको बयान नसकिएकाले आज पुन: बयान लिन लागिएको हो। बयानका क्रममा जोशीले गोरखा मिडियाबाट आफूले एक पैसा पनि नदिलएको दावी गरेका छन्। बयानका लागि लामिछाने,जोशी,लिला पछाई र रामबहादुर खनाललाई अदालत उपस्थित गराएको छ। अर्का आरोपित कृष्ण गुरूङ भने बिरामी परेकाले अदालतमा उपस्थित हुन सकेका छैनन्। पोखराको सूर्यदर्शन सहकारीको तर्फबाट जिल्ला अदालत कास्कीले दायर गरेको अभियोग पत्रअनुसार सहकारी ठगी,संगठित अपराध र सम्पत्ति शुद्धीकरणको बयान कार्य सोमबार जोशीबाट सुरु भएको थियो। जोशीको सोमबार साढे दुई घण्टा बयान लिइएको थियो। आज उनको सकिएपछि बाँकी प्रतिवादीहरूको बयान लिइने बताइएको छ। सम्भवत मंगलबार लामिछानेको बयान सुरू हुने बताइएको छ। सरकारी वकिलको कार्यालयले पोखराको सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्धा दायर गरेको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी छविलाल जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसै गरी लीला पछार्इंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। पछाई र खनालविद्ध पनि सम्पत्ति शुद्धीकरणमा मुद्दा दायर भएको हो। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए। सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन्। रविसहति पाँचजना प्रतिवादीको मुद्धा कान्छा उमेरका न्यायाधीश नीतिज राईको इजलासमा परेको छ।"
हसिनालाई फिर्ता पठाउन भारतलाई आग्रह,"ढाका : बंगलादेशले विद्यार्थी नेतृत्वको आन्दोलनले सत्ताच्युत गरेपछि अगस्ट ५ मा भारत भागेकी पूर्वप्रधानमन्त्री शेख हसिनालाई फिर्ता पठाउन भारतलाई औपचारिक अनुरोध गरेको छ। स्थानीय सञ्चारमाध्यमका अनुसार बंगलादेशको अन्तरिम सरकारका विदेश मामिला सल्लाहकार तौहिद हुसेनले भारत सरकारलाई नोट भर्बेल मार्फत यो अनुरोध गरिएको बताए। हामीले शेख हसिनालाई फिर्ता पठाउन अनुरोध गर्दै भारतलाई नोट भर्बेल पठाएका छौं, तौहिद हुसेनले भने। अगस्ट ५ मा विद्यार्थी नेतृत्वको आन्दोलनले बंगलादेशकी प्रधानमन्त्री शेख हसिनालाई हप्तौंको विरोधपछि अपदस्थ गरेको थियो। विरोध र झडपका क्रममा ६ सयको मृत्यु भयो। हसिना भारत भागेपछि नोबेल पुरस्कार विजेता मुहम्मद युनुसको नेतृत्वमा अन्तरिम सरकार गठन भएको छ।"
जनस्वास्थ्यको शत्रु प्रदूषण,"भारतमा तिहारको बेला उच्च अदालतदेखि सर्वोच्च अदालतसम्मको निर्देशनलाई बेवास्ता गर्दै राजधानी र छेउछाउका सबै उपनगरका जनताले पनि पटाका फालेको परिणाम हो, दिल्लीको वायु प्रदूषण। पछिल्लो दशक यस्तै विविध लापरबाहीले विषाक्त बन्न पुग्यो छिमेकी देशको वातावरण। दिल्लीको वायु गुणस्तर सूचकांक आनन्द विहार वरपर ७ सय १४ अंक छोएको थियो। यो अहिलेसम्मकै सबैभन्दा प्रदूषित स्तर हो। डब्ल्यूएचओका अनुसार सन्तोषजनक हावाको गुणस्तरको सूचकांक ० देखि ५० सम्म हुनुपर्छ। ५० देखि १०० सम्मको हावा गुणस्तरको स्कोरलाई सहनयोग्य मानिन्छ, जसमा माथिका सबै वर्ग लगातार खतरनाक, गम्भीर र धेरै गम्भीर हुन्छन्, मानिन्छन्। विशेषगरी, शरद ऋतुसँगै बाली भिœयाउने याम पनि सुरु हुन्छ। खेतमा काटिएको पराल नष्ट गर्न आगो लगाइन्छ, जसबाट विषालु धुवाँ वातावरणमा फैलन्छ। यसरी निस्कने धुवाँ वायुमण्डलमा मिसिन्छ र ओजोन तहलाई पातलो बनाउँछ। ओजोन तह पातलो हुँदा र सूर्यको विकीरण पृथ्वीमा पर्दा यसले सबै जीवित प्राणी र प्रकृतिलाई असर गर्छ। प्रदूषण रोक्नुको सट्टा विश्व स्वास्थ्य संगठन र संयुक्त राष्ट्रसंघ मिलेर यसलाई न्यूनीकरण गर्न लागिपरेका छन्। भारतमात्र होइन, यस्तै विविध कर्मका कारण नेपालमा पनि पछिल्लो समय वातावरणमा नकारात्मक परिवर्तन देखिएको छ। विश्व स्वास्थ्य संगठनले वायु प्रदूषण र बाल स्वास्थ्यसम्बन्धी वायु प्रदूषण र बाल स्वास्थ्य स्प्रिस्क्राइबिङ क्लिन एयर शीर्षकमा जारी गरेको प्रतिवेदनअनुसार विश्वभर १५ वर्षमुनिका करिब ९३ प्रतिशत बालबालिकाले हरेक दिन प्रदूषित हावामा सास फेर्छन्। हो, प्रदूषित हावाले बालबालिकाको स्वास्थ्य र विकासमा गम्भीर असर गर्छ। जसकारण यस अवस्थामा धेरै बालबालिकाको मृत्यु हुने गरेको छ। विश्व स्वास्थ्य संगठनले सन् २०१८ मा प्रदूषित हावाका कारण हुने संक्रमणबाट ६ लाख बालबालिकाको मृत्यु भएको अनुमान गरेको छ। रिपोर्टका अनुसार गर्भवती महिला प्रदूषित हावाको सम्पर्कमा आएमा समयपूर्व बच्चा जन्माउने सम्भावना बढ्छ। यसरी जन्मेको बच्चा सानो हुन्छ र जन्मको समयमा बच्चाको तौल कम हुन्छ। वायु प्रदूषणले मस्तिष्कको विकास र संज्ञानात्मक क्षमतालाई पनि असर गर्छ। साथै, यस्तो अवस्थामा उमेर बढ्दै जाँदा बालहुड क्यान्सर र मुटु रोगको जोखिम बढ्दै जान्छ। प्रदूषित हावाले लाखौं बालबालिकाका लागि विष छरिरहेको छ। वायु प्रदूषणबाट प्रभावित बालबालिका कमजोर हुनुका साथै युवावस्थादेखि नै अनेक समस्या सामना गर्न बाध्य हुन्छन्। नवजात शिशुहरू र ठूला बालबालिका पनि भित्री वायु प्रदूषणको लागि बढी संवेदनशील हुन्छन्। खासगरी गाउँघरमा दाउरामा खाना पकाउने, तताउने, प्रकाश र अन्य प्रदूषित इन्धन र प्रविधिहरू नियमित रूपमा प्रयोग हुने ठाउँमा बालबालिका प्रभावित हुन्छन्। वायु प्रदूषणले मस्तिष्कको विकासलाई असर गर्छ, जसले गर्दा बालबालिकाको संज्ञानात्मक क्षमता गुम्ने गर्छ। त्यसैले, यसले बालबालिकाको मानसिक र शारीरिक अवस्थालाई नकारात्मक असर गर्छ। पाँच वर्षमुनिका सबै बालबालिकामध्ये ९८ प्रतिशत न्यून र मध्यम आय भएका देशहरूमा बस्छन्। तुलनात्मक रूपमा, उच्च आय भएका देशहरूमा, पाँच वर्ष मुनिका ५२ प्रतिशत बालबालिका विश्व स्वास्थ्य संगठनको मापदण्ड २५ भन्दा बढी कणिक पदार्थको स्तरमा बस्छन्। सन् २०१८ को तथ्यांकले भन्छ, उक्त वर्ष वातावरणीय र घरेलु प्रदूषणको संयुक्त प्रभावले १५ वर्षमुनिका बालबालिकामा लगभग ६ लाख मृत्युका लागि जिम्मेवार मानिन्छ। न्यून र मध्यम आय भएका देशहरूमा, खाना पकाउने घरभित्रको वायु प्रदूषण र बाहिरी वायु प्रदूषणले पाँच वर्षमुनिका बालबालिकामा ५० प्रतिशतभन्दा बढी श्वासप्रश्वास संक्रमण हुने गर्छ। वायु प्रदूषण बाल स्वास्थ्यका लागि प्रमुख खतरामध्ये एक मानिन्छ, पाँच वर्षमुनिका बालबालिकामध्ये १० मध्ये एकको मृत्यु वायु प्रदूषणको कारणले हुने गरेको छ। बालबालिकाको स्वास्थ्य र सुरक्षा प्रवद्र्धन गर्न विश्व स्वास्थ्य संगठनको विश्वव्यापी वायु गुणस्तर दिशानिर्देशहरू प्राप्त गर्न सबै देशले काम गर्नुपर्छ। यो हासिल गर्न सरकारहरूले विश्वव्यापी ऊर्जाको रूपमा जीवाश्म इन्धनमा अति निर्भरता कम गर्न, ऊर्जा दक्षता सुधार गर्न र ऊर्जा स्रोतहरूमा संक्रमणलाई सहज बनाउन उपायहरूमा भर पर्नुपर्छ। फोहोरमैलाको राम्रोसँग व्यवस्थापन भएमा समुदायले जलाउने फोहोरको मात्रा कम हुन्छ। घरमा खाना पकाउन, तताउन र प्रकाशका लागि सफा इन्धनको विशेष प्रयोगले घरभित्र र वरपरको हावाको गुणस्तरमा धेरै हदसम्म सुधार गर्न सक्छ। बालबालिकालाई प्रदूषित हावाबाट बचाउने सबै कदम चाल्नुपर्छ। जस्तैः विद्यालय, खेलमैदान, व्यस्त सडक, राजमार्ग र वायु प्रदूषणका प्रमुख स्रोत भएका विद्युत् संयन्त्रलाई टाढा राख्नुपर्छ। बालबालिकामा वायु प्रदूषणका प्रमुख असर फोक्सोको विकासमा बाधा, फोक्सोको काममा कमी, श्वासप्रश्वासमा संक्रमण, मानसिक तथा शारीरिक विकासमा अवरोध, कम तौल, समयपूर्व जन्म, शिशुको मृत्यु र बाल्यकालमा हुने क्यान्सर हुन्। साथै, वयस्कको रूपमा, हृदय रोग, मधुमेह र पक्षाघातको जोखिम हुनसक्छ। विश्व स्वास्थ्य संगठनका अनुसार सन् २०१६ मा बाह्य एवं घरेलु प्रदूषणका कारण पाँच वर्षभन्दा कम उमेरका पाँच लाख ४३ हजार र १५ वर्ष आयुका ५२ हजार बालबालिकाको मृत्यु भयो। बालबालिका समाजका भविष्य भएकाले तिनलाई जोगाउनु र तिनैमा लगानी गर्नु आजको आवश्यकता हो। सामूहिक एवं समन्वित प्रयासको माध्यमबाट वैज्ञानिक र स्वास्थ्य विशेषज्ञले यस जोखिमलाई प्राथमिकताका रूपमा समाधान गर्न एक साथ उभिनुपर्छ। प्रत्येक दिन प्रदूषित वायुको सम्पर्कमा आउने लाखौं बालबालिकालाई बचाउन तत्काल सही दिशामा यथोचित कदम उठाउनु पर्नेछ। प्रदूषणको स्तर यथास्थितिमा रहिरहे भोलि के कस्तो स्थिति सिर्जना होला ? हाम्रो कल्पनाभन्दा परको कुरा पयो। भनिन्छ, हिजो बाँचेका थियौं, त्यसैले आज छौं। आज बाँच्यौं भने मात्र भोलिका लागि बाँचिन्छ।"
निजी घरटहरा भत्काउँदा राजनीतीकरण,"जनकपुरधाम : मठमन्दिर, पाटीपौवा, स्कुलअस्पताल आदिलाई युगांैयुग चलाउने हो भने जग्गा सबैभन्दा भरपर्दो सम्पत्ति हो। जग्गाले संस्कृति सम्बद्र्धनमात्र गर्दैन, समाजलाई जोडिराख्ने काम पनि गर्छ। अस्पताल, स्कुल वा सार्वजनिक जग्गाको उद्देश्य पनि तिनलाई निरन्तर चलाउन सकियोस् भन्ने नै हो। तर केही वर्षयता सार्वजनिक सम्पत्ति कब्जा गरेर रातारात धनी बन्ने सपना देखेका मिर्चैया नगरपालिकाका केही भूमाफियाको सपनामाथि तुषारापात गरिदिएपछि मिर्चैयाका मेयर श्रवणकुमार यादवविरुद्ध भूमाफिया सक्रिय भएर लागेका छन्। सार्वजनिक सम्पत्ति संरक्षण गर्ने जिम्मा पाएको स्थानीय सरकारले मिर्चैयामा भूमाफियाको जालो तोडेर सिरहाको मिर्चैया नगरपालिकाले सार्वजनिक सम्पत्ति कब्जा गरेर वर्षौंदेखि रजगज गरिरहेको निजी घरटहरा भत्काउँदा राजनीतीकरण गर्दै अदालतसम्म धाउनु परेको छ। मिर्चैया नगरपालिकाका मेयर श्रवण यादवको पहलमा बजार जाने मुख्य बाटो घरटहराहरू भत्काएपछि भूमाफियाहरू संगठित रूपमा उनीविरुद्ध लागेका हुन्। मिर्चैया नगरपालिकाले वर्षौंदेखि नगरपालिका जाने मुख्य बाटोमा अतिक्रमण गरी व्यक्तिगत प्रयोजनका लागि बनाइएको घरटहराहरू भत्काएपछि मेयर यादवविरुद्ध लागेका हुन्। सार्वजनिक क्षेत्रलाई मिचेर घरटहरा बनाएका कारण बजार क्षेत्र नै कुरूप देखिएको तथा बाटो साघुँरो भएकाले बाटो फराकिलो बनाउन घरटहरा भत्काइएकोमा त्यसको विरोध गर्नुको कुनै तुक नभएको मेयर यादवले अन्नपूर्णलाई जानकारी दिए। उनले भने, मिर्चैया नगरपालिका ५ मा रहेको किन २५६ को क्षेत्रफल ३१२१७ र २ (ख) किन ६० को जबि०२५० पटकपटक लिखित र मौखिक रूपमा बाटोमा बनाइएको घरटहरा खाली गराउन सूचना जारी भएको थियो। नक्सामा ६० फिट रहेको बाटो २० फिटमा सीमित भएपछि अतिक्रमित जग्गा खाली गराउनु नगरपालिकाको दायित्वअन्तर्गत खाली गराइएको हो। बाटो खाली गराउने सर्वदलीय सर्वपक्षीय निर्णय मिर्चैया नगरपालिकाको मुख्य थाना चोकदेखि नपा हुँदै वतहा खोलासम्म जाने बाटो ६० फिट कायम गर्ने विषयमा क्रमशः २०७३ असार १०, २०७४असार ७ र मिति २०७४ असार ९ गते नगरपालिका, राजनीतिक दलको प्रतिनिधि, प्रहरी प्रशासन, व्यापारीलगायत सरोकारवालाको उपस्थितिमा सडकनाला कायम गरी निर्माण गर्ने निर्णय भएको छ। मिर्चैया नगरकार्यपालिकाको पटकपटकको निर्णयबाट मिर्चैया नगरपालिका ५ साबिक रामनगर २ (क) किन२५६ जवि३१२१७ र २(ख) को किनं६० को क्षेत्रफल ०२५ को सार्वजनिक जग्गामा अतिक्रमण गरी निर्माण गरिएको संरचना हटाउने निर्णय र सोही आधारमा घरटहरा हटाउन विभिन्न माध्यमबाट सूचना प्रकाशन र प्रसारण भएको छ। २०७९ फागुन २ गते नगर प्रमुख श्रवणकुमार यादव र घरटहरा बनाएको व्यक्तिहरूबीच भएको बैठकबाट मिर्चैया नगरपालिका ५ को गुदरी बजारभन्दा दक्षिणमा रहेको सार्वजनिक जग्गामा निर्माण गरिएको सम्पूर्ण संरचना फागुन २५ गतेभित्र खाली गर्ने गराउने निर्णय भएको हो। साथै खाली गरिसकेकाहरूको हकमा ७ दिनभित्र व्यवस्थापन गर्ने र सुकुम्बासीहरूलाई नियमानुसार व्यवस्थापन गर्ने निर्णय भएको छ। नगरपालिकाको सूचनाबमोजिम घरटहरा नगरपालिकाबाटै व्यवस्थापन गराइदिनु हुन भनी केही व्यक्तिहरूले निवेदन दिएको पाइएको छ। साथै केही व्यक्तिहरूले उक्त जग्गामा बनाइएको घरटहराको बहाल कर बुझाउन तयारी रहेको भनी निवेदन दिएको भेटिएको छ। अदालत र मालपोतले सरकारी जग्गा कायम गरेको उच्च अदालत जनकपुर, राजविराज इजलासले किनं २५६ जबि३१२१७ जग्गा श्री ५ को सरकारको नाममा रहेको र सिरहा जिल्ला मिर्चैया नपा ५ मा बैजनाथ साहलगायत ७ जनाले जग्गा आफ्नो रहेको भनी माग गरेको सम्बन्धमा आदेश जारी नभएको अर्थात् उक्त जग्गा नेपाल सरकारको नाममा रहेको भनी आदेश जारी भएको छ। भूमिसुधार तथा मालपोत कार्यालय, सिरहाको पत्रबाट रामनगर २(क) किनं २५६ क्षेत्रफल ३१२१७ जग्गा श्री ५ को सरकारको नाममा रहेको भनी लेखिआएको छ।"
सहकारी ठगी प्रकरण : जोशीको सकिएपछि अदालतमा लामिछानेको बयान सुरु हुने,"मंगलबार पनि सुरुमा जोशीकै बयान लिने र उनको सकिएपछि बाँकी प्रतिवादीहरूको बयान लिइने पनि उनले बताए । सम्भवत मंगलबार रविको पनि बयान सुरु हुने बताइएको छ । पोखरा : सहकारी ठगीको आरोपित राष्ट्रिय स्वतन्त्र पार्टीका सभापति रवि लामिछानेसहित पाँच जना प्रतिवादीको सोमबारदेखि जिल्ला अदालत कास्कीमा बयान सुरु भएको छ । रविसहित पाँच जनालाई अदालत उपस्थित गराइए पनि सोमबार पूर्वडीआईजी छविलाल जोशीको बयान लिइएको छ । पोखराको सूर्यदर्शन सहकारीको तर्फबाट जिल्ला अदालत कास्कीका दायर हुन आएको अभियोग पत्रको सम्बन्धमा सहकारी ठगी, संगठित अपराध र सम्पत्ति शुद्धीकरणको बयान कार्य सोमबार छविलाल जोशीबाट सुरु भएको जिल्ला अदालत कास्कीका निमित्त श्रेस्तेदार ख्यामनारायण लामिछानेले बताए । उपस्थित पाँच जना प्रतिवादीहरूमध्ये पहिलो नम्बरमा छविलाल जोशीको बयान सुरु भएको हो । जोशीको सोमबार साढे दुई घण्टा बयान लिइएको थियो । मंगलबार पनि सुरुमा जोशीकै बयान लिने र उनको सकिएपछि बाँकी प्रतिवादीहरूको बयान लिइने पनि उनले बताए । सम्भवत मंगलबार रविको पनि बयान सुरु हुने बताइएको छ । सरकारी वकिलको कार्यालयले पोखराको सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्धा दायर गरेको छ । लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ । यस्तै पूर्वडीआईजी छविलाल जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ । जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ । यसै गरी लीला पछार्इंलाई २४ करोड ६७ लाख ७ हजार ३४ रुपैयाँ बिगो कायम गरिएको छ । अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ । लिला पछाई र रामबहादुर खनालविद्ध पनि सम्पत्ति शुद्धीकरणमा मुद्दा दायर भएको हो । सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए । सूर्यदर्शन सहकारी ठगीको मुख्य योजनाकार जीबी राईलगायत अन्य आरोपी भने अझै पनि फरार छन् । रविसहति पाँच जना प्रतिवादीको मुद्धा कान्छा उमेरका न्यायाधीश नीतिज राईको इजलासमा परेको छ । सहकारी ठगी, संगठित अपराध र सम्पत्ति शुद्धीकरणको मुद्दा लागेका राष्ट्रिय स्वतन्त्र पार्टीका सभापति रवि लामिछानेसहित पाँच जनाको मद्दा सोमबार कान्छा उमेरका न्यायाधीश नीतिज राईको इजलासमा परेको थियो । राई नेपालका अदालतहरूमा बहालवाला न्यायाधीशमध्ये सबैभन्दा कान्छा उमेरका न्यायाधीश हुन् । न्यायाधीशमा परीक्षा उत्तीर्ण गरेर नाम निकालेपछि उनको पहिलो पोस्टिङ कास्कीमा भएको थियो । गोलामार्फत इजलासको टुङ्गो लागेपछि प्रतिवादीहरूको बयान सुरु भएको थियो ।"
"रगत दुरुपयोग, सेवाभन्दा व्यापार बढी","काठमाडौं : रक्त सञ्चारको कार्य निजी क्षेत्रलाई दिएपछि पनि रगत अभावको समस्या समाधान हुन सकेको छैन। रेडक्रसको एकाधिकार अन्त्य भएसँगै रक्त सञ्चारमा विकृति, विसंगति पनि थपिएको छ। रगतको दुरुपयोग बढ्दै गइरहेको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकी दुरुपयोग भइरहेको स्वीकार गर्छन्। जे चाहिएको हो त्यो मात्रै मागिदिएर त दुरुपयोग हुँदैन, खेर जाँदैनथियो तर होल ब्लड नै मागिदिन्छन्, उनले भने, माग्दा पनि रिजर्भ राख्न बढी मागिदिने गरका छन्। बढी भएको रगत फिर्ता गर्ने चलन नहुँदा पनि दुरुपयोग हुने गरेको उनको भनाइ छ। रक्त सञ्चारको क्षेत्रमा लागेका अभियन्ताहरू रगत व्यापार नै हुने गरेको बताउँछन्। नेपाल स्वयम्सेवी रक्तदाता समाजका अध्यक्ष पे्रमसागर कर्माचार्य रगतको व्यापार हुने गरेको दाबी गर्छन्। रगत माफियाले रगतको व्यापार गरिरहेको उनको आरोप छ । उनका अनुसार दुई तरिकाले रगत व्यापार भइरहेको छ। पहिलो रक्त सञ्चार केन्द्रहरूले रगत व्यापार गरिरहेका छन् भने दोस्रो अस्पतालबाट यो धन्दा भइरहेको छ। कुनै रक्तदाताले एक पोका रगत दियो भने त्यसबाट अरू तीनवटासम्म कम्पोनेन्ट बनाउन सकिन्छ। यसमा रगतको व्यापार हुने गरेको उनको भनाइ छ। सरकारले निःशुल्क रगत वितरण गरिरहेको दाबी गर्छ। तर सर्वसाधारणले ८ सय १० देखि १ हजार ६ सय ४० रुपैयाँसम्म मूल्य तिर्नुपर्छ। यो मूल्यलाई सरकारले सेवाशुल्कको नाम दिएको छ। रक्ततत्त्वहरू प्राविधिक परीक्षण र गुणस्तरको नाममा मूल्य तिर्न विवश पारिन्छ। स्वास्थ्य मन्त्रालयका प्रवक्ता डा बुढाथोकीले सामान्य रगत जाँचमा पैसा नलाग्ने तर क्रस म्याचिङ, थप जाँच गराउन परेमा परीक्षण शुल्कको रूपमा केही रकम लिने गरेको बताउँछन्। उता अभियन्ता कर्माचार्य अहिले तोकिएको शुल्क पनि धेरै रहेको दाबी गर्छन्। जम्मै खर्च पनि ३ सय ५० देखि ४ सयभन्दा बढी हुँदैन तर त्यति पैसा लिने गरिएको छ, उनले भने। अस्पताल पिच्छे फरक छ मूल्य रगतको मूल्य अस्पतालपिच्छे फरकफरक छ। गणेशमान सिंह अध्ययन प्रतिष्ठानका रक्त संयोजक एवं अभियन्ता नरोत्तम वैद्य हरेक अस्पतालमा रगतको मूल्य फरक भएको बताउँछन्। एकरूपता छैन, अस्पताल पिच्छे फरकफरक मूल्य छ, उनले भने, मूल्यमा एकरूपता बनाउन ध्यान दिनुपर्छ। सिंगल डोनर प्लेटलेट्स (एसडीपी) को मूल्य अझ अस्पताल पिच्छे ठूलो अन्तर छ। वैद्यका अनुसार एक युनिट एसडीपीलाई हिमाल ब्लड बैंक र सिभिल अस्पतालले २५ हजार लिने गरेका छन् भने ग्रान्डी अस्पताल र मेडिसिटीले ४० हजारसम्म लिन्छन्। अभियन्ता वैद्य विभिन्न शीर्षकमा शुल्क लिने काम भइरहेको बताउँछन्। उनी रगत निःशुल्क उपलब्ध गराउनुपर्ने बताउँदै भन्छन्, विभिन्न शीर्षकबाट शुल्क लिन पाउनुभएन, जनतालाई निःशुल्क रगत दिनुपर्छ। यता रेडक्रसको केन्द्रीय रक्तसञ्चार केन्द्रमा एसडीपीको लागि मेसिन छ तर ब्याग नभएको कारण वितरण गर्न सकिएको छैन। केन्द्रीय रक्त सञ्चार केन्द्रका जनसम्पर्क अधिकृत सन्देश थापा मेसिन भए पनि किट किन्न नसकेको कारणले केन्द्रले एसडीपी दिन नसकेको बताउँछन्। थापा पनि एसडीपीको एक युनिटको मूल्य नै ४३ हजारसम्म रहेको बताउँछन्। नालीमा फालिन्छ रगत ? मागको ३५ प्रतिशतमात्रै कन्जुम हुने गरेको अध्ययनमा देखिएको छ। ६५ प्रतिशत रगत खेर गइरहेको अभियन्ताहरूको दाबी छ। निजी क्षेत्रलाई रक्त सञ्चारको जिम्मा दिँदा समस्या भएको उनीहरूको तर्क छ। अभियन्ता कर्माचार्य निजी क्षेत्रलाई रगत जस्तो संवेदनशील विषय दिनै नहुने तर्क राख्छन्। प्राइभेट सेक्टरलाई दिनै हँुदैनथियो, उनीहरूले नाफा खान जे पनि गर्छन्, उनले भने, चिकित्सकले मागेको रगत सबै खपत नै हँुदैन। त्यो खपत नभएको रगत फिर्ता गर्नुपर्छ तर अधिकांश अस्पतालले त्यो रगत फिर्ता गर्दैनन्। बरु अर्को बिरामीलाई बेच्छन्। कतिपयले त्यत्तिकै काम नलाग्ने भएपछि नालीमा फालिदिन्छन्। उनी सही डाइग्नोसिस नगरी अनावश्यक रगत माग्न लगाएर दुरुपयोग गर्ने गरेको समेत बताउँछन्। अभाव होइन व्यवस्थापनमा समस्या रक्त सञ्चारको क्षेत्रमा लागेका अभियन्ताहरू रगतको अभावको अवस्था नरहेको बताउँछन्। किन पाउँदैनन् मानिसले सहज रूपमा रगत ? जिज्ञासा मेटाउँदै उनीहरू भन्छन्, ठूलो चलखेल हुँदा रगतको अभावको अवस्था देखिएको हो। रगतको अभाव नभएर व्यवस्थापनमा कमजोरी रहेको अभियन्ताहरूको दाबी छ । अभियन्ता कर्माचार्य भन्छन्, रगतको अभाव होइन, व्यवस्थापनमा नै कमजोरी हो। अभियन्ता वैद्य पनि रगतको उचित व्यवस्थापन नभएको कारणले नै अभावको अवस्था देखिएको बताउँछन्। स्वास्थ्य मन्त्रालयका प्रवक्ता डा बुढाथोकी सही प्रयोग भएमा ठूलो समस्या नहुने बताउँछन्। मिसयुज भएका कारण धेरै अभावको समाना गर्नु परेको उनको भनाइ छ। उनले सजिलो नगरी नपाइने समस्या भए पनि रगत पाउँदै नपाउने भन्ने नहुने बताए। सजिलो गरी नपाइएको हो, तर म्यानेज भने भइरहेको छ, उनले भने। भण्डार गरेको रगत प्रयोग गर्नेदेखि स्वयम्सेवी रक्तदातामार्फत रगत उपलब्ध गराइने गरेको जानकारी उनले दिए। स्वयम्सेवी रक्तदाता छन्, उनीहरूको नाम नम्बर टिपेर राखिएकोे छ। फोन गरेपछि आएर उनीहरूले दिन्छन्, डा बुढाथोकीले भने। उनले चाडपर्व र कुनै प्रकोपका अवस्थामा भने रगत अभाव हुने गरेको बताए। रक्त सञ्चार सेवा केन्द्रका सम्पर्क अधिकृत थापा रगतको मागअनुसारको आपूर्ति गर्न नसकेको स्वीकार गर्छन्। अनुगमन फितलो रगतको अनुगमन फितलो भएको कारणले दुरुपयोग भइरहेको छ। सरकारले अनुगमनको राष्ट्रिय रक्त सञ्चार ब्युरो नै गठन गरेको छ। त्यो ब्युरो जति प्रभावकारी हुनुपर्ने हो, हुन सकेको छैन्। गणेशमान सिंह अध्ययन प्रतिष्ठानअन्तर्गत रक्तदान कार्यक्रमका संयोजक नरोत्तम वैद्य रगतको सही सदुपयोग भयो भएन भनेर हेर्ने निकाय प्रभावकारी हुनुपर्ने बताउँछन्। रक्तदातालाई सम्मान, आदर रक्तदातालाई सम्मान, आदर गरेमा रक्तदान गर्ने हौसला बढ्नेछ। अभियन्ता वैद्य भन्छन्, रक्तदातालाई सम्मान र आदर गर्नपर्छ, उनीहरूलाई हौसला दिनुपर्छ, तर हाम्रोमा धन्यवादसम्म पनि दिँदैनन्। जसले गर्दा रक्तदान गर्ने रुचि नै गर्दैनन्। उनले सरकारले रक्तदान गर्नेलाई सम्मान, आदर गर्ने वातावरण बनाइदिनुपर्छ। उसलाई आउने जाने व्यवस्था, खाना खर्चको पनि प्रबन्ध गर्न सकिएमा अझ राम्रो हुने उनको सुझाव छ। रक्तदान गर्ने स्थान पनि सफासुग्घर हुनुपर्ने, रक्तदान गराउनका लागि एक जना चिकित्सक, तालिम प्राप्त नर्स पनि टोलीमा पठाउनुपर्ने उनले सुझाए। रक्तदान गर्ने स्थानमा एम्बुलेन्स ओहोरदोहार गर्न सक्ने ठाउँमा हुनुपर्छ। उनले रक्तदान कार्यक्रम सञ्चालन गर्न खटिएको टोलीका कर्मचारीलाई उत्प्रेरणा जगाउनुपर्ने बताए। वैद्यका अनुसार पछिल्लो समय माडवारी सेवा समाज, संकटा क्लब, गणेशमान सिंह अध्ययन प्रतिष्ठानलगायत सबै धर्म समुदायका मानिसले रक्तदान गर्ने गरेका छन्। उपत्यकाभित्र गणेशमानसिंह अध्ययन प्रतिष्ठान, भाटभटेनी व्यवस्थापन समिति, सत्यसाई केन्द्र, ललितपुर युवा समूह, नेपाल रेडक्रस सोसाइटी युवा सर्कल, जागृति मगर विकास समिति, लियो क्लब अफ काठमाडौं र लिटिलस्टेप नेपालले रक्तदान कार्यक्रमको आयोजना गर्ने गरेका छन्। प्रेमसागर कर्माचार्य रक्तदाताबाट निःशुल्क रगत लिइन्छ तर त्यसको व्यापार भइरहेको छ। रगत माफियाले रगतको व्यापार गरिरहेका छन्। यहाँ दुई तरिकाले रगत व्यापार भइरहेको छ। पहिलो रक्त सञ्चार केन्द्रहरूले रगत व्यापार गरिरहेका छन् भने दोस्रो अस्पतालबाट यो धन्दा भइरहेको छ। कुनै रक्तदाताले एक पोका रगत दियो भने त्यसबाट अरू तीनवटासम्म कम्पोनेन्ट बनाउन सकिन्छ। एक पोकाबाट तीन पोकाको मूल्य लिएर यहाँ व्यापार हुन्छ। सरकारले निःशुल्क रगत वितरण गरिरहेको दाबी गर्छ। तर सर्वसाधारणले ८ सय १० देखि १ हजार ६ सय ४० रुपैयाँसम्म मूल्य तिर्नुपर्छ। यो मूल्यलाई सरकारले परीक्षण चार्जको नाम दिएको छ। रक्ततत्त्वहरू प्राविधिक परीक्षण र गुणस्तरको नाममा मूल्य तिर्न विवश पारिन्छ। अहिले तोकिएको शुल्क पनि धेरै रहेको छ। जम्मै खर्च पनि ३ सय ५० देखि ४ सयभन्दा बढी हुँदैन तर त्यति पैसा लिने गरिएको छ। अर्कोतिर अस्पतालमा ठूलो चलखेल छ। चाहिनेभन्दा बढी बिरामीसँग रगत माग्छन्। बिरामीसँग मागेको सबै रगत प्रयोग हँुदैन। अस्पतालले नै त्यो बाँकी रहेको रगत अन्य बिरामीलाई बेच्ने गरेका छन्। कतिपय रगत प्रयोग नभएर नालीमा पनि फालिएको देखिन्छ। बिरामी र रक्तदातालाई गुमराह राखेर लुट्ने काम भइरहेको छ। दिनदिनै यसरी रगत बिक्री भइरहेको छ। उनले मुस्लिम समुदायलाई रक्तदान गर्न हौसला प्रदान गर्न राज्यले वतावरण बनाउनुपर्ने बताए। हिन्दु, जैन, क्रिश्चियनलगायत अधिकांश धर्मका मानिस रक्तदान गर्न हौसिन्छन् तर मुस्लिम समुदायमा अलि कमी छ, उनीहरूलाई रक्तदान गर्ने वातावरण र हौसला राज्यले प्रदान गर्नुपर्छ , उनले भने। तीन प्रदेशका सामुदायिक अस्पतालमा निःशुल्क रगत उपलब्ध बागमती, गण्डकी र लुम्बिनी प्रदेशमा निःशुल्क रगत उपलब्ध हुने व्यवस्था गरिएको छ। गण्डकी प्रदेशमा रगत तथा रक्ततत्त्व पूर्णरूपमा निःशुल्क कार्यक्रम सुरु भएको छ भने बागमती र लुम्बिनी प्रदेशमा निश्चित सरकारी अस्पतालबाट सेवा लिनेलाई निःशुल्क कार्यक्रम सुरु भएको छ। अभियन्ता कर्माचार्य देशभर नै निःशुल्क रगत उपलब्ध गराउनुपर्ने बताउँछन्। संघीय सरकारले नै निःशुल्क घोषणा गर्नुपर्ने उनको माग रहँदै आएको छ। काठमाडौं महानगरपालिका लगायत ७ नगरपालिकावासीलाई निःशुल्क रगत उपलब्ध गराउने व्यवस्था गरिएको छ। कीर्तिपुर, चन्द्रागिरि, नागार्जुन, तारकेश्वर, टोखा र बूढानीलकण्ठ नगरपालिकावासीले निःशुल्क रगत पाउने व्यवस्था गरिएको रक्तसञ्चार केन्द्रका जनसम्पर्क अधिकृत थापाले जानकारी दिए। सम्बन्धित नगरपालिकाको नागरिकता लिएर आउने जो कोहीले पनि निःशुल्क रगत पाउने गरेको उनले जानकारी दिए। बागमती प्रदेशअन्तर्गत वीर अस्पताल, कान्ति बाल अस्पताल, प्रसूति गृह, टोखा चण्डेश्वरी अस्पताल, त्रिवि शिक्षण अस्पताल, सहिद गंगालाल हृदय केन्द्र, टेकु अस्पताल, ट्रमा सेन्टर, सिभिल अस्पताल, मनमोहन कार्डियोथोरासिक सेन्टरमा निःशुल्क रक्त उपलब्ध हुने व्यवस्था छ। कतिपय स्थानीय तहले पनि निःशुल्क रगत उपलब्ध गराउँदै आएको छ। बागमती प्रदेशका पूर्वप्रदेश सभा सदस्यसमेत रहेका नरोत्तम वैद्यले रगत निःशुल्क बनाउने विषयमा तत्कालीन मुख्यमन्त्री डोरमणि पौड्यालको भूमिका कम नरहेको बताए। पोजिटिभ रगत पाउन सजिलो हुन्छ तर नेगेटिभ रगत दुर्लभ हुन्छ। नेगेटिभमा पनि एबी नेगेटिभ सबैभन्दा दुर्लभ हुन्छ। नेगेटिभ रगत भएको छुट्टै एप बनाएर राख्न सकेमा राम्रो हुन्छ। दुर्लभ रगत भएकोलाई समयसमयमा बैठक बोलाउने, पिकनिक गर्नेलगायतका हौसला प्रदान गर्ने काम गरिरहनुपर्ने उनको सुझाव छ। नेपालमा रक्त सञ्चारको इतिहास २०२३ साउन १२ बाट नेपाल रेडक्रस सोसाइटीअन्तर्गत रक्त सञ्चार केन्द्रको शुभारम्भ भएको हो। प्रारम्भमा काठमाडौंमा मात्रै सञ्चालित केन्द्रले एक वर्षको अवधिमा १ सय ५७ युनिट रगत संकलन गरेको थियो। राजा महेन्द्रले समेत रक्तदाता बनेर मृत्युको मुखमा पुगिसकेकी एक सुत्केरी महिलालाई जीवनदान दिएका थिए। सुरुवातका दिनमा रगतको किनबेच गर्ने पेसेवर व्यक्तिबाटसमेत रगत संकलन गर्ने गरिएको थियो। ठेलागाडा चलाउने, भारी बोक्ने मजदुरबाट किनबेच हुन्थ्यो। केन्द्रीय रक्त सञ्चार केन्द्रका अध्यक्ष डा लक्ष्मीनारायण दास र जनसम्पर्क अधिकृत भएको बेला २०३९०४० यता व्यक्तिबाट रगत नलिई स्वयम्सेवी रक्तदाताको संख्यामा अभिवृद्धि गरी रगत संकलन गर्न थालिएको हो। तत्कालीन भूमिगत रहेका कांग्रेस, मालेलगायतका पार्टी जानी, नजानी संस्थागत रूपमा समाजसेवा गर्ने उद्देश्यले रक्तदान गर्न थाले। तत्कालीन निरंकुश पञ्चायती व्यवस्थाले रक्तदाताले रगत दिँदा दिँदैको अवस्थामा रगतको पोकासहित पक्राउ गरेको समेत अभियन्ता वैद्य सम्झिन्छन्। रेडक्रसले वीर अस्पतालको केन्द्रीय प्रयोगशालामा लक्ष्मी ब्लड बैंक स्थापना गरेको हो। सरकारले २०४८ चैत २४ बाट नेपालमा रक्त सञ्चार सेवा सञ्चालन गर्ने अभिभारा एवं जिम्मेवारी सुम्पिएको हो। २०७२ सालसम्म रेडक्रसले मात्रै एकछत्र रक्त सञ्चारको काम गर्यो। मुख्यसचिव लीलामणि पौड्याल भएको बखत रेडक्रसलाई निःशुल्क रगत उपलब्ध गराउने पहल भएको थियो तर तत्कालीन रेडक्रसको नेतृत्वले निःशुल्क रगत उपलब्ध गराउने कुरामा सहमति नदिएको पनि वैद्यको भनाइ छ। त्यसपछि राष्ट्रिय रक्त सञ्चार नीति २०७१ आएपछि अन्य क्षेत्रलाई रक्त सञ्चारको काम हस्तान्तरण भयो। स्वास्थ्य मन्त्रालयका प्रवक्ता डा बुढाथोकीका अनुसार, संस्थागत रूपमा नेपाल रेडक्रस सोसाइटीअन्तर्गतको रक्त सञ्चार केन्द्र र लायन्स ब्लड सेन्टरले रक्त सञ्चारको काम गरिरहेका छन्। शल्यक्रिया हुने सबै सरकारी, निजी अस्पतालमा ब्लड बैंक सञ्चालन गर्ने मापदण्ड बनेको छ। डा बुढाथाकीले भने, दुर्गम जिल्लाबाहेक सबै निजी तथा सरकारी अस्पतालमा ब्लड बैंक छ। तर, अस्पतालले आफ्नै अस्पतालका बिरामीको लागि मात्रै प्रयोग गर्न पाउने व्यवस्था छ। काठमाडौंमा केन्द्रीय रक्तसञ्चार सेवाको अलावा विराटनगर, भरतपुर, पोखरा, नेपालगन्ज र धनगढी गरी पाँच स्थानमा प्रदेशस्तरीय रक्तसञ्चार सेवा सञ्चालनमा रहेको छ। २४ जिल्लामा जिल्लास्तरीय, विभिन्न जिल्लाको ४१ स्थानबाट आकस्मिक रक्त सञ्चार सेवा प्रदान गरिएको छ। मधेस प्रदेश र कर्णाली प्रदेशमा पनि प्रदेशस्तरीय रक्तसञ्चार सेवा स्थापना गर्न प्रयास गरिरहेको जनाएको छ। विभिन्न ४९ वटा अस्पतालबाट पनि रक्तसञ्चार सेवा प्रदान भइरहेको छ। नेपालमा ७३ जिल्लाका १ सय २० स्थानमा रक्त सञ्चार सेवा केन्द्र तथा एकाइहरू क्रियाशील रहेका छन्। निजी क्षेत्रले लिएपछि रेडक्रसमा रगत संकलनमा ह्रास नरोत्तम वैद्य सरकारले जनतालाई रगत निःशुल्क दिनुपर्छ। शिक्षा र स्वास्थ्य पूर्ण निःशुल्क प्रदान गर्ने दायित्व सरकारको हो। जनतासँग कर लिएपछि शिक्षा, स्वास्थ्य पूर्ण निःशुल्क हुनुपर्यो नि। रगत दिनेलाई हौसला, सम्मान र आदर पनि गर्नुपर्यो। उनीहरूसँग मीठो कुरा गरिदिनुपर्यो। यहाँ रगत दिनेलाई धन्यवादसमेत दिँदैनन्। रक्तदातालाई इनकरेज नभएको कारणले रक्तदान गर्न रुचि गर्दैनन्। रगत संकलन र वितरणमा भइरहेका दुरुपयोगमा यथेष्ट अनुगमन हुनुपर्यो। अहिले अस्पताल पिच्छे फरकफरक मूल्य लिइरहेका छन्। त्यो अनुगमन गर्नुपर्यो। अनुगमनको लागि रहेको सरकारी संयन्त्र प्रभावकारी हुनुपर्यो। २०७२ सालमा निजी क्षेत्रलाई पनि रगत संकलनको जिम्मेवारी दिएपछि रेडक्रसमार्फत रगत संकलन कार्यका कमी आयो। २०७१०७२ मा तीन जिल्लामा मात्रै १ लाख १० हजार युनिट रगत संकलन भएको थियो। ७० हजार युनिट त काठमाडौंमा मात्रै संकलन भएको थियो। ३० हजार भक्तपुरमा तथा ललितपुर र अन्य केन्द्रबाट पनि रगत संकलन भएको थियो। बाहिर खुल्न थालेपछि विस्तारै घट्दै घट्दै गएको रेडक्रसले जनाएको छ। भूकम्प र कोभिडले थप असर पार्यो २०८०।८१ मा आएर काठमाडौंमा ३६ हजार ५ सय ४७ युनिट रगत संकलन भएको छ। जसमा पुरुष रक्तदाता २८ हजार ६ सय ९६ छन् भने महिला रक्तदाता ७ हजार ८ सय ५१ छन्। देशभर २ लाख ९४ हजार ४ सय ७७ युनिट संकलन भएको छ। यो वर्ष काठमाडौंमा ६९ हजार ६ सय ९७ युनिट र देशभर ४ लाख ६ हजार २ सय ७१ युनिट रगत वितरण गरिएको छ। गत वर्ष देशभरि २ लाख ८१ हजार ३ सय १६ युनिट रगत संकलन भएको थियो भने ३ लाख ९१ हजार ८५३ युनिट रगत र रक्ततत्त्व वितरण भएको थियो। अभियन्ता वैद्य निजी क्षेत्रलाई रक्त सञ्चार दायित्व दिएपछि रेडक्रसमा केही कमी आए पनि समग्रमा रक्तदान नघटेको बताउँछन्। केन्द्रीय रक्त सञ्चार सेवा केन्द्रका कार्यकारी निर्देशक पवन गुप्ताले रगत बनाउन नमिल्ने भएकोले अभाव हुनु स्वाभाविक भएको बताए। उनका अनुसार २०४८ देखि २०७२ सालसम्म रगत संकलन, वितरणमा रेडक्रसको एकल अधिकार थियो तर २०७२ सालमा निजी क्षेत्रलाई पनि रगतको काम दिइयो। उनले भने, पहिले रेडक्रसको एकल अधिकार थियो, हामी सबै काम गर्दै आएका थियौं, २०७२ सालमा आएर निजी क्षेत्रलाई रगतका काम दिइयो, त्यसपछि रगत दिनुपर्ने जनचतेनालगायतका काम कस्ले गर्ने भन्ने विषयमा द्विविधा भयो। उनले मिडियाले रगत अभावका विषयमा मात्रै लेख्ने तर रगत दिनुपर्छ भन्ने जनचेतना जगाउने विषयमा भने कुनै भूमिका ननिभाएको गुनासो पनि गरे। उनले पहिलाजस्तो कक्षा सञ्चालन गरेर मात्रै नहुने भएकोले मास मिडियाले रक्तदानको लागि जनचेतना जगाउन सहयोग गर्नु पर्ने बताए। रेडक्रसअन्तर्गतको रक्त सञ्चार सेवा केन्द्रका जनसम्पर्क अधिकृत सन्देश थापा रगत खेर नजाने दाबी गर्दछन्। मागअनुसार दिन नै सकिएको छैन्, कता फाल्ने ? उनले भने, संकलन गर्दा कुनै रोग देखिएमा मात्रै फाल्नुपर्छ। उनले प्रयोग नभएमा फिर्तासमेत लिने गरेको जानकारी दिए। फिर्ता पनि लिन्छौं। चलाउन योग्य भएन भने मात्रै हो नत्र फाल्ने अवस्था छैन। उनले प्रत्येक बिरामीलाई काम लागेन फिर्ता ल्याउन भन्छौं तर कति प्रयोग भयो भएन थाहा नै हुँदैन। रेडक्रसले सात किसिमका रगत उपलब्ध गराउँदै आएको छ। रेडक्रसले होल ब्लड, प्याक्ट रेड ब्लड सेल (पीआरबीसी), प्लेटलेट रिच प्लाज्मा (पीआरपी), प्लेटलेट कम्पोनेन्ट (पीसी), क्रायो, फ्रेस ब्लड, एलडीपीआरबीसी को पनि निर्माण गरी उपलब्ध गराउँदै आएको छ। सिंगल डोनर प्लेटलेटस (एसडीपी) दिन सक्नेछ। तर किट नभएको कारणले दिन नसकेको रेडक्रसले जनाएको छ।"
चिसो छल्न बेंसी झरे चौंरी,"भोजपुर : बढ्दो चिसो मौसम र हिउँद छिप्पिँदै गएपछि लेकाली चौंरीगोठहरू बेंसी झार्न थालिएका छन्। मैयुङ, साउने, किमालुङ, खार्तम्छा, नागीखर्कलगायतका भोजपुरका उच्च पहाडी क्षेत्रका चौंरीगोठहरू यतिबेला चिसो बढेसँगै बेंसी सारिने गरिएको छ। टेम्केमैयुङ गाउँपालिका र साल्पासिलिछो गाउँपालिकाका विभिन्न उच्च पहाडी भेगमा व्यावसायिक रूपमा चौंरी पाल्दै आएका चौंरीपालक कृषकहरू चिसोयाम सुरु भएसँगै आफ्ना चौंरीगोठहरू सार्न थालेका हुन्। जाडो सुरु भएपछि यहाँ चौंरीगोठहरू सुर्के, तरुलबारी, कोशेढुंगा, चिलिमधापलगायत विभिन्न स्थानमा सारिने गरिएको छ। यहाँका कृषकहरू वर्षैंपिच्छे हिउँद लागेसँगै बेंसी झार्ने र बर्खालागेसँगै लेकतिर चौंरीगोठहरू सारिने गरिएको छ। चौंरीगाईहरू हिउँदमा चिसो छल्न बेंसी झर्ने र बर्खायाममा गर्मी छल्न लेक निस्कने क्रम निरन्तर चलिरहने चौंरीपालक कृषक नामसोङ राईले बताए। मौसमको फेरबदल सँगसँगै चौंरियाकहरू पनि जाडो र गर्मी छल्न लेकबेंसी गर्ने गर्छन्, यतिबेला चिसो बढेको छ, चौंरीसँगै हामी गोठहरू पनि सार्छौं, राईले सुनाए। प्राकृतिक नियमजस्तै बनेको यहाँका चौंरीहरू मंसिर लागेसंँगै बेंसी झार्ने र फागुन लागेसँगै लेकतिर निस्कने गर्छन्। समुद्री सतहदेखि सरदर ३३ सय मिटर उचाइका यी क्षेत्रमा दर्जनौं चौंरीगोठहरू व्यावसायिक चौंरीपालन हुँदै आएको छ। २०८० को तथ्यांकअनुसार भोजपुरका मैयुङ क्षेत्रमा मात्रै १९ वटा चौंरीगोठमा ४ सय ७६ चौंरीयाक पालिएका छन्। धेरैजसो मैयुङ घुम्न आउने पर्यटकहरू खर्कमा चौंरी चरेको रमाइला दृश्यावलोकन गर्नकै लागि पनि आउने गरेका छन्। तर जाडोयाममा भने चौंरी बेसी झर्ने भएकाले धेरैजसो पर्यटकहरू वैशाख, असोज, कात्तिक महिनामा मुन्दुम पदमार्ग हुँदै यात्रा गर्ने गरेको याक चौंरी कृषक महासंघ केन्द्रीय अध्यक्ष पाविहाङ राईले बताए। उनले भने, सफा मौसम र उपयुक्त तापक्रमका कारण धेरैजसो पर्यटकहरू वैशाख, असोज, कात्तिकमा मैयुङ क्षेत्र घुम्न आउँछन्, चौंरीहरूको चरनले गर्दा यहाँको प्राकृतिक सौन्दर्यता बढ्ने भएकाले पनि पर्यटकहरू यहाँ आउन रुचाउँछन्, गोठबास बस्छन् र कोशेली स्वरूप चौंरीको दूधबाट बनेका छुर्पी लगेर जान्छन्। चौंरी सार्ने क्रम सँगसँगै चरन क्षेत्र अभावमा कतिपय यहाँका चौंरीगोठहरू धमाधम पलायन हुने अवस्था पनि बन्दै गएको छ। सामुदायिक वन समूह गठन भएपछि चौंरी चराएबापत हजारौं कर तिर्नुपर्ने भएकाले यहाँका चौंरीपालक कृषकहरूले चरन अभाव देखाउँदै व्यवसाय छाड्न थालेको भोजपुर नगरपालिका१, हेलौंछाका चौरीपालक डेण्डी शेर्पाले बताए। उनी भन्छन्, बनले चौंरी चराएको पनि कर लिन थालेपछि एकातिर जताततै चौंरी चराउन पनि पाइँदैन अर्कोतिर हजार, पन्ध्र सय रुपैयाँ कर तिरिरहनुपर्छ। चौंरीपालनका लागि प्रशस्त सम्भावना बोकेका मैयुङ क्षेत्रलगायतका उच्च पहाडी क्षेत्रमा कृषकहरूले चौंरी चराएबापत सामुदायिक वनलाई बर्सेनि कर तिर्ने गरेका छन्। प्राकृतिक रूपमा रहेको चरन क्षेत्रमा कर लगाउने नियमले पशुपालकलाई सीमित क्षेत्रमा मात्र चराउने अनुमति रहेको अर्का स्थानीय कृषक दुर्गाधन राई सुनाउँछन्। वनलाई बुझाउनुपर्ने वार्षिक कर र सीमित चरन क्षेत्रले चौंरी पाल्न झन्झट थपिएको उनी बताउँछन्। धार्मिक दृष्टिकोणले अति आवश्यक ठानिने चौरीको पुच्छर महँगो दाममा किनबेच हुने गरेको छ। जुन धर्मकर्मका लागि चौरीको पुच्छर दुर्लभ हुँदै गइरहेको छ।"
बैंकिङ कसुर मुद्दाका फरार खड्का पक्राउ,अर्घाखाँची : चेक बाउन्स अर्थात बैंकिङ कसुर मुद्दाका फरार प्रतिवादीलाई अर्घाखाँची प्रहरीले पक्राउ गरेको छ। खातामा पैसा नभएको चेक काटेपछि बैंकिङ कसुर मुद्दामा अर्घाखाँची अदालतको फैसला अनुसार मालारानी गाउँपालिका ५ बागीकी ३६ वर्षीय विमला खड्कालाई प्रहरीले पक्राउ गरेको जिल्ला प्रहरी कार्यालय अर्घाखाँचीका प्रमुख डिएसपी चक्रबहादुर मल्लले बताए। उनलाई रुपन्देही जिल्लाको बुटवल उपमहानगरपालिका १२ नयाँगाउँबाट पक्राउ गरेको हो। खड्काले गुल्मीको पुर्काटदह घरभई हाल रुपन्देहीको नयाँगाउँमा बस्दै आएकी ४५ वर्षीय मिना मगरसँग ४ लाख ३५ हजार ५ सय रुपैयाँ सापटी लगेकी थिइन्। उक्त पैसाको मिति २०७९ साल चैत १ गते मेगा बैंक लिमिटेड अर्घाखाँची शाखाको चेक काटेर दिएपनि बैंक खातामा सो बराबरको रकम नभएपछि चेक बाउन्स अर्थात बैकिङ्ग कसुर मुद्दामा मुद्दा चलेको थियो। अर्घाखाँची अदालतले गत जेठ ९ गते ३ लाख ८५ हजार ५ सय जरिवाना तिर्न फैसला गरेपनि उक्त रकम नतिरेर फरार रहेकी उनलाई प्रहरीले पक्राउ गरेको जिल्ला प्रहरी कार्यालय अर्घाखाँचीका सूचना अधिकारी प्रहरी निरीक्षक विष्णुप्रसाद पौडेलले जानकारी दिए। उनलाई प्रहरीले अर्घाखाँची अदालतमा पठाएकोमा अदालतले जिल्ला कारागारमा कैद भुक्तानको लागि पठाएको छ।
"पोखरामा आजबाट अन्तर्राष्ट्रिय बेलुन महोत्सव, १५ देशका सहभागी हुँदै","पोखरा : फेवातालको सिरान फेवाफाँटमा सोमबारदेखि अन्तर्राष्ट्रिय बेलुन महोत्सव हुँदै छ। महोत्सवमा हट एयर बेलनबाट ५ हजार मिटरसम्म उडान भरेर अन्नपूर्ण, माछापुच्छ्रे धौलागिरीलगायतका हिम शृंखला, फेवाताल, पोखरा बजारको अवलोकन गर्न सकिने गरी एकैपटक विभिन्न रंगका १७ वटा बेलुन उडान हुने महोत्सव हुन लागेको बेलुन नेपालका अध्यक्ष विक्रम बाडेले जानकारी दिए। पोखरा र समग्र नेपालको पर्यटन प्रबद्र्धन गर्न अन्तर्राष्ट्रिय हट एयर बेलुन महोत्सव हुन लागेको हो। महोत्सव फेवातालको सिरान पामे फाँटमा हुने गरी तयारी गरिएको आयोजकले बताएका छन्। अंग्रेजी नयाँ वर्ष २०२५ को अवसर पारेर पुस ९ देखि १७ गते सम्म महोत्सव हुने छ। महोत्सवमा बिहान ६ बजे अघिदेखि ९ बजेसम्म र बेलुका ४ बजेदेखि ६ बजेसम्म हट एयर बेलुनमा उडेर अन्नपूर्ण हिम शृंखला, ताल, पोखरा बजार, फेवाको मुहान क्षेत्रका अवलोकन गर्न सकिने गरी तयारी गरिएको बेलुन नेपालका अध्यक्ष बाडेले बताए। बेलुका ७ बजेदेखि ८ बजेसम्म बेलुन नाइट ग्लो गरिने पनि उनले जानकारी दिए। महोत्सवमा हरेक दिन सांगीतिक कार्यक्रम, फुड स्टल, मेला र विभिन्न खेलसमेत हुने आयोजकले बताएका छन्। राष्ट्रिय कलाकारहरू दीपक बज्राचार्य, राजु लामा, एलिना चौहान, कुमार सागर, कबिता नेपाली, काटुन क्रेज र स्थानीय कलाकारले प्रस्तुति दिने छन्। महोत्सवमा नेपालसहित, अमेरिका, बेलायत, अष्टेलिया, स्पेन लिथुआनिया, थाइल्यान्ड, जापान, इटाली लगायतका १५ देशका अन्तर्राष्ट्रिय बेलुन पाइलटहरूको सहभागिता रहने पोखरा पर्यटन परिषद्का अध्यक्ष तारानाथ पहारीले जानकारी दिए। २०१८ देखि बेलुन नेपालले पोखरामा ब्यवसायिक हट एयर बेलुन उडान भर्दै आएको बेलुन नेपालका सञ्चालक सविन महर्जनले बताए। बेलुन नेपालले नियमित ३ वटा हट एयर बेलुनमा व्यावसायिक उडान गर्दै आएको छ। बेलुनमा उडानका लागि नेपालीलाई प्रतिव्यक्ति ११ हजार, सार्क मुलुकका पर्यटकलाई १ सय २० डलर र अन्य देशका पर्यटकलाई १ सय ५० डलर शुल्क लाग्ने आयोजकले बताएका छन्। बेलुनमा ३० देखि ४० मिनेट हावाको गतिमा उडान गरेर फेवा फाँटमा अवतरण हुने छ। अन्तर्राष्ट्रिय बेलुन महोत्सवको आयोजना गरेर नेपालकै पर्यटन प्रवद्धन गर्ने उद्देश्यले बेलुन महोत्सवको आयोजना गरिएको उनले बताए। अन्तर्राष्ट्रिय बेलुन फेस्टिभल आयोजना गर्न ६ करोड खर्च लाग्ने अनुमान आयोजकले गरेका छन्। फेस्टिभलले पोखरा र समग्र नेपालको पर्यटन प्रबद्र्धनमा भूमिका रहने पनि उनले बताए। देशकै पर्यटकीय राजधानी सहर पोखरा साहसिक खेलका लागि विश्वमै प्रख्यात छ। पोखरा प्याराग्लाइडिङ, अल्ट्रालाइट, जिपलाइन, बञ्जिजंप, स्काइड्राइभ, हटर एयर बेलुनलगायतका खेलकालागि प्रख्यात छ। हट एयर बेलुन महोत्सव बीवाइडीको मुख्य प्रायेजानमा हुने आयोकले बनाएका छन्। महोत्सवलाई नेपाल पर्यटन बोर्ड, पोखरा महानगरपालिका, उद्योग तथा पर्यटन मन्त्रालय गण्डकी प्रदेश लगायतले प्रबद्र्धन गरेको छ। बेलुन फेस्टिभलले पोखरा र नेपालकै पर्यटन प्रवद्धनमा महत्वपूर्ण रहने पोखरा पर्यटन परिषद्का निवर्तमान अध्यक्ष पोमनारायण श्रेष्ठले बताए। पोखरा अन्तर्राष्ट्रिय विमानस्थलका प्रवन्धक योगेन्द्र कुँवरले लौरुखदेखि चंखपुरसम्म बेलुन उडानको मान्यता दिएका बताए। पोखराको आकाशबाट अन्नपूर्ण, माछापुच्छ्रे, धौलागिरी, निलगिरी, मनास्लु लगायतका हिमाल र तालहरूको अवलोकन गर्न सकिन्छ। हिमाल र तालको अवलोकन गर्दै हट एयर बेलुनमा उडान भर्न पाइने भएकोले पोखरा आउने पर्यटक हट एयर बेलुन मात्र होइन याराग्लाइडिङ, अल्ट्रालाइट, जीप लाइन लगायतका साहसिक खेलमा रमाउने गर्दछन्।"
अस्ताइन् मानव बेचबिखनविरुद्धकी अभियन्ता,"काठमाडौं : मानव बेचबिखनविरुद्ध काम गर्ने अग्रणी संस्थामध्येको शक्ति समूहकी संस्थापक सुनिता दनुवारको सोमबार असमायिक निधन भएको छ। ४७ वर्षीया दनुवार गोकर्णेश्वर नगरपालिका८ स्थित घरमै मृत अवस्थामा भेटिएकी हुन्। उनको सोमबार साँझ पशुपति आर्यघाटमा अन्तिम संस्कार गरिएको छ। राति सुतेको अवस्थामा ओछ्यानमै अचेत भेटिएपछि उनलाई परिवारले बिहानै नेपाल मेडिकल कलेज शिक्षण अस्पतालमा पुर्याएको थियो। तर, अस्पतालमा चिकित्सकले उनलाई मृत घोषणा गरेको थियो। शक्ति समूह सन् १९९६ देखि बेचबिखनमा परेका महिलाको उद्धार र पुनस्र्थापनामा काम गर्दै आएको संस्था हो। समूहका संस्थापक सदस्य एवं पूर्वअध्यक्ष दनुवारको अकल्पनीय एवं असामयिक निधनले समूह स्तब्ध र मर्माहित भएको संस्थाकी अध्यक्ष नातिसरा राईद्वारा जारी विज्ञप्तिमा उल्लेख छ। विज्ञप्तिमा भनिएको छ, शक्ति समूहलाई अन्तर्राष्ट्रिय र्यामन म्यागासेसे पुरस्कार दिलाउन सफल एवं सी १० र टीआईपी हिरो जस्ता अन्तर्राष्ट्रिय पुरस्कारबाट सम्मानित उहाँको निधनले मानवअधिकार क्षेत्र विशेष गरी मानव बेचबिखनविरुद्धको आन्दोलनमा अपुरणीय क्षति पुगेको छ। राष्ट्रिय महिला आयोगकी अध्यक्ष कमला पराजुलीले दनुवारको निधनको खबरले आफू स्तब्ध भएको जनाइन्। महिला अधिकार र मानव अधिकारको क्षेत्रमा उनको भूमिका अतुलनीय रहेको जनाउँदै दनुवारको निधनले सिंगो महिला अधिकारको क्षेत्रमा अपुरणीय क्षति पुर्याएको अध्यक्ष पराजुलीले बताइन्। राष्ट्रिय मानव अधिकार आयोगकी सदस्य लिली थापाले आफूले दनुवारलाई दुई साता अगाडि मात्र एउटा कार्यक्रममा भेटेकाले उनको मृत्युको खबरलाई पत्याउनै गाह्रो परिरहेको प्रतिक्रिया दिइन्। आफैँ पीडित भए पनि सबैको आवाज बनेर लडेकी दनुवारको योगदान समग्र नेपाली महिला अधिकारको क्षेत्रमा सदा स्मरणीय रहने उनको भनाइ छ। एउटा असाध्यै संवेदनशील विषय र समाजबाट बहिस्कृत वर्गको अधिकारका लागि अगाडि आएर सुनिताले निरन्तर लडिरहिन्। उनको शरीर नरहे पनि सिंगो महिला आन्दोलनको इतिहासमा उनको नाम सदा अमर रहने छ, उनले भनिन्। दनुवार सुनिता फाउन्डेशनकी पनि संस्थापक अध्यक्ष हुन्। सन् २०१९मा स्थापना भएको यस फाउन्डेशन मानव बेचबिखनबाट बचेकाहरूद्वारा स्थापना गरिएको संस्था हो। उनको असाधारण नेतृत्व क्षमताले शक्ति समूह र सुनिता फाउन्डेसनलाई अगाडि बढाउन ठूलो भूमिका खेलेको उनलाई नजिकबाट चिनेकाहरू बताउँछन्। भारत सरकारले सन् १९९६ मा मुम्बईको रेडलाइट क्षेत्रमा छापा मारेर नेपाल, भारत र बंगलादेशका करिब ५०० युवायुवतीलाई उद्धार गर्यो। तीमध्ये ३०० जना नेपाली युवती थिए। त्यतिबेला नेपाल सरकारले एचआईभीएड्स फैलिने चिन्ताले नेपाली युवतीहरूलाई स्वदेश फिर्ता गर्न सुरुमा अस्वीकार गरेको थियो। यस्तो कठिन परिस्थितिमा ओरेक नेपाल, एबीसी नेपाल, माइती नेपाललगायतका संस्थाहरूको पहलमा १२८ जना महिलालाई सफलतापूर्वक नेपाल फर्काएर उनीहरूलाई आश्रय प्रदान गरिएको थियो। ओरेक नेपालले यीमध्ये १५ जनालाई प्रजनन् स्वास्थ्य र मानवअधिकारसम्बन्धी १० दिने तालिम प्रदान गरेको थियो। तालिमपछि शशक्त भएका उनै १५ जनाले शक्ति समूह स्थापना गरेर आफ्नो पीडालाई शक्तिमा परिणत गरेका थिए। दनुवारको नेतृत्वमा शक्ति समूहले नेपालका १३ जिल्लाका गरिब समुदायका २०,००० भन्दा बढी मानिसलाई स्वदेश फिर्ती सहायता, कानुनी सहायता, व्यावसायिक सीप तालिम, जीविकोपार्जन सहयोग, रोजगारी सेवा र मनोसामाजिक परामर्श प्रदान गर्न आफ्ना सेवाहरू विस्तार गरेको थियो। दनुवारले गरिब तथा ग्रामीण नेपाली समुदायमा मानव बेचबिखन रोक्न अथक प्रयास गरेकी थिइन्। यस विषयमा जनचेतना जगाउन उनले गाउँगाउँ घुमेर मानव बेचबिखनलाई चित्रण गर्ने नाटकहरू देखाइन्। उनले आफ्नो आत्मकथा आँसुको शक्ति पनि प्रकाशित गरेकी थिइन्। मानव बेचबिखनविरुद्ध योगदान पुर्याएकोमा उनले विभिन्न अन्तर्राष्ट्रिय पुरस्कारहरू प्राप्त गरेकी छन्। अमेरिकी विदेश मन्त्रालयले सन् २०१८ को टिफ हिरोका रूपमा दनुवारलाई सम्मान गरेको थियो। त्यसैगरी अमेरिकाको फच्र्युन म्यागेजिनको विश्वका ५० विशेष नेतृत्वकर्ताको सूचीमा उनी ३६औं नम्बरमा पर्न सफल भएकी थिइन्। उनले स्विडेनको स्टकहोममा सी १० अवार्ड पनि प्राप्त गरेकी छन्। दैलेखमा जन्मिएकी दनुवार आफै मानव बेचबिखनबाट प्रभावित भई मानव बेचबिखनविरुद्धको आन्दोलनमा विगत २८ वर्षदेखि सक्रिय रहँदै आएकी थिइन्। सुनिताका श्रीमान्, एक छोरा र एक छोरी छन्। दनुवारको कालगतीले स्वाभाविक मृत्यु भएको र कतैबाट उजुरी नपरेकाले थप अनुसन्धान नगरिएको जिल्ला प्रहरी परिसर काठमाडौंका प्रवक्ता नवराज अधिकारीले बताए।"
नेपालमा पर्यटक: १६ वर्षमा १ करोड कि वर्षमै १ करोड !,"भ्रमणमा आएका विदेशी पर्यटक आम्दानीको एउटा गतिलो आधार हो देशको। सन् २०१९ मा हालसम्मकै धेरै संख्यामा विदेशी पर्यटकले नेपाल भ्रमण गरेका थिए। तथ्यांकअनुसार सो वर्ष ११ लाख ९७ हजार १ सय ९१ जना विदेशी पर्यटकले नेपाल भ्रमण गरेका थिए। २०१८ मा चाहिँ ११ लाख ७३ हजार ७२ विदेशी आएका थिए। स्मरण रहोस्, २०१८ मा नेपाल भ्रमण गर्न आएको संख्या २०१७ को तुलनामा २४८ प्रतिशतले बढी हो। सन् २०१७ मा चाहिँ ९ लाख ४० हजार २ सय १८ जनाले विदेशी पर्यटक नेपाल आए। जुन सन् २०१६ को तुलनामा २४८ प्रतिशतले बढी संख्या हो। सन् २०१६ चाहिँ ७ लाख ५३ हजार २ जना विदेशी पर्यटकले मात्रै नेपालको भ्रमण गरे। जुन २०१५ को तुलनामा माइनस ०९ प्रतिशतले कमी थियो। त्यस्तै, सन् २०१५ मा चाहिँ केवल ५ लाख ३८ हजार ९ सय ७० विदेशीले मात्र नेपाल भ्रमण गरेका थिए। जसको खास कारण चाहिँ नेपालमा भूकम्प जानु र भारत सरकारले नेपालमाथि नाकाबन्दी लगाउनु रहेको थियो। हुन पनि सो वर्ष ठूलो मात्रामा नेपालमा विदेशी पर्यटकको आगमन दरमा कमी आयो। अर्थात् एकैचोटि लगभग एक तिहाइले नेपाल भ्रमण गर्न आउने विदेशी पर्यटकको संख्या घट्यो। तथ्यांककै आधारमा भन्नुपर्दा पनि २०१५ मा नेपाल भ्रमण गर्न आएका विदेशी पर्यटकको संख्या अघिल्लो वर्षको तुलनामा माइनस ३१ प्रतिशतले कमी देखियो। उता सन् २०१४ मा भने ७ लाख ९० हजार ९२ जना विदेशी पर्यटकले नेपालको भ्रमण गरेको तथ्यांक नेपाल सरकारसँग छ। सो संख्या सन् २०१३ मा नेपाल भ्रमण गर्न आएका विदेशी पर्यटकको संख्याको तुलनामा ०९ प्रतिशत कम हो। २०१३ मा ७ लाख ९७ हजार ६ सय १६ जना विदेशी पर्यटकले नेपालको भ्रमण गरे। दुवै तथ्यांक हेर्दा सन् २०१३ र २०१४ मा (दुई वर्ष नै) लगभग हाराहारी संख्यामा विदेशी पर्यटक नेपाल भ्रमणमा आए। तर सन् २०१२ मा नेपाल भ्रमण गर्न आएका विदेशी पर्यटकको संख्यासँग तुलना गरेर हेर्दा ०७ प्रतिशतले कमी रहेको पाइयो। तथ्यांकअनुसार सन् २०१२ मा ८ लाख ३ हजार ९२ विदेशी पर्यटकले नेपाल भ्रमण गरेका थिए। यो भनेको सन् २०११ को तुलनामा ९१ प्रतिशतले बढी हो। सन् २०११ मा ७ लाख ३६ हजार २ सय १५ जना विदेशी पर्यटक नेपाल आए। जुन २०१० को तुलनामा २२१ प्रतिशतले बढी हो। सन् २०१० मा चाहिँ ५ लाख २ हजार ८ सय ६७ जना विदेशी पर्यटकले नेपाल भ्रमण गरेका थिए भने सन् २००९ मा ५ लाख ९ हजार ९ सय ५६ विदेशीले हाम्रो देश घुमेका थिए। तथ्यांकअनुसार यो भनेको सन् २००८ को तुलनामा १ दशमलब ९ प्रतिशतले बढी संख्या देखियो। त्यसो त सन् २००८ मा भूकम्पताका जस्तै संख्या नेपाल आएको देखिन्छ। अर्थात् ५ लाख २ सय ७७ जना विदेशी पर्यटकले मात्र उक्त वर्ष नेपाल भ्रमण गरेका थिए। जुन तथ्यांक २००७ को तुलनामा माइनस ५ प्रतिशत रहेको थियो। जे होस्, यसरी नेपाल भ्रमण गर्न आएका विदेशी पर्यटकको तथ्यांक हेर्दाखेरि सन् २००८ देखि सन् २०२३ को १६ वर्ष लामो अवधिमा बल्ल एक करोड संख्या नाघेको देखिन्छ। अर्थात् १६ वर्ष लामो अवधिमा बल्ल नेपाल भ्रमण गर्न आएका विदेशी पर्यटकको संख्या १ करोड ३ लाख ८३ हजार पुगेको देखिन्छ। यो वर्ष (सन् २०२४ मा) पनि सरकारले १६ लाख विदेशी पर्यटक नेपाल भित्र्याउने भनेको भए पनि बढीमा ११ लाख नभए १० लाख ३४५५ हजारदेखि १० लाख ५०६० हजारसम्म पुग्ला कि ? जबकि विगत लामो समयदेखि नेपाल सरकारले चाहिँ विगत १२१३ वर्षदेखि वार्षिक रूपमा कम्तीमा १५ लाख, १६ लाख, १८ लाख, २०, २२ लाख, २५ लाख ३० लाख विदेशी पर्यटक ल्याउने भनी घोषणा गर्दै आएको छ, लक्ष्य लिँदै आएको देखिन्छ। अझ राजनीतिक दल र तिनका नेताहरूले त पत्याउनै नसकिने गरी उबेलै वार्षिक २५ लाख, ३० लाख, ३५ लाख, ४० ४५ लाख ५० लाख ?! विदेशी पर्यटक नेपाल भित्र्याउने भनी सार्वजनिक रूपमा भाषण गर्ने गर्छन्, आफ्नो दलको चुनावी घोषणापत्रमा लेख्ने गर्छन्। हुन त हामीले नेपालमा धेरैभन्दा धेरै विदेशी पर्यटक भित्र्याउन दुई छिमेकी देश भारत र चीनका पर्यटकलाई आकर्षित गराउनेतर्प लाग्नुपर्ने देखिन्छ। यसका लागि गहन अनुसन्धान गरी प्रभावकारी ढंगले काम गर्ने हो भने एकै वर्षमा एक करोड विदेशी भारत र चीनबाट मात्र ल्याउन सकिने आधार थुप्रै छन्। तर सरकार मौनजस्तै छ यस कार्यमा। किनभने सन् २०२४ मा मात्रै १२८ मिलियन चिनियाँ नागरिक पर्यटक भई विश्वका विभिन्न देशमा घुम्न निक्लिएको तथ्य सबैसामु छ। स्मरण रहोस्, सन् २०२३ मा ८२ मिलियन चिनियाँ पर्यटक भई विश्वका विभिन्न देशमा घुम्न निक्लेका थिए। जबकि सन् २०२१ मा केवल ३२ मिलियन चिनियाँ नागरिक पर्यटक भई विश्वका विभिन्न देश घुम्न निक्लेका थिए। सन् २०२० मा चाहिँ २७५ मिलियन चिनियाँ नागरिक पर्यटक भई विभिन्न देशमा पुगेका थिए। त्यत्रो ठूलो संख्याको एक वा डेढ अंशमात्रै नेपालतर्फ आकर्षित गर्न सके हाम्रो देशको पर्यटनमा कति संख्या थपिएला ? अनि यसै हिसाबले भारतको संख्या जोड्दा कति पुग्ला ? अहिले नै जवाफ नदिउँ होला कि सरकार ?"
चाइनिज पेस्तोलसहित एकजना पक्राउ,"धरान : अवैध हतियारसहित सुनसरी प्रहरीले एक जनालाई पक्राउ गरेको छ। सोमबार राति सुनसरी जिल्लाको भोक्रा नर्सिङ गाउँपालिका २ अकाहा बजार बस्ने खुर्सित आलमको घरमा छापामारी चाइनिज पेस्तोलसहित शमशेर आलमलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले जानकारी दिए। गोप्य सूचनाको आधारमा खुर्सित आलमको घरमा छापामारी प्रहरीले उनलाई अवैध हतियारसहित पक्राउ गरेको डिएसपी तिमल्सिनाले बताए। प्रहरीले खुर्सित आलम फरार रहेकाले खोजी जारी राखेको छ। पेस्तोलसहित पक्राउ परेका शमशेर आलमलाई आवश्यक अनुसन्धानको लागि जिल्ला प्रहरी कार्यालय सुनसरीको हिरासतमा राखिएको छ। आलमको साथबाट एकथान अत्याधुनिक चाइनिज पेस्तोल, पेस्तोलको म्याग्जिन एकथान र २ वटा गोली बरामद गरिएको छ। उनीविरुद्ध मुलुकी अपराधसंहिता २०७४ को हात हतियार खजाना सम्बन्धी कसुरमा विस्तृत अनुसन्धान भइरहेको डिएसपी तिम्सिनाले बताए ।"
सुस्ताएको घरजग्गा कारोबार,"जतिबेला मुलुकमा घरजग्गाको किनबेच व्यापक थियो, बजार पनि चलायमान थियो । घरजग्गाको कारोबार चलायमान हुँदा बजारमा पनि पैसा फिजिएको थियो । त्यसको चौतर्फी सकारात्मक प्रभाव परेको थियो । राज्यले पनि मनग्य राजस्व आम्दानी गर्न पाएको थियो । जस्तो कि आर्थिक २०७८०७९ मा घरजग्गा कारोबारमार्फत ५८ अर्ब ३४ करोड राजस्व उठेको थियो । जसै कोभिड१९ को महामारी फैलियो, अरू व्यवसाय र व्यापारजस्तै घरजग्गा कारोबार पनि सुस्तायो । २०८००८१ मा घरजग्गा कारोबारमार्फत सरकारले उठाएको राजस्व ४६ अर्ब ५४ करोड रुपैयाँ मात्रै हो । घरजग्गा कारोबार उकास्न सरकारले कित्ताकाट खोल्ने लगायतका नीतिगत औजार पनि प्रयोग नगरेको होइन, तर यो व्यवसाय अझै शिथिल छ । समग्र अर्थतन्त्रलाई नै प्रभाव पार्ने घरजग्गा कारोबार उकास्ने उपाय खोज्न सरकारले मंसिरमा समिति गठन गरेको थियो । जसले शुक्रबार सरकारलाई प्रतिवेदन बुझाएको छ । साँच्चिकै घरजग्गा कारोबार गुल्जार बनाउने हो भने समितिले सुझाएका उपाय मननयोग्यमात्रै होइन, कार्यान्वयन गराउनै पर्ने खाले छन्् । जस्तो काठमाडौं उपत्यकाभित्रका नगरपालिका र नगरोन्मुख गाविसहरूमा गरिने निर्माणसम्बन्धी मापदण्ड, २०६४ मा उपत्यकाका विभिन्न राजकुलो, खोल्सी, नदी किनार रहेको जग्गाबाट ४ देखि २० मिटरसम्म सेट ब्याक छोड््नुपर्ने र उक्त निर्माण निषेधित क्षेत्रमा परेको जग्गाको समेत अन्य क्षेत्रसरह मालपोत तथा सम्पत्ति कर लिनु उपयुक्त नहुने भएकाले हरियाली तथा कृषि क्षेत्रको संरक्षण तथा प्रवद्र्धनका लागि निर्माण निषेधित क्षेत्रमा परेको जग्गाको मालपोत कर, सम्पत्ति करमा छुट हुनुपर्ने सुझाव । अपार्टमेन्ट र हाउजिङसँग सम्बन्धित विषयका नीतिगत अप्ठेरा पनि सरकारले फुकाइदिनुपर्ने देखिन्छ । घरजग्गा कारोबारबाट सरकारलाई उठ््ने राजस्व वास्तविक कारोबारअनुसार उठ््ने गरेको छैन । जतिमा किनबेच हुन्छ, सोहीअनुसार राजस्व तिर्ने चलन छैन र सरकारले पनि वास्तविक मूल्यको खोजी गर्न प्रणाली विकास गर्न सकेको छैन । घरजग्गा कारोबार खासगरी अनौपचारिक रूपमा भइरहेको छ । यसलाई दर्तावाल एजेन्सी वा ब्रोकरमार्फत गराउने व्यवस्था गर्दा व्यक्तिहरूको सम्पत्तिको सुरक्षा पनि हुन्छ र राजस्व चुहावट पनि धेरै हदसम्म रोकिन्छ । व्यावसायिक रूपमा कारोबार औपचारिक रूपले भयो भने घरजग्गा कारोबार पनि व्यवस्थित रूपले उकासिन सक्छ ।"
किन बढ्छ देश छाड्नेको लर्को ?,"निजी तथा गैरसरकारी क्षेत्रले नागरिकमाथि लुट, ठगी र बेइमानी गरी स्वार्थसिद्ध गरिरहेकै छन्। प्रजातन्त्र, लोकतन्त्र र गणतन्त्र नै आए पनि यस्ता कार्यलाई सरकारले नै नियन्त्रण गर्न सकेको छैन। अझ, सार्र्वजनिक सेवाका लागि खडा भएका संरचना र कर्मचारी संयन्त्रहरूले सेवाग्राहीलाई दिने दुःख र गर्ने अपमानको कुरा गरी साध्य छैन। अर्कोतिर सेवाप्रवाह गतिशील हुन सकेको छैन। एकातिर राज्य नागरिकप्रति उत्तरदायी बन्न सकेको छैन भने अर्कोतर्फ यिनै विविध कारणले नागरिकलाई राज्यप्रति जवाफदेही बन्न अनिच्छुक बनाइरहेको छ। कतिसम्म भने मुलुकबाटै पलायन हुनेसम्मको स्थितिमा पुयाएको छ, पुयाइरहेको छ। सरकारी सेवा क्षेत्रमा रहँदै आएको यो जवाफहीनता र गैरजिम्मेवारीसँग भ्रष्टाचार र लुटतन्त्रले उत्तिकै स्थान लिएको छ। जसले जे गरे पनि हुन्छ भन्ने भाष्य बनेको मात्र छैन, स्थापित नै भइसकेको छ। यसरी सर्वसाधारण समेतमा मनोबल गिरेकै कारण नागरिकले पनि देशलाई दिनुपर्ने उत्पादन दिएको छैन। नागरिकबाटै सोचेजस्तो सेवा र उत्पादन लिन नसक्दा मुलुकमा गरिबी र त्यसपछि बेथिति बढ्नु कुनै नौलो विषय पनि हुँदैन, छैन। अहिले नागरिकताको सिफारिस लिन होस् या कुनै काम गर्न वा विदेश जान, जुनै निकायले पनि पहिले वडाको सिफारिस माग्छ। वडा कार्यालयमा पुग्दा जुन काम गरे पनि अग्रिम कर बुझाउनुपर्ने हुन्छ। जन्मदर्ता, मृत्युदर्ता, बाटो माग्दा, घरजग्गा किन्दाबेच्दा वा घर बनाउँदा, घरभाडामा बस्दा, घर सर्नुपर्दा, नामसारी गर्दा, घर प्रवेश गर्दा, विदेश जाँदाआउँदा, बसाइसराइँ गर्दा, कुनै व्यवसाय गर्दा वा समाजसेवा गर्छुभन्दा अनि जन्मेदेखि मृत्युसम्मको जानकारी गराउँदा अग्रिम कर तिर्नुपर्ने हुन्छ। यतिसम्म कि फोहोर गर्दा, फोहोर उठाउँदा, दिसापिसाब गर्दा हुँदाहुँदा कहीँ कतै त वडाका पदाधिकारी तथा कर्मचारीसँग बोल्दासमेत जनताले कर तिर्नुपरेको गुनासो आएको छ। वडा कार्यालयहरूले लोककल्याणकारी काम गरी नागरिकको काम सहजसँग गरिदिनुपर्ने हो संघीयतामा। तर ठीक उल्टो छ यहाँ। जीवनलाई सहजीकरण गरिदिनेभन्दा हातमा कोर्रा लिएर नागरिकलाई भयभीत बनाई मुख्यतः करमात्र त्यो पनि सक ेजति लिएर स्थानीय सरकार आफू अनुकूल काम गरिरहेका छन्। गाउँघरमा सिंहदरबार भनेपछि त्यस किसिमका सेवा सुलभ रूपमा दिनुपर्ने हो, जुन खासै भएकै छैन। वडालाई त जसरी पनि पैसा चाहिएको छ। नागरिकलाई दिनुपर्ने सेवासुविधा र सहुलियतमा कमै पालिकालाई चासो होला, अधिकांशलाई आफ्नो सेवासुविधा र भत्ता कसरी लिनेमा चिन्ता छ। यिनलाई देश र नागरिकको चिन्ताभन्दा करको चिन्ता हुन्छ। मुलुकको गरिबी, बेथिति र नागरिकको निराशाको पहिलो ढोका नै वडा कार्यालयहरू हुन् भन्दा फरक पर्दैन। वडा कार्यालयमा जाऔं र साह्रै गाह्रो पो भयो भनेर गुनासो गर्दा कर्मचारी र पदाधिकारीले दिने जवाफ यस्तो हुन्छ पहिलेको जस्तो कहाँ सजिलो छ र ? अहिले त नगरपालिका वा महानगर भयो। गाह्रो छ। पञ्चायतबाट गाविस, गाविसबाट नगरपालिका, नगरपालिकाबाट महानगर बनाउनु नागरिकको असहजताका लागि हो र ? अझ सहज होस्, अझ कामहरू छिटोछरितो र सुलभ तरिकाले छिट्टै होस् भनेर यो विकासको मोडल (संघीयता)मा गएको होइन र ? आम्दानी गरेबापत निश्चित कर तिर्नु न्यायको सामान्य सिद्धान्त हो। तर आम्दानीको आरम्भ नै गरेको छैन, आम्दानीको सुनिश्चितता नै छैन, वडाहरूबाट पहिले नै जबर्जस्त कर तिराउने प्रक्रिया सुरु हुन्छ। सामान्यतः राज्यले एउटा काम गर्दा एउटै मात्र कर लिनुपर्छ। तर यहाँ त जग्गाको कर, जग्गामा घर बनाएबापत घर कर, सम्पत्ति कर, बाटोको कर, सरसफाइको कर, पानीको कर, बिजुलीमा कर, टेलिफोनमा कर, व्यवसाय कर, सवारी कर, बाटो हिँडेबापतको कर, कुनै वस्तु किन्दा कर, बेच्दा पनि कर, घर बहाल कर, घर बहालमा नदिँदाको पनि कर तिर्नुपर्छ। कतिपय करहरू त काम गर्नुभन्दा पहिले नै तिर्नुपर्ने हुन्छ। अझ तेस्रोे पक्षले तिर्नुपर्ने करसमेत तिरिदिनु पर्छ। हो, करबिना राज्य चल्दैन। तर कर लिएबापतको सुविधा खै ? यो प्रश्न जताततै छ। सिट्ठी बजाउँदै फोहोरका प्लास्टिक टिप्दै हिँड्नु वा डोजरले नागरिकको घर भत्काई बाटोको चौडाइ बढाउनु मात्र लोककल्याण होइन। पैसा खर्च गरेर, भोजभतेर खुवाएर वा नेताहरूको फेरो समाएर पालिकामा आउने तर समाजलाई नबुझ्ने, लोकतन्त्रको कुनै ज्ञान नहुने अनि घुम्ने कुर्सीमा हल्लिएर नागरिकलाई थप पीडा दिने जनप्रतिनिधिको जिम्मेवारी हुँदै होइन। नागरिकको जतिसक्दो डाढ सेकेर, शोषण गरेर, उनीहरूलाई हतोत्साही बनाई चुनाव खर्च उठाउने, नेताहरूको पकेट क्षेत्रमा लगानी गरिदिने र चिया गफ लगाई तलबभत्ता खाने थलो भएको छ अधिकांश स्थानीय सरकारहरूको। समाजको मनोविज्ञान, गतिशीलता, आवश्यकता, सांस्कृतिक पक्ष र सहिष्णुताप्रति स्थानीय सरकारहरूको कुनै चासो देखिएन। सेवाग्राहीलाई कागजी झन्झटमा अल्मल्याएर, दुःख दिई बिचौलियामार्फत घूस खाने पुरानो कर्मचारीतन्त्रलाई निस्तेज गर्नुपर्ने आवाज उठिरहँदा वडावडामै थप कागजी झन्झट र भनसुन गर्नुपर्ने अवस्था प्रायः सबैले भोग्दै आएका छन्। परिणामतः यही मुलुकमा बसेर केही गरौं भन्ने नागरिकलाई निराश बनाएर जबर्जस्त एअरपोर्टमा लाम लाग्न बाध्य बनाएका छन्। अनि विदेश जान नसक्नेलाई निष्कृय र हतोत्साही बनाइरहेका छन्। यसैलाई उनीहरू संघीयताको सफल अभ्यास भनिरहेका छन्। केही वर्षका अभ्यास विश्लेषण गर्दा मुलुकको विकासका पहिलो बाधक स्थानीय सरकारका वडा कार्यालयहरू हुन् भन्दा कुनै अत्युक्ति नहुने देखिन्छ। जनताका इच्छा र कर्महरू बहुआयामिक हुन्छन्। नागरिकका तिनै इच्छा र कर्मलाई सहजीकरण र सरलीकरण गरी आवश्यकताअनुसारको सेवाप्रवाह गरिदिने कार्य वडाको काम हो। नागरिकलाई उत्प्रेरणा दिई उत्पादनमा लगाउने, रोजगार बनाउने र दिने, नजाने र नसकेको कामहरूमा तालिम दिने आदि थुप्रै दायित्व हुनुपर्ने हो। विडम्बना के पनि छ भने नागरिकको चाहना बुझेका जनप्रतिनिधिले विरलै प्रतिनिधित्व गर्न पाउँछन्। समस्या कहाँबाट सुरु हुन्छ भने यहाँ अधिकांश जनप्रतिनिधि आफ्ना नेताहरूलाई रिझाउने, नेताका आफन्तलाई ठेक्कापट्टा मिलाइदिने, नेतालाई रकम बुझाइरहने अथवा ठेकेदार वा जग्गा दलाल वा बिचौलियाहरूलाई टिकट दिएर पैसाको भरमा चुनाव जितेर आएका प्रतिनिधि हुन्छन्। यस्ता जनप्रतिनिधिले समाजका बहुआयामिक पक्षको अध्ययन गरेकै हुँदैनन्। उनीहरू स्वयम् प्रायोजित हुन्छन्, निर्देशित भएर आएका हुन्छन् अनि सोहीअनुसार काम गर्छन्। यस किसिमका जनप्रतिनिधिसँग न समाजको सन्तुलनको अध्ययन छ, न समाज विज्ञानको। न अर्थतन्त्रको ज्ञान छ, न त समाज कसरी रूपान्तरण हुन्छ भन्ने चेतना नै। यस्तो हैसियतका जनप्रतिनिधिले गणतन्त्रको मर्म, जनताको भावना र देशको समृद्धिको आधार निर्माण गर्न कसरी सक्छन् ? बरु कानुनको सहारामा लुट्ने लुपहोल खोजिरहन्छन् र नागरिकलाई अझ सास्ती पुग्नेगरी कानुन बनाएर चुस्छन्, चुसी रहन्छन्। त्यस्ता जनप्रतिनिधिहरूबाट लोककल्याणकारी राज्यको स्थापना सम्भव छैन। वडामा मात्र होइन, मालपोत, कर कार्यालयहरू, ट्राफिक प्रहरी वा अन्य प्रत्यक्ष जनसम्पर्क हुने कार्यालयमा नागरिकले अनेकन् पीडा भोगिरहेकै छन्। अतः नागरिकलाई उत्पादनमुखी बनाई मुलुकको समृद्धि चाहने हो भने वडा कार्यालयदेखि सबै पालिका, सेवाप्रदायक कर्मचारीहरू चल्ने विधिपद्धति, तिनको चिन्तन, व्यवहार र कर्तव्य सबैमा सुधार हुनैपर्छ। नागरिकको एउटा उद्देश्यको सबै काम एउटै निकायमा सम्पन्न हुनुपर्छ। राज्यले एउटा कामका लागि एउटै मात्र कर निर्धारण गरी नागरिकलाई सुविधा दिनुपर्छ। सम्बन्धित कार्यालयमा नागरिकको काम रोकिँदा वा उसले कष्ट पाउँदा त्यसको क्षतिपूर्ति वा शोधभर्ना सेवाग्राहीले पाउने व्यवस्था हुनुपर्छ। पदाधिकारी र कर्मचारीहरूको कामलाई अझ प्रभावकारी बनाउन प्रत्येक वडामा अर्थशास्त्र, समाजशास्त्र, सांस्कृतिक ज्ञान भएका, वातावरणविद्, इन्जिनियर, माटो, पानी वा कृषिविज्ञ, शिक्षाविद् आदि विज्ञ राख्नुपर्छ।"
एचआईभी संक्रमण हुनबाट बचाउने प्रेप उपचार विधि सुरु,"तानसेन : एचआईभी संक्रमित भइनसकेका तर संभावित जोखिममा भएका व्यक्तिहरूलाई भविष्यमा एचआईभी संक्रमण हुनबाट बचाउने सरल प्रेप उपचार विधि पाल्पामा सुरु भएको छ। नेपाल परिवार नियोजन संघ पाल्पाले यो औषधि उपचार सुरु गरेपछि अहिले ९ जना जोखिममा परेका व्यक्तिहरूले प्रेप सेवा लिईरहेका छन्। दुई दर्जन बढी जोखिममा रहेका व्यक्तिहरूको पहिचानको काम भइरहेको छ। अहिले नेपालको सुनसरी र पाल्पाबाट मात्र प्रेप उपचार विधि सुरु भएको छ। मध्य नेपालको नारायणगढ देखि पश्चिमका सबै क्षेत्र, छिमेकी मुलुक भारतको उत्तर प्रदेश र विहार सम्मका संभावित जोखिममा रहेका व्यक्तिहरूलाई लक्षित गरेर परिवार नियोजन संघ पाल्पाले सरल प्रेप उपचार विधि सुरु गरेको हो। एउटै घरपरिवारको श्रीमान् र श्रीमतीमध्ये एक जना एचआईभी सक्रमित भएको तर अर्काे यौनसाथी संक्रमित नभइ जोखिमको अवस्थामा रहेका व्यक्तिले प्रेप उपचार विधि सुरु गरेमा भविष्यमा संक्रमित हुनबाट बचाउने र संक्रमितसँग नियमित यौन क्रियाकलापमा सहभागी हुँदासमेत कुनै जोखिम नहुने नेपाल परिवार नियोजन संघ पाल्पाका प्रबन्धक सोवाकान्त न्यौपानेले बताए। एकभन्दा बढी साथीसँग यौन सम्पर्क गर्ने व्यक्तिहरूका लागि आइआइभी संक्रमणबाट बचाउने प्रेप उपचार विधिको प्रचारप्रसार बढेकोले सेवाग्राही बढ्दै गएको नेपाल परिवार नियोजन संघ पाल्पाले जनाएको छ। संस्थाले प्रेप उपचार सेवा सुरु गरेको दुई महिनामै उत्साहजनक परिणाम आएको जनाएको छ।"
