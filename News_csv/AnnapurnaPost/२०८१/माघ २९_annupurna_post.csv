शीर्षक,विवरण
प्रहरीले अर्धवस्त्रमै महिलालाई पक्राउ गरेको भन्दै प्रदेशसभामा सांसदको आपत्ति,"ढल्केवर (धनुषा) : नेपाली कांग्रेस मधेस प्रदेशसभाका प्रमुख सचेतक कुमरकान्त झाले प्रतिवादी भनिएकी एक महिलालाई धनुषा प्रहरीले अर्धवस्त्रमा पक्राउ गरेको भन्दै सदनमा आपत्ति जनाएका छन्। सोमबार बसेको मधेस प्रदेशसभाको बैठकमा बोल्दै उनले धनुषाको मिथिला नगरपालिका१ बस्ने रामदेव महतोकी बुहारी बबिता महतोलाई नुहाइरहेकै अवस्थामा धनुषा प्रहरीले प्रहरी जवान लगाएर पक्राउ गरेको भन्दै आपत्ति जनाएका हुन्। प्रहरीले बबितालाई पेटिकोट र ब्लाउज लगाएको अवस्थामा समातेर जिल्ला प्रहरी कार्यालय धनुषामा राखिएको घटना सम्बन्धमा प्रदेशसभा सदस्य झाले सदनमार्फत सरकारको ध्यानाकर्षण गराएका छन्। उहाँको अपराध होला, त्रुटि होला। त्यसमा कानुनले सजाय दिने हो। तर, एकातिर हामी महिला सम्मानको कुरा गरिरहेका छौं। महिला उत्थानको कुरा गरिरहेका छौं, प्रदेशसभा सदस्य झाले भने, हाम्रै प्रदेशका प्रहरीले नुहाइरहेको अवस्थामा पेटिकोट र ब्लाउज लगाएको अवस्थामा महिलालाई समातेर ल्याएको छ। म त्यो घटनालाई घोर भर्त्सना गर्दछु। उनले उक्त घटनाको न्यायिक जाँच गर्न पनि माग गरे। जिल्ला प्रहरी कार्यालय धनुषाका सूचना अधिकारी प्रहरी निरीक्षक सञ्जिवकुमार यादवले कानुन बमोजिम रित पुर्याएरै बैंकिङ कसुरका दुई फरार प्रतिवादी महिलालाई पक्राउ गरेको दाबी गरे। अदालतको फैसला कार्यान्वयन गर्ने क्रममा सोमबार बैंकिङ कसुरका फरार प्रतिवादीको सूचीमा रहेकी मिथिला नगरपालिका१ की बिनिता कुमारी महतो र सोही ठाउँकी रञ्जुकुमारी महतोलाई पक्राउ गरिएको प्रहरी निरीक्षक यादवले बताए। बबिता होइन, बिनिता हो। हामीकहाँ त्यस्तो केही कुरा आएको छैन। माननीयज्यूले भन्नुभएजस्तो छैन। दुवै महिलालाई पक्राउ गर्न महिला प्रहरी नै परिचालन गरिएको थियो। कुनै आपत्तिजनक अवस्था थिएन। प्रहरीले कानुन बमोजिम रित पुर्याएरै उहाँहरूलाई पक्राउ गरेको हो, प्रहरी निरीक्षक यादवले अन्नपूर्णसँग भने। दुवै महिलालाई अदालतमा पेस गरिसकेको उनले बताए।र"
एएमएनयुएसएलाई अमेरिकी कांग्रेस सदस्यको प्रशंसा,"काठमाडौं : अमेरिकी कांग्रेस सदस्य सुहास सुब्रमण्यमले अन्नपूर्ण मिडिया नेटवर्क (एएमएनयुएसए)लाई अन्तर्राष्ट्रिय मिडिया मान्यता दिएका छन्। उनले अन्नपूर्ण मिडिया नेटवर्कले सूचनामार्फत राष्ट्रिय तथा अन्तर्राष्ट्रिय स्तरमा निभाएको महत्त्वपूर्ण भूमिकाको प्रशंसा गरेका छन्। उनले एएमएनयुएसएले नेपाल र अमेरिकाबीचको सम्बन्धनलाई स्थापित गर्न महत्त्वपूर्ण भूमिका खेलिरहेको बताए। अब अन्नपूर्ण मिडिया नेटवर्कले राष्ट्रिय स्तरमामात्रै सीमित नभइ उसले अन्तर्राष्ट्रिय स्तरमा समेत प्रभाव जमाउन सुरू गरेको उनले बताएका छन्। उनले बाईस्ट्रिम एलएलसीका चेयरम्यान एड्रियन आशिष पोखरेललाई पत्र पठाएर यस कार्यका लागि अन्नपूर्ण मिडिया नेटवर्कले नेपाल र अमेरिकाबीच सम्बन्ध थप प्रगाढ बनाउन खेलेको भूमिकाको प्रशंसा गरेका हुन्। 'अन्नपूर्ण मिडिया नेटवर्कको सहयोगी संस्था एएमएनयुएसएको स्थापना नेपाली समुदायको लागि ऐतिहासिक कदम हो। यसले प्रवासी नेपालीको उत्थान गर्न र विश्वभरिका नेपालीहरूलाई जोड्ने साझा मञ्चको रूपमा काम गर्ने विश्वास लिएको छु,' सुब्रमण्यमले पत्रमा लेखेका छन्। विश्वसनीय समाचार, सांस्कृतिक आदानप्रदान र विविध कार्यक्रमको माध्यमबाट नेपाल र अमेरिकाबीचको सम्बन्धलाई स्थापित गर्न पनि यसले भूमिका खेल्ने उनको भनाइ छ। 'एएमएनयुएसएका कार्यक्रमले अमेरिकीबासी नेपालीलाई मात्र होइन, नेपाल र अमेरिकाबीचको सम्बन्धलाई मजबुत बनाउने अवसर पनि सिर्जना गर्नेछ। मिडियामार्फत गरिने यस प्रयासका लागि म अन्नपूर्ण मिडिया र एएमएनयुएसएको सराहना गर्न चाहन्छु,' उनले भनेका छन्। प्रवासमा रहेका नेपाली समुदायको उन्नती र विश्वभरि रहेका नेपाली समुदायलाई समृद्ध बनाउन एएमएनयुएसएसँग आफ्नो साथ र सहकार्य रहने उनले प्रतिबद्धता जनाएका छन्।"
खुकुरी प्रहार गरी हजुरआमा र नातिको हत्या,रुकुम पूर्व : रुकुम पूर्वको भूमे गाउँपालिका४ मा खुकुरी प्रहार गरी दुई जनाको हत्या गरिएको छ। भूमे४ साकिमका ५१ वर्षीय चन्द्रसिङ पुनले ६० वर्षीया ढाटी बुढा र बुढाको नाति ८ महिनाको समिर बुढालाई खुकुरी प्रहार गरी हत्या गरेका हुन्। दुवै जनाको घटनास्थलमै मृत्यु भएको जिल्ला प्रहरी कार्यालय रुकुम पूर्वका डीएसपी माधवराज खरेलले बताए। डीएसपी खरेलका अनुसार फरार भनिएका चन्द्रसिङ पुनलाई टाउकोमा धारिलो चोट लागेको अवस्थामा खुलखुले खोलामा मृत फेला पारिएको छ। घटनाबारे अनुसन्धानपछि मात्र थप विवरण आउने प्रहरीले जनाएको छ।
घरमै पुगेर अशक्त किशोरलाई नागरिकता प्रदान,नुवाकोट : जिल्लाको आरुखर्कका फरक क्षमताका एक किशोरलाई घरमै पुगेर नागरिकता प्रदान गरिएको छ। बेलकोटगढी नगरपालिका१ आरुखर्कका १८ वर्षीय मनिष खतिवडालाई जिल्ला प्रशासन कार्यालयले घरमै पुगेर नेपाली नागरिकताको प्रमाणपत्र प्रदान गरेको हो। सहायक प्रमुख जिल्ला अधिकारी कृष्णप्रसाद हुमागाईंको नेतृत्वमा गएको टोलीले शारीरिक र मानसिक रूपमा अशक्त किशोरलाई नागरिकता प्रदान गरेको हो। बेलकोटगढी नपा१ का वडाध्यक्ष सन्तबहादुर तामाङले आवश्यक कागजपत्रसहित जिल्ला प्रशासन कार्यालयलाई नेपाली नागरिकताको प्रमाणपत्रका लागि सिफारिस गरेका थिए। नागरिकता पाएपछि खुसी हुँदै मनिषका परिवारले उनलाई अपांगता प्रोत्साहन भत्ता र अन्य सुविधाका लागि सहज हुने बताएका छन्। पाँच वर्षमा फरक क्षमता भएका १६ जनालाई घरमै पुगेर नेपाली नागरिकताको प्रमाणपत्र प्रदान गरिएको कार्यालयले जनाएको छ।
ट्रम्पको चेतावनीपछि हमासले दियो यस्तो प्रतिक्रिया,"काठमाडौं : हमासले इजरायलसँग युद्ध विराम गर्ने सम्झौता भए पनि दुवै पक्षको सम्मान हुन नसकेको बताएको छ। अमेरिकी राष्ट्रपति डोनाल्ड ट्रम्पको चेतावनीपछि हमासका प्रवक्ता सामी अबु जुहरीले दुवै पक्षको सम्मान हुन नसकेको बताएका हुन्। उनले इजरायली बन्धकलाई रिहाइ गरिए पनि सो पक्षले सम्झौता उल्लंघन गरेको आरोप लगाएका हुन्। उनले ट्रम्पको धम्कीको कुनै महत्त्व नरहेको बताए। 'धम्कीको भाषाको कुनै महत्त्व हुँदैन। धम्कीले समाधान भन्दा पनि समस्या निम्त्याउने गर्छ,' रोयटर्ससँग उनले भनेका छन्। ट्रम्पले हमासले बन्धक बनाएका इजरायलीहरूको रिहाइ नगरिए युद्ध सुरू गर्ने चेतावी दिएका थिए। उनले शनिबार १२ बजेसम्ममा सबै बन्धकहरूलाई रिहा नगरे युद्धविरामको सम्झौता पनि रद्द गर्ने बताएका थिए। ट्रम्पले सबै बन्धकहरूलाई एकैपटकमा रिहा गरिनुपर्ने सर्त राखेका छन्। यसअघि हमासले इजरायली बन्धकहरूको रिहाइ रोक्ने जनाएको थियो। हमासले इजरायलमाथि युद्धविराम सम्झौता उल्लंघन गरेको आरोप लगाएको छ। इसरायलले युद्धविराम सम्झौताको उल्लंघन गरेकाले रिहाइ रोक्नुपरेको हमासले जनाएको छ। गत जनवरी १९ मा हमास र इजरायलबीच युद्धविराम सम्झौता लागू भएको थियो। यसबीचमा हमासले १६ इजरायली र ५ थाइ बन्धकलाई रिहा गरेको थियो भने इसरायलले ५६६ प्यालेस्टिनी कैदीलाई रिहा गरेको थियो।"
माथिल्लो त्रिशूली जलविद्युत् आयोजनामा मजदुरको शव फेला,काठमाडौं : माथिल्लो त्रिशूली जलविद्युत् आयोजनामा मजदुरको शव फेला परेको छ। बर्दियाको बर्दिया नगरपालिका६ ढकैलाका ४३ वर्षीय माधुराम थारूको शव फेला परेको जिल्ला प्रहरी कार्यालय रसुवाले जनाएको छ। रसुवाको उत्तरगया गाउँपालिका१ मैलुङमा रहेको आयोजनाको ब्यारेकमा मंगलबार थारूको शव फेला परेका प्रहरीले जनाएको छ।
अब मुलुकभर वाणिज्य बैंकको पहुँच,"काठमाडौं : मुलुकमा संघीयता आएपछि हरेक नेपालीलाई वित्तीय पहुँच पुर्याउन ७५३ ओटै स्थानीय तहमा वाणिज्य बैंकको शाखा खोल्ने नीति ८ वर्षमा पूरा भएको छ। नेपाल राष्ट्र बैंकले २०७४ सालमा देशभरका सबै स्थानीय तहमा वाणिज्य बैंकको एक शाखा खोल्ने नीति लिएको थियो। तर, बझाङको साइपाल गाउँपालिकामा शाखा विस्तार भएको थिएन। साइपालमा सोमबार गभर्नर महाप्रसाद अधिकारीले शाखाको उद्घाटन गरेसँगै सबै स्थानीय तहमा बैंक पुगेको हो । उक्त गाउँपालिकामा एभरेष्ट बैंकले शाखा सञ्चालनमा ल्याएको हो। बैंक नहुँदा वृद्धाहरू भत्ता बुझ्न ३४ दिन पैदल यात्रा गरेर सदरमुकाम चैनपूरम्मसम्म जानुपर्ने बाध्यता थियो। अब यो बाध्यता अन्त्य भएको छ। दुर्गम भएका कारण यस क्षेत्रमा बैंकहरूले शाखा खोल्न सम्भव नभएको बताउँदै आएका थिए। अरू पालिकामा सडक सञ्जाल पुगेको भएतापनि साइपालमा सडक विस्तार भएको छैन। यहाँ एक एक गाउँबाट अर्को गाउँ जान १ दिन लाग्ने डाँडाहरू छन्। यस क्षेत्रमा जनसंख्या पनि न्यून छ। २०७८ को जनगणना अनुसार यहाँको जनसंख्या २ हजार ६ सय ५० रहेको छ। सडक नभएको र जनसंख्या पनि कम भएकाले शाखा नखोले पनि सबै सरकारी कारोबारसहित जयपृथ्वी नगरपालिकाबाट हुने गरेको थियो। बैंकले सोही फण्डबाट सेवा प्रदान गर्ने प्रस्ताव राखेको थियो। गत आर्थिक वर्ष २०७८७९ जेठसम्ममा ३ वटा स्थानीय तहमा वाणिज्य बैंकको शाखा पुगेको थिएन। दुर्गम भनिएका धादिङको रुबी भ्याली गाउँपालिका र जाजरकोटको जुनिचाँदे गाउँपालिकामा समेत थिएन। २०७९ असारसम्म ७ सय ५२ तहमा वाणिज्य बैंकका शाखा विस्तार भयो। यसको करिब २ वर्षपछि बझाङको साइपाल गाउँपालिकामा वाणिज्य बैंक पुगेको हो। राष्ट्र बैंकका प्रवक्ता रामु पौडेलका अनुसार धेरै दुर्गम भएकाले शाखा खोल्न समस्या आएको भए तापनि गाउँपालिकाको पूर्वाधारहरू भएको ठाउँमा एभरेष्ट बैंकले शाखा सुरुवात गरेको हो। बझाङको सदरमुकाम चैनपुरबाट तीन घण्टाको यात्रापछि तल्कोट गाउँपालिका पुगिन्छ। त्यहाँबाट करिब १४ घण्टा पैदलयात्रा गरेपछि गाउँपालिकाको सदरमुकाम काँडा पुगिन्छ। त्यसैले यसपटक साइपालको सदरमुकाम काँडामा शाखा नखोली धलौनमा खोलिएको हो, राष्ट्र बैंक भन्यो। देश संघीय संरचनामा गएपछि नेपाल राष्ट्र बैंकले वाणिज्य बैंकहरूलाई कम्तीमा एउटा शाखा हरेक स्थानीय तहमा खोल्न निर्देशन दिएको थियो। गाउँपालिकाका पूर्व अध्यक्ष राजेन्द्र बहादुर धामीले बैंकले भौगोलिक अवस्था, घरभाडा लगायतको बुझ्न आएको तर अहिलेसम्म नखोलेको बारे अन्नपूर्ण पोस्टलाई जानकारी दिएका थिए। केन्द्रीय बैंकको तथ्यांकअनुसार बैंक तथा वित्तीय संस्थाहरुको संख्या (लघुवित्त वित्तीय संस्था समेत) २०८१ पुस मसान्तमा १०७ रहेको छ। यसमध्ये २० वाणिज्य बैंक, १७ विकास बैंक, १७ वित्त कम्पनी, ५२ लघुवित्त वित्तीय संस्था र १ पूर्वाधार विकास बैंक सञ्चालनमा रहेका छन्।"
मोरङ कारागारका बन्दीको मृत्यु,"विराटनगर : जिल्ला कारागार मोरङका १ जना बन्दीको मंगलबार दिउँसो मृत्यु भएको छ। मृतक जबरजस्ती करणी मुद्दा (बलात्कार)मा कारागार चलान गरिएका बन्दी हुन्। मोरङको रतुवामाई नगरपालिका५ का २९ वर्षीय किसुन टुडु सतारको मृत्यु भएको कारागारका जेलर गौरव ढुंगेलले जानकारी दिए। उनका अनुसार किसुनको उपचारका क्रममा विराटनगरको कोशी अस्पतालमा दिउँसो १:४५ बजेतिर मृत्यु भएको हो। किसुन आफूविरुद्ध दर्ता भएको मुद्दा फैसलाको पर्खाइमा थिए। अचानक रिंगाटा लाग्ने र श्वासप्रश्वासमा गाह्रो हुने समस्या देखिएपछि उनलाई उपचारका लागि माघ २६ गते कोशी अस्पताल लगिएको जेलर ढुंगेलले बताए। उनका अनुसार उपचाररत अवस्थामै मृत्यु भएका किसुनलाई जबरजस्ती करणी मुद्दामा जिल्ला अदालत मोरङले गत साउन ११ गते पुर्पक्षका लागि थुनामा राख्न आदेश दिएको थियो। थुनामा राखेर मुद्दाको पुर्पक्ष गर्न अदालतले आदेश दिएपछि कारागार चलान गरिएका उनको आफू विरुद्धको मुद्दा किनारा नलाग्दै मृत्यु भएको हो। मृतकको शव कोशी अस्पतालमै रहेको र परिवारका सदस्य आइपुगेपछि जिम्मा लगाइने जेलर ढुंगेलले बताए। मोरङ कारागारमा क्षमताभन्दा ३ गुणा बढी कैदीबन्दी राखिएको छ। कारागारको क्षमता पुरुष २ सय ५० र महिला ५० गरेर ३ सय ५० जनाको हो। हाल आश्रित बालबालिका ४, महिला ९७ र पुरुष ९ सय ८४ गरेर १ हजार ८५ जना रहेको ढुंगेलले बताए।"
एलिना चौहानको सम्बन्ध विच्छेद,"काठमाडौं : गायिका एलिना चौहानले पति विष्णु सापकोटासँग सम्बन्ध विच्छेद गरेकी छन्। केही समयअघि सम्बन्ध विच्छेदको मुद्दा हालेकी उनले मंगलबार औपचारिकरूपमै आफूहरू अलग भएको बताएकी छन्। उनले कानुनरूपमै आफूहरू अलग भएको उल्लेख गरेकी छन्। 'आजदेखि स्वतन्त्र भएर कानुनीरूपमै आआफ्नो गन्तव्य तय गर्न बाटो खुलेको छ। पत्नीका रूपमा अधिकारले मैले पाउने सम्पत्ति तिम्रै प्रगति र उन्नतिका लागि छोडेको छु,' फेसबुकमा उनले भनेकी छन्। उनले फेरा, चुरा, सिन्दुर, लगनगाँठो, विवाह दर्ता र शारीरिक मिलनभन्दा पनि भावनात्मक मिलन, आपसी विश्वास र समझदारी नै विवाहको मुख्य प्राण रहेको उल्लेख गरेकी छन्। हेर्नुस् फेसबुक स्टाट्स"
१७ जना सहसचिवको सरुवा,"काठमाडौं : सरकारले १७ जना सहसचिवको सरुवा गरेको छ। सोमबार बसेको मन्त्रिपरिषद् बैठकले संघीय मामिला तथा सामान्य प्रशासन मन्त्रालयको सिफारिसमा उनीहरूलाई सरुवा गरेको हो। आन्तरिक राजस्व विभागका महानिर्देशक रामप्रसाद आचार्यलाई संघीय मामिला मन्त्रालय, भन्सार विभागका महानिर्देशक हरिशरण पुडासैनीलाई राष्ट्रिय योजना आयोग, दीर्घ राज मैनालीलाई राष्ट्रिय सूचना आयोग र नारायण प्रसाद रिसाललाई गृह मन्त्रालयमा सरुवा गरिएको हो। त्यस्तै कमलप्रसाद भट्टराईलाई श्रम मन्त्रालय, तीर्थराज चिलुवाललाई अर्थ मन्त्रालय, पार्वती अर्याललाई अर्थ मन्त्रालय, यज्ञराज कोइरालालाई कृषि मन्त्रालय, उदयबहादुर राना मगरलाई बागमती मुख्यमन्त्री कार्यालय, राम चरित्र मेहतालाई खेलकुद मन्त्रालयमा सरुवा गरिएको हो। त्यस्तै युवराज पौडेललाई शिक्षा मन्त्रालय, आदेश खड्कालाई सञ्चार मन्त्रालय, श्रीचन्द्र साहलाई अर्थ मन्त्रालय, राजकुमार गोइतलाई सहरी विकास मन्त्रालय, पुष्कर प्रसाद पोखरेललाई सहरी विकास मन्त्रालय, प्रमेकुमार सिंहलाई भौतिक पूर्वाधार मन्त्रालय र नम्रता सिंहलाई संघीय मामिला मन्त्रालयमा सरुवा गरिएको हो।"
मिसन ८४ भनेको जनतालाई ठग्ने कुरा हो : जनार्दन शर्मा,"काठमाडौं : नेकपा माओवादी केन्द्रका सांसद जनार्दन शर्माले मिसन ८४ भनेर जनतालाई ठग्ने काम भइरहेको बताएका छन्। मंगलबार प्रतिनिधिसभा बैठकमा बोल्दै सांसद शर्माले मिसन ८१ चलाउनुपर्ने आवश्यक रहेको बताए। 'अहिले त मिसन ८१, ८२ वा ८३ चलाउनुपर्ने हो। तर, मिसन ८४ चलाइरहेका छौं। यो मिसन ८४ भनेको जनतालाई ठग्ने कुरा हो,' उनले भने। सांसद शर्माले नेपाललाई सिंगापुर होइन, नेपालजस्तै बनाउनुपर्ने बताए। उनले सरकारले ल्याएको अध्यादेश घाँटीमा अड्केको हड्डीजस्तै भएको बताए। उनले अध्यादेशका विषयमा छलफल गराउन मागसमेत गरे। 'अध्यादेश ल्याउन पाइन्छ। तर, अध्यादेशले कालोबजारी बढ्ने हो कि? सरकारी सम्पत्ति बाँड्ने हो कि? भन्ने शंका छ। अध्यादेशको कन्टेन्ट मुख्य कुरा हो नि,' उनले भने, 'अहिले घाँटीमा अड्केको हड्डीजस्तो भइरहेको छ अध्यादेश।' उनले अध्यादेशमा छलफल गराउन र आफूहरूको मत राख्न दिन आग्रह गरे। त्यस्तै पूर्व अर्थमन्त्रीसमेत रहेका शर्माले बजेट बनाउँदा आफ्नो निर्वाचन क्षेत्रलाई मात्र प्राथमिकता दिने काम बन्द गर्नुपर्ने बताए। 'बजेट बनाउनेले आफ्नै निर्वाचन क्षेत्रमा मात्रै बजेट पार्ने गरेका छन्। त्यसबारे छलफल गर्न पर्दैन? भ्रष्टाचार ककसले गर्दैछन्? त्यसबारे छलफल गर्न पर्दैन? सुशासन स्थापना गर्ने संस्कार कसले स्थापना गरिदिने हो?,' उनले प्रश्न गरे। सांसद शर्माले शान्ति प्रक्रियाका काम पूरा गर्न र भूकम्प पीडितहरूको समस्या समाधान गर्न पनि सभामुखसँग आग्रह गरेका थिए।"
केबलकारमा फसेका यात्रुको उद्धार अभ्यास गर्दै सशस्त्र प्रहरी,"गोरखा : सशस्त्र प्रहरीले केबलकारमा फसेका यात्रुको उद्धार गर्ने अभ्यास गरेका छन्। चितवनको कुरिनटारस्थित सशस्त्र प्रहरी बल नेपाल विपद् व्यवस्थापन तालिम शिक्षालयले मंगलबार मनकामना केबलकारमा सो अभ्यास गराएको हो। तालिम शिक्षालयको आयोजना तथा मनकामना दर्शन प्रालिको सहकार्यमा फसेका यात्रुको उद्धार सम्बन्धी नमुना अभ्यास गरिएको केबलकारका स्टेशन म्यानेर उज्जल शेरचनले बताए। तालिममा सशस्त्र प्रहरीका ३८ जना सहभागी थिए। उनीहरूले केबलकारमा फसेका यात्रुको उद्धार कसरी गर्न सकिन्छ भन्ने नमुना प्रदर्शन गरेको नेपाल सशस्त्र प्रहरी बल नेपाल विपद् व्यवस्थापन तालिम शिक्षालय कुरिनटारले जनाएको छ। कुनै बेला अचानक केबलकारमा प्राविधिक समस्याका कारण यात्रुहरू बीचैमा अड्किएको खण्डमा तत्काल उद्धार गर्नका लागि अभ्यास गरिएको शेरचनले बताए। चितवनस्थित सशस्त्र प्रहरी बल विपद् व्यवस्थापन टोलीले विभिन्न प्रकारका विपदमा परेकाहरूको उद्धारका लागि अभ्यासहरू गराइरहेका हुन्छन्। त्यसमध्य केबलकारमा फसेका यात्रुको उद्धार पनि एक हो, शेरचनले भने, सो अभ्यासका लागि शिक्षालयले हाम्रो यस मनकामना केबलकारमा फसेका यात्रुलाई उद्धारका लागि तालिम गरेको हो। देशभरका विभिन्न केबलकारमा यात्रु अड्किन सक्ने र त्यतिबेला तालिम प्राप्त टोलीले उद्धार गर्न सक्ने उनले बताए।"
"रतुवामा १७ वर्षपछि पुल निर्माण, सवारीसाधन सञ्चालन","विराटनगर : मोरङ र झापाको सिमानामा पर्ने रतुवा खोलामा सवारीसाधन सञ्चालन गर्न मिल्ने गरी पुल निर्माण सम्पन्न भएको छ। पुल निर्माण सम्पन्न गरेर यातायात सञ्चालन गर्न १७ वर्ष लाग्यो। पुलको काम सकिएसँगै अब भने यातायातका साधन सञ्चालन गर्न गाह्रो पर्ने छैन। हुलाकी राजमार्गअन्तर्गत रतुवा खोलामा १७ वर्षअघि काम सुरु गरिएको पुल बल्ल तयार भएको हो। पुल निर्माण सम्पन्न भए पनि पुलको पूर्वपश्चिम सडकको काम भने बाँकी रहेको हुलाकी राजमार्ग योजना कार्यालय इटहरीले जनाएको छ। पुल निर्माण भएको स्थान झापातर्फ प्रधानमन्त्री एवं नेकपा (एमाले)का अध्यक्ष केपी शर्मा ओलीको निर्वाचन क्षेत्र गौरीगन्जमा पर्छ। झापाको क्षेत्र नम्बर ५ ओलीको निर्वाचन क्षेत्र हो। मोरङतर्फ सार्वजनिक लेखा समितिका सभापति एवं एमाले नेता ऋषिकेश पोखरेलको निर्वाचन क्षेत्र रतुवामाईमा पर्छ। मोरङको क्षेत्र नम्बर २ पोखरेलको निर्वाचन क्षेत्र हो। पुल निर्माण सम्पन्न भएपनि आसपासको सडकको कालोपत्रे गर्न बाँकी रहेको राजमार्ग योजना कार्यालयले जनाएको छ। निर्माण सम्पन्न गर्नुपर्ने समयसीमा असारसम्मको थियो। तर, त्यसअघि नै पुलको काम सकिएको छ। हुलाकी राजमार्ग योजना कार्यालय इटहरीका प्रमुख युवराज पोखरेलले बाँकी रहेको पूर्वपश्चिम सडकको काम पनि असारअघि नै सम्पन्न हुने जानकारी दिए। उनका अनुसार पुल निर्माण आर्थिक वर्ष २०६४०६५ मा सुरु भएको थियो। तर, लामो समयसम्म अधुरै रहेको पुल खोलाको बीचमा थियो। पुलको २ तिरबाट खोला बग्थ्यो। निर्माणका लागि दोस्रो पटक २०७९ सालमा ठेक्का लागेको हो। पुल नहुँदा बर्खामा डुंगा र हिउँदमा बाँसको पुलबाट यात्रा गर्न सर्वसाधारण बाध्य थिए। यात्रुले बाँसको पुलबाट खोला वारपार गर्दा साइकलको १० रूपैयाँ र मोटरसाइकलको २० रूपैयाँ तिनुपर्ने हुन्थ्यो। बर्खाको बेला ठूलो बाढी आउँदा खोला वारपार गर्न सम्भव थिएन। पुल निर्माण भएपछि आवतजावत सहज भएको छ। पुल निर्माण भएपछि सवारी आवागमान भइरहेका छन्। पुलको पूर्वपश्चिममा सडकको चलिरहेको छ, पोखरेलले भने। मोरङसुनसरी पुल आयोजनाले पहिलोपटक आर्थिक वर्ष २०६४०६५ मा कालिकाओसीए जेभीलाई १० करोड ३२ लाखमा पुल निर्माणको सम्झौता गरेको थियो। त्यसबेला २०४८ मिटर मात्रै पुल निर्माण गरियो। अधुरै रहेको पुल खोलाको बीच भागमा थियो। हुलाकी राजमार्ग कार्यालयका अनुसार दुवैतर्फ गरेर ७७७ मिटर लम्बाइ थप गरेर पुल निर्माणका लागि देव एन्ड सायरसमताआशिषदीप जेभीसँग दोस्रोपटक २०७९ साल पुस १७ गते २२ करोड १२ लाख रूपैयाँमा ठेक्का सम्झौता भएको थियो। त्यसपछि मोरङतर्फ ५१६५ मिटर र झापातर्फ २६०५ मिटर पुलको लम्बाइ थपिएको छ। हाल उक्त पुलको लम्बाइ २ सय ८२ दशमलव ५ मिटर छ। रतुवा खोलाको अधुरो पुल निर्माण भएपछि झापाका दक्षिण क्षेत्रका सर्वसाधारणलाई हुलाकी मार्ग हुँदै कोशी प्रदेशको राजधानी विराटनगर आउजाउ गर्न सहज भएको स्थानीयले बताए। तत्कालीन ठेकेदार कम्पनीले पुल अधुरै छाडेको थियो। अधुरो पुल निर्माण गर्न १५ वर्षपछि नयाँ ठेक्का लागेको हो। पुलको सुरक्षाका लागि झापातर्फ ६ सय ५० र मोरङतर्फ १ हजार ४ सय मिटरको तटबन्ध निर्माण भइरहेको जानकारी पोखरेलले दिए।"
नवलपरासीमा खोलाको अत्यधिक दोहन,"परासी : नवलपरासी जिल्लामा अत्यधिक खोला दोहन गरी नदीजन्य पदार्थ (ढुंगा, बालुवा, भस्कट)को चोरी कार्य बढेको छ। पछिल्लो समय बर्दघाट र सुनवल नगरपालिका क्षेत्रका खोलाहरूबाट नदीजन्य पदार्थको चोरी कार्य बढेको हो। जिल्लामा यी दुई पालिकामा सबैभन्दा बढी नदीजन्य पदार्थको स्रोत छ। रातको समयमा मात्र नभई दिउँसै पनि खोलाहरूबाट नदीजन्य पदार्थको चोरी बढेको हो। यदाकदा प्रहरीले चोरीका नदीजन्य पदार्थ पक्राउ गरेर पालिकामा पठाउने गरे पनि चोरी कार्य भने रोकिन सकेको छैन। सबैभन्दा बढी बर्दघाटको खजुरा खोलाबाट नदीजन्य पदार्थको चोरी कार्य बढेको छ। बर्दघाटकै गंगोटी खोला र सहायक खोलाहरूबाट पनि नदीजन्य पदार्थको चोरी बढेको बताइएको छ। सुनवलको तुरिया, पानभार, भूमही खोलाबाट पनि चोरी निकासी बढेको स्थानीयले बताएका छन्। खोलाहरूबाट त्यसरी अवैध रूपमा ल्याइएका नदीजन्य पदार्थ डम्पिङ (घाटगद्धी) गरेर राख्ने गरिएको छ। पुरानै स्टक भन्दै त्यसरी चोरीका नदीजन्य पदार्थहरू पठाउने गरिएको बताइएको छ। त्यस्तै रामग्राम नगरपालिकाको झरही र तुरिया खोलाबाट भस्कटको चोरी कार्य बढेको छ। चोरी गरेर स्टक राखिएका नदीजन्य पदार्थ केही महिनाअघि सुनवल नगरपालिकाले बरामद गरेको थियो। अहिले बर्दघाट नगरपालिकाले त्यसरी चोरी गरेर स्टक राखिएका नदीजन्य पदार्थ बरामद गर्न थालेको छ। पछिल्लो समय बर्दघाट नगरपालिकाले गत शुक्रबारदेखि सोमबारसम्म अवैध रूपमा डम्प गरी राखिएको १५० टाली ढुंगा र २ सय टाली बालुवा जफत गरिएको सूचना अधिकारी पुष्कर काफ्लेले बताए। नगरपालिकाले चालु आर्थिक वर्षको अहिलेसम्म ६ लाख ४० हजार अवैध नदीजन्य पर्दाथको जरिवानाबाट असुल गरेको काफ्लेले बताए। त्यस्तै सुनवलले बरामद गरेको १२ लाख ६० हजार बराबरको नदीजन्य पदार्थलाई लिलाम गरेको छ। त्यसैगरी चालु आर्थिक वर्षको ७ महिनासम्म सुनवलले अवैध नदीजन्य पदार्थ बोकेका टिपर र ट्याक्टरसँगबाट १६ लाख ८० हजार जरिवाना असुल गरेको नगरपालिकाले जनाएको छ। ठेक्का लगाउन ढिलासुस्ती पालिकाहरूले समयमा ठेक्का लगाउन ध्यान नदिँदा चोरी कार्य बढेको बताइएको छ। ठेक्का लगाए पनि ठूला मेसिन प्रयोग गरेर नदीजन्य पदार्थको दोहोन भने रोकिन नसकेको विगतका वर्षहरूले देखाएको छ। अन्तिम समयमा ठेक्का लगाउँदा ठेकेदारले ठूला मेसिन प्रयोग गरेर नदीजन्य पदार्थको दोहोन गर्ने गरेका हुन्। समयमा ठेक्का लगाउन नसक्नुमा पालिकाहरूका आआफ्नै तर्क छन्। सुनवल नगरपालिकाले प्रमुख प्रशासकीय अधिकृतहरूको छिटो छिटो सरुवा हुँदा आवश्यक प्रक्रिया अघि बढाउन समस्या भएकाले ठेक्कामा ढिलाई भएको जनाएको छ। नदीजन्य पदार्थबाट सबैभन्दा बढी सुनवल र बर्दघाटले राजस्व संकलन गर्ने गरेका छन्। खोलाहरूको आईईई भर्खर सकेका छौं। केही समयमा ठेक्का आह्वान गर्छौ, सुनवल नगरपालिकाका नगर प्रमुख विमला अर्यालले भनिन्। यता बर्दघाट नगरपालिकाले खोलाहरूको ठेक्का आव्हान गरेपनि वनले रोक लगाएका कारण ठेक्का तोडेको छ। ठेक्का निकालेका थियौं। आईईई गर्दा दुई वटा क्षेत्र वनमा पर्यो। अर्को अवधि रहे पनि वनले सहमति नदिँदा ठेक्का लगाउन मिलेन, नगर प्रमुख शम्भुलाल श्रेष्ठले भने। ठेक्का नलाग्दा पनि चोरी कार्य बढेको हो। त्यसरी चोरी गरेर स्टक राखेका नदीजन्य पदार्थ बरामद गरिएको र लिलाम प्रक्रिया सुरु गरिएको नगर प्रमुख श्रेष्ठको भनाइ छ। विभिन्न स्थानबाट बरामद गरेका नदीजन्य पदार्थलाई बर्दघाटले वडा नम्बर ५ को जितपुर प्राविमा राखेको छ। नाप जाँच गरेर लिलाम प्रक्रिया अघि बढाइने नगरपालिकाले जनाएको छ। रामग्राम नगरपालिकाले भस्कट निकाल्नका लागि प्रक्रिया अघि बढाएको जनाएको छ। यस नगरपालिकामा भस्कटबाहेक अन्य नदीजन्य पदार्थ छैन। झरही र तुरिया खोलाको भस्कट निकाल्नका लागि प्रक्रिया अघि बढाएका छौं। नगरपालिका आफैंले उठाएर स्टकमार्फत लिलाम प्रक्रिया अघि बढाउछौं, नगर प्रमुख धनपत यादवले भने। यसअघि खोला सफाईका क्रममा निस्केको भस्कट लिलाम गरिएको यादवको भनाई छ। त्यसैगरी सुस्ता गाउँपालिकाले नारायणी नदीमा ठेक्का लगाएको छ। नदीको तीन स्थानबाट नदीजन्य पदार्थ निकाल्नका लागि टेन्डर आह्वान गरिसकेको गाउँपालिकाका अध्यक्ष टेकनारायण उपाध्यायले बताए। साउनदेखि तीन महिनासम्म पालिकाहरूले ठेक्का लगाउने गरेका छैनन्। कात्तिकदेखि आवश्यक प्रक्रिया पूरा गरेर ठेक्का लगाउनु पर्ने हो तर, उक्त समयपछि पनि पालिकाहरूले ठेक्का प्रक्रिया अघि बढाएको पाइएको छैन। अन्तिम समयमा आएर मात्र ठेक्का निकाल्ने परिपाटीले चोरी कार्य बढेको हो, जिल्ला समन्वय समितिका प्रमुख भगौती यादवले भने।"
"कमलपोखरी ग्याँस सिलिण्डर विष्फोट, घाइतेमध्ये २ जनाको मृत्यु",काठमाडौं : काठमाडौंको कमलपोखरीस्थित शानदार मःमः पसलमा ग्याँस सिलिण्डर विष्फोट हुँदा घाइते भएका २ जनाको उपचारको क्रममा मृत्यु भएको छ। गत बिहीबार भएको उक्त घटनामा परी ११ जना घाइते भएका थिए। बिहीबार बिहान पौने ९ बजेतिर ग्याँस सिलिण्डर विष्फोट भएर आगोलागी हुँदा ११ जना घाइते भएका हुन्। मृत्यु भएकामा हेटौँडाका १८ वर्षीय रबिन राई र उदयपुरका २५ वर्षीय भीमबहादुर घले रहेका जिल्ला प्रहरी परिसर काठमाडौंका प्रवक्ता अपिलराज बोहराले जनाएका छन्। उनीहरुको कीर्तिपुरस्थित बर्न अस्पतालमा उपचार भइरहेको थियो। उपचारको क्रममा राईको गएराति र घलेको आज बिहान मृत्यु भएको जनाइएको छ । अन्य घाइतेको पनि कीर्तिपुर अस्पतालमा नै उपचार भइरहेको छ ।
नेपाल लाइफको वार्षिक साधारण सभा सम्पन्न,"काठमाडौं : नेपाल लाइफ इन्स्योरेन्सको २५औँ वार्षिक साधारण सभा सम्पन्न भएको छ। कम्पनीका सञ्चालक समितिका अध्यक्ष गोविन्द लाल संघईको अध्यक्षतामा माघ २८ गते वीरगन्जमा सम्पन्न भएको हो। साधारणसभाले सेयर सदस्यलाई २१०५ प्रतिशत मुनाफा वितरण गर्ने प्रस्ताव पारित गरेको छ। साधारणसभाले आव २०८००८१ को वितरण योग्य मुनाफाबाट १० प्रतिशत बोनस सेयर र ११०५ प्रतिशत नगद लाभांश प्रदान गर्ने प्रस्ताव सर्वसम्मतिबाट पारित गरेको हो। साधारणसभाले आव २०८००८१ को वार्षिक कार्य प्रगति प्रतिवेदन पारित गरिएको छ। लेखापरीक्षकको प्रतिवेदनसहितको आव २०८००८१ को वासलात, नाफानोक्सान हिसाब र सोही अवधिको नगद प्रवाह विवरणलगायतका वित्तीय विवरणहरू स्वीकृत गरिएका छन्।"
मन्त्रीहरूको सम्पत्ति सार्वजनिक गर्न नसक्ने सरकारले भ्रष्टाचारका फाइल खोल्न सक्दैन : विपक्षी दल,"काठमाडौं : विपक्षी दल राष्ट्रिय स्वतन्त्र पार्टीका सांसद असिम शाहले सरकारका मन्त्रीहरूको सम्पत्ति विवरण सार्वजनिक गर्न माग गरेका छन्। मंगलबार प्रतिनिधिसभा बैठकमा बोल्दै सांसद शाहले सरकार गठन भएको महिनौं हुँदासम्म मन्त्रीहरूको सम्पत्ति विवरण सार्वजनिक नगरिएको भन्दै आपत्ती जनाए। 'यो सरकार बनेको महिनौं भइसक्यो। तर,मन्त्रीहरूको सम्पत्ति विवरण अहिलेसम्म सार्वजनिक गरेको छैन,'उनले भने,' सरकारले मन्त्रीहरूको सम्पत्ति विवरण कहिले सार्वजनिक गर्ने सोच राखेको छ। मन्त्रीहरुको सम्पत्ति विवरण सार्वजनिक गर्न नसक्ने सरकारबाट भ्रष्टाचारहरूका फाइल खोल्ने आशा गर्नु के बेकार हो त ? सांसद शाहले सबैखाले भ्रष्टाचारका काण्डबारे छानबिन गर्न शक्तिशाली आयोग गर्न समेत माग गरे। 'सरकारले सुशासनको देखावटी नाटक बन्द गरोस्। मन्त्रीहरूको सम्पत्ती विवरण तुरून्त सार्वजनिक गरोस्। भ्रष्टाचारीहरूलाई कानुनको कठघरामा उभ्याओस,'उनले भने,'हिम्मत देखाएर सरकारले काण्डहरूको छानबिन गर्ने स्वतन्त्र शक्तिशाली आयोग गठन गरोस्।'"
एनआरएनए : सच्चिने कि सक्किने ?,"निर्णय गर्ने बेला आएको छ, सच्चिने कि सक्किने ? अब नसुध्रिने हो भने एनआरएनए खारेज गर्न तयार हुनुपर्छ। विदेशमा आर्जन गरिएको पुँजी, ज्ञान, सीप र प्रविधिलाई नेपालको आर्थिक तथा सामाजिक विकासमा टेवा पुर्याउने उद्देश्यले सन् २००३ मा स्थापित गैरआवासीय नेपाली संघ (एनआरएनए) अहिले संकटमा छ। एनआरएनएमा ससाना विवाद पहिलेदेखि नै रहँदै आए पनि सन् २०२१ बाट विवादले चरम रूप लियो। सन् २०२१ मा संस्थापक अध्यक्ष उपेन्द्र महतो र जीवा लामिछानेको सहभागितामा संस्थापक पक्षले १०औं अधिवेशन सम्पन्न गर्यो भने पूर्वअध्यक्ष शेष घलेको नेतृत्वमा अर्को पक्षले विद्रोह गर्दै समानान्तर अधिवेशन गरे। घलेले आफूले गराएको अधिवेशनलाई कानुनी मान्यता दिनुपर्ने दाबी गर्दै सर्वोच्च अदालतमा मुद्दा दायर गरे। सर्वोच्च अदालतले घले पक्षको माग स्वीकृत त गरेन, तर दुवै पक्षका अधिवेशनलाई खारेज गर्दै सबै पक्षलाई मिलाएर एकताको अधिवेशन गर्न निर्देश गर्यो। त्यसका लागि अदालतले नै घलेको संयोजकत्वमा सबै पूर्वअध्यक्षहरू तथा दुवै पक्षका प्रतिनिधिहरू सम्मिलित १३सदस्यीय उच्चस्तरीय समिति गठन गर्यो। सर्वोच्चको यो फैसला आउनुअघि नै ११औं अधिवेशन सम्पन्न भई बद्री केसीको नेतृत्वमा नयाँ कार्यसमिति निर्वाचित भइसकेको थियो। त्यसैले केसीले ११औं अधिवेशनबाट निर्वाचित कार्यसमितिलाई पूर्ण कार्यकाल काम गर्न दिनुपर्ने जिकिर गर्दै सर्वोच्चमा अर्को मुद्दा हाले, जहाँ सर्वोच्चले उनको पक्षमा फैसला गर्यो। अहिले सर्वोच्च अदालतको पहिलो फैसलालाई आधार मानेर शेष घलेले मे महिनामा नयाँ अधिवेशन गर्ने घोषणा गरेका छन्, भने बद्री केसी नेतृत्वको संस्थापन पक्षले दोस्रो फैसलाको आधारमा आफ्नो कार्यकाल पूरा भएपछि अक्टोबरमा १२औं अधिवेशन गर्ने घोषणा गरेको छ। अदालतको फैसलाको कार्यान्वयन गर्ने निकाय परराष्ट्र मन्त्रालयले दुवै पक्षलाई समन्वय गरी निकास दिन ढिलाइ गर्दा झन् अन्योल थपिएको छ। संघभित्रको विवादका कारण सरकारको समेत लगानी रहेको १० अर्ब रुपैयाँको संयुक्त लगानी, गैरआवासीय नेपाली नागरिकता, वैदेशिक रोजगारमा गएका नेपालीहरूको सामाजिक सुरक्षाजस्ता जल्दाबल्दा मुद्दा ओझेलमा परेका छन्। सर्वोच्च अदालतका दुवै फैसलालाई अवसरको रूपमा लिएर एकताको वातावरण सिर्जना गर्नुको सट्टा, यसै मौकामा एकअर्कासँग बदला लिन खोजिएको देखिन्छ। विशेषगरी, सबै पक्षलाई मिलाएर एकताको अधिवेशन गराउने जिम्मेवारी पाएको उच्चस्तरीय समितिका गतिविधि र सदस्यबीचको विभाजनले समस्या झन् जटिल बनाएको छ। समितिमा रहेका १३ सदस्यमध्ये उपेन्द्र महतो, जीवा लामिछाने, भवन भट्ट, कुमार पन्त, बद्री केसी र राम थापालगायत ६ जना ११औं अधिवेशनबाट निर्वाचित समितिलाई साथ लिएर एकताको अधिवेशन गराउने पक्षमा उभिएका छन्। विश्वभर छरिएर रहेका संघका राष्ट्रिय समन्वय परिषद्हरूले पनि दुवै पक्षलाई मिलाएर मात्र एकताको अधिवेशन गर्ने वातावरण बनाउन अनुरोध गर्दै परराष्ट्र मन्त्रीलाई पत्राचार गरेका छन्। तर, घलेले भने सर्वोच्च अदालतले ६ महिनाभित्र निर्वाचन गर्न आदेश दिएको भन्दै अर्को पक्ष सहभागी नभए पनि मे महिनाभित्र एकताको अधिवेशन गराउनुको विकल्प नभएको तर्क गरेका छन्। के घलेले तर्क गरेजस्तै मे महिनाभित्र अधिवेशन गराउनुपर्ने बाध्यकारी अवस्था छ त ? यसको सूक्ष्म विश्लेषण गरौं। सर्वोच्च अदालतको पहिलो फैसला (रिट नम्बर ०७९डब्लूओ१५०७) को निर्णय नं ३९(ग)मा उल्लेख गरिएको छ : उच्चस्तरीय समितिले यो आदेशको पूर्णपाठ प्राप्त भएको ३० दिनभित्र पहिलो बैठक बस्नु पर्नेछ र सो बैठकको ६ महिनाभित्र संघको सदस्यता, निर्वाचन तथा अधिवेशन प्रतिनिधि चयनलगायत सम्बद्ध सम्पूर्ण विवादको समाधान गरी एकतापूर्ण अधिवेशन गर्ने वा गराउने। यसै फैसलाको निर्णय नं ३९(६)मा भनिएको छ ः सम्बद्ध सम्पूर्ण विवादको समाधान गरी तोकिएको समयमा अधिवेशन सम्पन्न गर्ने सुनिश्चितताका लागि नेपाल सरकारले नेपाल न्याय सेवाको राजपत्रांकित प्रथम श्रेणीको अधिकृत तोक्नेछ। दुवै पक्षका व्यक्ति उच्चस्तरीय समितिमा रहेका कारण एक पक्षले अर्को पक्षमाथि अन्याय नगरोस् र सर्वोच्चको फैसलाको मर्मअनुसार एकताको सुनिश्चितता होस् भनेर उच्चस्तरीय समितिमा साक्षीको रूपमा सरकारी प्रतिनिधि रहने व्यवस्था गरिएको हुनुपर्छ। तर सर्वोच्च अदालतले आदेश गरेअनुसार अहिलेसम्म नेपाल सरकारले सरकारी प्रतिनिधिको औपचारिक नियुक्ति गरेको छैन। उक्त नियुक्ति मन्त्रिपरिषद्को निर्णयबाट हुनुपर्ने बुझिएको छ। परराष्ट्रमन्त्री आरजु राणाले नोभेम्बरमा सबै पक्षलाई आफ्नै कार्यकक्षमा एउटा अनौपचारिक बैठकका लागि बोलाएकी थिइन्। उक्त बैठकमा उनले सर्वोच्च अदालतका दुवै फैसलाका सन्दर्भमा महान्यायाधिवक्ताको कार्यालयसँग परामर्श गरी औपचारिक बैठक बोलाएर अगाडि बढ्ने प्रस्ताव राखेकी थिइन्। तर, त्यस बैठकमा भएको सहमति अनुसार परराष्ट्र मन्त्रालयले महान्यायाधिवक्ताको कार्यालयसँग परामर्श गरेको छैन। परराष्ट्रमन्त्रीको विदेश भ्रमण र उनको स्वास्थ्य कारणले ढिलाइ भएको भनिएको छ। परराष्ट्र मन्त्रालयमा नोभेम्बरमा सम्पन्न पहिलो अनौपचारिक बैठकपछि घले स्वयंले डिसेम्बरमा उच्चस्तरीय समितिको बैठक बोलाएर त्यसैलाई पहिलो बैठक मानेका छन्। त्यसैको आधारमा उनले मे महिनामा निर्वाचन हुनुपर्छ भनेर अडान लिएका छन्। तर, अर्को पक्षले भने परराष्ट्र मन्त्रालयले सरकारी प्रतिनिधि नियुक्त गरेर औपचारिक रूपमा उच्चस्तरीय समितिलाई एकताको अधिवेशन गराउने जिम्मेवारी नदिई सकेकाले मे महिनामै अधिवेशन गर्नुपर्ने बाध्यात्मक अवस्था नरहेको तर्क गरेको छ।अब सर्वोच्च अदालतको दोस्रो फैसला पनि हेरौं। दोस्रो फैसला (रिट नम्बर ०८०डब्लूओ११५७) को निर्णय नं १५ मा भनिएको छ ः गैरआवासीय संघको सर्वोच्च अंगको रूपमा अन्तर्राष्ट्रिय महाधिवेशन छ। विधानअनुसार प्रत्येक २२ वर्षमा सम्पन्न हुने महाधिवेशनहरू एकअर्काको मातहतमा रहने अंग नभई, हरेक अन्तर्राष्ट्रिय महाधिवेशन स्वयंमा सार्वभौम र स्वायत्त अंग हुने भएकाले दसौं महाधिवेशनको वैधता विवादित भएको भन्ने आधारमा गैरआवासीय नेपालीसम्बन्धी ऐन, नियमावली र विधानअनुसार प्रत्येक दुई वर्षमा सम्पन्न हुनुपर्ने त्यसपछिको महाधिवेशनसमेत गर्न नमिल्ने वा त्यसको वैधतामा स्वतः प्रश्न उठ्ने भन्ने तर्क कानुनी, न्यायोचित तथा विवेकसम्मत देखिएन। यस फैसलाले ११औं अधिवेशनबाट निर्वाचित बद्री केसीको कार्यसमितिलाई कार्यकाल पूरा गर्ने बाटो खुलाएको छ। सर्वोच्च अदालतले नै ११औं अधिवेशनलाई सार्वभौम र स्वायत्त रूपमा मान्यता दिइसकेकाले अब फर्केर १०औं अधिवेशनको कुरा उठाउनु औचित्यहीन औचित्य हुदैन भन्दै केसीले आफ्नो कार्यकाल पूरा गरेर अक्टोबरमा १२औं अधिवेशन गर्ने घोषणा गरेका हुन्। उनको थप तर्क छ कि सर्वोच्च अदालतको पहिलो फैसला ११औं अधिवेशन सम्पन्न नभएको परिकल्पनामा आधारित थियो, तर अहिले ११औं अधिवेशन सम्पन्न भइसकेकाले उच्चस्तरीय समितिको औचित्य समाप्त भइसकेको छ। सर्वोच्च अदालतको दोस्रो फैसलाले पहिलो फैसलाका बारेमा पनि बोलेको छ। दोस्रो फैसलाको निर्णय नं १८ मा भनिएको छ ः यस अदालतबाट रिट नम्बर ०७९डब्लूओ१५०७ (पहिलो फैसला) को पूर्णपाठ तयार भइसकेको अवस्थामा, नेपाल सरकार परराष्ट्र मन्त्रालयको नाममा जारी आदेश कार्यान्वयन गर्नका लागि जो जे कर्तव्य पूरा गर्नुपर्ने हो, सो कार्य विपक्षी मन्त्रालयबाट हुने नै हुँदा, सो सम्बन्धमा यस रिट निवेदनबाट आदेशको अनुरोध गर्नु पर्ने देखिएन। अतः दोस्रो फैसलाले पहिलो फैसलालाई कार्यान्वयन गर्न निर्देशन दिन अस्वीकार गरेको छ। यसको सट्टा, जोजे कर्तव्य पूरा गर्नुपर्ने हो, सो कार्य विपक्षी मन्त्रालयबाट हुने नै छ भनी पहिलो फैसला कार्यान्वयन गर्ने वा नगर्ने, वा कसरी गर्ने भन्ने अधिकार परराष्ट्र मन्त्रालयको स्वविवेकमा छाडेको छ। त्यसैले, अहिले बल परराष्ट्र मन्त्रालयको कोर्टमा गएको छ। परराष्ट्र मन्त्रालयले चाह्यो भने सर्वोच्चले दिएको स्वविवेक अधिकार प्रयोग गरी पहिलो फैसलाको औचित्य समाप्त भएको ठानी नियमित समयमा अक्टोबरमा १२औं अधिवेशन गर्न निर्देशन दिन सक्छ। तर, यसो गर्दा एउटा पक्ष बाहिर रहने सम्भावना भएकाले मन्त्रालयले सायद यो बाटो नलेला। उच्चस्तरीय समिति र पूर्वअध्यक्षहरू आफैंमा विभाजित भएकाले परराष्ट्र मन्त्रालयले एकताका लागि समन्वय गर्नुको अर्को विकल्प छैन। सबै पक्षसँग समन्वय गरेर एकताको रोडम्याप तयार पारेपछि परराष्ट्र मन्त्रालयले पहिलो औपचारिक बैठक अप्रिल महिनामा बोलाउने, त्यसको एक महिनापछि अर्थात् मे महिनामा उच्चस्तरीय समितिको पहिलो बैठक आयोजना गर्ने र त्यसको ६ महिनापछि अक्टोबरमा एकताको अधिवेशन गर्ने वातावरण तयार गर्न सक्यो भने सबै पक्षलाई सहमतिमा ल्याउन सकिन्छ। यसो गर्दा सर्वोच्चको दोस्रो फैसलाअनुसार बद्री केसीको समितिको कार्यकाल पनि पूरा हुनेछ र पहिलो फैसलाअनुसार उच्चस्तरीय समितिले एकताको अधिवेशन गराउन पाउने भएकाले सबै पक्षको विनविन स्थिति बन्नेछ। समाधानको बाटो यति सजिलो छ भने अलमल केमा त ? प्रश्न उठ्न सक्छ। घले समूह अबको अधिवेशन १०औं अधिवेशन हुनुपर्छ भन्ने पक्षमा छ। यस समूहले सर्वोच्चको दोस्रो फैसलालाई अस्वीकार गर्नुको अर्थ यही हो। अबको अधिवेशनलाई १०औं अधिवेशन मान्न पाए ११औं अधिवेशन स्वतः रद्द हुने र बद्री केसीको कार्यसमिति स्वतः खारेज गर्ने चलाखी उनीहरूको छ। ११औं अधिवेशनमा बद्री केसीसँग पराजित भएका आरे शर्मा र उनलाई साथ दिएका उच्चस्तरीय समितिका केही सदस्यहरू पनि ११औं अधिवेशन रद्द होस् भन्ने चाहन्छन्। त्यसैले, अहिले उनीहरूको स्वार्थ घलेसँग मिलेको छ। तर, बद्री केसीसँगै पराजित भएका अर्का उम्मेदवार महेश श्रेष्ठले भने केसीलाई पूर्ण कार्यकाल काम गर्न दिएर अक्टोबरमा एकताको अधिवेशन गर्नुपर्ने प्रस्ताव सार्वजनिक गरे। आम गैरआवासीय नेपालीलाई एउटै मालामा जोड्न स्थापित एनआरएनएकै कारणले अहिले डायस्पोरा विभाजित छ। केही व्यक्ति इगोका लागि तथा उनीहरूको नेपालमा राजनीतिक र व्यावसायिक पहुँच बनाउन लाखौं गैरआवासीय नेपालीको नाम भजाएर एनआरएनलाई क्रीडास्थल बनाउनुभन्दा खारेज गर्नु नै उचित हुन्छ। उच्चस्तरीय समितिका क्रियाकलापले आशंका गर्नेहरूलाई थप मलजल गरेको छ। सर्वोच्चको फैसलाले संघको सदस्यता, निर्वाचन तथा अधिवेशन प्रतिनिधि चयनलगायत सम्बद्ध सम्पूर्ण विवादको समाधान गरी एकतापूर्ण अधिवेशन गर्ने वा गराउने भनी समितिको जिम्मेवारी तोकेअनुसार उसले सदस्यता र प्रतिनिधिसम्बन्धी समस्याको सूक्ष्म अध्ययन गर्नुपर्ने र यसका लागि बृहत् छलफल गरी गर्न समन्वयकारी भूमिका खेल्नुपर्ने हो। तर, उपेन्द्र महतो, जीवा लामिछानेलगायतका समितिका आधा संख्याका सदस्यहरूको विमति हुँदाहुँदै पनि संघको विधान, राष्ट्रिय र अन्तर्राष्ट्रिय परिषद्का सबै संरचना खारेज गरी आफैंले सदस्यता वितरण गर्ने, आफैंले अधिवेशन प्रतिनिधि छान्ने, निर्वाचन प्रक्रिया र उम्मेदवारको योग्यतासमेत आफैंले निर्धारण गर्ने घोषणा गरेको छ। त्यसैले, सम्पूर्ण शक्ति आफ्नो हातमा लिने असामान्य गतिविधिका कारण घलेको उच्चस्तरीय समितिको नियत माथि प्रश्न उठेको छ। पूर्वअध्यक्षहरूले निर्वाचित समितिलाई नयाँ सोच, प्रविधि र समयसापेक्ष रूपमा अगाडि बढ्न सकारात्मक सहयोग गर्नुको सट्टा, आफ्नो कार्यकाल सकिएको एक दशकपछि पनि संस्थामा टाँसिरहनु मात्र होइन। अझै एक कदम अघि बढेर संस्थाको विभाजनमा सहभागी हुनु दुर्भाग्यपूर्ण हो। संघका उनीहरूका यस्ता गतिविधिले आम गैरआवासीय नेपालीहरूको शिर निहुर्याएको छ। त्यसैले, अब हामीले निर्णय गर्ने बेला आएको छ, हामी सच्चिने कि सक्किने कि नयाँ बाटो लिने ? अब नसुनिे हो भने एनआरएनए खारेज गर्न तयार हुनुपर्छ। उसो त यो संस्था केही व्यावसायिक पृष्ठभूमि भएका व्यक्तिहरू र राजनीतिक दलका कार्यकर्ताको प्रभावबाट बाहिर आउन सकेको छैन। त्यसैले बुद्धिजीवी, पेसागत व्यक्तिहरू, दोस्रो पुस्ताका गैरआवासीय नेपाली र श्रमिकलगायतका ९८ प्रतिशत गैरआवासीय नेपाली संघमा आबद्ध छैनन्। आम गैरआवासीय नेपालीलाई एउटै मालामा जोड्न स्थापित एनआरएनएकै कारणले अहिले डायस्पोरा विभाजित छ। केही व्यक्तिको इगोका लागि तथा उनीहरूको नेपालमा राजनीतिक र व्यावसायिक पहुँच बनाउन लाखौं गैरआवासीय नेपालीको नाम भजाएर एनआरएनलाई क्रीडास्थल बनाउनुभन्दा खारेज गर्नु नै उचित हुन्छ। खारेज गर्ने अहिले उपयुक्त समय पनि हो। गैरआवासीय नेपालीसम्बन्धी ऐन संसद्को हिउँदे अधिवेशनमा पेस हुँदैछ। यही ऐनले परराष्ट्र मन्त्रालयमा गैरआवासीय नेपालीले संघ दर्ता गर्ने व्यवस्था गरेको छ। यस ऐनअनुसार २५ देशमा बसोबास गर्ने ५० जना गैरआवासीय नेपालीले निवेदन दिएपछि परराष्ट्र मन्त्रालयले संस्था दर्ता गर्नुपर्छ। यसै व्यवस्थाको सदुपयोग गर्दै घलेको सक्रियतामा युनाइटेड नेपाली डायस्पोरा अर्गनाइजेसन नामक एनआरएनएको समानान्तर संस्था दर्ता भइसकेको छ। भोलिको दिनमा अन्तर्राष्ट्रिय गैरआवासीय बागलुङ संघ, झापा संघ, क्षेत्री संघ, प्रजातान्त्रिक संघ, वामपन्थी संघजस्ता गैरआवासीय संगठन परराष्ट्र मन्त्रालयमा दर्ता भए भने आश्चर्य मान्नुपर्ने अवस्था रहने छैन। डायस्पोरा एकता बनाउने जिम्मेवारी पाएको परराष्ट्र मन्त्रालयका लागि यो अवस्था झन् चुनौतीपूर्ण बन्नेछ। त्यसैले, या त परराष्ट्र मन्त्रालय वा कुनै सरकारी निकायले हस्तक्षेप गर्न नसक्ने गरी स्वतन्त्र रूपमा सञ्चालन हुने गैरआवासीय नेपालीको एउटै साझा संगठन स्थापना हुने गरी यो ऐन परिमार्जन गर्नुपर्छ। होइन भने परराष्ट्र मन्त्रालयले डायस्पोराका कुनै पनि संगठन दर्ता गर्ने व्यवस्था खारेज गर्नु उचित हुन्छ। एनआरएनएको स्थापनाकालमा विदेशी नागरिकता लिएका व्यक्तिले नेपालमा संस्था दर्ता गर्न नसक्ने भएकाले ऐनमा विशेष व्यवस्था गरी परराष्ट्र मन्त्रालयमा दर्ता गरिएको थियो। तर, अहिले संविधानले गैरआवासीय नेपाली नागरिकताको व्यवस्था गरिसकेकाले आम नेपालीजस्तै स्थानीय निकायमा संघसंस्था दर्ता गर्न सक्ने भएका छन्। त्यसैले, ऐनमा यस्तो विशेष व्यवस्था आवश्यक देखिँदैन। यदि परराष्ट्र मन्त्रालयले एनआरएनएको दर्ता खारेज गर्यो भने २२ वर्षको इतिहास बोकेको, लाखौं सदस्य रहेको, ८० भन्दा बढी देशमा हजारौं स्वयंसेवक संलग्न अहिलेको एनआरएनए संस्थाको अस्तित्व समाप्त हुन्छ त ? होइन, वर्तमान संरचनालाई यथावत् राखेर रेडक्रसजस्ता अन्तर्राष्ट्रिय गैरसरकारी संस्थाहरूजस्तै विदेशमै दर्ता गरी सञ्चालन गर्न सकिन्छ। यसो गर्दा संघ दलगत राजनीति र आर्थिक प्रभावबाट मुक्त भई नेपालभित्र र गैरआवासीय नेपाली बसोबास गर्ने देशमा अझ प्रभावकारी ढंगले कार्य गर्न सकिनेछ। विदेशमै दर्ता भएर पनि नेपाल सरकारसँग साझेदारी गर्ने बाटो बन्द हुने छैन। त्यसैले, अब धेरै अलमल नगरौं, या त सच्चिऔं, होइन भने सकिएर नयाँ गन्तव्य रोजौं। शर्मा, एनआरएनएका वर्तमान उपाध्यक्ष हुन्।"
प्रतिनिधिसभा बैठक १५ मिनेटका लागि स्थगित,"काठमाडौं : प्रतिनिधिसभा बैठक १५ मिनेटका लागि स्थगित भएको छ। प्रतिनिधिसभाको कार्यसूची हेरफेरबारे सत्तापक्ष र विपक्षीबीच सवाल जवाफ चलेपछि बैठक १५ मिनेटका लागि स्थगित भएको हो। सभामुखले बोल्नका लागि १५ मिनेटको समय दिएपनि विपक्षी दलका सांसदहरूले बोल्न नमानेपछि बैठक स्थगित भएको हो। बैठकमा बोल्ने क्रममा कांग्रेस सांसद रामहरि खतिवडाले रवि लामिछाने गृहमन्त्री हुँदा प्रहरी प्रमुखलाई संसदीय समितिको बैठकमा लगेर आफ्नो पक्षमा बोल्न लगाएको बताए थिए। त्यसलगत्तै रास्वपाले आपत्ती जनाएपछि बैठकमा थप विवाद चर्किएको थियो। आकस्मिक र शून्य समय सकिएपछि आकस्मीक समयमा बोल्न छुटेको भन्दै उपसभामुख इन्दिरा रानाले कांग्रेस सांसद रामहरि खतिवडालाई बोल्न समय दिएपछि बिपक्षी दलले विरोध जनाएका थिए । खतिवडाले बोल्दै गर्दा रास्वपा सांसद गणेश पराजुलीले कुन नियमावली अनुसार बोल्न दिएको भन्दै नियमापत्ति जनाए। त्यस्तै माओवादी प्रमुख सचेतक हितराज पाण्डेले पनि संसद् नियमावली अनुसार नचलेको बताए । उनले खतिवडालाई बोल्न दिएको बारेमा सचिवालयको जवाफ चाहिने बताए। बिपक्षी दलको अवरोधपछि उपसभामुख रानाले प्राविधिक त्रुटी भएको भन्दै अध्ययन गर्न संसद सचिवालयलाई आदेश दिइन्। तर बिपक्षी दलले उठेर विरोध जनाएपछि सभामुखको आसनमा देवराज घिमिरे आएका थिए। उनले यस विषयमा सचिवालयले आवश्यक छलफल गर्ने भन्दै बस्न आग्रह गरे। तर, बिपक्षी दलले उठेर निरन्तर विरोध जनाएपछि सभामुख घिमिरेले १५ मिनेटका लागि बैठक स्थगित गरे। यसअघि प्रतिनिधिसभा बैठकमा माओवादी केन्द्र र रास्वपाले भ्रष्टाचार सम्बन्धी विधेयकलाई कार्यसूचीबाट हटाउने काम भएको भन्दै विरोध जनाएका थिए। माओवादी प्रमुख सचेतक हितराज पाण्डेले सरकारको आग्रहमा संसदले विधेयकलाई हटाइएको भन्दै आक्रोश व्यक्त गरे। उनले सरकारले संसद्लाई अपहेलना गरिरहेको र सरकारले जनताका प्रतिनिधिहरुको आवाजलाई ठीक ढंगले सुन्न नचाहेको आरोप लगाए। भ्रष्टाचारका विषय उठिरहँदा राज्य व्यवस्था समितिबाट पारित भएको विधेयकलाई नै हटाउनुले सरकारप्रति नै आशंका उत्पन्न भएको उनको भनाई छ। यता एमाले प्रमुख सचेतक महेश बर्तौलाले नियमावलीका आधारमा संसद् चल्ने विषयलाई ख्याल राख्न माओवादीलाई सुझाव दिए। उनले संसदको सम्भावित कार्यसूचीलाई सभामुखको निर्देशन अनुसार हेरफेर गर्न मिल्ने धारणा राखे। प्रतिपक्षीले दलले नियमावलीभन्दा बाहिर गएर धारणा राखेकाले केहि कन्फ्युजन भएको उनको दाबी छ।प्रतिनिधि सभाको बैठकमा सत्तापक्ष र विपक्षबीच सवाल जवाफ भएको हो। विपक्षी दलहरुले प्रतिनिधि सभाको कार्यसूची हेरफेरबारे प्रश्न उठाएका हुन्।"
"दुई कारोबार दिनपछि नेप्सेमा सुधार, ७ अर्ब माथिको सेयर कारोबार","काठमाडौं : दुई कारोबार दिनपछि नेप्से परिसूचक सामान्य अंकले वृद्धि भएको छ। साताको पहिलो कारोबार दिन (आइतबार) र दोस्रो दिन (सोमबार) लगातार घटेको नेप्से आज एकल अंकले बढेको हो। आइतबार र सोमबार नेप्से परिसूचक दोहोरो अंकले घटेको थियो। नेप्से परिसूचक ६५४ अंकले बढेर २६८३८६ विन्दुमा पुगेको छ। नेप्से बढेसँगै कारोबार रकम पनि सोमबारको तुलनामा बढेको छ। यसदिन २९९ स्क्रिप्सको १ करोड ३९ लाख ६८ हजार २५८ कित्ता ७ अर्ब २४ करोड ६२ लाख २१ हजार २६० रुपैयाँमा खरिदबिक्री भए। नेप्से परिसूचक सामान्य अंकले बढे पनि चार कम्पनीको सेयर सकारात्मक सर्किट लेभलमा कारोबार भएको छ। सिकलेस हाइड्रोपावर ,भगवती हाइड्रोपावर डेभलपमेन्ट,रसुवागढी हाइड्रोपावर र गार्डियन माइक्रो लाइफ इन्स्योरेन्सको सेयर १० प्रतिशतले बढ्यो। यसदिन भूगोल इनर्जी डेभलपमेन्टका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। ५ वटा समूहको उपसूचक बढ्दा ८ वटाको उपसूचक नकारात्मक देखिएका छन्। आज डेभलपमेन्ट बैंक समूहको उपसूचक सर्वाधिक २३७ प्रतिशतले बढ्यो। कारोबारमा आएका १३४ स्टक्सको मूल्य बढ्दा ९८ वटाको घट्यो। ११ स्टक्सको मूल्य भने स्थिर रह्यो।"
आजको संसद बैठकमा के हुँदैछ ? (लाइभ),"काठमाडौं : संघीय संसद्अन्तर्गत प्रतिनिधि सभा बैठक सुरू भएको छ। नयाँ बानेश्वरस्थित संसद भवनमा बैठक सुरू भएको हो। बैठकमा उद्योग वाणिज्य तथा आपूर्ति मन्त्री दामोदर भण्डारीले निकासी पैठारी (नियमन) विधेयक,२०८१ लाई प्रस्तुत गर्न अनुमति माग्ने प्रस्ताव प्रस्तुत गर्ने र निकासी पैठारी (नियमन)विधेयक २०८१ प्रस्तुत गर्ने कार्यसूची रहेको छ। यसैगरी प्रधानमन्त्री केपी शर्मा ओलीले राज्य व्यवस्था तथा सुशासन समितिको प्रतिवेदनसहितको राष्ट्रिय सभामा उत्पत्ति भएको भ्रष्टाचार निवारण (पहिलो संशोधन) विधेयक,२०७७ माथि छलफल गरियोस् भनी प्रस्ताव प्रस्तुत गर्ने कार्यसूची रहेको छ। यसैगरी प्रधानमन्त्री ओलीले भ्रष्टाचार निवारण (पहिलो संशोधन) विधेयक,२०८१ लाई गरियोस् भनी प्रस्ताव प्रस्तुत गर्ने कार्यसूचीमा उल्लेख छ।"
"लुटपाट मच्चाउन खोज्ने पक्राउ, के हो भारतीय गिरोहसँगको कनेक्सन ?","सिरहा : लहानबजार शान्त थियो। सबै व्यवयासी आआफ्नो काममै व्यस्त थिए। सोही समयमा केही व्यक्तिलाई प्रहरीले नियन्त्रणमा लिएपछि त्यहाँ हल्लाखल्ला मच्चियो। बजारमै बस्नेहरू पक्राउ पर्दा किन यसो भयो भन्ने जिज्ञासा धेरैलाई भयो ? के कारणले उनीहरू पक्राउ परे भनेर सामाजिक सञ्जालमा केही व्यक्तिहरूले लेख्न पनि थाले। अर्को दिन फेरि एक जना पक्राउ परे। त्यसै दिन प्रहरीले उनीहरू सबैलाई सार्वजनिक गर्यो। सार्वजनिक गरिएपछि उनीहरूले लुटपाट मच्चाउने योजना बनाएको खुलेको छ। जिल्ला प्रहरी कार्यालय सिरहाका प्रवक्ता तथा डीएसपी वीरेन्द्र पासवानका अनुसार पक्राउ परेकाहरू लहान नगरपालिका७ स्थित विकास ट्रेडर्समा सुनचाँदी लुट्ने योजना बनाउँदै गर्दा फेला परेको हो। यस ट्रेडर्सका सञ्चालक हुन्, विकास शारदा। उनी जिल्ला उद्योग वाणिज्य संघ सिरहाका अध्यक्ष तथा सुनचाँदी व्यवसायी संघका केन्द्रीय सदस्य पनि छन्। सिरहाका प्रहरी प्रवक्ता तथा डीएसपी पासवानका अनुसार पक्राउ पर्नेहरूमा सुखीपुर नगरपालिका८ का ४५ वर्षीय इन्दल भन्ने इन्द्रनारायण चौधरी, लहान नगरपालिका२२ का भैरव भन्ने देवकुमार मुखिया, लहान नगरपालिका४ का ४१ वर्षीय दिनेश विश्वकर्मा र भारत पश्चिम बंगाल हुगली जिल्ला भगवतीपुर ग्राम पञ्चायत७ बस्ने निरोज भन्ने मेहराज मोन्डल रहेका छन्। भारतीय नागरिक मोन्डल यहाँ कारखाना सञ्चालन गरी करिब २० वर्षदेखि सुनचाँदी गहनाहरू सफाइका काम गर्दै आइरहेका छन्। पसलेहरूले तयारी गहना सफाइ गर्न त्यहाँ दिने गरेको बुझिएको छ। यस्तै, देव मुखिया हातहतियार, खरखजाना तथा ज्यान मार्ने मुद्दाका फरार प्रतिवादी हुन्। उनको मुद्दा अदालतमा छन्। दिनेश विश्वकर्मा पहिले सुनचाँदी कारिगरका रूपमा काम गर्दै आइरहेको थिए। अहिले उनी कपडा पसल सञ्चालन गर्छन्। प्रहरीले गोप्य सूचना पाएपछि प्रवक्ता पासवानकै नेतृत्वमा विशेष टोली परिचालन गरेर योजना बनाउनेहरूलाई नियन्त्रणमा लिएका थिए। लहानका एक सुनचाँदी पसलमा डकैती हुने खबर पाएपछि हामी तुरुन्तै योजनाकारहरूको खोजीमा लाग्यौँ, प्रवक्ता पासवानले भने, प्राप्त सूचनालाई पछ्याउँदै जाँदा उनीहरू पक्राउ परेका छन्। त्यसपछि चौधरी, मुखिया र निरोजलाई मगंलबार दिउँसो नियन्त्रणमा लियौँ। बुधबार विश्वकर्मालाई समात्यौं। इन्दलकै मुख्य योजनाबाट घटना घटाउने कुराकानी भएको प्रारम्भिक अनुसन्धानमा देखिएको छ। पक्राउ परेकाहरूले प्रहरी समक्ष लुटपाट मच्चाउने योजना बनाइरहेको स्वीकार गरेका छन्। घटनाअगावै पक्राउ पर्दा लुटपाट हुनबाट जोगिएको छ। पीडित शारदाको जाहेरीका आधारमा अदालतबाट म्याद लिई थप अनुसन्धान भइरहेको प्रहरीले जानकारी गराएको छ। मलाई व्यक्तिगत रूपमा कसैसँग रिसइबी, दुश्मनी छैन। किन मलाई नै टार्गेट गरेर पटकपटक हमला भइरहेको छ ? बुझेको छैन, सुनचाँदी व्यवसायी शारदाले भने, व्यवसायीलाई भयमुक्त वातावरण निर्माण गर्न सबै पक्षसँग आग्रह गरेका छौँ। प्रहरीमा जाहेरी पनि दिएका छौँ। केही वर्षपहिले शारदाकै पसलमा बम विस्फोटको घटना भएको थियो। त्यसबाट उनलाई लाखौँ रुपैयाँको क्षति भए पनि ज्यान जोगिएको थियो। बम विस्फोटपछि अर्को सुनचाँदी पसलेको घरमा लुटपाट पनि भएको थियो। पटकपटकको घटनाले सुनचाँदी व्यवसायी त्रसित भएकोले यस घटनालाई सूक्ष्म अनुसन्धान गरी दोषीलाई कारबाही हुनुपर्ने उनले माग गरेका छन्। के हो भारतीय गिरोहसँगको कनेक्सन ? नेपालको सीमा जोडिएको भारतको विहार राज्यमा केही व्यक्तिहरूले डी कम्पनी नामको गिरोह खडा गरेर फिरौती माग्ने र आपराधिक गतिविधि गर्दै आइरहेका छन्। उनीहरूले केही दिन अगाडिदेखि एक जना निर्माण कम्पनीका कर्मचारीलाई धम्क्याएर फिरौती माग गरेका थिए। त्यही कर्मचारीले भारतीय सुरक्षाकर्मीकहाँ सूचना पुर्याए। त्यसपछि भारतीय सुरक्षाकर्मीले चारजनालाई पक्राउ गर्यो। उनीहरूलाई सोधपुछ गर्दा नेपालमा पनि अब डकैती गर्न जाने कुरा खुल्यो। त्यहाँका सुरक्षाकर्मीले दिएको सूचनाअनुसार यहाँ शारदाको पसलमा लुटपाट मचाउने गिरोह फेला परेको प्रहरी स्रोतको भनाइ छ। नेपालको समूहले उनीहरूलाई बोलाउने र लुटपाट गर्ने योजनामा थिए।"
"सुनको मूल्य बढ्यो, तोलाको कति पुग्यो?",काठमाडौं : नेपाली सुनचाँदी बजारमा आज सुनको मूल्य बढेको छ। आज सुन अघिल्लो कारोबार मूल्यको तुलनामा प्रतितोला ६ सयले बढेको हो। सोमबार प्रतितोला एक लाख ६९ हजार ६ सयमा कारोबार भएको सुन आज एक लाख ७० हजार २ सयमा कारोबार भइरहेको छ। त्यस्तै आज चाँदीको मूल्य भने घटेको छ । चाँदीको मूल्य प्रतितोला ३० ले घटेको हो। आज चाँदी प्रतितोला एक हजार नौ सय ४५ मा कारोबार भइरहेको छ।
सामसङको बिस्पोक एआई फ्रन्टलोड वासिङ मेसिन नेपाली बजारमा,"काठमाडौं : वासिङ मेसिनमा गरिने लन्ड्री सधैं समय र ऊर्जा खेर जाने काम जस्तै लाग्छ, होइन र ? तर यो सजिलो र स्मार्ट हुन सक्थ्यो ? सामसङको बिस्पोक एआई फ्रन्टलोड वासिङ मेसिनले यही सोचलाई वास्तविक बनाएको छ। अत्याधुनिक प्रविधि र आकर्षक डिजाइनको संयोजनले यो मेसिन उपभोक्ताको लन्ड्री अनुभवलाई सरल, प्रभावकारी र समय बचत गर्ने सामसुङ कम्पनीले जनाएको छ। सामसङ बिस्पोक एआई वासिङ मेसिन उपभोक्ताको नयाँ स्मार्ट साथी बन्ने भनिएको छ। यसको एआई प्रविधिले उपभोक्ताको लन्ड्री ह्याबिट्स बुझ्छ र उपयुक्त साइकल सुझाव दिने बताइएको छ। चाहे ठूलो लोड होस् वा नाजुक कपडाहरू, यसको फराकिलो १२ केजी र ९ केजीको क्षमता र कोमल सफाइले सबै लुगा पूर्णतामा सफा हुने भनिएको छ। यो विशेषताले लुगा धुने साइकलको तनावभन्दा पनि राम्रो काम गर्ने कम्पनी बताउँछ। यो मेसिनको मुख्य विशेषता भनेको यसले बजेट र हाम्रो विश्वको ख्याल गर्छ। एआई इकोबबल टेक्नोलोजीले डिटर्जेन्टलाई ससाना बबलमा परिवर्तन गरेर कपडालाई कोमल र गहिरो सफाइ दिन्छ। यसले कम तापक्रममै राम्रो नतिजा दिई ७० प्रतिशतसम्म ऊर्जा बचत गर्न मद्दत गर्छ। लन्ड्री व्यवस्थापनलाई अझ सहज बनाउन, उपभोक्ताले यो मेसिनलाई स्मार्टठिंगस् एपमार्फत आफ्नो मोबाइल फोनबाट नियन्त्रण गर्न पनि सकिने व्यवस्था छ। साथै, यसको सहज कन्ट्रोल प्यानल र आधुनिक डिजाइनले यो कुनै पनि घरमा स्टाइलिस (आकर्षक) रूपमा फिट हुन्छ। अहिले यो वासिङ मेसिन नेपालमा विशेष छुट मूल्यमा उपलब्ध रहेको छ। सामसङको एक्सचेन्ज अफर (साट्न सकिने) अन्तर्गत उपभोक्ताले पुरानो मेसिन वा कुनै इलेक्ट्रोनिक अप्लाएन्सलाई ९ केजीको वासिङ मेसिनसँग एक्सचेन्ज गर्दा थप तीन हजारको बोनस पनि पाउन सकिनेछ। यो जाडो मौसममा, सामसङ बिस्पोक एआई वासिङ मेसिनको साथ लन्ड्रीलाई तनावमुक्त र सजिलो बनाउनका लागि कम्पनीले अनुरोध गरेको छ। यो केवल वासिङ मेसिनमात्र नभई उपभोक्ताको जीवनशैलीमा स्मार्ट अपग्रेड गर्ने विश्वास कम्पनीको छ।"
कार्यसूचीबारे सत्तापक्ष र विपक्षीबीच सवालजवाफ,काठमाडौं : प्रतिनिधि सभाको बैठकमा सत्तापक्ष र विपक्षबीच सवाल जवाफ भएको छ। विपक्षी दलहरुले प्रतिनिधि सभाको कार्यसूची हेरफेरबारे प्रश्न उठाएका हुन्। मंगलबार बसेको प्रतिनिधिसभा बैठकमा माओवादी केन्द्र र रास्वपाले भ्रष्टाचार सम्बन्धी विधेयकलाई कार्यसूचीबाट हटाउने काम भएको भन्दै विरोध जनाए। माओवादी प्रमुख सचेतक हितराज पाण्डले सरकारको आग्रहमा संसदले विधेयकलाई हटाइएको भन्दै आक्रोश व्यक्त गरे। उनले सरकारले संसद्लाई अपहेलना गरिरहेको र सरकारले जनताका प्रतिनिधिहरुको आवाजलाई ठीक ढंगले सुन्न नचाहेको आरोप लगाए। भ्रष्टाचारका विषय उठिरहँदा राज्य व्यवस्था समितिबाट पारित भएको विधेयकलाई नै हटाउनुले सरकारप्रति नै आशंका उत्पन्न भएको उनको भनाई छ। यता एमाले प्रमुख सचेतक महेश बर्तौलाले नियमावलीका आधारमा संसद् चल्ने विषयलाई ख्याल राख्न माओवादीलाई सुझाव दिए। उनले संसदको सम्भावित कार्यसूचीलाई सभामुखको निर्देशन अनुसार हेरफेर गर्न मिल्ने धारणा राखे। प्रतिपक्षीले दलले नियमावलीभन्दा बाहिर गएर धारणा राखेकाले केहि कन्फ्युजन भएको उनको दाबी छ। त्यस्तै रास्वपा सांसद गणेश पराजुलीले भ्रष्टाचार विधेयकलाई हटाउने काम भएको भन्दै आपत्ति जनाए। उनले संसदलाई सरकारले पेल्न खोजेको आरोप लगाए। उनले संसद सञ्चालनमा सभामुखले आफ्नो स्वविवेक प्रयोग गर्नुपर्ने धारणा राखे।
दिगो डाँफे: नेपालकै उत्कृष्ट विद्युतीय स्कुल भ्यान,"नेपालमा विद्यालय यातायात सुरक्षित, दिगो र भरपर्दो हुन आवश्यक छ। बालबालिकाको सुरक्षालाई प्राथमिकतामा राख्दै, दिगो डाँफे विद्युतीय स्कूल भ्यान विद्यालयहरूको लागि सबैभन्दा उपयुक्त समाधान बनेको छ। ५ वर्षभन्दा लामो समयदेखि नेपाली सडकमा सफलतापूर्वक सञ्चालन हुँदै आएको यो भ्यानले ४ लाख किलोमिटरभन्दा बढी यात्रा पूरा गरिसकेको छ। जसले यसको विश्वसनीयता र स्थायित्व प्रमाणित गर्छ। दिगो डाँफे पूर्ण रूपमा मेटल बडीबाट निर्मित भएकाले बलियो र टिकाउ छ। यसमा रहेको  र  सहितको उन्नत ब्रेकिङ प्रणालीले आकस्मिक परिस्थितिमा सुरक्षित ब्रेकिङ सुनिश्चित गर्छ। नेपालका विविध भूगोललाई ध्यानमा राख्दै यसको १८८ मिमी ग्राउन्ड क्लिरेन्स राखिएको छ, जसले कच्ची र असमान सडकहरूमा सहज यात्राको अनुभव दिन्छ। साथै, ६० किलोवाटको शक्तिशाली मोटरको साथमा, यो भ्यान स्कूल यातायातको लागि एकदमै भरपर्दो साबित भएको छ। धेरै विद्यालयहरू ठूला बसहरू प्रयोग गर्नुपर्ने भएकाले विद्यार्थीहरूलाई टाढाको पिकअप प्वाइन्टसम्म जान बाध्य पारिन्छ, जसले साना बच्चाहरूका लागि असुविधा र जोखिम बढाउँछ। दिगो डाँफे ११ सिट क्षमतासहितको मध्यम आकारका कारण साँघुरा गल्ली र आवासीय क्षेत्रमा सजिलै पुग्न सक्छ, जसले गर्दा विद्यालयले विद्यार्थीहरूलाई सिधै घरबाटै ल्याउन र पुर्याउन सक्छन्। एक पटकको चार्जमा दिगो डाँफेले ३०० किलोमिटरको रेन्ज प्रदान गर्छ, जसले बारम्बार चार्ज गर्ने झन्झट हटाएर विद्यालयहरूलाई लामो दूरीको यात्रा सहज बनाउँछ। यसमा रहेको  निर्मित लिथियम आयन फस्फेट ब्याट्रीले उच्च कार्यक्षमता र टिकाउपन प्रदान गर्दछ। कम्पनीले ३,००,००० किलोमिटर वा ५ वर्षको वारेन्टी दिएकाले विद्यालयहरू ढुक्क भएर लामो समयसम्म यो भ्यान प्रयोग गर्न सक्छन्। विद्यालय तथा यातायात व्यवसायीहरूलाई सहज पहुँच उपलब्ध गराउने उद्देश्यले दिगो डाँफे अब ८० सम्मको फाइनान्स सुविधासहित उपलब्ध छ। न्यून अग्रिम भुक्तानीमा प्राप्त गर्न सकिने यो भ्यान विद्यालयहरूका लागि आर्थिक रूपमा पनि लाभदायक विकल्प बनेको छ। साथै, पुराना गाडी साटेर नयाँ दिगो डाँफे खरिद गर्न सकिने एक्सचेन्ज सुविधा पनि उपलब्ध छ, जसले नयाँ विद्युतीय प्रविधि अपनाउन विद्यालयहरूलाई थप सहज बनाउँछ। डीजल र पेट्रोलमा निर्भरता घटाउँदै विद्युतीय स्कुल भ्यानको प्रयोगले विद्यालयलाई केवल आर्थिक रूपमा मात्र होइन, वातावरणीय रूपमा पनि फाइदा पुर्याउँछ। दिगो डाँफेले प्रदूषणरहित यात्रा सुनिश्चित गर्दै हरेक बालबालिकालाई हरित भविष्यतर्फ डोर्याउने प्रतिबद्धता व्यक्त गर्छ। विद्यालय यातायातलाई सुरक्षित, टिकाउ र दिगो बनाउन दिगो डाँफे विद्युतीय स्कुल भ्यान नै स्मार्ट छनोट हो।"
अन्तर्राष्ट्रिय महिला फुटबल प्रतियोगिता फागुन ५ गतेदेखि,"काठमाडौं : अखिल नेपाल फुटबल संघ (एन्फा)को आयोजनामा फागुन ५ गतेदेखि काठमाडौंमा अन्तर्राष्ट्रिय महिला फुटबल प्रतियोगिता आयोजना हुने भएको छ। एन्फाले मंगलबार काठमाडौंमा पत्रकार सम्मेलन गर्दै फागुन ५ गतेदेखि १४ गतेसम्म काठमाडौंको दशरथ रंगशालामा अन्तर्राष्ट्रिय महिला फुटबल प्रतियोगिता आयोजना हुने जनाएको हो। प्रतियोगितामा नेपालका साथै कीर्गिस्तान, म्यानमार र लेबनानको सहभागिता रहने एन्फा प्रवक्ता सुरेश शाहले बताए। नेपालमा पहिलो पटक चार राष्ट्र सम्मिलित अन्तर्राष्ट्रिय महिला फुटबल प्रतियोगिता आयोजना हुन लागेको उनले बताए। प्रतियोगिताको तयारीका लागि हाल ३० सदस्यीय नेपाली राष्ट्रिय टोली मुख्य प्रशिक्षक राजेन्द्र तामाङको नेतृत्वमा बन्द प्रशिक्षणमा रहेको छ।प्रतियोगिताका खेलहरू राउन्ड रोबिन आधारमा खेलि शीर्ष दुई टोलीबीच फाइनल खेल हुने प्रवक्ता शाहले बताए। प्रतियोगिताको टिकट दर साधारणतर्फ ५ सय र भीआइपीतर्फ एक हजार रुपैयाँ तोकिएको छ। प्रतियोगिताको अनुमानित बजेट २ करोड ५० लाख ५६ हजार रहेको एन्फाले जनाएको छ।"
भूमिसम्बन्धी अध्यादेश अस्वीकार गर्ने जसपा नेपालको निर्णय,"काठमाडौं : जनता समाजवादी पार्टी (जसपा) नेपालले भूमिसम्बन्धी अध्यादेश स्वीकार नगर्ने निर्णय गरेको छ। मंगलबार सिंहदरवारमा बसेको जसपा नेपालको संसदीय दलको बैठकले संघीय दुवै सदनमा भूमिसम्बन्धी अध्यादेशलाई अस्वीकार गर्ने निर्णय गरेको हो। सरकारले ल्याएको ६ मध्ये ५ अध्यादेशमा भने जसपा नेपालले समर्थन गर्ने भएको छ। भूमिसम्बन्धी अध्यादेश मुलुकको हितमा नरहेको निष्कर्ष निकालेको जसपा नेपालका एक नेताले बताए। 'भूमिसम्बन्धी अध्यादेश देशको हितमा छैन। यसले दीर्घकालीनरूपमा असर गर्ने पक्का छ। भूमिसम्बन्धी अध्यादेशबाहेकलाई भने हाम्रो पार्टीले समर्थन जानउने निर्णय भएको छ,' ती नेताले अन्नपूर्णसँग भने। सरकारले गत पुस २६ गते सुशासन प्रवर्द्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश, आर्थिक तथा व्यवसायिक वातावरण सुधार र लगानी अभिवृद्धिसबन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश ल्याएको थियो।"
प्रतिबद्धता : काँचो कि पाको ?,"पछिल्तिरका एकजनालाई साह्रै झोक चलेछ, चिच्याए, एई, बेमान, बेमानीको रकम खाएर साउनको मुला झैं फुलेको छस्, गुड्डी हाँक्छस्। मञ्चबाट डनजस्ता लाग्ने केही पहलमान कुद्दै अगाडि बढे। अब पर्यो बित्याँस ! राति उनी आएर भने, मित्र सुपर्णखा, भोलि मेरो भाषण छ, सुन्न आउ है ? मैले उनलाई बस्न अनुरोध गरें। उनी भाषणको तयारी गर्नु छ, फुर्सद छैन, बस्नेगरी पछि आउँला भनेर भाषण गर्ने ठाउँ र समयको जनाउ दिएर हिँडिहाले। मित्र हुन् जानै पर्यो। तर उनले नदेख्नेगरी म छेलिएर पछाडिपट्टि बसें। देखे भने फेरि मञ्चमा बोलाइहाल्छन्। त्यस्तो अपवित्र मञ्चमा मलाई बस्न मन लाग्दैन। श्रोतादीर्घा खचाखच भइसकेको रहेछ। उनी आइपुगेका थिएनन्। म सँगैका एकजनाले सँगै बस्ने (सायद उनका साथी होलान्)लाई भने, खै, हामीलाई भनेको समय आधा घण्टा गइसक्यो, अझै आका छैनन्। ती दोस्रा व्यक्तिले जवाफ दिए, भन्या समयमा आए त उनको के महत्त्व भयो र ? कामै रहेनछ, फुर्सद भएकाले पो ठीक समयमा आए भन्दैनन् ? आफ्नो मर्यादा, महत्त्व, रवाफ देखाउन पनि त मिलेसम्म ढिलो आउनु पर्यो। कस्तो कुरा नबुझेको ! उद्घोषक माइकबाट श्रोतालाई सम्मोहित गर्ने दुष्प्रयासमा कराउँदै थिए, श्रोतामहानुभावहरू, हाम्रा नेता साह्रै व्यस्त हुनुहुन्छ भन्ने उहाँको पदीय दायित्वबाटै तपाईंहरूलाई थाहा छँदैछ। मैले के भनिराख्नु पर्छ र ? उहाँको अति व्यस्तता हुँदाहुँदै पनि तपाईंहरूप्रति उहाँको श्रद्धा र मायाले गर्दा यहाँ आउने कुरामा उहाँले आनाकानी गर्नुभएन। सबै मुखामुख गर्न थाले। बरु खुसीसाथ हाम्रो अनुरोधलाई स्वीकार्नु भो। यो उहाँको महानता हो। अहिले भर्खर मलाई आएको सूचनाअनुसार पोहोरको भुइँचालोले तहसनहस बनाएको क्षेत्रमा आज बिहान हेलिकोप्टरबाट निरीक्षण गर्न जानुभएको थियो। त्यो ठाउँको आकाशमा पुग्नेबित्तिकै तपाईंहरूलाई दिएको समय सम्झिनुभएछ, त्यहाँ नओर्ली हेलिकोप्टर फर्काएर आउनुभएछ। उता बोलिरहेका थिए। फेरि खाना नखाई जानुभएकाले भोकै त आउनुभएन, त्यसैले अहिले खाना खाँदै हुनुहुन्छ। अब एकैछिनमा आइहाल्नुहुन्छ। तपाईंहरूको कति श्रद्धा र माया रहेछ उहाँमा, अब मैले भनिराख्नै पर्दैन। एकछिन, अब एकछिन धैर्यधारण गरिदिनुहुन म अनुरोध गर्दछु। यतिन्जेल मेरा पछाडि पनि मान्छे थुप्रिसकेछन्। त्यतैबाट एउटाले फुस्फुसायो, साला चम्चा, उसको आडमा लुट्न पाएको छ मस्तले, अनि प्रशस्ती गाउँछ। अर्कोपट्टिबाट अर्को फुस्फुसाहट आयो, दिक्क लागिसक्यो, हिँड्न पनि मिलेन। दाम लिसकिएको छ। दिएको समयभन्दा एक घण्टा नाघेको अलि बढी मात्र के भएको थियो, मेरा मित्र जन्तीजस्तो जुलुसमा अघि अघि हुँदै आइपुगे। मञ्चमा उक्लिएर उनले राजा त्रिभुवनको शैलीमा पाँच औंला ठाडो पारेर हत्केला दर्शन गराए। अगाडिका तीन, चार हरपमा बसेकाहरूले परर्र दुई हात पड्काए त्यसभन्दा पछाडिकाले कसैले अलिअलि कसैले गाह्रो माने जसरी बिस्तार हत्केला पड्काए। रकम लिएको भन्नेहरूले त हत्केला पड्काउन त परै जाओस्, काखीमा हात घुसारेर बसे। औपचारिकता पूरा गरेपछि उद्घोषकले उनका बारेमा विशेषणमाथि विशेषण थपेर प्रशंसा गरिसकेपछि उनलाई आफ्नो मुखारविन्दबाट उद्गार व्यक्त गर्न अनुरोध फर्माए। मेरा मित्रले सुरु गरे, साथी हो। मेरो अर्को छेउका एकजनाले फुस्फुसाए, अहिले साथी भन्छ, भेट्न गयो भने भेट नै दिंदैन। ठूलठूला भुँडीवालालाई भेट्न जहिले समय हुन्छ यसलाई। मित्रले यो फुस्फुसाहट सुन्ने कुरै आएन। उनले भने, देशको विकास हाम्रो प्रतिबद्धता हो। मेरो नजिकै अर्को फुस्फुसायो, उद्योग जति स्वाहा पारेर देश विकासको डिंग हाँक्छ। उनको भाषण चलिरहेकै थियो, युबा स्वरोजगार कार्यक्रममार्फत देशमा रोजगारी सिर्जना गरी विदेश गएका जनशक्ति फिर्ता ल्याउन हामी प्रतिबद्ध छौं। मेरो अर्को छेउमा एकजना बोल्यो, युवाहरूलाई बेचेर कुम्ल्याउन पाएका छौ, ल्याउँछौ फिर्ता। उसलाई कतिले सुने थाहा छैन। उनको भाषण लम्बिँदै गयो, काठमान्डुमा रेल ल्याउने हाम्रो प्रतिबद्धता हो। मेरो पछाडिबाट अर्को आवाज आयो, भृकुटीमण्डपको बाल रेल त धराशायी छ, ल्यायौ रेल। उनको स्वर झन् घन्कियो, पानीजहाज चलाउने हाम्रो प्रतिबद्धता हो। नजिकै अर्को बोल्यो, नमच्चिने पिङको सय झड्का ! उनको स्वर गर्जिंदै थियो, स्तरीय शिक्षा र सर्वसाधारणसम्म सुलभ स्वास्थ सेवा हाम्रो प्राथमिकता हो। मेरै अगाडिको एउटा बोल्यो, माफियासँग कमिसन अँचेट्न तिनलाई महँगो अस्पताल र विद्यालय खोलेर लुट्न छुट दिएको छ। यहाँ फुइँ लगाउँछ। उनको स्वर गुञ्जिँदै थियो, आज देशमा जताततै सडक बनेको छ। म सँगैको एकजना बोल्यो, सारा राजमार्ग जताततै क्षतिग्रस्त छ। ठाउँ, कुठाउँ बाटो खनेर दुर्घटना अनगिन्ती भएर धनजनको व्यापक नोक्सानी भइरहेको छ, गुड्डी हाँक्छ। पछिल्तिरका एकजनालाई साह्रै झोक चलेछ, चिच्याए, एई, बेमान, बेमानीको रकम खाएर साउनको मुला झैं फुलेको छस्, गुड्डी हाँक्छस्। मञ्चबाट डनजस्ता लाग्ने केही पहलमान कुद्दै अगाडि बढे। अब पर्यो बित्याँस सोचेर पछाडिको त्यो मानिसतिर फर्केको के थिएँ, त्यो त कता टाप कसिसकेछ। एकछिन ती लडाकुले यताउति खोजतलास गरे। भेट्टाउन नसकेपछि वरिपरिकालाई धम्काउन थाले। त्यत्तिकैमा मेरा मित्र माइकबाट चिच्याउन लागे, शान्त हुनुस्, शान्त। यो केही होइन। हाम्रो योजना सुनेर आत्तिएका विरोधीहरूको घुसपैठ हो। त्यतिञ्जेलमा लडाकुको धम्कीले तर्सिएका श्रोताहरू बिस्तार तितरबितर भइसकेका थिए। म पनि उनले नदेख्ने गरी निस्किएँ। थाहा भएन पछि के भयो।"
पढाइसँगै आयआर्जनमा जोडिँदै विद्यार्थी,"गुल्मी : सामुदायिक विद्यालयमा शैक्षिक गुणस्तर कमजोर हुँदै गइरहेको खबर प्रायः सुनिन्छन्। सरकारले ठुलै शैक्षिक योजना बनाएर सामुदायिक विद्यालयमा शिक्षाको गुणस्तर बढाउने योजना बनाए पनि लगानी अनुरूपको प्रतिफल हासिल गर्न सकेको छैन। तर, कतिपय विद्यालयले भने शैक्षिक उपलब्धि हासिल गर्न भरपुर मेहनत गरिरहेका छन्। कति विद्यालयले राम्रै नतिजा ल्याएका छन् त कतिले शैक्षिक सुधार र विद्यालयमा गुणस्तरीय शिक्षा प्रदानका लागि अभियान नै चलाएका छन्। सिंहदरबारको अधिकार गाउँमा बोकेर नागरिकको दैलोमा आएको स्थानीय सरकारले पनि खस्किँदो शिक्षाका गुणस्तर बढाउन हरदम प्रयास गरिरहेका छन्। गुल्मीका केही विद्यालयले विद्यार्थीलाई सिक्दै सिकाउँदै समेत गरेका छन्। विद्यार्थीलाई सैद्धान्तिकसँगै व्यावहारिक ज्ञान प्रदान गरिरहेका छन्। पछिल्लो समय जिल्लाको सत्यवती गाउँपालिकाको एक सामुदायिक विद्यालयले विद्यार्थीलाई शैक्षिक ज्ञानसँगै आयआर्जनमा जोड्न थालेको छ। सत्यवती गाउँपालिका४ स्थित एकसिङ्ग माध्यमिक विद्यालयले अध्ययनसँगै विद्यार्थीलाई आयआर्जनमा जोडेको हो। विद्यालयले जग्गा भाडामा लिएर कक्षा ९ मा अध्ययनरत विद्यार्थीमार्फत कृषि कार्यक्रम सञ्चालन गरेको छ। जसअन्तर्गत अहिले विद्यार्थीले विद्यालय नजिकै च्याउ, टमाटर, आलु खेती गरिरहेका छन्। उनीहरू मौरीपालनमा पनि जोडिएका छन्। सैद्धान्तिक ज्ञानलाई व्यवहारमा रूपान्तरण गरेर विद्यार्थीलाई उत्पादनमा जोड्न विद्यालयमा कृषि कार्यक्रम सञ्चालन गरिएको प्रधानाध्यापक चिरञ्जीवी ज्ञवालीले बताए। उनले फुर्सदको समयमा विद्यार्थीहरूलाई परम्परागत खेती र पुरानो कृषि प्रणालीबारे जानकारी दिने र उनीहरूलाई श्रमसँग जोडेर व्यावसायिक बनाउका लागि यो कार्यक्रम सञ्चालन गरिएको बताए। विद्यार्थीले उत्पादन गरेका आलु, टमाटर, च्याउ हाल स्थानीय बजारमा खपत भइरहेको छ। माहुरीबाट उत्पादित मह र उपजबाट भएको आम्दानी विद्यालयको शैक्षिक सुधार कार्यक्रमअन्तर्गत खर्च गरिने प्रधानाध्यापक ज्ञवालीले बताए। सत्यवती गाउँपालिकाभित्रका माध्यमिक तहका सबै विद्यालयमा कृषि कार्यक्रमअन्तर्गत विद्यार्थीलाई श्रमसँग जोडिएको छ। गाउँपालिकाले दुना टपरी बनाउने तालिम, गुड फराइडे र विद्यालयमै नौमती बाजा बजाउने लगायतका कार्यक्रम सञ्चालन गरिएको गाउँपालिकाका अध्यक्ष टिकाराम पाण्डेले बताए। गाउँपालिका अध्यक्ष पाण्डेका अनुसार पछिल्लो समय सैद्धान्तिक ज्ञानका साथै व्यावहारिक ज्ञानलाई पनि सँगै अगाडि बढाउने उद्देश्यले गाउँपालिकाले कृषिसँग विद्यार्थीलाई जोडिएको छ। बढ्दो वैदेशिक रोजगारीलाई रोक्दै कृषि पेशाबाट उत्पादन बढाउने र रोजगारीको सिर्जना गर्न विद्यार्थीलाई अहिलेबाटै कृषि पेशामा प्रोत्साहन गरेको उनले बताए। गुल्मीको मालिका गाउँपालिकाले २०८० लाई शैक्षिक सुधार वर्षका रूपमै घोषणा गरेको थियो। गाउँपालिकाले पालिकाभित्रका सबै विद्यालयमा पुगेर विद्यालय, शिक्षक र विद्यार्थीका समस्या पहिचान गरेर समाधानका उपाय खोजिरहेको छ। विगतका वर्षमा भन्दा यो अभियानपश्चात् केही शिक्षाका केही सुधारका आयाम आएको पालिकाले जनाएको छ।"
नक्कली भुटानी शरणार्थी प्रकरण : टेकनारायण पाण्डेको बन्दीप्रत्यक्षीकरणको रिटमाथि सुनुवाइ जारी,"काठमाडौं : नक्कली भुटानी शरणार्थी प्रकरणमा थुनामा रहेका तत्कालीन सचिव टेकनारायण पाण्डेको बन्दीप्रत्यक्षीकरणको रिटमाथि सर्वोच्च अदालतमा सुनुवाइ जारी छ। न्यायाधीश सपना मल्ल प्रधान र विनोद शर्माको संयुक्त इजलासमा सु्नुवाइ जारी छ। आफ्ना पतिलाई गैरकानुनी रुपमा थुनामा राखेको भन्दै पाण्डेकी श्रीमती मञ्जु पाण्डेले सर्वोच्चमा बन्दीप्रत्यक्षीकरणको रिट दायर गरेकी हुन्। यसअघि सो रिटमाथि सुनुवाइ गर्दै सर्वोच्च अदालतले कारण देखाउ आदेश जारी गरेको थियो। न्यायाधीश डाकुमार चुडालको इजलासले पाण्डेलाई थुनामा राख्नुको कारण सोधेको थियो। प्रधानमन्त्री तथा मन्त्रिपरिषदको कार्यलय,गृह मन्त्रालय,काठमाडौं जिल्ला अदालत ,महान्यायाधिवक्ताको कार्यालय ,काठमाडौँ जिल्ला सरकारी वकिलको कार्यालय,काठमाडौँ जिल्ला प्रहरी परिसर र सर्वोच्च अदालतलाई रिटमा विपक्षी बनाइएको छ। नक्कली भुटानी शरणार्थी प्रकरणमा पाण्डे गत बैशाख २० गते पक्राउ परेका थिए। नक्कली शरणार्थी प्रकरणमा जिल्ला अदालत काठमाडौंले बालकृष्ण खाँण,टोपबहादुर रायमाझी तथा सचिव पाण्डेसहित १६ जनालाई पुर्पक्षका लागि जेल चलान गर्ने आदेश गरेको थियो। जिल्ला अदालतको उक्त आदेशविरुद्ध खाँणसहित १६ जना उच्च अदालत पाटन पुगेका थिए। पछि खाँण उच्च अदालतको आदेशमा ३० लाख धरौटी बुझाएर रिहा भएका थिए। पाण्डेसहित अन्यलाई भने कारागारमै पठाएको थियो।"
स्याङ्जामा लक्ष्य भन्दा धेरै किशोरीले लगाए एचपीभी खोप,स्याङ्जा : स्याङ्जामा लक्ष्य भन्दा धेरै किशोरीले पाठेघरको मुखको क्यान्सर विरुद्धको खोप (एचपीभी) लगाएका छन्। कार्यालयले लिएको लक्ष्य भन्दा थप ७५ जना किशोरीले खोप लगाएका हुन्। स्याङ्जाभरका ९ हजार ३१९ जनालाई खोप दिने लक्ष्य लिएकोमा यहाँका ९ हजार ३९४ जनाले खोप लगाएको गण्डकी प्रदेश जनस्वास्थ्य कार्यालयले जनाएको छ। माघ २२ देखि सुरु भएको खोप अभियान २८ गतेसम्म सञ्चालन गरिएको थियो। यहाँका ५ नगरपालिका सहित ६ गाउँपालिकाकागरि एक सय दशमलव ८ प्रतिशत किशोरीले खोप लगाएको कार्यालय प्रमुख केशव चापागाईंले बताए। एचपीभी खोप लगाउँदा एचपीभीको संक्रमणबाट हुने मुखको क्यान्सरलाई ७० प्रतिशतले घटाउन सहयोग पुग्ने विश्वास गरिएको छ। कक्षा ६ देखि १० सम्ममा अध्ययरत छात्रा र विद्यालय नगएका १० देखि १४ वर्ष उमेर समूहका किशोरीलाई एचपीभी खोप दिने अभियान एकसाताभर विद्यालय तथा स्वास्थ्य संस्थामा सञ्चालन गरिएको थियो। जिल्लाका ११ पालिकाकमा गरी अध्ययनरत कक्षा ६ देखि १० कक्षाका ९ हजार २८८ जना छात्रा र विद्यालय नजाने ३१ जना किशोरी एचपीभी खोपका लक्षित वर्ग हुन्।
अध्यादेश पारित हुन दिदैनौं : प्रचण्ड,"वीरेन्द्रनगर : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले सरकारले संसद छलेर ल्याएका अध्यादेश राष्ट्रिय सभाबाट पारित हुन नदिने बताएका छन् । पार्टीका अगुवा नेता कार्यकर्ताहरूलाई प्रशिक्षणका लागि कर्णाली प्रदेशको राजधानी आएका प्रचण्डले पत्रकारहरूसँगको भेटघाटमा यस्तो बताएका हुन् । कार्यक्रममा उनले वर्तमान सरकारले संसदबाट ल्याउनुपर्ने कानुनहरू अध्यादेशबाट ल्याएर लोकतन्त्र र सार्वभौम संसदको अवमुल्यांकन गरेको आरोप पनि लगाए । उनले भने, 'प्रतिनिधि सभाको बैठक बोलाइसकेपछि सरकारले विभिन्न कानुनहरू अध्यायदेशबाट ल्यायो । अध्यादेश भनेको त विशेष परिस्थितिमा मात्र ल्याउने हो । यो सरकारका नितान्त बदनियत हो । यसका विरुद्धमा हामीले संसदमा विरोध जनाएका छौँ । यसलाई अहिलेकै अवस्थामा राष्ट्रिय सभाबाट पारित हुन सक्ने अवस्था छैन । हामी राष्ट्रिय सभाबाट पारित हुन दिनेपक्षमा पनि छैनौँ ।' उनले वर्तमान सरकारको दुई तिहाईको दम्भलाई राष्ट्रिय सभाले काउन्टर गरेको पनि बताए । उनले भने, 'सरकारले दुई तिहाईको अहंकारमा जे गरेपनि पास हुन्छ भन्ने ठानेको थियो । प्रतिपक्षलाई गनेकै थिएन् । तर राष्ट्रिय सभाले सरकारलाई राम्रै चेतावनी दिएको छ । आफ्नो धरातल पनि देखाएको छ । यसबाट सरकारले शिक्षा सिक्नुपर्छ । सबैको मान्य हुने काम गर्नुपर्छ ।' प्रचण्डले मुलुक आर्थिक हिसावले निकै संकटमा परेको बताए । सरकारले स्थानीय सरकारलाई दिनुपर्ने अनुदानहर कटौतीमा लागिरहेको बताए । उनले भने,'यसैबाट मुलुकको आर्थिक अवस्था नाजुक भएको प्रष्ट हुन्छ । तर स्थानीय सरकारलाई प्रदान गर्ने अनुदान काटिनु भने राम्रो होइन् । यो गाउँको विकासमाथि खेलवाड हो ।' पूर्वप्रधानमन्त्री समेत रहेका अध्यक्ष प्रचण्डले आफूहरूको ध्यान अहिले सरकारतिर नरहेको बताए । उनले भने,'हाम्रो ध्यान सरकारतिर छैन । अहिलेकै गठबन्धन २०८४ पछिसम्म जाओस् । त्यसमा हाम्रो कुनै चासो छैन । तर, सरकारले गर्ने काम जनताका हित बिपरीत भएमा संसद र सडक दुवै प्रयोग गरेर खबरदारी हामी गरिरहन्छौँ ।'उनले अहिलेको गठबन्धनमा नेकपा एमाले भन्दा नेपाली कांग्रेस तुलनात्मक इमान्दार रहेको बताए ।"
फ्रि भिसा फ्रि टिकटको चक्करमा २ लाख ६० हजार तिर्नुपर्ने बाध्यता,"डोल्पा : प्रत्येक वर्ष पुस, माघमा फुर्सदिलो समयको सदुपयोग गर्न म डोल्पाबाट काठमाडौं आउने गर्छु। यस समयमा आफन्त भेटघाटदेखि घुमफिर हुने भएकाले पनि एक किसिमको उत्साह छाउने गर्दछ। सधैंजस्तो यस पटक पनि १९ पुसमा म बुवाआमा र गाउँका दुई जना दाइसँग काठमाडौं हिँडे। घर नजिकको त्रिपुराकोट बजारबाट सिधै काठमाडौंको बस चढियो। मेरो काठमाडौं यात्रा घुमघाम र भेटघाट उन्मुख थियो। तर, ती दुई जना दाइहरूको यात्रा भने बाध्यात्मक अवस्थाको उपज थियो। अर्थात् उहाँहरू बाध्यताले काठमाडौं हिँड्नु भएको थियो। छोराछोरीको पढाइलेखाइ गराउन, घरपरिवार पाल्न, लागेको ऋण तिर्न र सुखी जीवनको सपना साकार पार्न काठमाडौं जान लागेको उहाँहरूको भनाइ थियो। सिधा भन्नुपर्दा वैदेशिक रोजगारमा खाडी मुलुक छिर्ने दुवैको घरदेखिकै योजना हो। डोल्पादेखि काठमाडौंसम्मको यात्रा करिब एक रात एक दिन लाग्छ। त्यही भएर पनि गाडीमा वैदेशिक रोजगारसम्बन्धी कुराहरू गर्दै हामी लाग्यौं। मेरो पेसा पत्रकारिता भएकाले वैदेशिक रोजगारका विषयमा बुझ्ने जिम्मा र भरोसा उहाँहरूले मलाई दिनुभयो। विश्वासिलो र भरपर्दो अनि न्यूनतम लागतमा विदेश पठाउने म्यानपावर खोजेर पठाइदिन दुवै जनाले आग्रह गर्नुभयो। म आफैं वैदेशिक रोजगारका विषयमा केही सैद्धान्तिक रूपमा जानकार भए पनि पूर्ण जानकारी थिएन। कहाँ कुन म्यानपावरमार्फत कुन देश जाँदा राम्रो हुन्छ भन्ने पनि खासै थाहा थिएन। म यसअघि एउटा पनि म्यानपावर पुगेकै पनि थिइनँ। उहाँहरूको याचनामा मैले आफूले सक्दो सहयोग गर्ने र सँगसँगै बुझ्न जाने वाचा गरेँ। ती दुई जनामध्ये एक मेरो दाइ नाता पर्ने हुनुहुन्थ्यो भने अर्का मेरो गाउँले दाइ र सँगै एसएलसी दिएको साथी हुनुहुन्थ्यो। वैदेशिक रोजगारमा जाने धेरै व्यक्तिहरू दलालबाट ठगिएका घटनाहरू उहाँहरूले पनि धेरै सुन्नुभएको रहेछ। त्यसैले पनि यस विषयमा कुरा उठाउँदा नै ठगिने चिन्ता व्यक्त गर्नुहुन्थ्यो। मैले पनि यस्ता घटनाहरू बारम्बार सुनेको थिएँ। कोरिया पठाउँछु भनेर विराटनगर झारेको, वैदेशिक रोजगारमा पठाउँछु भनेर लाखौं करोडौं ठगी गरेको। यस्तैयस्तै ठगीका कैयन घटना सुनिएका छन्। त्यही भएर पनि पत्रकारलाई नै अघि लगाएर बुझ्यो भने ठगिँदैन भन्ने उहाँहरूको आशय थियो। यस्तै गफगाफमै हामी काठमाडौं पुग्यौं। पुगेको भोलिपल्टदेखि नै उपयुक्त वैदेशिक रोजगारको खोजीमा भौंतारिन थालियो। काठमाडौंमा जति बस्यो धेरै खर्च लाग्ने भएकाले एक साताभित्र भिसा लगाएर डोल्पा फर्किने दुवैको इच्छा थियो। आफूहरू आर्थिक रूपमा विपन्न भएकाले सकभर फ्रि भिसा फ्रि टिकटमा उड्ने प्रयास दुवैको थियो। मैले पनि मलेसिया, साउदी अरब, दुबई, ओमानलगायतका देशमा सरकारले शून्य लागतमा कामदार पठाउँछ भन्ने थाहा पाएको थिएँ। त्यही भएर पनि चिनजानका नेता र प्रशासकको भनसुनको सहयोग मागेर भए पनि फ्रि भिसा फ्रि टिकटमा दुवैलाई वैदेशिक रोजगारमा उडाउन कोसिस गर्ने आश्वासन दिएँ। वास्तवमा दुवै जनाको आर्थिक अवस्था निकै नाजुक थियो। काठमाडौं आउँदा नै एक जना दाइले आमाको वृद्धभत्ताको रकम ल्याएर खर्च जोहो गरेको बताउनु भएको थियो। अर्कोले चर्को ब्याजमा ऋण काडेर खर्च जोहो गरेको दुःखेसो पोख्नु भएको थियो। यी दुवै खर्चका स्रोतले नै आर्थिक अवस्था प्रस्ट पार्दछ। खासमा यस्ता व्यक्तिले नै फ्रि भिसा फ्रि टिकटमा वैदेशिक रोजगारीमा जान पाउनुपर्ने होइन र ? नेपाल सरकार र प्रधानमन्त्रीज्यूलाई हाम्रो प्रश्न छ। तर, यो परिस्थिति पक्कै थिएन र छैन पनि। फ्रि भिसा र फ्रि टिकट पाउन गरेका निम्न प्रयासहरूले वैदेशिक रोजगारीका संघर्षलाई छर्लंग पारेको छ। काठमाडौं पुगेको भोलिपल्ट देखिनै फ्रि भिसा फ्रि टिकट दिने म्यानपावर कम्पनीको खोजीमा हामी निक्लियौं। लक्ष्य प्राप्तिका लागि काठमाडौंका चोक गल्ली चाहार्न थालियो। नामै नसुनेका राष्ट्रिय दैनिकमा प्रकाशित शून्य लागतमा वैदेशिक रोजगारीको अवसर भन्ने सूचनामा राखिएको नम्बरमा पनि फोन गरियो। कतिपयले फोनबाटै सम्बन्धित म्यानपावरको ह्वाट्स एप नम्बरमा पासपोर्ट, बायोडाटा र फोटो पठाउन लगाए। कतिपयले कार्यालयमै आएर बुझ्न अनुरोध गरे। हामी भने एकाबिहानैदेखि कहिले एयरपोर्ट, कहिले गौशाला, कहिले बसुन्धरा त कहिले सामाखुसी गर्दै फ्रि भिसा फ्रि टिकट लागू भएका म्यानपावरहरू भौंतारिरह्यौं। तीन वटा म्यानपावरले दुवै जनाको पूर्व अन्तर्वार्ता लियो तर पास नभएको भन्दै फिर्ता पठाइदियो। कतिपयले अन्तर्वार्ताको लागि पासपोर्टको सक्कल कपी नै राख्नुपर्ने भने। कतिपयले फ्रि भिसा फ्रि टिकट भने पनि आधा रकम तिरेमा भनेकै देशमा उडाइदिने आश्वासन दिए। वैदेशिक रोजगारमा म्यानपावरभन्दा शक्तिशाली बिचौलिया एजेन्ट हुने रहेछन्। यो कुरा म्यानपावर चाहार्दै हिँडेपछि प्रस्ट भयो। एजेन्डहरूले नै वैदेशिक रोजगारीमा जाने मान्छे ल्याइदिने भएकाले उनीहरूले भनेको म्यानपावर सञ्चालकले सजिलै मान्ने रहेछन्।  फ्रि भिसा फ्रि टिकटको पहिलो प्रयास असफल भएपछि हाम्रो दोस्रो प्रयास सुरु भयो। एजेन्टमार्फत आधाउधी रकम तिरेपछि फ्रि भिसा फ्रि टिकटमा उड्न पाइने सुइँको पाइयो। हामी आफैं महिनौं म्यानपावर धाए पनि वैदेशिक रोजगारमा जान पाइन्न भन्ने प्रस्ट भयौं। अब एजेन्टमार्फत जाने निधो गरियो। वैदेशिक रोजगारमा दक्खल राख्ने एक एजेन्टसँग कुरा भयो। भेटेर कुरा गर्ने उनले बताए। उनीसँगको भेटमा दुई जनालाई फ्रि भिसा फ्रि टिकटमा खाडी मुलुकको कुनै एउटा देशमा पठाइदिन हामीले अनुरोध गर्यौं। तलबमा खाइपाइ गरेर ४० हजार बचे पनि हुन्छ भने दुवै जनाको एउटै स्वर थियो। ती एजेन्टले भने, म फ्रि भिसा फ्रि टिकटमै उडाउने म्यानपावरमार्फत विदेश पठाइदिन्छु। तर, आधा रकम होइन पूरै रकम लाग्छ। एकछिन हामी छक्क पर्यौं। फ्रि भिसा फ्रि टिकटमा पैसा तिरे त कसरी भयो फ्रि। हामीले उनलाई प्रतिप्रश्न गर्यौं। एजेन्टले भने सरकारको फ्रि भिसा फ्रि टिकट नाम मात्रको हो। लाग्ने पूरै रकम तिर्नुपर्छ, उनले निर्धक्क भने, कि त प्रधानमन्त्री, मन्त्री, मन्त्रालयका उच्च पदस्थ कर्मचारी वा वैदेशिक रोजगारअन्तर्गतका विभिन्न संघसंस्थामा कार्यरत कर्मचारीको आफन्त हुनुपर्यो। होइन भने फ्रिमा उडाउन सकिँदैन। त्यतिमात्र होइन म तपाईंहरू दुवै जनालाई विदेश पठाउने ग्यारेन्टी दिन्छु। तर, फ्रि भिसा फ्रि टिकटको लागि हुने अन्तर्वार्तामा तपाईंहरूले हामीले एक रुपैयाँ तिरेको छैन भन्दै झुट बोल्नुपर्ने हुन्छ। मलेसिया, दुबई, साउदी अरब, ओमान, कतारलगायतका देशमा फ्रि भिसा फ्रि टिकटमा उड्न कामको प्रकृति हेरेर चार लाखसम्म खर्च गर्नुपर्ने उनको भनाइ थियो। एजेन्टको यस्तो कुरा सुनेपछि हाम्रो दोस्रो प्रयास पनि असफल भयो।  तेस्रो प्रयासस्वरूप चिनजानका जनप्रतिनिधिमार्फत श्रम रोजगार तथा सामाजिक सुरक्षा मन्त्रालयका उच्च अधिकारीलाई भनसुन गर्न लगाए फ्रिमा उड्न पाइन्छ कि भन्ने आशा एजेन्टले देखाएका थिए। सोही अनुसार हामीले दौडधुप सुरु गर्यौं। ती एजेन्टले पनि मन्त्री र मन्त्रालयका उच्च अधिकारीको कोटा हुने भएकाले उनीहरूले चाहेमा एक दुई जनालाई फ्रि भिसा फ्रि टिकटमा उडाउन सक्ने बताएका थिए। एजेन्टले भनेअनुसार श्रम मन्त्रालयका एक उच्च अधिकारीलाई हामीले भेट्ने प्रयास गर्यौं। लगातार दुई दिनको प्रयासपछि मन्त्रालयका एक अधिकारीले दुई मिनेट समय दिए। भेटघाटको क्रममा दुवैको आर्थिक अवस्था कमजोर भएकाले फ्रि भिसा फ्रि टिकटमा उडाउन म्यानपावरलाई भनसुन गरिदिन आग्रह गरियो। ती अधिकारीले पनि योग्यताका विषयमा सोधपुछ गरी बायोडाटा टेबुलमा राख्न भन्दै उनी बैठकमा निस्किए। कसलाई भेट्ने कहाँ भेट्ने केही खुलाएनन्। हामी पनि साँझसम्ममा खबर आउँछ कि भन्ने आसमा पर्खिबस्यौं तर, खबर आएन। भोलिपल्ट फेरि मन्त्रालयमा उनैलाई भेट्न गयौं। करिब तीन घण्टा कुरेपछि जम्मा एक मिनेट भेटको समय पाइयो। सर, हजुरले भन्दिन्छु त भन्नुभयो कहाँ भेट्ने कसलाइ भेट्ने भनेर हिजो भन्नु भएन। त्यही भएर आज हामी यकिन गर्न आएका हौं, मेरो जिज्ञासा सकिन नपाउँदै सिँढी चढ्दै गरेका ती अधिकारीले भने, ठीक छ तर, प्रत्येक दिनजसो भेटेर हुन्छ र ? म काम भएपछि खबर गरिहाल्छु नि। अहिले जानुस्। उनको रुखो र अनिश्चित जवाफपछि भनसुन गरेर शून्य लागतमा वैदैशिक रोजगारीमा जाने आशा मरेर गयो। हाम्रो तेस्रो प्रयास पनि यसरी असफल भयो। फ्रि भिसाको कुरै नउठाउने निधो अब फ्रि भिसा फ्रि टिकटको कुरै नउठाउने निधो गरेर हामी कोठा फर्कियौं। नेपाल सरकारले २०७२ सालदेखि लागू गरेको फ्रि भिसा फ्रि टिकट नाम मात्रको रहेछ भन्ने लाग्यो। पहुँचवालाको मात्र अधीनमा रहेछ भन्ने पनि प्रस्टै देखियो। प्रत्येक ६६ महिना जस्तोमा परिवर्तन हुने सरकारका श्रम मन्त्री र फ्रि भिसा फ्रि टिकटको वैदेशिक रोजगार भनेर नारा लगाउने नेतृत्वको चुनाव लक्षित फन्डामात्र रहेछ। फ्रि भिसा फ्रि टिकट लागू भएको एक दशक पुग्न लाग्दा पनि यसको प्रभावकारी कार्यान्वयन हुन नसक्नु आफैंमा दुःखद् कुरा हो। अहिले पनि लाखौं नागरिक वैदेशिक रोजगारमा फ्रि भिसा फ्रि टिकटको पछि लाग्दा काठमाडौंका गल्लीगल्लीमा महिनौंसम्म भौंतारिन बाध्य छन्। एजेन्टको जालोमा सोझासाझा जनता पर्दा राज्य भने उदासीन छ। फ्रि भिसा फ्रि टिकट म्यानपावरको मनग्य कमाउने भाँडो बनेको छ। त्यसपछि हामी फ्रि भिसा फ्रि टिकटमा वैदेशिक रोजगारीमा पठाउने म्यानपावरबाहेकका निश्चित रकम लिएर वैदेशिक रोजगारीमा पठाउने म्यानपावर धाउन थाल्यौं। म पनि आफन्त साथीभाइ, चिनेजानेका व्यक्तिहरूमार्फत सुरक्षित म्यानपावरका बारेमा बुझ्न थालेँ। सार्वजनिक बसमा पनि एजेन्टको ठगी प्रयास काठमाडांैमा चल्ने सार्वजनिक बसमा समेत एजेन्टहरू भेटिए। एक दिन हामी साँझ म्यानपावरमा बुझेर घर फर्किंदै थियौं। दाइ पछाडि हुनुहुन्थ्यो। म अगाडिको सिटमा थिएँ। दाइभन्दा पछाडिको सिटमा बसेका एक व्यक्तिले तपाईं वैदेशिक रोजगारमा जाने हो भने मकहाँ आउँनुस् भन्दै थिए। अलि राम्रो कमिसन दिए एक सातामै भिसा झार्दिन्छु भनेर दाइलाइ फकाउँदै थिए। घर खोटाङ बताउने ती एजेन्टका कुरा सुनेर मनमनै छक्क परे। काठमाडौंका प्रत्येक सार्वजनिक बसमा दुई, चार जना एजेन्ट हुँदा रहेछन् जस्तै लाग्यो। एउटा मान्छे म्यानवापरको सम्पर्कमा ल्याइदिएमा एजेन्टलाई ५० हजारसम्म आम्दानी हुने रहेछ। अझ भिसा झरे पछि सम्बन्धित रोजगारमा जाने व्यक्तिले खुसीले पार्टी दिनुपर्ने चलन रहेछ। सार्वजनिक बसमा भेटिएको थाकेको अनुहार दाइ र म सामाखुसीस्थित एक म्यानपावरमा आवश्यक कागजात बुझाएर फर्किंदै थियौं। हामी गाडीको पछाडिको सिटमा थियौं। अगाडिको सिटमा गाला ख्याउँटो परेको र झुत्रो कपडा लगाएका एक व्यक्ति क्लियर ब्यागमा केही कागजात लिएर बसेका थिए। उमेरले सायद ४० को हाराहारीका देखिन्थे। क्लियर ब्यागभित्र पासपोर्ट पनि थियो। उनको अनुहारमा निराशाको बादल मडारिएको प्रस्ट देखिन्थ्यो। सायद ठूलै पारिवारिक समस्याले गर्दा उनलाई यो उमेरमा पनि बिदेसिनुपर्ने बाध्यता आइलागेको थियो। दाइ कुन देशको भिसा लगाउनु भयो नि भनेर दुईचार पटक सोध्दा पनि उनले बोल्न चाहेनन्। नसुने झैं गरेर बसिरहे। मलाई लाग्यो उनले मलाई एजेन्ट सम्झिए। एजेन्टबाट ठूलै धोका पाएरै मसँग बोल्ने चाहेनन् जस्तो मैले अनुमान गरे। जे भए पनि उनको त्यो निराशा अनि ढल्किँदो उमेरमा पनि बिदेसिन तम्सिनु परेको बाध्यात्मक परिस्थिति नियाल्दा मन साह्रै अमिलो भयो। एयरपोर्टमा जब मोलमोलाइ भइरहेको थियो वैदेशिक रोजगारीका विषयमा बुझ्न हामी सिनामंगलस्थित एउटा म्यानपावरमा पुग्यौं। हामी त्यहाँका सञ्चालकसँग कुरा गर्दै थियौं। त्यत्तिकैमा कपाल, दाह्री फुलेका अन्दाजी ५० वर्ष नाघेका एक व्यक्ति भित्र छिरे। उनी तराई मूलका थिए सायद। हाम्रो कुराकानी चलिरहेकै थियो। यतिकैमा ती व्यक्ति सञ्चालकसामु आएर भने, म ५० जना मान्छे ल्याउँछु। मलाइ प्रतिव्यक्ति कमिसन कति दिने ? प्रतिप्रश्न गर्दै ती सञ्चालकले भने, हामीबाट प्रतिव्यक्ति कति कमिसनको आस गनुएभको छ, भन्नुस्। तर, ती व्यक्ति बोलेनन्। फेरि तिनै सञ्चालकले जतिसक्दो धेरै मानिस ल्याउनु भयो तपाईंलाईं उत्तिकै धेरै कमिसन आउँछ भनेर ती व्यक्तिलाई प्रलोभन देखाए। एकछिन पछि तपाईंसँग छुट्टै मिटिङ गर्छु, उनले भने। निरीह राज्य म्यानपावर र एजेन्ट मिलेर खुल्लमखुला मान्छे बेच्नेधन्दा चलिरहँदा पनि राज्य निरीह बनेको देखियो। मान्छे बाध्यताले नै वैदेशिक रोजगारीमा जाने गर्छन्। घरपरिवार आफ्नो देश छोडेर विदेशी भूमिमा पशुझैं पिल्सिएर बस्न कसलाई पो रहरलाग्दो हो ? वैदेशिक रोजगारीमा जानेहरू धेरैजसो चर्को ब्याजमा ऋण काडेर बिदेसिने गर्छन्। त्यसमा पनि काठमाडौं आउजाउ खर्च, एजेन्टलाई बुझाउनुपर्ने चर्को रकम, रकम फसाइदिने जोखिम। यस्तै अनेकन् समस्या नेपाली नागरिकले झेल्नु परेको छ। विदेशमा श्रम पसिना बगाएर कमाएको पैसाबाट आएको रेमिट्यान्सबाट देश चलेको छ। तर, वैदेशिक रोजगारीमा पसिना बगाउन जान्छुभन्दा पनि नागरिकलाई सहज छैन। यसरी हुन्छ राज्यको कर छली हामीले घुमेका धेरैजसो म्यानपावरले वैदेशिक रोजगारीमा गएबापतको रकम नगदमै एजेन्टलाई बुझाउनुपर्ने बताए। मलाई शंका लागेर सामाखुसीस्थित एक म्यानपावरका प्रमुखसँग सोधे पनि। नगद नै दिए पनि बैंक खाता वा चेकमार्फत दिए हुँदैन भनेर हामीले सोध्दा उनले हुँदैन भने। चेक वा बैंक खातामार्फत दिने भए हामी तपाइलाईं विदेश पठाउन सक्दैनौं, अन्तै जानुस्, उनले भने। मैले अझ नम्रतापूर्वक फेरि भने, नगद रकम दिँदा ठगिने सम्भावना धेरै हुन्छ। हिजोआज यस्ता धेरै घटना तपाईंले पनि सुन्नु भएको होला नि। हामी तपाईंकै म्यानपावरमार्फत जान्छौं तर, नगदनै दिनुपर्ने कारण के हो। राम्रोसँग बुझाइदिनुस् न। यति भनेपछि उनले कुरा खोले। बैंक खातामा पैसा जम्मा गर्दा कारोबार धेरै देखिने भएकाले राज्यलाई धेरै कर तिर्नुपर्ने उनले जनाए। त्यसैले पनि नगदनै लिने गरेका छौं। तपाईंका मान्छेलाई भनेकै काममा विदेश उडाए त भयो नि, उनले थपे। काठमाडौंको एकाधबाहेक प्रायः म्यानवारवले वैदेशिक रोजगारमा पठाएबापतको रकम नगदमै लिने गरेको पाइयो। २ लाख ६० हजार दिने सर्तमा दुबई भिसा आवेदन वैदेशिक रोजगारको खोजीमा करिब दुई साताको दौडधुप पछि बल्लतल्ल एक एजेन्टमार्फत मसँगै काठमाडौं आएकामध्ये एक दाइको दुबईको भिसाको लागि आवेदन दिइयो। यदि भिसा लागेमा उहाँले २ लाख ६० हजार रुपैयाँ ती एजेन्टलाई बुझाउनुपर्ने सर्तमा उनीहरूले सक्कली पासपोर्ट राखेका छन्। अर्को साथीको मेडिकल पास नभएपछि त्यत्तिकै घर फर्किनु पर्यो। के भन्छन् सरोकारवाला ? सूर्यबहादुर खत्री  महानिर्देशक, वैदेशिक रोजगार विभाग फ्रि भिसा फ्रि टिकटको लागि म्यानपावरले जम्मा १० हजार सेवा शुल्क दिने व्यवस्था भए पनि आन्तरिक रूपमा उनीहरूले धेरै पैसा उठाएको सुनिन्छ। लिखित उजुरी आएका माथि हामीले कारबाही गर्ने गरेका छौं। कारोबार गर्दा बैंकिङ प्रणालीमार्फत गर्ने नीति नियम बनाइए सर्वसाधारण ठगिने क्रम धेरै हदसम्म घट्नेछ। भारत र बंगलादेशले जस्तै सम्बन्धित रोजगारदाता कम्पनीले एक महिनाबराबरको तलब फ्रि भिसामा पठाउने नेपालका म्यानपावरलाई उपलब्ध गराउने नियम बनाइएमा यो समस्या निराकरण हुनेछ। डाद्वारिका उप्रेती  कार्यकारी निर्देशक, वैदेशिक रोजगार बोर्ड फ्रि भिसा फ्रि टिकटको कुरा सुन्दा कर्णप्रिय भए पनि व्यवहारमा लागू भएको छैन। यो अवसर आए पनि म्यानपावरहरूले आफन्त र चिनजानलाई पठाउने गरेका छन्। सम्बन्धित रोजगारदाता विदेशी कम्पनीको पनि यसमा मिलेमतो नभई एजेन्टले फ्रि भिसाका लागि पैसा उठाउन सक्दैन। रामेश्वर नेपाल, श्रमविज्ञ गरिबी र बेरोजगारीका कारण मानिस वैदेशिक रोजगारीमा जान बाध्य छन्। स्वदेशमा सानातिना अवसर पाए पनि जीविकोपार्जन गर्न नसकिने भएकाले बिदेसिनु परेको हो। नेपालमा कुनै एक व्यक्ति विदेश जान्छु भनेर सपना देख्न थालेदेखि नै ठगिन थाल्छ। विदेशीने नेपाली नागरिकले श्रम शोषणमात्र नभई यौन शोषण र आर्थिक शोषणमा पनि पर्नु परेको छ। वैदेशिक रोजगारलाई सुरक्षित, मर्यादित र व्यवस्थित बनाउन वैदेशिक रोजगारसम्बन्धी ऐनकानुनलाई प्रभावकारी कार्यान्वयनमा ल्याउनुपर्छ। वैदेशिक रोजगारसम्बन्धी सही सूचनालाई गाउँगाउँमा पुर्याएर सर्वसाधारणलाई सचेत गराउनुपर्छ । आलिसान म्यानपावर कार्यालयका स्रोत के हुन् ? काठमाडौं पुगेको दुई सातामा हामी झन्डै एक दर्जन म्यानपावरका कार्यालयमा पुग्यौं। ती म्यानपावरको कार्यालयमा पुग्दै गर्दा अधिकांश म्यानपावरका कार्यालय आलिसान बंगलाभन्दा कम थिएनन्। बाहिर सेक्युरिटी गार्ड, भित्र छिर्न अनुमति लिनुपर्ने। भित्र छिरिसकेपछि सुरुमा सोधपुछ कक्षमा नबुझी अन्य व्यक्तिलाई भेट्नै नपाइने। कार्यालयको भित्री सजावट उत्तिकै भव्य। दर्जनांै कर्मचारी। उनीहरू हाउभाउ हेर्दा कुनै एक सुविधासम्पन्न मन्त्रालयका कर्मचारीभन्दा कम देखिन्नथियो। म्यानपावरका कार्यालयको त्यस्तो साजसज्जा देख्दा मासिक लाखौं आम्दानी हुन्छ भन्ने अनुमान गर्न सकिन्थ्यो। म्यानपावरको सञ्चालकलाई त भेट्नै नसकिने रैछ। हामी वैदेशिक रोजगारमा जानुअघि सबैकुरा राम्रोसँग बुझ्नुपर्छ भन्नेमा अडिक थियौँ। कति पैसा लाग्ने, कहाँ जाने, के काम गर्ने, रकम कसरी भुक्तानी गर्नुपर्ने, यस्तै यस्तै विषयमा कसैले प्रस्ट पारिदियोस् भन्ने हामी चाहान्थ्यौं। त्यसैले यी सबै बुझ्न म्यानपावरका मुख्य व्यक्तिलाई नै भेट्न हामीले धेरै ठाउँमा प्रयास गर्र्याैें। एकाधबाहेक अन्य ठाउँमा भेट्न पाइएन। हामीले कति रकम बुझाउनुपर्छ भनेर यकिन गर्न खोज्दा धेरैले बताउन आनाकानी गरे। म्यानपावरमा पनि आन्तरिक सिन्डिकेट अचाक्ली रहेछ भन्ने हामीले अनुभव गर्र्यौं। प्रत्येकजसो म्यानपावरमा आवेदन गर्न पासपोर्टको सक्कल कपी नै राख्नुपर्ने रहेछ। सक्कल कपी नराखे आवेदन नै नलिने उनीहरूले जनाए। सक्कल कपी नराखे, फेरि अन्य म्यानपावरमा आवेदन गर्छन् र यता आउँदैनन् भनेर पासपोर्टको सक्कल कपी राख्न लगाउने गरेका मैले बुझेँ। सकेसम्म वैदेशिक रोजगारीका लागि जान चाहने सम्बन्धित व्यक्तिलाई म्यानपावरका कर्मचारीहरूले रोजगारका विषयमा जानकारी दिन नमान्ने रहेछन्। उनीहरूसँग आर्थिक मोलमोलाइ गर्न अप्ठ्यारो हुने भएकाले एजेन्टमार्फत नै आउनुपर्ने उनीहरूको आशय झल्किन्थ्यो। त्यतिमात्र नभई, भविष्यमा कुनै उजुरबाजुर परेमा सबैभन्दा पहिले एजेन्ट नै समातियोस् भन्ने पनि रहेछ। एयरपोर्टस्थित एक म्यानपावर कम्पनीमा वैदेशिक रोजगारका विषयमा बुझ्न खोज्दा सुरुमा कम्पनीका कर्मचारीले बोल्न चाहेनन्। उहाँहरू दुई जना रोजगारीमा जाने हो र थप पाँच, सात जना पनि गाउँबाट आउँदै छन् भने पछि बल्ल कुरा गर्न थाले। हामी सकभर वैदेशिक रोजगारीमा जाने सम्बन्धित व्यक्तिसँग डिल गर्दैनौं। किनभने पैसाको विषयमा कुरा गर्न पनि गारो, फेरि भोलि कुनै घटना घटेमा सरकारी झमेला पनि कसले झेल्छ र ? म्यानपावरका प्रमुखले भने, तपाईंहरू आइहाल्नु भयो। फेरि थप अरू छन् भनेपछि मात्र कुरा गरेको हो। नत्र भने एजेन्टमार्फत नै भिसा लगाइन्छ। यो दुई साताको अवधिमा म्यानपावरको खोजीमा काठमाडौंमा रहँदा यहाँका स्टेसनरी, चिया पसल, फोटोकपी र प्रिन्ट गर्ने पसल, जताततै छ्यापछ्याप्ती एजेन्टहरू भेटिए। उनीहरूले फोनमा कुराकानी गर्दै यहाँ यस्तो रोजगारीको अवसर छ तर यति रकम अग्रिम चाहिन्छ भनेर मोलमोलाइ गरिरहेका देखिन्थे।"
जापानले हेल्थ केयरमा २० हजार नेपालीलाई लैजाने,"काठमाडौं : जापानले हेल्थ केयरमा २० हजार नेपालीलाई लैजाने भएको छ। नेपाल र जापानका कम्पनीहरूले संयुक्त रूपमा सोमबार काठमाडौंमा एक कार्यक्रम आयोजना गरी नेपालजापान सेवा आदानप्रदान कार्यक्रम अन्तर्गत २० हजार केयरगिभरलाई लैजाने घोषणा गरेको हो। कार्यक्रमलाई प्रभावकारी बनाउन जापानका जेन्काउ रिसर्च इन्स्टिच्युटका, कोजाई कोसन कर्पोरेसन प्रोग्रेसिभ स्टाफ एजेन्सी र नेपालका काठमाडौं विश्वविद्यालय स्कुल अफ मेडिकल साइन्स, सन एन्ड कम्पनी प्रालि र सान्दिपनी ग्रुप अफ एजुकेसनका प्रतिनिधिहरूले समझदारीपत्रमा हस्ताक्षर गरेका छन्। स्वास्थ्य सेवाका क्षेत्रमा जापानमा कामदार आवश्यक रहेकाले नेपालीलाई दक्ष बनाउँदै जापानको रोजगारीमा अवसर सिर्जना गर्ने उद्देश्यले यो कार्यक्रम ल्याइएको सन्दिपनी ग्रुप अफ कम्पनीका कार्यकारी निर्देशक नरेश ओझाले जानकारी दिए। जापानको स्वास्थ्य सेवा क्षेत्रमा नेपालबाट पठाउने काम सन्दिपनीले गर्नेछ। १८ वर्षदेखि ४५ वर्षसम्मका व्यक्ति जापानको यस्तो रोजगारीमा जान योग्य हुनेछन्। जापानको केयर गिभिङ क्षेत्रमा जान चाहने नेपालीका लागि नर्सिङ विषयको अध्ययन अनिवार्य गरिएको छैन। जापानी भाषाको आधारभूत ज्ञान एनफोर लेभलको भाषा परीक्षा उत्तीर्ण गरी तोकिएको सीप परीक्षणमा पास गरेका नेपालीहरू जापानको केयर गिभिङ क्षेत्रमा जान पाउनेछन्। भाषा परीक्षा र सीप परीक्षणमा उत्तीर्ण भएकाहरूलाई अन्तर्वार्तामार्फत जापानी कम्पनीले छनोट गर्ने पीएसएसका कार्यकारी निर्देशक चिजो मासुदाले बताए। यसरी छानिएकाहरूलाई नेपालमा नै केयरगिभरका लागि आवश्यक सूचनाप्रविधि र एआईलगायतका तालिम प्रदान गरिनेछ। यसरी छानिएका नेपाली केयरगिभरलाई जापानी कम्पनी पीएसएस खाइगोले जापानका विभिन्न स्थानमा रोजगारी दिनेछ। जापानमा केयरगिभरको काम गर्नेहरूले मासिक दुई लाख जापानी येनसम्म आम्दानी गर्न सक्ने जानकारी दिइएको छ। कार्यक्रमले नेपालीहरूलाई जापानको रोजगारीमात्र नभएर नेपाली युवाहरूलाई अन्तर्राष्ट्रिय स्तरको स्वास्थ्य सेवा तालिम पनि प्रदान गरी दक्ष जनशक्ति उत्पादन गर्नु कार्यक्रमको मुख्य उद्देश्य रहेको सान्दिपनीका कार्यकारी निर्देशक ओझाले जानकारी दिए। यसरी जापान जानेहरूले तीनदेखि पाँच वर्षसम्म रोजगारीको अवसर पाउनेछन्। त्यसपछि नेपाल फर्कन उनीहरूलाई प्रोत्साहन गरिनेछ। जापानमा केयरगिभरको काम गरी नेपाल फर्किएका युवालाई नेपालमा नै केयरगिभिङ सेन्टर स्थापना गर्न प्रोत्साहन गरिनेछ, जापानमा विभिन्न कम्पनीहरूलाई कामदार उपलब्ध गराउँदै आएको ओझाले भने। यस कार्यक्रमअन्तर्गत स्वास्थ्य सेवामा उपयोग हुने जापानमा विकसित उपकरणको उपयोगिता बढाउने पनि लक्ष्य राखिएको छ। सन्दिपनी ग्रुप अफ कम्पनीजले कार्यक्रमले नेपाली युवाहरूको पेशागत विकास, अन्तर्राष्ट्रिय अनुभव र नेपालजापान सम्बन्ध विस्तारका लागि कोशेढुंगा सावित हुने विश्वास व्यक्त गरेको छ।"
"जग्गा फुकुवाको माग गर्दै मालपोत कार्यालयमा धर्ना, कामकाज ठप्प","सिरहा : सिरहाको लहानमा गाउँ ब्लक जग्गाको सम्पूर्ण फुकुवा माग गर्दै लहानमा स्थानीयहरूले मंगलबार मालपोत कार्यालय लहानमा धर्ना दिएका छन् । धर्नाले गर्दा कामकाज ठप्प भएको छ । स्थानीयसँगै लहान नगरपालिकाका उपमेयर रामचलितर महतो,वडा अध्यक्ष रमेश गौतमलगायत धर्नामा बसेका छन् । लेखापढी व्यवसायीहरूले पनि आन्दोलनमा सहमति जनाएर लेखापढी गर्न छोडेका छन् । हक हस्तान्तरण,बिक्री र बैंक तथा वित्तीय संस्थामा राख्न मिल्ने गरी स्रेस्ता प्रयोगको माग उनीहरूले गरेका छन् । केहीदिन अगाडि मालपोत,नापी,इलाका प्रशासन र लहान नगरपालिकामा ज्ञापनपत्र बुझाएका थिए । माग सम्बोधन नभएपछि मसाल जुलुस,विरोध प्रदर्शन गरेर धर्ना बसेका छन् । आइतबार साँझ मसाल जुलुस प्रदर्शन गरेका उनीहरू सोमबार नगरभरिमा विरोध प्रदर्शन गरेका छन् । मालपोत कार्यालय लहानमा धर्ना दिएका छन् । माग पूरा नभएपछि तालाबन्दी गर्ने संघर्ष समितिका संयोजक अरुण केसीले जानकारी गराएका छन् । लहान नगरपालिकाका २४ वटै वडामा गाउँ ब्लक जग्गा संघर्ष समिति गठन गरेका छन् । उनीहरूले गाउँ ब्लक जग्गाको अध्यावधिककरण, नापी र लालपुर्जा वितरण गर्नुपर्ने माग राखी आन्दोलित भएका छन् । यहाँका केही वडामा नापी गरि लालपुर्जा वितरण भएको छ । नापी भएको छ । धेरै व्यक्तिहरूको नापी हुन पाएकै छैन,संयोजक केसीले भने,नापी र मालपोत कार्यालयको ढिला सुस्तीले जनताले दुःख पाइरहेको छ । पटकपटक मौखिक र ज्ञापनपत्र बुझाएर अवगत गराए पनि काम तीव्ररुपमा अगाडि बढेको छैन । बाध्य भएर हामी आन्दोलित भएका छौँ ।कर्मचारीको ढिला सुस्तीलाइ राज्यका माथिल्लो निकायले चासो देखाउनुपर्ने उनले बताए । करिब ७ हजार परिवार गाउँब्लकको जग्गा समस्याले पीडामा परेको उनले जानकारी गराए । मेरो गाउँमा गाउँ ब्लक जग्गामा घर भएकाहरूलाई ०७२ सालमै लालपुर्जा वितरण भएको छ । तर,अध्यावधिककरण नहुँदा जग्गालाई किनबेच,बैंकमा धितो राखेर केही कार्य गर्न पाएको छैन । अंश वण्डा पनि भइरहेको छैन,लहान नगरपालिका१९ का जगदिश साहले भने,मालपोत जाँदा नापी कार्यालयबाट कागजात नआएको भन्दा नापी जाँदा मालपोतले ढिलाइ गरेको भन्छ । हामी कर्मचारीको रबैयाले दुःख पाइरहेका छौँ । माग सम्बोधन नभएर हामी आन्दोलन गरिरहने उनले सुनाए । पाएको लालपुर्जा हेर्न र घरमा थन्काउने बाहेक केही गर्न नपाएको उनको भनाइ छ । मालपोत र नापीले काम अगाडि बढाउँदा हामी जनप्रतिनिधिहरूले गाउँगाउँमा जाँदा गुनासो गुनासै सुन्नू परेको लहान नगरपालिकाका मेयर महेश चौधरीले सुनाए । यहाँका हजारौं घरपरिवार गाउँब्लक जग्गाको समस्या समाधन नहुँदा पीडामा छ । हामीलाई गुनासो गरेको गरै छ । तर,आफूहरूले पहल गर्दा पनि काम छिटो हुन पाएको छैन,उनले भने,जति चाँडो यो समस्या समाधान भयो त्यति नै चाँडो जनताले राहत पाउनेछ ।नगरपालिकाबाट हुने कामका लागि हामी सहजीकरण,समन्वय र सहयोग गर्न तयार रहेको उनले सुनाए । लहानस्थित मालपोत कार्यालयका सूचना अधिकारीसमेत रहेका नायब सुब्बा शिवकुमार यादवले नापी कार्यालयबाट प्राप्त भएको स्रेस्ता कम्प्युटरमा प्रविष्ट गर्न नपाउँदा समस्या भएको स्वीकार गरेका छन् ।"
"धनुषामा सवारी दुर्घटना, एक शिक्षकको मृत्यु","ढल्केवर(धनुषा): धनुषामा सवारी दुर्घटनामा परी एक शिक्षकको मृत्यु भएको छ। मृत्यु हुनेमा धनुषाको मिथिला नगरपालिका४ पुष्पलपुरका पूर्णबहादुर विश्वकर्मा रहेको इलाका प्रहरी कार्यालय महेन्द्रनगरले जनाएको छ। उनी स्थानीय श्री राष्ट्रिय आधारभूत विद्यालयमा अध्यापनरत थिए। सोमवार राति करिब ९ बजेको समयमा जनकपुरबाट ढल्केवरतर्फ आउने क्रममा उनले आफैंले चलाएको मधेस प्रदेश ०२ ००७प ५०२० नम्बरको स्कुटी जनकपुरढल्केवर खण्डअन्तर्गत मिथिला नगरपालिका२ स्थित नक्टाझिजमा दुर्घटनामा परेको हो। दुर्घटनामा गम्भीर घाइते भएका विश्वकर्माको उपचारको क्रममा मृत्यु भएको इलाका प्रहरी कार्यालय महेन्द्रनगरका प्रहरी निरीक्षक सोनुकुमार साहले जानकारी दिए। उनका अनुसार मृतकको शव पोस्टमार्टमका लागि प्रादेशि अस्पताल जनकपुरमा राखिएको छ। विश्वकर्मा सवार स्कुटीलाई ठक्कर दिएको हुनसक्ने आशंकामा बा १८ च ८७६८ नम्बरको स्करपियोलाई नियन्त्रणमा लिएर अनुसन्धान गरिरहेको प्रहरी निरीक्षक साहले बताए। स्कारपियो र स्कुटी एउटै दिशामा गुडेको थियो। स्कारपियोलाई अनुसन्धानका लागि त्यसका चालकसहित नियन्त्रणमा लिएका छौं। दुर्घटनास्थलका प्रत्यक्षदर्शीहरुलाई पनि बोलाउँदैछौं। प्रत्यक्षदर्शीहरुको बयानले केही भन्न सकिन्छ, प्रहरी निरीक्षक साहले भने। शिक्षक विश्वकर्माको मृत्युको शोकमा मिथिला नगरपालिकाका सम्पूर्ण सामुदायिक तथा संस्थागत विद्यालयमा शोक बिदा दिइएको छ। नगरपालिकाको शिक्षा शाखाले एक सूचना जारी गर्दै शिक्षक विश्वकर्माको मृत्युको शोकमा नगरपालिकाका सम्पूर्ण सामुदायिक तथा संस्थागत विद्यालय मंगलवार एक दिन बन्द रहने जनाएको छ।"
"ए हजुर, कहाँबाट कमाउनु भो ?","भ्रष्टाचारलाई नियन्त्रण गर्ने, नियमन गर्ने र अनुगमन गर्ने निकाय बलियो हुनु आवश्यक छ। वर्तमान युग पुँजीवादी युग हो। पुँजीवादी विश्वमा पुँजीको महत्त्व तुलनात्मक रूपमा बढी हुन्छ र आकर्षण पनि पुँजीतर्फ नै बढी केन्द्रित हुन्छ। जसले गर्दा देशमा जताततै भ्रष्टाचारले जडो गाड्न थाल्छ। भ्रष्टाचारले वर्तमान युगमा प्राणघातक रोग क्यान्सरकै रूप ग्रहण गरेको छ। यसले गर्दा देश मात्रै होइन व्यक्तिलाई समेत ध्वस्त बनाउने अवस्था सिर्जना भएको हामी देख्छौं। मुख्य रूपमा भ्रष्टाचार बढेपछि गरिबका अधिकार खोसिन्छ। लोकतन्त्र र न्यायको क्षेत्रमा भ्रष्टाचार एउटा ठूलो अवरोधकको रूपमा रहेको छ। लोकतन्त्र र न्यायको क्षेत्रलाई भ्रष्टाचारले बर्बाद गर्ने काम गर्छ। लोकतन्त्र प्रतिको भरोसा र विश्वास जुन सर्वसाधारण जनताको हुन्छ त्यसलाई अविश्वासमा परिणत गर्ने काम यसले गर्छ। भ्रष्टाचारले मुख्य रूपमा अख्तियारप्रतिको जुन जवाफदेहिता छ त्यसलाई कम गरेर यसले परिवारवादलाई प्राथमिकता दिन्छ र साथै परिवारवादको प्राथमिकताको कारणले युवाहरूले स्वतन्त्र हिसाबले जुन अवसर पाउनुपर्ने हो त्यो पाउन सक्दैनन्। युवाका सपनाहरू बलि चढ्छ। राम्रा र सक्षम व्यक्तिहरू काम नगर्ने अवस्थामा पुग्छन्। त्यसैले गर्दा भ्रष्टाचारलाई मौलाउन दिनुभन्दा पनि भ्रष्टाचारको विरुद्धमा सशक्त रूपमा आवाज उठाउनु आवश्यक छ। भ्रष्टाचारका कारणहरूमा सबैभन्दा पहिलो त म के देख्छु भने धेरै कानुन बन्नु पनि भ्रष्टाचारको एउटा कारण हो। धेरै कानुन बनेपछि त्यसको दायरा फराकिलो हुने र आफैंमा बाँझिएर विवादास्पदसमेत हुने र मान्छेलाई जस्तो खालको आवश्यकता हुन्छ त्यस्तै कानुन देखाएर काम कारबाहीमा ढिलासुस्ती सिर्जना गर्ने र त्यसो गरेर आर्थिक भ्रष्टाचार र अनियमितता गर्ने प्रवृत्ति छ। त्यसकारण कानुन धेरै बनाउनुभन्दा पनि थोरै कानुन बनाउनु तर, त्यसको प्रभावकारी कार्यान्वयनमा ध्यान दिनु आवश्यक छ। भ्रष्टाचारको अर्को कारण राजनीतिक अस्थिरता पनि हो। राजनीतिक अस्थिरता भएपछि दलगत संघर्षहरू बढेर जान्छ। यस्तोमा एकले अर्कालाई नियन्त्रण गर्न सक्ने अवस्था रहँदैन। नियन्त्रणको अवस्था विलिन भएपछि त्यहाँ पनि भ्रष्टाचार मौलाउनु निश्चित नै हुन्छ। त्यसैगरी भ्रष्टाचार नियन्त्रण तथा नीतिगत भ्रष्टाचारकम गर्न जनप्रतिनिधि भनौं वा नेता र कर्मचारी वर्ग इमान्दार हुनु आवश्यक छ। यी दुवै जवाफदेही भए धेरै मात्रामा भ्रष्टाचार नियन्त्रण गर्न सकिन्छ। त्यसैले जवाफदेहिता पनि ठूलो कुरो हो। हाम्रो देशमा भ्रष्टाचारको विषयमा हामी उदार छौं। कानुन कार्यान्वयन नगर्नेहरूलाई कडा दण्ड सजायको व्यवस्था हुनु जरुरी छ। त्यसो भयो भने भ्रष्टाचार गर्नुभन्दा पहिले पक्कै कानुनको डर हुन्छ। अर्को कुरा के हो भने धन भनेकै चोरी हो भन्ने मान्यता पनि हाम्रो समाजमा व्याप्त छ। चोरी गर्न सकिएन भने मनग्य धन प्राप्त गर्न सकिँदैन भनेर पनि भन्ने गरिन्छ। यस्तो अवस्थामा यदि कुनै सरकारी सेवामा लागेका व्यक्ति वा सार्वजनिक सेवा भनौं जनप्रतिनिधि जस्ता व्यक्तिहरूले एकैपटक यदि मनग्य आम्दानी गरेका छन् भने त्यसलाई पनि राज्यले निगरानी गर्नु आवश्यक छ। यस्तो गरियो भने भ्रष्टाचार नियन्त्रणमा सहयोग पुग्न सक्छ। जस्तो कि कुनै सरकारी संरचनामा बसेका कर्मचारीको तीन पुस्तै आर्थिक स्थितिको विश्लेषण गरेर मात्रै जागिर दिइयो भने ती व्यक्तिहरूले कति समयमा कति आर्जन गरे र त्यो आर्जन सही तरिकाले गरिएको हो वा गलत तरिकाले दिन दुगुना रात चौगुना आम्दानी गरेका छन् भन्ने प्रस्ट हुन्छ। महँगी र तलबबीचको असन्तुलनलाई पनि कम गर्नु जरुरी छ। महँगीअनुसारको तलबको व्यवस्थापन भएन र यो द्वन्द्वलाई हामीले बुझ्न सकेनौं भने भ्रष्टाचारको कारण बन्न सक्छ। जनप्रतिरोधीलाई भ्रष्टाचारको प्रोत्साहन गर्नुको साटो दण्डित गरियो भने भ्रष्टाचार कहिले पनि मौलाउन सक्दैन। हाम्रो देशमा अवस्था विपरीत छ। भ्रष्टाचार गर्नेहरूको प्रतिरोध गर्नेहरूलाई नै उल्टो दण्डित गर्ने काम गरिन्छ। जसले प्रतिरोध गर्यो उसलाई दुव्र्यवहार गर्ने, सार्वजनिक अपराधमा मुद्दा लगाइदिने जस्ता समस्याहरू र कानुनी प्रावधानहरूले गर्दा पनि भ्रष्टाचार वृद्धि भएको छ। जनताले यसको विरोध गर्नुको साटो मौन भएर बसेको अवस्था हामी देख्छौं। भ्रष्टाचारले देशलाई समाप्त पार्छ भन्ने सत्य हो। यसले सम्पूर्ण समाजलाई घुन लागेको जस्तै गरी खोक्रो पार्न बेर लगाउँदैन। त्यसैले यसको निवारणका लागि हामीले सर्वप्रथम कानुनलाई बलियो बनाउने तर्फ जोड दिनु आवश्यक छ। धेरै कानुन बनाएर अनावश्यक रूपमा सर्वसाधारण जनताका लागि जटिलता बढाउने र भ्रष्टाचारीहरूलाई बाटो देखाउनेभन्दा पनि बलियो र सशक्त कानुनहरूको निर्माण गरी तिनको कार्यान्वयनमा बढी जोड दिनु पर्दछ। भ्रष्टाचारको विषयमा राज्य केही क्रूर हुनु पनि आवश्यक छ। हाम्रो देशमा भ्रष्टाचारको विषयमा हामी उदार छौं। कानुन कार्यान्वयन नगर्नेहरूलाई कडा दण्ड सजायको व्यवस्था हुनु जरुरी छ। त्यसो भयो भने भ्रष्टाचार गर्नुभन्दा पहिले पक्कै कानुनको डर हुन्छ। भ्रष्टाचारलाई नियन्त्रण गर्ने, नियमन गर्ने र अनुगमन गर्ने निकाय पनि बलियो हुनु आवश्यक छ। जस्तो कि अख्तियार दुरुपयोग अनुसन्धान आयोग छ वा भनौं सम्पत्ति शुद्धीकरण विभाग। अख्तियार वा सम्पत्ति शुद्धीकरणलगायतका संस्थाहरूको विकासमा जोड दिनु आवश्यक छ। संस्थाको विकाससँगै जवाफदेहिता अभिवृद्धि पनि गर्नु पर्छ। त्यस्ता संस्थाहरूमा इमान्दार, जिम्मेवार, सक्षम अधिकारीहरूलाई नियुक्त गर्नु आवश्यक छ। जसले गर्दा त्यहाँ काम गर्ने व्यक्तिहरूलाई प्रोत्साहन प्रदान हुनेछ। अर्को कुरा हामीले भ्रष्टाचार रोक्न म्यानुअल प्रणालीलाई परिमार्जित गरेर डिजिटल तथा अटोमेटिक प्रक्रियाहरूलाई प्रोत्साहन गर्नु र व्यवहारमा लागू गर्नु जरुरी छ। डिजिटलाइज भएपछि थुप्रै भ्रष्टाचारका बाटो बन्द हुन्छ। तर, डिजिटलाइजमा पनि यो जुन कर प्रणाली छ त्यसलाई निरुत्साहित गर्नु जरुरी छ। अहिले हामीले हातको हात कसैलाई रकम दियौं भने त्यसमा कुनै कर लाग्दैन तर, मोबाइलबाट ट्रान्सफर गर्छांै भने त्यहाँ कर काटेर पठाइन्छ। यस्ता विषयमा जनताको मत बुझेर सोहीअनुसारले परिमार्जन गर्नु आवश्यक छ। अन्त्यमा, सबैभन्दा पहिले जनशक्तिलाई शिक्षित र दक्ष बनाउनुपर्छ। दक्ष र शिक्षित जनशक्ति भयो भने मात्रै त्यसले भ्रष्टाचारको विरुद्धमा बोल्न सक्छ। जसलाई जानकारी नै छैन कि कुन सेवा नि : शुल्क छ र कुन लिँदा शुल्क तिर्नुपर्छ उसलाई त जसले पनि अनावश्यक आर्थिक प्रलोभनमा पार्ने नै भयो। त्यसैले शिक्षित समाजको निर्माणमा सबैभन्दा बढी जोड दिनु पर्दछ। वित्तीय सुशासन कायम गर्नु आवश्यक छ। अडिट प्रक्रियालाई पनि जोगाउने र अंशियार हुने प्रवृत्तिलाई पनि निरुत्साहित गर्नु जरुरी छ। वित्तीय अनुशासन र पारदर्शिता कायम गर्न अडिट प्रणालीलाई चुस्त दुरुस्त बनाउनु पर्छ। अडिट गर्दा अहिले भ्रष्टाचार भएको ठाउँमा अंशियार बनेर अडिटरहरूले नै रकम लिने गरेका थुप्रै उदाहरणहरू हामी समक्ष छ। त्यसैले अडिट प्रणालीलाई पनि निष्पक्ष र दुरुस्त बनाउनु पर्छ। भ्रष्टाचारका विषयवस्तुहरूमा हामी सबैको साझेदारी आवश्यक छ। राज्यको एकल प्रयासले यो सम्भव हुन सक्दैन। यसमा समाजका सबै वर्गको एकता र एकभाव जरुरी छ। यदि सबै पक्षले सुशासनको पक्षमा आफ्नो आवाज बुलन्द गर्यो भने भ्रष्टाचारको दलदलबाट देश मुक्त हुन सक्छ। (मण्डल, मधेस प्रदेशसभाका सभामुख हुन्। )"
नेपालभारत सचिवस्तरीय बैठक आज : प्रसारणलाइनको मोडालिटी अनुमोदन गरिँदै,"काठमाडौं : नेपालभारत ऊर्जा सचिवस्तरीय संयुक्त सञ्चालन समितिको बैठक मंगलबार भारतको नयाँ दिल्लीमा बस्दैछ। मंगलबार हुने जेएसीको बैठकले इनरुवापूर्णिया र दोदुधाराबरेली ४ सय केभी प्रसारणलाइन निर्माणको मोडालिटी (प्रारूप) लाई अनुमोदन गर्ने जनाइएको छ। अन्तरदेशीय विद्युत् व्यापारका लागि यी प्रसारणलाइन बन्नु अपरिहार्य रहेको छ। जेएसी बैठकमा सहभागी हुन ऊर्जा, जलस्रोत तथा सिँचाइ मन्त्रालयका सचिव सुरेश आचार्यसहितको टोली सोमबार नै भारत प्रस्थान गरिसकेको छ। यही माघ ९ गते दुई देशका ऊर्जा सहसचिवस्तरीय संयुक्त कार्यदलको बैठकले दुई अन्तरदेशीय प्रसारणलाइन निर्माणको मोडालिटी (प्रारूप) टुंगो लगाएको थियो। उक्त बैठकले सेयर अनुपात ५१ र ४९ प्रतिशत हुने गरी प्रसारण लाइन निर्माण अघि बढाउने सहमति जनाएको थियो। नेपालको तर्फबाट ऊर्जा मन्त्रालयका सहसचिव सन्दिव देवले नेतृत्व गरेको उक्त बैठकले दुई वर्षदेखि टुंगो लगाउन नसकेको यी प्रसारणलाइन निर्माणको मोडालिटी टुंगो लगाएको थियो। सहमतिअनुसार नेपालभारत संयुक्त कम्पनी बन्ने र आआफ्नो क्षेत्रको प्रसारणलाइनमा ५१ प्रतिशत सेयर रहनेछ। निर्माण हुने प्रसारणलाइनको नेपाल खण्डमा प्राधिकरणको ५१ प्रतिशत र भारतको पावरग्रिड कर्पोरेसन लिमिटेड (पीजीसीएल) को ४९ प्रतिशत हुने र भारत खण्डमा भारतको ५१ र नेपालको ४९ प्रतिशत हुने भएको छ। सहसचिवस्तरीय बैठकले सहमति जनाएको उक्त मोडालिटीलाई नै मंगलबार बस्ने सचिवस्तरीय बैठकले अनुमोदन गर्ने तयारी भएको बैठकमा सहभागी हुन भारतको गएको एक टोली सदस्यले बताएका छन्। गत वर्षको जेडब्लूजी बैठकमा नै टुंगो लगाउन खोजिएको यी प्रसारणलाइनको मोडालिटीमा नेपालभारत सहमति जुट्न सकेको थिएन। बुटवलगोरखपुर प्रसारणलाइनको मोडालिटी ५०५० सेयर स्वामित्वमा नजाने नेपाल पक्षको अडान र यसमा नै अघि बढ्ने भारतीय पक्षको अडानका कारण गत वर्ष यो विषय अघि बढ्न सकेको थिएन। गत वर्षको जनवरी २ र ३ (पुस १७ र १८ गते) मा भएको जेएससी बैठकले नै आगामी बैठक पहिला जेडब्लूजीको हुने र त्यहाँबाट प्रसारणलाइन निर्माणको मोडालिटी टुंगो लागेमात्र जेएससीको बैठक बसेर अनुमोदन गर्ने निर्णय भएको थियो। नेपालभारत प्रसारणलाइन गुरुयोजनाले नेपालका विभिन्न ६ वटा प्रसारणलाइन करिडोरहरूमा ११ वटा ४ सय केभी प्रसारणलाइन बनाउने भनिएको छ। त्यसमा ढल्केवरमुज्जफपुर अन्तरदेशीय प्रसारणलाइन निर्माण भएर सञ्चालनमा छ। दोस्रो बुटवलगोरखपुर ४ सय केभी प्रसारणलाइन निर्माणाधीन रहेको छ। एमसीसी परियोजनाले सन् २०२६ मा सम्पन्न हुने गरी यसको निर्माण सुरु गरिसकेको छ भने भारततर्फको लाइन निर्माणको काम पनि अघि बढिरहेको छ। तेस्रो भनेको ढल्केवरदेखि सीतामणिसम्मको अन्तरदेशीय प्रसारणलाइन हो, जुन अरुण तेस्रो जलविद्युत् आयोजना निर्माण गरिरहेको सतलज जलविद्युत् निगमले बनाइरहेको छ। तर, ढल्केवर सबस्टेसनको नजिकैको २१ किलोमिटर राइट अफ वे (आरओडब्लू) को मुद्दाका कारण केही समयदेखि अघि बढ्न सकेको छैन। चाँडै नै त्यो सम्पन्न हुने चरणमा छ। यो प्रसारणलाइनको क्षमता पनि २ हजार मेगावाट हो। तर, ९ सय मेगावाटको अरुण तेस्रो निर्माणको चरणमा छ भने भारतले नै निर्माण जिम्मा पाएको अरुण ४, तल्लो अरुण आदिका आयोजना बन्न अझै समय लाग्ने भएकोले नेपालले व्यावसायिक समझदारी गर्दै ह्विलिङ चार्ज तिरेर नेपालले प्रयोग गर्न सक्ने गरी काम अघि बढाइएको छ। त्यसपछिको प्रसारणलाइन भनेको सन् २०२७२८ र २०२८२९ सम्म निर्माण सम्पन्न गर्ने गरी पूर्वमा इनरुवादेखि पूर्णियासम्म र सुदूरपश्चिममा लम्कीको दोदुधारादेखि भारतको बरेलीसम्म ४ सय केभी प्रसारणलाइनहरू बनाउने भन्ने प्रस्ताव छ। गत वर्षको जेएससी बैठकले यो समय निर्धारण गरेको थियो तर, नेपाल र भारतको आआफ्ना अडानहरूले गर्दा अघिल्लो वर्षको ११औं बैठकले यो टुंगो लाग्न सकेको थिएन। यो टुंगो नलागीकन सचिवस्तरीय बैठक गर्दा त्यसको औचित्य नहुने भन्दै यस पटक दुई देशको सहसचिवस्तरीय बैठकमात्र बसेको थियो। उक्त बैठकले यी दुई प्रसारणलाइन निर्माण सम्पन्नको समय पनि एक वर्षपछि सार्न सहमति जनाइसकेको छ। यस वर्ष बसेको सहसचिवस्तरीय बैठकले थप दुई अन्तरदेशीय प्रसारणलाइनको अध्ययन गर्ने पनि सहमति गरेको थियो। गत वर्षको बैठकमा नेपाल विद्युत् प्राधिकरणले निजगढबाट भारतको मोतीहारी र कोहलपुरबाट लखनउ ४ सय केभी प्रसारणलाइन निर्माण गर्न प्रस्ताव गरेको थियो। सो सम्बन्धमा यस पटकको बैठकले यी प्रसारण लाइनको अध्ययन अघि बढाउन सहमति जनाएको हो। अब मंगलबार बस्ने दुईदेशको सचिवस्तरीय बैठकले यी प्रसारलाइनको अध्ययन अघि बढाउन पनि अनुमोदन गर्ने छ।"
भ्रष्टाचार न्यूनीकरण सरकारको अभिभारा,"जुन सचिवले ऐन, कानुनमा बसेर काम गरिरहेको हुन्छ आफू अनुकूल भएन भनेर उसलाई सरुवा गर्ने कार्य भइरहेको पाइन्छ। यस्तो परिपाटीको अन्त्य गर्न सरकार गम्भीर हुनुपर्छ। राज्यका संयन्त्रबाट सामान्यत : भ्रष्टाचार दुई किसिमबाट भइरहेको पाइन्छ। एउटा विकास निर्माणको क्रममा राजस्व र विकास बजेट खर्च गर्दा र अर्को सेवाप्रवाहको क्रममा। नागरिकता, राहदानी वा राष्ट्रिय परिचयपत्र लिँदा होस् अथवा अन्य प्रकारका सिफारिसकै क्रममा होस्, नागरिकहरूलाई प्रत्यक्ष असर पर्ने हुनाले सेवाप्रवाहको क्रममा धेरै गुनासोे सुनिँदै आएको छ। ठूलठूला नीतिगत रूपमा गरिने निर्णयहरूमा जनताको पहुँच नहुने र पहुँचमा बसेका मान्छेहरूले क्याबिनेटमा बसेर निर्णय गर्ने हुनाले त्यस्ता निर्णयहरूप्रति गुनासो संख्यात्मक रूपमा कम देखिन्छ। राज्य कोषको ढुकुटी नगए पनि कसैको पकेटबाट कर्मचारीलाई घुस खुवाउनुपर्ने भएकाले सेवासम्बन्धी गुनासो बढेको देखिन्छ। विशेषगरी सार्वजनिक सेवामा हुने भ्रष्टाचार र नीतिगत रूपमा हुने भ्रष्टाचारविरुद्ध उजुरी गर्नुपर्ने हुन्छ। सम्बन्धित मन्त्रालयलाई जिम्मेवार बनाउनु आवश्यक छ। मन्त्रीहरूले पनि सम्बन्धित सचिवहरूसँग काम गर्न सक्नुपर्दछ भनेर आवाज उठाउनुपर्छ। जुन सचिवले ऐन, कानुनमा बसेर काम गरिरहेको हुन्छ आफू अनुकूल भएन भनेर उसलाई सरुवा गर्ने कार्य भइरहेको पाइन्छ। यस्तो परिपाटीको अन्त्य गर्न सरकार गम्भीर हुनुपर्छ। कर्मचारीले ऐन कानुनविरुद्ध काम गरिरहेको छ भने उसलाई जवाफदेही बनाउनुपर्छ। ऐन, कानुन र कार्यविधिअनुसार काम गरिएको छ भने उक्त कर्मचारीलाई मन्त्रीले भनेकै आधारमा, मन्त्रीले काम दिन नसकेकै आधारमा सरुवा गर्नु हुँदैन। त्यसैले हामीले प्रधानमन्त्रीज्यूलाई भनिरहेका छौं, कर्मचारीहरू असुरक्षित भए, असम्बन्धित मानिस कर्मचारीको कार्यकक्षमा गएर यो गर्न हुन्छ र त्यो गर्न हुँदैन भनेर थर्काइरहेका छन्। काम गर्न अवरोध गरिरहेका छन्। ट्रेड युनियनका कारणले पनि केही समस्या देखिएको छ। नीतिगत निर्णय गर्नु राज्यको लागि नराम्रो कुरा होइन। कतिपय कुराहरू नीतिगत निर्णय गरेर नै गरिन्छ। हामीकहाँ नीतिगत अभ्यासलाई गलत तरिकाले हेरियो र प्रयोग गरियो। मन्त्रालयहरूमा सचिवस्तरले गर्नुपर्ने निर्णयहरू पनि मन्त्रिपरिषद्को निर्णयमा अनुमान लगाउने, जहाँ अख्तियार दुरुपयोग अनुसन्धानको पहुँच हुँदैन। अहिले संवैधानिक रूपमा नै रोकिएको हुनाले सम्बन्धित मन्त्रालयको सचिवले गर्नुपर्ने निर्णय नगरिकन छल्नको लागि मन्त्रिपरिषद्मा लगेर निर्णय गराउने र नेपाल सकारलाई नै बदनाम गर्ने गरी निर्णय हुने गरेको हुनाले यो नीतिगत निर्णय बदनाम भएको छ। सुरुदेखि नै जति पनि ठेक्कापट्टालगायतका निर्णयहरू सम्बन्धित मन्त्रालयले नै गर्नुपर्दछ र त्यसो गरिएन भने पनि नगर्ने निर्णयहरूलाई सुशासन ऐन २०६४ अनुसार कारबाही गर्नुपर्दछ। भ्रष्टाचार न्यूनीकरणका लागि विगतमा भएका अभ्यास उत्साहजनक छैन, बरु निराशाजनक छ। यस पटकको ऐन कसरी संशोधन भएर आउँछ त्यो चाँही हेर्न बाँकी छ। अख्तियार दुरुपयोग अनुसन्धान आयोगले आर्थिक वर्ष २०८००८१ को अवधिमा कम्तीमा २ सय १ वटा मुद्दा दर्ता भएको तथ्यांक सार्वजनिक गरेको छ। जसमध्ये ५० प्रतिशत मुद्दा स्थानीय तहसँग सम्बन्धित छन्। संघीय मन्त्रालयको भन्दा स्थानीय तहको भोलुम निकै ठूलो छ। त्यसकारण स्थानीय तहको तुलनामा संघीय संरचनाबाट नै भ्रष्टाचारजन्य गतिविधि बढी भएको देखिन्छ। २५ वटा मन्त्रालयको बेरुजुलाई पहिलो प्राथमिकतामा राखिएको छ। आयोगको पहुँच देशैभर पुग्न सकेको छैन। देशभर जम्मा १० वटा प्रदेशस्तरको कार्यालय छन्। त्यसो हुँदाहुँदै पनि आयोगले काम गरिरहेको अवस्था छ। स्थानीय तहमा भ्रष्टाचार बढ्नुको कारण अख्तियारको टोली प्रत्यक्ष त्यहाँ नपुग्ने भएकाले हो। अधिकांश कार्यालयहरू कि त केन्द्रमा छन् कि त प्रदेश स्तरमा छन्। त्यस कारणले गर्दा स्थानीय निकायहरू छाडा छोडेका पशुजस्ता भएका हुन्। अर्को कुरा हामीले स्थानीय तहमा अनुभवी कर्मचारी खटाउन नसक्दा पनि समस्या भएको छ। भर्खरै लोकसेवा पास गरेर आएका कर्मचारीले कर्मचारी ऐन, कानुन बुझेका हुँदैनन्। त्यसकारण कार्य सम्पादनमा त्रुटि देखिँदै आएको छ। प्रक्रियागत नहुने गरेको गुनासो सुनिएको हो। पढेर पास भए पनि नयाँसँग अभ्यास नहुँदा समस्या भएको हो। स्थानीय तहमा राजनीतिक नेतृत्व हाबी भएको कारणले कर्मचारीहरूले ऐन, नियम कानुन लागू गर्न कठिनाइ महसुस गरिरहेका छन्। राजनीतिक नेतृत्वहरू भ्रष्टाचारमा अलि कममात्रै सामेल हुन्छन्। उनीहरूको विभिन्न ठाउँमा पहुँच हुन्छ। त्यस कारणले गर्दा उनीहरूलाई बचाउने परिपाटी अलि बढी नै छ भने स्थानीय तहका कर्मचारीहरू भ्रष्टाचारको मुद्दामा पर्ने सम्भावना रहेको पाइन्छ। जनतालाई पनि सचेत गराउनु आवश्यक छ। राज्यका संयन्त्रमा खबरदारी बढाउनुपर्छ। हामीले अभियान नै चलाएको तीन औजारहरू क्रमश : सार्वजनिक सुनुवाइ, सार्वजनिक परीक्षण र सामाजिक परीक्षणको नारा स्थानीय तहको वेवसाइटमा देखिन्छ। तर, कार्यान्वयनको चरण भने फितलो छ। चिया पानी खाएर कार्यक्रमको लागि मात्रै कार्यक्रम गरेर हामीले सार्वजनिक सुनुवाई गर्यौं है भन्ने परिपाटी विकास भएकाले स्थानीय जनता र सञ्चार माध्यमले गर्ने खबरदारी पनि कमजोर भएको छ। स्थानीय तहको सार्वजनिक सुनुवाइ, सार्वजनिक परीक्षण र सामाजिक परीक्षण नियमित रूपमा भयो भने अनियमितता घटाउन सकिन्छ भन्ने लाग्छ। सरकारले अनुमोदन गरेको तीन वटा कार्यविधि अख्तियार आयोगले क्षेत्रीय कार्यालहरूमा पेस गरे स्थानीय तहबाट हुने भ्रष्टाचार घटाउन सकिन्छ। राज्यको प्राथमिकतामा भ्रष्टाचार घटाउने अभियान परेको देखिँदैन। केवल अख्तियारले मात्रै काम गरिरहेको देखिन्छ। वास्तवमा अख्तियार अनुसन्धान आयोगले स्वतन्त्र र संवैधानिक हकको विकाससम्बन्धी अनुसन्धान गरेर अदालतमा अभियोजन गराउने कार्यमात्रै गर्ने हो। भ्रष्टाचार घटाउने कार्य त प्रधानमन्त्रीज्यूको हो, सरकारको हो। तर, विगतदेखि नै कुनै पनि सरकारले भ्रष्टाचार घटाउनका लागि भनेर काम गरेको जस्तो लाग्दैन। किनकि ५६ वर्षको अवधिमा भ्रष्टाचार नियन्त्रण ऐन र अख्तियार दुरुपयोग अनुसन्धान आयोग ऐन सरकारले अगाडि बढाउन खोजे पनि पास गर्न सकेको छैन। अब आउने ऐनमा पनि कमजोरीहरू प्रशस्त छन् र त्यसमा विभिन्न स्वास्थ्य समूहहरू, ट्रेड युनियनको कारणले, सरकार र मन्त्रीहरू ती ऐनहरूलाई कमजोर बनाउनेतर्फ लागेका छन् । अख्तियार दुरुपयोग अनुसन्धान आयोग अति नै आवश्यकताका साथ गठन गरिएको संस्था हो। भ्रष्टाचार तीव्र रूपले बढेको छ। त्यसकारण अख्तियारले मात्रै पनि न्यूनीकरण गर्न सक्दैन। सरकार स्वयं गम्भीर हुनुपर्छ। भ्रष्टाचार आफू पनि गर्दिनँ र अरूलाई गर्न पनि दिन्नँ भनेर प्रधानमन्त्रीले बोल्नुभएको छ। तर, प्रधानमन्त्रीले कार्यक्रममा बोलेकै आधारमा भ्रष्टाचार रोकिँदैन। भ्रष्टाचार गर्नेलाई सशक्त कारबाही गर्नुपर्छ। भ्रष्टाचार निवारण ऐन र अख्तियार दुरुपयोग अनुसन्धान ऐन सशक्त रूपमा ल्याउन सक्नुपर्छ। नागरिक सचेत हुनको लागि सूचना शाखाको मस्यौदा तयार भएर एउटा ऐन संसद्मा पेस भएको छ। चाँडोभन्दा चाँडो यो ऐन ल्याउनुपर्दछ। सरकारले गुणस्तरीय सूचना प्रवाह गर्नुपर्छ र तथ्यमा आधारित भएर काम गनुपर्छ। त्यसो गर्दा नागरिकलाई पनि सूचना लिन सहज हुन्छ। सूचनाको हकसम्बन्धी ऐनलाई पनि सरकारले कार्यान्वयन गरे त्यहाँबाट पनि भ्रष्टाचार न्यूनीकरणमा मद्दत पुग्छ। प्रधानमन्त्रीको प्रत्यक्ष निगरानीमा अनुचित कार्यको व्यवस्थापन गर्नुपर्दछ। अनुसन्धान एवं अवलोकन गर्ने काम हुनु पर्दछ। (खड्का, सुशासन अभियन्ता हुन्।)"
अभियुक्तलाई छुटाइदिन्छु भन्दै ठगी गर्ने नक्कली प्रहरी निरीक्षक पक्राउ,धरान : प्रहरी हिरासतमा रहेका लागूऔषध कारोबारको मुद्दाका अभियुक्तलाई छुटाइदिन्छु भनि रकम ठगी गर्ने एक जनालाई प्रहरीले पक्राउ गरेको छ। नेपाल प्रहरीको प्रहरी निरीक्षक हुँ भन्दै हिरासतमा रहेका अभियुक्तलाई छुटाइदिन्छु भनि विभिन्न व्यक्तिहरूसँग रकम ठगि गरेको अभियोगमा सुनसरीको इनरुवा६ का २२ वर्षीय आकाश उर्फ बिनोद दाहाल पक्राउ परेका हुन्। उनले इलाका प्रहरी कार्यालय पकलीमा लागू औषध कारोबारको मुद्दामा हिरासतमा रहेका हेमन विश्वकर्मालाई छुटाइदिन्छु भन्दै रकम ठगि गरेको पाइएपछि पक्राउ गरिएको सुनसरीका प्रहरी प्रमुख एसपी सुमनकुमार तिम्सिनाले बताए। उनले विनोदले हेमनकी आमासँग आफू प्रहरी निरीक्षक भएको र भनेजति पैसा दिए उनलाई छुटाइदिने भन्दै ४० हजार रुपैयाँ ठगी गरेको बताए। बिनोदले हेमनकी आमा लिला विश्वकर्मासँग सुरुमा २५ हजार लिएको र बाँकी १५ हजार दिएमात्र छुटाइदिने भनेपछि प्रहरीले पिछा गरि उक्त रकम लिँदै गरेको अवस्थामा सुनसरीको झुम्कास्थित लगौना चोकबाट उनलाई पक्राउ गरिएको एसपी तिम्सिनाले बताए। उनले बिनोदको साथबाट ठगि गरिएको १५ हजार रुपैयाँ र एकथान मोबाइल बरामद गरेको बताए। ठगी गर्ने विनोदविरुद्ध जिल्ला अदालत सुनसरीबाट ७ दिनको म्याद थप गरी ठगी कसुरमा थप अनुसन्धान भइरहेको प्रहरीले बताएको छ।
प्यालेस्टिनी राख्न अस्वीकार गर्ने देशहरूलाई ट्रम्पको चेतावनी,"वासिङटन डिसी : अमेरिकी राष्ट्रपति ट्रम्पले गाजाका प्यालेस्टिनीहरूलाई आफ्नो देशमा आश्रय दिन अस्वीकार गर्ने देशहरूलाई चेतावनी दिएका छन्। उनले भने, 'यदि ती देशहरूले प्यालेस्टिनीहरूलाई स्थान दिएनन् भने म उनीहरूको सहयोग बन्द गर्नेछु।' जोर्डनका नेता राजा अब्दुल्लाह द्वितीय वाशिंगटन डीसी पुगेका छन्। उनले मंगलबार ह्वाइट हाउसमा राष्ट्रपति डोनाल्ड ट्रम्पलाई भेट्नेछन्। यसैबीच एक पत्रकारले ओभल अफिसमा राष्ट्रपति ट्रम्पलाई 'राजा अब्दुल्लाहलाई थप प्यालेस्टिनीहरू राख्न कसरी मनाउनुहुनेछ?' भनेर प्रश्न सोधेका थिए। यसबारे ट्रम्पले भने, 'उनी (राजा अब्दुल्लाह) सहमत हुनेछन् भन्ने मलाई लाग्छ। अन्य देशहरू पनि यसमा सहमत हुनेछन् भन्ने मेरो आशा छ। उनीहरू सबै उदार स्वभावका छन्।' राष्ट्रपति ट्रम्पले फेब्रुअरी ४ मा गाजा पट्टीमा अमेरिकी नियन्त्रणको प्रस्ताव गरेका थिए। यसअघि ट्रम्पले प्यालेस्टिनीहरू इजिप्ट र जोर्डनमा स्थायी रूपमा बसोबास गर्नुपर्ने पनि बताएका थिए। यद्यपि जोर्डन लगायत त्यस क्षेत्रका अन्य देशहरूले ट्रम्पको सुझावमा आपत्ति जनाएका थिए। यस सन्दर्भमा अर्का पत्रकारले राष्ट्रपति ट्रम्पलाई जोर्डन र इजिप्टले प्यालेस्टिनीहरूलाई गाजामा राख्न सहमत नभएमा के उनीहरूलाई दिइने सहयोग रोकिनेछ? भन्ने प्रश्न गरेका थिए। यसको जवाफमा ट्रम्पले यदी ती देशले प्यालेस्टिनीलाई आश्रय नदिए आफूले सहयोग रोक्ने बताएका हुन्। बीबीसी"
नवलपुरको दलदलेमा देवचुली महोत्सव हुने,"नवलपुर : नवलपुरको दलदलेमा देवचुली महोत्सव हुने भएको छ। उद्योग वाणिज्य संघ देवचुलीको आयोजनामा ५औं देवचुली महोत्सव फागुन १२ गतेदेखि २५ गतेसम्म सञ्चालन हुने आयोजक देवचुली उद्योग वाणिज्य संघले जानकारी दिएको छ। स्थानीय उत्पादन, व्यापारिक गतिविधि, पर्यटन प्रवर्द्धन, सांस्कृतिक संरक्षण तथा मनोरञ्जनलाई प्राथमिकतामा राखी महोत्सव आयोजना गर्न लागिएको संघका अध्यक्ष सुर्यप्रसाद दवाडीले जानकारी दिए। संघका संथापक अध्यक्ष धर्मदत्त बस्यालले महोत्सवका बारे जानकारी गराउँदै स्थानीय उत्पादन तथा सेवाहरू प्रवर्द्धन गर्ने, व्यवसायीलाई व्यवसाय विस्तारका लागि अवसर प्रदान गर्ने र आन्तरिक तथा बाह्य पर्यटकलाई देवचुली क्षेत्रको विशेषता बुझाउने मुख्य लक्ष्य रहेको बताए। देवचुली उद्योग वाणिज्य संघका अध्यक्ष सूर्यप्रसाद दवाडीका अनुसार व्यापारिक , कृषि पर्यटन, शिक्षा , स्वास्थ गरी १५० वटा स्टल रहने छन्। महोत्सवमा स्थानीय उत्पादन प्रदर्शनी, व्यापारिक स्टल, कृषि मेला, बाल उद्यान, खेलकुद प्रतियोगिता, विविध सांस्कृतिक कार्यक्रम लगायतका विशेष आकर्षण रहनेछन्। महोत्सवबाट करिब १५ करोड रुपैयाँ बराबरको व्यापारिक कारोबार हुने र १ लाख ५० हजार दर्शकले मेलामा प्रत्यक्ष अवालेकन गर्ने अनुमान रहेको मंगलबार आयोजित पत्रकार सम्मेलनमा विनोद सिलवालले बताए। महोत्सवमा बालमैत्री सामग्री प्रदर्शन , संग्राहलय प्रदर्शनी, विज्ञान कला र प्रदर्शनी, जातीय पहिचान झल्कने घर सामग्री प्रदर्शनी, हस्तकला प्रदर्शनी, लगायतका आकर्षणहरू रहने देवचुली उद्योग वाणिज्य संघका निवर्तमान अध्यक्ष रेशम सापकोटाले बताए ।"
बाढीपहिरोबाट क्षति भएका पूर्वाधारको तत्काल पुनर्निर्माण गर्न जरुरी छ : खानेपानीमन्त्री यादव,"काठमाडौं : खानेपानीमन्त्री प्रदीप यादवले खानेपानी क्षेत्रको तीव्र गतिमा विकास गर्न पूँजीगत खर्च प्रभावकारी बनाई शतप्रतिशत खर्च सुनिश्चित गर्न निर्देशन दिएका छन्। मन्त्री यादवको अध्यक्षतामा सोमबार मन्त्रालयमा आयोजना गरिएको वार्षिक समीक्षा तथा मन्त्रालयस्तरीय विकास समस्या समाधान समितिको बैठकलाई सम्बोधन गर्दै उनले पूँजीगत खर्च अत्यन्तै न्यून रहेकाले शतप्रतिशत खर्च सुनिश्चित गर्न मातहतका कर्मचारीलाई निर्देशन दिएका हुन्। उनले भने, हालसम्म २० प्रतिशत मात्र पूँजीगत खर्च भएको छ। जुन अत्यन्तै न्यून छ। शतप्रतिशत खर्च सुनिश्चित गर्न कहाँ कहाँ समस्या छ, केले अवरोध गरेको छ, त्यसको कारण खोजी गरी पूँजीगत खर्च शतप्रतिशत खर्च सुनिश्चित गर्न म निर्देशन दिन चाहन्छु। खर्च नगर्ने, विनियोजित बजेट अन्यत्र रकमान्तर पनि नगर्नाले पूँजीगत खर्च बढ्न नसक्ने उनको भनाई छ। पूँजीगत खर्च हाम्रो कार्यसम्पादनको प्रमुख सूचक भएको हुँदा यसतर्फ सबै जिम्मेवार हुन समेत मन्त्री यादवले आग्रह गर्दै स्रोत सहमति प्राप्त आयोजनाहरूको ठेक्का प्रक्रिया अघि बढाई बजेट खर्च बढाउन जरुरी रहेको बताए। बाढीपहिरोबाट क्षति भएका पूर्वाधारहरूको तत्काल पुनर्निर्माण गर्न जरुरी रहेको हुँदा यसका लागि रु एक अर्ब ९४ करोड बजेट व्यवस्थापनका लागि अर्थ मन्त्रालयसँग समन्वय भइरहेको समेत मन्त्री यादवले जानकारी दिए। तराईमधेश पूर्वाधार सुधार अन्तरगत दुई सय ८० अधुरा आयोजना सम्पन्न गर्न अर्थ मन्त्रालयसँग निरन्तर संवाद भइरहेको र चालु आर्थिक वर्षमा रकमान्तरबाट सम्भव भए ती योजना पुरा गर्नुपर्ने एवम् आगामी आर्थिक वर्षको बजेट तर्जुमा गर्दा यस्ता अधुरा आयोजनाहरुलाई प्राथमिकता दिनुपर्ने उनले बताए। खानेपानी तथा सरसफाइ प्रवर्द्धन अन्तर्गत एकीकृत खानेपानी आयोजनाका लागि एसियाली विकास बैंकसँग करिब दुई सय मिलियन अमेरिकी डलर बराबरको ऋण सम्झौताका लागि छलफल भइरहेको र कार्यान्वयन मोडालिटीको अन्तिम चरणमा रहेको मन्त्री यादवले जानकारी गराए। मेलम्ची खानेपानी आयोजनासँग सम्बन्धित स्थानीय समस्याहरू समाधान गर्न समन्वयात्मक पहल भइरहेको र काठमाडौँ उपत्यकामा बाह्रै महिना मेलम्चीको पानीको निरन्तरतालाई विशेष प्राथमिकतामा राखेको बताए। काठमाडौँ उपत्यकाको खानेपानी लिकेज समस्याको पहिचान तथा समाधान हुन नसकेको भन्दै मन्त्री यादवले गति लिने गरी काम अगाडि बढाउन समेत निर्देशन दिए।"
"ग्वाटेमालामा बस दुर्घटना, ५५ जनाको मृत्यु",ग्वाटेमाला : मध्य अमेरिकी देश ग्वाटेमालाको राजधानी ग्वाटेमाला सिटीमा सोमबार एउटा बस पुलबाट खसेर दुर्घटना हुँदा ५१ जनाको मृत्यु भएको छ। यात्रुहरूले भरिएको बस सान अगस्टिन अकासाग्वास्टलान शहरबाट राजधानी जाँदै थियो। अग्नि नियन्त्रक अधिकारी एडविन भिल्लाग्रानले धेरै सवारी साधन एकअर्कासँग ठोक्किएपछि बस लगभग २० मिटर गहिरो नालीमा खसेको बताए। दुर्घटनापछि आधा बस नालीमा डुबेको थियो। त्यस कारण मानिसले बाहिर निस्कने मौका पाएनन्। सरकारी अधिकारीहरूका अनुसार दुर्घटना हुँदा बसमा लगभग ७० जना सवार थिए। ग्वाटेमालाका राष्ट्रपति बर्नार्डो अरेभालोले देशमा तीन दिनको राष्ट्रिय शोकको घोषणा गरेका छन्। ग्वाटेमालाका सञ्चारमन्त्री मिगुएल एन्जल डियाजले प्रारम्भिक अनुसन्धानबाट बस ३० वर्ष पुरानो भएको तर यसको काम गर्ने लाइसेन्सको म्याद अझै सकिएको नदेखिएको बताए।
"बन्धक रिहाइ रोक्ने हमासको निर्णय, शनिबार १२ बजेसम्म नछाडे युद्ध सुरु गर्ने ट्रम्पको चेतावनी","वासिङटन डिसी : गाजाबाट इजरायली बन्धकहरूको रिहाइ रोक्ने घोषणा गरेलगत्तै अमेरिकी राष्ट्रपति डोनाल्ड ट्रम्पले हमासलाई चेतावनी दिएका छन्। ट्रम्पले हमासले शनिबार १२ बजेसम्ममा सबै बन्धकहरूलाई रिहा नगरे युद्धविरामको सम्झौता रद्ध गर्ने जनाएका छन्। ट्रम्पले गाजा युद्धविरामको लागि आफ्नो तर्फबाट समयसीमा तोक्दै भने, 'यदि शनिबार १२ बजेसम्ममा सबै बन्धकहरूलाई रिहा गरिएन भने सम्झौता रद्द गरिनेछ। सबै बाटोहरू बन्द हुनेछन्। विनाश सिर्जना हुनेछ।' ट्रम्पले दिएको डेटलाईन शनिबार दिउँसो १२ बजेको हो कि मध्यरात १२ बजेको भन्ने विषयमा भने स्पष्ट भएको छैन। ट्रम्पले सबै बन्धकहरूलाई एकैचोटि रिहा गरिनुपर्ने जनाएका छन्। समयसीमामा बन्धक रिहाइ नगरे के गर्नुहुन्छ भन्ने पत्रकारको प्रश्नको जवाफ दिंदै राष्ट्रपति ट्रम्पले भने, 'तपाईंले थाहा पाउनुहुनेछ र तिनीहरूले पनि थाहा पाउनेछन्। हमासले मेरो मतलब के हो भनेर बुझ्नेछ।' हमासको बन्दी रिहाइ रोक्ने निर्णय यसअघि हमासले इजरायली बन्धकहरूको रिहाइ रोक्ने जनाएको थियो। हमासले इजरायलमाथि युद्धविराम सम्झौता उल्लङ्घन गरेको आरोप लगाएको छ। हमासले आफ्नो विज्ञप्तिमा भनेको छ, 'विगत तीन हप्तामा शत्रुले बारम्बार युद्धविराम सम्झौताको उल्लंघन गरिरहेको र सम्झौताका सर्तहरू पालना नगरेको देखिएको छ। यी उल्लङ्घनहरूमा उत्तरी गाजामा विस्थापित प्यालेस्टिनीहरूको फिर्तीमा ढिलाइ पनि समावेश छ।' यसबाहेक हमासले गाजा पट्टीका धेरै क्षेत्रमा गोलीबारी गरेको आरोप पनि लगाएको छ। बीबीसी"
"प्रतिनिधिसभा बैठक बस्दै, यस्तो छ कार्यसूची","काठमाडौं : संघीय संसद्अन्तर्गत प्रतिनिधि सभा बैठक बस्दैछ। नयाँ बानेश्वरस्थित संसद भवनमा अपरान्ह १ बजे बस्नेगरी बैठक डाकिएको संसद सचिवालयले जनाएको छ। बैठकमा उद्योग वाणिज्य तथा आपूर्ति मन्त्री दामोदर भण्डारीले निकासी पैठारी (नियमन) विधेयक,२०८१ लाई प्रस्तुत गर्न अनुमति माग्ने प्रस्ताव प्रस्तुत गर्ने र निकासी पैठारी (नियमन)विधेयक २०८१ प्रस्तुत गर्ने कार्यसूची रहेको छ। यसैगरी प्रधानमन्त्री केपी शर्मा ओलीले राज्य व्यवस्था तथा सुशासन समितिको प्रतिवेदनसहितको राष्ट्रिय सभामा उत्पत्ति भएको भ्रष्टाचार निवारण (पहिलो संशोधन) विधेयक,२०७७ माथि छलफल गरियोस् भनी प्रस्ताव प्रस्तुत गर्ने कार्यसूची रहेको छ। यसैगरी प्रधानमन्त्री ओलीले भ्रष्टाचार निवारण (पहिलो संशोधन) विधेयक,२०८१ लाई गरियोस् भनी प्रस्ताव प्रस्तुत गर्ने कार्यसूचीमा उल्लेख छ।"
ट्रम्पले स्टील र आल्मुनियममा सबै देशलाई २५ कर लगाउने,"वासिङटन डिसी : अमेरिकी राष्ट्रपति डोनाल्ड ट्रम्पले फेरि स्टील र आल्मुनियम आपुर्तिमा २५ प्रतिशत कर लगाएका छन्। कार्यकारी आदेशमा हस्ताक्षर गर्दै उक्त कार्य अमेरिकाको लागि महत्त्वपूर्ण भएको बताए। उनले भने, 'यो कार्य अमेरिकालाई फेरि धनी बनाउने सुरुवात हो।' ट्रम्पले स्टील र आल्मुनियममा लगाइएको कर सबै देशहरूमा लागू हुने बताए। उनले भने, 'हाम्रो देशलाई विदेशी भूमिमा बनेको नभइ अमेरिकामै उत्पादन गरेको स्टील र आल्मुनियम चाहिन्छ।' ट्रम्पले उपभोक्ताहरूको लागि पनि यही उत्पादन गरेपछि सस्तो हुने भए आश्वासन दिए। क्यानडा र मेक्सिको स्टील व्यापारमा अमेरिकाका सबैभन्दा ठूला साझेदार हुन्। अमेरिकामा आल्मुनियम धातुको सबैभन्दा ठूलो आपूर्तिकर्ता क्यानडा हो।"
"नुवाकोटमा सवारी दुर्घटना : एकको मृत्यु, अर्को एकजना घाइते",नुवाकोट : नुवाकोटको थानसिङमा माइक्रोबस र मोटरसाइकल एकापसमा ठोक्किएर दुर्घटना भएको छ। काठमाडौंबाट नुवाकोटको त्रिशूलीतर्फ आउँदै गरेको बा प्र०६००१ ज ०४३९ नं को माइक्रोबस र छहरेतर्फबाट काठमाडौंतर्फ गइरहेको बा प्र०२०२३ प २४६४ नम्बरको मोटरसाइकल एकापसमा ठोक्किँदा मोटरसाइकलमा सवार एक जना युवकको मृत्यु भएको जिल्ला प्रहरी उपरीक्षक दुर्गाराज रेग्मीले जानकारी दिए। उनका अनुसार दुर्घटनामा मोटरसाइकलको पछाडि बसेका रसुवाको उत्तरगया गाउँपालिका ५ बस्ने ३८ वर्षीय पुरूषोत्तम लामिछानेको उपचारका क्रममा ज्यान गएको हो। मोटरसाइकल चालक २५ वर्षीय प्रमोद थापाको चिरायु अस्पताल बसुन्धरा काठमाडौंमा उपचार भइरहेको छ। दुर्घटनामा संलग्न माइक्रोबस र त्यसका चालक नुवाकोटको विदुर नगरपालिका ४ का ३६ वर्षीय नारायण वर्देवालाई नियन्त्रणमा लिई विदुरस्थित जिल्ला प्रहरी कार्यालयको हिरासतमा राखिएको छ।
सुशासनको ऐना : स्थानीय सरकार,"सार्वजनिक सेवाप्रवाहमा भ्रष्टाचारविहीन दक्ष र प्रभावकारी सेवाले नै मुलुकको सुशासनको अवस्थालाई प्रतिबिम्बित गर्छ। सुशासनलाई आजको विश्वमा शासनको प्रभावकारिताको प्रतिबिम्बका रूपमा लिने गरिन्छ। अझ लोकतान्त्रिक मुलुकहरूमा त सुशासनलाई शासकीय कुशलताको मापकका रूपमा ग्रहण गर्ने गरिन्छ। नेपालको संविधानले सार्वजनिक प्रशासनलाई स्वच्छ, सक्षम, निष्पक्ष, पारदर्शी, भ्रष्टाचारमुक्त, जनउत्तरदायी र सहभागितामूलक बनाउँदै राज्यबाट प्राप्त हुने सेवासुविधामा जनताको समान र सहज पहुँच सुनिश्चित गरी सुशासनको प्रत्याभूति गर्ने उल्लेख गर्दै सुशासनलाई राज्यका नीतिकै रूपमा अंगीकार गरेको छ। सुशासन र यसका आयामहरू सुशासनलाई आमरूपमा भ्रष्टाचार नियन्त्रणसँग जोडेर हेर्ने चलन बढी छ। भ्रष्टाचार नियन्त्रण सुशासनको एक महत्त्वपूर्ण आयाम हो। भ्रष्टाचार र आर्थिक अपराध मौलाएको अवस्थामा सुशासनको परिकल्पना गर्न सकिँदैन। सुशासन असल शासन हो भने भ्रष्टाचार कुशासनको उपज हो जहाँ निजी लाभका लागि सार्वजनिक पदको दुरुपयोग हुन्छ। सुशासनका तीन पात्रहरू सरकार, निजी क्षेत्र र नागरिक समाजमध्ये शासकीय प्रणालीको अभ्यासको मुख्य जिम्मेवारी सरकारमा नै हुने भएकाले भ्रष्टाचार नियन्त्रणमा पनि सरकारकै भूमिका महत्त्वपूर्ण र नेतृत्वदायी रहन्छ। विद्यमान अवस्था पटक पटकका परिवर्तनका बाबजुद मुलुकमा सुशासनका क्षेत्रमा अनुभूत सुधार आउन सकेको छैन। आमसञ्चार र सामाजिक सञ्जालमा भ्रष्टाचारका विषय छरपस्ट रूपमा देख्न पाइन्छ । सार्वजनिक सेवा प्रवाहमा सेवाग्राहीले असन्तुष्टि प्रखर रूपमा व्यक्त हुने गरेको छ। राज्य सञ्चालन गर्ने नेतृत्व, दल र कर्मचारीहरूप्रति नकारात्मक धारणाहरू छचल्किने गरेको पाइन्छ। कर्मचारीतन्त्र न्यून मनोबल र न्यून उत्प्रेरणाको सिकार भइरहेको छ। सुशासनसम्बन्धी राज्यका नीति, कानुन, संरचना र प्रतिबद्धताका बाबजुद सुशासनका अधिकांश सूचकहरूको प्रगति सन्तोषजनक देखिँदैन। ट्रान्सपरेन्सी इन्टरनेसनल (टीआई) ले सार्वजनिक गरेको भ्रष्टाचार अवधारणा सूचकांक पछिल्लो मूल्यांकनमा नेपाल जम्मा ३५ अंक पाएर भ्रष्टाचार हुने मुलुकको १०८औं स्थानमा परेको छ। पन्धौं आवधिक योजनाको अन्तिम वर्ष (२०८०।८१) विधिको शासन सूचकांक २०७५।७६ भन्दा पनि घटेको, सरकारको प्रभावकारिता, भ्रष्टाचार नियन्त्रण, आवाज र उत्तरदायित्व, नियामकको गुणस्तर तथा राजनीतिक स्थायित्व, हिंसाको अन्त्यलगायतका सूचकहरूमा भएको सुधार पनि अपेक्षाकृत नदेखिएको सोह्रौ योजनाले स्वीकारेको छ। सुशासन स्थापनामा स्थानीय तहको भूमिका स्थानीय शासन लोकतन्त्रिक अभ्यास र असल शासनको आधार स्तम्भ हो। संघीय शासन प्रणाली अवलम्बन गरेको हाम्रो जस्तो मुलुकमा राज्यशक्तिको प्रयोग तीनै तहका सरकारहरूले गर्ने भए तापनि नागरिकको घरदैलोको सरकारका नाताले स्थानीय तहका सरकारहरूको जिम्मेवारी महत्त्वपूर्ण रहन्छ। स्थानीय सरकारहरूले आफ्नो क्षेत्राधिकारका विषयमा आफैं कानुन बनाउने, नीति तर्जुमा गर्ने, योजना निर्माण गर्ने, राजस्वआर्जन गर्ने, खर्च गर्ने, मापदण्ड र कार्यप्रणाली व्यवस्थित गर्नका साथै स्थानीय सेवाको प्रवाह गर्छन्। राज्य र जनताबीचको सम्बन्धको अभिव्यक्ति हुने प्रमुख माध्यम नै सार्वजनिक सेवा हो । सार्वजनिक सेवाप्रवाहमा भ्रष्टाचारविहीन दक्ष र प्रभावकारी सेवाले नै मुलुकको सुशासनको समग्र अवस्थालाई प्रतिबिम्बित गर्ने विश्वास गरिन्छ। यसैले मुलुककै सुशासनको ऐनाको रूपमा स्थानीय सरकारहरू रहेका हुन्छन्। स्थानीय तह : भ्रष्टाचार जोखिमका क्षेत्रहरू भ्रष्टाचारजन्य गतिविधिहरू अधिकार र स्रोतसँग घनिष्ट रूपमा जोडिएका हुन्छन्। अख्तियार दुरुपयोग अनुसन्धान आयोगका प्रतिवेदनहरूले पछिल्ला वर्षहरूमा प्राप्त उजुरीहरूमा स्थानीय तह सम्बद्ध उजुरीहरूको संख्या उच्च रहेको औंल्याएको छ। स्थानीय सरकारमा मूलत : (क) नीतिगत (ख) आम्दानी र आन्तरिक राजस्व (ग) खर्च प्रक्रिया, (घ) सम्पत्ति संरक्षण एवं व्यवस्थापन र (ङ) स्थानीय सेवा प्रवाह र नियमनको क्षेत्रमा यस्तो जोखिम बढी रहने गर्दछन्। स्थानीय तहमा भ्रष्टाचार निवारणका लागि अवलम्बन गरिएका उपायहरू : भ्रष्टाचारजन्य जोखिम कम गर्न राष्ट्रिय कानुनका अलावा कतिपय स्थानीय सरकारहरूले सुशासनसम्बन्धी स्थानीय कानुन तर्जुमा गरी कार्यान्वयनमा ल्याएका छन्। सामाजिक परीक्षण, सार्वजनिक परीक्षण, सार्वजनिक सुनुवाइजस्ता नागरिक उत्तरदायी प्रणालीहरू पनि विद्यमान छन्। आन्तरिक नियन्त्रण प्रणालीसम्बन्धी कार्यविधि, निर्देशिकाहरू पनि नभएका होइनन्। स्थानीय तहका निर्वाचित पदाधिकारी र कर्मचारीहरूको आचारसंहिता पनि लागु छ। नियमित रूपमा सम्पत्ति विवरण दाखिला हुने व्यवस्था छ। आफ्नो समग्र कार्यसम्पादनको संस्थागत स्वमूल्यांकनको अभ्यास पनि स्थानीय तहमा प्रचलित छ। प्रत्येक वर्ष वित्तीय जोखिम मूल्यांकन गरी जोखिमका क्षेत्र पहिचान र न्यूनीकरणका लागि पृष्ठपोषण प्राप्त गर्ने गरिन्छ। स्थानीय कार्यपालिकाको काम कारबाहीबारे आआफ्नो सभा र विषयगत समितिमा छलफल हुने व्यवस्था छ। अख्तियार दुरुपयोग अनुसन्धान आयोगले समेत समयसमयमा ध्यानाकर्षण गर्ने गरेको छ। यसक्रममा २०७६ मंसिर १५ मा आयोगले दिएको ६१ बुँदे सुझावहरू निकै महत्त्वपूर्ण छन्। महालेखा परीक्षकबाट नियमित रूपमा लेखापरीक्षण गरी सुधारका लागि सुझावसमेत प्रदान गर्दछ । स्थानीय तहका संघमहासंघहरूले राम्रो काम गर्न स्थानीय तहहरूलाई उत्प्रेरणाका साथै एकअर्काका राम्रा अभ्यासहरूबाट सिक्न प्रोत्साहित गर्दै आएको छ। उपरोक्त व्यवस्थाहरूका बाबजुद स्थानीय तहका कामकारबाही सम्बन्धमा उजुरी र गुनासो बढ्दै जानु गम्भीर विषय बनेको छ। आव २०८०।८१ मा आयोग र मातहतका कार्यालयमा दर्ता भएका २६ हजार ९ सय १८ उजुरीमध्ये आधाभन्दा बढी उजुरीहरू स्थानीय तहसँग सम्बन्धित थिए। स्थानीय तहका भ्रष्टाचारजन्य अभियोगमा कारबाहीमा पर्ने स्थानीय जनप्रतिनिधि र कर्मचारीहरू संख्या उल्लेख्य देखिन्छ। पछिल्लो पाँच आर्थिक वर्षमा भ्रष्टाचारको आरोपमा स्थानीय तहका ५ सय ३१ जनप्रतिनिधिविरुद्ध विशेष अदालतमा मुद्दा दायर भएको छ। स्थानीय तहमा बेरुजुको अंक र त्यसमा पनि असुल उपर हुनुपर्ने बेरुजुको उच्च आकार (४ खर्बभन्दा बढी) ले पनि अनियमितताको गाम्भीर्यता दर्शाउँदछ। सुशासन प्रवर्द्धन लोकतान्त्रिक सरकारको प्रमुख जिम्मेवारी हो । संविधानले नागरिकको नजिकको सरकारका रूपमा स्थानीय तहलाई महत्त्वपूर्ण कार्यभार प्रदान गरेकोले शासनको भुइँ तहबाट नै सुशासनको आधार सिर्जना गर्नुपर्ने हुन्छ। यसैले भ्रष्टाचारका जोखिम न्यूनीकरण गरी सुशासनको प्रत्याभूति गर्ने जिम्मेवारी पनि स्थानीय सरकारको काँधमा रहेको छ। यसका लागि अरूको मुख ताक्नुभन्दा आफ्नो कार्यजिम्मेवारीका क्षेत्रमा स्वयं भ्रष्टाचार निवारणका लागि इमानदार प्रयास गरी जनविश्वास बढाउँदै जानुपर्छ। (भट्टराई पूर्वसचिव एवं सुशासनविद् हुन्।)"
चोख्याउँ राजनीति,"राज्यलाई घाटा पार्ने, अनुचित कार्य, अख्तियार दुरुपयोग गर्नेहरूले नीतिगत निर्णयको आडमा उन्मुत्ति पाएका छन्। यो लोकतन्त्रको सिद्धान्त र मर्मविपरीत छ। स्वार्थ बाझिएको र नीतिगत निर्णयसम्बन्धी व्याख्या हुनुपर्छ। नेपालमा भ्रष्टाचार झन्झन् बढ्दो छ। देश संघीय प्रणालीमा गएपछि गाउँगाउँमा सिंहदरबार भएजस्तै भ्रष्टाचार स्थानीय निकायसम्म पुगेको छ। केही जनप्रतिनिधि पनि भ्रष्टाचारको मुद्दामा तानिएका छन्। भ्रष्टाचार पहिले केन्द्रमा हुन्थ्यो, अहिले स्थानीय तहमा बढेको छ। पछिल्ला वर्षहरूमा भ्रष्टाचार बढ्नुको मुख्य कारण यसलाई नियन्त्रण गर्ने निकायको अधिकार खोसिनु हो। अख्तियार दुरुपयोग अनुसन्धान आयोगले २०४७ सालमै पाएको अधिकार अहिले झन् संकुचन गरिएको छ। जसले यसको कार्यक्षेत्र साँघुरिएको छ। प्रधानमन्त्री कार्यालयअन्तर्गत राष्ट्रिय सतर्कता केन्द्र छ। तर केन्द्रले काम गरेको देखिन्न। अख्तियार र महालेखा परीक्षकको कार्यालयले राष्ट्रपति समक्ष वार्षिक प्रतिवेदन पेस गर्छन् तर प्रतिवदेनको सुझाव कार्यान्वयनमा सरकार उदासीन देखिन्छ। भ्रष्टाचारका मुद्दाहरूमा पहिलेभन्दा फितलो कानुन बन्न थालेका छन्। देशमा गणतन्त्र स्थापनापछि त झन् आयोगले सम्पूर्ण निकायमा हुने भ्रष्टाचारको अनुसन्धान र छानबिन गरी मुद्दा दायर गर्न पाउनुपर्ने हो। तर त्यो भइरहेको छैन। संघीय संसद्, प्रदेश सभा वा सोअन्तर्गतका समितिको बैठकमा भएको काम कारबाही, निर्णय वा त्यस्तो बैठकमा कुनै सदस्यले बोलेको वा गरेको कुनै काम कुराको सम्बन्धमा नेपाल सरकार मन्त्री परिषद् वा सोको कुनै समितिले गरेको कुनै नीतिगत निर्णय वा अदालतको न्यायिक काम कारबाहीका सम्बन्धमा आयोगबाट अनुसन्धान, तहकिकात वा अन्य कुनै कारबाही हुने छैन भनेर ऐनमा उल्लेख छ। त्यसैले मन्त्री परिषद्ले कुनै पनि निर्णय गरे आयोगसहित कुनै निकायले हेर्न सक्ने प्रावधान छैन। नीतिगत निर्णयको आडमा भ्रष्टाचारको मुद्दाबाट उम्कन साना खरिद सम्बन्धीदेखि नीतिगतभन्दा बाहिरका ठूलठूला विभिन्न प्रकारका निर्णयहरू मन्त्रिपरिषद्बाट हुने गरेको छ। राज्यलाई घाटा पार्ने, अनुचित कार्य, अख्तियार दुरुपयोग गर्नेहरूले नीतिगत निर्णयको आडमा उन्मुक्ति पाएका छन्। यो लोकतन्त्रको सिद्धान्त र मर्मविपरीत छ। स्वार्थ बाझिएको र नीतिगत निर्णयसम्बन्धी व्याख्या हुनुपर्छ। त्यसैले भ्रष्टाचारको मुद्दाबाट उम्कन हरेक ससाना निर्णय मन्त्रिपरिषद्मा लगेर गराइन्छ। नीतिगत निर्णयको आडमा छानबिन, अनुसन्धान र तहकिकात कुनै पनि निकायले गर्न पाउँदैन। नेपालले आफ्नो सदाचार प्रणालीअन्र्तगत रहेर काम गर्नुपर्ने हुन्छ। ट्रान्सपरेन्सी इन्टरनेसनल नेपालले राष्ट्रिय सदाचार प्रणाली बनाएर सरकारलाई पेस गरेको छ। नेपालको अखण्डता, पारदर्शिता र जवाफदेहिता कायम राख्न केही पिलरहरू बनाइएको छ। जसमा व्यवस्थापिकीय, संघीय कार्यपालिका, न्यायपालिका, सार्वजनिक सेवा, कानुन कार्यान्वयन, निर्वाचन आयोग, अख्तियार दुरुपयोग अनुसन्धान आयोग, महालेखा परीक्षक, राजनीतिक दल, सञ्चारमाध्यम, नागरिक समाज, व्यापार व्यवसाय र संस्थानहरूको भूमिका हुनुपर्छ र उनीहरूले आआफ्नो काम गर्नुपर्छ भन्नेछ। राष्ट्रिय सदाचार प्रणालीमा जुनजुन पिलरहरू छन्, ती सबैले राम्रोसँग काम गरे नेपालमा भ्रष्टाचार न्यूनीकरण हुन्छ। जुन राजनीतिक दलले भ्रष्टाचार गर्नु भनेको आमाको रगत खानु सरह हो भनेको थियो, सोही दलले अवैध धनलाई वैध करारनामामा दिने गरी पेस गरेको सम्पत्ति शुद्धीकरण विधेयक संसद्मा रहेका सम्पूर्ण राजनीतिक दलहरूले अनुमोदन गरिसकेको अवस्था छ। अहिले संसद्मा रहेका सबै दल अवैध धनलाई वैध तुल्याउने बाटो खुलाउनेमा लागिपरेका छन् भन्ने बुझिन्छ। हरेक राजनीतिक नियुक्ति भागबण्डामा हुन्छ, न्यायालयको न्यायाधीशसमेत। भागबण्डाको नियुक्ति बन्द गर्नुपर्यो। अर्थसचिवहरू अवकाश पाउनेबित्तिकै अर्को आयोगमा नियुक्त हुन्छन्। कमसेकम कुलिङ पिरियड तीन वर्ष त हुनुपर्यो नि। अर्थ सचिवले खर्च गरेको पैसाको हिसाबकिताब आफैंले जाँच्ने ठाउँ महालेखा परीक्षकमा नियुक्त गरिदिएको छ। आफूले गरेको हिसाबकिताब आफैंले जाँच्न अन्त कतै पाइँदैन। तर नेपालमा यस्तो हुन्छ। पार्टीगत र आफ्ना मान्छेलाई एकपछि अर्को पदमा राजनीतिक नियुक्तिको निरन्तरता दिइरहेको देखिन्छ। यसले के देखाउँछ भने राजनीतिक दबाब र प्रभावले नै भ्रष्टाचार मौलाउँदै गएको छ। सार्वजनिक पद धारण गरेकाको सम्पत्ति उजागर गर्नुपर्ने हो, त्यो भएको छैन। सम्पत्ति विवरण सरकारको अद्यावधिक रेकर्डमा सधंै रहनुपर्छ। अहिले भूमिसम्बन्धी विधेयक संसदम् प्रस्तुत भएको छ। देशको जग्गा जमिन आफू हुँदै आफ्नो कार्यकर्तालाई बाँड्न पाइन्छ कि भन्ने मनशायले यो विधेयक ल्याएको जस्तो देखिन्छ। महान्यायाधिवक्ताको नियुक्ति प्रक्रिया सन्तोषजनक छैन। प्रधानमन्त्रीअन्तर्गत मात्र भएको देखिन्छ। महान्यायाधिवक्ता भनेको राज्यको कानुन व्यवसायी हो। फौजदारी न्यायको सामान्य सिद्धान्त र फौजदारी ऐनअनुसार राज्यलाई न्याय दिलाउने काम गर्नुपर्नेमा यस्तो भूमिका देखिन्न। यहाँ सर्वसाधारण जनताको न्यायप्रतिको पहुँच निकै जटिल र महँगो छ। भ्रष्टाचारविरुद्धको संयुक्त राष्ट्रसंघीय महासन्धिमा नेपालले सन् २००३ मा हस्ताक्षर गर्दा भ्रष्टाचारसम्बन्धी विषयमा पारदर्शिता अपनाउने, विश्वव्यापी रूपमा एकजुट भएर अगाडि बढ्ने र अन्तर्राष्ट्रिय कानुनको पालना गर्ने प्रतिबद्धता जनाएको थियो। सन् २०११ मा यो अनुमोदन भइसके तापनि यसअन्तर्गत बन्नुपर्ने कानुनहरू नेपालमा अझै बनिसकेका छैनन्। हरेक वर्ष संयुक्त राष्ट्रसंघमा रिपोर्ट पठाउनुपर्ने हुन्छ। तर त्यहाँ नेपालको रिपोर्ट सन्तोषजनक देखिन्न। कसुरजन्य र आपराधिक आर्जनहरू र त्यस्ता आर्जनहरू सरह मूल्य रहेको सम्पत्ति रोक्का, बरामद र जफत गर्ने, स्वार्थको द्वन्द्व, सुराकी, पीडित, साक्षी, विशेषज्ञ र पत्रकारको संरक्षण र अन्तर्राष्ट्रिय संगठित अपराधलगायतका सम्बन्धी कानुन बन्न बाँकी छ। नेपालको कानुनमा गर्नुपर्ने सुधारहरू र बाध्यात्मक रूपमा बनाउनुपर्ने कानुनहरू पनि नबनेको अवस्था छ।नेपालमा भ्रष्टाचार नियन्त्रणका धेरै निकाय भए पनि त्यो कार्यगत रूपमा अगाडि बढ्न सकेको छैन। आयोगहरूमा नियुक्ति गर्दा पार्टीगत भागबण्डा, परिवार, चिनजान र आम्दानीको प्रभाव बढी देखिन्छ। निजामती सेवामा जागिर सकिनेबित्तिकै कुलिङ पिरियड नराखी विशेष गरेर अख्तियार, महालेखा परीक्षकजस्ता निकायमा नियुक्त गर्दा सार्वजनिक सेवाका मात्र लग्ने र नागरिक समाजबाट नलग्ने अवस्थाले गर्दा नेपालमा भ्रष्टाचार नियन्त्रण हुन सकेको छैन। जसले गर्दा विश्वको अरू मुलुकसरह हामी अगाडि बढ्न सकेका छैनौं। कतिपय कार्यालयमा त सरकारले नै बिचौलियामार्फत आउ भनेर लाइसेन्स प्राप्त बिचौलिया खटाइदिएको छ। मृत्यु दर्ता र नाता प्रमाणित गर्दा परिवारको एउटालाई मात्र प्रमाणपत्र दिइन्छ। परिवारमा दाजुभाइ धेरै छन् र भोलि उसले उक्त कागज अरुलाई नदिन सक्छ। आमाबाबु सबैका भएकाले अधिकार सबैको लाग्छ। त्यसैले कम्तीमा कलर फोटोकपीमा उक्त पत्र सरोकारवाला सबैलाई उपलब्ध गराइने व्यवस्था हुनुपर्छ। जनताले कर तिरेको ठाउँमा एउटा फोटोकपी मेसिन र यस्तै सानातिना सुविधा हुनैपर्यो। नेपालमा सानालाई ऐन ठूलालाई चैन चरितार्थ देखिन्छ। ठूलठूला भ्रष्टाचारको काण्डमा मुछिएकालाई कारबाही हुँदैन र भए पनि एकदमै न्यून सजाय। हामीले यस्ता काण्डलाई ढाकछोप गर्यौं भन्ने यहाँका नेताहरूलाई लाग्ला तर अन्तर्राष्ट्रिय निकायले नजिकबाट नियालेर बसेका छन्। जसले गर्दा हामीलाई हेर्ने दृष्टिकोणमा परिवर्तन भएको छ। भ्रष्टाचार रोक्न कानुन बनाएर वा नागरिक सचेत भएर मात्रै पुग्दैन। पहिले नेतृत्व तह नै भ्रष्टाचारविरुद्ध प्रतिबद्ध हुनुपर्यो। अनि मात्र त्यो कानुनले काम गर्छ। अन्यथा राजनैतिक दबाब र प्रभावमा भ्रष्टाचार मौलाइरहन्छ। त्यसपछि जनतालाई पनि सचेत र इमान्दार बनाउनुपर्यो। भ्रष्टाचार नियन्त्रणमा सरकार दरिलो रूपमा अघि बढ्नुपर्छ। बलियो कानुन बनाएर कार्यान्वयन गर्नुपर्छ। भ्रष्टाचार नियन्त्रणसम्बन्धी काम गर्ने निकायलाई सशक्त ढंगमा अगाडि बढाउन सक्नुपर्छ। सम्पत्ति शुद्धीकरणमा कडाभन्दा कडा कानुन बनाउनुपर्छ। अझ स्वतन्त्र ढंगको एउटा छुट्टैै सम्पत्ति शुद्धीकरण आयोग जरुरी छ। राष्ट्रपतिदेखि प्रधानमन्त्री, मन्त्री, सांसद सबैलाई छानबिन र अनुसन्धान गर्न सक्ने खालको हुनुपर्छ। अख्तियारलाई अधिकार सम्पन्न बनाउनुपर्छ। यसले नीतिगत निर्णय, न्यायालय, सेना सबैभित्रका भ्रष्टाचारलाई हेर्न पाउनुपर्छ। त्यहाँ तालिम प्राप्त स्थायी कर्मचारी हुनुपर्यो। आयोगलाई एआईयुक्त उपकरणहरू, दक्ष जनशक्ति र स्रोतसाधन सम्पन्न बनाउनुपर्यो। आयुक्त नियुक्त गर्दा दलीय भागबण्डामा नभई राम्रो काम गर्नेहरू, नागरिक समाजका व्यक्तित्वलाई पनि समावेश गर्नुपर्यो। आयोगको सुझावलाई सरकारले कार्यान्वयनमा ल्याउनुपर्छ। स्टिङ अपरेसन र अनुचित कार्यलाई एउटा निकायबाट निकाले पनि अर्को कुनै निकायले हेर्नुपर्ने हो। तर कुनै निकायमा नराखेको हुनाले यसको अधिकार अख्तियार दुरुपयोग अनुसन्धान आयोगमा नै पुन राख्नुपर्ने देखिन्छ। अनि मात्र नेपालमा भ्रष्टाचार न्यूनीकरण हुन्छ। यसमा जनताको पनि ठूलो भूमिका हुन्छ। जनताले भ्रष्टाचारीलाई भोट दिन छोड्नुपर्छ। आफ्ना प्रतिबद्धतालाई पूरा नगरेका नेतालाई पटकपटक भोट दिएर जिताएपछि मैले गरेको काम त ठीकै रहेछ भन्ने भान उनीहरूलाई पर्छ र भ्रष्टाचारले प्र श्रय पाउँछ। हरेक नेपालीले नेपालको कानुन जाने भ्रष्टाचारविरुद्ध बोल्न र खबरदारी गर्न सकिन्छ। नेपालमा ठूलठूला आन्दोलन भए। यसले केही परिवर्तन पनि ल्यायो। नयाँ संविधान बन्यो। तर पनि भ्रष्टाचारविरुद्धको अभियान भने ओझेलमा पर्यो। भ्रष्टाचार दिनदिनै मौलाउँदै गयो। त्यसैले अबको आन्दोलन भनेको भ्रष्टाचारविरुद्धको आन्दोलन हुनेछ। अब आन्दोलन भयो भने पुराना सबै निर्णयहरू खारेज भएर भ्रष्टाचार गर्नेलाई भ्रष्टाचारविरुद्धको अभियानबाट निस्किएको नयाँ शक्तिले कारबाहीमा लैजाने सम्भावना प्रबल छ। यसको सम्भावना धेरै निकट आइसकेको देखिन्छ। समयमा नै सबै राजनैतिक दलहरूले सुशासनका लागि पहल गरेर सच्चिने समय आएको छ। प्रधानाङ्ग, ट्रान्सपरेन्सी इन्टरनेसनल नेपालकी निवर्तमान अध्यक्ष हुन्।"
जनताको जिउधनमै खेलवाड,"दर्तै नभएका अवैध निजी अस्पतालमा नागरिकले ज्यान जोखिममा पार्नु परिरहेको विडम्बनामा पनि सरकार संवेदनशील भएन भने राज्यविहीनता महसुस हुन्छ। मधेसका प्रदेशका मुख्यमन्त्री सतिशकुमार सिंह नेतृत्व टोलीले जनकपुरका २० अस्पतालको अनुगमन गरेको थियो। तीमध्ये १९ अस्पताल अवैध रूपमा सञ्चालनमा रहेको खुलासा भएको छ। यो तथ्य आफैंमा दुःखद् र विस्मयकारी हो। त्यसअघि यहाँकै मुस्कान अस्पतालको घटनाले पनि ठूलो लापरबाही उजागर गरेको थियो। त्यो के भने पित्तथैलीको सामान्य शल्यक्रिया गरेको बिरामीको २० दिनसम्म पनि होस खुलेन। त्यो अर्काे हदैसम्मको लापरबाहीको घटना थियो। बिरामीको होस नखुल्दा सरकारको चाहिँ होस खुल्यो र अनुगमन थाल्यो। अनुगमनले होसै उडाउने तथ्य उजागर गर्यो। सार्वजनिक भएका तथ्यले स्वास्थ्य क्षेत्रको लापरबाही र सरकारको नियमन प्रणालीको कमजोरीलाई पनि उदांगो पारेको छ। मुख्यमन्त्री सिंहले अवैध अस्पतालहरू बन्द गर्न र त्यस्ता अस्पतालका बिरामीहरूलाई अन्यत्र सार्न आदेश त दिए, तर यो अल्पकालनीन समाधान हो। अवैध अस्पताल सञ्चालनमा आउनुको कारण पत्तो लगाउनुपर्छ। अवैध सञ्चालनमा आँखा चिम्लने जिम्मेवार निकायका पदाधिकारी र अवैध सञ्चालक तथा चिकित्सकहरूमाथि पनि कडाभन्दा कडा कारबाही गर्नुपर्छ। बिरामीको जिउधनमाथि यतिसम्मको लापरबाही हुँदा पनि राज्य कमजोर हुन्छ भने जनताले सुरक्षाको महसुस गर्न सक्दैनन्। जनताको स्वास्थ्य र जीवन जोखिममै रहन्छ। अवैध अस्पताल जनकपुरमा मात्रै होइन, देशैभरि हुन सक्छन्। मधेस सरकारको मात्रै होइन, संघीय सरकारकै होस खुल्नुपर्छ र उसले तीव्र अनुगमन गरी अवैध गोरखधन्दा बन्द गर्नुपर्छ। अवैध सञ्चालक सबैलाई कानुनी कारबाही गर्नुपर्छ। देशमा कानुनको शासन कायम गर्नुपर्छ। यो हदको लापरबाही कुनै पनि हदमा सम्झौतायोग्य छैन। अस्पतालै नक्कली हुन्छ भने त्यो देशमा कुन कुरामा भर गर्ने ? यसै पनि देश र राज्यप्रति नागरिकको भरोस् उड्दै गएको छ, त्यसमाथि स्वास्थ्यजस्तो संवेदनशील क्षेत्रमै लापरबाही भए नागरिक कुन आशाले बाँच्नु ? स्वास्थ्य सेवाको क्षेत्रमा कडा नियमनको अभाव जनकपुर प्रकरणले देखाउँछ। स्वास्थ्य नेपाली नागरिकको मौलिक हक हो। निःशुल्क आधारभूत स्वास्थ्य सेवा संविधान प्रदत्त अधिकार हो। तर दर्तै नभएका अवैध निजी अस्पतालमा नागरिकले ज्यान जोखिममा पार्नु परिरहेको विडम्बनामा पनि सरकार संवेदनशील भएन भने राज्यविहीनता महसुस हुन्छ।"
सम्पत्ति शुद्धीकरणमा नेपालको अवस्था,"सम्पत्ति शुद्धीकरण निवारण प्रणालीको उद्देश्य विकास र वित्ताीय अपराध नियन्त्रणलाई सँगसँगै लग्नुपर्छ भन्ने हो। सहीको सुरक्षा र गलतको चिरफार गरी। न कि अर्थतन्त्र ठप्प बनाउने गरी। विगत केही वर्ष यता यो विषय निकै चासोमा छ। पछिल्ला दिनहरूमा त यसको कार्यान्वयन र सम्भावित चुनौतीको चर्चा ह्वात्तै बढेको छ। खासगरी यस प्रणालीको सबलताका सम्बन्धमा भएको २०२२२३ को अन्तर्राष्ट्रिय पारस्परिक मूल्यांकन, स्तरमापन र सोका सम्भावित परिणामले यो विषयमा सबै क्षेत्रको चासो बढ्दै गएको छ। यस्तै खालको बहस विकसित मुलुकहरूमा आजभन्दा करिब ५०६० वर्षअघि हुने गर्दथे। जे जस्तो भए पनि नेपालको आर्थिक अपराध नियन्त्रणको प्रयास नीतिगत र कानुनी रूपमा सार्थक हँुदै गएको छ। हाम्रो सोच, समाज र संस्कारमा ठूला आर्थिक अपराधको नियन्त्रणका लागि अढाई दशकको समयमा वर्तमानको कानुनी र संस्थागत संरचना सामान्य होइन। जसका लागि निर्मातालाई न्यायोचित जश दिनु पर्दछ। गलत वा सही नभनी कमाइको आधारमा आफ्नै सन्तानको मूल्यांकन गर्ने र आशीर्वाद दिने हाम्रो घरायसी र सामाजिक व्यवहारको प्रभाव कार्यान्वयन र राज्यमा पर्नु गलत भए पनि सबैैले मनन् गरी सुधारिनुपर्ने अवस्था हो। त्यसैगरी अपराधको आर्जनको मात्रा आफ्नो देशको कुल गार्हस्थ्य उत्पादनको आधारमा गर्ने, कसुरबाट प्राप्त सम्पत्तिको परिचालन पनि अर्को अपराध बन्न सक्छ भन्ने ठूला आर्थिक अपराध नियन्त्रण गर्ने विश्वको नयाँ मान्यता र त्यसले त्यस्ता क्रियाकलापमा संलग्नलाई ठहरै पार्न सक्छ, परम्परागत कानुनले मात्र सक्दैन भन्ने प्रणालीमा सिद्धान्तत : नै सीमित रूपमा घुलमिल भएका हामीलाई कार्यान्वयनमा समस्या नौलो पनि होइन। परम्परागत कानुन, संरचना र शैली हुँदाहुँदै थप कानुन किन ? भएका कानुन नै कार्यान्वयन भए भइहाल्छ नि ? दुनियाँ जे भन्छ हामीले त्यसमा किन होमिनु पर्यो ? हाम्रोमा के कालोधन छ र ? भन्ने जस्ता जकडिएका जटिल परिस्थितिबाट छोटो समयमा यहाँसम्म आउनु राज्यको बुझाइ र सबैको प्रयासमा आएको उपलब्धि हो। कानुन र संरचना कार्यान्वयनका मूल आधार भएकाले अबका दिनमा कार्यान्वयन र प्रभावकारिता हाम्रो एक मात्र अभियान हुनु अनिवार्य छ। पछिल्लो पारस्परिक मूल्यांकनको परिणामले कानुनी क्षेत्रमा देखाएका सुधारका मूलभूत विषयमा सम्बद्ध कसुरको दायरा वृद्धि, लक्षित वित्तीय कारबाही, गैरसरकारी संस्थामा सजगता, निरोधात्मक व्यवस्थामा दायरा थप, वास्तविक धनी पहिचान र अभिलेखन, आर्थिकलगायतका विषयमा अनुसन्धान गर्ने सबै निकायहरूलाई अनुसन्धानको सिलसिलामा आवश्यक कानुनी सक्षमताका पर्याप्त व्यवस्था, अपराध अनुसन्धानमा अन्तरदेशीय सहयोग आदानप्रदानका कानुनी व्यवस्था प्रमुख रहेका थिए। गत वर्ष भएका १५ वटा विधेयकको संशोधनले सारभूत कानुनी व्यवस्थामा माथिल्लो हदसम्म सुधार गरेको र सोको आधारमा यस क्षेत्रको नेपालको स्तर अभिवृद्धि भइसकेको छ। मूल्यांकनका बखतका ४० अन्तर्राष्ट्रिय मापदण्डमा नेपाल ५ मा पालना, १६ मा अधिक पालना, १६ मा आंशिक पालना र ३ मा पालना नगरेको अवस्थाको स्तरमा रहेकोमा कानुन संशोधनको कारण ५ उच्चसहित २८ मा उच्चअधिक पालना, ११ मा आंशिक पालना र १ मा पालना नगरेको अवस्था छ। संशोधनले खोजेको प्रत्यायोजित विधायनको पूर्तिपछि स्तर थप अभिवृद्धि हुने अवस्थासमेत छ। जुन ठूला र गम्भीर प्रकृतिका आर्थिक अपराध नियन्त्रण गर्न आवश्यक न्यूनतम पूर्वाधार पूरा गर्ने अवस्थाको छ। जहाँसम्म कार्यान्वयन र प्रभावकारिताको विषय छ सारभूत रूपमा अभिवृद्धि हुनुपर्ने देखिन्छ। ४० मापदण्डको कार्यान्वयन हेर्न ११ वर्ग बनाइएको र सोको मूल्यांकन उच्च, आधारभूत, मध्यम र न्यून भनी गरिनेमा नेपालको अवस्था कुनैमा पनि उच्च र आधारभूतमा छैन। ११ मध्ये ४ मा मध्यम र ७ मा न्यून छ। जुन लेखाजोखामा सामान्यतया पर्दैन। यसै सन्दर्भमा भारतको मूल्यांकनको परिणाम यसै वर्ष आएको छ। मूल्यांकनकै बखत भारतको कानुनी मूल्यांकनतर्फ ४० मापदण्डमा ३७ पूर्णअधिक पालना र प्रभावकारितातर्फ ११ मा ६ मा आधारभूत र ५ मा मध्यमस्तर प्राप्त भएको अवस्था छ। मूल्यांकनका बखत प्रभावकारितातर्फ ३ वा सोभन्दा बढीमा आधारभूत स्तर प्राप्त भई कानुनीतर्फ २१ सहित ४० मध्ये मुख्य ६ वटा मापदण्डमा पालना वा अधिक स्तर प्राप्त भएमा ग्रे लिस्टमा नपर्ने व्यवस्था रहेको छ। मूल्यांकनपश्चात् लामो समयपछि मात्र प्रभावकारिताको स्तरोन्नतिको अवस्था सार्वजनिक हुने भएकाले प्रभावकारितामा धेरै देशहरूको अवस्था के छ भन्न सकिने अवस्था छैन ? तर आजका दिनसम्म छिमेकी र नजिकका केही देशको कानुनीतर्फको स्तर अध्ययन गर्दा ४० मापदण्डहरूमध्येमा बंगलादेश ३५, श्रीलंका ३४, पाकिस्तान ३८, भुटान २४, चीन ३१, कम्बोडिया ३३, मलेसिया ३८, सिंगापुर ३७, स्विट्जरल्यान्ड ३७, थाइल्यान्ड ३३, बेलायत ३९, अमेरिका ३२, संयुक्त अरब इमिरेटस् ३९ र मंगोलिया ४० मा उच्चअधिक स्तरमा रहेका छन्। श्रीलंका, पाकिस्तान, संयुक्त अरब इमिरेटस् र मंगोलियाको यो प्रगति ग्रे लिस्ट बाट बाहिरिएपछिको हो। संयुक्त अरब इमिरेट्स र मंगोलिया छोटो अवधिमा ग्रे लिस्टबाट बाहिर निस्कने उदाहरणीय मुलुकसमेत हुन्। नेपालमा सम्पत्ति शुद्धीकरण निवारणका सम्बन्धमा केही प्रणालीगत समस्या र केही व्यावहारिक समस्या रहेका देखिन्छन्। मूलत : सार्वजनिक पदाधिकारीको हकमा जस्तै सम्पत्तिको स्रोत प्रमाणित नभए आम नागरिकको सम्पत्ति पनि जफत हुनुपर्दछ वा कसुरबाट प्राप्त सम्पत्ति नभए वा सोको पृष्ठभूमि नदेखिए पनि स्रोत नहुनासाथ सम्पत्ति शुद्धीकरणको कसुर लाग्छ भन्ने व्यवहारगत सोच कार्यान्वयनमा प्रमुख बाधक भएको देखिन्छ। जुन नेपालको मौजुदा कानुन र विश्वमान्यता अनुकूल होइन। यो के कसरी विकास भयो स्पष्ट हुन आवश्यक छ। यसै कारण कतै यो प्रणाली कुनै अमुकको चाहनामा कमजोर मुलुकहरूको आर्थिक र व्यावसायिक हितविरुद्ध त होइन भन्ने चर्चा र विरोध आएको देखिन्छ। यसको सम्बन्धित निकाय र अधिकारीले समय मै चिर्न जरुरी थियो र अब पनि छ। वास्तवमा यो प्रणाली कसुरजन्य सम्पत्तिको शुद्धीकरण र त्यस्ता व्यक्तिको मात्र अकुत प्रकृतिको सम्पत्तिमा सीमित हुनु पर्दछ। कर र कसुरको दायरामा नआउने आम नागरिकको हकमा तत्कालको लागि कर र भविष्यमा कसुरबाट प्राप्त देखिएका बखत पुन : सम्बन्धित कसुर र सम्पत्ति शुद्धीकरणमा कारबाही हुने हो। कानुन र अभ्यासमा एकरूपता हुनु आजको प्रमुख आवश्यकता हो र त्यसपछि यो प्रणालीको महत्त्व आफैं स्थापित हुन्छ। यसका लागि नेपालको अपराध नियन्त्रणको समग्र प्रणालीमा परम्परागत अपराध र आधुनिक एवं ठूला गम्भीर आर्थिक अपराधमा कसरी उपलब्ध साधन स्रोतलाई व्यवस्थापन र सन्तुलन गर्ने बृहत् अध्ययन गरी मिलान गर्न हतारो भइसकेको छ। सम्पत्ति शुद्धीकरण निवारण प्रणालीको उद्देश्य विकास र वित्तीय अपराध नियन्त्रणलाई सँगसँगै लग्नुपर्छ भन्ने हो। सहीको सुरक्षा र गलतको चिरफार गरी । न कि अर्थतन्त्र ठप्प बनाउने गरी। यसमा पनि विश्वमा आर्थिक अपराधका स्वरूप र प्रवृत्तिहरू दिनानुदिन परिवर्तन हुँदै गइरहेका छन्। राज्य प्रणालीको नियोजित, संगठित र प्रणालीगत दुरुपयोगमा नयाँनयाँ प्रकृतिका आर्थिक अपराधका स्वरूपहरू देखा पर्दै जानुयस्ता अपराधहरूमा सक्षम बेइमानहरूको सक्रियता व्यावसायिक र सामाजिक संस्थाको आवरण तथा अन्तरदेशीय कारोबार, प्रविधि र भर्चुअल फर्मको दुरुपयोग गम्भीर चिन्ताका विषय भएका छन्। उदाहरणको लागि कोभिड१९ अघि र पछिको अवस्थाको विश्लेषण गर्ने हो भने भौतिक तवरले भन्दा विद्युतीय माध्यमबाट हुने वित्तीय अपराध वा पुँजी पलायन बढ्दो क्रममा रहेको छ। विश्वको जुनसुकै स्थानबाट जहाँसुकै गर्ने, गराउन सकिने यस्ता गम्भीर प्रकृतिको आर्थिक अपराधको नियन्त्रण परम्परागत प्रणालीले मात्र सम्भव छैन भन्ने कुरा बुभ्न जरुरी छ। अन्त्यमा, कालो धन चाहे त्यो व्यक्तिगत होस् वा संस्थागत विष समान हो। यस्को शुद्धीकरणले मूलत : वित्तीय प्रणाली र पारदर्शितामा गम्भीर असर गर्छ। त्यतिमात्रै हैन यसले वित्तीय अस्थिरता समेत सिर्जना गर्छ। त्यस्तै यसले राजस्व छली, भ्रष्टाचार र अन्य अपराधलाई प्रवर्धन गर्छ। अन्तत : राज्यलाई अपराधको क्रीडास्थल बनाई समग्र राज्य संयन्त्र नै कमजोर बनाउने काम समेत यसले गर्छ। (डा नेपाल नेपाल राष्ट्र बैंकका निर्देशक हुन्।)"
