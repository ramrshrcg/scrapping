शीर्षक,विवरण
मोटरसाइकल दुर्घटनामा एक जनाको मृत्यु,रौतहट : जिल्लाको मौलापुर नगरपालिका३ नैलाखा गेटमा मोटरसाइकल दुर्घटना हुँदा एक जनाको मृत्यु भएको छ। ग१० प ९५८ नम्बरको मोटरसाइकल अनियन्त्रित भई दुर्घटना हुँदा सोही नगरपालिका६ पथराबुधरामका चालक ३२ वर्षीय कृष्ण नन्दन रामको मृत्यु भएको हो। बुधबार राति दुर्घटना हुँदा गम्भीर घाइते भएका उनको बारास्थित एलएस न्यूरोमा उपचारको क्रममा बिहीबार बिहान मृत्यु भएको हो।
राष्ट्रपति पौडेल बाकुबाट स्वदेश प्रस्थान,"बाकु : राष्ट्रपति रामचन्द्र पौडेल अजरबैजानको बाकु सहरमा यही कात्तिक २६ गतेदेखि सुरु भएको जलवायु परिवर्तनसम्बन्धी संयुक्त राष्ट्र सङ्घीय संरचना महासन्धि पक्ष राष्ट्रहरूको सम्मेलन (कोप२९) मा सहभागी भएर आज यहाँबाट नेपालका लागि प्रस्थान गरेका छन्। उनी बाकुबाट कतारको दोहा हुँदै स्वदेश फर्कँदै छन्। राष्ट्रपति पौडेललाई यहाँस्थित हैदर अलिएभ अन्तर्राष्ट्रिय विमानस्थलमा स्वास्थ्यमन्त्री तेमुर मुसाएभले बिदाई गरे। अजरबैजानका राष्ट्रपति ईल्हाम अलियेभको निमन्त्रणामा उक्त सम्मेलनमा सहभागी हुन राष्ट्रपति पौडेल सोमबार बाकु आइपुगेका हुन्। भ्रमण दलमा प्रथम महिला सबिता पौडेल, वन तथा वातारणमन्त्री ऐनबहादुर शाही ठकुरी, राष्ट्रपतिका विज्ञसल्लाहकारसहित नेपाल सरकारका उच्च पदस्थ अधिकारीहरूको सहभागिता छ। राष्ट्रपति पौडेलले कोप२९ अन्तर्गत मंगलबार उच्चस्तरीय सत्रको विश्व नेताहरू जलवायु कार्य शिखर सम्मेलनलाई सम्बोधन गरेका थिए। सो अवसरमा उनले हिमालको सुरक्षा भनेकै पृथ्वीको सुरक्षा हो भन्ने कुरा ख्याल गर्न विश्व समुदायलाई आह्वान गरे। हिमालको सुरक्षा भनेकै पृथ्वीको सुरक्षा हो भन्ने कुरा सबैले ख्याल गरौं, पर्वतीय मुलुकका सेता हिमाल काला पहाडमा परिणत हुने क्रमले ती मुलुकमा मात्र होइन, तल्लो तटीय मुलुकहरूलाई संकटमा पुर्याउँछ भन्ने विश्वले बिर्सन हुन्न, राष्ट्रपति पौडेलले भने। मंगलबार नै राष्ट्रपति पौडेल र गणतन्त्र माल्दिभ्सका समकक्षी डा मोहम्मद मुइजुसँग बाकुमा भएको भेटवार्तामा राष्ट्रपति पौडेलले जलवायु परिवर्तनको मारमा हामी दुवै राष्ट्र परेका छौं, तसर्थ यस विषयमा हामीले द्विपक्षीय सहकार्यलाई सुदृढ गरी जलवायु वार्तामा सहकार्य गर्ने र हाम्राजस्ता देशका लागि वित्तीय तथा प्राविधिक सहयोगका लागि संयुक्त प्रयास गर्नुपर्छ भने। सम्मेलनका क्रममा नेपालले आफ्ना एजेण्डामाथि विश्वको ध्यानाकर्षण गराउन बुधबार यहाँ राष्ट्रपति पौडेलको नेतृत्वमा बेग्लै उच्चस्तरीय सत्र सञ्चालन गरेको थियो। सम्मेलन (कोप२९) अन्तर्गत नेपालले आयोजना गरेको पर्वतीय क्षेत्रमा जलवायुजन्य हानी तथा नोक्सानीको सम्बोधन शीर्षकको उच्चस्तरीय राउण्ड टेबल बैठकलाई राष्ट्रपति पौडेलले सम्बोधन गरे। यस्तै बुधबार राष्ट्रपति पौडेलले कीर्गिस्तानद्वारा जलवायु सम्बन्धमा बाकुमा आयोजित कार्यक्रमलाई सम्बोधन गर्दै जलवायु परिवर्तनका कारण पीडित हुनेहरूलाई न्याय दिने हो भने उनीहरूले भोगेका जलवायु समस्या र गरिवी निवारण कार्यक्रमलाई एकीकृत रुपमा सम्बोधन गर्नुपर्ने बताएका थिए। सोही दिन कोप२९ को सम्मेलनअन्तर्गत संयुक्त राष्ट्रसंघका महासचिव एन्टेनिओ गुटेरेसले अल्पविकसित राष्ट्रहरूका राष्ट्रसरकार प्रमुखहरूसँग बाकुमा गर्नुभएको सामूहिक भेटघाट कार्यक्रममा राष्ट्रपति पौडेलले जलवायु परिवर्तनबाट नेपालले भोग्नुपरेको असरको न्यूनीकरणका लागि विकसित देशहरूबाट अनुदान उपलब्ध गराउन संयुक्त राष्ट्रसंघका महासचिवलाई आग्रह गरे। यस सम्मेलनको नारा न्यु कलेक्टिभ क्वान्टिफाइड गोल (एनसिक्युजी) रहेको छ। सम्मेलन आगामी मङ्सिर ७ गतेसम्म चल्नेछ। कोप२९ मा भाग लिन राष्ट्रपति पौडेल यही कात्तिक २५ गते काठमाडौंबाट दोहाका लागि प्रस्थान गरेका थिए।"
भारतीय क्रिकेट स्टार शिखर धवन कर्णालीबाट एनपीएल खेल्ने,"काठमाडौं : भारतीय क्रिकेटका स्टार शिखर धवन नेपाल प्रिमियर लिग (एनपीएल) खेल्ने भएका छन्। कर्णाली याक्सबाट उनले एनपीएल खेल्ने भएका हुन्। अन्तर्राष्ट्रिय क्रिकेटबाट सन्यास लिइसकेका धवनसँग कर्णालीले भारतमै सम्झौता गरेको तस्बिर बिहीबार सार्वजनिक गरेको हो। सम्झौतापछि शिखरले भिडियो सन्देशमार्फत आफू एनपीएल खेल्न आउन लागेको जानकारीसमेत गराएका छन्। 'नमस्ते नेपाल। नेपाल प्रिमियर खेल्न म नेपाल आउँदैछु। तपाइँहरूसँग साक्षत्कार गर्न, तपाइँहरूसँग कुरा गर्न आउँदैछु म कर्णाली याक्सको तर्फबाट,' भिडियो सन्देशमा उनले भनेका छन्। उनले भारतबाट क्रिकेटको तीनवटै फर्म्याट खेलिसकेका छन्। उनले भारतका लागि ३४ टेस्ट, १६७ ओडीआई र ६८ टी२०आइ खेलेका छन्। आइपीएलमा पनि उनले दिल्ली, मुम्बई, हैदरावाद र पञ्जाबबाट खेलिसकेका छन्। सोमपाल कामी मार्की खेलाडी रहेको कर्णालीमा गुल्शन झा, देव खनाल, नन्दन यादव, अर्जुन घर्ती, रित गौतम, मौसम ढकाल, भुवन कार्की, दीपेन्द्र रावत, युनिशविक्रम सिंह ठकुरी, दीपक डुम्रे छन्। कर्णालीको कोचमा ज्ञानेन्द्र मल्ल रहेका छन्। एनपीएल मंसिर १५ गतेदेखि टीयु मैदानमा सुरु हुनेछ।"
भक्तपुरमा वृद्धाको शव फेला,"काठमाडौं : भक्तपुर नगरपालिका३ स्थित दरबार स्क्वायरमा ९४ वर्षीय वृद्धा मृत फेला परेकी छन्। दरबार स्क्वायर पछाडि गल्लीमा रहेको आफ्नै घरमा ९४ वर्षीय विष्णु कुमारी त्वयनाको शव फेला परेको हो। जिल्ला प्रहरी परिसर भक्तपुरका प्रवक्ता ढुण्डीराज न्यौपानेका अनुसार दुवै खुट्टामा कपडाले बाँधेको र मुखमा कपडा कोचेको अवस्थामा उनको शव फेला परेको हो। प्रवक्ता न्यौपानेले भने, कच्ची इँटा र ढुंगाले बनेको पाँच तले घरमा उनी एक्लै बस्ने गरेकी थिइन। आफ्नै घरको चौथो तल्लामा उनलाई कसैले हत्या गरेको हुनसक्ने अवस्था छ। प्रारम्भिक अनुसन्धानका क्रममा उनका ४ जना छोरा र २ जना छोरी रहेका छन्। सबै छोराहरू सूर्यविनायक तिर बस्ने गर्थे। घरमा एक्लै बस्ने विष्णुकुमारीको श्रीमानको २४ वर्षअघि मृत्यु भएको थियो। श्रीमानको मृत्युपछि एक्लै बसेकी विष्णुकुमारी आफैं पकाउने खाने र दरबार स्क्वायर घुम्न जान आउने गर्थिन्। उनको घरमा अन्य तलामा भाडामा बस्नेहरू रहेका थिए। नेपाल प्रहरी केनाइन कार्यालयबाट तालिम प्राप्त कुकुरको सहयोगमा अनुसन्धान सुरु गरिएको डीएसपी न्यौपानेले बताए। पोस्टमार्टमका लागि मृतकको शव दुवाकोटस्थित नेपाल मेडिकल कलेजमा पठाइएको छ। मृतकका छोराहरूले आफूले आमालाई दुई महिनादेखि नभेटेको बताएका छन्। पारिवारिक विवादपछि एक्लै बस्दै आएकी विष्णुकुमारीको हत्या कसले र किन गर्यो प्रहरीले अनुसन्धान गर्दैछ। अनुसन्धानका लागी तालिम प्राप्त कुकुरको समेत प्रयोग गरिएको छ। हत्या आरोपमा अहिलेसम्म कोही पनि पक्राउ नपरेको प्रवक्ता न्यौपानेले बताए।"
३६ किलो चरेस बरामद,कैलाली : धनगढी उपमहानगरपालिका५ लब्लि चोकबाट चरेश बरामद गरिएको छ। प्रहरीले बुधबार साँझ करिब ३६ किलो ६६२ ग्राम चरेस बरामद गरेको हो। वडा प्रहरी कार्यालय धनगढीबाट खटिएको प्रहरीले हाल अल्फाबेट नखुलेको १०७२ नम्बरको मोटरसाइकललाई जाँच गर्न खोज्दा मोटरसाइकलमा सवार २ जना व्यक्तिहरूले १ वटा बोरा फाली मोटरसाइकलसहित फरार भएपश्चात प्रहरीले बोरा तलासी गर्दा उक्त परिमाणको चरेस फेला पारी बरामद गरेको हो। फरार व्यक्तिहरूको खोजी भइरहेको प्रहरीले जनाएको छ।
रास्वपाका नेताविरुद्ध अदालतको अवहेलना मुद्दा दर्ता,"काठमाडौं : राष्ट्रिय स्वतन्त्र पार्टी (रास्वपा) का नेताहरूविरुद्ध अदालत अवहेलनामा सर्वोच्च अदालतमा मुद्दा दर्ता भएको छ। सहकारीको रकम अपचलन गरेको आरोपमा पक्राउ परेका रास्वपाका सभापति रवि लामिछानेमाथि अनुसन्धान जारी रहँदा अदालतलाई नै प्रभाव पार्नेगरी आन्दोलन गरेको दावीसहित अदालतमा रिट दायर भएको हो। अधिवक्ता अनुपम भट्टराईले लामिछानेमाथि अनुसन्धान चलिरहँदा अदालतलाई दबाब दिने वा प्रभाव पार्नेगरी रास्वपाका नेताहरूले अदालतको मानहानी हुनेगरी आन्दोलन तथा अभिव्यक्ति दिएको दावी गर्दै रिट दायर गरेका हुन्। रिटमा मंसिर तीन गतेलाई पेशी तोकिएको छ। यसअघि उनले दिएको रिटमा सर्वोच्च अदालत प्रशासनले दरपीठ गरिदिएको थियो। प्रशासनको दरपीठ गर्ने निर्णयविरुद्ध अधिवक्ता भट्टराईले पुन: रिट दायर गरेका थिए। निवेदनमा रास्वपाका सांसदहरू स्वर्णिम वाग्ले,प्रवक्ता मनिष झा,विराजभक्त श्रेष्ठ, सुमना श्रेष्ठ,तोसिमा कार्की,सोविता गौतमलगायतलाई विपक्षी बनाइएको छ। सहकारी ठगी प्रकरणमा रास्वपा सभापति लामिछाने हाल प्रहरी हिरासतमा छन्। विभिन्न सहकारीको रकम हिनामिना गरेको उनीमाथि आरोप छ।"
"रुपन्देहीमा रवि लामिछानेसँग २३ घन्टा बयान, भोलि पोखरा लैजाने","भैरहवा : राष्ट्रिय स्वतन्त्र पार्टीका सभापति रवि लामिछानेसँग सहकारी रकम ठगीको आरोपमा रुपन्देहीमा तीन दिनदेखि लिइँदै आएको बयान बिहीबार सकिएको छ। कास्की प्रहरीको हिरासतमा रहेका सभापति लामिछानेलाई बयानका लागि मंगलबार रुपन्देही ल्याइएको थियो। सुप्रिम बचता तथा ऋण सहकारी संस्थाको रकम ठगीको आरोमा लामिछानेसँग मंगलबार, बुधबार र बिहीबार गरी साढे २३ घण्टा बयान लिइएको जिल्ला सरकारी वकिल कार्यालय रुपन्देहीका जिल्ला न्यायाधीवक्ता प्रेमराज पौडेलले जानकारी दिए। उनले उक्त समयावधिमा लामिछानेसँग कसुरसँग सम्बन्धित ७४ वटा प्रश्न गरिएको बताए। जिल्ला न्यायाधीवक्ता प्रेमराज पौडेलसहित ६ जना न्यायाधीवक्ता र प्रहरी अधिकारीहरूको उपस्थिति बिहीबारमात्रै लामिछानेसँग साढे आठ घण्टा बयान लिइएको जिल्ला सरकारी वकिल कार्यालयले जनाएको छ। सुप्रिम सहकारी र त्यसको अपचलन भएको रकमसँग सम्बन्धित रहेर लामिछानसँग प्रशनहरु सोधिएको थियो। गोर्खा मिडिया नेटवर्क प्रालिका पूर्वप्रबन्ध निर्देशकसमेत रहेका लामिछानेले आफूमाथि लागेको आरोप अस्विकार गर्दै आफू सहकारीको सदस्यऋणी नरहेकाले सहकारीसँग सम्बन्धित सबै विषय जिबी राईलाई थाहा भएको र आफूलाई राजीतिक पूर्वाग्राहीले फसाइएको बयान दिएको एक प्रहरी अधिकारीले बताए। बिहीबार लामिछानेको बयान सकिए पनि पोखरा पठाउन ढिलाइ भएपछि उनलाई जिल्ला प्रहरी कार्यालय रुपन्देहीको हिरासतमा राखिएको र शुक्रबार बिहान पोखरा पठाइने रुपन्देहीका एसपी रञ्जितसिंह राठौरले जानकारी दिए। सुप्रिम बचत तथा ऋण सहकारी संस्थाको १४ करोड २९ लाख रुपैयाँ गोर्खा मिडिया नेटवर्क प्रालिमा लगेर खर्च गरेको कसुरमा अनुसन्धान गर्न लामिछाने, जीवी राईसहित १२ जनालाई पक्राउ गर्न प्रहरीले रुपन्देही जिल्ला अदालतबाट पक्राउ अनुमति लिएको थियो। बुटवलस्थित सुप्रिम सहकारीबाट एक करोड ९६ लाख रवि लामिछानेकै नाममा र १४ करोड २९ लाख रुपैयाँ विभिन्न व्यक्तिमार्फत गोर्खा मिडिया नेटवर्कमा पुगेको संसदीय छानबिन विशेष समिति र प्रहरीको प्रतिवेदनमा उल्लेख छ। लामिछाने गत कात्तिक २ गते पक्राउ परेका थिए। त्यसयता कास्की प्रहरीको हिरासतमा रहेका लामिछानेलाई आइतबार कास्की जिल्ला अदालतले अनुसन्धान गर्न थप १३ दिन हिरासत राख्न अनुमति दिएको थियो। सूर्यदर्शन सहकारीको रकम अपचलनमा पोखरामा अनुसन्धान गरिरहेको प्रहरीले त्यहाँ अनुसन्धान नसक्दै रुपन्देहीको सुप्रिम सहकारीको रकम ठगीको अनुसन्धानका लागि रुपन्देही ल्याएर बयान लिन सुरु गरेको हो।"
"बलियो होइन, राम्रो सरकार बनाउनुपर्छ : माधव नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले मुलुकलाई अघि बढाउन बलियो नभइ राम्रो सरकार बन्नुपर्ने बताएका छन्। नेपाल नेवाः राष्ट्रिय संघ (समाजवादी)ले बिहीबार काठमाडौंमा आयोजना गरेको कार्यक्रममा अध्यक्ष नेपालले देश र जनताको समस्या बुझेर मुलुकलाई अघि बढाउनका लागि बलियो नभइ राम्रो सरकार बन्नुपर्ने बताएका हुन्। राम्रो सरकार भए हिम्मतका साथ अघि बढ्नसक्ने र बलियोसमेत हुने उनले बताए। अध्यक्ष नेपालले मत दिने बेला पनि जनताले कुरामात्र गर्ने दलभन्दा पनि राम्रा दललाई छान्न सक्नुपर्ने बताए। उनले नेपालको राजनीतिको समस्या चरम भ्रष्टाचार, व्यक्तिवाद, गैरजिम्मेवार प्रवृत्ति र दूरगामी दृष्टिकोणको अभाव भएको उल्लेख गरे। नेपालको राजनीतिमा देखिएको भ्रष्टाचार अन्त्य नभएसम्म मन्त्रीको संख्या घटाएर पनि केही नहुने उनको भनाइ छ। अध्यक्ष नेपालले पदका लागि भन्दा पनि देश र जनताका लागि काम गर्नका लागि योजना बनाउन सुझाव दिए।"
मुलुकलाई विकास र समृद्धितर्फ लैजान कांग्रेसले नै मुख्य भूमिका खेल्छ : मन्त्री सिंह,काठमाडौं : उपप्रधान एवं शहरी विकासमन्त्री प्रकाशमान सिंहले साना दलका कारण मुलुक अस्थीर भएकाले ठूला दल मिलेर सरकार बनाउनुपरेको बताएका छन्। बिहीबार ललितपुरमा नेपाल प्रजातन्त्र सेनानी संघको दोश्रो जिल्ला सम्मेलन उद्घाटन गर्दै नेता सिंहले जनताले म्यान्डेड दिएका ठूला दलभन्दा पनि साना दलको नेतृत्वमा पटकपटक सरकार बन्ने र सरकार परिवर्तन हुँदा मुलुक अस्थिरतातर्फ गएकाले ठूला दल मिलेर सरकार बनाउनुपरेको बताएका हुन्। उनले ठूला दल मिलेर बनेको सरकारले पनि केहि गर्न नसके जनतामा थप निराशा छाउने भएकाले गम्भीर भएर अघि बढ्नुपर्नेमा जोड दिए । सिंहले मुलुकमा प्रजातन्त्र ल्याउन कांग्रेसले अग्रणी भूमिका खेलेको भन्दै आगामी दिनमा मुलुकलाई विकास र समृद्धितर्फ लैजान पनि मुख्य भूमिका निर्वाह गर्नुपर्ने धारणा राखे। उनले कांग्रेसलाई बलियो बनाउनका लागि पार्टीभित्र भएका समस्याका साथै कमी कमजोरीहरू हल गर्दै अघि बढ्नुपर्ने बताए।
संघले अधिकार नदिएको मुख्यमन्त्रीको गुनासो,"विराटनगर : कोशी प्रदेशका मुख्यमन्त्री हिक्मतकुमार कार्कीले अधिकार प्रत्यायोजन नहुँदा प्रदेश संरचनाले काम गर्न नसकेको बताएका छन्। संविधान निर्माण भएको १० वर्ष पुग्न लाग्दा पनि संघले प्रदेशलाई अधिकार नदिएको उनको गुनासो छ। संघले अधिकार नदिँदा प्रदेश संरचनाले पूर्णरूपमा काम गर्न सकेन, उनले भने, पटकपटक संघमा कुरा उठाए पनि यो कुरामा ध्यान दिइँदैन। विराटनगरमा बिहीबार भएको मुख्य न्यायाधिवक्ताहरुको छैटौं राष्ट्रिय भेलालाई सम्बोधन गर्दै कार्कीले पूर्णरुपमा संघले अधिकार प्रत्यायोजन नगर्दा समस्या उत्पन्न भइरहेको बताए। प्रदेशलाई पूर्णरुपमा अधिकार दिएर काम गर्ने अवस्था सिर्जना गर्नुपर्नेमा उनको जोड छ। कानुनी सेवा गठन गर्ने अधिकार पनि प्रदेशलाई नरहेको कार्कीको भनाइ छ। विगत एक वर्षदेखि कोशी प्रदेशको मुख्यमन्त्री कार्यालयको कानुनको सहसचिव पद खाली छ। सम्बन्धित ठाउँमा कुरा उठाए पनि सुनुवाइ भएन, उनले भने। उनले संविधान संशोधन आवश्यक रहेको भन्दै प्रदेश संरचनाको कानुन निर्माण गर्दा हतारमा गरिएकाले समयसापेक्ष परिमार्जन गर्न आवश्यक रहेको औंल्याए। कतिपय अवस्थामा होडबाजीका आधारमा कानुन बनाइएकाले त्यसलाई संशोधन गरेर प्रभावकारी कानुन बनाउनुपर्नेमा मुख्यमन्त्री कार्कीको जोड छ। संघीय कानुन र संरचनाले प्रदेश कानुनलाई नचिन्ने भन्दै प्रदेशलाई चिन्ने कानुन बनाउनुपर्ने उनले बताए। जनशक्तिको अभावले कानुन निर्माण र कार्यान्वयनमा समस्या भइरहेको पनि कार्कीको भनाइ छ। कार्यक्रममा प्रदेश कानुन निर्माणमा देखिएका समस्यालाई एकरुपता कायम गर्ने, कार्यक्षेत्रमा देखिएका चुनौतीलाई समाधान गर्ने लगायतका विषयमा छलफल गरिएको थियो। कार्यक्रममा बोल्दै वरिष्ठ अधिवक्ता विपुलेन्द्र चक्रवर्तीले यो देशको मानव अधिकार हुनेखाने वर्गका लागि मात्र भएकाले हुँदा खाने वर्गको लागि हुनेगरी संविधान संशोधन हुनुपर्ने बताए। कार्यक्रममा पूर्वमुख्यन्यायाधिवक्ता बुद्धिकुमार कटुवाल र चूडामणि आचार्यले प्रदेशले निर्माण गरेका कानुनलाई समयसापेक्ष सुधार गरेर लैजानुपर्नेमा जोड दिए।"
"पार्टीभित्र गुटउपगुट छैन, कार्यवाहक सभापतिका विषयमा पनि विवाद छैन : रास्वपा",काठमाडौं : राष्ट्रिय स्वतन्त्र पार्टीका प्रमुख सचेतक सन्तोष परियारले पार्टीले गरिरहेको आन्दोलनका बारेमा समीक्षा भइरहेको बताएका छन्। सिंहदरवारमा बिहीबार बसेको पार्टी संसदीय दलको अनौपचारिक छलफलपछि सञ्चारकर्मीसँग कुरा गर्दै परियारले आन्दोलनलाई निरन्तरता दिने वा रोक्ने भन्ने विषयमा छलफल भइरहेको बताए। आफूहरूको आन्दोलनले पार्टीलाई मात्रै नभई जनतालाई पनि फाइदा हुनुपर्ने भन्दै उनले विभिन्न कोणबाट खुलारूपमा पार्टीभित्र बहस छलफल भइरहेको बताए। पार्टीभित्रको विवादका विषयमा सोधिएको प्रश्नमा परियारले पार्टीभित्र कुनै गुटउपगुट नरहेको जिकिर गरे। कार्यवाहक सभापतिका विषयमा पनि पार्टीभित्र कुनै विवाद नरहेको उनको भनाइ छ। उनले आफ्ना नेताविरुद्ध अदालतको अवहेलना मुद्दाका विषयमा पनि पार्टीभित्र छलफल चलिरहेको बताए। त्यस्तै रास्वपाका सांसद गणेश पराजुलीले सरकारले राजनीतिक प्रतिशोध साधेकाले आन्दोलन निरन्तर अघि बढ्ने बताए। उनले सरकारको रवैयाविरुद्ध उपनिर्वाचनलाई आन्दोलनको रूपमा नै अघि बढाउने बताए। उनले उपनिर्वाचनलाई प्रतिष्ठाको विषय नबनाउने उल्लेख गरे।
सवारी साधनबाट साढे ७ लाख राजश्व संकलन,जोमसोम : मुस्ताङ सवारी साधनलाई कारबाही गर्दा ७ लाख ६१ हजार ५ सय रुपैयाँ राजश्व संकलन भएको छ। जिल्ला प्रहरी कार्यालय मुस्ताङका अनुसार चालु आर्थिक वर्ष २०८१०८२ को साउनदेखि कात्तिक २४ गतेसम्ममा ट्राफिक नियम विपरीत सवारी साधन चलाउनेलाई कारबाही गर्दा उक्त रकम संकलन भएको हो। मुस्ताङका डीएसपी सूर्यबहादुर बोगटीले मुस्ताङमा सवारी दुर्घटना न्यूनीकरण गर्न तथा मापसे र प्रयोजन विपरीत सवारी चलाउनेलाई कारबाही प्रक्रिया अघि बढाइएको बताए। डीएसपी बोगटीका अनुसार साउनदेखि कात्तिक २४ गतेसम्ममा ५३२ वटा सवारी साधनलाई कारबाही गर्दा ५ लाख ७५ हजार ५ सय राजश्व संकलन भएको छ। यसैगरी चालु वर्षको ४ महिनामा प्रयोजनविपरीत सवारी चलाउने ९३ वटा सवारी साधनलाई कारबाही गर्दा १ लाख ८६ हजार राजश्व उठेको छ। मापसे गरी सवारी चलाउने १ जनालाई कारबाही गरिएको र सोवापत ५ सय रुपैयाँ राजश्व संकलन भएको डीएसपी बोगटीले बताए।
शिक्षा व्यवस्थालाई सुधार्नेगरी ऐन ल्याउन लागेका छौं : शिक्षामन्त्री भट्टराई,"काठमाडौं : शिक्षा व्यवस्थालाई सुधार्नेगरी ऐन ल्याउन लागेको शिक्षामन्त्री विद्या भट्टराईले बताएकी छन्। विद्यालय शिक्षा सम्बन्धी कानुनलाई संशोधन र एकीकरण गर्न बनेको विधेयकमाथि शिक्षा, स्वास्थ्य तथा सूचना प्रविधि समितिले ३ वटा उपसमिति बनाएर टुंगो लगाउने तयारी गरिरहेको शिक्षामन्त्री भट्टराईले बताएकी हुन्। मन्त्री भट्टराईले सो विद्येयकबारे छलफल गर्न बनाएको समितिले एउटा खालको तयारी गुर्नुपर्ने निचोडमा पुगेको बताइन्। बिहीबार शिक्षा पत्रकार समूहले आयोजना गरेको कार्यक्रममा समिति सभापतिले काम सुरु गर्ने प्रतिवद्धता जनाएको उनको भनाइ छ। दशैं तिहारपछि लगातार छलफल हुने भनिएकाले अब यसको बैठक सुरु गर्ने तयारीमा छ। आजबाटै औपचारिक रूपमा ३ वटा उपसमिति बनाएर काम थाल्ने तयारी भइरहेको छ, शिक्षा मन्त्री भट्टराईले भनिन्,अब उपसमिति बनाउँदा पहिलो समितिले संशोधनकर्ताले दिएको विचारलाई उपचार गर्ने एउटा उपसमिति, दोस्रो उप समितिले सरोकारवालाहरूले दिएको सुझाव गर्ने, तेस्रो उप समितिले सबै खालको संवाद गर्ने खालको हुने र यसले काम गर्ने छ। यसपछि उक्त समितिले तयार गरेको र मन्त्रालयले तयार गरेकोबारे छलफल गरेर अन्तिम टुंगो लगाउने उनले बताइन्। यसैक्रममा उनले आजको शिक्षा व्यवस्थालाई सुधार्न ऐन ल्याउन जोड दिएको बताइन्। मन्त्री भट्टराईले पछिल्लो समय विपदबाट करिब ३ सय विद्यालय प्रभावित भएको प्रारम्भिक तथ्यांक आएको बताइन्। यसको आर्थिक सहयोग कसैबाट पनि नलिएको तर मन्त्रालयकै बजेट निकासामा सहज बनाउन अर्थ मन्त्रालयसँग अनुरोध गरेको उनले बताइन्।"
"शंकास्पद् यात्रा गर्ने २६ जनालाई अध्यागमनले रोक्यो, अधिकांश जाँदै थिए दुबई","काठमाडौं : त्रिभुवन अन्तर्राष्ट्रिय विमानस्थल हुँदै विभिन्न देश हिंडेका शंकास्पद् २६ यात्रुलाई अध्यागमन कार्यालयले रोकेको छ। दुबई (युएई), जापान, माल्दिभ्स र साउदी अरेबिया हिंडेका उनीहरूको यात्रा शंकास्पद् देखिएपछि बुधबार प्रस्थान अनुमति नदिइएको एक अध्यागमन अधिकृतले बताए। उनीहरूमध्ये अधिकांश युएई जाने रहेको ती अधिकृतको भनाइ छ। यात्रुहरूले भ्रमणको उद्देश्य स्पष्ट पार्न सकेनन्। 'ती यात्रुहरूको यात्रा नै शंकास्पद् देखियो। 'भ्रमणको उद्देश्य प्रस्ट पार्नुस्' भन्दा पनि केही बताउन सकेनन्। कतिपयको भ्रमण गर्ने देशको होटेल बुकिङ पनि देखिएन,' अन्नपूर्णसँग ती अधिकृतले भने। कतिपयले श्रम स्वीकृतिसमेत नलिएको उनको भनाइ छ। 'उनीहरूले अध्यागमन कार्यविधि विपरीत विदेश यात्रा गर्न खोजेको हामीले पायौं,' ती अधिकृतले थपे। प्रस्थान अनुमति नपाउनेमा युएई हिंडेका राधिका विश्वकर्मा, उर्मिला गुरुङ, सुकुमाया स्याङ्तान, डिकराज कुँवर, सुमित्रा चेपाङ, मनिषा चेपाङ, पुष्पा थापा, सोनी घिसिङ, पुनम घले, विक्रम मगर, अनिता खड्का, आशाकुमारी मोक्तान, सबनम श्रेष्ठ, विष्णु थापा मगर, बुनुकुमारी फियाक, सविता तामाङ, प्रमिला तिमल्सिना, रन्जुसिंह ठकुरी, सुजिना परियार, पुजा कार्की, चन्द्रकुमार धामी परियार, अप्सरा लामा र राज न्यौपाने रहेका छन्। त्यस्तै साउदी हिंडेका प्रकाश ओली, जापान हिंडेका पुजा विक र माल्दिभ्स हिंडेका राजेन्द्र पोखरेलको यात्रा पनि शंकास्पद् देखिएको थियो।"
पाँचखालमा मिनी ट्रक दुर्घटना दुई जनाको मृत्यु,काभ्रे : जिल्लाको पाँचखाल नगरपालिका१३ को कोशीदेखा ठाँटीबाट रोटेपिङतर्फ जाँदै गरेको ट्रक दुर्घटनामा परी दुई जनाको घटनास्थलमै मृत्यु भएको छ। पाँचखाल१३ कोशिदेखामुनि बा ४ ख २२०२ नम्बरको मिनी ट्रक पल्टिँदा ४० वर्षीय कुमार रोक्का र २७ वर्षीय निकेश रोक्काको निधन भएको प्रहरीले जनाएको छ । स्थानीय मणिराम गौतमका अनुसार मृतकहरू रोटेपिङ दलित बस्तीका हुन्। ट्रक अनियन्त्रित भई सडकबाट तल झरेको थियो। प्रहरी र स्थानीय बासिन्दाहरू घटनास्थलमा पुगेका छन् भने प्रहरीले थप अनुसन्धान कार्य भइरहेको जिल्ला प्रहरी कार्यालय काभ्रेले जनाएको छ।
यसरी भयो पत्रकार भूलको हत्या,"धनगढी : कैलालीको गौरीगंगा११ का पत्रकार सुरेश भूलको कुटपिट गरी हत्या गरिएको छ। सुरेश राष्ट्रिय दलित पत्रकार संघ कैलालीका जिल्ला सचिव हुन् भने उनी सूचनाको हकका लागि राष्ट्रिय महासंघका कैलाली जिल्ला सदस्य पनि हुन्। उनी निगरानी डटकममा रिपोर्टिङ पनि गर्थे। यसरी भयो हत्या सुरेशको गौरीगंगा नगरपालिकाको वडा नम्बर ११ को कार्यालय नजिकै कान्तिपुर टोलमा मेडिकल, फोटो स्टुडियो र फोटोकपीको पसल छ। कात्तिक २० गते सोही टोलकी विस्ना भूलको बाख्रो हराउँछ। त्यो कुरा टोलभरीका अधिकांशलाई थाहा थियो। मृतकका आफन्त करन सार्कीका अनुसार बाख्रा हराएको भोलिपल्ट, एकविहानै मृतक सुरेशले वडा कार्यालयको शौचालय नजिकै एउटा बाख्रो बसिरहेको देखे। मेडिकलमै बस्ने भएकाले सुरेश शौचालयका लागि वडा कार्यालयको शौचालय प्रयोग गर्थे। एकाविहानै उनी शौचालय जानका लागि वडा कार्यालयको शौचालयतिर गए। उनले वडा कार्यालयको गेट नजिकै बाख्रो बसिरहेको देखे। विहानै जाडोले काँपिरहेको बाख्रो समातेर उनले नजिकै रहेको आफ्नो मेडिकलको बाहिर बाँधे। त्यो दिनभरि उनको पसलमा बाख्रा लैजाने मान्छे कोही आएन। तर, गाउँको कुरा, बाख्रो सुरेशको मेडिकलको बाहिर बाँधिएको कुरा विस्नाको घरसम्म पुग्यो। मृतकका आफन्त करनबहादुर सार्की भन्छन, सुरेशका दिदी र भान्जी आएकाले उनलाई घरतिर पठाउनका लागि ब्यस्त भएकाले सुरेशले बाख्रो पाएको जानकारी फेसबुकमा पनि हाल्न पाएनन्। बाख्रा सुरेशले बाँधेको खबर पाएपछि विस्ना भूलका आफन्तहरूले समूहमै आएर अस्थायी प्रहरी चौकी मसुरियामा सुरेशले बाख्रो चोरेको भन्दै उजुरी हाले। प्रहरीमा उजुरी परेपछि मृतक सुरेशको श्रीमती, आफन्त र बाख्रा मालिकका आफन्तहरूबीच बाख्राबापतको ३० हजार रकम दिने र बाख्रो पनि दिने सहमति भयो। त्यो दिन कागज बनेपनि सुरेशले रकम भने नदिएको आफन्तहरूले बताए। शनिबार बेलुकी ठूलो संख्यामा बाख्राधनी विस्नाका आफन्त र छिमेकीहरूले रकम नदिएको भन्दै सुरेशको मेडिकलमै आएर मरणासन्न हुनेगरी कुटपिट गरे। ४०५० जनाको समूह आयो। ३० हजारले मात्र मान्दैनौं भने। एक लाख रकम दे भने। सुरेशले आफूले बाख्रो नचोरेको तर पाएको बताउँदै गरेका बेला एकाएक आक्रमण भयो। मैले सुरेशलाई छोपे, बचाउने प्रयास गरे। तर त्यत्रो समूहलाई कसरी छेक्नु? मैले छातीमुनि छोपिराख्दा पनि कसैले तलतिरबाट लात्ताले उनको छातीमा हाने, कसैले गुप्तांगमा, मृतक सुरेशका भाइका ससुरा करन सार्कीले भने। ४०५० जनाको समूहमा आएर कुटपिट गरेपछि गम्भीर भएका सुरेशको अवस्था विग्रदै गएपछि आफन्तले आइतबार विहान उनलाई धनगढीको निसर्ग अस्पताल ल्याए। अस्पतालमा उपचारका क्रममा उनको मृत्यु भएको हो। हत्यामा संलग्न भएको आरोपमा ८ जना पक्राउ कैलालीको इलाका प्रहरी कार्यालय मालाखेतीले बीहीबारसम्म घटनामा संलग्न भएको आरोपमा ८ जनालाई पक्राउ गरेको छ। गौरीगंगा नगरपालिका ११ का स्थानीयसमेत रहेकी ४५ वर्षकी बाख्राधनी विस्ना भूल, ५५ वर्षका जंगबहादुर भूल, २८ वर्षका विशाल विक, ३१ वर्षका दिनेश विक, १९ वर्षका दिनेश भूल, ३८ वर्षकी रमा रावल, ३१ वर्षका धर्म विक र २७ वर्षका रमेश रावललाई पक्राउ गरी अनुसन्धान गरिरहेको इलाका प्रहरी कार्यालय मालाखेतीका प्रहरी नायब उपरीक्षक गंगाबहादुर थापाले बताए। मृतक सुरेशकी श्रीमती कल्पना भूलले रमेश रावल बाहेकका ८ जनाविरुद्ध किटानी जाहेरी दिएकी थिइन्। किटानी जाहेरी दिएकामध्येका पवन बोगटी भने फरार रहेको र उनको खोजी भइरहेको इलाका प्रहरी मालाखेती अत्तरियाले जनाएको छ। सुरेशको शव पोस्टमार्टम गरी बुधबार बेलुकी दाहसंस्कार गरिएको छ। पोस्टमार्टमको रिपोर्टमा पनि सुरेशको छाती, प्राइवेट पार्टमा गहिरो चोट लागेको रिपोर्ट आएको श्रीमती कल्पनाले बताइन्। हत्यारालाई कडा कारबाहीको माग पत्रकार सुरेश भूलको कुटपिट गरी हत्या गरिएको घटनाको विभिन्न पेशागत संघसंगठनहरूले विरोध गरेका छन्। नेपाल पत्रकार महासंघ केन्द्रीय कार्यालयले सचिव हेमकर्ण विकको नेतृत्वमा छानबिन समिति नै गठन गरेको छ। नेपाल पत्रकार महासंघ सुदूरपश्चिम प्रदेश समिति, कैलाली जिल्ला समिति, प्रेस चौतारी नेपाल सुदूरपश्चिम प्रदेश कमिटी, सूचनाको हकका लागि राष्ट्रिय महासंघ कैलालीसहितका संघसंगठनहरूले विज्ञप्ति जारी गर्दै कुटपिटमा संलग्नहरूलाई कारबाहीको माग गरेका हुन्।"
राष्ट्रिय साफ महिला च्याम्पियनसिपका तीन खेलाडी सम्मानित,"उदयपुर : राष्ट्रिय साफ महिला च्याम्पियनसिप फुटबल प्रतियोगितामा सहभागिता जनाएका उदयपुरका तीन खेलाडीलाई नागरिक अभिनन्दन गरिएको छ। बिहीबार नेकपा एमाले जिल्ला कमिटी उदयपुर र त्रियुगा नगरपालिकाले अलगअलग कार्यक्रमको आयोजना गरी जिल्लाका खेलाडी अमिसा कार्की, सविता थापामगर र हिरामाया भुजेललाई नागरिक अभिनन्दनसहित सम्मान गरेको हो। खेलाडी अमिसाको त्रियुगा नगरपालिका५, सविता रौतामाई गाउँपालिका५ र हिरा कटारी नगरपालिका५ स्थायी घर हो। उनीहरुमध्ये हिरा खेलका क्रममा घाइते भई अस्पतालमा उपचाररत रहेकाले उनको सम्मान भाउजुले ग्रहण गरेकी थिइन्। प्रतियोगितामा उत्कृष्ट खेल प्रदर्शनले देशको पहिचान झल्काउन मद्दत पुर्याएकाले थप प्रोत्साहनका लागि गृह जिल्लामा अभिनन्दन गरिएको एमाले अध्यक्ष भागवत राउतले बताए। एमालेले टोयटा गाडीमा खेलाडीलाई राखेर बजार परिक्रमा पछि टाउनहलमा राई जातिको साकेला नाच र मगर जातिको हुर्रा नृत्य प्रदर्शन गरी नेपालको राष्ट्रिय झण्डा ओढाएर सम्मान गरेको थियो। उनीहरूलाई एमाले पोलिटब्युरो सदस्य मन्जुकुमारी चौधरी, केन्द्रीय सदस्य अम्बिका थापा, उदयपुर क्षेत्र नम्बर २ प्रतिनिधिसभा सदस्य अम्बरबहादुर रायमाझी, जिल्ला अध्यक्ष भागवत राउतले संयुक्त रूपमा झण्डा ओढाएर सम्मान गरेका थिए। त्यसैगरी त्रियुगा नगरपालिकाले नगर क्षेत्रका खेलाडी अमिसालाई पञ्चेबाजासहित सदरमुकाम गाईघाट बजार परिक्रमा गरेको थियो। प्रतियोगितामा उत्कृष्ट प्रदर्शन गर्दै फुटबलमार्फत नगरपालिकालाई देश विदेशसम्म चिनाउन सफल भएको भन्दै नगरपालिकाले नगद ५० हजारसहित उनलाई सम्मान गरेको हो। उनलाई मेयर वसन्तकुमार बस्नेत र उपमेयर महेश्वरी राईले नगरपालिकाको सभाहलमा नगदसहित राष्ट्रिय झण्डा ओढाएर सम्मान गरेका थिए। कार्की उदयपुर जिल्ला फुटबल संघको सदस्य हुँदै राष्ट्रिय टिममा पर्न सफल भएकी हुन्। सम्मानित अमिसाले आफूहरूलाई गृह जिल्लाले सम्झिएर सम्मान गरेकोमा धन्यवाद व्यक्त गर्दै थप उत्साहित भएको प्रतिक्रिया दिइन्। उनले आगामी दिनमा अझ उत्कृष्टताका साथ खेलेर जिल्लाको नाम उचो राख्ने प्रतिबद्धता व्यक्त गरिन्। जिल्ला फुटबल संघका अध्यक्ष रञ्जन कार्कीले जिल्लामा सात जना महिला खेलाडी रहेको र उनीहरू सबै राष्ट्रिय स्तरका खेलाडी भएको बताए। उनले राज्यले प्रतियोगिताका बेला मात्र खेलाडी सम्झने बाँकी समयमा उनीहरूको वृत्तिविकासमा ध्यान नदिने गरेको गुनासो गरे।"
प्रस्तावित पुइलेक विमानस्थल नै उपयुक्त : देउवा,"डडेल्धुरा : नेपाली कांग्रेसका सभापति शेरबहादुर देउवाले प्रस्तावित पुइलेक विमानस्थलको निरीक्षण गरेका छन्। निरीक्षणपछि उनले हवाई मैदान निर्माणका लागि सम्भाव्यता सर्भे भएको बताए। अब डीटेल सर्भे, डीटेल डिजाइनिङ गरिने देउवाको भनाइ छ। यी दुईवटै सर्भे भएपछि बजेट ल्याउने उनले बताए। उनले उक्त स्थान विमानस्थलका लागि उपयुक्त रहेकोसमेत बताए। विसं २०७६ मा विमानस्थल निर्माणका लागि उक्तस्थान छनोट गरिएको थियो। नागरिक उड्डयन प्राधिकरणको टोलीले स्थलगत अध्ययनका आधारमा साविक समैजी गाविसको पुइलेकदेखि वयलडाँडासम्मको क्षेत्र उपयुक्त हुने बताएको थियो। त्यसपछि विमानस्थल निर्माणका लागि सर्वेक्षण भएको थियो। डोटी, दार्चुला, बैतडी, बझाङको केन्द्रबिन्दु भएकै कारण डडेलधुरामा विमानस्थल सञ्चालनमा आए सुदूरपश्चिमको दुर्गमका बासिन्दाले यातायातमा राहत हुने विश्वास लिएका छन्। सुदूरपश्चिमका सबै विमानस्थल भन्दा पुइलेक विमानस्थल उपयुक्त हुने जनाए। यसका लागि अन्तिम सर्भेका लागि प्रयास गर्ने जनाए।"
काठमाडौंको गोकर्णेश्वरमा छोराछोरीसहित आमा मृत फेला,काठमाडौं : काठमाडौंको गोकर्णेश्वरमा छोराछोरीसहित एक आमा मृत फेला परेकी छन्। गोकर्णेश्विर नगरपालिका३ कुमारी गाम्छा बस्ने ३३ वर्षीया सीता दंगालसहित तीन जना मृत फेला परेको प्रहरीले जानकारी दिएको छ। प्रहरीका अनुसार उनकी १५ वर्षीय छोरी अंशु मोक्तान र २ महिनाका छोरा मृत फेला परेका हुन्। उनीहरूको शव घरकै कोठामा फेला परेको प्रहरी परिसर काठमाडौंले जानकारी दिएको छ। ४९ वर्रषीय कान्छा नगरकोटीले गत कात्तिक १६ गते आफ्ना श्रीमती र छोराछोरी हराइरहेको भन्दै बौछ प्रहरीमा निवेदन दिएका थिए। सोही आधारमा खोजतलास गर्दा उनीहरू मृत फेला परेको प्रहरीको भनाइ छ। घटनाबारे अनुसन्धान भइरहेको प्रहरीले जनाएको छ।
कोशीमा ठूला चाडपर्वमा २९३ वटा अपराध,"विराटनगर : कोशी प्रदेशमा ठूला चाडपर्व दसैं, तिहार र छठमा २ सय ९३ वटा अपराध भएका छन्। प्रहरीको तथ्यांक अनुसार १४ जिल्ला रहेको प्रदेशमा विभिन्न अपराध भएका हुन्। प्रदेश प्रहरी कार्यालय विराटनगरका सूचना अधिकारी, डीएसपी ध्रुव श्रेष्ठका अनुसार चाडपर्वका बेला सबैभन्दा बढी १ सय ५१ वटा आत्महत्याका घटना भएका छन्। लागुऔषधका ५२, बलात्कार (जबरजस्ती करणी)का ३९, चोरीका २६, जुवा तासका १७, हत्याका ५, लुटपाटका २ र अभद्र व्यवहारको एउटा घटना भएको जानकारी उनले दिए। जुवा तासमा १ सय ५४, लागुऔषधमा ६०, बलात्कारमा ३३ र हत्यामा ७ जनाविरुद्ध मुद्दा चलेको श्रेष्ठले बताए। उनका अनुसार जुवा र तासको खालबाट ३७ लाख ८९ हजार ६ सय ३० रूपैयाँ बरामद भएको छ। चोरी र लुटपाटमा संलग्नको प्रहरीले खोजी गरिरहेको छ। चोरीमा संलग्न केही पक्राउ पनि परेका छन्। कोशीमा अघिल्लो वर्ष चाडपर्वको अवधिका ८ जनाको हत्या भएको थियो। गत वर्ष १ सय ७१ जनाले आत्महत्या गरेका थिए। प्रहरीको रेकर्ड अनुसार अघिल्लो वर्षको चाडपर्वमा जुवा तासका ७, जबरजस्ती करणीका १०, लागुऔषधका ९८, चोरीका १० र हातहतियारसँग सम्बन्धित २ वटा घटना भएका थिए। डीएसपी श्रेष्ठका अनुसार यसवर्ष चाडपर्वको अवधिमा विभिन्न ठाउँमा सवारी दुर्घटनामा परेर ३९ जनाको मृत्यु भएको छ। ९३ जना घाइते भएका छन्। सुरक्षा सक्रियताका कारण कोशी प्रदेशमा यसवर्ष चाडपर्वमा छिटपुटबाहेक ठूला अपराध र अप्रिय घटना हुन हुन नपाएको प्रहरीको भनाइ छ। प्रहरीका अनुसार नेपाली हिन्दु धर्मावलम्बीहरुको महान पर्व दसैं, तिहार र छठमा फाटफुटबाहेक सामूहिक हिसाबका ठूला अपराध एवं अप्रिय घटना नभएको हो। यसवर्ष ठूला चाडपर्व शान्तिपूर्ण रूपमा सम्पन्न भएको कोशी प्रदेशका प्रहरी प्रमुख डीआईजी चन्द्रकुवेर खापुङले बताए। प्रहरीले चाडपर्वलाई लक्षित गरेर सुरक्षा योजना बनाउँदै असोज १७ गतेबाट लागू गरेको थियो। प्रहरीले असोज १७ देखि कात्तिक २२ गतेसम्मलाई चाडपर्वको अवधि मानेको हो। विशेष सुरक्षा योजना बनाएर लागू गर्दै सबै ठाउँमा सुरक्षाकर्मीको उपस्थिति बाक्लो बनाइएका कारण दसैं, तिहार र छठजस्ता पर्वमा अप्रिय एवं ठूला घटना हुन नपाएको खापुङले बताए। प्रहरीका अनुसार विगतमा जस्तो यसवर्ष संगठित अपराध, सामूहिक बलात्कार, डकैती, आगजनीजस्ता ठूला एवं अप्रिय घटना हुन पाएन। सबैको साथ र सहयोग तथा शान्ति सुरक्षाको अवस्था मजवुत बनाएकै कारण तुलनात्मक हिसाबले यसवर्ष चाडपर्व शान्तिपूर्ण रूपमा सम्पन्न भएको र ठूला अपराधिक घटना हुन पाएको प्रहरीको भनाइ छ। प्रहरी सक्रियता बढाउँदै सुरक्षा व्यवस्था कडा पारेर चाडपर्वलाई मर्यादित, व्यवस्थित र सुरक्षित बनाउन सबै उपायको अवलम्बन गरिएको जानकारी डीआईजी खापुङले दिए। उनका अनुसार मानवीय चहलपहल, भीडभाड तथा आर्थिक गतिविधि धेरै हुने तथा चोरी, लुटपाट र डकैती हुनसक्ने सम्भावित स्थानलाई विशेष निगरानीमा राखिएको थियो। बैंक, वित्तीय संस्था एवं आर्थिक गतिविधि धेरै हुने ठाउँ, महत्वपूर्ण प्रतिष्ठान, सुनचाँदी पसल, सरकारी तथा गैरसरकारी कार्यालय, एटीएम बुथ, सार्वजनिकस्थल र पसलहरुमा सुरक्षा सतर्कता बढाइएकाले अपराधिक घटना कम भएको उनको विश्लेषण छ। विगतका घटनालाई विश्लेषण गरी प्रहरी उपस्थित बढाएकै कारण सामूहिक अपराध रोकिएको डीआईजी खापुङ बताउँछन्। चाडपर्वका बेला सादा पोसाक तथा हतियारसहितका प्रहरी परिचालन गरेर सुरक्षा व्यवस्था मिलाइएको थियो। संवेदनशील क्षेत्र तथा भित्री सडक र एकान्त स्थानमा प्रहरीको पिकेट ड्युटी, क्वीक रेस्पोन्स टिम तथा साइकल, मोबाइल र पैदल गस्ती परिचालन गरिएको थियो। धार्मिक तीर्थस्थल, शक्तिपीठ, मठ मन्दिरलगायत भक्तजनहरुको भीडभाड एवं घुइँचो हुने स्थान सुरक्षाकर्मीको विशेष निगरानीमा थिए। मादक पदार्थ सेवन (मापसे)बाट हुने झैझगडा एवं अपराध, कालो बजारी, इन्धन तथा दैनिक उपभोग्य वस्तुको कृतिम अभाव नियन्त्रणलगायतमा प्रहरीले ध्यान दिएको डीआईजी खापुङको भनाइ छ। चाडपर्वमा यातायातको सहज उपलब्धता, ट्राफिक व्यवस्थापन, तस्करी, हातहतियार तथा लागूऔषध र मदिराको अवैध ओसारपसार नियन्त्रण नेपाल र सशस्त्र प्रहरीको प्राथमिकतामा परेको थियो। जुवा, तासलगायत गैह्रकानुनी खेलहरु र शान्ति भड्काउन खोज्नेलाई पूर्णरूपमा नियन्त्रणमा लिने योजनाअनुरुप काम गरियो, खापुङले भने, उद्योग, कलकारखाना, महत्वपूर्ण प्रतिष्ठान, लोकमार्ग तथा अन्य सहायक राजमार्गको सुरक्षामा कमी भएन। उनका अनुसार शंकास्पद व्यक्तिहरु एवं सार्वजनिकस्थलमा हुने गतिविधिको निगरानी, सीमा क्षेत्रमा कडाइ, पकेटमारलगायत अपराधिक प्रवृत्तिका मानिसहरुको पहिचान र नियन्त्रणमा प्रहरी सक्रिय थियो। चाडपर्वमा अपराध नियन्त्रण गर्न सीसी क्यामेरामार्फत निगरानी बढाउँदै प्राविधिको प्रयोगलाई उच्च प्राथमिकतामा राखिएको उनले बताए। अवाञ्छित गतिविधि रोकथाम एवं नियन्त्रण गर्दै आमनागरिकमा सुरक्षित, भयरहित, हर्ष र उल्लासका साथ पर्व मनाउने वातावरण सिर्जना गर्न प्रहरीले सबै उपायको अवलम्बन गरेको उनको भनाइ छ। डीआईजी खापुङले चाडपर्वका बेला सीमा अपराध नियन्त्रणका लागि सशस्त्र प्रहरीका साथै भारतीय काउण्टर पाट्र्ससँग समेत समन्वय र सहकार्य गरिएको जानकारी दिए। भारतबाट लागूऔषध, हातहतियार एवं विष्फोटक पदार्थको ओसारपसार तथा अन्य अपराधिक गतिविधि हुन नदिन उच्च सतर्कता अपनाएर काम गरिएको खापुङ बताउँछन्।"
चीन भ्रमण सकेर लुम्बिनीका मुख्यमन्त्री स्वदेश फर्किए,"दाङ : लुम्बिनी प्रदेशका मुख्यमन्त्री स्वदेश फर्किएका छन्। चीनको सिचुआन प्रदेश सरकारले आयोजना गरेको अन्तर्राष्ट्रिय सम्मेलनमा भाग लिएर मुख्यमन्त्री बिहीबार स्वदेश फर्किएका हुन। कात्तिक २६ गते सोमबार त्यसतर्फ गएका थिए। सिचुआन प्रदेशका वैदेशिक विभागका उपमहानिर्देशक पाङग्वाङ ल्याङले तियान्फु विमानस्थल पुगेर मुख्यमन्त्री आचार्य सहितको प्रतिनिधि मण्डलको बिदाइ गरे। स्वदेश फर्किएका मुख्यमन्त्री आचार्यले सम्मेलनमार्फत लुम्बिनी प्रदेशको समृद्धि र विकासका एजेण्डाहरू स्थापित गर्न सफल भएको बताए। सम्मेलन मार्फत लुम्बिनी प्रदेशको विकासको एजेण्डा र भावी योजनाको बारेमा ध्यानाकर्षण गराउन सफल भयौं उनले भने,लुम्बिनीमा हुने लगानी सम्मेलनको वातावरण निर्माणदेखि विदेशी लगानीकर्ताहरूलाई आकर्षित गर्ने सवालमा यो भ्रमण ऐतिहासिक रह्यो। सिचुआन प्रदेश र लुम्बिनी प्रदेशको बीचमा भएको मितेरी सम्बन्ध पुनर्ताजगि भएको, भ्रमणले लुम्बिनीमा लगानी भित्र्याउन वातावरण निर्माण गर्न सफल भएको, नवीन पर्यटनमैत्री योजना र पूर्वाधार निर्माण तथा सिचुआनको देयाङ नगरसँग लुम्बिनीका नगरपालिकाहरूको मितेरी सम्बन्ध स्थापना गर्ने बारेमा योजना बनाउन सफल भएको भ्रमण दलमा सहभागी मुख्यमन्त्रीका स्वकीय सचिव कुशल भुसालले जानकारी दिए। सम्मेलन मार्फत मुख्यमन्त्री आचार्यले लुम्बिनी प्रदेशभित्र सिचुवान प्रान्त लगायत कुनै पनि प्रान्तबाट इच्छुक लगानीकर्ताको लगानी भित्र्याउन र लगानी सुरक्षित गर्न आवश्यक सहयोग गर्न प्रदेश सरकार प्रतिबद्ध रहेको धारणा सार्वजनिक गरेका थिए। नवलपरासी पश्चिम र कपिलवस्तुलाई बुद्ध सर्किटसँग जोड्ने योजनालाई कार्यान्वयनमा ल्याउन मोनोरेल सञ्चालन बारे अध्ययनका लागि विदेशी लगानीकर्ता समक्ष योजना अघि सारेका थिए। प्रदेश राजधानी सहर निर्माण आयोजना, गौतम बुद्धको जन्मस्थल लुम्बिनी र प्रदेश राजधानी सहर राप्ती देउखुरी जोडन आवश्यक पर्ने सुरुङमार्ग निर्माण, बुद्ध सर्किटमा पर्ने विभिन्न स्थलमा पर्यटन भौतिक पूर्वाधार निर्माण र मोनोरेल, लुम्बिनी प्राविधिक विश्वविद्यालयका लागि चिनियाँ प्राविधिक विश्वविद्यालयको आवश्यक सहयोग, चिनियाँ विधायन पद्धति र सिकाइका आधारमा लुम्बिनी प्रदेश सभाका सभासदहरूको क्षमता अभिवृद्धिका लागि आवश्यक सहयोग, कृषक, पशुपालकहरूको लागि क्षमता अभिवृद्धि उत्पादित वस्तु बजारीकरण तथा जडीबुटी उत्पादकहरूको लागि क्षमता विकासमा सहयोग तथा बजारीकरणमा सहयोग, पर्यटनस्थल व्यवस्थापन र पथप्रदर्शन सम्बन्धी विशिष्ट तालिम एवं भाषा प्रशिक्षणको विषयमा ध्यानाकर्षण गराइएको थियो। सम्मेलनमा मुख्यमन्त्री आचार्य सहित आर्थिक मामिला तथा योजना मन्त्री धनेन्द्र कार्की, प्रमुख सचिव महादेव पन्थ, मुख्यमन्त्रीका जनसम्पर्क सल्लाहकार डा रामबहादुर राउत,स्वकीय सचिव कुशल भुसाल, विज्ञ सल्लाहकार डा सागर न्यौपाने र मुख्यमन्त्रीकी श्रीमती दिपा आचार्य सहभागी थिए। २०७६ सालमा प्रदेश सरकार र सिचुआन प्रान्त बीच भगेनी सम्बन्ध कायम गरिएको थियो। तत्कालीन मुख्यमन्त्री शंकर पोख्रेलले सिचुआन प्रान्त बीच भगेनी सम्बन्ध कायम गरेका थिए। कृषि, उद्योग, पर्यटन लगायतका क्षेत्रमा लुम्बिनी प्रदेश सरकार र सिचुआन प्रान्त बीच सहयोग आदानप्रदान गर्ने समझदारी भएको थियो।"
निजगढमा तिलगंगाको सेवा विस्तार,"सिमरा : बारा निजगढका प्रेमबहादुर तामाङ आफ्नै गाउँमा निजगढ तिलगंगा सामुदायिक आँखा अस्पताल सञ्चालनमा आउँदा दङ्ग छन्। उनी आँखाको उपचार गर्नका लागि देशका विभिन्न सुविधा सम्पन्न शहरमा मात्रै धाएनन्, छिमेकी राष्ट्र भारतसम्म पुगेका छन्। तर अहिले आँखाको उपचारका लागि प्रख्यात तिलगंगाको सेवा गाउँमै आएपछि प्रेमबहादुरको खुसीको सिमा छैन। उपचारका लागि अब अन्त धाउनुपर्ने बाध्यता अन्त्य भएकोमा हौसिएका प्रेमबहादुरको निःशुल्क मोतियाविन्दुको शल्यक्रिया गरिदिएर अस्पतालले खुसी थपिदिएको छ। निजगढ नगरपालिका ९ मा निर्माण भएको अस्पताल उद्घाटन कार्यक्रममा आइपुगेका प्रेमबहादुरले तिलगंगा अस्पतालका चिकित्सक आफ्नो लागि भगवान सरह नै रहेको बताए। उनले अब आफू मात्र नभइ आँखाको उपचार गराउनका लागि कसैले पनि टाढा जानुपर्ने बाध्यता हटेको बताए। आँखामा समस्या भएपछि चिन्ता नहुने कुरै भएन, त्योभन्दा बढी चिन्ता उपचारका लागि अन्यत्र धाउनुपर्दा हुने थियो, प्रेमबहादुरले भने, अब भने त्यो चिन्ता हटेको छ। गाउँमै उपचार सुरु भएपछि पैसा पनि जोगिने भयो। मोतियाविन्दुको शल्यक्रियाकै लागि चितवनबाट निजगढ आइपुगेकी सन्तमाया श्रेष्ठको खुसी पनि प्रेमबहादुरको भन्दा कम छैन। निजगढमा रहेकी छोरीले अस्पताल खुलेको खबर गरेपछि मोतियाबिन्दुको शल्यक्रिया गराउन उनी चितवनबाट निजगढ आएकी हुन्। उनको पनि मोतियाविन्दुको निःशुल्क शल्यक्रिया गरिएको छ। सेवा सुरुवातको अवसर पारेर अस्पतालले कार्तिक २४ गतेदेखि २७ गतेसम्म पाँच सय ५४ जनाको निःशुल्क मोतियाविन्दुको शल्यक्रिया गरेको हो। शल्यक्रिया गराउन आएका व्यक्तिलाई खान, बस्न मात्र नभइ यातायातको समेत सुविधा उपलब्ध गराइएको थियो। जसले गर्दा उपचारका लागि आएका सर्वसाधारण निकै खुसी देखिन्थे। नेपाल आँखा कार्यक्रम तिलगंगा आँखा प्रतिष्ठानको समन्वय र अष्ट्रेलियाको द फ्रेड हलोज फाउन्डेशनको सहयोगमा अस्पताल निर्माण भएको हो। करिब २२ लाख अष्ट्रेलियन डलरको लागतमा निर्माण भएको अस्पतालको मधेश प्रदेशका मुख्यमन्त्री सतिशकुमार सिंहले उद्घाटन गरेका छन्। उद्घाटन समारोहमा नेत्र विशेषज्ञ एवम् तिलगंगा आँखा प्रतिष्ठानका कार्यकारी निर्देशक डा सन्दुक रुइत, द फ्रेड हलोज फाउन्डेशनका कार्यवाहक अध्यक्ष माइकल जन्सन, प्रमुख कार्यकारी अधिकृत इयान विशआर्ट, कलाकार हरिवंश आचार्य, प्रतिनिधिसभा सदस्य अच्युत मैनाली, प्रदेशसभा सदस्य मिना लामा, निजगढ नगरपालिकाका नगर प्रमुख सुरथ पुरी, नेपाल आँखा कार्यक्रमका कार्यकारणी अध्यक्ष सुहृद घिमिरे, प्रमुख कार्यकारी अधिकृत डा रिता गुरुङसहित नेपाल आँखा कार्यक्रम र द फ्रेड हलोज फाउन्डेशनका पदाधिकारी, सुरक्षाकर्मीका उच्च अधिकारी, जनप्रतिनिधिलगायत उपस्थित थिए। निजगढ नगरपालिकाका वर्तमान र निवर्तमान जनप्रतिनिधिले अस्पतालका लागि ११ कठ्ठा १० धुर जग्गा उलपब्ध गराएका हुन्। जसले गर्दा अस्पताल निर्माण सम्भव भयो। निजगढ नगरपालिकाका नगर प्रमुख सुरथ पुरीले अस्पताल निर्माणमा सहयोग गर्ने सबैप्रति आभार व्यक्त गरे। निवर्तमान नगर प्रमुख सुरेश खनालले पनि खुसी व्यक्त गरेका छन्। पूर्व नगर प्रमुख खनाल र निर्वतमान उपप्रमुख लिलादेवी लामिछाने खनालले २०७८ फाल्गुनमा अस्पतालको शिलान्याश गरेका थिए। अस्पतालको उद्घाटन गर्दै मुख्यमन्त्री सिंहले उच्च स्तरको उपचार सेवा प्रारम्भ भएकोमा खुसी व्यक्त गरे। उनले उपचारका लागि देशबाट मात्र नभइ भारतबाटसमेत आउने हुँदा पर्यटन प्रवर्द्धनमा समेत टेवा पुग्ने बताए। अस्पताल निर्माणका लागि नेतृत्वदायी भूमिका खेलेका नेत्र विशेषज्ञ डा रुइतले सिमान्तकृत समुदायलाई लक्षित गरेर अस्पताल निर्माण भएको बताए। डा रुइतले आर्थिक रुपमा विपन्न रहेका विरामीलाई उनिहरुकै माझमा पुगेर सेवा दिन आफूहरु तयार रहेको समेत बताए। हाम्रो उद्देश्य सिमान्तकृत समुदायका लागि सेवा दिने नै हो। उहाँहरुको सहजताका लागि गाउँमै पुगेर सेवा दिन सधै तयार छौं, डा सन्दुकले भने।"
कर दिवसमा ७७ पिन्ट रगत संकलन,"काठमाडौं : राष्ट्रिय कर दिवस,२०८१ को अवसरमा आन्तरिक राजस्व कार्यालय नयाँ बानेश्वरले रक्तदान कार्यक्रम सम्पन्न गरेको छ । काठमाडौं उपत्यका डेंगु संक्रमितहरुको संख्या बढ्दै गएपछि स्वास्थ्य संस्थामा रगत अभाव भएका कारण बिरामीको उपचारलाई सहज बनाउन रक्तदान कार्यक्रम गरिएको आन्तरिक राजश्व कार्यालय बानेश्वरका प्रमुख कर अधिकृत गोविन्दराज आचार्यले बताए । समाज काठमाडौं, जिल्ला प्रशासन कार्यालय काठमाडौं, रेडक्रससँगको सहकार्यमा आयोजना गरिएको रक्तदान कार्यक्रममा ७७ जनाले रक्तदान गरेका थिए । कार्यक्रममा उपत्यकाका आर्थिक राजश्व कार्यालयका कर्मचारी, काठमाडौं महानगरपालिका वडा नम्बर १० र ३१ का कर्मचारी, अर्थमन्त्रालयका कर्मचारी, आन्तरिक राजस्व विभागका कर्मचारीलगायतले रक्तदान गरेका थिए। रक्तदान कार्यक्रममा काठमाडौंका प्रमुख जिल्ला अधिकारी जयनारायण आचार्य तथा आन्तरिक राजस्व विभागका उपमहानिर्देशक सेवन्तक पोखरेलको समेत सहभागिता रहेको थियो । रक्तदातालाई प्रमुख जिल्ला अधिकारी आचार्य र उपमहानिर्देशक पोखरेलले प्रमाणपत्र वितरण गरेका थिए ।"
"लालपुर्जा झोलामा, जग्गा खोलामा","काठमाडौं उपत्यकाका नदीहरूमा असोजको दोस्रो हप्ता अतिवृष्टिका कारण आएको अनियन्त्रित बाढीले ठूलो मात्रामा जनधनको क्षति भयो। राज्यले दिगो किसिमले नदी व्यवस्थापन गर्न नसकोले उब्जिएको बितण्डाबाट त्रसित तटीय क्षेत्रका नागरिकहरू यतिखेर अन्योलको अवस्थामा छन। यसअघि कहिल्यै नभएको लगातारको त्रिदिवसीय मुसलधारे पानी पर्नाले सबैलाई झस्काएको छ। बागमतीलगायत विष्णुमती, हनुमन्ते, बल्खु, मनोहराजस्ता सहायक नदीहरूको शुद्धीकरण, सौन्दर्यीकरण, तटबन्ध निर्धारणका अतिरित्त बढ्दो सहरीकरणलाई ध्यानमा राखेर गर्नुपर्ने कामको अख्तियारी छुट्टै निकायलाई प्रदान गरिएको छ। ठूलो मात्रामा राष्ट्रियअन्तर्राष्ट्रिय स्रोत खर्च गरेर सहरी विकास मन्त्रालय मातहत सञ्चालित अधिकार सम्पन्न बागमती सभ्यता एकीकृत विकास समितिलाई यो कामको जिम्मेवारी सुम्पिएको छ। यति धेरै खर्च गरेर यति लामो अवधिसम्म काम गर्दा पनि बागमती शुद्धीकरणका नाउमा झिँगो पनि मार्न नसकेको यो समितिको काम छैन। आर्थिक वर्ष २०५१०५२ देखिनै अस्तित्वमा रहेको यो विकास समिति गठन हुँदाको अवस्थादेखि नै विवादमा रहँदै आएको छ। तत्कालीन अवस्थामा बागमती नदीलाई प्रदूषणमुक्त गराएर स्वच्छ बनाउनेभन्दा केही आफ्नालाई जागिर खुवाएर बेरोजगार समस्या हल उद्देश्यले सिर्जना गरिएको यो निकाय सरकारको सेतो हात्ती समान हो। बागमती नदीको गोकर्णगुह्येश्वरी खण्डलाई मात्र लक्षित गरी ल्याइएको बागमती सुधार र शुद्धीकरण आयोजना सुचारु गर्ने बहानामा विकास समितिले सुरुमै अक्षम्य गल्ती गयो। साबिकको बागमती नदीलाई चौडाइतर्फको १५ मिटरबाट बढाएर एकैचोटी ४० मिटर फराकिलो बनाउने काम आफैंमा गैरकानुनी थियो। साँघुरो नदीलाई फराकिलो पार्नका लागि आसपासका किसानहरूको जग्गा अधिकरण गर्नु अनिवार्य थियो। तर समिति भनौं वा राज्यपक्षले बलपूर्वक गैरकानूनी तवरले किसानको लालपुर्जासहितको तिरोतिरानभित्रको जग्गा अतिक्रमण गरेर तटबन्ध लगायो। यसबाट आजका मितिसम्म धेरै किसानहरूको बास, गाँस र कपास खोसिएको छ। यो विकासे अड््डाले जग्गासम्बन्धी ऐन, २०३४ को मुआब्जा प्रक्रियालाई लत्याएर किसानमारा कार्य गरेकोले किसानहरू अन्यायमा परेका छन््। नदीको दुवैतर्फ सौन्दर्यीकरण आयोजना सञ्चालनका लागि बढाइएको नदी बहाव क्षेत्रभित्र जमिन पारिएका किसानहरूको क्षतिपूर्ति धेरैले पाए पनि थोरैले पाएका छैनन््। आयोजना सुरु गर्न करिब १ सय ८८ रोपनी व्यक्तिगत जमिन सरकारले बिना मुआब्जा हडपेको भए पनि १ सय ४६ रोपनीको मुआब्जा वितरण भइसकेको छ। जग्गाको सट्टा जग्गै र नगद गरी मुआब्जा वितरण भएको थियो। यसबाट कतिपय किसानहरूका लागि गोरु ब्याए सरह भएको छ भने केही किसान अझै रोइरहेका छन््। मुआब्जा प्राप्त गर्नेमध्ये पनि थोरै किसानहरूको गुनासो यथावत्् रहेको भेटिन्छ। केही किसानको जग्गा अझै दर्ता हुन सकेको छैन। गोकर्णगुह्येश्वरी खण्डको नदी बहाव क्षेत्रमा सरकारी जग्गा पनि प्रशस्तै परेको छ। यस सन्दर्भमा चासो राखेर जनताको दुःख बुझ्ने विभागीय मन्त्री र सचिव आजसम्म आएको छैन। किसानमाथिको अन्यायको छिनोफानो वर्तमान सरकारले गर्ने लक्षण देखाएको छ। सार्वभौम नागरिकको सम्पत्तिसम्बन्धी मौलिक हक मिचेर राज्य स्वयंले अन्याय गरेको विषयमा न्यायालयको ढोका पनि चाहार्न सकिन्छ। तर यस सबालमा कार्यपालिकाले हुन्छ वा हुन्न भन्ने स्पष्ट धारण व्यक्त नगर्दासम्म काननी उपचार खोज्नु उपयुत्त हुन्न। सरकारले यति कारणले किसानहरूको मुआब्जा दिन मिल्दैन नभनुन्जेल कस्लाई विपक्ष बनाएर न्यायालय गुहार्ने ? राज्यले जबरजस्ती कब्जा गरेको जग्गाको स्रेस्ता काठमाडांैस्थित चाबहिल मालपोत कार्यालयमा छ। जनताहरू सालबसाली मालपोत तिरिरहेका छन्। जग्गाको लालपुर्जा, नक्साजस्ता जग्गासम्बन्धी निस्साहरू जनताको झोलामा छ, जग्गा चाहिँ खोलामा। सुन्दै अचम्म लाग्ने यो प्रसंग कोट्ट्याउन पनि लाज लाग्छ। बागमतीसम्बन्धी यो पुरानो समस्यासँगै अहिले उपत्यकाभरिकै नदीहरूले उब्जाएको समस्या पनि टड्कारो रूपमा तेर्सिएको छ। यसको यथोचित विकल्पका रूपमा अन्नपूर्ण पोस्टको २०८१ कात्तिक ६ गतेको विचार पृष्ठमा सबिस्तार अभिमत जाहेर गरिएको छ। विगत लामो समयदेखि पीडित किसानहरूको वेदना कसैले पनि नसुनेको सन्दर्भमा धेरै टीकाटिप्पणी हुँदा पनि कसैको कानमा बतास नपस्नु दुःखद् विषय हो। बागमतीपीडित किसानहरूमध्ये आठ आना जग्गाका धनी कृष्णप्र्रसाद पोखरेलको गतवर्ष नै निधन भयो। आफ्नो सबै जायजेथा बेचेर घडेरीको रूपमा किनेको जग्गामा घर बनाउँदछु भन्ने आशा पालेका पोखरेलजी पछिल्लो समय घरबारविहीन अवस्थामा हुनु हुन्थ्यो। स्व पोखरेलजी प्रतिनिधि उदाहरणका रूपमा रहनु भए पनि अन्य मृत वा जीवित किसानहरूको वेदना कम हृदयविदारक छैन। जनताको गास, बास र कपाससम्बन्धी यस प्रसंगमा पटकपटक नीतिगत निर्णयका लागि सहरी विकास मन्त्रालयमा फाइल उठ््दा हुन्छ वा हुन्न भनेर ठोस निर्णय आजसम्म दिइएको पाइँदैन। विगत तीन दशकदेखि पीडितवर्ग र पीडकका रूपमा रहेको सहरी विकास मन्त्रालयबीच मुआब्जाको विषयलाई लिएर वादप्रतिबाद चल्दै आएको छ। २०२१०२२ को नापीको आधारमा आयोजना सञ्चालन गरेको भए यो समस्या आउने थिएन। सुरुमै पीडित किसाहरूसँग बसेर छलफलद्वारा पनि समस्याको समाधान खोज्न सकिन्थ्यो। अझै केही भएको छैन जमिन जहाँको त्यही छ। किसान आफ्नै ठाँउमा छन््। सल्लाह गर्दा कुराको निचोड निकाल्न सकिन्छ। आयोजनाका कारण सुकुम्बासी बन्न पुगेका पीडितवर्गका लागि गोकर्ण गुह्येश्वरी खण्डको बागमती सुधारको कार्य अभिशाप हुन गएको छ। नदीको अवस्थातर्फ ध्यान दिने हो भने छेउमा पुग्दा नाक थुन्नुपर्ने अवस्था अझै छ। खोलाको धार राज्य आफैंले परिवर्तन गराएर कहिल्यै नफर्कने गराएकोले अब कुनै युगमा पनि खोला फर्कंदैन। सहरी विकास मन्त्रालयले बागमतीपीडितका मुआब्जाको विषयमा आवश्यक निर्णयका लागि सिफारिस गर्न केही समयअघि पूर्वसचिवको अध्यक्षतामा कार्यदल गठन गरेको थियो। किसानलाई अल्मल्याउन गठित समितिको काम बैठक बस्ने र भत्ता बुझ््नमै सीमित हुन पुग्ने हो वा काम हुने हो ? भविष्यले नै बताउला ! क्षतिपूर्ति दिने सबालमा सरकारले नगद दिन नसकेको खण्डमा जग्गाको सट्टा जग्गै दिँदा पनि हुन्छ। यसका लागि कागेश्वरी मनोहरा नपा८ स्थित पशुुपति क्षेत्र विकास कोषको नाममा भोगाधिकार रहने भनेर छुट्ट्याइएको सार्वजनिक जग्गा नै सट्टाभर्ना दिँदा राज्यलाई पनि आर्थिक बोझ कम पर्ने र पीडितहरूको बास पनि थामिन्छ। पाँच सय रोपनीभन्दा पनि बढी क्षेत्रफल भएको सो सार्वजनिक जग्गाबाट बागमतीपीडित किसानहरूको जति जमिन बागमती नदी बहाब क्षेत्रमा पारिएको हो। त्यति जमिन फिर्ता गरेर उहाँहरूको नाममा दर्ता रहेको सरकारद्वारा अतिक्रमित जग्गा कोषका नाउमा सट्टापट्टा गर्दा लठ्ठी पनि भाँचिदैन, सर्प नि मर्दैन । आजका मितिसम्म लालपुर्जा झोलामा राखेर आफ्नो जमिनको हकभोगबाट बञ्चित किसानहरू भूमिकर तिर्दै आएका छन्।"
नारायणगढबुटवल सडक निर्माण कार्य मंसिरभित्र सुरु नभए ठेक्का तोडिन्छ : प्रधानमन्त्री,"काठमाडौं : प्रधानमन्त्री केपी शर्मा ओलीले महेन्द्र राजमार्गअन्तर्गत नारायणगढबुटवल सडक खण्डको निर्माणमा भएको ढिलाइका विषयमा छिट्टै टुङ्गोमा पुगिने बताएका छन्। प्रधानमन्त्री निवास, बालुवाटारमा आज प्रधानमन्त्री ओलीले आउँदो मंसिरभित्र काम सुरु नभएमा ठेक्का तोड्नुको विकल्प नहुने बताएका हुन्। विश्वसनीयरुपमा काम गर्छ भने जिम्मेवारी लिएको ठेकेदार कम्पनीलाई काम लगाउन उचित हुने बताउँदै उनले काम गर्ने जिम्मा लिएर २८ वर्षदेखि आयोजना होल्ड गर्ने प्रवृत्तिबाट बच्नुपर्छ उल्लेख गरे। जुन अपेक्षा र तीव्रताका साथ काम गर्न सोचेका थियौँ, त्यो हुन सकेन । त्यस क्षेत्रका बासिन्दाहरूले लामो समयदेखि कष्टपूर्णरुपमा धुलोमैलोमा बस्नु परेको छ । आर्थिक विकासका गतिविधिमा पनि असर परेको छ ।, प्रधानमन्त्री ओलीले भने, यस विषयलाई गम्भीरताका साथ लिएर सरकारका सम्बन्धित निकायले काम गर्नुपर्ने देखिन्छ । यसमा मेरो पनि गम्भीर ध्यान गएको छ, हामी निर्णायक निर्णय गर्नुपर्ने अवस्थामा पुगेका छौँ । उक्त सडक खण्डमा हाल निर्माणको काम रोकिएको विषयमा सम्बन्धित मन्त्री, मन्त्रालयका अधिकारी, रुपन्देही, नवलपरासी (बर्दघाट सुस्ता पश्चिम) र नवलपरासी (बर्दघाट सुस्ता पूर्व) सांसद र जनप्रतिनिधिसहितसँगको छलफलका लागि बालुवाटार पुगेका थिए। भेटमा नवलपरासी (सुस्ता पूर्व)का जिल्ला समन्वय प्रमुख भगौती यादव रुदलले प्रधानमन्त्री ओलीलाई ज्ञापनपत्र बुझाए। चाइना स्टेट कम्पनीसँग उक्त सडक खण्ड २०७९ साउन २२ सम्ममा निर्माण सम्पन्न गर्ने गरी २०७५ चैत ८ गते ठेक्का सम्झौता भएको थियो । हालसम्म ४४ प्रतिशत भुक्तानी भइसकेको र ५२ प्रतिशत काम भएको जनाइएको छ । छलफलमा उपप्रधानमन्त्री एवं अर्थमन्त्री विष्णुप्रसाद पौडेल, भौतिक पूर्वाधार तथा यातायातमन्त्री देवेन्द्र दाहाल, भूमी व्यवस्था तथा सहकारीमन्त्री बलराम अधिकारी, भौतिक मन्त्रालयका सचिव केशव शर्मालगायत सहभागी थिए। भौतिक मन्त्री दाहालले निर्माण कम्पनीलाई पटक पटक ताकेता गर्दा पनि काम सुरु हुन नसकेको र आउँदो डिसेम्बर अन्त्यसम्मका काम सुरु गर्ने आश्वासन प्राप्त भएको जानकारी गराए। यसैबीच बुटवल उपमहानगरपालिकाका प्रमुख खेलराज पाण्डेले सुकुम्बासी समस्या समाधान गर्न प्रधानमन्त्री ओलीलाई ध्यानाकर्षण गराएका थिए।"
"सुनचाँदीको मूल्यमा गिरावट, कतिमा हुँदैछ कारोबार ?",काठमाडौं : स्थानीय बजारमा सुन  चाँदीको मूल्य घटेको छ। यसदिन सुन प्रतितोला २ हजार २०० रुपैयाँले घटेको छ भने चाँदी तोलामा ३५ रुपैयाँले घटेको हो। नेपाल सुनचाँदी व्यवसायी महासंघका अनुसार आज प्रतितोला सुन १ लाख ६० हजारमा कारोबार भइरहेको छ। बुधबार छापावाल सुन प्रतितोला १ लाख ६२ हजार २०० रुपैयाँमा कारोबार भएको थियो। यो सातादेखि सुनको मूल्यमा निरन्तर गिरावट आएको हो। यसदिन चाँदीको भाउ पनि ३५ रुपैयाँले घटेको महासंघले जनाएको छ। चाँदी प्रतितोला १ हजार ९०५ रुपैयाँमा कारोबार भइरहेको छ। अघिल्लो दिन प्रतितोला चाँदी १ हजार ९४० रुपैयाँमा कारोबार भएको थियो।
गण्डकी प्रदेश सभा सदस्य विमला गौचनको निधनप्रति देउवाले गरे दु:ख व्यक्त,काठमाडौं : नेपाली कांग्रेस सभापति एवं पूर्वप्रधानमन्त्री शेरबहादुर देउवाले गण्डकी प्रदेश सभा सदस्य एवं नेपाली कांग्रेसकी नेतृ विमला गौचनको निधनप्रति दु:ख व्यक्त गरेका छन्। सभापति देउवाले गौचनको आत्माको चीर शान्तिको कामना गर्दा उनको परिवारमा गहिरो समवेदन व्यक्त गरेका छन्। गौचनको काठमाडौंको ग्राण्डी अस्पतालमा डेंगीको उपचारका क्रममा बुधबार राति ६३ वर्षको उमेरमा उनको निधन भएको हो । नेपाली कांग्रेस म्याग्दीका पूर्वसभापति रेशमबहादुर बानियाका अनुसार उनी अस्वस्थ भएपछि ग्राण्डी अस्पताल पुर्याइएको थियो। डेंगी संक्रमित उनलाई राति हृदयघात भएको बताइएको छ। गौचनको शव अस्पतालमै राखिएको उनले बताए । उनका छोरा अमेरिकाबाट आएपछि अन्त्येष्टि गरिने पारिवारिक स्रोतले जनाएको छ । गौचन नेपाली कांग्रेसबाट समानुपातिक सांसद थिए। वयस अगाडि दामोदर कुण्ड गाउँपालिकाको दामोदर कुण्डको अवलोकनमा गएको समयमा उनी बिरामी परेपछि नेपाली सेनाले उद्धार गरेको थियो।
प्राधिकरणले जारी गर्यो बक्यौदा नतिरे १५ दिनपछि फेरि विद्युतको लाइन काट्ने सूचना,"काठमाडौं : नेपाल विद्युत प्राधिकरणले डेडिकेटेड र ट्रंकलाइनबाट विद्युत आपूर्ति लिएका उपभोक्तालाई १५ दिनभित्र बक्यौता नतिरे लाइन काट्ने जानकारी गराएको छ। बिहीबार प्राधिकरणले एक सूचना जारी गर्दै डेडिकेटेड र ट्रंकलाइनबाट विद्युत आपूर्ति लिएका उपभोक्तालाई १५ दिनभित्र बक्यौता तिर्न आउन आग्रह गरेको हो। कात्तिक २५ गतेको मन्त्रिपरिषद् बैठकले २४ घण्टामा काटिएको लाइन जोड्न, टीओडी मिटरको आधारमा १५ दिनमा बक्यौता उठाउने र लाल आयोगको प्रतिवेदन कार्यान्वयन गर्ने निर्णय गरेको थियो। प्रचण्ड सरकारले गठन गरेको पूर्वन्यायाधीश गिरिशचन्द्र लाल आयोगको डेडिकेटेड तथा ट्रंकलाइन बक्यौता विवाद समाधानसम्बन्धी प्रतिवेदनलाई लाल आयोग प्रतिवदेन भनिएको छ। सरकारको निर्णय कार्यान्वयन गर्दै प्राधिकरण सञ्चालक समितिले मंगलबार लाइन जोड्ने र १५ दिनमा बक्यौता उठाउने निर्णय गरेको थियो। टाइम अफ डे (टीओडी) मिटरको आधारमा डेडिकेटेड र ट्रंकलाइनको छुट बिलको १५ दिनभित्र बक्यौता उठाउन मन्त्रिपरिषद्ले निर्णय गरे पनि प्राधिकरणले भने पुरानै बिल सहि भएको दाबी गर्दै प्राधिकरणले पत्र पठाएको छ। टीओडी मिटरको आधारमा विद्युत महसुल उठाउने सरकारको निर्णयलाई नेपाल विद्युत प्राधिकरणका कार्यकारी निर्देशक कुलमान घिसिङले चुनौती दिए थिए। घिसिङले बुधबार पत्रकार सम्मेलनमा १५ दिनभित्र डेडिकेटेड तथा ट्रंकलाइन बक्यौता नतिर्ने उद्योगको लाइन पुनः काटिने बताएका थिए। मन्त्रिपरिषद्को निर्णयअनुसार काटिएका लाइन जोडिए पनि बक्यौता तिर्न १५ दिनको समय दिइएको घिसिङले बताएका थिए। तोकिएको समयमा बक्यौता महसुल भुक्तानी नभएमा नियमानुसार भइ जाने प्राधिकरणको चेतावनी छ। नेपाल विद्युत प्राधिकरणको डेडिकेटेड फिडर तथा ट्रङ्क लाइनबाट विद्युत आपूर्ति लिएका उद्योगहरूको बक्यौता महसुल असुली सम्बन्धमा नेपाल सरकार, मन्त्रिपरिषदको मिति २०८१।०७।२५ को बैठक र नेपाल विद्युत प्राधिकरण सञ्चालक समितिको मिति २०८१।०७।२७ को ९८७ औं बैठकबाट बक्यौता महसुल १५ दिनभित्र असुलउपर गर्ने निर्णय भएको छ। विद्युत प्राधिकरणको सूचनामा भनिएको छ, सोही अनुरूप वितरण केन्द्रहरूबाट सम्बन्धित उद्योगको २०७२ माघदेखि २०७५ वैशाखसम्म  मिटरमा रेकर्ड भएको डिमान्ड तथा , , र ,   मा रेकर्ड भएको खपत इनर्जीको आधारमा गणना गरिएको छुट बिल प्राप्त गर्नु भएकै होला। अतः उक्त बिल अनुसारको बक्यौता महसुल १५ दिन (अर्थात् २०८१ मङ्सिर १२ गते) भित्र सम्बन्धित वितरण केन्द्रमा बुझाउनुहुन अनुरोध गरिन्छ। तोकिएको समयमा बक्यौता महसुल भुक्तानी नभएमा नियमानुसार भइजाने व्यहोरा समेत जानकारी गराइन्छ। यता उद्योगीहरुले टीओडी मिटरको डाटा र सोहि अनुसार बिल प्राप्त नभएको बताउँदै आएका छन्। यो पनि पढ्नुहोस प्रमाणको आधारमा उद्योगीहरूलाई छुट बिल जारी गरिएको कुलमानको दावी ऊर्जा मन्त्रालयले विद्युत् प्राधिकरणका कुलमान घिसिङलाई सोधेको १५ बुँदे स्पष्टीकरणमा के छ ? बक्यौता नतिर्ने उद्योगको लाइन काट्ने र जोड्नेभन्दा दीर्घकालीन समाधानतिर लाग्नुपर्छ : कुलमान घिसिङ १५ दिनभित्र बक्यौता रकम नउठे प्रक्रियाअनुसार अघि बढ्छौं : कुलमान घिसिङ"
कहिले बनिसक्ला थासाङको बेवारिसे (लेतेकुञ्जो) मोटरेबल पुल,"जोमसोम : मुस्ताङको थासाङ गाउँपालिका स्थित (लेतेकुञ्जो) जोड्ने सस्पेन्सन मोटरेबल विगत २ वर्षदेखि बेवारिसे बनेको छ। २०७४ साल फागुनमा साबिक जिल्ला विकास समिति मुस्ताङले ठेक्का सम्झौता गरेको यो पुल ७ वर्ष पुग्न लाग्दा एक चौथाई पनि प्रगति भएको देखिँदैन। थासाङको कालिगण्डकी पारीको कुञ्जो, ताक्लुङ, छयो, टिटी र झिप्रा देउराली लगायतका आधा दर्जन गाउँलाई लक्षित गरी निर्माण सुरु गरिएको (लेतेकुञ्जो) सस्पेन्सन मोटरेबल पुल पिल्लरमात्र ठडिएको अवस्थामा छ। कालिगण्डकी पारी ग्रामीण सडकलाई जोड्दै त्यस क्षेत्रका स्थानीय नागरिकहरू र त्यहाँ उत्पादन हुने कृषि उपजको सहज बजारीकरण गर्ने उद्देश्यले (लेतेकुञ्जो) जोड्ने मोटरबल पुलको योजना त्यहाँ परेको थियो। तर, त्यहाँ पुल निर्माण थालिएको वर्षौं बितिसक्दासमेत पुल नबेनपछि त्यस क्षेत्रका स्थानीय नागरिकहरूमा पुल बन्ने झिनो आशासमेत मरिसकेको छ। पुल बन्ला र सहज सडक आवतजावत गर्न पाइएला भन्ने उनीहरूको त्यो सपना समाप्त भइसकेको छ। थासाङ गाउँपालिकाको ३,४ र ५ वडा जोड्ने (लेतेकुञ्जो) सस्पेन्सन मोटरेबल पुलको ११ करोड ३० लाख रुपैयाँमा स्वच्छन्द निर्माण सेवाले ठेक्का सम्झौता गरेको थियो। कालिगण्डकी वारिपारि गरी ७ दशमलव २ मिटर चौडा र १०० मिटर लम्बाइ निर्धारण गरी ठेक्का सम्झौता भएको (लेतेकुञ्जो) मोटरबलमा पुल निर्माणका लागि आवश्यक केही मेट्रियल छुट भएको पूर्वाधार विकास कार्यालयले जनाएको छ। त्यससमय पुलको ठेक्का सम्झौता लगाउँदा पुल सुरक्षित राख्ने नदी प्रोटेक्सन र पुलको स्टक्चर स्टिल पार्टको लागत राख्न छुटेको थियो। पुल निर्माणको काम सुरु हुँदै गर्दा कालिगण्डकी नदीको बाढीले पुलको बिममा क्षति पुर्यायो। पुलको भौतिक प्रगति करिब १५ प्रतिशत हुँदा पुल क्षति भएपछि पुलको दीर्घकालीन हुने गरी प्राविधिक सर्वेका लागि विदेशी प्राविधिक झिकाएर निर्माण स्थलको अनगुमन गर्यो। उक्त टोलीले त्यस समयमा पुलको प्रिडिजाइन गर्नुपर्ने र लम्बाइ वृद्धि गर्नुपर्ने सुझावसहितको प्रतिवेदन पेश गर्यो। पुल जोखिममा पर्ने महसुस गरिएपछि अलपत्र परेको (लेतेकुञ्जो) पुलको काम अघि बढ्न सकेन। त्यसपछि २०७७ सालसम्म आइपुग्दा पुलको काम थप १२ प्रतिशत वृद्धि भइ २७ प्रतिशतमा पुग्यो। त्यसपछि भने उक्त पुलको भौतिक प्रगति शून्य अवस्थामा छ। संघीय आयोजना अन्तर्गत निर्माण सुरु गरिएको (लेतेकुञ्जो)पुलको २०७७ सालमा संघीय आयोजनाबाट प्रदेश सरकारलाई स्वामित्व हस्तान्तरण भयो। गण्डकी प्रदेशले पुल बनाउने अख्तियारी प्राप्त गरेसँगै (लेतेकुञ्जो)पुल निर्माणलाई अघि बढाउने गरी भौतिक पूर्वाधार मन्त्रालय गण्डकीले सक्रियता देखायो। सुरुवाती ठेक्का लगाउँदा छुटेको लागत समावेश गर्ने र पुल निर्माण सम्पन्न गर्ने गरी रिभर प्रोटेक्सन तथा एङ्करेज स्टील पार्टको लागि ३ करोड भिओ स्वीकृत गण्डकी मन्त्रिपरिषदको क्याबिनेटले गर्यो। कुनै पनि ठेक्का सम्झौता २५ प्रतिशतसम्म भिओ स्वीकृत गर्न क्याबिनेटबाट पास गर्नुपर्ने हुन्छ। सोही प्रावधान अनुसार (लेतेकुञ्जो) सस्पेन्सन मोटरेबल पुलको लागि वृद्धि भइ १४ करोड १९ लाख पुग्यो। गण्डकी क्याबिनेटले भिओ स्वीकृत गरेसँगै २०७९ मा पुलको काम गर्न निर्माण कम्पनी स्वच्छन्द निर्माणसम्म कार्यस्थलमा फर्कियो। निर्माण कम्पनीले कालिगण्डकीमा रिभर प्रोटेक्सन लगायत एङ्करेज फाउन्डेसन लगायतको काम सुरु गर्यो। तर काम सुरु भएको सोही वर्ष कालिगण्डकी नदीको बाढीले नदी प्रोटेक्सन संरचनामा क्षति बनायो। त्यसपछि भने निर्माण कम्पनीका प्रतिनिधि र कामदार कार्यस्थलमा देखिन छाडी सम्पर्कबाहिर भए। पुलको सुरुवाती २५ प्रतिशत भिओ स्वीकृत भइसकेको पुलका लागि निर्माण कम्पनी स्वच्छन्द निर्माणले सेवाले दोस्रो पटक १७ प्रतिशत भिओ स्वीकृतिको लागि कार्यालयलाई कागजपत्र पेश गरेको पूर्वाधार विकास कार्यालय मुस्ताङका प्रमुख अजय श्रेष्ठले जानकारी दिए। कार्यालय प्रमुख श्रेष्ठका अनुसार कार्यालयबाट पत्रचार गरी माथिल्लो निकायमा निर्माण कम्पनीको पत्र पेश भएको र प्राप्त निर्देशन अनुसार कार्यालयले वर्कसप ड्रोईङ(नक्सा) पेश गर्न निर्माण व्यवसायीलाई पत्रचार गरिएको बताए । उनले हालसम्म पनि निर्माण कम्पनीले वर्कशप ड्रोईङ पेश नगरेको कार्यालय प्रमुख श्रेष्ठको भनाइ छ। पुलको लागि आवश्यक एङक्रेज स्टिल पार्टको ठेक्का सम्झौतामा नभएकाले १७ प्रतिशत अर्थात करिव २ करोडको भिओ सिफारिस गर्न लिखत पत्र पेश भएको छ, हामीले पनि कार्यालयबाट गर्नपर्ने डकुमेन्ट सम्बन्धित निकायमा फरवार्ड गरिसकेका छौं, माथिबाट कुनै ठोस निर्णय आइसकेको छैन , कार्यालय प्रमुख श्रेष्ठले भने। लेतेकुञ्जो पुल निर्माण अपूरो अवस्थामा रहँदा गतवर्षको मंसिरमा पूर्व वाणिज्य मन्त्री रोमी गौचन थकाली, संघीय प्रतिनिधि सदस्य योगेश गौचन थकाली, निर्माण कम्पनीका प्रतिनिधि अजय लामिछाने, पूर्वाधार विकास कार्यालय प्रमुख अजय श्रेष्ठ लगायतका स्थानीयवासीहरूको संयुक्त छलफल भएको थियो। पुल निर्माण स्थलमा भएको छलफलमा स्वच्छन्द निर्माण सेवाका प्रतिनिधि अजय लामिछाने पुलको अधरोकार्य एक साता भित्रै सुरु गर्ने प्रतिबद्धता जनाएका थिए। तर त्यसयता पुल निर्माणको कार्य अघि बढ्न सकेको छैन।"
"सेयर बजारमा दोहोरो अंकको सुधार, कारोबार १० अर्बमाथि","काठमाडौं : साताको अन्तिम कारोबार दिन बिहीबार नेप्से परिसूचक दोहोरो अंकले बढेर बन्द भएको छ। अघिल्लो कारोबार दिन बुधबार दोहोरो अंकले घटेको नेप्से परिसूचक आज दोहोरो अंकले नै वृद्धि भएको हो। यो सातामा दुई दिन नेप्से ओरालो लाग्दा तीन दिन बढेको हो। आइतबार, सोमबार र बिहीबार नेप्से बढ्दा मंगलबार र बुधबार भने घटेको थियो। बुधबार १४ अंकले घटेको नेप्से यसदिन १३९५ अंकले बढेर २७४८७८ विन्दुमा अडिएको छ। सेन्सेटिभ इण्डेक्स २३३ अंकले बढेर ४८६०३ विन्दुमा कायम भएको हो। नेप्से बढेसँगै कारोबार रकम पनि बुधबारको तुलनामा वृद्धि भएको छ। यसदिन ३२१ स्क्रिप्सको २ करोड १६ लाख ६० हजार ६३९ कित्ता सेयर १० अर्ब ३२ करोड ३ लाख ३१ हजार ४३६ रुपैयाँमा खरिदबिक्री भए। बुधबार ७ अर्ब ९१ करोड मूल्य बराबरको सेयर कारोबार भएको थियो। यसदिन तीनवटा कम्पनीको सेयर सकारात्मक सर्किट लेभलमा कारोबार भयो। गुराँस लघुवित्त वित्तीय संस्था,स्वावलम्बन लघुवित्त वित्तीय संस्था र अपर हेवाखोला हाइड्रोपावरको सेयर १० प्रतिशतले बढ्यो। रावा इनर्जी डेभलपमेन्ट लिमिटेडका लगानीकर्ताले भने यसदिन गुमाए। सो कम्पनीको सेयर ९१२ प्रतिशतले घट्यो। कारोबार रकमका आधारमा जानकी फाइनान्स शीर्षस्थानमा रह्यो। सो कम्पनीको ३५ करोड २४ लाख मूल्य बराबरको सेयर कारोबार भयो। यसैगरी नगदी ग्रुपको ३१ करोड,समृद्धि फाइनान्सको २७ करोड,नेपाल फाइनान्सको २१ करोड र पिपुल्स हाइड्रोपावरको १९ करोड मूल्य बराबरको सेयर कारोबार भयो। कारोबारमा आएकामध्ये १५९ स्टक्सको मूल्य बढ्दा ७९ वटाको घट्यो। बाँकी ६ स्टक्सको मूल्य भने स्थिर रह्यो। सात समूहको उपसूचक बढ्दा ६ वटाको नकारात्मक देखिएका छन्।"
प्रधानमन्त्रीको चीन भ्रमणको अपेक्षा,"चीनसँग गरिएका सहमति र पाइपलाइनमा भएको प्रोजेक्टहरूलाई कार्यान्वयनमा लैजान एउटा निश्चित कदम चाल्नुपर्छ। यदि यसतर्फ प्रधानमन्त्रीको भ्रमण केन्द्रित हुन सक्यो भने भ्रमण सफल भएको मानिनेछ। प्रधानमन्त्री केपी शर्मा ओलीको आगामी मंसिर १७ देखि २० गतेसम्म मित्रराष्ट्र चीनको भ्रमण हुँदै छ। भ्रमण तय भएसँगै नेपालको राजनीतिमा विभिन्न प्रकारका शंका र उपशंका गर्ने लहर चलेको छ। जसले गर्दा राजनीतिमा एक प्रकारको तरंग नै उत्पन्न गराएको छ। एकथरी नेपालका कथित बौद्धिकहरू प्रधानमन्त्री ओलीले भारतको भ्रमण नगरी चीनतर्फ भ्रमण गर्न लागेको विषयलाई आठौं आश्चर्यको रूपमा चित्रित गर्ने कोसिस गरिरहेका छन्। जुन आफैंमा अनौठो रहेको छ। एउटा स्वतन्त्र राष्ट्रको प्रधानमन्त्रीले कुनै पनि देशको भ्रमण गर्न जानु वा नजानु मुलुकको आवश्यकतालाई हेरेर तय गरिने विषय हो। तर, मुलुकमा बहुदलीय व्यवस्थाको पुनस्र्थापना भएपछि नेपालका प्रधानमन्त्रीहरूले प्रधानमन्त्री भएदेखि नै पहिलो भ्रमण भारत जानु नै एक प्रकारको शास्त्रीय रुटिन जस्तो बनाउन पुगेका छन्। जसले गर्दा नेपालका प्रधानमन्त्रीले भारत भ्रमणमा नगई अन्यत्र भ्रमण जान साथ नेपालमा बहाल रहेको सरकारको आयु नै छोटिने अर्थात् यो सरकारलाई भारतको समर्थन छैन, अब सरकार धेरै समय चल्न सक्दैन जस्ता अनावश्यक आकलन गर्ने चलन एक प्रकारको परम्परा जस्तो बन्न पुगेको छ। स्वाभाविक रूपमा कुनै पनि देशमा नयाँ सरकार निर्माण हुनासाथ नयाँ बनेको सरकारलाई विश्वभरका मित्र देशहरूले शुभकामना दिने र त्यस सरकारसँग सहकार्य गर्न इच्छुक भएका सन्देशहरू पठाउने गर्छन्। जसलाई एक प्रकारको मान्यता दिएको अर्थमा बुझ्ने गरिन्छ। साथसाथै नयाँ बनेको सरकारका प्रमुखहरूलाई द्विपक्षीय हितलाई प्रवद्र्धन गर्ने उद्देश्यले भ्रमणको निम्तो दिने गरिन्छ। स्वाभाविक रूपमा त्यसलाई सामान्य अर्थमा बुझ्नुपर्ने हुन्छ। कुनै कारणवश भ्रमणको निम्तो आएन भने पनि त्यसलाई असामान्यरूपमा बुझ्न जरुरी देखिँदैन, यदि सरकारको निर्माण वैधानिक प्रक्रियाबाट भएको छ भने। तर, नेपालमा चुनावबाट चुनिएरै आएको सरकार भए पनि त्यस सरकारलाई भारतबाट निम्तो दिइएन भने यो सरकार नै अवैध छ जस्ता प्रकारका विश्लेषण गर्ने गरिएको छ। जुन आफैंमा अस्वाभाविक हो। अहिले संसारभरको पावर अर्डरमा फेरबदल आउने अवस्थातर्फ संसार अगाडि बढिरहेको छ। जसले गर्दा हिजोको जस्तो अवस्थामा कुनै पनि राष्ट्रहरू रहेका छैनन्। भारत र चीनको सम्बन्धको हिसाबले हेर्ने हो भने पनि भारत र चीनको सम्बन्ध सन १९६२ को युद्धको अवस्थामा जस्तै हालतमा रहेका छैनन्। केही महिनाअगाडि अर्थात् अक्टोबर २२ देखि २४ सम्म रसियाको कजान क्षेत्रमा ब्रिक्स राष्ट्रहरूको सम्मेलन भएको थियो। जुन सम्मेलनले ब्रिक्स राष्ट्रहरूलाई साझा मुद्रा निर्माण गर्ने दिशातर्फ अग्रसर गराएको बुझ्न कठिन छैन्। ब्रिक्स राष्ट्रका सदस्य राष्ट्रहरू रसिया, ब्राजिल, दक्षिण अफ्रिका, भारत र चीनलगायतका अन्य सदस्य राष्ट्रहरू अहिले संसारभर चलेको परिवत्र्य मुद्रा डलरको विकल्पको खोजीमा लागेका छन्। उनीहरू त्यसको नजिक पुगिसकेका छन्। भारत र चीन ब्रिक्समा मात्र होइन, सांघाई कोअपरेसन जस्ता मञ्चमा साझेदारी गरिरहेका छन्। भारत र चीनको सम्बन्ध अहिले नेपालका कथित बौद्धिकले अन्दाज गरेभन्दा धेरै राम्रो अवस्थामा रहेको छ। यद्यपि उनीहरूका बीचमा कुनै पनि विवाद छैन भनिएको अवश्य पनि होइन, तर विवादको बाबजुद उनीहरू विवादलाई साँघुरो बनाउँदै र कैयौं विवादलाई थाँती राख्दै विश्वमञ्चमा आआफ्नो उपस्थिति मजबुत पार्नैको लागि साझेदारी गरिरहेका छन्। तर नेपालमा प्रधानमन्त्रीको चीन भ्रमणको सामान्य विषयलाई लिएर विभिन्न प्रकारका अन्दाज गर्नु र आफ्नै प्रधानमन्त्रीको मानमर्दन गर्न खोज्नुलाई कदापि जायज मान्न सकिँदैन। अब चर्चा गरौं प्रधानमन्त्रीको चीन भ्रमणको अपेक्षाको विषय। माथि चर्चा गरिएजस्तै नेपालमा चीनको नाम उच्चारण गर्न साथ त्रसित हुने एउटा जमात रहेको छ। त्यो जमातले चीनले गर्ने सहयोगलाई समेत सहर्ष स्वीकार गर्नु हुन्न भन्ने मत राख्छ। तर यथार्थ धेरै फरक छ। नेपाल विश्वको जनसंख्याका दृष्टिले हेर्दासमेत पहिलो र दोस्रो ठूला राष्ट्रहरूबाट घेरिएको मुलुक हो। यी विशाल राष्ट्रहरू हाम्रा छिमेकीको रूपमा रहेका छन्। त्यतिमात्र होइन यी राष्ट्रहरू विश्वका ठूला बजारहरू पनि हुन्। साथसाथै चीन एउटा सबल अर्थतन्त्र भएको विकसित मुलुक हो भने भारत उदीयमान अर्थतन्त्र। यी दुई राष्ट्रको सहयोगलाई नेपालमा लगानी गर्दै नेपाल एउटा ट्रान्जिट अर्थात् सेतु बन्न सक्ने हो भने नेपालले छोटो समयमै आर्थिक समृद्धि हासिल गर्न सक्छ। जसको लागि नेपालले मित्रराष्ट्रहरूको विश्वास आर्जन गर्न जरुरी छ। अहिले नेपालले छिमेकी राष्ट्रको विश्वास आर्जन गर्न सकिरहेको देखिँदैन। पछिल्लो समयमा नेपालको विकासको पूर्वाधार निर्माण गर्ने क्रममा चिनियाँ ऋण सहयोगमा पोखरा विमानस्थल निर्माण भएर सञ्चालनको घोषणा भइसकेको छ। यस्तै अफवाह र विरोधका कारणले उक्त विमानस्थल पूर्णरूपमा सञ्चालनमा आउन सकेको छैन। जुन ऋण सहयोगप्रति अनुगृहित हुँदै अरु सहयोगको लागि प्रस्ताव गर्नुपर्नेमा त्यही विमानस्थलको ऋणलाई समेत अनुदानमा बदल्नुपर्छ भन्दै विवाद गर्ने कोसिस गरिएको छ। स्वभाविक रूपमा विश्वास आर्जन गरेमा उक्त रकम अनुदानमा बदलिन पनि सक्छ, चीनजस्तो विशाल अर्थतन्त्र भएको मुलुकको लागि यो रकमले कुनै तात्विक अन्तर राख्दैन। तर त्यही विषयलाई मात्रै इस्यु बनाएर अरू लगानी र सहयोगलाई आकर्षित गरिएन भने हामी ठूला सहयोग पाउनबाट वञ्चित हुनेछौं। जुन विषयमा गम्भीर हुन जरुरी छ। अर्काेतर्फ नेपालले चीनको ड्रिम प्रोजेक्टको रूपमा रहेको बेल्ट एन्ड रोड इनिसियटिभमा सन् २०१७ मा हस्ताक्षर गरिसकेको छ। सो बीआरआई अन्तर्गत कनेक्टिभिटी नेटवर्कमा बन्दरगाह, रोड, रेल्वे, सूचनालाई आदानप्रदान, कोशी, गण्डकी र कर्णाली आर्थिक कोरिडर निर्माण गर्ने भन्दै सहमति भएको भए पनि नेपालले चिनियाँ सहयोग लिन हिच्किचाइरहेको देखिन्छ। यदि चिनियाँ सहयोग लिएमा पश्चिमा शक्तिलगायत भारत रिसाउँछ कि भन्ने भय नेपालका राजनीतिक पार्टीका नेताहरूमा रहेको देखिन्छ। नेपालका प्रधानमन्त्रीहरूले मुलुकको विकास र नेपाली जनताको जनजीविकालाई उँचो पार्न र नेपालमा रोजगारी सिर्जना गर्ने उद्योगहरूको निर्माणमा समेत अरूको आदेश र इच्छालाई पर्खिन थाले भने नेपालले कसरी विकास गर्न सक्छ ? यस्ता विषयलाई प्रधानमन्त्री ओलीको भ्रमणले एउटा निश्चित गति दिन सक्नुपर्छ। निर्भीक रूपमा नेपाल र नेपालीको हितमा हुन सक्ने सहयोगलाई नेपालमा आमन्त्रण गर्नु र मित्रराष्ट्रको विश्वास हासिल गर्ने बाटोमा अग्रसर हुन सक्नुपर्छ। यदि प्रधानमन्त्री ओलीले जीवनको आफ्नो उत्तरार्धमा एउटा इतिहास कोर्ने हो भने चीनसँग गरिएका सहमति र पाइपलाइनमा भएको प्रोजेक्टहरूलाई कार्यान्वयनमा लैजान एउटा निश्चित कदम चाल्नुपर्छ। यदि यसतर्फ प्रधानमन्त्रीको भ्रमण केन्द्रित हुन सक्यो भने भ्रमण सफल भएको मानिनेछ।"
एकीकृत पाठ्यक्रम परिमार्जनको कार्ययोजना एक हप्ताभित्र पेस गर्न शिक्षामन्त्रीको निर्देशन,"काठमाडौं : शिक्षा, विज्ञान तथा प्रविधि मन्त्री विद्या भट्टराईले सानोठिमीस्थित विभिन्न कार्यालयहरूको बिहीबार निरीक्षण गरेकी छन्। विशेष शिक्षा परिषद्को बैठकको अध्यक्षता गर्न परिषदको सचिवालय शिक्षा तथा मानव स्रोत विकास केन्द्र सानोठिमी पुगेकी मन्त्री भट्टराईले बैठकपछि केन्द्रका तालिम, शैक्षिक सामग्री विकास र पुस्तकालय सम्बद्ध शाखाको निरीक्षण गरेकी हुन्। निरीक्षण लगत्तै मन्त्री भट्टराईले एकीकृत पाठ्यक्रम परिमार्जनको कार्ययोजना एक हप्ताभित्र पेस गर्न र पाठ्यसामग्रीलाई भाषिक र चित्राङ्कनका दृष्टिले त्रुटिरहित बनाउन सुझाव दिइन्। उनले चिकित्सा शिक्षा आयोग, मान्यता तथा समकक्षता, छात्रवृत्ति र वैदेशिक सम्बधनमा सञ्चालित विद्यालय सम्बद्ध काम गर्ने शाखाको निरीक्षण गरी कार्यप्रवाह, समस्या र चुनौतीबारे जानकारी समेत लिइन्। शैक्षिक गुणस्तर परीक्षण केन्द्रसँगको अन्तर्क्रियामा मन्त्री भट्टराईले अनुसन्धानलाई वास्तविक बनाई अनुसन्धानका उपलब्धिलाई कार्यान्वयन गर्नका निम्ति योजनासहित अन्तर निकाय समन्वय गर्न सुझाव दिइन्। निरीक्षणपछि उनले पुस्तकालयमा सबै उमेर समूहका पाठकका लागि उपयोगी पुस्तक थप गरी पुराना महत्त्वपूर्ण पुस्तकको संरक्षणसहित आधुनिक ढंगले पुस्तकालय व्यवस्थापन गर्नुपर्ने बताइन्। उनले शिक्षा तथा मानव स्रोत विकास केन्द्रले विकास गरेका श्रव्यदृश्य सामग्रीलाई विद्यार्थीको सहज पहुँचमा पुर्याइ विशेषतः कक्षा १० र १२ को उपलब्धि सुधार गर्न सक्रिय हुन सबैलाई सचेत गराइन्। कार्यालय निरीक्षणका क्रममा केही कर्मचारी कार्यकक्षमा अनुपस्थित भएकोप्रति मन्त्री भट्टराईले चासो राखेकी थिइन्।"
हुम्लामा देखियो पशुचौपायामा रेबिज,"हुम्ला : सिमकोट गाउँपालिका७ को डाडाँफयाँमा पशुचौपायमा रेबिज रोग फेला परेको छ। एकसाता अगाडी ४ वटा पशुचौपाय (झोपा) मरेका थिए। बिरामी रहेको पशुको र्याल चेकजाँच गर्दा रेबिज रोग भएको पशु अस्पताल तथा पशु सेवा कार्यालय हुम्लाले जनाएको छ। मरेका पशुचौपाय (झोपा)को कलेजो, आन्द्रा फोक्सो चेकजाँच गर्दा कुनै लक्ष्ण नदिएको र जिउँदो पशु चौपायको र्याल चेकजाँच गर्न सुर्खेत पठाउँदा रेबिज देखिएको पशु अस्पताल तथा पशु कार्यालय हुम्लाका निमित्त कार्यालय प्रमुख कृष्ण रोकायाले जानकारी दिए। तीनपटक चेकजाँच गरे पनि रेबिज रोगको देखिएको र अझै यसलाई पुष्टि गर्न स्वाब काठमाडौं पठाएको कार्यालय प्रमुख रोकायाले बताए। खास गरी झोपा, जुमामा पशुहरुलाई रोग देखिएको र अन्य पशुलाई नदेखिएको उनको भनाइ छ। 'रेबिज रोगको १ हजार डोज भ्याक्सिन माग भइसकेको छ। आजै जिल्ला पुग्छ।', रोकायाले अन्नपूर्ण पोस्टसँग भने, 'नाम्खा गाउँपालिका केन्द्र याल्वाङमा ५ वटा कुकुरले ५ जनालाई टोकेको सूचना पनि पशु अस्पताल तथा पशु सेवा कार्यालयमा आएको छ। लिखित सूचना आएको छैन । १ सय डोज रेबिजको भ्याक्सिन याल्वाङ पठाइसकेका छौं।' सिमकोट गाउँपालिकाको ठेहे गाउँमा पनि एक दुई वटा पशु चौपाया मरेको सूचना आएको छ।"
"'अनर एक्स७सी' नेपालमा सार्वजनिक, पहिलो २ हजार ग्राहकलाई निःशुल्क स्मार्ट वाच","काठमाडौं : 'अनर एक्स७सी'ले उत्कृष्ट फोन बजारमा ल्याएको छ । यो फोनमा आजश्यक सबै सुविधा र थप विशेषताहरू ग्राहले पाउने जनाइएको छ । लामोसमयसम्म टिक्ने ब्याट्री, ठूलो स्टोरेज, राम्रो क्वालिटीको फोटोग्राफीसहित पहिलाका सेटहरुमा भन्दा केही थप फिचर यसमा पाउन सकिने जनाइएको छ । कम्पनीले भनेको छ, हामी तपाईँलाई ५९ स्टार ड्रप प्रतिरोध (१५ मिटर), ३६० (डिग्री एन्टि) ड्रप प्रोटेक्शन, धुलो र पानी प्रतिरोधी र  रेटिङ सहितको स्मार्टफोन दिन्छौं। यसमा ६०००एमएएच ब्याट्री रहेको छ। जसले गर्दा बारम्बार चार्ज गर्न पर्ने झन्झट हुँदैन। ३०० प्रतिशतसम्म ठूलो आवाज दिने डुअल स्टीरियो स्पिकर पनि यो मोबाइलमा उपलब्ध छ । यो फोनमा अल्ट्रा(पावर) सेभिङ्ग मोड प्रयोग गर्दा, मात्र २ प्रतिश ब्याट्रीमा पनि ७५ मिनेटसम्म कल गर्न सकिनेछ। यो धेरै विशेषतासहितको स्मार्टफोनले ग्राहकले सोचेभन्दा बढी कुरा प्रदान गर्ने कम्पनीको दाबी छ । प्रयोग गरेपछि यसका थप विशेषताहरू पत्ता लाग्ने बताएको छ। यी सबै विशेषतासहितको 'अनर एक्स७सी' हाल अफरसहित उपलब्ध छ । यसको आधिकारिक लन्च मिति ११ नोभेम्बर २०२४ मा थियो। यसको जम्मा मूल्य रु २४,९९९ रुपैयाँ रहेको छ। यो दराजलगायत विभिन्न अनलाई स्टोरहरुबाट पनि किन्न सकिनेछ। यो फोन किन्ने सुरुका २ हजार व्यक्तिले निशुल्क स्मार्टवाच पाउने पनि व्यवस्था रहेको छ। किनमेल गर्न सक्ने लिंकहरू : : : : : : वा नजिकको पसल वा  मल्लको ५औं तल्ला, पसल नं। ६०७ ए मा रहेको अधिकृत स्टोरमा पनि उपलब्ध छ ।"
२२ किलो चरेशसहित तीनजना पक्राउ,"पर्सा : वीरगंज महानगरपालिका१५ मा करिब २२ किलो चरेशसहित तीन जना पक्राउ परेका छन्। पक्राउ पर्नेहरूमा बारा सिम्रौनगढ नगरपालिका४ हरिहरपुरका २९ वर्षीय मकसुद अन्सारी, २० वर्षीय रामलाल सहनी र भारत विहार मोतीहारी ग्राम आदापुर बस्ने २९ वर्षीय मुकेश कुमार रहेका छन्। भिष्वा होटल अगाडि चालीस फिट्टे सडकबाट २२ किलो ५ सय ग्राम चरेससहित ३ जनालाई बुधबार साँझ प्रहरीले पक्राउ गरेको हो। जिल्ला प्रहरी कार्यालय पर्सा र वडा प्रहरी कार्यालय श्रीपुरबाट खटिएको प्रहरीले ना१५ प ११५६ नम्बरको मोटरसाइकलमा सवार उनीहरूलाई उक्त परिमाणको चरेश सहित फेला पारी पक्राउ गरिएको जनाएको छ। यसबारे आवश्यक अनुसन्धान भइरहेको प्रहरीले जनाएको छ।"
प्रि ओपन सेसनमा नेप्से परिसूचक ४ अंकले बढ्यो,काठमाडौं : प्रि ओपन सेसनमा नेप्से परिसूचक ४ अंकले बढेर बन्द भएको छ। साताको अन्तिम कारोबार दिन बिहीबार प्रि ओपन सेसनमा नेप्से परिसूचक ४०७ अंकले बढेर २७३८९० विन्दुमा पुगेको छ। यो समयमा सेन्सेटिभ इण्डेक्स भने ११२ अंकले बढेको छ। प्रि ओपन सेसनमा ५२ स्टक्सको २२ हजार २७२ कित्ता सेयर १ करोड ५५ लाख ८७ हजार ३९१ रुपैयाँमा खरिदबिक्री भए। जसमध्ये २५ स्टक्सको मूल्य बढेको छ भने २० स्टक्सको घट्यो। बाँकी ७ स्टक्सको मूल्य भने यो समयमा स्थिर रह्यो।
कात्तिक नाच : बराह अवतारहिरण्याक्ष बध मञ्चन,"काठमाडौं : ललितपुरमा जारी कात्तिक नाचअन्तर्गत बुधबार राति बराह अवतारहिरण्याक्ष बध मञ्चन गरिएको छ । प्रत्येक वर्ष ललितपुर दरबार क्षेत्रमा कात्तिक नाट्य महोत्सव मञ्चन गर्ने परम्पराअनुसार बुधबारराति बराह अवतारहिरण्याक्ष वध मञ्चन गरिएको हो । नाचमा इन्द्रले यज्ञ गरिरहँदा हिरण्याक्ष दैत्यले विष्णुको नाममा गरेको यज्ञ भङ्ग गर्न आउने कथामा आधारित नाट्य महोत्सव प्रदर्शन गरिएको छ । नाचका क्रममा इन्द्रले गरेका यज्ञमा बाधा पुर्याएपछि विष्णुको आह्वान गर्ने र विष्णुको स्वरुप बराह प्रकट भएर युद्ध चल्ने गर्दछ । आफूहरूले हार्दै जाँदा हिरण्यासहित उनका दैत्यगण भाग्छन्। सो नाटकमा आफूसँग भएको शक्ति प्रदर्शन गर्न खोज्दा भाग्नुपर्ने अवस्था सिर्जना भएकाले त्यसो नगर्न आम मानिसलाई सन्देश दिन खोजिएको कार्तिक नाच संरक्षण समितिले जनाएको छ । विसं १६९७ मा पाटनका राजा सिद्धिनरसिंह मल्लले देश र जनताको कल्याणार्थ सो नाच चलाएका थिए । कात्तिक नाचको माध्यमद्वारा देशमा आउने विध्नबाधा हटी शान्ति र सुव्यवस्था कायम रहने विश्वास रहेको छ । कात्तिक महिनाभरि विभिन्न विधि र प्रकारका नृत्य प्रदर्शन गरिने भएकाले यस नाचलाई कात्तिक नाच भनिएको हो । कार्तिक २१ गते भक्त सुरदास प्याखँ नाचबाट सुरु भएको कात्तिक नाच कार्तिक ३० गते वस्त्रहरण लिला नाचसंगै समापन हुने समितिले जनाएको छ । यो पनि पढ्नुहोस नाच न मेरी मारुनी, आँगनीमा छमछम   ललितपुरमा अष्टमातृका नाच सुरु(तस्बिर) थारू गाउँमा सखिया नाचको रौनक पाल्पाका देवी मन्दिरहरूमा सराये नाच सराये नाचको उद्गमस्थल अर्घा दरबार ललितपुरको पाटनमा कार्तिक नाच (फोटो फिचर) पाटनमा कार्तिक नाचको रौनक पाटनमा कार्तिक नाच (तस्बिर)"
प्रधानमन्त्री ओलीको चीन भ्रमणबारे छलफल गर्न संसदीय समितिको बैठक आह्वान,"काठमाडौं : प्रधानमन्त्री केपी शर्मा ओलीको चीन भ्रमणमा जाने भएपछि संसदीय समितिले बैठक आह्वान गरेको छ। प्रतिनिधि सभा अन्तर्गतको अन्तर्राष्ट्रिय सम्बन्ध र पर्यटन समितिले प्रधानमन्त्री ओलीको चीन भ्रमणको विषयमा छलफल गर्न आइतबार बिहान ११ बजे बैठक बोलाएको संसद सचिवालयले जनाएको छ। सचिवालयका अनुसार संसदीय समितिको बैठक सिंहदरबारस्थित समितिको सभाकक्षमा बस्नेछ। बैठकमा प्रधानमन्त्री ओली र परराष्ट्रमन्त्री आरजु राणालाई समेत बोलाउने समितिको तयारी छ। चिनियाँ राष्ट्रपति सी जिङपिङको औपचारिक निमन्त्रणामा प्रधानमन्त्री ओली आगामी मंसिर १७ (२, डिसेम्बर) गते चीनको राजधानी बेइजिङ जान लागेका हुन्। प्रधानमन्त्री ओलीको चीन भ्रमणमा बीआरआई, नेपालचीनबीच भएका यस अगाडिका सम्झौता र कार्यान्वयन र चलिरहेका परियोजना, दुई देशबीचको सम्बन्ध लगायतका विषयमा पनि छलफल हुने स्रोतको दाबी छ। सांसदहरुले बीआरआईअन्तर्गत ऋण लिन हुने र नहुने दुई थरी मत राख्दै आएका छन्। पोखरा अन्तर्राष्ट्रिय विमानस्थलका लागि लिएको चिनियाँ ऋण मिनाहाको प्रस्तावलाई पनि जोड दिने सरकारले तयारी गरेको छ। यस अगाडि गत भदौमा अर्थ मन्त्रालयले चीन अन्तर्राष्ट्रिय विकास सहयोग निकायका उपाध्यक्ष याङ वेइकुनमार्फत पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा परिणत गर्न चिनियाँ पक्षलाई आग्रह गरेको थियो। वेइकुन र नेपालका लागि चिनियाँ राजदूत छन् सोङसहितका चिनियाँ टोलीसँगको भेटमा उपप्रधानमन्त्री एवं अर्थमन्त्री विष्णुप्रसाद पौडेलले चीन नेपालको असल छिमेकी भएको र नेपालको अर्थतन्त्रको अवस्थालाई विशेष ध्यान दिँदै पोखरा क्षेत्रीय अन्तर्राष्ट्रिय विमानस्थल निर्माण गर्दा लिइएको ऋणलाई अनुदानमा बदल्न आग्रह गरेका थिए। उक्त विषय प्रधानमन्त्री ओलीको भ्रमणमा पनि प्रस्ताव रहने स्रोतको दाबी छ। पोखरा क्षेत्रीय अन्तर्राष्ट्रिय विमानस्थलका लागि नेपाल सरकारले चीनको एक्जिम बैंकबाट हालको विनिमय दरअनुसार करिब २५ अर्ब ८८ करोड रुपैयाँ (१३३८७४ मिलियन चिनियाँ युआन) ऋण लिने सम्झौता गरेको थियो। २०७२ साल चैत ८ गते पोखरा क्षेत्रीय अन्तर्राष्ट्रिय विमानस्थल निर्माणका लागि ऋण सम्झौता भइ २०७३ साल पुस २७ गतेबाट निर्माण कार्य सुरु भएको थियो। २०७९ साल पुस १७ गते पोखरा क्षेत्रीय अन्तर्राष्ट्रिय विमानस्थलको उद्घाटन गरिएको थियो। प्रधानमन्त्री ओलीको चीन भ्रमण तय भएसँगै तयारीका लागि परराष्ट्रमन्त्री आरजु राणा देउवा मंसिर १३ (नोभेम्बर,२८ ) मा बेइजिङ जाने भएकी छन्। परराष्ट्रमन्त्री राणा जापानको राजधानी टोकियो हुँदै बेइजिङ जान लागेकी हुन् । प्रधानमन्त्रीको चीन भ्रमणका क्रममा उठाइने विषयका बारेमा सरकारले आन्तरिक छलफल गरिरहेको छ । परराष्ट्रमन्त्रीले प्रधानमन्त्री ओली बेइजिङ पुग्नुअघि समकक्षी वाङ यीलगायत चिनियाँ उच्च अधिकारीहरूसँग द्विपक्षीय बैठकमा उठाउने विषयका बारेमा छलफल गर्ने स्रोतले बताएको छ। नेकपा एमालेका अध्यक्ष ओली गत असार ३० गते आइतबार प्रधानमन्त्री पदमा नियुक्त भएका थिए। प्रधानमन्त्रीमा नियुक्त भएलगत्तै नेपालका लागि चिनियाँ राजदूत छन सोङले ओलीसँग भेट गरेका थिए । बधाई दिन प्रधानमन्त्री ओलीलाई भेटका राजदूत सोङले त्यहीबेला चीन भ्रमणबारे अनौपचारिक छलफल गरेका थिए। चिनियाँ राजदूत सोङले बेइजिङस्थित विदेश मन्त्रालयसँग समन्वय गरी प्रधानमन्त्री ओलीको चीन भ्रमणको मिति तय भएको स्रोतले बताएको छ।"
न्युरोडइन्द्रचोकमा अव्यवस्थित बिजुलीका पोल र तार हटाउँदै महानगर,"काठमाडौं : काठमाडौं महानगरपालिकाले न्युरोड क्षेत्रमा अव्यवस्थित बिजुलीका पोल तथा तारहरूलाई हटाउन सुरू गरेको छ। इन्द्रचोक,जुद्ध शालिकलगायत फुटपाथ बढाएका क्षेत्रमा महानगरले पोल र तारहरू हटाउन सुरू गरेको हो। लामो समयको विवादपछि विस्तार गरिएको जुद्द शालिक इन्द्रचोक फुटपाथको बीचमा रहेको बिजुलीको पोल र तार हटाउने कार्य अगाडि बढेको छ। फुटपाथ बढाइएका क्षेत्रमा विधुतका तार र केबल भूमिगत गरिएको महानगरले जनाएको छ। विद्युत र इन्टरनेट सेवाका तारहरूलाई सो क्षेत्रमा भूमिगत गरिएसँगै आज महानगरले पोल र तार हटाएको हो। महानगरबाट खटिएका कर्मचारीहरूले न्युरोड क्षेत्रमा बिजुलीका पोल हटाउन धमाधम काम गरिरहेका छन्। महानगरको सौन्दर्य बढाउन तथा आगजानीका घटनालाई नियन्त्रण गर्नका लागि महानगरपालिकाले न्युरोडको फुटपाथमा रहेका बिजुलीका तारहरूलाई भूमिगत गरेको हो।"
धान काटिसकेर पराल र ठुटामा आगो लगाउँदा उब्जनीमा कमी,"परासी : धान स्याहारेर हिउँदेबाली लगाउने तर्खर गरेका नवलपरासी जिल्लाका किसानहरूले खेतमा आगो लगाउन थालेका छन्। कम्पाइन मेसिनले धान काटेर छाडेपछि खेतमा बाँकी रहेको पराल र धानका ठुटामा किसानले आगो लगाउने गरेका हुन्। त्यसरी आगो लगाउँदा माटोको उर्वरा शक्तिमा ह्रास आइ खेतको उब्जनी शक्तिमा कमी आउनेमा अधिकांश किसानलाई जानकारी नभएको र जानकारी भएका किसानले पनि बेवास्ता गर्दा हरेक वर्ष यो क्रम बढेको बताइएको छ। केही वर्ष पहिले हातले धान काट्दै आएका किसानहरूले अहिले भने प्रविधिको विकाससँगै मेसिन प्रयोग गरेर काट्न थालेका छन्। पराल थन्काउन र अग्ला ठुटाको व्यवस्थापनमा झन्झट मानेर किसानहरूले त्यसलाई नष्ट गर्न खेतमा आगो लगाउने क्रमम बढेको हो। जिल्लाका अधिकांश किसानहरूले धान र गहुँ काटेपछि हरेक वर्ष खेतमा आगो लगाउने प्रवृत्ति बढ्दै गएको कृषि ज्ञान केन्द्रले जनाएको छ। आगो नलगाउन स्थानीय तह, ज्ञान केन्द्रलगायत विभिन्न निकायले सचेत गराउँदै आए पनि प्रभावकारी हुन नसक्दा यो क्रम रोकिएको छैन। किसानहरूलाई खेतमा आगो नलगाउन सचेत गराउँदै आए पनि बेवास्ता गरेका कारण हरेक वर्ष यो समस्या बढ्दै गएको कृषि ज्ञान केन्द्रका प्रमुख डाक्टर रविन्द्रनाथ चौबेले बताए। खेतमा आगो लगाउँदा माटोको उर्वरशक्ति बढाउने जीवाणु नष्ट हुने र उब्जनीमा कमी आउने चौबेले बताए। कम्पाइन मेसिनले धान काट्दा धेरै पराल खेतमै छोडिने भएकाले किसानहरूले खेत सफा गराउन आगो लगाउने गरेका छन्। आगो लगाउँदा माटोमा भएको उर्वरा शक्ति वृद्धि हुने भ्रम किसानमा देखिएको छ। यो सरासर गलत हो। , चौबेले भने। आगो लगाउँदा उल्टो माटोको उर्वर शक्ति घटने र वातावरणमासमेत असर पर्ने हुँदा स्ट्ररिपर नामक पराल काट्ने मेसिनको प्रयोग गर्न ज्ञान केन्द्रले किसानहरूलाई सुझाव दिएको छ।"
"पहिरोले स्कुल भत्के, पढ्नबाट विद्यार्थी बञ्चित भए","पनौती (कुशादेवी) : पनौती२ स्थित श्री फुलचोकी आधारभूत विद्यालयकी विद्या बजगाईं नयाँ कक्षामा पढ्न नपाएकोमा चिन्तित छिन्। ५ कक्षामा दोस्रो भएकी उनलाई कक्षा ६ मा नयाँ किताबकापी बोकेर पढ्न जाने रहर छ। तर, त्यो रहर कहिले पूरा हुने हो, अन्यौलमा छिन्। पहिरोले स्कुल भत्कायो। अब कहिले स्कुल खुल्ने हो ? थाहा छैन, बजगाईं भन्छिन्, सरम्याडमहरूले पनि केही खबर गर्नु भएको छैन। स्कुल भत्किँदा विद्यासँगै कक्षा १ मा पढ्ने उनका भाइ संगीतको भविष्य पनि अन्योलमै छ। उनीहरू भाँडाकुटी खेल्ने, उफ्रिने गरेर दिन बिताइरहेका छन्। असोज १० गतेको पहिरोले पनौती२ का बासिन्दाका घर मात्र बगाएन, विद्यालय पनि क्षतविक्षत भएपछि पढनबाट बालबालिका बञ्चित भएका हुन। उक्त दिन आँखै अगाडि विद्यार्थी परिचयपत्र (आईडी कार्ड) सहित किताबकापी पहिरोमा पुरिए। कतिपयको स्कुल पोसाक रोशी र लीलावती खोलाले बगायो। न घर सग्ला छन्, न त स्कुल जाने बाटो नै ठीक छ। स्कुल भवन पनि भत्केका छन्। त्यसैकारण, नयाँ किताबकापी बोकेर स्कुल जाने पनौतीका सयौं विद्यार्थीको रहर अधुरै छ। अन्य क्षेत्रका बालबालिका यतिबेला पढाइमा मग्न छन्। तर, पनौती२ स्थित श्री फुलचोकी आधारभूत विद्यालयका विद्यार्थीहरू तनाबमा देखिन्छन्। १ देखि ८ कक्षासम्म पढाइ हुने विद्यालयमा ४५ जना विद्यार्थीहरू अध्ययनरत छन्। पनौती नगरपालिकाका शिक्षा शाखाका प्रमुख प्रणराज न्यौपानेका अनुसार पहिरो र बाढीले नगर क्षेत्रका १५१६ विद्यालयमा क्षति पुगेको छ। कतिपय विद्यालयमा डेढ महिना बितिसक्दा पनि कक्षा सुचारु हुन सकेको छैन। जसका कारण बालबालिकाको दिनचर्या नै बदलिएको छ। बदलिएको दिनचर्या र जीवनशैलीले अभिभावक पिरोलिएका छन्। घरमै बसिरहेका बालबालिका मानसिक तनावमा छन्। अभिभावक गोविन्द आचार्य भन्छन्, पढ्न नपाउँदा बालबालिकाहरू तनावमा छन्। भत्किएको सडक बनेको छैन। अभिभावकले विद्यालयमा पठाउन सक्ने अवस्था पनि छैन। श्री फुलचोकी आधारभूत विद्यालयका व्यवस्थापन समितिका अध्यक्ष रमेश बजगाईं आफैं तनावमा रहेको बताउँछन्। स्कुलका कोठाहरू भत्केका छन्। अगाडिको चौर फुटेको छ, बजगाईं भन्छन्, स्कुलमा विद्यार्थीहरूलाई पढाउनु जोखिमयुक्त छ। कहाँ लगेर पढाउने ? केही भइहाल्यो भने त्यसको जिम्मेवारी कसले लिने ? हामी दोधारमा छौं। पनौती२ वडा सदस्यसमेत रहेका बजगाईंले छोराछोरीलाई स्कुल पढाउन नपाउँदा अभिभावकहरू चिन्तित भएको बताए। स्थानीय गोबिन्द आचार्य भन्छन्, केटाकेटीहरू मानसिक रूपमा तनावमा छन्। पनौती नगरपालिकाको शिक्षा शाखादेखि संघीय शिक्षा, विज्ञान तथा प्रविधि मन्त्रालयबाट अनुगमन भइसकेको उनले बताए। बाटै छैन, कसरी स्कुल जानु ? दायाँबायाँ सबैतिर क्षतविक्षत भएका दृश्य देखिन्छन्। सडक भत्किएको छ। केही विद्यालय जसोतसो खुलेका छन्। तर, एक डेढ घण्टा टाढाबाट आउनुपर्ने विद्यार्थीहरू कक्षा कोठामा देखिएका छैनन्। पहिरो छिचोल्दै स्कुल जाँदा छोराछोरी लड्छन् कि भन्ने भय अभिभावकमा छ। कक्षा सुरु भएका विद्यालय, कलेजमा पनि विद्यार्थीहरू आउन सकेका छैन। तीन दिनसम्म परेको अविरल वर्षाले सडक भत्किएको छ। पहिरोले पुरेको सडक पार गर्दै विद्यार्थी आउन नसकेको विद्यालयका प्रधानाध्यापकहरू बताउँछन्। पनौतीस्थित श्री कुशादेवी माध्यमिक विद्यालयमा पसेको लेदो सफा गरेपछि कक्षा सञ्चालन भएको छ। तर, टाढाटाढाका विद्यार्थीहरू कक्षा कोठामा देखिएका छैनन्। विद्यालयका प्रधानाध्यापक माधवप्रसाद दाहालका अनुसार, स्कुल खुले पनि सडक अबरुद्ध भएका कारण माथिल्लो भेगका विद्यार्थीहरूको कक्षाकोठामा उपस्थिति देखिएको छैन। कक्षा ४ देखि ८ कक्षासम्म पढाइ हुने भवनको पछिल्लो भागमा क्षति पुगेको छ, प्रधानाध्यापक दाहाल भन्छन्, स्कुल खुलेको छ। तर, सबै विद्यार्थी पढ्न आउन सक्ने अवस्था छैन। दुई घण्टा टाढाबाट आउनुपर्ने विद्यार्थीहरू पढ्न आउन सकेका छैनन्। विद्यालय भवनको पछाडि पट्टीको भागमा लीलावती खोलाको बाढीले क्षति गरेको प्रधानाध्यापक दाहालले जानकारी दिए। बल्लतल्ल आएका विद्यार्थीको सिकाइमा पनि समस्या देखिएको छ। असोजको झैं बाढी आगामी वर्ष आउने हो भने हाम्रै विद्यालय बाँकी रहन्न, प्रधानाध्यापक दाहालले भने, विद्यालयको भवन सुरक्षित गर्न पछाडि पर्खाल लगाउनुपर्ने जरुरी छ। अन्यथा सानै बाढी आए पनि यो स्वरूपमा देख्न सकिने छैन। पर्खाल लगाउन करिब ३० लाख बजेट लाग्ने अनुमान विद्यालयले गरेको छ। अहिले पर्खाल नलगाउने हो भने झन्डै ५ करोडको भवन सधैं जोखिममा रहने प्रधानाध्यापक दाहालले बताए। स्थानीय सरकारले भन्दा पनि प्रदेशसंघबाट सहयोग हुनुपर्छ। डेढ दर्जन विद्यालय क्षतिग्रस्त पनौती नगरपालिका शिक्षा शाखा प्रमुख प्रणराज न्यौपानेका अनुसार, बाढीपहिरोमा परी १५१६ विद्यालयमा क्षति पुगेको छ। जसमध्ये चारवटा विद्यालय सञ्चालन हुन सकेका छैनन्। पनौती१ स्थित भालचन्द्र माध्यमिक विद्यालय, वडा नं २ स्थित फुलचोकी आधारभूत विद्यालय, वडा नं ११ को कमलादेवी माध्यमिक विद्यालय र १२ स्थित इन्द्रादेवी आधारभूत विद्यालय बढी क्षति भएका छन्। वडा नं ११ का वडाध्यक्ष विपेन्द्र लामा तामाङका अनुसार, तिहारपछि स्कुल खुले पनि सबै कक्षा सञ्चालन हुन सकेको छैन। पहिरोको लेदो पसेको थियो। सफा गर्ने क्रम जारी नै छ। सफा गरिएका कक्षामा पनि सबै विद्यार्थीहरू आएका छैनन्। वडा नं १२ का वडाध्यक्ष जयराम केसीले क्षतिग्रस्त इन्द्रादेवी आधारभूत विद्यालयमा सुचारु गर्न असहज भएपछि अस्थायी सिकाइ केन्द्र (टीएलसी)मा पठनपाठन सुरु गरिएको छ। सिकाइ केन्द्रमा पनि झन्डै ६० प्रतिशित विद्यार्थी मात्र आएका छन्। पहिरो र बाढीले नगरक्षेत्रमा रहेका १५१६ वटा विद्यालयको संरचनाको क्षति झन्डै ५ करोड रहेको नगरपालिका शिक्षा शाखाले जनाएको छ। शिक्षा शाखा प्रमुख न्यौपानेले भने, पठनपाठन हुन नसकेका विद्यालयमा पहिरोको लेदो पसेको हो। लेदो सफा गरेर पढाइ सुचारु गरिने छ न्यौपानेले भने। अस्थायी सिकाइ केन्द्रको तयारी फुलचोकी आधारभूत विद्यालयका व्यवस्थापन समितिका अध्यक्ष रमेश बजगाईंका अनुसार, कहिलेदेखि विद्यालय सुचारु गर्ने यकिन छैन। अस्थायी सिकाइ केन्द्र (टीएलसी)का रूपमा कक्षा सञ्चालन गर्नका लागि ठाउँ खोजी भइरहेको बजगाईंले बताए। पनौती नगरपालिकाको शिक्षा शाखा र शिक्षा मन्त्रालयको निर्णयको पर्खाइमा छौं, बजगाईंले भने। पनौती नगरपालिका शिक्षा शाखाका प्रमुख न्यौपानेका अनुसार, विकट भूगोलका कारण नयाँगाउँमा रहेको विद्यालयका विद्यार्थीलाई अन्यत्र समायोजन गर्न सक्ने अवस्था छैन। घर मात्र होइन बाटोमा समेत पहिरो गएको छ। त्यसको असर सबै उमेर समूहमा परेको छ, न्यौपानेले भने। शिक्षा विज्ञान तथा प्रविधि मन्त्रालयका सूचना अधिकारी नारायणप्रसाद पोखरेलका अनुसार, प्राकृतिक विपद्ले क्षतिग्रस्त भएका विद्यालयमा अस्थायी सिकाइ केन्द्र (टीएलसी) सञ्चालन गर्न निर्देशन दिइएको छ। विपद्मा परेका विद्यालयका लागि हरेक प्रदेशमा बजेट पठाइएको छ, उनले भने, अन्तरमन्त्रालय बैठक गरी यसबारेमा छलफल भएको छ। क्षतिग्रस्त विद्यालयले अस्थायी सिकाइ केन्द्र (टीएलसी) मार्फत पठन पाठन सञ्चालन गर्ने निर्णय भएको छ। पहिरोले स्कुल भत्कायो। अब कहिले स्कुल खुल्ने हो ? थाहा छैन। नयाँ किताबकापी बोकेर स्कुल जाने रहर छ। विद्या बजगाईंविद्यार्थी, कक्षा ६ स्कुलका कोठाहरू भत्किएका छन्। आँगन फुटेको छ। कहाँ लगेर विद्यार्थीलाई पढाउने ? तनावमा छु। रमेश बजगाईं  अध्यक्ष, व्यवस्थापन समिति, फुलचोकी आधारभूत विद्यालय पढ्न नपाउँदा बालबालिकाहरू तनावमा छन्। भत्किएको सडक बनेको छैन। अभिभावकले विद्यालयमा पठाउन सक्ने अवस्था छैन। गोविन्द आचार्य, अभिभावक स्कुल खुले पनि दुई घण्टा टाढाबाट आउने विद्यार्थीहरू कक्षामा देखिएका छैनन्। सडक अवरुद्ध भएकाले आउन नसकेका हुन्। माधवप्रसाद दाहाल  प्रधानाध्यापक, श्री कुशादेवी माध्यमिक विद्यालय बाढीपहिरोले क्षति पुर्याएर बन्द भएका विद्यालय खुलाउन गाह्रो छ। अन्यत्र स्थानमा स्कुल सञ्चालन गर्न मिल्ने ठाउँ पनि भेटिएको छैन। प्राणराज न्यौपाने, प्रमुख, शिक्षा शाखा, पनौती नगरपालिका क्षतिग्रस्त विद्यालयले अस्थायी सिकाइ केन्द्र (टीएलसी) मार्फत पठन पाठन सञ्चालन गर्ने निर्णय भएको छ। नारायणप्रसाद पोखरेल, सूचना अधिकारी, शिक्षा विज्ञान तथा प्रविधि मन्त्रालय। झस्कन्छन् बालबालिका, चिन्तित छन् अभिभावक ! बाढी र पहिरो खस्न थालेपछि मस्त निद्रामा रहेका बेला अभिभावकहरूले झकझक्याउँदै उठाए। पहिलोपटक भयग्रस्त अभिभावकको मुहार देखेका बालबालिका अविरल वर्षासँगै पहिरो र बाढीको दृश्य सम्झेर बेलाबखत झस्किने गरेका छन्। पनौती२ नयाँगाउँका भरत आचार्यका अनुसार राति सुतिरहेको बेला छोराछोरीलाई उठाएको हुनाले अहिले पनि बेलाबखत झस्किने गरेका छन्। पानी परिरहेको थियो। पहिरोले घर भत्कने डर थियो। छोराछोरीलाई राति उठाएर घरको ढोकामा उँभियौं। बाहिर हेरिरह्यौं, आचार्य भन्छन,त्यो बेलाको असर अहिले बालबालिकालाई मानसिक रूपमा देखा परेको छ। अभिभावक चिन्तित छन्। धेरै जसो अब अन्यत्रै हिँडौं भन्ने मुडमा छन्। पनौतीस्थित श्री कुशादेवी माध्यमिक विद्यालय प्रधानाध्यापक माधवप्रसाद दाहालका अनुसार, पाठ्यपुस्तकका साथै घरको पालीमा झुन्ड्याएको पोसाक समेत जोगाउन नसकेको बताउँछन्। आफ्नै आँखा अगाडि पाठ्यपुस्तक, पोसाक बगाएको बालबालिकाको आँखाले देखेका छन्। त्यसको मनोवैज्ञानिक असर विद्यार्थीमा परेको छ, प्रधानाध्यापक दाहाल भन्छन्, शिक्षकहरूकै मानसपटल त स्थिर हुन सकिरहेको छैन। बालबालिकाको अवस्था कस्तो होला ? पढाउने र सिकाइ शैलीमा नै असर गर्ने जोखिम रहेको औल्याउँदै प्रधानाध्यापक दाहालले काउन्सिलिङ कक्षा सुरु गर्न मनोपरामशकर्तासँग समन्वय गर्ने तयारी रहेको बताए। पनौती नगरपालिका शिक्षा शाखा प्रमुख प्रणराज न्यौपानेका अनुसार, बस्ने, खाने, सुत्ने, पढ्ने स्थान नै क्षतिग्रस्त हुँदा बालबालिका त्रसित मनस्थिितिमा छन्। अन्यत्र जाने बालबालिकाहरू गइसकेका पनि छन्। अन्य कतै जान नसकेका बालबालिकाको पढाइको व्यवस्थापन कसरी गर्ने ? भन्ने छलफल चलिरहेको छ, न्यौपानेले थपे, प्राकृतिक विपद्पछि पहिलो आवश्यकता कक्षाकोठा व्यवस्थापन ( सेटलमेन्ट) हो। कक्षाकोठाको व्यवस्थापन मिलाइसके पछि बल्ल बालबालिकालाई मनोपरामर्शको कुरा आउँछ। अहिले हामी विद्यालय व्यवस्थापानतिरै ध्यान दिएका छौं। विद्यालयका कक्षा कोठाको व्यवस्थापन गरिसके पछि बल्ल विद्यार्थी मनोपरामर्श दिने योजना छ। अस्थायी सिकाइ केन्द्र बनाएरै भए पनि पढाउनैपर्छ लक्ष्मीप्रसाद भट्टराई  प्रवक्ता, शिक्षा विज्ञान तथा प्रविधि मन्त्रालय पहिरो र बाढीले काभ्रेपलाञ्चोकका दर्जन बढी विद्यालयमा क्षति पुगेको छ। तिहार पछि पनि कतिपय विद्यालय सञ्चालन हुन सकेका छैनन नि ? अविरल वर्षा पछिको बाढी र पहिरोले काभ्रपलाञ्चोक क्षेत्रका विद्यालयमा क्षति पुगेको बारेमा मन्त्रालयमा लिखित रूपमै रिपोर्टिङ भएको छ। विद्यालयमा यथाशीघ्र पठन पाठन सुचारु हुनुपर्छ भन्ने नै हो। विषयगत समितिको बैठक गरी प्रदेश र स्थानीय तहसँग कुराकानी गरिसकेका छौं। प्रदेशले यहीं कात्तिक महिनाभित्र सर्भे गर्ने भनिएको छ। तत्काल अस्थायी सिकाइ केन्द्र (टीएलसी) बनाएर पठनपाठन सञ्चालन गर्नुपर्छ। क्षतिग्रस्त विद्यालयले बजेट अभावमा पुनर्निर्माण पनि हुन सकेको छैन। बजेट पठाइएको छ ? विपद् प्रभावित शैक्षिक संस्थाका लागि सातवटै प्रदेशमा २ करोड ५ लाखको दरले बजेट पठाएका छौं। त्यसको कार्यान्वयन भएको वा भइरहेको होला भन्ने लागेको छ। पनौती२, नयाँगाउँमा रहेको एक विद्यालयले जमिन नपाउँदा अस्थायी सिकाइ केन्द्र (टीएलसी) बनाउन सकेको छैन। त्यो क्षेत्रको जमिन चिराचिरा परेको छ। यस्तो अवस्थामा के गर्ने ? अस्थायी सिकाइ केन्द्र (टीएलसी) बनाउनका लागि स्थानीय तहले ठाउँको पहिचान गर्नै पर्छ। स्थानीय समुदाय र सरकारले ठाउँ छुट्ट्याएपछि प्रदेश सरकारले सबै विवरण माग गर्छ। प्राकृतिक प्रकोपको पीडा सहेका बालबालिकालाई मानसिक रूपमा असर परेको पाइएको छ। मनोपरामर्श कक्षा सञ्चालन गर्नेतर्फ केही सोंच छ ? यसतर्फ ध्यानाकर्षण भएको छ। विद्यालय शिक्षा भनेको समन्वय र सहकार्यबाट अघि बढ्ने हो। स्थानीय तह, शिक्षा शाखाबाट काउन्सिलिङ गर्नुपर्ने हुन्छ। प्रत्येक जिल्लामा रहेका शिक्षा विकास तथा समन्वय एकाइले पनि समन्वय र सहजीकरण गर्नुपर्छ। त्यस्तै प्रदेश सरकार, विभिन्न विकास साझेदार संस्थाहरूसँग पनि निरन्तर सम्पर्कमा छौं। क्षतिग्रस्त विद्यालयमा गएर शिक्षक र विद्यार्थीलाई काउन्सिलिङ गर्ने सम्बन्धमा संवादमै छौं।"
काँकडभिट्टाबाट किन पक्राउ परे बंगलादेशका दुई नागरिक ?,झापा : बंगलादेशका २ जना नागरिक काँकडभिट्टाबाट पक्राउ परेका छन् । प्रवेशाज्ञा बिना नेपाली भूमिमा प्रवेश गरेको अभियोगमा सशस्त्र प्रहरी बलको सतिघट्टा बोर्डर आउट पोस्टको टोलीले उनीहरुलाई बुधबार साँझ पक्राउ गरेको हो । आफ्नो परिचय खुल्ने कुनै कागतपत्र नभएका उनीहरूका साथबाट एक हजार पाँच सय टाका र दुई थान मोबाइल बरामद भएको सशस्त्र प्रहरी बल २ नं गणका सूचना अधिकारी महेशराज बिष्टले जानकारी दिए। उनीहरूलाई काँकडभिट्टास्थित अध्यागमन कार्यालयमा बुझाएको छ । उक्त कार्यालयले आज उनीहरूलाई काठमाडौंस्थित अध्यागमन विभाग पठाउने जनाएको छ । पछिल्लो समयमा उक्त नाकाबाट बंगलादेशका नागरिक नेपाल छिर्ने प्रयास गरिरहेका छन्।
नेपालले भोगेका जलवायु समस्याका चुनौती निकै हृदयविदारक,"काठमाडौं : राष्ट्रपति रामचन्द्र पौडेलले जलवायु परिवर्तन सबैको साझा चुनौती भएको बताएका छन् । साझा चुनौतीको सामना गर्न सबैको साझा बुझाइ र साझा प्रयास हुनुपर्ने राष्ट्रपति पौडेलले बताए । जलवायु परिवर्तनसम्बन्धी संयुक्त राष्ट्र संघीय संरचना महासन्धि पक्ष राष्ट्रहरूको सम्मेलन (कोप२९) अन्तर्गत बुधबार नेपालले आयोजना गरेको विशेष सत्रलाई सम्बोधन गर्दै राष्ट्रपति पौडेलले जलवायु परिवर्तनका उस्तै प्रभावित राष्ट्रहरूलाई एकै ठाउँमा राखेर छलफल गर्दा समस्याका बारेमा बुझ्न र समाधान गर्न सहज हुने बताए । राष्ट्रपति पौडेलले नेपालका तर्फबाट आयोजना गरिएको पर्वतीय क्षेत्रमा जलवायुजन्य नोक्सानीको सम्बोधन विषयक विशेष सत्रमा भने, जलवायु परिवर्तन हामी सबैको साझा चुनौती भएको र यस साझा चुनौतीको सामना गर्न हामी सबैको साझा बुझाइ र साझा प्रयास बनाउनुपर्ने भएकाले हामीले यस कार्यक्रमको आयोजना गरेका हौँ । उनले पछिल्ला दिनमा नेपालले भोगेका जलवायु समस्याको चुनौती निकै हृदयविदारक रहेको बताए । उनले भने, सबैलाई आआफ्नो समस्या ठूलो लाग्नु स्वाभाविकै हो, तर पछिल्ला दिनमा नेपालले भोगेका जलवायु समस्याको चुनौती निकै हृदयविदारक छ । उनले विगत तीन महिनामा जलवायुजन्य प्रकोपमा परेर नेपालमा मात्र ५ सयभन्दा बढी मानिसले ज्यान गुमाउन पुगे भने खर्बभन्दा बढीको हानिनोक्सानी भएको जानकारी दिए । उनले भने, तीन महिनामा जलवायु परिवर्तनका तीन महिनाअघि विश्वको सर्वाेच्च शिखर सगरमाथा नजिकैको हिमताल फुट्दा सम्पूर्ण थामेगाउँलाई बगाएर लग्यो, जबकि त्यस क्षेत्रमा मानवीय गतिविधि शून्य नै थियो । उनले नेपालमा जस्तै अन्य मुलुकमा जलवायु समस्याले पारेको प्रभावका बारेमा स्पष्ट पारे । उनले भने, नेपालमा जस्तै प्रकारको हानिनोक्सानी भर्खरै स्पेनमा भएको बाढी र डुबानलाई हेर्दा पनि हुन्छ, र गत जुलाईमा क्यारिबियन क्षेत्रमा आएको आँधीबेहरी हेर्दा पनि हुन्छ । भोलिका दिनमा यो मानवीय संकट कसलाई कतिबेला पर्छ, कसैलाई थाहा छैन, तर आज समस्या परेको देशलाई सबै मिलेर सहयोग गर्नु नै मानवीय धर्म हो भन्ने हामी नेपालीको विश्वास पनि हो । पहाडी देशमा परेको जलवायु जोखिमको प्रभाव सामुद्रिक देशमा पर्न सक्ने र सामुद्रिक किनार माथि उठ्न सक्ने भएकाले आउँदा दिनमा पर्वतीय देश र सामुद्रिक देश मिलेर साझा कार्यक्रमका साथ एकीकृत रूपमा काम गर्न उनले अनुरोध गरे । मुख्य गरी कार्बन उत्सर्जन गर्ने विकसित राष्ट्र र उच्च दरमा आर्थिक वृद्धि गर्ने राष्ट्रले उच्च जलवायु जोखिममा परेका राष्ट्रका लागि बढी सहयोग गर्नुपर्ने हुन्छ, बढीभन्दा बढी जलवायु वित्तको व्यस्थापन गर्न २९औं जलवायु सम्मेलन सफल हुनेछ भन्ने मेरो विश्वास छ । जलवायु परिवर्तनका प्रभाव बहुआयामिक भएकाले हानिनोक्सानीलाई जलवायुवित्त व्यवस्थापनका लागि नयाँ समिष्टिगत संख्यात्मक लक्ष्यमा हानिनोक्सानीसमेत समेट्न उनले विशेष आह्वान पनि गरे । राष्ट्रपति पौडेलले जलवायु परिवर्तनले पारेका असरमा विकसित देशलाई गम्भीर बनाउन संयुक्त राष्ट्रसंघका महासचिव एन्टेरियो गुटेरेसलाई आग्रह गरेका छन् । संयुक्त राष्ट्रसंघका महासचिव एन्टोनिओ गुटेरेसले अल्पविकसित राष्ट्रहरूका राष्ट्रसरकार प्रमुखहरूसँग बुधबार गरेको सामूहिक भेटघाट कार्यक्रममा राष्ट्रपति पौडेलले जलवायु परिवर्तनबाट नेपालले भोग्नुपरेको असरको न्यूनीकरणका लागि विकसित देशहरूबाट अनुदान उपलब्ध गराउन पनि आग्रह गरे । उनले अल्पविकसित तथा विकासोन्मुख मुलुकहरूले उनीहरूको कुनै योगदान नै नभएको विकराल समस्या बनेको जलवायु परिवर्तनबाट बच्न विकसित देशहरूबाट उल्लेख्य सहयोग पाउन नसकेको बताए । राष्ट्रसंघका महासचिव गुटेरसले विपतको पूर्वचेतावनी प्रणाली स्थापनामा अल्पविकसित राष्ट्रहरूलाई प्राथमिकतामा राखेकोमा राष्ट्रपति पौडेलले आभार व्यक्त गर्दै जलवायु परिवर्तनले आर्थिक र सामाजिक अवस्था कमजोर भएका अल्पविकसित देशहरूलाई सबैभन्दा बढी असर गरेको बताए । राष्ट्रपति पौडेलले महासचिव गुटेरेसले सन् २०२३ मा नेपाल भ्रमण गर्दा हिमालहरू कसरी पग्लिरहेका छन् भन्ने प्रत्यक्ष अनुभव गरेको भन्दै यस वर्ष थामेमा हिमताल फुटेको तथा काठमाडौं र आसपास क्षेत्रमा बाढीपहिरोले ठूलो विध्वंस गरेको जानकारी गराए । सो अवसरमा राष्ट्रसंघका महासचिव गुटेरसले जलवायु परिवर्तनको कारण उत्पन्न समस्या र जोखिम बेहोर्नुपरेका मुलुकलाई सहुलियतपूर्ण स्रोत उपलब्ध गराउनुपर्ने धारणा राख्दै कोप २९ अन्तर्गत हुने बैठक, छलफल र वार्तामा यो विषयलाई जोडदार रूपमा उठाउन सुझाव दिएको पनि पोखरेलले जानकारी दिए । सो बैठकमा बंगलादेशका अन्तरिम सरकारका प्रमुख, मालावीको उपराष्ट्रपति र गाम्बियाका मन्त्रीको सहभागिता रहेको थियो ।"
डेंगु संक्रमणको डर कहिलेसम्म ?,"डेंगु संक्रमणबाट यस वर्ष २२ हजारभन्दा बढी व्यक्ति प्रभावित भएका छन् । मुलुकका ७६ जिल्लामा फैलिएको संक्रमणबाट ११ जनाको ज्यान गइसकेको छ । डेंगु नियन्त्रणमा प्रभावकारी उपाय अपनाउन नसक्दा हरेक वर्ष डेंगु संक्रमणको सकस झेलिरहनु पर्ने विडम्बना छ । डेंगु संक्रमण गराउने लामखुट्टेका अन्डा, प्युपा र लार्भा खोजेर नष्ट गर्ने (सर्च एन्ड डेस्ट्रोय) विधि समयमै अपनाएको भए यो स्थिति आउने थिएन । लामखुट्टे मार्न औषधि छर्कने (फगिङ) उपाय अपनाउँदा नियन्त्रण झन् चुनौतीपूर्ण बन्दै गएको हो । विज्ञहरूका अनुसार फगिङले घरबाहिर रहेका लामखुट्टेलाई मात्र मार्न सक्छ । फुल र लार्भा नभई लामखुट्टे मात्र मर्ने भएकाले फगिङ प्रभावकारी नहुने विज्ञहरूको सुझाव छ । एक संक्रमित लामखुट्टेले आफ्नो अधिकतम ३० दिनको जीवनकालमा पाँच सयदेखि एक हजार संक्रमित फुल पार्छ । यी सबै फुल लामखुट्टेमा परिणत भए महिनामै रोग सार्ने हजारौं लामखुट्टे उत्पादन हुन्छन् । स्वास्थ्यसम्बन्धी अधिकार स्थानीय सरकारमा रहेको छ । त्यसैले पनि केन्द्रीय सरकारबाट सावधानी अपनाउनका लागि अपिल र प्राविधिक सहयोग गर्नेबाहेक कुनै प्रभावकारी अभियान चलाइएको छैन । स्थानीय, प्रदेशमात्र होइन संघीय सरकार पनि खोज र नष्ट गर्ने अभियानलाई निरन्तरता दिन नसक्दा डेंगु नियन्त्रण हुन नसकेको हो । डेंगुको बढ््दो विस्तार नियन्त्रण गर्न सरोकारवाला सबै निकाय र नागरिक समाजले समन्वय गर्नुपर्ने जरुरी छ । लामखुट्टेको प्रजनन प्रक्रिया पूरा हुन नदिनका लागि पानी राख्ने भाँडा छोप्ने, घरवरपर पानी जम्न नदिने, खाल्डाखुल्डी पुर्ने उपाय अपनाउनु पर्छ । एडिस एजिप्टाई र एल्बोपिक्टस जातको संक्रमित लामखुट्टेको टोकाइबाट डेंगु सर्ने गर्छ । त्यसैले डेंगु नियन्त्रण विधि भनेकै रोग फैलाउने लामखुट्टे खोजेर नष्ट गर्ने र पानी राख्ने भाँडा छोप्ने, घर वरपर पानी जम्न नदिने, खाल्डाखुल्डी पुर्नेलगायतका उपाय नै हो । सफा पानीमा बस्ने लामखुट्टेले टोक्दा यो रोग लाग्ने भएकाले सफा पानी जम्न नदिनु नै सबैभन्दा राम्रो कार्य हो । डेंगुको डर कहिलेसम्म पालिराख्ने ? जबकि बाह्रैमहिना संक्रमणको जोखिम देखिएको छ । त्यसैले सरकारका साथै सरोकारवाला, आमजनसमुदाय सबै मिलेर लामखुट्टेले फुल पार्न सक्ने सबै स्थान खोजेर नष्ट गर्नुको विकल्प छैन ।"
गण्डकी प्रदेशकी नेपाली कांग्रेसकी सांसद विमला गौचनको निधन,काठमाडौं : गण्डकी प्रदेशसभा सदस्य विमला गौचनको निधन भएको छ । काठमाडौंको ग्राण्डी अस्पतालमा डेंगीको उपचारका क्रममा बुधबार राति ६३ वर्षको उमेरमा उनको निधन भएको हो । नेपाली कांग्रेस म्याग्दीका पूर्वसभापति रेशमबहादुर बानियाका अनुसार उनी अस्वस्थ भएपछि ग्राण्डी अस्पताल पुर्याइएको थियो। डेंगी संक्रमित उनलाई राति हृदयघात भएको बताइएको छ। गौचनको शव अस्पतालमै राखिएको उनले बताए । उनका छोरा अमेरिकाबाट आएपछि अन्त्यष्टि गरिने पारिवारिक स्रोतले जनाएको छ । गौचन नेपाली कांग्रेसबाट समानुपातिक सांसद थिए। यस अगाडि दामोदर कुण्ड गाउँपालिकाको दामोदर कुण्डको अवलोकनका लागि गएको समयमा पनि उनी बिरामी परेपछि नेपाली सेनाले उद्धार गरेको थियो।
बुढ्यौली व्यवस्थापनमा खोइ पहल ?,"नेपालको जनसंख्याको करिब एक तिहाइ जनसंख्या विभिन्न कारणले मुलुक बाहिर बस्न बाध्य छन्। यो क्रम बढ्दै गइहेको अवस्थामा हाल ग्रामीण क्षेत्रहरू युवाविहीन भएर बूढाबूढीहरू मात्र भएको बनिरहेको दृश्य देख्न सकिन्छ। यो क्रम आगामी दिनमा सहरी क्षेत्रमा र विशेष गरेर मुलुकभर फैलने देखिन्छ। तर, विडम्बना, यो समस्याको कसरी समाधान गर्ने भनेर हालसम्म कुनै पहलकदमी भइरहेको देखिन्न। विज्ञान र प्रविधिले विश्व नै एउटा गाउँ भइरहेको अहिलेको अवस्था छ। स्वेच्छिक बसाइँसराइलाई रोक्न सकिँदैन। तर विभिन्न सकारात्मक कुराहरूको माध्यमले केही कम गर्न भने सकिन्छ। बुढ्यौली संसारभरिको समस्या हो। तर धनी देशहरूले गरिब देशहरूबाट आप्रवासीहरू ल्याएर यसको व्यवस्थापन गरिरहेका छन्। नेपालजस्तो मुलुकको लागि स्रोत र साधनको कारण यो कुरा असम्भव हुने देखिन्छ। नेपाली नेताहरूले २०६२०६३ को आन्दोलनमा नै तीन करोड नेपाली जनता भनेर भाषण गर्ने गर्दथे। तर २०७८ सालको जनगणनामा नेपालको जनसंख्या २ करोड ९१ लाख मात्र भएको उल्लेख छ। यसबाट दुईवटा कुरा प्रस्ट हुन्छ एक नेपालका नेताहरू कत्तिको अपडेट छन् र उनीहरूले कसरी नीति बनाउँछन् भन्ने। र अर्को नेपालको जनसंख्याको वृद्धिदर केवल शून्य दशमलव ९२ प्रतिशत छ। जुन घट्दो क्रममा रहेको छ। किनकि २०६८ को जनगणनामा नेपालको जनसंख्या वृद्धिदर १ दशमलव ३५ प्रतिशत थियो। यही अनुपात कायम भइरहे नेपाल आगामी केही वर्षमा नकारात्मक जनसंख्या वृद्धिदरमा पुग्नेछ। यसको अर्थ जति नेपालीको मृत्यु हुनेछ त्योभन्दा कममात्र नेपाली जन्मनेछन्। मुलुकका ७७ जिल्लामध्ये ३४ वटा जिल्लामा जनसंख्याको नकारात्मक वृद्धिदर छ। २०६८ सालको जनगणनामा नकारात्मक वृद्धिदर भएका जिल्लाको संख्या २७ थियो। र, यो क्रम बाँकी रहेका जिल्लामा समेत तीव्रताका साथ बढ्दैछ। यसको अर्थ कुनै प्रभावकारी कदम नचालिए आगामी केही वर्षमा नेपालका अधिकांश जिल्लामा एकदमै कम वा मानिस नै नभएको अवस्था हुनेछ। अहिले नेपालमा युवाको जनसंख्या बढी छ। तर नेता तथा नीति निर्माताहरूको अकर्मण्यताका कारण युवाहरूको जनसांख्यिक लाभ लिनुको साटो युवाहरूलाई पलाएन हुन बाध्य पारिएको छ। बिदेसिएका नेपालीहरूले पठाएको रेमिट्यान्सले देश चलाउन लुछाचुँडी भइरहेको छ। किनकि हाम्रा योजना निर्माताहरू युवाहरूको उत्पादकत्वबाट लाभ लिने दीर्घकालीन योजना बनाउनुको साटो युवाहरूलाई विदेश धकेलेर रेमिट्यान्सको माध्यमबाट देशको अर्थतन्त्र चलाइरहेका छन्। अहिले करिब ४० दशमलव ६८ प्रतिशत रहेको १६ देखि ४० वर्षसम्मका युवाको संख्या अबको दुई दशकमा नेपाल बिस्तारै बुढ्यौली उमेरसमूहको चरणमा प्रवेश गर्नेछ। तथ्यांकले ४० दशमलव ६८ प्रतिशत युवा भने पनि देशमा रहेको युवाको संख्या योभन्दा निकै कम छ भनेर अनुमान लगाउन ग्रामीण क्षेत्रहरूका युवाविहीन बस्तीहरू हेरे पुग्दछ। र यो क्रम विस्तारै सहरमा पनि देखिइरहेको छ। जसको कारण विभिन्न रोजगारीका अवसरहरूमा आवश्यक संख्यामा आवेदन पर्न छोडेको छ भने सुरक्षा निकाय वा सरकारी सेवामा कार्यरत व्यक्तिहरूले समेत जागिर छोडेर बाहिर पलायन हुने क्रम बढिरहेको छ। हाल ४१ देखि ५९ वर्षको उमेरमा रहेको १९ दशमलव ६४ प्रतिशत जनसंख्या अबको केही वर्षमा बुढ्यौलीको चरणमा प्रवेश गर्नेछ। युवाहरूले काम गरेर तिरेको करले राज्यले सामाजिक सुरक्षामा खर्च गर्ने गर्दछ। त्यसैले युवाको संख्या कम हुँदै जाँदा यसले समाजमा असमानताको खाडल बढाउँदै लैजानेछ। अहिले हाम्रो विशाल युवापंक्ति देश बाहिर रहनु, महँगी तथा अन्य कारणले परिवारहरू एक सन्तानप्रति आकर्षित हुनु र नेपालमा भविष्य नदेखेर सम्पन्न व्यक्तिहरू पनि बाहिर जानुले मुलुकको जनसंख्यामा नकारात्मक असर परिरहेको छ। अहिले १४ वर्षभन्दा मुनिका बालबालिका २७ दशमलव ८३ प्रतिशत र ६० वर्षभन्दा माथिका ज्येष्ठ नागरिक १० दशमलव २१ प्रतिशत रहेका छन्। तर बढ्दो आप्रवासन तथा जनसंख्या वृद्धिको घट्दो दरका कारण नेपालको जनसंख्याको प्राकृतिक चक्र बिग्रिएर समस्या आउने देखिन्छ। सन् १९९० मा प्रत्येक चार जना युवामा एक जना बूढाबूूढी भएको जापानमा सन् २०२५ मा एकजना युवाले दुई जना बूढाबूढीको हेरचाह गर्नुपर्ने अवस्था आएको छ। र निकट भविष्यमा हामीले सोही समस्याको सामना गर्नुपर्नेछ। अहिलेकै अवस्थामा नै कर्मचारीको तलब खुवाउनसमेत ऋण लिनुपर्ने हाम्रोजस्तो देशमा सरकारले सस्तो लोकप्रियताका लागि स्रोत नहेरी सामाजिक सुरक्षाका कार्यक्रम घोषणा गर्दा आगामी दिनमा राजस्व बढ्ने स्रोतको व्यवस्थापन गर्न नसके अवस्था भयावह बन्नेछ। आगामी एक वा डेढ दशकमा बोझिलो बन्ने बुढ्यौली जनसंख्याको व्यवस्थापनको लागि राज्यका निकायसँग न कुनै योजना छ न गैरसरकारी तहबाट लिइने पहलकदमीहरूलाई कुनै सहयोग नै भइरहेको छ। बढ्दो जीवन प्रत्याशा (लाइफ एक्सपेक्टेन्सी) तथा लम्बिएको बिरामीपन (मर्बिडिटी) का कारण बुढ्यौलीको क्रममा गरिनुपर्ने हेरचाह बढिरहेको छ। जसको प्रत्यक्ष असर स्वयं व्यक्ति, परिवार र राज्यलाई परिरहेको छ। बुढ्यौली व्यवस्थापनका लागि पर्याप्त स्रोतहरू भएका देशहरूमा समेत एक्लोपनका कारण ज्येष्ठ नागरिकले विभिन्न समस्या भोगिरहेकोमा स्रोत र साधनविहीन हाम्रोजस्तो देशमा यसको व्यवस्थापन अत्यन्त विकराल बन्न पुग्दछ। अहिले आप्रवासनको अवस्था हेर्दा भोलि देशलाई आवश्यक पर्ने मानव संसाधनजस्तो डाक्टर तथा नर्सको अभाव हुने प्रक्षेपण भइरहेको अवस्था छ। बुढ्यौली व्यवस्थापनमा नेपालले भोग्नुपर्ने समस्याको नजरअन्दाज गर्नुभन्दा अहिले नै सरकार, आम नागरिक तथा नागरिक समाजको संयुक्त पहलमा सामुदायिक ज्येष्ठ नागरिक केन्द्रहरूको निर्माण तथा त्यसको व्यवस्थापनाको कार्यविधिको बारेमा छलफल गर्न आवश्यक देखिन्छ। नेपाली समाजमा विगतमा घर परिवारले ज्येष्ठ नागरिकको हेरचाह गर्ने परिपाटी थियो। एकजनाको कमाइले घरको चुल्हो बाल्न कठिन हुने तथा घरपरिवारको पालनपोषणको लागि परिवारका सदस्य वैदेशिक रोजगारीमा जानुपर्ने बाध्यताको कारण यो सामाजिक मान्यता अहिले असान्दर्भिक भइरहेको छ। र त्यसको विकल्प खोजिनुपर्ने समय भइसकेको छ। अहिले सरकारी तहमा निर्माण भएका वृद्धा श्रमहरूमा उचित सेवा तथा सुविधा नभएका कारण हेरचाह केन्द्रमा लगेर बुवाआमालाई राख्नुलाई नेपाली समाजमा नकारात्मक रूपमा लिइँदैछ। तर यो बुझाइमा परिवर्तन ल्याउन जरुरी रहेको छ। अहिले निजी क्षेत्रबाट सञ्चालित केन्द्रहरू आम जनताको पहुँचभन्दा बाहिर रहेकोले सार्वजनिक निजी अवधारणा अनुसार टोलटोलमा यस्ता केन्द्रहरू बनाएर ज्येष्ठ नागरिकहरूलाई सम्मानित जीवन बिताउने अवस्थाको सिर्जना गर्नु आवश्यक रहेको छ। जीवनभर राज्यलाई कर तिरेका ज्येष्ठ नागरिकले सम्मानजनक जीवन निर्वाह गर्न पाउनु उनीहरूको अधिकार हो। तसर्थ ज्येष्ठ नागरिकलाई डाँडापारिको जून भनेर उपेक्षा होइन सम्मानपूर्वक जीवन बिताउन सक्षम बनाउनु सबैको कर्तव्य हो।"
विष सेवनबाट वृद्ध महिलाको मृत्यु,कालिञ्चोक गाउँपालिका २ बाबरेकी ८४ वर्षीय पदमकुमारी कठायतको विष सेवनबाट मृत्यु भएको छ। कात्तिक २७ गते नाम नखुलेको विष सेवन गरेर भमिट गरिरहेको अवस्थामा छोरा नरबहादुर कठयातले देखेपछि रोल्वालिङ सामुदायिक अस्पताल सिगटीमा उपचारका लागि लगेका थिए । सामान्य उपचारपछि २८ गते पशुपति चौलागाँई स्मृति अस्पताल चरिकोटमा ल्याइएको भए पनि उपचारको क्रममा मृत्यु भएको जिल्ला प्रहरी कार्यालय चरिकोटले जनाएको छ । विष सेवन गर्नुको कारण भने खुलेको छैन ।
९ लाख ठगी गरेको अभियोगमा दुई जना पक्राउ,काठमाडौं : अमेरिकन डलर साट्ने बहाना बनाई ठगी गरेको अभियोगमा २ जनालाई प्रहरीले पक्राउ गरेको छ । ९ लाख रूपैयाँ ठगि गरेको अभियोगमा सिन्धुपाल्चोक बाह्रबिसे नगरपालिका३ धार्पा बस्ने २६ वर्षीय ललित बहादुर पाईन र २४ वर्षीय कृष्णलाल पाईन पक्राउ परेको काठमाडौं उपत्यका अपराध अनुसन्धान शाखा कार्यालय भक्तपुरले जनाएको छ। अमेरिकन डलर साट्ने बहाना बनाई पीडितलाई भक्तपुर चाँगुनारायण नगरपालिका३ मा बोलाई उक्त नगद ठगी गरी फरार भएका उनीहरूलाई प्रहरीले काठमाडौं गोकर्णेश्वर नगरपालिका४ बाट पक्राउ गरेको हो । उनीहरूलाई आवश्यक कारबाहीको लागि जिल्ला प्रहरी परिसर भक्तपुर पठाइएको छ ।
कर्णाली प्रतिष्ठान कर्णालीको विशेषज्ञ स्वास्थ्य सेवाको सपना हो : प्रधानमन्त्री ओली,"जुम्ला : प्रधानमन्त्री केपी शर्मा ओलीले कर्णाली स्वास्थ्य विज्ञान प्रतिष्ठान कर्णालीवासीको विशेषज्ञ स्वास्थ्य सेवाको सपना पूरा गर्ने आधार भएको बताएका छन्। कर्णाली स्वास्थ्य विज्ञान प्रतिष्ठानको प्रथम दीक्षान्त समारोहलाई जुम्लामा पुगेर सम्बोधन गर्दै प्रतिष्ठानका कुलपतिसमेत रहेका प्रधानमन्त्री ओलीले यस्तो बताएका हुन्। उनले भने, कर्णाली भनेको सुर्खेत पनि हो तर सुर्खेत दुर्गम होइन। खास विशेषज्ञ स्वास्थ्य सेवाबाट टाढा रहेको दुर्गम कर्णालीमा बसोबास गर्ने स्थानीय नागरिकका लागि विशेषज्ञ स्वास्थ्य सेवा सपनाजस्तै थियो। तर, कर्णाली स्वास्थ्य विज्ञान प्रतिष्ठान स्थापना भई सञ्चालन भएपछि कर्णालीवासीको त्यो सपना पूरा भएको छ। आज प्रतिष्ठानकै कारण कर्णालीको दुर्गम क्षेत्रमा विशेषज्ञ स्वास्थ्य सेवा पाउन यहाँका नागरिकहरू सफल भएका छन्। त्यसैले कर्णाली प्रतिष्ठानको थप विकास र सेवा विस्तार जरुरी छ। यहाँको पूर्वाधार विकासका साथै अन्य प्राज्ञिक विकासमा संघीय सरकार पूर्ण प्रतिबद्ध छ। संघीय स्वास्थ्य तथा जनसंख्या मन्त्रालय लागिपरेको छ। प्रधानमन्त्री ओलीले प्रतिष्ठानबाट दीक्षित भएका सबै योग्य क्षमतावान् विशेषज्ञ जनशक्तिलाई बधाई दिँदै उत्कृष्ट कार्यसम्पादन गरी पुराना सबै खाले रेकर्ड ब्रेक गर्न आग्रह गरे। उनले भने, तपाईंहरू यहाँबाट दीक्षित भएर सेवामा फर्किनु भएको छ। धेरै यहाँबाट दीक्षित हुनुपुर्व नै आआफ्नो क्षेत्रमा सेवा प्रवाह गरिरहनुभएको छ भन्ने बुझेको छु। अब तपाईंहरू आफ्नो क्षेत्रमा अध्ययन, अनुसन्धान र सेवामा उत्कृष्टता प्रदान गर्न सफल हुनुस्। प्रतिष्ठानको गति रोकिएको अवस्थामा मेरै अध्यक्षतामा चिकित्सा शिक्षा आयोगको बैठकले यहाँ विशेषज्ञ अध्ययन कार्यक्रम सञ्चालन गर्न स्वीकृति प्रदान गरेको हो। आज प्रतिष्ठानले गति लिएको देख्दा गर्वको अनुभूति भएको छ। अब कर्णालीमा विशेषज्ञ स्वास्थ्य जनशक्ति उत्पादन र सेवा प्रवाहका लागि प्रतिष्ठानले महत्त्वपूर्ण भूमिका खेल्नेछ। प्रधानमन्त्री ओलीले कर्णाली प्रतिष्ठानअन्तर्गत दैलेखको राकममा स्थापना हुन लागेको सय बेडको अस्पताल निर्माण प्रक्रियालाई पनि सरकारले अगाडि बढाउने बताए। उनले भने, कर्णाली स्वास्थ्य विज्ञान प्रतिष्ठानले कर्णाली प्रदेशका १० जिल्ला र सुदूरपश्चिमका केही जिल्लाहरूलाई समेत विशेषज्ञ स्वास्थ्य सेवा दिँदै आएको अवगत भएको छ। यसलाई थप प्रभावकारी बनाउन राकममा सञ्चालन गर्न लागिएको सय बेडको अस्पताल पनि महत्त्वपूर्ण छ। त्यसले दैलेख, अछाम, कालीकोट, बाजुरालगायतका जिल्लालाई विशेषज्ञ स्वास्थ्य सेवा दिन सहजता प्रदान गर्नेछ। त्यसैले उक्त अस्पताल निर्माणको कामलाई संघीय सरकारले आफ्नो प्राथमिकतामा राख्नेछ। प्रतिष्ठानबाट पहिलोपटक ५८ जना दीक्षित कर्णाली स्वास्थ्य विज्ञान प्रतिष्ठानको प्रथम दीक्षान्त समारोहमा जनस्वास्थ्य, नर्सिङ र चिकित्साशास्त्र विषयमा स्नातक र स्नातकोत्तर तहमा अध्ययन गरेका ५८ विद्यार्थी दीक्षित भएका छन्। कर्णाली प्रतिष्ठानका कुलपतिसमेत रहेका प्रधानमन्त्री केपी शर्मा ओलीले उनीहरूलाई दीक्षित गराएका हुन्। स्नातकतर्फ बीपीएचमा ३८, एमबीबीएस १३ र स्नातकोत्तरतर्फ एमडीजीपीमा तीन, एमडी एनेस्थेसियामा एक र एमडी पेडियाट्रिक्समा एक गरी ५८ विद्यार्थी दीक्षित भएका हुन्। प्रथम दीक्षान्त समारोहमा बीपीएच प्रथम ब्याजबाट बुधबार नै दीक्षित जुम्ला तातोपानी गाउँपालिका ३ लिताकोटकी दीपा उपाध्यायले आफ्नै जिल्लामा सञ्चालित प्रतिष्ठानबाटै आफ्नो अध्ययनको सपना पूरा गर्न पाउँदा निकै हर्षित भएको बताइन्। उनले भनिन्, मेरो जीवनकै खुसीको पल हो। यस पलमा मेरो आमा कृष्णामाया उपाध्याय र हजुरआमा (बजै) धनलक्ष्मी आचार्य पनि मसँगै हुनुहुन्छ। उहाँहरूले मसँग देखेको सपना आज पूरा हुँदा हाम्रो सबै परिवारमा खुसी छाएको छ। उनी स्वास्थ्य सेवा कार्यालय दैलेखमा हाल जनस्वास्थ्य अधिकृतका रूपमा प्रदेश करार सेवामा कार्यरत छिन्। उनले अब आफूले स्नातकोत्तरको पढाइलाई पनि प्रतिष्ठानबाटै सुरुवात गर्ने र कर्णालीमै बसेर सेवा गर्ने प्रतिबद्धता जनाइन्। प्रधानमन्त्री तथा कुलपति ओलीको अध्यक्षतामा भएको दीक्षान्त समारोहमा प्रमुख अतिथि अमेरिकास्थित हार्भर्ड मेडिकल कलेज सेन्टर फर प्राइमरी केयर र सिस्टम स्ट्रेन्थेनिङका निर्देशक क्रिस्टिन मसेङर, स्वास्थ्य तथा जनसंख्यामन्त्री तथा सहकुलपति प्रदीप पौडेल, चिकित्सा शिक्षा आयोगका उपाध्यक्ष प्राध्यापक डा अञ्जनीकुमार झालगायतका विशिष्ट व्यक्तित्वहरूको सहभागिता थियो। समारोहमा प्रतिष्ठानका उपकुलपति डा मंगल रावलले कर्णाली र सुदूरका केही जिल्लालाई समेत विशेषज्ञ स्वास्थ्य सेवा दिँदै आएको कर्णाली प्रतिष्ठान एकपछि अर्को सफलतातिर केन्द्रित भएको बताए। भौतिक पूर्वाधार र उपकरणका हिसाबले सुविधायुक्त बन्न अझै नसकिरहेको अवस्थामा विशेषज्ञ स्वास्थ्य सेवा प्रवाह निकै राम्रो भइरहेको छ। यो प्रतिष्ठान कर्णालीवासीका लागि स्वास्थ्य सेवाका हिसाबले जग हो। मुलुकमा संघीयता आएपछिको एक सफल उदाहरण पनि हो। कर्णाली स्वास्थ्य विज्ञान प्रतिष्ठानले स्वास्थ्य सेवा, स्वास्थ्य शिक्षा र अनुसन्धानको क्षेत्रमा महŒवपूर्ण योगदान गरिरहेको प्रतिष्ठानका रजिस्ट्रार नृपेन्द्र महतले बताए। उनले भने, प्रतिष्ठानले शैक्षिक गतिविधि र विशेषज्ञ स्वास्थ्य सेवा प्रवाहमा गति लिएको छ। तर, यहाँ अहिले पनि एमआरआईजस्ता सेवाहरू सुचारु गर्न सकिएको छैन। त्यसप्रति प्रधानमन्त्री र स्वास्थ्यमन्त्रीको गम्भीर ध्यानाकर्षण गराउन चाहन्छौं। चाँडै त्यो सेवा पनि सुचारु गर्नका लागि कर्णालीवासीको तर्फबाट माग गर्दछु। कर्णालीमा पढ्नुभयो, कर्णालीमै सेवा गर्नुस् : स्वास्थ्यमन्त्री पौडेल नेपाल सरकारका स्वास्थ्य तथा जनसंख्यामन्त्री प्रदीप पौडेलले कर्णाली स्वास्थ्य विज्ञान प्रतिष्ठानमा पढेका विज्ञहरूले कर्णालीमै सेवा गर्न आग्रह गरेका छन्। कर्णाली स्वास्थ्य विज्ञान प्रतिष्ठानको प्रथम दीक्षान्त समारोहलाई सम्बोधन गर्दै प्रतिष्ठानका सहकुलपतिसमेत रहेका स्वास्थ्यमन्त्री पौडेलले यस्तो बताएका हुन्। उनले भने, तपाईंहरूले आफ्नो करिअर निर्माणका लागि कर्णाली स्वास्थ्य विज्ञान प्रतिष्ठान रोज्नुभयो। कर्णालीमै पढ्नुभयो। अब कर्णालीमै सेवा गर्नुस्। कर्णालीवासीको सेवामा तपाईंहरूको क्षमता र दक्षताको उपयोग गर्नुस्। मन्त्री पौडेलले मुलुकभरिका अस्पतालहरू सुविधासम्पन्न अस्पतालका रूपमा विकास गर्न सरकार लागिरहेको बताए। उनले कर्णाली स्वास्थ्य विज्ञान प्रतिष्ठानलाई पूर्वाधार र प्रविधिका हिसाबले सुविधासम्पन्न बनाउने पनि प्रतिबद्धता जनाए। उनले भने, कर्णालीवासीको स्वास्थ्य सेवाको जग कर्णाली प्रतिष्ठान हो। यसलाई सबै किसिमका सुविधायुक्त बनाउन सरकारले पर्याप्त लगानी गर्नेछ।"
बन्ने भयो ३४१ मेगावाटको जलविद्युत् आयोजना,"गोरखा : धार्चे र चुमनुब्री गाउँपालिकाको साँध तातोपानीयारु खण्डमा ३४१ मेगावाटको जलविद्युत् आयोजना बन्ने भएको छ। सहास ऊर्जानामक कम्पनीले ३४१ मेगावाटको जलविद्युत् आयोजना निर्माण गर्न लागेको हो। उक्त आयोजनाका लागि लगानी गर्न १५ भन्दा बढी बैंकहरूले तत्परता देखाएका छन्। १५ बैंकका ४५ जनाको टिमले मंगलबार आयोजना निर्माणस्थलको निरीक्षण भ्रमण गरेका छन्। सहास ऊर्जाका अध्यक्ष हिम पाठकसहित आएको बैंकर्सको टोलीले आयोजनास्थलको निरीक्षण भ्रमण गरेको धार्चे गाउँपालिकाका अध्यक्ष लक्ष्मण गुरुङले जानकारी दिए। सिर्दिबास सल्लेरीमा बाँध निर्माण गरी तातोपानी आसपासमा पावरहाउस निर्माण गर्ने तयारी छ, गाउँपालिकाका अध्यक्ष गुरुङले भने, कम्पनीले आयोजना निर्माणका लागि लगानी गर्न अनुरोध गरेका बैंकका बैंकर्सहरू आएर अनुगमन गरेर फर्केका छन्। अब छिट्टै कर्जा स्वीकृत भई निर्माणको काम सुरु हुने उनले विश्वास व्यक्त गरे। उक्त आयोजना पिकिङ रन अफ द रिभर प्रकृतिको आयोजना हो। यसको मुख्य संरचना बूढीगण्डकी नदीको दायाँ किनारमा रहने गरी डिजाइन तयार पारिएको कम्पनीले जनाएको छ। आयोजनाको दैनिक पाँच घण्टाको दरले पिकिङ हुने गरी पोखरी निर्माण गरिनेछ। यसको डिजाइन बहाज १००२७ घनमिटर प्रतिसेकेन्ड र कुल हेड ३९८ मिटर रहने अध्ययनले देखाएको छ। बूढीगण्डकी नदीमा बाँध बाँधी खोलाको दायाँपट्टि निर्माण हुने इन्टेकबाट पानीलाई फर्काउन आयोजनाको मुख्य संरचना सेटलिङ बेसिन, हेडरेस टनेल, सर्ज साफ्ट, पेनस्टक पाइप हुँदै विद्युत् गृहमा पुयाउने गरी डिजाइन तयार भएको छ। भूमिगत विद्युत् गृहमा ५७ मेगावाटका ६ वटा भर्टिकल एक्सिस पेल्टोक टर्बाइनमार्फत विद्युत् उत्पादन हुनेछ। आयोजनको सबै काम योजनाबद्ध रूपमा अघि बढे २०८५ चैतदेखि व्यावसायिक उत्पादन गर्ने कम्पनीको लक्ष्य छ। उत्पादित ऊर्जालाई करिब ४५ किलोमिटर लामो प्रसारण लाइन निर्माण गरी नुवाकोटको रातामाटे सबस्टेसनमा जोडिनेछ।"
बक्यौता तिर्न फेरि १५ दिने अल्टिमेटम,"काठमाडौं : नेपाल विद्युत् प्राधिकरणका कार्यकारी निर्देशक कुलमान घिसिङले १५ दिनभित्र डेडिकेटेड तथा ट्रंकलाइन बक्यौता नतिर्ने उद्योगको लाइन पुनः काटिने बताएका छन्। मन्त्रिपरिषद्को निर्णयअनुसार काटिएका लाइन जोडिए पनि बक्यौता तिर्न १५ दिनको समय दिइएको घिसिङले जानकारी दिए। घिसिङले बुधबार पत्रकार सम्मेलन गर्दै सरकारले १५ दिनभित्र बक्यौता उठाउने निर्देशन दिएकोले यो अवधिमा विद्युत्को बक्यौता रकम उठाउन प्राधिकरण लाग्ने बताए। उद्योगीले सरकारको निर्णयबमोजिम बक्यौता बुझाउनुपर्ने घिसिङको भनाइ छ। डेडिकेटेड र ट्रंकलाइनको छुट बिल सही भएको र टाइम अफ डे (टीओडी) मिटरको आधारमा नै गरिएको उनको दाबी छ। प्राधिकरणले अब अर्को बिल नपठाउने स्पष्ट पार्दै कार्यकारी निर्देशक घिसिङले उद्योगीले सोही बिलको आधारमा नै बक्यौता बुझाउनुपर्ने उल्लेख गरे। यो बिल सही छैन भनेर उद्योगीहरू अदालत पनि गएका हुन्, विद्युत् नियमन आयोग र सार्वजनिक लेखा समितिलगायतका निकायमा जाँदा पनि सबै निकायले विवादित बक्यौताको बिल सही छ भनेर मुद्दा खारेज गरेको अवस्था छ। करिब ९० मुद्दा खारेज भए, उनले भने। कार्यकारी निर्देशक घिसिङले प्राधिकरणको कानुनी संरचना आयोग र अदालत भएकोले अरू प्रशासनिक निकायबाट यो बिल ठीक छैन भनेर केही नहुने स्पष्ट पारे। विद्युत् नियमन आयोगले किस्ता प्राधिकरणले निर्धारण गर्न, एक किस्ता नबुझाएसम्म लाइन नजोड्न र बक्यौता उठाउन निर्देशन दिएको घिसिङले जानकारी दिए। प्राधिकरणले पटकपटक बक्यौता बुझाउन समय दिएको भन्दै उद्योगीले बक्यौता तिर्नेभन्दा पनि यसलाई विवादित बनाउने र बढी राजनीतीकरण गर्ने काम गरिरहेको उनले बताए। तीन महिनाको अल्टिमेटममा विवादित बक्यौता नउठेपछि प्राधिकरणले यही कात्तिक ८ गते ती उद्योगहरूको लाइन काटेको थियो। प्राधिकरणले बक्यौता भएका उद्योगीलाई २८ किस्ताको सुविधा दिँदै पहिलो किस्ता बुझाउने उद्योगको लाइन जोडेको थियो। करिब १४ उद्योगले पहिलो किस्ता बुझाएको प्राधिकरणले जनाएको छ। यो विवादलाई समाधानतर्फ लग्दै गरेको बताउने प्राधिकरणले सरकारको निर्णयपछि पुनः १५ दिनको अल्टिमेटम दिएको छ। कात्तिक २५ गतेको मन्त्रिपरिषद् बैठकले २४ घण्टामा काटिएको लाइन जोड्न, टीओडी मिटरको आधारमा १५ दिनमा बक्यौता उठाउने र लाल आयोगको प्रतिवेदन कार्यान्वयन गर्ने निर्णय गरेको थियो। प्रचण्ड सरकारले गठन गरेको पूर्वन्यायाधीश गिरिशचन्द्र लाल आयोगको डेडिकेटेड तथा ट्रंकलाइन बक्यौता विवाद समाधानसम्बन्धी प्रतिवेदनलाई लाल आयोग प्रतिवदेन भनिएको छ। सरकारको निर्णय कार्यान्वयन गर्दै प्राधिकरण सञ्चालक समितिले मंगलबार लाइन जोड्ने र १५ दिनमा बक्यौता उठाउने निर्णय गरेको थियो। सुरुमा ३३९ उद्योग डेडिकेटड तथा ट्रंकलाइनका ग्राहक थिए। प्रायः सबैले उक्त महसुल तिरेको प्राधिकरण बताउँछ। बाँकी रहेका करिब ३९ उद्योगमा करिब ७ उद्योगको अदालतमा स्टे अर्डरमा रहेको र धेरै उद्योगहरू किस्तामा आइसकेको अवस्थामा करिब २८ उद्योगले कुनै पनि किस्ता नबुझाएको प्राधिकरणको तथ्यांक छ। नेपाल सरकारको निर्णयपछि जोड्ने चरणमा रहेको प्राधिकरणले १५ दिनभित्र बक्यौता नबुझाए पुनः आफ्नो प्र्रक्रियामा लाग्ने घिसिङको चेतावनी छ। लाइन काट्ने जोड्ने र बक्यौता नउठाउने दोधारमा रहनुभन्दा पनि दीर्घकालीन समाधानतिर लाग्नुपर्ने घिसिङ बताउँछन्। यस्ता गतिविधिले प्राधिकरणको आर्थिक गतिविधिलाई ठूलो धक्का पुयाउने देखिएको बताइएको छ। ८ अर्ब २२ अर्बको कुराभन्दा पनि प्राधिकरणमा ठूला उद्योगहरूको बक्यौता उठाउन नसक्ने, काटिएका लाइन जोड्दै जाने सर्वसाधारणले एक हजार रुपैयाँ पनि तिर्न नसक्दा लाइन काट्ने आरोप छ। वर्षमा करिब दुई लाख लाइन काट्छौं। यो विवादले सबै ठाउँमा संकलन प्रतिशत घट्दै गएको छ। ९५ प्रतिशत बढी संकलन हुने अवस्थाबाट अहिले ८० देखि ८५ प्रतिशतमा पुगेको छ। बक्यौता संकलनको अवस्था खस्किँदै जाँदा प्राधिकरणको वित्तीय अवस्था एकदमै नाजुक अवस्थामा पुग्न सक्ने सम्भावना देख्न सकिन्छ, घिसिङले भने। उनका अनुसार प्रत्येक महिना करिब १० देखि ११ अर्ब रुपैयाँ राजस्व उठ्नुपर्छ। त्यसमा करिब ७ देखि ८ अर्ब प्राधिकरणले विद्युत् खरिद सम्झौता (पीपीए) गरेका स्वतन्त्र ऊर्जा उत्पादहरूलाई तिर्नुपर्छ। २ अर्बको प्रशासनिक र मर्मतसम्भार खर्च छ। करिब १० अर्ब नेट खर्च छ। प्रसारण, वितरण, अपग्रेडिसनका धेरै आयोजनाहरू छन्। धेरै लगानी गर्नु पर्नेछ। आन्तरिक स्रोतले धानिरहेको छ। यस्ता गतिविधि बढ्दै जाँदा नगद प्रवाहको ठूलो समस्या आउन सक्छ। सरकारले प्राधिकरणलाई दिँदै आएको बजेट संकुचन हुँदै आइरहेको छ। ३० अर्बको बजेट आउने गरेकोमा अहिले ३४ अर्ब रुपैयाँमा झरेको छ। जुन कर तिर्न पनि पुग्दैन। प्राधिकरणले बजारमा करिब डेढ खर्बको मनि सर्कुलेसन गरिरहेको छ भन्दै उनले यसले अर्थतन्त्रमा ठूलो प्रभाव पारिरहेको बताउँछन्।"
प्रधानमन्त्रीको चीन भ्रमणको अपेक्षा,"चीनसँग गरिएका सहमति र पाइपलाइनमा भएको प्रोजेक्टहरूलाई कार्यान्वयनमा लैजान एउटा निश्चित कदम चाल्नुपर्छ। यदि यसतर्फ प्रधानमन्त्रीको भ्रमण केन्द्रित हुन सक्यो भने भ्रमण सफल भएको मानिनेछ। प्रधानमन्त्री केपी शर्मा ओलीको आगामी मंसिर १७ देखि २० गतेसम्म मित्रराष्ट्र चीनको भ्रमण हुँदै छ। भ्रमण तय भएसँगै नेपालको राजनीतिमा विभिन्न प्रकारका शंका र उपशंका गर्ने लहर चलेको छ। जसले गर्दा राजनीतिमा एक प्रकारको तरंग नै उत्पन्न गराएको छ। एकथरी नेपालका कथित बौद्धिकहरू प्रधानमन्त्री ओलीले भारतको भ्रमण नगरी चीनतर्फ भ्रमण गर्न लागेको विषयलाई आठौं आश्चर्यको रूपमा चित्रित गर्ने कोसिस गरिरहेका छन्। जुन आफैंमा अनौठो रहेको छ। एउटा स्वतन्त्र राष्ट्रको प्रधानमन्त्रीले कुनै पनि देशको भ्रमण गर्न जानु वा नजानु मुलुकको आवश्यकतालाई हेरेर तय गरिने विषय हो। तर, मुलुकमा बहुदलीय व्यवस्थाको पुनस्र्थापना भएपछि नेपालका प्रधानमन्त्रीहरूले प्रधानमन्त्री भएदेखि नै पहिलो भ्रमण भारत जानु नै एक प्रकारको शास्त्रीय रुटिन जस्तो बनाउन पुगेका छन्। जसले गर्दा नेपालका प्रधानमन्त्रीले भारत भ्रमणमा नगई अन्यत्र भ्रमण जान साथ नेपालमा बहाल रहेको सरकारको आयु नै छोटिने अर्थात् यो सरकारलाई भारतको समर्थन छैन, अब सरकार धेरै समय चल्न सक्दैन जस्ता अनावश्यक आकलन गर्ने चलन एक प्रकारको परम्परा जस्तो बन्न पुगेको छ। स्वाभाविक रूपमा कुनै पनि देशमा नयाँ सरकार निर्माण हुनासाथ नयाँ बनेको सरकारलाई विश्वभरका मित्र देशहरूले शुभकामना दिने र त्यस सरकारसँग सहकार्य गर्न इच्छुक भएका सन्देशहरू पठाउने गर्छन्। जसलाई एक प्रकारको मान्यता दिएको अर्थमा बुझ्ने गरिन्छ। साथसाथै नयाँ बनेको सरकारका प्रमुखहरूलाई द्विपक्षीय हितलाई प्रवद्र्धन गर्ने उद्देश्यले भ्रमणको निम्तो दिने गरिन्छ। स्वाभाविक रूपमा त्यसलाई सामान्य अर्थमा बुझ्नुपर्ने हुन्छ। कुनै कारणवश भ्रमणको निम्तो आएन भने पनि त्यसलाई असामान्यरूपमा बुझ्न जरुरी देखिँदैन, यदि सरकारको निर्माण वैधानिक प्रक्रियाबाट भएको छ भने। तर, नेपालमा चुनावबाट चुनिएरै आएको सरकार भए पनि त्यस सरकारलाई भारतबाट निम्तो दिइएन भने यो सरकार नै अवैध छ जस्ता प्रकारका विश्लेषण गर्ने गरिएको छ। जुन आफैंमा अस्वाभाविक हो। अहिले संसारभरको पावर अर्डरमा फेरबदल आउने अवस्थातर्फ संसार अगाडि बढिरहेको छ। जसले गर्दा हिजोको जस्तो अवस्थामा कुनै पनि राष्ट्रहरू रहेका छैनन्। भारत र चीनको सम्बन्धको हिसाबले हेर्ने हो भने पनि भारत र चीनको सम्बन्ध सन १९६२ को युद्धको अवस्थामा जस्तै हालतमा रहेका छैनन्। केही महिनाअगाडि अर्थात् अक्टोबर २२ देखि २४ सम्म रसियाको कजान क्षेत्रमा ब्रिक्स राष्ट्रहरूको सम्मेलन भएको थियो। जुन सम्मेलनले ब्रिक्स राष्ट्रहरूलाई साझा मुद्रा निर्माण गर्ने दिशातर्फ अग्रसर गराएको बुझ्न कठिन छैन्। ब्रिक्स राष्ट्रका सदस्य राष्ट्रहरू रसिया, ब्राजिल, दक्षिण अफ्रिका, भारत र चीनलगायतका अन्य सदस्य राष्ट्रहरू अहिले संसारभर चलेको परिवत्र्य मुद्रा डलरको विकल्पको खोजीमा लागेका छन्। उनीहरू त्यसको नजिक पुगिसकेका छन्। भारत र चीन ब्रिक्समा मात्र होइन, सांघाई कोअपरेसन जस्ता मञ्चमा साझेदारी गरिरहेका छन्। भारत र चीनको सम्बन्ध अहिले नेपालका कथित बौद्धिकले अन्दाज गरेभन्दा धेरै राम्रो अवस्थामा रहेको छ। यद्यपि उनीहरूका बीचमा कुनै पनि विवाद छैन भनिएको अवश्य पनि होइन, तर विवादको बाबजुद उनीहरू विवादलाई साँघुरो बनाउँदै र कैयौं विवादलाई थाँती राख्दै विश्वमञ्चमा आआफ्नो उपस्थिति मजबुत पार्नैको लागि साझेदारी गरिरहेका छन्। तर नेपालमा प्रधानमन्त्रीको चीन भ्रमणको सामान्य विषयलाई लिएर विभिन्न प्रकारका अन्दाज गर्नु र आफ्नै प्रधानमन्त्रीको मानमर्दन गर्न खोज्नुलाई कदापि जायज मान्न सकिँदैन। अब चर्चा गरौं प्रधानमन्त्रीको चीन भ्रमणको अपेक्षाको विषय। माथि चर्चा गरिएजस्तै नेपालमा चीनको नाम उच्चारण गर्न साथ त्रसित हुने एउटा जमात रहेको छ। त्यो जमातले चीनले गर्ने सहयोगलाई समेत सहर्ष स्वीकार गर्नु हुन्न भन्ने मत राख्छ। तर यथार्थ धेरै फरक छ। नेपाल विश्वको जनसंख्याका दृष्टिले हेर्दासमेत पहिलो र दोस्रो ठूला राष्ट्रहरूबाट घेरिएको मुलुक हो। यी विशाल राष्ट्रहरू हाम्रा छिमेकीको रूपमा रहेका छन्। त्यतिमात्र होइन यी राष्ट्रहरू विश्वका ठूला बजारहरू पनि हुन्। साथसाथै चीन एउटा सबल अर्थतन्त्र भएको विकसित मुलुक हो भने भारत उदीयमान अर्थतन्त्र। यी दुई राष्ट्रको सहयोगलाई नेपालमा लगानी गर्दै नेपाल एउटा ट्रान्जिट अर्थात् सेतु बन्न सक्ने हो भने नेपालले छोटो समयमै आर्थिक समृद्धि हासिल गर्न सक्छ। जसको लागि नेपालले मित्रराष्ट्रहरूको विश्वास आर्जन गर्न जरुरी छ। अहिले नेपालले छिमेकी राष्ट्रको विश्वास आर्जन गर्न सकिरहेको देखिँदैन। पछिल्लो समयमा नेपालको विकासको पूर्वाधार निर्माण गर्ने क्रममा चिनियाँ ऋण सहयोगमा पोखरा विमानस्थल निर्माण भएर सञ्चालनको घोषणा भइसकेको छ। यस्तै अफवाह र विरोधका कारणले उक्त विमानस्थल पूर्णरूपमा सञ्चालनमा आउन सकेको छैन। जुन ऋण सहयोगप्रति अनुगृहित हुँदै अरु सहयोगको लागि प्रस्ताव गर्नुपर्नेमा त्यही विमानस्थलको ऋणलाई समेत अनुदानमा बदल्नुपर्छ भन्दै विवाद गर्ने कोसिस गरिएको छ। स्वभाविक रूपमा विश्वास आर्जन गरेमा उक्त रकम अनुदानमा बदलिन पनि सक्छ, चीनजस्तो विशाल अर्थतन्त्र भएको मुलुकको लागि यो रकमले कुनै तात्विक अन्तर राख्दैन। तर त्यही विषयलाई मात्रै इस्यु बनाएर अरू लगानी र सहयोगलाई आकर्षित गरिएन भने हामी ठूला सहयोग पाउनबाट वञ्चित हुनेछौं। जुन विषयमा गम्भीर हुन जरुरी छ। अर्काेतर्फ नेपालले चीनको ड्रिम प्रोजेक्टको रूपमा रहेको बेल्ट एन्ड रोड इनिसियटिभमा सन् २०१७ मा हस्ताक्षर गरिसकेको छ। सो बीआरआई अन्तर्गत कनेक्टिभिटी नेटवर्कमा बन्दरगाह, रोड, रेल्वे, सूचनालाई आदानप्रदान, कोशी, गण्डकी र कर्णाली आर्थिक कोरिडर निर्माण गर्ने भन्दै सहमति भएको भए पनि नेपालले चिनियाँ सहयोग लिन हिच्किचाइरहेको देखिन्छ। यदि चिनियाँ सहयोग लिएमा पश्चिमा शक्तिलगायत भारत रिसाउँछ कि भन्ने भय नेपालका राजनीतिक पार्टीका नेताहरूमा रहेको देखिन्छ। नेपालका प्रधानमन्त्रीहरूले मुलुकको विकास र नेपाली जनताको जनजीविकालाई उँचो पार्न र नेपालमा रोजगारी सिर्जना गर्ने उद्योगहरूको निर्माणमा समेत अरूको आदेश र इच्छालाई पर्खिन थाले भने नेपालले कसरी विकास गर्न सक्छ ? यस्ता विषयलाई प्रधानमन्त्री ओलीको भ्रमणले एउटा निश्चित गति दिन सक्नुपर्छ। निर्भीक रूपमा नेपाल र नेपालीको हितमा हुन सक्ने सहयोगलाई नेपालमा आमन्त्रण गर्नु र मित्रराष्ट्रको विश्वास हासिल गर्ने बाटोमा अग्रसर हुन सक्नुपर्छ। यदि प्रधानमन्त्री ओलीले जीवनको आफ्नो उत्तरार्धमा एउटा इतिहास कोर्ने हो भने चीनसँग गरिएका सहमति र पाइपलाइनमा भएको प्रोजेक्टहरूलाई कार्यान्वयनमा लैजान एउटा निश्चित कदम चाल्नुपर्छ। यदि यसतर्फ प्रधानमन्त्रीको भ्रमण केन्द्रित हुन सक्यो भने भ्रमण सफल भएको मानिनेछ।"
"आशिषको आश्चर्यलाग्दो कला : मुखमा पेन्सिल च्यापेर चित्र कोर्छन्, ओठ र चिउडोले ट्याब चलाउँछन्","धनकुटा : साँगुरीगढी८ लुखाका २२ वर्षीय आशिष राई शारीरिक रूपमा अशक्त छन् । बोल्न सक्दैनन्, हातखुट्टा चल्दैनन् । तर, गजबका चित्र बनाउँछन्भन्दा पत्याउनुहुन्न होला ? तर, सत्य यही हो । बाल्यकालदेखि नै शारीरिक अशक्तता भए तापनि उनले कला र सिर्जनशीलतामा विशेष पहिचान बनाएका छन् । अचेल उनी चित्रकारका रूपमा परिचित छन् । मुखमा पेन्सिल राखेर चित्र कोर्छन् । उनले बनाएका चित्रहरू सुन्दर र आकर्षक छन् । ओठ र चिउडोको सहाराले ट्याब चलाउँछन् । आफूलाई मनपर्ने गीतहरू सुन्छन् । फेसबुक र युट्युब एकाउन्ट खोलेका छन् । आफ्नो केही कुरा भन्न र बोल्न सक्दैनन् । तर, उनले फेसबुक च्याटको माध्यमबाट साथीभाइहरूसँग कुराकानी गर्छन् । सामाजिक सञ्जालमा चित्रहरू पोस्ट गरेर आफ्नो सिर्जना अरूलाई देखाउँछन् । अरूले बोलेको कुरा सुन्न र बुझ्न सक्छन् । सांकेतिक भाषा र अनुहारको भावबाट आफ्नो विचार र भावना प्रकट गर्छन् । कोसिस गर्यो भने मान्छेले जे पनि गर्न सक्छ भन्ने आफूले अठोट लिएको उनले फेसबुक म्यासेन्जरमा लेखेर बताए । चित्र बनाउन थालेको उनले एक वर्ष मात्रै भएको छ । सुरुमा कुकुरको चित्र बनाएको उनले स्मरण गरे । चित्र बनाउन आधा घण्टा समय लागेको थियो । विस्तारै अरू चित्र कोर्न थाले । उनले बनाएका चित्रले घरका भित्ता सजिएका छन् । कापिका पानै पिच्छे विभिन्न आकृतिका चित्र कोरेका छन् । हिमाल, पहाड, तराई, विभिन्न जनावर, फूलहरूका चित्र बनाएका छन् । घरभन्दा बाहिरको संसार नदेखेपनि अरुले भनेको सुनेर, सामाजिक सञ्जालमा देखेर चित्रमा दुरुस्तै उर्ताने गर्छन् । उनलाई भेट्न आउने जोकोहीले चित्र बनाउन हौसला दिने गरेका छन् । बहिनीले बनाएको देखेर चित्र बनाउन सुरु गरेको आशिषकी आमा लक्ष्मी राईले बताइन् । दुईतले घरको माथिल्लो तलामा आशिष बस्छन् । कोठाभन्दा बाहिर उनी निस्किन सक्दैनन् । खाना खान तथा दिसा पिसाब गर्न अरूको सहयोग चाहिन्छ । छोरा केही गरी बस्नै सक्दैन लक्ष्मी भन्छिन्, घरी चित्र बनाउँछ, घरी मोबाइल चलाउँछ । उनको क्षमता देखेर परिवारका सदस्य छक्क पर्छन् । हेर्न आउनेले चित्र हेर्दै फोटो खिच्दा आशिषको अनुहारमा खुसीमा भाव झल्किने गर्छन् । उनी आफैं पनि फोटो खिचेर चिने जानेकालाई पठाउने गर्छन् । आमा लक्ष्मीका अनुसार छोरा दुई वर्षको उमेरसम्म वामे सर्दै हिँड्थे । समात्ने ठाउँ भेटिँदा उभिन कोसिस गर्थे । उभिएर समात्ने ठाउँ खोज्दै हिँड्न खोज्थे । ४ वर्षको उमेर हुँदासमेत हिँड्न सकेनन् । एउटा खुट्टा उभिए पनि खुट्टाको औंलाले टेक्न सकेनन् । अर्को खुट्टा टेक्न नसक्दा खुम्चियो । पछि विस्तारै हात खुट्टाको नसा सर्दै सर्दै खुम्चिएर एकै ठाउँमा आएको उनी बताउँछिन् । देब्रे हातको कुहिनामा खटिरा जस्तो पिलो आएपछि एक महिना घोपा धरानमा उपचार गराएको उनको भनाइ छ । घरको जायजेथा सकिँदासमेत उपचार हुन सकेन । पछि फिर्ता ल्याएर घरमै राखेको उनले बताइन् । छोरालाई दिमाग भगवानले दियो, हातखुट्टा दिन सकेन । यसैमा चित्त बुझाएको लक्ष्मी बताउँछिन् । कोठाको वरिपरि वामे सर्दै यताउता गर्छन् । प्रायः ओछ्यानमै चित्र बनाउँदै मोबाइल चलाउँदै बस्छन् । उनको दिनचर्या यसरी नै बित्ने गरेको छ । सरकारले मासिक उपलब्ध गराउने भरणपोषणका लागि सहयोग पुगेको छ । उमेर २२ वर्ष पुगे पनि उनको नागरिकता बनेको छैन । नागरिकता बनाउन उनी आफैं प्रशासन कार्यालयसम्म पुग्न सक्दैनन् । वडा तथा गाउँपालिकाले घरमै नागरिकता उपलब्ध गराउन पहल गरिरहेको साँगुरीगढी गाउँपालिका अध्यक्ष जितेन्द्र राईले बताए । आर्थिक अवस्था कमजोर आशिषको परिवारमा पाँच जना सदस्य छन् । उनी घरको जेठो छोरा । बुवाआमा र दुई जना भाइ र बहिनी छन् । भाइ र बहिनी पढ्छन् । घरको आर्थिक अवस्था कमजोर छ । घरको मुख्य आम्दानीको स्रोत कृषि हो । उनका बुवाआमा खेतीपाति गर्छन् । बाख्रापालन गर्छन् । खेतीपातीले घरको खर्च केही हदसम्म धानेको आशिषका बुवा दलबहादुर राईले बताए ।"
