शीर्षक,विवरण
महोत्तरीका ३ विद्यालय विज्ञान प्रवर्द्धन कार्यक्रमका लागि चयन,"महोत्तरी : नेपाल सरकारले महोत्तरीका ३ विद्यालयलाई विज्ञान प्रवर्द्धन कार्यक्रम सञ्चालनका लागि स्वीकृति प्रदान गरिएको छ। गौशालाका त्रिभुवन मावि, जलेश्वरका लक्ष्मी चण्डी मुरारका मावि र पिपराका रामनारायण अयोध्या माविलाई सो कार्यक्रम सञ्चालनका लागि अनुमति प्रदान गरिएको हो। अब ती विद्यालयहरूमा नेपाल सरकारबाट स्वीकृत प्राप्त पाठ्यक्रम तथा पाठ्यपुस्तकथप पाठ्यसामग्री लागू गरि पठनपाठन हुने जिल्ला शिक्षा समन्वयन इकाई महोत्तरीले जनाएको छ। आवश्यक पूर्वाधारसहित त्यहाँ अगामी शैक्षिक सत्रबाट विज्ञान विषयको पठनपाठनका लागि उचित प्रबन्ध गरी शैक्षिक कार्यक्रम सुचारु गरिने भएको छ।"
'सामाजिक सञ्जाल सञ्चालन विधेयक'का केही प्रावधानप्रति पत्रकार महासंघको आपत्ति,"काठमाडौं : नेपाल पत्रकार महासंघले संसदमा दर्ता भएको सामाजिक सञ्जाल सञ्चालन विधेयकप्रति आपत्ति जनाएको छ। प्रेस स्वतन्त्रता र अभिव्यक्ति स्वतन्त्रतामा आघात पार्ने प्रावधान समावेश गरेको भन्दै महासंघले गम्भीर असहमति जनाएको हो। 'सरकारले संघीय संसद्मा दर्ता गराएको सामाजिक सञ्जाल सञ्चालन, प्रयोग तथा नियमनसम्बन्धी विधेयकका केही प्रावधानप्रति नेपाल पत्रकार महासंघको गम्भीर ध्यानाकर्षण भएको छ। अगुवा नागरिक संस्था महासंघलगायतका सरोकारवाला पक्षसँग सामान्य परामर्श र छलफलसमेत नगरी सरकारले प्रेस तथा अभिव्यक्ति स्वतन्त्रतामा आघात पार्ने केही प्रावधान समावेश गरी विधेयक अगाडि बढाएकोमा महासंघ गम्भीर असहमति र आपत्ति प्रकट गर्दछ,' विज्ञप्तिमा भनिएको छ। प्रेस तथा अभिव्यक्ति स्वतन्त्रतालाई संकुचन र नियन्त्रण गर्ने कुनै पनि कानुन स्वीकार्य नहुने महासंघको भनाइ छ। उसले सरोकारवाला पक्षसँग गहिरो संवादमार्फत विश्वव्यापी मानवअधिकार, प्रेस तथा अभिव्यक्ति स्वतन्त्रताको मूल्य मान्यता, हाम्रो संवैधानिक प्रावधान र प्रचलित अभ्याससँग तालमेल मिल्ने गरी प्रेस तथा अभिव्यक्ति स्वतन्त्रता कुण्ठित पार्ने प्रावधानहरू सच्याएरमात्र विधेयक अगाडि बढाउन आग्रह गरेको छ।"
बंगलादेशमा आमहड्ताल र नाकाबन्दीको घोषणा,"काठमाडौं : बंगलादेशको अवामी लिगले शेख हसिनाविरुद्ध लगाइएका झुटा मुद्दा र देशमा धार्मिक अल्पसंख्यकमाथि भइरहेको उत्पीडनको विरोधमा आमहडताल र राष्ट्रव्यापी नाकाबन्दीलगायत राजनीतिक कार्यक्रमको घोषणा गरेको छ। पार्टीले मंगलबार राति एक विज्ञप्ति जारी गर्दै आफ्नो आगामी आन्दोलनको कार्यक्रम र मागको खाका प्रस्तुत गर्दै अधिकारीहरूले उनीहरूको गतिविधिमा बाधा पुर्याउने प्रयास गरेमा कडा कदम चाल्ने बताएको छ । पार्टीको आधिकारिक वक्तव्यअनुसार, कार्यक्रमहरू निम्नानुसार सञ्चालन गरिनेछः शनिबार (फेब्रुअरी १) देखि बुधबार (फेब्रुअरी ५) सम्म पार्टी सदस्यहरूले पर्चाहरू वितरण गर्नेछन् भने बिहीबार (फेब्रुअरी ६) मा विरोध प्रदर्शन र जुलुस निकालिनेछ । फेब्रुअरी १० मा दोस्रो विरोध प्रदर्शन तथा जुलुश गर्ने र फेब्रुअरी १६ मा पार्टीले देशव्यापी नाकावन्दी गर्नेछ; र फेब्रुअरी १८ मा बिहानैदेखि साँझसम्म आम हडताल गरिनेछ । देशका जनताको राजनीतिक र लोकतान्त्रिक अधिकार प्राप्तिका लागि यी कार्यक्रमहरूमा कुनै प्रकारको अवरोध आए थप कडा कार्यक्रम घोषणा गरिने अवामी लिगले चेतावनी दिएको छ । मुख्यतया शेख हसिनाविरुद्ध लगाइएका कानुनी मुद्दाहरू फिर्ता लिन माग गर्दै पार्टीको विरोध प्रदर्शन घोषणा गरिएको हो । आन्दोलनका कार्यक्रममा पूर्व प्रधानमन्त्री शेख हसिनाविरुद्ध दायर गरिएको झूट्टा हत्या मुद्दा, र अवैध आईसीटी न्यायाधिकरणलगायत सबै प्रकारका गैरकानुनी मुद्दाहरू खारेज गर्न भनिएको छ । यसबाहेक, अवामी लिगले विशेष गरी हिन्दूबौद्धइसाईहरू सहित धार्मिक अल्पसंख्यकहरूको आक्रमण र नरसंहार र विभिन्न धार्मिक तीर्थस्थलहरूमा आक्रमण र तोडफोड लाई सङ्केत गर्दै आफ्नो आन्दोलनलाई बङ्गलादेशमा धार्मिक अल्पसङ्ख्यकहरूको हिंसा र उत्पीडनको प्रतिक्रियाको रूपमा तयार पारेको बताएको छ । पार्टीले वर्तमान् प्रशासनद्वारा भइरहेका भनिएका हत्या रोक्न र सबै नागरिकको सुरक्षा सुनिश्चित गर्न पनि माग गरेको छ । गत अगस्ट ५ मा शेख हसिनालाई सत्ताच्युत गरेपछि अवामी लिगको यो पहिलो ठूलो सडक परिचालन हो । यद्यपि, पार्टीले यी विरोध प्रदर्शनहरू कार्यान्वयन गर्न महत्त्वपूर्ण तार्किक र राजनीतिक चुनौतीहरूको सामना गरिरहेको छ। आवामी लिगका धेरै नेता र कार्यकर्ताहरू कानुनी कारबाही र लक्षित आक्रमणको डरका कारण हाल देशभित्र वा विदेशमा विस्थापित बनेका छन् ।सदस्यहरूको ठूलो सङ्ख्या विस्थापित बनेको अवस्थामा घोषित प्रदर्शनहरूमा सहभागिता र तिनीहरूको प्रभावकारिता अनिश्चित छ ।"
"पोखरामा घुमौं मधेस, बुझौं मधेस' अभियान","पोखरा : पोखरामा घुमौं मधेस, बुझौं मधेस को ब्यापक प्रचार गरिएको छ। पोखरामा आयोजित महोत्सवमा मधेस प्रदेशका पर्यटकीय, धार्मिक, सांस्कृतिक तथा खानपिन संस्कृतिको ब्यापक प्रचार गरिएको हो। पोखरामा गत माघ १० गते देखी जारी ३३ औं औधगिक ब्यापार मेला एवम आइटी महोत्सवमा२०८१ मधेस चिनाउने काम भइरहेको घुमौं मधेस, बुझौं मधेस का कार्यक्रम संयोजक विकास ठाकुरले जानकारी दिए। यो महोत्सवमा स्टल राखे पछि पोखराबासीहरूले मधेस घुम्ने इच्छा ब्यक्त गर्नु भएको छ, उनले भने, मधेसका ऐतिहासिक तथा सांस्कृतिक सम्पदाका बारेमा बुझाउने काम भइरहेको छ। धेरैजना उत्साहित हुनुभएको छ। उनका अनुसार घुमौं मधेस, बुझौं मधेस को स्टल नम्बर १ वाट मधेसमा रहेका धार्मिक, सांस्कृतिक, पर्यटकीय क्षेत्रवाट जानकारी दिइएको छ भने स्टल नम्बर ४ बाट रौतहटको कटिया र बरमझियाको पेडाँको स्टल राखेर खानाको स्वाद पनि दिइरहेको छ। चन्द्रपुर उघोग बाणिज्य संघका उदय सापकोटा सुरेनले स्टल ब्यवस्थापन गरेका छन्। 'मधेसका बारेमा धेरै चासो ब्यक्त गरेको देखिन्छ, धेरैले मदेश घुम्नु पर्नेमा जोड दिइरहेका छन्,' उनले भने, 'यो हाम्रो लागि उपलब्धि हो।' मधेस प्रदेश सरकार, उधोग बाणिज्य तथा पर्यटन मन्त्रालयको कार्यक्रम घुमौं मधेस बुझौं मधेस को स्टलमा हालसम्म हजारौ मानिसले अवलोकन गरेका छन् भने आगुन्तकहरूलाई नेपाली र अंग्रेजी दुबै भाषामा प्रकाशित बुकलेट पनि वितरण गरिएको छ। सो महोत्सवको उद्घाटन नै मिथिलाको झिंझिया र थारू नृत्युबाट सुरू भएकाले पोखराले मधेसलाई महत्त्व दिएको उनले बताए। पोखरा महोत्सवको उदघाटनबाट नै जुन खालको मधेसको चिनारी गराउने कार्य भयो। यसले हिमालको काखमा रहेकाहरूलाई मधेसको समथर भूमिमा भ्रमण गर्न उत्साहित र प्रेरित गरेको छ। त्यसो त गण्डकी प्रदेशका मुख्यमन्त्री सुरेन्द्रप्रसाद पाण्डेले पनि हिमाल, पहाड र मधेस जोडनका लागि यस्ता कार्यक्रमको विशेष भूमिका रहनेसमेत जनाएका छन्। हिमालका काखमा रहेकाहरू मधेसको समथर भूमिमा जानुपर्छ, मधेसका समथर भुमीमा रहेकाहरू हिमालको काखमा पुग्नु पर्छ, यसले दुवैतर्फका जनताले सांस्कृतिक तथा अन्य कुराहरू सिक्न र देख्न पाउने छन्। मुख्यमन्त्री पाण्डेले सांस्कृतिक आदन प्रदानको कार्यक्रमहरू दुवैतर्फ गरिनु पर्नेमा पनि जोड गरेका छन्। दर्शकको चाप बढेपछि माघ १७ गतेसम्मका लागि भनिएको महोत्सव अब माघ १९ सम्म जारी रहने भएको छ।"
नुवाकोट एमाले नगर अधिवेशनमा जुट्यो,नुवाकोट : नेकपा एमाले नुवाकोट विदुर नगर कमिटीको दोस्रो नगर अधिवेशन तयारीमा जुटेको छ। नयाँ नेतृत्वका लागि विदुरमा माघ २९ र ३० गते एमाले विदुरको अधिवेशन तय भएको हो। एमाले विदुर नगर कमिटीका संयोजक अनुजकुमार श्रेष्ठको अध्यक्षतामा बसेको बैठकले दोस्रो नगर अधिवेशन आगामी माघ २९ र ३० गते गर्ने निर्णय गरेको हो। बैठकले प्रत्येक सात जना संगठित सदस्य बराबर एक जना नगर अधिवेशन प्रतिनिधि चुनिने निर्णय गरेको छ। नगर अधिवेशनका लागि प्रतिनिधि छनोट कार्य माघ २२ गते मंगलबार विदुर नगरका १३ वटै वडामा एकै दिन गरिने तय भएको छ। छनोट भएका प्रतिनिधिहरूको प्रतिनिधि शुल्क र निर्णय प्रतिलिपि माघ २३ गते दिउँसो २ बजेभित्र नगर कमिटीमा पेस गर्नुपर्ने निर्णय भएको संयोजक श्रेष्ठले बताए।
संवैधानिक राष्ट्रप्रमुख पार्टीको राजनीतिमा फर्किने कुरा उचित होइन : उपमहासचिव ज्ञवाली,"ज्ञवालीले संसदमा दर्ता भएको सामाजिक सञ्जाल नियमनको विधेयकले सबैलाई मर्यादामा राख्ने, प्रेस स्वतन्त्रता कायम गर्ने र गलत सूचनाबाट सबैलाई जोगाउने जिकिर गरे । काठमाडौं : नेकपा एमालेका उपमहासचिव प्रदीप ज्ञवालीले सरकारले ल्याएको अध्यादेशले निजी क्षेत्रमा उत्साह देखिएको बताएका छन्। आज बुटवलमा आयोजना गरेको पत्रकार सम्मेलनमा बोल्दै उपमहासचिव ज्ञवालीले आर्थिक रुपान्तरण र सुशासन कायम गर्ने गरि सरकारले ल्याएको अध्यादेशले निजी क्षेत्रमा उत्साह देखिएको बताएका हुन् । उनले देशभर सरकारी पीडितलाई अहिलेको सरकार बनेपछि ठूलो रकम फिर्ता गराएको र अहिले पनि निरन्तर काम भएको धारणा राखे । ज्ञवालीले संसदमा दर्ता भएको सामाजिक सञ्जाल नियमनको विधेयकले सबैलाई मर्यादामा राख्ने, प्रेस स्वतन्त्रता कायम गर्ने र गलत सूचनाबाट सबैलाई जोगाउने जिकिर गरे । त्यस्तै उनले देशभर सरकारी पीडितलाई अहिलेको सरकार बनेपछि ठूलो रकम फिर्ता गराएको र अहिले पनि निरन्तर काम भएको धारणा राखे । उपमहासचिव ज्ञवालीले एमालेको राजनीतिमा पूर्व राष्ट्रपति विद्यादेवी भण्डारी आउने चर्चाका विषयमा संवैधानिक राष्ट्र प्रमुख कुनै पार्टीको राजनीतिमा फर्किने कुरा उचित नभएको उल्लेख गरे। नेता ज्ञवालीले देशमा स्थायित्वका लागि अहिलेको गठबन्धन बनेको र केही निराशा चिर्नेगरी सरकारले काम गरेको बताए।"
केबलकार निर्माण कार्य अघि बढाउनुपर्छ : योगेश भट्टराई,"काठमाडौं : नेकपा एमालेका सांसद योगेश भट्टराईले ताप्लेजुङमा निर्माणाधीन पाथीभरा देवी मुकुम्लुङ केबलकारका सम्बन्धमा देखिएका विवाद समाधान गर्दै केबलकार निर्माणको कार्यलाई निर्वाधरुपमा अघि बढाउनुपर्ने बताएका छन्। बुधबार काठमाडौंमा पत्रकार सम्मेलन गर्दै भट्टराईले पाथीभरा केबलकार निर्माणको कार्यलाई निर्वाधरुपमा अघि बढाउँदै निर्माण कम्पनीले उपलब्ध गराउने सामाजिक उत्तरदायित्व कोष र सरकारले थप बजेटको व्यवस्था गरी स्थानीय संस्कृतिका जर्गेना र सम्बद्धनका लागि मुकुम्लुब पार्क तथा संग्राहालय निर्माण गर्न माग गरे। उक्त विषयमा बारेमा १९ बुँदे धारणा सार्वजनिक गर्दै उनले संघीय सरकार प्रदेश सरकार र स्थानीय तहबाट कानुनी प्रक्रिया पुरा गरेर पाथीभरा देवी मुकुम्लुङ केबलकार प्रालिले ताप्लेजुङमा अवस्थित पाथीभरामा केबलकार निर्माणको काम सुरू गरेको धारणा राखे। लोकतन्त्रमा विरोध र असहमति राख्ने अधिकारको सम्मान गर्ने भन्दै उनले समस्याको समाधान वार्ता र संवादको माध्यमबाट गरिनुपर्नेमा जोड दिए। उनले आन्दोलनरत पक्षलाई बन्द हडतालका कार्यक्रम फिर्ता लिन, सरकारलाई गिरफ्तार भएका व्यक्तिहरू रिहा गर्न,घाइतेहरूको उपचारको व्यवस्था गर्न माग गरे। उनले केबलकार निर्माण सम्बन्धमा अनुगमन गर्न अर्को समिति गठन गरी काम कार्वाहीलाई सहभागीतामूलक तथा पारदर्शी ढंगले अघि बढाउनुपर्ने धारणा राखे । केबलकार पक्षले ताप्लेजुङका ७० वर्षभन्दा माथिका जेष्ठ नागरिक तथा १० वर्षभन्दा मुनिका बालबालिका तथा अपाङ्गहरूका लागि नि:शुल्क सेवा दिने घोषणा गरे। केबलकारको निर्माण र पाथीभराको महिमाको प्रचार प्रसारबाट वर्षमा १० लाख सम्म तिर्थालु र पर्यटकहरू पाथीभरामा पुग्ने र यसबाट समग्रतामा ताप्लेजुङको समृद्धिमा सहयोग पुग्ने उनले बताए।"
रास्वपाले अध्यादेशविरुद्ध सदनमा अस्वीकारको सूचना प्रस्ताव गर्ने,"काठमाडौं : राष्ट्रिय स्वतन्त्र पार्टीले सरकारले हालै ल्याएको अध्यादेशविरुद्ध सदनमा अस्वीकारको सूचना प्रस्ताव गर्ने निर्णय गरेको छ । बुधबार पार्टी कार्यालय बनस्थलीमा बसेको रास्वपा संसदीय दल बैठकले सरकारले सदनलाई छलेर अध्यादेश ल्याएको भन्दै अस्वीकारको सूचना प्रस्ताव गर्ने निर्णय गरेको हो । बैठकले रास्वपा संसदीय दलका नेता रवि लामिछानेविरुद्ध सरकारले राजनीतिक प्रतिशोधका आधारमा सम्पत्ति शुद्धिकरणको समेत मुद्दा दायर गरेर सांसद पद निलम्बन गर्ने काम गरेको भन्दै त्यसको समेत सदनमा विरोध गर्ने निर्णय गरिएको रास्वपा प्रमुख सचेतक सन्तोष परियारले जानकारी दिए। त्यस्तै बैठकले पार्टी सभापति विरुद्धको राजनीतिक प्रतिशोधको विषय उठान गर्ने,सहकारीका मुद्दा,अर्थतन्त्रका विषय,असन्तुलित परराष्ट्र नीतिका विषयमा समेत सदनमा सशक्त रुपमा आवाज उठाउने निर्णय गरेको परियारले बताए । उनले सरकार गठनका समयमा भएको सात बुँदे समझदारीको समेत विरोध गर्ने निर्णय गरिएको जानकारी दिए। त्यस्तै बैठकले ताप्लेजुङमा निर्माणाधीन पाथीभरा देवी मुकुम्लुङ केबलकारका सम्बन्धमा देखिएको विवादका क्रममा भएको झडपको भत्र्सना गर्दै पीडितहरूलाई न्याय दिन समेत माग गरेको छ ।"
"संसदीय समितिको बैठकमा जाँदैनन् सांसद, कोरम नपुगेपछि स्थगित","काठमाडौं : गणपूरक संख्या नपुगेपछि प्रतिनिधिसभाअन्तर्गतको पूर्वाधार विकास समितिको बैठक स्थगित भएको छ। २५ सदस्यीय समितिमा बैठक सञ्चालनका लागि आवश्यक न्यूनतम संख्यासमेत नपुगेपछि बैठक स्थगित गरिएको सभापति दीपकबहादुर सिंहले जानकारी दिए। उनका अनुसार बिहान ११:३० बजे बोलाइएको बैठकमा निर्धारित समयभन्दा डेढ घण्टा बढी समयसम्म रहँदा पनि १० जना सांसदमात्र उपस्थित भएका थिए। बैठकमा आमन्त्रण गरिएका ऊर्जा, जलस्रोत तथा सिँचाइमन्त्री दीपक खड्का र राज्यमन्त्री पूर्णबहादुर तामाङ भने उपस्थित थिए। आजको बैठकमा ऊर्जा मन्त्रालयसँग सम्बन्धित समितिमा परेका उजुरीका सम्बन्धमा छलफल गर्ने कार्यसूची तय भएको थियो। बैठक सञ्चालनका लागि न्यूनतम १३ जना उपस्थित हुनुपर्ने भएपनि सांसद उपस्थित नभएपछि अर्को बैठक पछि बस्ने गरी स्थगित गरिएको सिंहले बताए। प्रतिनिधि सभा नियमावली, २०७९ मा समितिको गणपूरक सङ्ख्या समितिको तत्काल कायम रहेको सदस्य संख्याको ५१ प्रतिशत हुने व्यवस्था छ। समितिको बैठकमा गणपूरक सङ्ख्या नपुगेमा उक्त संख्या नपुगेसम्म समितिको सभापतिले बैठकको कार्य स्थगित गर्न वा अर्को कुनै समय वा दिनसम्मको लागि बैठक स्थगित गर्न सक्ने व्यवस्था छ।"
"महाकुम्भ मेलामा मृत्यु हुनेको संख्या ३० पुग्यो, यसरी भएको थियो भागदौड","काठमाडौं : भारतको महाकुम्भमेलामा भगदौडबाट मृत्यु हुनेको संख्या ३० पुगेको छ। घाइते हुनेको संख्या ६० पुगेको भारतीय प्रहरीलाई उद्धृत गर्दै एजेन्सीहरूले उल्लेख गरेका छन्। घाइतेहरूको स्थानीय अस्पतालमा उपचार भइरहेको छ। मृतकमध्ये २५ जनाको पहिचान खुलेको छ। उत्तर प्रदेशको प्रयागराज भइरहेको कुम्भमेलामा बुधबार राति करिब साढे १ बजे एउटा घाटमा भागदौड मच्चिएको थियो। प्रहरीले घटनाको हुनुको कारण पनि खुलाएको छ। त्रिवेणी संगम स्थलमा अस्थायी पुलहरू निर्माण गरिएको छ। सोही पुल भाँच्चिदा भागदौड मच्चिएको डीआइजी वैभव कृष्णले बताए। 'ब्रह्म मुहूर्तअघि राति १ देखि २ बजेको बीचमा अखडा मार्गमा श्रदालुहरूको ठूलो भीड जम्मा भएको थियो। सोही क्रममा पुल भाँच्चिदा भागदौड मच्चिएको हो,' सञ्चारकर्मीहरूसँग उनले भने। घाइतेहरूको तुरुन्तै उद्धार गरी अस्पताल पुर्याएको बताए। तर, भीडका कारण उनीहरूलाई समयमै अस्पताल पुर्याउन कठीनाइ भएको एजेन्सीहरूले उल्लेख गरेका छन्। भागदौड पछि प्रशासनको अनुरोधमा सबै १३ अखाडाहरूमा आज हुने मौनी अमावस्या(औंसी)को अमृत स्नान रद्द गरेका थिए। बिहान १० बजेपछि मात्रै अमृत स्नान गर्ने निर्णय गरिएको थियो। प्रधानमन्त्री मोदी र गृहमन्त्री अमित शाहले फोनमा मुख्यमन्त्री योगीसँग घटनाको बारेमा सोधपुछ गरेका थिए। प्रधानमन्त्री मोदीले घटना दुःखद भएको भन्दै मृतकप्रति श्रद्धाञ्जली अर्पण गरेका छन्। घटनापछि महाकुम्भ मेला क्षेत्र आसपास हेलिकोप्टरबाट निगरानी गरिएको छ।"
९२०० गाडी बोक्न सक्ने बीवाईडी सेन्जेन सार्वजनिक,"काठमाडौं : बीवाईडीले बीवाईडी सेन्जेन सार्वजनिक गरेको छ। चीनको नयाँ ऊर्जा गाडी (एनईभी) निर्माण गर्ने अग्रणी कम्पनी बीवाईडीले जुन संसारकै ठूलो रोलअनरोलअफ कार क्यारियर रहेको यस जहाजले ९,२०० गाडी बोक्न सक्ने क्षमता राख्ने कम्पनीले जनाएको छ। यो बीवाईडीको दिगो यातायात र अन्तर्राष्ट्रिय विस्तारतर्फको महत्वपूर्ण कदम भएको जनाएको छ। चीनको जियाङ्सु प्रान्तको याङझाउमा निर्माण सम्पन्न भएर हालै पानीमा उतारिएको यो २१९ मिटर लामो र ३७७ मिटर चौडा जहाज एलएनजी डुअलफ्युल प्रविधि, बीवाईडीका अत्याधुनिक ब्याट्री प्याक, र शाफ्ट जेनेरेटरद्वारा सञ्चालित छ। यी प्रविधिले बीवाईडी सेन्जेन लाई संसारकै सबैभन्दा वातावरणमैत्री र कुशल कार क्यारियर बनाएको छ। बीवाईडी सेन्जेनले बीवाईडीको बढ्दो जहाजहरूको समूहमा स्थान पाएको छ। यसअघि बीवाईडी एक्स्प्लोरर नं १, बीवाईडी हेईफेई र बीवाईडी चान्जाओ जस्ता जहाजहरूले ७, ००० देखि ९,२०० गाडी बोक्ने क्षमता राख्दै अन्तर्राष्ट्रिय बजारमा एनईभी आपूर्ति गरेका थिए। बीवाईडीले २०२६ सम्म आफ्नो जहाज संख्या आठ पुर्याउने योजना बनाएको जानकारी गराइएको छ। २०२४ मा बीवाईडीले चार लाख १७ हजारभन्दा धेरै विद्युतीय गाडी विदेश पठाएको बताइएको छ। जुन अघिल्लो वर्षभन्दा ७२ प्रतिशतले बढी हो।"
देशमा केही भएन भनेर निराशा व्यक्त नगरौं : राष्ट्रपति पौडेल,"दमौली : राष्ट्रपति रामचन्द्र पौडेलले सबै मिलेर नेपाल बनाउने बेला आएको बताएका छन्। तनहुँको व्यास नगरपालिका८ पुलिमराङस्थित सहिद पार्कमा आज आयोजित कार्यक्रममा राष्ट्रपति पौडेलले देशमा केही भएन भनेर निराशा व्यक्त गर्ने समय नभएको बताएका हुन्। उनले नेपाली जनतालाई खुसी र सुखी बनाउन तीन तहकै सरकारले काम गरिरहेको बताए। उनले भने,नेपाली जनतालाई सुखी र खुसी बनाउन चाहन्छौं। राज्यले त्यहीअनुसार काम गरिरहेको छ। पौडेलले पुलिमराङसम्म आउने बाटो छिट्टै कालोपत्र हुने जानकारी गराए।"
घरेलु प्रतियोगिताबाट पनि अनुले लिइन् सन्यास,काठमाडौं : नेपाली राष्ट्रिय टोलीकी पूर्वस्ट्राइकर अनु लामाले घरेलु फुटबलबाट पनि सन्यास लिएकी छन्। विभागीय टोली एपीएफबाट खेल्दै आएकी अनुले बुधबार घरेलु फुटबलबाट पनि सन्यास लिएको घोषणा गरिन्। त्रिपुरेश्वरस्थित दशरथ रंगशालामा सम्पन्न एन्फा महिला लिगको फाइनलमा एपीएफले नेपाल पुलिस क्लब पराजित गरेको थियो। खेल सकिनेबित्तिकै अनुलाई एपीएफका खेलाडीले गार्ड अप द अनरबाट सम्मान गर्दै बिदाइ गरेका थिए। अनुले अब घरेलु फुटबल नखेल्ने बताइन्। उनले अब आफ्नो बाँकी जीवन फुटबल कोचका रूपमा व्यतित गर्ने जानकारी दिइन्। आफूले करिब २१ वर्ष फुटबल खेलेको र अब नयाँ आउने खेलाडीहरूका लागि ठाउँ छाडेको उनले बताइन्। अनुले महिला फुटबलको थप विकास गर्न धेरैभन्दा धेरै घरेलु प्रतियोगिता आवश्यक रहेको उल्लेख गरिन्। सन् २०१९ मा अनुले अन्तर्राष्ट्रिय खेल जीवनबाट सन्न्यास लिएकी थिइन्।
पहिचान पक्षधरले प्रदेश सरकारसँग वार्ता नगर्ने,"विराटनगर : कोशी प्रदेश सरकारसँग वार्ता नगर्ने अडान पहिचान पक्षधरको रहेको छ। पहिचानवादी मोर्चाले ताप्लेजुङको पाथीभरा क्षेत्रको विवादका विषयलाई लिएर प्रदेश सरकारसँग वार्ता नगर्ने भएको हो। पाथीभरामा केबलकार निर्माण सुरु भएपछि विरोधमा रहेको पहिचान पक्षधर र प्रहरीबीच गत शनिबार झडप भएको थियो। झडपमा २१ प्रहरी र ५ जना प्रदर्शनकारीसहित १६ जना घाइते भएका थिए। घाइते प्रदर्शनकारीमध्ये २ जनालाई गोली लागेको थियो। झडपपछि प्रदेश सरकारले वार्ताका लागि पहिचान पक्षधरलाई मंगलबार आह्वान गरेको थियो। तर, पहिचान पक्षधरले प्रदेश सरकारसँग वार्ता गर्नुको कुनै औचित्य नरहेको जनाएको छ। केबलकारको विषयमा वार्ता गर्दा संघीय सरकारसँग मात्रै गर्ने पहिचानवादी मोर्चाको अडान छ। प्रदेशले वार्ताका लागि बोलाएको छ भन्ने सुन्यौं। तर, आधिकारिक रूपमा हामीलाई थाहा छैन। यो प्रदेशको तहले समाधान गर्नसक्ने विषय रहेन, आन्दोलनरत किराँत याक्थुङ चुम्लुङका केन्द्रीय अध्यक्ष प्रेम येक्तेनले भने, सबै विषय केन्द्रसँग जोडिएको छ। यो (वार्ता) केन्द्रको कुरा (विषय) रहन् । आन्दोलन र दमनको सबै विषय केन्द्रसँग जोडिएका कारण प्रदेशसँग वार्ता नगर्ने उनले बताए। केबलकार निर्माणको अधिकारदेखि त्यसको विरोधमा आन्दोलन हुँदा गोली चलाउन आदेश दिने तथा मानव अधिकार उल्लंघनलगायतका विषय केन्द्रसँग जोडिएको येक्तेनले बताए। उनले केन्द्र सरकारसँग मात्रै वार्ता हुने स्पष्ट पारे। केन्द्रले वार्ता गर्नुपर्छ। नत्र हामी सशक्त आन्दोलन गर्छौं। प्रदेश सरकारसँग अहिले वार्ता गर्न सकिएन, उनले भने, प्रदेशबाट यो विषयमा निर्णय हुन सक्छजस्तो लागेन। हामीलाई सिफारिस तहको डाइलग चाहिएको होइन। प्रदेशले आह्वान गरेको वार्तामा सकारात्मक हुन सकेका छैनौं। प्रदेशको नामकरणपछि उत्पन्न विवादलाई लिएर यसअघि पनि प्रदेश सरकारले पहिचान पक्षधरसँग वार्ता गरेको थियो। प्रदेशको नाम कोशी राखिएपछि पहिचान पक्षधर आन्दोलित छन्। प्रदेश सरकारले गत मंसिर २४ गते आर्थिक मामिला तथा योजनामन्त्री रामबहादुर रानाको संयोजकत्वमा भौतिक पूर्वाधार विकासमन्त्री भूपेन्द्र राई, तत्कालीन आन्तरिक मामिला तथा कानुनमन्त्री लिलाबल्लभ अधिकारी (हालका आन्तरिक मामिला तथा कानुनमन्त्री रेवतीरमण भण्डारी) र आन्तरिक मामिला तथा कानुन मन्त्रालयका सचिव कमलबहादुर थापासहितको वार्ता टोली बनाएको थियो। सो टोलीले मंगलबार पहिचान पक्षधरलाई वार्तामा आउन आह्वान गरेको हो। मन्त्री भण्डारी पाथीभरा केबलकार प्रदेशभित्रको विषय भएकाले वार्ताका लागि आह्वान गरिएको बताउँछन्। केन्द्रसँग समन्वय गरेर वार्ता आह्वान गरिएको बताउँदै उनले केन्द्रले गर्नुपर्ने विषयमा प्रदेश सरकारले समन्वयन गर्ने जानकारी दिए।"
समाजवादी मोर्चाले सरकारविरुद्ध प्रदर्शन गर्ने,"काठमाडौं : समाजवादी मोर्चाले चैत २४ गते सरकारविरुद्ध जनप्रदर्शनसहितको सभा गर्ने निर्णय गरेको छ। नेकपा एकीकृत समाजवादीको कार्यालय आलोकनगरमा बुधबार बसेको मोर्चाको बैठकले वर्तमान सरकारको कार्यशैली र देशमा अहिले देखिएका सबै समस्याका विरुद्ध चैत २४ गते जनप्रदर्शनसहितको सभा गर्ने निर्णय गरेको हो। देशमा स्वाधीनताको मुद्दामा समस्या देखिएको, जनजीविकाको विषय जटिल बन्दै गएको, राज्य सञ्चालकको चरित्र गणतन्र विरोधी देखिएको र बहुदलीय व्यवस्थालाई कमजोर बनाउने देखिएकाले जनप्रदर्शनसहितको सभा गर्ने निर्णय गरिएको नेकपाका प्रवक्ता खड्गबहादुर विश्वकर्माले जानकारी दिए। त्यस्तै चैतको पहिलो साता मधेसमा जनप्रदर्शनसहितको सभा गर्ने निर्णय भएको उनले बताए। त्यस्तै मोर्चाको बैठकले जिल्ला जिल्लामा मोर्चाको संगठन संरचनालाई विस्तार गर्ने र यसअघि नै गठन भएका जिल्ला स्तरीय मोर्चालाई थप सक्रिय बनाउने निर्णय भएको विश्वकर्माले जानकारी दिए। त्यस्तै बैठकले उपेन्द्र यादव मोर्चाबाट बाहिरिएपछि मधेसको जिम्मेवारी नेपाल समाजवादी पार्टीका अध्यक्ष महेन्द्रराय यादवलाई दिने निर्णय गरेको उनले बताए। त्यस्तै मोर्चाको विचार र उद्देश्य आम जनतामा पुर्याउन समाजवादी मोर्चा प्रकाशन गर्ने निर्णय गरेको छ।"
"सभापति कप ट्रफी अनावरण, विजेताले २६ लाख पाउने",काठमाडौं : राजधानीमा जारी सभापति कप फुटबल प्रतियोगिताको ट्रफी अनावरण गरिएको छ । नेपाली कांग्रेस लोकतान्त्रिक खेलकुद संघ महाधिवेशन निर्देशन समितिको आयोजनामा राजधानीमा जारी प्रतियोगिताको ट्रफी बुधबार सार्वजनिक गरिएको हो । आयोजक महाधिवेशन निर्देशन समितिले सहिद दिवसको अवसर पारेर एक कार्यक्रमका बीच सहिद गेटमा ट्रफी अनावरण गरेको हो । माघ १० गतेदेखि सुरू भएको सर्वाधिक पुरस्कार राशिको नकआउट फुटबल प्रतियोगिताको फाइनलमा संकटा क्लब र आयोजक लोकतान्त्रिक खेलकुद संघ बागमती प्रदेश (बागमती) फाइनलमा प्रवेश गरिसकेका छन् । फाइनल खेल बिहीबार हुँदैछ । प्रतियोगिताको विजेताले २६ लाख पुरस्कार पाउनेछ भने उपविजेता टोलीले १३ लाख रुपैयाँ प्राप्त गर्नेछ ।
उदयपुरमा २० हजार बढी किशोरीले एचपीभी खोप लगाउँदै,"उदयपुर : महिलाको पाठेघरको मुखमा हुने क्यान्सरविरुद्धको एचपीभी खोप अभियानअन्तर्गत उदयपुरमा २० हजार बढीलाई खोप लगाइने भएको छ। जिल्ला स्वास्थ्य कार्यालयले मंगलबार जिल्ला खोप समन्वय समिति र पत्रकारसँग आयोजना गरेको अभिमुखीकरणमा जिल्लाका आठ स्थानीय तहका बीस हजार १२२ जना किशोरीलाई एचपीभी खोप लगाइने जानकारी दिइएको हो। अभियानअन्तर्गत ६ देखि १० कक्षासम्म सञ्चालित २ सय ८३ माध्यमिक विद्यालय, ९२ स्वास्थ्य संस्था र बाह्य खोप केन्द्र २१ वटा गरी कूल ३९६ खोप केन्द्रबाट यो संख्यामा खोप लगाइने कार्यालय प्रमुख रामनरेश ठाकुरले बताए। माघ २२ गते विश्व क्यान्सर दिवसको दिनदेखि फागुन २ गतेसम्म अभियान सञ्चालन हुने उनले बताए। जिल्लाभरका कक्षा ६ देखि १० कक्षासम्म अध्ययनरत किशोरीहरू र विद्यालय बाहिरका १० देखि १४ वर्ष उमेर समूहका किशोरीलाई क्यान्सरविरुद्धको खोप लगाइने खोप अधिकृत तथा फोकलपर्सन चिरञ्जिबी निरौलाले जानकारी दिए। माघ २२ गते सदरमुकाम गाईघाटस्थित त्रियुगा नगरपालिका १० बोक्से बालमन्दिर माध्यमिक विद्यालयबाट अभियान सुरु गरिने जनाइएको छ। एचपीभी खोपका लागि उदयपुरमा ४०३ स्वास्थ्यकर्मी र ७९९ जना स्वयंसेवक परिचालन गरिने उनले बताए।"
रास्वपाको संसदीय दलको बैठक जारी,"काठमाडौं : राष्ट्रिय स्वतन्त्र पार्टीको संसदीय दलको बैठक वनस्थलीस्थित केन्द्रीय कार्यालयमा जारी रहेको छ। माघ १८ गतेदेखि शुरू हुने हिउँदे अधिवेशनमा रास्वपाको तर्फबाट उठाउने विषयमा छलफल गर्न पार्टीको संसदीय दलको बैठक बसेको हो । बैठकमा संघीय संसद्को हिउँदे अधिवेशनमा रास्वपाका सांसदको भूमिका, कार्ययोजना र प्राथमिकताबारे छलफल गर्न बैठक बोलाइएको हो। रास्वपा कार्यवाहक प्रवक्ता प्रतिभा रावलका अनुसार सचिवालय बैठकमा सरकारले ल्याएको अध्यादेशका अन्तर्वस्तुगत सारमाथि सांसदहरुले गुणदोषका आधारमा खरो बहस गर्ने छ। विगत ६ महिनामा गठबन्धन निर्माणको घोषित उद्देश्य अनुरुप कुनै पनि नजिता नदेखिएको अवस्थामा संसद् अघि हतास मनस्थितिमा काम देखाउन सरकारले अध्यादेश ल्याएको रास्वपाको ठहर छ।"
"समाजवादी मोर्चाको बैठक जारी, संसदमा उठाउने विषयमा साझा धारणा तय गर्ने","काठमाडौं : समाजवादी मोर्चाको बैठक जारी भएको छ। नेकपा एकीकृत समाजवादीको पार्टी कार्यालय आलोकनगरमा मोर्चाको बैठक जारी रहेको हो। नेकपा माओवादी केन्द्रका अध्यक्ष पुष्पकमल दाहालका अनुसार माघ १८ गतेको सदन बस्नुभन्दा अगाडि विपक्षी दलहरुको बैठक बसेर साझा धारणा बनाउन बैठक बसेको हो। मोर्चाको निर्णयअनुसार नै विपक्षी दल सदनमा प्रस्तुत हुने उनको भनाइ छ। प्रचण्डले समाजवादी मोर्चालाई गति दिने प्रयास र विपक्षीहरूलाई उद्देश्यमूलक ढंगले अघि बढाउने प्रयास भइरहेको बताएका छन्। समाजवादी मोर्चा लामो समयदेखि निष्क्रिय रहेपनि माओवादी र एकीकृत समाजवादी सत्ता बाहिर रहेपछि चलायमान हुन थालेको हो।। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। माओवादी अध्यक्ष प्रचण्ड प्रधानमन्त्री भएको समयमा जसपा नेपालविभाजन भएपछि अध्यक्ष उपेन्द्र यादवले असन्तुष्टि जनाउँदै मोर्चाबाट बाहिरिएका छन्। समाजवादी मोर्चामा रहेपनि पूर्वप्रधानमन्त्री झलनाथ खनालले भने समाजवादी कार्यक्रम तय नगरी समाजवादी मोर्चा बनाउनु गलत भएको भन्दै विरोध गर्दै आएका छन्। पूर्वप्रधानमन्त्री प्रचण्डले सरकारविरुद्ध समाजवादी मोर्चालाई उचाल्ने रणनीति बनाएका छन्। बैठकमा नेकपा माओवादी केन्द्रका अध्यक्ष प्रचण्ड, नेकपा एकीकृत समाजवादीका अध्यक्ष माधव कुमार नेपाल,नेकपाका महासचिव नेत्रविक्रम चन्द, नेसपा महेन्द्रराय यादव, देव गुरुङ, घनश्याम भुसाल लगायत शीर्ष नेताहरूको उपस्थिति छ।"
पर्सामा ३८ हजार बढीलाई एचपीभी खोप लगाइने,"वीरगन्ज : महिलाको पाठेघरको मुखमा हुने क्यान्सरविरुद्धको एचपीभीखोप पर्सा जिल्लामा ३८ हजा भन्दा बढी बालिका र किशोरीहरूलाई लगाइने भएको छ। स्वास्थ्य कार्यालय पर्साका अनुसार माघ २२ देखि सुरु भइ फागुन ६ गतेसम्म सञ्चालन हुने एचपीभी खोप अभियान २०८१ अन्तर्गत पर्सा जिल्लाका १४ वटै पालिकामा गरी ३८ हजार ५ सय ५७ जना बालिका र किशोरीहरूलाई लगाइने भएको हो। उक्त अभियानअन्तर्गत विद्यालयमा अध्ययनरत कक्षा ६ देखि कक्षा १० सम्ममा अध्ययनरत तथा विद्यालय नजाने १० देखि १४ वर्षसम्मका बालिका र किशोरीहरूलाई एचपीभी खोप लगाइनेछ। मंगलबार वीरगन्ज महानगरपालिकाको जनस्वाथ्य प्रवर्द्धन शाखाले आयोजना गरेको अभिमुखीकरण कार्यक्रममा स्वास्थ्य कार्यालय पर्साका प्रमुख डा मुक्ति नारायण साहले माघ २२ गतेदेखि सुरु हुने एचपीभी खोप अभियान पर्सा जिल्लामा दुई चरणमा सञ्चालन गरिने बताए। उनका अनुसार अभियानअन्तर्गत माघ २२ देखि माघ २८ गतेसम्म सञ्चालन हुने पहिलो चरणमा वीरगन्ज महानगरपालिकाको वडा नम्बर १ देखि वडा नम्बर १६ सम्ममा,पर्सागढी र पोखरिया नगरपालिका,पटेर्वा सुगौली, जिराभवानी, सखुवा प्रसौनी र जगरनाथपुर गाँउपालिकामा बालिका र किशोरीहरूलाई एचपीभी खोप लगाइने छ। त्यस्तै माघ ३० देखि फागुन ६ गतेसम्म सञ्चालन गरिने दोस्रो चरणको अभियानमा वीरगन्ज महानगरपालिकाको वडा नम्बर १७ देखि वडा नम्बर ३२ सम्म, बहुदरमाईनगरपालिका, पकाहा मैनपुर, कालिकामाई, धोबिनी, बिन्दवासिनी, छिपहरमाई र ठोरी गाँउपालिकामा लक्षित उमेर समूहका बालिका र किशोरीहरूलाई एचपीभी खोप लगाइने साहले जानकारी दिए। साहका अनुसार जिल्लाका १४ पालिकामध्ये सबैभन्दा बढी वीरगन्ज महानगरपालिकामा १६ हजार ९ सय ४७ जना बालिका र किशोरीहरूलाई एचपीभी खोप लगाइनेछ। एचपीभी खोप अभियानअन्तर्गत जिल्लामा रहेका सबै सामुदायिक र संस्थागत विद्यालयमा खोप केन्द्र स्थापना गरिने उनले बताए। अभियानको अन्तिम दिन फागुन ६ गते खोप लगाउन छुटेका बालिका र किशोरीहरूका लागि जिल्लाका हरेक वडामा रहेका स्वास्थ्य संस्थामा खोपकेन्द्र स्थापना गरेर एचपीभी खोप लगाइने साहले बताए। नेपालमा हरेक वर्ष पाठेघरको मुखको क्यान्सर औसतमा २ हजार १ सय ६९ जना महिलामा हुँदै आएकोमा तीमध्ये १ हजार ३ सय १३ जनाको मृत्यु हुने गरेको विश्व स्वास्थ्य संगठनका मधेस प्रदेश प्रतिनिधि डाक्टर सुरेश शुक्लाले बताए। पाठेघरको मुखको क्यान्सरबाट नेपालमा दैनिक औसतमा चार जना महिलाको मृत्यु हुने गरेके जानकारी पनि उनले गराए। शुक्लाका अनुसार गत वर्ष वीरगन्जको नारायणी अस्पतालमा सञ्चालन गरिएको खोप केन्द्रबाट १ हजार ६ सय ८० जना बालिका र किशोरीहरूले एचपीभी खोप लगाएका थिए। कार्यक्रममा सहभागी वीरगन्ज महानगरपालिकाका वडाध्यक्ष, विद्यालयका प्रधानाध्यापक लगायतकासँग स्वास्थ्य कार्यालय पर्साका प्रमुख साहले माघ २२ गतेदेखि सुरु हुने एचपीभी खोप अभियानलाई सफल पार्न आआफ्नो तर्फबाट लाग्न आग्रह पनि गरे। वीरगन्ज४ का वडाध्यक्ष जगत साह कानुको अध्यक्षता तथा स्वास्थ्य कार्यालय पर्साका प्रमुख डा साहको प्रमुख आतिथ्यतामा भएको अभिमुखीकरण कार्यक्रममा स्वास्थ्य कार्यालय पर्साकी जनस्वासथ्य निरीक्षक मल्लिका श्रेष्ठ, वीरगन्ज महानगरपालिकाको जनस्वास्थ्य प्रवर्द्धन शाखाका अनिल यादव, सुमनचन्द्र ठाकुर, महानगरका वडाध्यक्षहरू,विद्यालयका प्राधनाध्यापक, शिक्षक, शिक्षिका, सञ्चारकर्मीलगायत सहभागी थिए।"
एन्फा महिला लिगको उपाधि एपीएफलाई,"उपाधिसँगै एपीएफले नगद १० लाख प्राप्त गरेको छ । उपविजेता पुलिसले ५ लाख प्राप्त गरेको छ । काठमाडौं : एन्फा महिला लिगको उपाधि एपीएफ क्लबले जितेको छ । त्रिपुरेश्वरस्थित दशरथ रंगशालामा बुधबार सम्पन्न खेलमा नेपाल पुलिस क्लबलाई ४० ले पराजित गर्दै एपिएफले लिगको उपाधि जितेको हो । एपीएफको जितमा सबिता राना मगरले २, र सुरु लिम्बु तथा अनु लामाले समान ११ गोल गरिन् । पहिलो हाफ गोलरहित बराबरीमा सक्किएको खेलको दोस्रो हाफको ६४ औं मिनेटमा सविताको गोलमार्फत एपिएफले सुरुआती अग्रता लियो । त्यसको ६ मिनेटपछि नै सुरु लिम्वुले अग्रता दोब्बर बनाइन् । ८४ औं मिनेटमा सविताले तेस्रो गोल गरिन् । इन्जुरी समयमा वैकल्पिक खेलाडी अनुले गोल गर्दै एपीएफको ४० को जित पक्का गरिन् । अपराजित रहँदै च्याम्पियन बन्ने क्रममा एपीएफले पहिलो चरणको लिगमा ९ खेलमध्ये ८ मा जित र १ बराबरी गर्न सफल भयो । उपाधिसँगै एपीएफले नगद १० लाख प्राप्त गरेको छ । उपविजेता पुलिसले ५ लाख प्राप्त गरेको छ ।"
"शहीद दूर्गानन्द झा, जसले राजा महेन्द्रमाथि बम प्रहार गरे","जनकपुरधाम : शहीद दुर्गानन्द झालाई मंगलबार उनको पैतृक गाउँ धनुषाको जटहीमा स्मरण गरिएको छ। बलिदानी दिवसको अवसरमा शहीद दुर्गानन्द झा शालीक निर्माण समितिले पुण्यतिथि मनाएको हो। प्रजातन्त्रलाई समाप्त गरेको झोकमा नेपाल विद्यार्थी संघका नेता दुर्गानन्द झाले तत्कालीन राजा महेन्द्रमाथि २०१८ साल माघ ९ गते जनकपुरधामको जानकी मन्दिरमा बम प्रहार गरेका थिए। सोही अभियोगमा २०२० साल माघ १५ गते काठमाडौंको केन्द्रीय कारागारमा हत्या भएको स्मृतिमा बलिदानी दिवस मनाउने गरिन्छ। १९९९ वैशाख १४ (बैशाख शुक्ल एकादशी तिथि)मा शहीद दुर्गानन्द झाको जन्म धनुषाको जटही गाउँमा देवनारायण झा र सुकरमारी देवी झाको एकमात्र सन्तानको रूपमा भएको थियो। दुर्गानन्द झा बालक अवस्थामै हुँदा पिताको मृत्यु भएको थियो। आमाको रेखदेखमा गाउँबाट ५ किलोमिटर दक्षिण भारतीय क्षेत्रको उमगाँवस्थित दिनदयाल उच्च माध्यमिक स्कुलमा झाको शिक्षादीक्षा भएको थियो। घरको एक्लो सन्तान भएकाले मेट्रिक (एसएलसी) पढ्दापढदै २०१७ साल विवाह पञ्चमीको दिन उनले काशीदेवी झासँग विवाह गरे। उनले १७ वर्षकै उमेरमा कुम्हरौराकी १४ वर्षीया काशी देवीसँग विवाह गरेका थिए। एक वर्षको दाम्पत्य जीवनमा गर्भवती श्रीमतीलाई छाडेर उनी लोकतन्त्रको संघर्षमा उत्रिएका थिए। राम्रो हेरचाह नपाएपछि उनकी श्रीमतीले मृत अवस्थामा बच्चाको जन्म दिएकी थिइन्। २०६० साल भदौमा उनको वृद्ध आमाको पनि निधन भयो। अहिले काशीदेवी झा एक्लै जीवन बाँच्दै आएकी छन्। सरकार र देशले दुर्गानन्द झाको लागि खास केही नगरे पनि युवा जमातले उनको निःस्वार्थ त्याग र बलिदानलाई सम्झिँदै आएका छन्। पत्नी वियोगमा गजब भयो, जुलुम भयो दो हंसोका जोडा विछड गयो रे, गजब भयो रामा जुलुम भयो रे शहीद दुर्गानन्द झाले आफ्नी प्रिय पत्नी काशी देवीको यादमा यही हिन्दी गीत गाएर विरह र वियोगको भाव प्रकट गर्ने गर्थे। जटहीभन्दा करिब ३ किमी टाढा रहेको भारतको उमगाँव उच्च माध्यमिक विद्यालयमा म्याट्रिकमा अध्ययनका क्रममा दुर्गानन्दको अधिक समय छात्रबासमा बस्ने र राजनीतिमा बित्ने गर्थ्यो। पत्नीकाशी देवीसँग उनको भेट महिनामा एकाधपटक हुन्थ्यो। दाम्पत्य जीवन सुरु भएको १० महिना नबित्दै दुर्गानन्द काशीलाई सधैंका निम्ति टाढिनुपरेको थियो। ५० वर्षअघिको हाम्रो समाजमा बाल्यअवस्थादेखि नै विधवा र सन्तानविहीन भएर बाँच्नुको पीडा कतिको विडम्बनापूर्ण हुन्छ, यसको तीतो अनुभव काशी देवीजस्ता त्यागी नारीले गरेको हुनुपर्छ। दुर्गानन्दसँग अन्तिम पटक भेट्न केन्द्रीय कारागार काठमाडौं बोलाइएकी काशी देवीलाई त्यहाँ पुगेपछि मात्रै दुर्गानन्दलाई हत्या गर्ने सजाय सुनाइएको थाहा पाएकी थिइन्। २०१७ पुस १ गते राजा महेन्द्रले चालेको निरंकुश कदमविरुद्ध नेपाली कांग्रेसले मुलुकभर क्रान्ति थालेको थियो। भारतीय स्वतन्त्रता संग्रामका वीर सेनानी भगत सिंह र चन्द्रशेखर आजादको जीवनी पढिसकेकाले दुर्गानन्द प्रजातन्त्रको हत्यारालाई नछाड्ने मनस्थितिमा पुगे। मानिसले संकल्प गरिसकेपछि जे पनि गर्न सक्छ। आफ्ना आमा बाबुका एकमात्र सन्तान र नव विवाहित युवक भएर पनि दुर्गानन्द झा आफ्नो लक्ष्यमा अडिग थिए। उमगाँवमा पढिरहेकै ठाउँभन्दा केही पर रहेको नेपाली कांग्रेसका निर्वासित नेताहरूका सम्पर्कमा उनी आए। यसै क्रममा कांग्रेसका प्रतिबन्धित स्थानीय नेताहरू ठाउँ ठाउँमा राजाको कूविरुद्मा उत्रेका थिए। २०१८ माघ १९ गते राजा महेन्द्रको जनकपुरधाम सवारी हुँदा उनी चढेको गाडीमाथि बम प्रहार गर्ने योजना बनाइएको थियो। जसको अगुवाई दुर्गानन्द झाले गरेका थिए। नेपालमा राजा भनेको भगवान विष्णुको अवतार हो भनेर जनजनमा पढाइएको थियो। राजाको विरोध गर्ने त कसैले आँट जुटाउन सक्दैन थिए। राजामाथि बम प्रहार गर्न अदम्य साहसको आवश्यकता पर्थ्यो। हजारौं सुरक्षाकर्मी तैनाथ रहँदा रहँदै क्रान्तिकारी युवक पक्राउ नपर्दा पनि त्यसरात दुर्गानन्द जनकपुरधामको एउटा कुटी मन्दिरमा डेरागरी बसेका आफन्तहरू हेमचन्द्र चौधरी र भोगेन्द्र चौधरी बसेको कोठामा बसे। भोलिपल्ट त्यहाँबाट उमगाँव लागेका थिए। यता नेपालमा बम काण्डको अनुसन्धानको नाममा ५६ जनालाई पक्राउ गरी दिनहुँ कुटपिट गरिन थालियो। पक्राउ परेकाहरूलाई निर्मम यातना दिन थालियो। बम प्रहार गरी सीमापारी नेपाली कांग्रेसको चुतौनी क्याम्पमा बसेका दुर्गानन्दले निर्दोष मानिसले यातना पाइरहेको सुनेर एक दिन अनायास जयनगरबाट जनकपुर रेल्वेद्वारा नेपाल फर्केर गिरफ्तारी दिए। आफ्नो कारण निर्दोष नागरिकहरूले यातना पाउनु हुँदैन भन्ने सोचका साथ उनले गिरफ्तारी दिए। राजामाथि बम प्रहार गर्ने दुर्गानन्दलाई खजुरी र महिनाथापुर स्टेशनसम्म कसैले केही गरेन। यसैबीच तत्कालीन एसपी मानबहादुर राई दर्जनौं प्रहरीको साथ परवाहा रेल्वे स्टेसनमा पुगे। त्यहाँ रेलबाट ओर्लिनासाथ दुर्गानन्दलाई प्रहरीले घेरामा लिई त्यो रात जलेश्वर जेलमा राख् । भोलिपल्ट परकौली सैनिक ब्यारेकमा ल्याई हेलिकोप्टरबाट काठमाडौं सुन्धारास्थित जेलमा ल्याइयो। गिरफतारी दिएलगतै उनीमाथि राजद्रोहको मुद्दा चलाइयो। मुलुकी ऐन संशोधन गरी मृत्युदण्ड पञ्चायत सरकारले उनलाई मृत्युदण्डको सजाय तोकी विसं २०२० माघ १५ गते उनलाई फाँसीको तख्तामा झुन्ड्याउन आदेश दिइयो। फाँसीमा झुन्ड्याउनुभन्दा एक दिन अगाडि २०२० साल माघ १४ गते उनको आमा र श्रीमतीलाई कारागारमा बोलाई भेट गर्न दिइयो। केही बेरको भेटमा उनले आमालाई भने, नरुनुहोस् आमा, कुनै दिन तपाईँलाई दुर्गानन्द झाको आमा भनेर सबैले गर्व गरेर हेर्नेछन्। श्रीमतीलाई पनि त्यसैगरी सान्तवना दिँदै उनले आमाको हेरचाह गर्न भनेका थिए। भोलिपल्ट माघ १५ गते राति दुर्गानन्दलाई त्रिपुरेश्वर जेलको रुखमा दुईपटक झुण्डयाउँदै उतार्दै गरिन्छ। त्यसबखत पनि दुर्गानन्दलाई माफी मागी बिन्तीपत्र लेख्न भनिएको थियो। सरकारले एक विशेष अदालत गठन गर्यो। सफाईको मौकासमेत नदिएर २०१९ साल भदौ १९ मा मृत्युदण्डको निर्णय सुनायो। त्यसबेलासम्म नेपालमा ब्राहमणलाई मृत्युदण्ड दिइँदैन थियो। त्यसैले मुलुकी ऐन २०२० भदौ १ मा संशोधन गरियो। विशेष अदालतको अनुमोदन अनुसार मारीकाटी दिने राजदरबारको २०२० पुस ७ को पत्र जारी भयो। २०२० माघ १५ क्रान्तिकारी दुर्गानन्द झालाई सुन्धारा जेलमा मध्यरातमा मृत्युदण्ड दिन ढोका खोल्दा त्यो निर्भीक क्रान्तिकारी मृत्युका लागि तयार बसेको देखेर हत्याराहरु पनि छक्क परेका थिए।"
परराष्ट्रमन्त्री राणासँग भारतीय अतिरिक्त सचिवको शिष्टाचार भेट,"काठमाडौं : परराष्ट्रमन्त्री डा आरजु राणा देउवासँग भारतीय विदेश मन्त्रालयका अतिरिक्त सचिव मुनु महावरले शिष्टाचार भेट गरेका छन्। भेटका क्रममा नेपाल भारत सम्बन्धका विविध विषयहरूका साथै आपसी चासो,साझा हित र आगामी दिनमा गरिने सहकार्यबारे कुराकानी भएको परराष्ट्र मन्त्रालयले जनाएको छ। भेटका अवसरमा मन्त्री राणाले नेपालले भारतसँगको सम्बन्धलाई उच्च महत्व दिएको बताउँदै नेपाल र भारतका नागरिक तथा दुई देशको पारस्परिक हितका लागि नेपाल सधैं भारतसँग नजिक रहेर सहकार्य गर्न चाहेको बताएकी थिइन्। भेटका क्रममा दुई देशबीचको सीमासम्बन्धी कार्यदल,बाउन्ड्री वर्किङ ग्रुप एक महत्वपूर्ण संयन्त्र रहेको र दुई देशका बीचमा सीमा सम्बन्धमा कुनै मुद्दा उठेमा सोही समूह बसेर आवश्यक कार्य गर्नुपर्नेमा केही वर्षदेखि त्यसको बैठक बस्न नसकेकाले उक्त ग्रुपको बैठक बस्ने विषयमा छलफल भएको थियो । सन् २०२४ को जनवरीमा बसेको नेपाल इन्डिया ज्वाइन्ट कमिसनको बैठकले पनि सो ग्रुपको बैठक तत्कालै बसेर सीमाका सम्बन्धमा आवश्यक कार्य गर्न निर्देशन दिएकाले सो बैठक चाँडै बस्नेबारे छलफल गर्दै यस्ता बैठक तथा द्विपक्षीय संयन्त्रका बैठकहरूले सम्बन्ध सुधार तथा आपसी सहकार्यमा सहजीकरण गर्ने चर्चा सो बैठकमा भएको थियो। नेपालले यस अघिदेखि नै भारतसँग अतिरिक्त हवाई रुटका लागि अनुरोध गरेको तथा भैरहवास्थित गौतम बुद्ध तथा पोखरा अन्तर्राष्ट्रिय विमानस्थलमा भारतका विभिन्न सहरबाट हवाई उडानका लागि अनुरोध गरिएको विषयमा स्मरण गराउँदै मन्त्री राणाले यस विषयलाई विशेष प्राथमिकतामा राखिदिन सचिव महावरमार्फत् भारत सरकारलाई आग्रह गरिन्। यसै महिना काठमाडौंमा बसेको द्विदेशीय व्यापारसम्बन्धी इन्टर गभर्मेन्टल कमिटी,आइजिसीका साथै नेपाल भारत उर्जासम्बन्धी बैठक फलदाली रहेका उल्लेख गर्दै द्विपक्षीय बैठकहरुलाई निरन्तरता दिनुपर्ने विषयमा पनि उनीहरूबीच कुराकानी भएको परराष्ट्रमन्त्रालयले जनाएको छ। नेपालले महाकाली नदीको पूर्वी तर्फबाट दार्चुला हुँदै टिंकरसम्म पुग्ने सडक निर्माण गरिरहेको र भौगोलिक बिकटताका कारण निर्माण कार्यका लागि आवश्यक उपकरण एवं सामग्री ढुवानीका लागि समस्या भएकाले भारतको भूमि भएर ती सामग्रीहरुको ओसारपसारका लागि नेपालले औपचारिक रुपमा नै आग्रह गरिसकेकाले त्यसका लागि सहजीकरण गरिदिन पनि मन्त्री राणाले आग्रह गरेकी थिइन्।"
"मुलुकमा दिगो शान्ति,सुशासन र समृद्धि स्थापना गर्न कुनै पनि बाधाले रोक्दैन : गृहमन्त्री","काठमाडौं : गृहमन्त्री लेखकले संविधानले परिकल्पना गरेको मुलुकमा दिगो शान्ति र स्थायित्व कायम गर्दै राष्ट्रिय एकता,समुन्नति तथा समाजमा सद्भाव कायम गर्न एकजुट हुनुपर्ने बताएका छन्। गृहमन्त्री लेखकले सबै मिलेर न्याय,समानता र समृद्ध नेपालको परिकल्पनालाई साकार पार्ने कार्यमा जुट्नुपर्नेमा जोड दिए। राष्ट्रिय सहिद दिवसका अवसरमा सङ्घीय सरकारद्वारा बुधबार सिंहदरबार परिसरमा आयोजित मूल समारोहमा उनले मुलुकमा सुशासनसहितको विकास र आर्थिक समृद्धिको यात्रामा वर्तमान सरकार निरन्तर लागिरहेको बताए। 'सहिदहरूले देखाएको बाटोमा अघि बढ्दै देशमा दिगो शान्ति, सुशासन, समृद्धि, स्थायित्व र विकासको मार्गलाई सुदृढ गर्दै जानु राष्ट्रिय दायित्व हो,'उनले भने,'संविधानको रक्षा,सङ्घीय लोकतान्त्रिक शासन व्यवस्थाको सुदृढीकरण आजको राष्ट्रिय आवश्यकता हो ।' गृहमन्त्री लेखकले सबैले सहमति,समन्वय र सहकार्यका माध्यमबाट संविधानको रक्षा गर्दै सङ्घीय लोकतान्त्रिक गणतन्त्रात्मक शासन व्यवस्थालाई सुदृढ गर्दै जानुपर्नेमा जोड समेत दिए। गृहमन्त्री लेखकले वर्तमान सरकार नागरिकको पक्षमा रहेको भन्दै कानुनी शासन स्थापना सरकारको पहिलो प्राथमिकता रहेको उल्लेख गरे । संघीय लोकतान्त्रिक गणतन्त्रात्मक व्यवस्थाको माध्यमबाट संविधानले परिकल्पना गरेअनुसार मुलुकमा दिगो शान्ति स्थापना,सुशासनसहितको विकास र समृद्धिको यात्रालाई पूर्णता दिन सकिने धारणा राख्दै सरकार सोही बाटोमा दृढतापूर्वक लागेको बताए। उनले भने,'म सरकारको तर्फबाट पुनः प्रतिबद्धता व्यक्त गर्न चाहन्छु,मुलुकमा दिगो शान्ति,सुशासन,विकास र समृद्धि स्थापना गर्ने विषयमा कुनैपनि बाधा,अवरोध र कठिनाइले रोक्ने छैन । हामी अविचलित रूपमा जनताका पक्षमा काम गर्दै अघि बढ्नेछौँ र सहिदका सपना सकार पार्नेछौँ ।' गृह मन्त्रालय नागरिकको सुरक्षाको प्रत्याभूति गर्न,शान्ति,स्थिरता र विधिको शासन कायम गर्न निरन्तर क्रियाशील रहेको बताउँदै मन्त्री लेखकले मुलुकमा शान्ति सुरक्षाको प्रत्याभूति,अपराध नियन्त्रण तथा सामाजिक न्यायको प्रवर्द्धनमा सरकार निरन्तर लागिरहेने प्रतिबद्धता व्यक्त गरे।"
"केपी ओली कप फुटबल फाल्गुन ११ गतेदेखि हुने, विजेताले १५ लाख ११ हजार पाउने","काठमाडौं : केपी ओली कप फुटबल प्रतियोगिताको तेस्रो संस्करण फाल्गुन ११ गतेदेखि काठमाडौंमा हुने भएको छ। राष्ट्रिय युवा संघले बुधबार काठमाडौंमा पत्रकार सम्मेलन गर्दै तेस्रो संस्करणको केपी ओली कप फागुन ११ गतेदेखि १९ गतेसम्म काठमाडौंमा आयोजना हुने जानकारी दिएको हो। प्रतियोगितामा ए डिभिजन, विदेशीसहित १० टोलीको सहभागिता रहने युवा संघले जनाएको छ। प्रतियोगिताको विजेताले १५ लाख ११ हजार १ सय ११, दोस्रो टोलीले ५ लाख रुपैयाँ प्राप्त गर्ने युवा संघका अध्यक्ष क्षितिज थेवेले जानकारी दिए। प्रतियोगिताको क्वाटरफाइनलसम्मका खेल सातदोबाटोस्थित एन्फा कम्प्लेक्समा तथा सेमिफाइनल र फाइनल त्रिपुरेश्वरस्थित दशरथ रंगशाला हुने उनले बताए। फुटबल जगतलाई ऊर्जा दिनका लागि निरन्तर रुपमा केपी ओली कप फुटबल आयोजना गरिरहेको अध्यक्ष थेवेले जानकारी दिए। प्रतियोगिताका सर्वोत्कृष्ट खेलाडीलाई १लाख, उत्कृष्ट गोलरक्षक, उत्कृष्ट गोलकर्ता, उत्कृष्ट उदीयमान खेलाडीलाई ५०५० हजार रुपैयाँ दिइने युवा संघले जनाएको छ।"
ज्योति विकास बैंकका ग्राहकलाई    मा विशेष छुट,"काठमाडौं :ज्योति विकास बैंक लिमिटेडले भक्तपुर राधेराधेस्थित    मा बैंकका ग्राहकहरूलाई विशेष छुट प्रदान गर्ने सम्बन्धी सम्झौता गरेको छ। यस सम्झौतापश्चात्,ज्योति विकास बैंकका ग्राहकहरूले उक्त डायग्नोस्टिक प्रयोगशालामा ४०५ सम्म छुट प्राप्त गर्न सक्नेछन्। ज्योति विकास बैंकले ग्राहकहरूको सुविधालाई प्राथमिकतामा राख्दै, देशका अन्य विभिन्न व्यवसायहरूसँग निरन्तर सहकार्य गर्दै, ग्राहकहरूलाई विशेष छुट र सुविधा प्रदान गर्दै आइरहेको छ। हालै बैंकले धुलिखेलस्थित प्रचलित रिसोर्टहरु     मा १५ प्रतिशत र र    मा १० प्रतिशत सम्मको विशेष छुट प्रदान गर्ने सम्झौता पनि गरेको छ। संस्थागत सुशासनलाई मध्यनजर गर्दै समाजप्रति उत्तरदायी यस विकास बैंकले नवीनतम चिन्तनका साथ समाजको अभ्युदय र दिगो परिवर्तनको संवाहक बन्दै समस्त नागरिकको जीवन सहज बनाउने उद्देश्यलाई सदैव उच्च प्राथमिकतामा राख्ने कार्यलाई निरन्तरता प्रदान गर्ने र आगामी दिनहरू पनि परिवर्तनको ज्योति बन्ने अठोट प्रति प्रतिबद्ध रहेको छ। आफ्नो खुद मुनाफाबाट नेपालमा हाल सञ्चालनमा रहेका अन्य बैंक तथा वित्तीय संस्थाहरुले सामाजिक उत्तरदायित्व अन्तर्गत समाजिक कार्यमा गर्ने योगदान भन्दा ५० प्रतिशत बढी रकम छुट्याई समाजप्रति थप उत्तरदायी बनेको यस विकास बैंकले नागरिकको सर्वोत्तम हित सदा उच्च प्राथमिकतामा राखेको छ। स्वस्थ्य र सुदृढ जनशक्ति नै राष्ट्र निर्माणको मेरुदण्ड हो भन्ने दृढ़ मान्यतालाई शिरोधार्य गर्दै, यस विकास बैंकले नवजात शिशुको अकाल मृत्यु रोकथाम र जीवन रक्षा गर्न चालेको स्पष्ट पहलकदमी तथा योगदानले ५१ वटा न्यानो नानी मार्फत हरेक वर्ष १८८७ भन्दा बढी नेपाली शिशुहरुको अमूल्य जीवन रक्षा गर्न सफल भएको छ। यस्ता जिवन रक्षण गर्ने अतिप्रमुख क्षेत्रमा नेपालमा रहेका बैंक तथा वित्तीय संस्थाहरू मध्ये ज्योति विकास बैंकले अग्रस्थानमा रही काम गर्दै समाजमा एक सकारात्मक परिवर्तनको बीजारोपण गरेको छ। ज्योति विकास बैंकले उपत्यका र उपत्यकाबाहिर गरी हाल १२१ शाखा कार्यालय,३ विस्तारित काउन्टर तथा ७५ वटा एटीएम मार्फत बैंकिङ्ग सेवा उपलब्ध गराउँदै आइरहेको छ ।"
सरकारी कर्मचारीलाई ट्रम्पको प्रस्ताव : फेब्रुअरी ६ सम्म राजीनामा दिए ८ महिनाको अतिरिक्त तलब,वासिङटन डिसी : अमेरिकी राष्ट्रपति डोनाल्ड ट्रम्पले संघीय सरकारमा कर्मचारीहरूको संख्या घटाउने काम सुरु गरेका छन्। ट्रम्प प्रशासनले मंगलबार संघीय कर्मचारीहरूलाई जागिर छोड्ने विकल्प प्रस्ताव गरेको छ। यसका लागि एक हप्ता अर्थात् फेब्रुअरी ६ सम्मको समय दिइएको छ। जागिर छोडेबापत कर्मचारीहरूलाई ८ महिनाको अतिरिक्त तलब दिइनेछ। सरकारी जागिरका लागि भर्ना गर्ने कार्मिक विभागले भविष्यमा कर्मचारी कटौती गर्ने चेतावनी पनि दिएको छ। लाखौं कर्मचारीहरूलाई पठाइएको इमेलमा उनीहरुले फेब्रुअरी ६ सम्ममा राजीनामा दिए लगभग आठ महिनाको तलब पाउने जनाइएको छ। अमेरिकामा ३० लाखभन्दा बढी संघीय कर्मचारी रहेको जनाइएको छ। वर्कफ्रम होम गर्नेलाई कार्यलय बोलाइयो कार्मिक विभागले पठाएको इमेलमा घरबाट काम गर्ने कर्मचारीहरूलाई कार्यालय फर्कन भनिएको छ। यी कर्मचारीहरूले हप्ताको ५ दिन कार्यालयबाट काम गर्नुपर्ने अनिवार्य रहेको जनाइएको छ। ट्रम्पले गत हप्ता संघीय कर्मचारीहरूलाई कार्यालय गएर काम गर्नुपर्ने नत्र जागिर नरहने बताएका थिए। अमेरिकी सरकारी कर्मचारी संघका अध्यक्ष एभरेट केलीले ट्रम्पको आदेशप्रति असन्तुष्टि व्यक्त गरेकी छन्। केलीले यो आदेश मार्फत ट्रम्प प्रशासनप्रति वफादार नभएका कर्मचारीहरूलाई जागिर छोड्न दबाब दिइएको जनाएकी छन्। उनले ट्रम्प प्रशासनले श्रम विरोधी आदेश र नीतिहरू जारी गरेको आरोप लगाइन्।
"स्टार्टअप व्यवसाय सञ्चालन गर्न सहुलियतपूर्ण ऋण,तालिम र विशेष अनुदान आवश्यक : देउवा","काठमाडौं : नेपाली कांग्रेसका सभापति शेर बहादुर देउवाले स्थानीय उद्यमशीलताको विकास गर्दै आत्मनिर्भरता र रोजगारी सृजना गर्नुपर्ने आवश्यकता रहेको बताएका छन्। कांग्रेसको उद्यमशीलता र साना तथा मझौला व्यवसायी विकास विभागले पार्टी कार्यालय सानेपामा आयोजना गरेको नेपाल स्टार्टअप र एसएमई समिटको उद्घाटन गर्दै सभापति देउवाले गाउँ तहदेखि उद्यमको विकास हुँदै जाँदा सानो लगानीले पनि रोजगारी र आत्मनिर्भरतामा सहयोग पुग्ने समेत बताएका हुन्। स्टार्टअप उद्यम सञ्चालन गर्न सहुलियतपूर्ण ऋण, तालिम, सीप विकास र विशेष अनुदान पनि आवश्यक पर्ने भन्दै उनले सरकारको साथ,समर्थन र संरक्षकत्व अपरिहार्य हुने उल्लेख गरे। थोरै लगानीमै स्टार्ट अफ व्यवसायलाई प्रभावकारी रुपमा सञ्चालन गर्न सके रोजगारीमा क्रान्ति ल्याउन सकिने उनले बताए। सभापति देउवाले कृषि,वन,जडिबुटी,पर्यटन,प्रविधि जस्ता क्षेत्रको समुचित विकासमा विशेष ध्यान दिनसके मुलुकको आर्थिक अवस्था उकास्न ठूलो टेवा पुग्न सक्ने समेत बताए । उनले नेपालको स्थानीय उत्पादन वृद्धि गर्दै आयात प्रतिस्थापन गर्ने र वैदेशिक व्यापार घाटा न्यून गर्दै लैजाने उद्देश्यले साना तथा मझौला उद्यम व्यवसाय प्रवर्धन गर्ने नीति लिएको धारणा राखे। सभापति देउवाले उद्यमी,व्यापारी,व्यवसायीहरूले भोग्नु परेका कानुनी तथा प्रकृयागत झन्झटहरू अन्त्य गर्दै व्यवसायमा सहजीकरण गर्न सरकारले आवश्यक कानुन ल्याएको र कानुनले यस क्षेत्रको सुधारमा अवश्य पनि सहयोग पुग्ने विश्वास व्यक्त गरे। दुई दिनसम्म चल्ने सम्मेलनमा नेपालका विभिन्न साना तथा मझौला व्यवसायीहरूले आफ्नो उत्पादन र सेवाको प्रदर्शनी कार्यक्रम स्थलमा राखिएका ८० वटा स्टलहरूबाट बिक्री,वितरण एवं जानकारी समेत गराउने बताइएको छ ।"
सहकारीमा राष्ट्र बैंकको निर्देशन र मापदण्ड लागू नगर्न माग,"काठमाडौं : राष्ट्रिय सहकारी नियमन प्राधिकरण गठन भइसकेको भन्दै अब राष्ट्र बैंकले सहकारीका लागि निर्देशन र मापदण्ड लागू गर्न नहुने आवाज उठेको छ। नेपाल सहकारी पत्रकार समाज (सीजेएन) ले मंगलबार आयोजना गरेको सहकारी अध्यादेश, निर्देशन तथा मापदण्ड विषयक छलफल कार्यक्रमका सहभागीहरूले सहकारीको नियमनको जिम्मा अब प्राधिकरणले लिनुपर्ने बताएका हुन्। प्राधिकरणको गठन भइसकेकाले राष्ट्र बैंकले सहकारीका लागि निर्देशन र मापदण्ड लागु गर्न नहुने सरोकारवालाको जिकिर छ। प्राधिकरणले नै छुट्टै सहकारीलाई निर्देशन तथा मापदण्ड बनाएर लागू गर्न सक्ने राष्ट्रिय सहकारी महासंघकी अध्यक्ष ओमदेवी मल्लले बताइन्। सहकारीको नियमन गर्ने प्राधिकरण स्थापना भएपछि यहीबाट निर्देशन तथा मापदण्ड बनाइनुपर्छ। राष्ट्र बैंकले सहकारी नियमनका लागि निर्देशन तथा मापदण्ड बनाएको वार्षिक नीतिमा परेकाले होला, तर अब प्राधिकरणले यस्ता निर्देशत तथा मापदण्ड बनाउन सक्छ, महासंघ अध्यक्ष मल्लले भनिन्, तर, कर्जा सूचना केन्द्रको माग हाम्रो पहिलेदेखिकै थियो। यो सम्बोधन भएन। सहकारीलाई कस्नेतर्फ मात्र सरकार लाग्यो। सरकारले ल्याएको अध्यादेशमा कतिपय राम्रा कुरा भए पनि बचतको सीमाको कुराले नागरिकको स्वतन्त्रतामा नै हनन् भएको उनको कथन छ। सहकारीलाई व्यवस्थित गर्न कर्जा सूचना केन्द्र प्राधिकरणभन्दा पहिले नै आउनुपर्नेमा उनको जोड थियो। नेपाल बचत तथा ऋण केन्द्रीय सहकारी संघ (नेफ्स्कून)का अध्यक्ष चन्द्रप्रसाद ढकालले पनि राष्ट्र बैंकले सहकारीका लागि निर्देशन तथा मापदण्ड लागू गर्न नहुने धारणा राखे। प्राधिकरणमा राष्ट्र बैंकका कार्यकारी निर्देशकले प्रतिनिधित्व गर्ने भएकाले अब सम्पूर्ण निर्देशन र मापदण्ड प्राधिकारणबाट नै बन्नुपर्ने उनको जोड छ। नेपाल राष्ट्र बैंकले सहकारीसम्बन्धी निर्देशन तथा मापदण्डका मस्यौदा तयार गरेको छ। यी मस्यौदामा सुझाव पनि मागेको छ, उनले भने, तर, अब राष्ट्र बैंकले यस्ता निर्देशन र मापदण्ड लागू गर्नुपर्दैन। अब प्राधिकरणले गरे हुन्छ। सहकारीमा राष्ट्र बैंक छिर्नु हुँदैन। बरू राष्ट्र बैंकको प्राविधिक सहयोग लिन सकिन्छ। सहकारीसम्बन्धी कानुन राम्रा भए पनि कार्यान्वयन पक्ष फितलो हुँदा सहकारी क्षेत्रमा समस्या आएको उनको भनाइ छ। तर, बचत फिर्ता गर्ने कुरा अध्यादेशमा नअटेको उनको गुनासो छ। अध्यादेशमा आएका कुरा कार्यान्वयन गर्न क्यालेन्डर बनाउनुपर्ने उनको माग छ। कर्जा असुली प्रक्रियामा समस्या भएको भन्दै यसलाई व्यवस्थापन गर्न पनि क्यालेन्डर चाहिने उनको भनाइ छ। प्राधिकरणले कर्जा असुलीमा दिने निर्देशन मान्न आफूहरू तयार रहेको उनले बताए। त्यसैगरी बागमती प्रदेश बचत तथा ऋण सहकारी संघ (बागमती प्रोस्कून)का अध्यक्ष उद्धव सापकोटाले बैंकहरूको स्वार्थमा निर्देशन र मापदण्ड बनाएको आरोप लगाए। राष्ट्र बैंकको निर्देशन र मापदण्डले सहकारी क्षेत्रलाई नै समस्या पर्ने र बैंकहरूलाई फाइदा हुने उनको भनाइ छ। बचतको सीमा र सञ्चालकको कार्यकालको विषय पनि व्यवहारिक नभएको सापकोटाको दाबी छ। मन्त्रालयका सचिव तथा राष्ट्रिय सहकारी नियमन प्राधिकारणका अध्यक्ष पोखरेलले सहकारीको समग्र विषयलाई नै ध्यानमा राखेर सरकारले अध्यादेशमार्फन केही कठोर प्रावधान राखेको बताए। केही बुँदामा संशोधन गर्नुपर्र्ने भए छलफल गरेर प्रतिस्थापन विधेयकमार्फत गर्न सकिने उनले प्रष्ट पारे। तर, दफा नै हटाउने र पूरै संशोधन गर्न भने नसकिने उनको भनाइ छ। सहकारीमा समस्या देखेर नै सरकारले कठोर कदम चाल्नु परेको हो। सहकारीका सञ्चालकभन्दा एउटा साधारण बचतकर्ता भएर तपाईंहरू हेर्नुहोस्, अवस्था कस्तो छ, अध्यक्ष पोखरलेले भने, सहकारीका बचतकर्ता र ऋणी दुवै सुरक्षित हुनुपर्छ। वित्तीय संस्था विश्वासले चल्ने भएकाले सहकारी क्षेत्रलाई विश्वसनीय बनाउनुपर्छ। प्राधिकरणले सहकारीलाई नियमन र निरीक्षण गर्ने मापदण्ड बनाउने समेत उनले जानकारी दिए। यसमा सरोकारवालाहरूको सुझाव लिने पनि उनको भनाइ छ। कार्यक्रममा सहभागीहरूले अध्यादेशमा आएका केही व्यवस्थाहरू अव्यावहारिक भएको भन्दै तत्काल संशोधन गर्न माग गरेका छन्। उनीहरूले कार्यक्षेत्रको आधारमा बचतको सीमा तोक्नु गलत भएको उल्लेख गरे। सहकारीको बचतमा लगाइएको सीमा खारेज गर्नुपर्ने सहभागीहरूको जोड थियो। सीजेएनका अध्यक्ष काजी श्रेष्ठको अध्यक्षतामा सम्पन्न भएको थियो।"
"लोकतन्त्र भनेको अराजकता होइन, शासक परिवर्तन गर्नुछ भने विधिबाट गर्न सकिन्छ : प्रधानमन्त्री","उनले भने,लोकतन्त्रका नाममा देशलाई विभाजित गर्ने र विकासलाई अवरोध सृजना गर्ने कार्य स्वीकार्य हुन सक्दैछ।, काठमाडौं : प्रधानमन्त्री केपी शर्मा ओलीले सहिदहरुको बलिदानको प्रेरणाबाट परिवर्तनका लागि काम गर्ने सौर्य प्राप्त हुने बताएका छन्। राष्ट्रिय सहिद दिवस, २०८१ का अवसरमा सिंहदरबार परिसरमा आज आयोजित मूल समारोहको कार्यक्रममा सम्बोधन गर्दै प्रधानमन्त्री ओलीले राणा शासनको अन्त्यका लागि र विभिन्न कालखण्डमा लोकतन्त्रका लागि सङ्घर्ष गरेर बलिदान दिएका महान सहिदहरुले देशका लागि दिएको योगदान महत्वपूर्ण भएको बताएका हुन्। प्रधानमन्त्री ओलीले सहिदहरुकै बलिदान र प्रेरणाबाट मुलुकमा सङ्घीय लोकतान्त्रिक गणतन्त्रको प्राप्ति भएको र यस प्रणालीमा सम्पूर्ण शक्तिको स्रोत सार्वभौम जनता भएको उल्लेख गरे। उनले यस प्रणालीलाई सबल र दिगो बनाउन आफूहरु लागि परेको जनाउँदै वास्तविक र पूर्ण लोकतन्त्रका लागि जनताका प्रतिनिधिले त्यस भावनाका साथ काम गर्नुपर्नेमा जोड दिए। उनले राजनीतिक प्रणालीमा परिवर्तन भइसकेकाले अब तानाशाही शासन सत्ताको बचाउका लागि शान्तिपूर्ण आन्दोलनमा लागेकालाई हत्या गर्ने त्यस प्रकारको शुङ्खला अन्त्य भएको बताए। उनले अहिले लोकतान्त्रिक प्रणाली र प्रक्रियाको रक्षाका लागि न्यायोचित कानुनबमोजिम समृद्ध नेपाल र सुखी नेपालीको लक्ष्यमा वर्तमान सरकार स्पष्टरुपमा अघि बढिरहेको जनाए। हामीले लामो सङ्घर्षबाट लोकतन्त्रको स्थापना गरेका छौँ। लोकतन्त्र भनेको अराजकता होइन। यो विकसित, सभ्य र सुशासनयुक्त प्रणाली हो। यदि व्यवस्थामा वा शासकहरूमा कुनै परिवर्तन गर्नुछ भने लोकतान्त्रिक बाटा र विधिबाट गर्न सकिन्छ तर लोकतन्त्रका नाममा देशलाई विभाजित गर्ने र विकासलाई अवरोध सृजना गर्ने कार्य स्वीकार्य हुन सक्दैछ।, प्रधानमन्त्री ओलीले भने, देशको रक्षा, विकास र सुशासनका लागि यो सरकार अगुवाइ गर्न तत्पर रहेको छ। हामी सहिदले देखाएको मार्गमा सँधै अविचलित रहनेछौँ। यसअघि प्रधानमन्त्री ओलीले लैनचौरस्थित सहिद स्मारक र सहिदगेटमा पुगेर सहिदप्रति सम्मान प्रकट गर्नुभएको थियो। मन्त्रिपरिषद्को मंलबारको बैठकले यस दिवसलाई राष्ट्रियस्तरमा मनाउने निर्णय गरेको थियो।"
"समाजका हरेक क्षेत्रमा सुधारको आवश्यक छ, स्टन्टबाजीले देश चल्दैन : प्रधानमन्त्री","काठमाडौं : प्रधानमन्त्री केपी शर्मा ओलीले कुनै स्टन्टबाजीले देश नचल्ने बताएका छन्। नेपाल बार एसोसिएसन र युवा कानुन व्यवसायी सरोकार समाजले काठमाडौंमा बुधबार आयोजना गरेको पहिलो युवा कानुन व्यावसायी सम्मेलनको उद्घाटन गर्दै प्रधानमन्त्री ओलीले राजनीतिसहित समाजका हरेक क्षेत्रमा सुधारको आवश्यकतामा जोड दिँदै कुनै स्टन्टबाजीबाट देश नचल्ने बताएका हुन्। प्रधानमन्त्री ओलीले यथार्थमा जनताप्रति इमान्दारिता र बफादारिताका साथ सबैले आफ्नो कर्तव्य पूरा गरेर देशलाई भद्रगोल र विपन्नबाट मुक्त बनाउनुपर्ने धारणा राखे। उनले राजनीतिक दलहरुको नेतृत्व र जनताको सहभागितामा लोकतन्त्र ल्याइएकाले अब शान्ति सुरक्षा, सुशासन र समृद्धि कायम गर्न सबै कटिबद्ध हुनुपर्नेमा जोड दिए। प्रधानमन्त्री ओलीले संसदहरूले कानुन बनाउँदा सार्वभौमसत्ता सम्पन्न जनताका तर्फबाट कानुन बनाउँदैछु भन्ने कुरा हेक्का राखेर काम गर्नुपर्ने र सरकारले म नै सबकुछ हुँ भन्ने भ्रम पाल्न नहुने स्पष्ट पारे। संसद्ले न्यायपूर्ण कानुन बनाउनुपर्छ। सम्बन्धित निकायहरु त्यसअनुसार चल्नुपर्छ । सन्तुलत र नियन्त्रणको सिद्धान्तका साथै लोकतन्त्रमा आफै कानुनको पालना गर्ने अभ्यास अझ आवश्यक हुन्छ। प्रधानमन्त्री ओलीले भने, देशप्रति साँच्चै इमानदार भएर सुशासनयुक्त, भ्रष्टाचारमुक्त, समृद्ध र सुखी नेपाली बनाउन सकियोस् भनेर सरकार लागिरहेको छ, यसमा कानुन व्यवसायीको सक्रिय साथ रहने मैले विश्वास लिएको छु। प्रधानमन्त्री ओलीले सम्मेलनका निष्कर्षहरु कार्यान्वयनका लागि सरकारबाट तर्फबाट प्रत्याभूति दिँदै युवा कानुन व्यवसायीले न्यूनतमभन्दा कम पारिश्रमिक पाउने अवस्था अन्त्य हुनुपर्ने बताए। उनले सरकार कानुन व्यवसाय र युवाहरुको साथमा रहेको स्पष्ट गर्दै यस क्षेत्रको भलाइ र उन्नतिका लागि सरकार सरकारले कानुन निर्माण लगायतका काममा उचित ध्यान दिने विश्वास दिलाए।"
प्रधानमन्त्रीले गरे सहिद स्मारक र सहिदगेटमा पुष्पहार अर्पण,"काठमाडौं : प्रधानमन्त्री केपी शर्मा ओलीले लैनचौरस्थित सहिद स्मारक र सहिदगेट पुगी सहिदहरुप्रति श्रद्धाञ्जली अर्पण गरेका छन्। सहिद दिवसका अवसरमा आज उनले प्रजातन्त्र र गणतन्त्रका लागि जीवन उत्सर्ग गर्ने सहिदको शालिकमा पुष्पहार अर्पण गरेका हुन्। प्रजातन्त्र स्थापना एवं पुनःस्थापना तथा विभिन्न कालखण्डमा स्वतन्त्रताका लागि जीवन आहुति दिने सहिदको सम्झनामा विविध कार्यक्रम गरी आज देशभर सहिद दिवस मनाइँदै छ। विसं २००७ पछि हरेक वर्षे माघ १६ गते विभिन्न कार्यक्रमसहित सहिद दिवस मनाउने गरिएको छ। कार्यक्रममा उपप्रधानमन्त्री, मन्त्री, विभिन्न राजनीतिक दलका सांसद, नेपाल सरकारका मुख्यसचिव, सुरक्षा अङ्गका प्रमुख, काठमाडौं महानगरपालिकाका उपप्रमुखलगायले सहिदहरूप्रति श्रद्धाञ्जली प्रकट गरे। प्रधानमन्त्री ओलीको प्रमुख आतिथ्यतामा सिंहदरबार परिसरमा अहिले सहिद दिवस विशेष समारोह आयोजना भइरहेको छ। तस्बिर : अभिशेक महर्जन"
रुकुमको आठविसकोटमा एनएमबी बैंकको नयाँ शाखा,"काठमाडौं : एनएमबी बैंक लिमिटेडले रुकुमस्थित आठविसकोटमा आफ्नो नयाँ शाखा विस्तार गरेको छ । आठबिसकोट नगरपालिकाका मेयर रवि केसी र एनएमबि बैंकका नायब महाप्रबन्धक प्रमोद दाहालले संयुक्त रुपमा बैंकको २०२औं शाखाको उद्घाटन गरेका हुन्। सर्वसाधारणलाई सरल र सहज रुपमा बैंकिङ सेवा विस्तार गर्ने उद्देश्यका साथ सो स्थानमा नयाँ शाखा विस्तार गरिएको बैंकले जनाएको छ । आठविसकोट शाखा मार्फत स्थानीय, सर्वसाधारण, व्यावसायिक फर्म, कम्पनी तथा संघ संस्थाले गुणस्तरीय सेवा उपभोग गरी लाभान्वित हुने र यस क्षेत्रको समग्र आर्थिक उन्नतिमा महत्त्वपूर्ण भूमिका निर्वाह गर्ने बैंकले जनाएको छ । आठविसकोट शाखा सहित, एनएमबी बैंकले हाल देशभरी २०२ शाखाहरु, १८६ एटिएमहरु र १० एक्सटेन्सन काउन्टरहरु मार्फत उच्चस्तरीय सेवा प्रदान गदै आइरहेको छ।"
अनुमतिबिना सामाजिक सञ्जाल प्लेटफर्म सञ्चालन गर्न नपाइने,"काठमाडौं : सरकारले सामाजिक सञ्जाल प्रयोगका लागि कडा कानुनको प्रस्ताव गरेको छ। सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक सरकारले संसद्मा दर्ता गरेको छ। उक्त विधेयकमा सामाजिक सञ्जाल दुरुपयोग गर्नेलाई ५ वर्ष कैददेखि २५ लाखसम्मको जरिवानाको प्रस्ताव गरिएको छ। सूचना तथा सञ्चार प्रविधिमन्त्री पृथ्वीसुब्बा गुरुङले दर्ता गरेको उक्त विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। प्लेटफर्म सञ्चालन गर्न चाहने फर्म, कम्पनी वा संस्थाले अनुमतिपत्र लिनुपर्ने अनिवार्य व्यवस्था प्रस्ताव गरिएको छ। अनुमति पत्रको अवधि दुई वर्षको हुने छ। त्यसपछि नवीकरण गर्न चाहेमा म्याद सकिनुभन्दा १५ दिनअघि निवेदन दिनुपर्ने व्यवस्था पनि गर्न लागिएको छ। फेसबुक, ह्वाट्स एप, यू ट्युब, टिकटक, एक्स, वीच्याट, इस्ट्राग्राम लगायतका प्लेटफर्मले अब अनिवार्य रूपमा दर्ता हुनुपर्ने भएको छ। अनुमतिपत्र नलिई वा रोक लगाएको सामाजिक सञ्जाल प्लेटफर्म सञ्चालन गर्न नहुने व्यवस्था विधेयकमा गरिएको छ। अनुमतिबिना सञ्चालन गरेमा २५ लाखसम्म जरिवाना हुने छ। विधेयकमा कसैले अनुमतिपत्र नलिई वा सञ्चालन गर्न रोक लगाइएको प्लेटफर्म सञ्चालन गर्न वा गराउन नहुने उल्लेख छ। अनुमतिबिना सामाजिक सञ्जाल प्लेटफर्म सञ्चालन गर्ने वा गराउने व्यक्तिलाई २५ लाख रुपैयाँसम्म जरिबाना हुनेछ, विधेयकमा छ। राष्ट्र हित प्रतिकूल हुने कार्य गर्न नहुने सामाजिक सञ्जालमार्फत राष्ट्र हित प्रतिकूल हुने कार्य गरेमा कडा सजायको व्यवस्था गरिएको छ। विधेयकमा कसैले नेपालको सार्वभौमसत्ता, भौगोलिक अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमान वा राष्ट्र हित वा संघीय एकाइ बीचको सुसम्बन्धमा प्रतिकूल असर हुने गरी वा वर्गीय, जातीय, धार्मिक, सांस्कृतिक, क्षेत्रीय, साम्प्रदायिक र यस्तै अरू कुनै आधारमा घृणा वा द्वेष उत्पन्न हुने कुनै काम गर्न वा गराउन वा विभिन्न जात, जाति वा सम्प्रदाय बीचको सुसम्बन्धमा खलल पार्ने विषय सामाजिक सञ्जालमा प्रसार गर्न हुँदैन, भनिएको छ। यी कसुर गर्ने वा गराउने व्यक्तिलाई पाँच वर्षसम्म कैद वा पाँच लाख रुपैयाँसम्म जरिबाना वा दुवै सजाय हुने प्रस्ताव गरिएको छ। साइबर बुलिङ गर्न नहुने कसैले सामाजिक सञ्जालको प्रयोग गरी साइबर बुलिङ गर्न नहुने विधेयकमा प्रस्ताव छ। साइबर बुलिङ गर्नेलाई दुई वर्षसम्म कैद वा ३ लाख रुपैयाँसम्म जरिवाना वा दुवै सजायको प्रस्ताव पनि विधेयकमा छ। के हो साइबर बुलिङ कसैले इन्टरनेट जडान भएको डिजिटल उपकरणको माध्यमबाट सामाजिक सञ्जालको प्रयोग गरी साइबरस्पेसमा गलत वा हानिकारक वाक्य, शब्द, अक्षर, चिन्ह, चित्र, तस्बिर, स्केच, फोटो, अडियो, भिडियो, श्रव्य दृश्य, संकेत वा सन्देश पठाउने, पोष्ट गर्ने, सेयर गर्ने वा सोही कार्यबाट कसैलाई सताउने, तर्साउने, धम्काउने, लज्जित गराउने, अपमान गर्ने, मानमर्दन गर्ने वा अफवाह फैलाउने गरी आवाजको नक्कल गर्ने जस्ता कार्यलाई साइबार बुलिङ भनिन्छ। साइबर स्टकिङ गर्न नहुने कसैले सामाजिक सञ्जालको प्रयोग गरी साइबर स्टकिङ गर्न वा गराउन नहुने व्यवस्था पनि विधेयकमा छ। साइबर स्टकिङ कसुर गर्नेलाई तीन वर्षसम्म कैद वा पाँच लाख रुपैयाँसम्म जरिबाना वा दुवै सजाय हुनेछ। विधेयकमा उल्लेख छ। साइबर स्टकिङ के हो ? इन्टरनेट प्रविधिको प्रयोग गरी कसैलाई झुट्टा आरोप लगाउने, धम्की दिने, जालसाजी गर्ने, दुव्र्यवहार गर्ने, निगरानी गर्ने, वैयक्तिक गोपनीयता भंग गर्ने, बारम्बार अनावश्यक सन्देश पठाउने, गोप्य जानकारी खुलासा गर्ने वा वैयक्तिक सुरक्षामा खतरा पुर्याउने कार्य गरी कसैलाई हैरानी दिएमा साइबर स्टकिङ गरेको सम्झनुपर्छ। कसैको आइडी तथा सूचना ह्याक गर्न नहुने कसैले सामाजिक सञ्जालको प्रयोग गरी कसैको आइडी तथा सूचना ह्याक गर्नु नपाइने व्यवस्था पनि गरिएको छ। अरू आइडी ह्याक गरेर दुरुपयोग गर्ने कार्य व्यापकरुपमा हुँदै आएको छ। ह्याक भनेको के हो ? कसैको कम्प्युटर प्रणाली वा सामाजिक सञ्जालको पासवर्ड वा सिरियल नम्बर क्याक गरी त्यस्तो कम्प्युटर प्रणाली वा सामाजिक सञ्जालको गुप्त संकेत पासवर्ड वा सिरियल नम्बर चोरी गरी त्यस्तो कम्प्युटर प्रणाली वा सामाजिक सञ्जालमा अनधिकृत रूपमा पहुँच प्राप्त गरी तथ्यांक भण्डारमा हस्तक्षेप गर्ने कार्य नै ह्याक हो। अरु आइडी ह्याक गर्ने कसुर गर्नेलाई तीन वर्षसम्म कैद वा १५ लाख रुपैयाँसम्म जरिवाना वा दुवै सजायको व्यवस्था गरिएको छ। फिसिङ वा इम्पोस्टर स्क्याम गर्न नहुने कसैले सामाजिक सञ्जालको प्रयोग गरी फसिङ वा इम्पोष्टर स्क्याम गर्नु हुँदैन। विधेयकमा भनिएको छ। फसिङ वा इम्पोस्टर स्क्याम कसुर गर्नेलाई तीन वर्षसम्म कैद वा १५ लाख रुपैयाँसम्म जरिबाना वा दुवै सजाय हुने व्यवस्थाको प्रस्ताव गरिएको छ। फिसिङ भन्नाले विद्युतीय सञ्चार माध्यमबाट कुनै कुरा सत्य हो भन्ने विश्वासमा पारी कुनै व्यक्तिको युजरनेम र पासवर्ड, क्रेडिट कार्ड नम्बर, बैंक एकाउन्ट जस्ता संवेदनशील सूचना प्राप्त गर्ने कार्य सम्झनु पर्छ । इम्पोस्टर स्क्याम भन्नाले कुनै व्यक्तिले अरू कसैबाट पैसा वा व्यक्तिगत विवरण चोर्ने उद्देश्यले फोन वा इमेल वा विद्युतीय उपकरण वा प्रणालीद्वारा आफू चिनजान भएको वा विश्वास गर्न योग्य व्यक्ति भएको भन्ने विश्वासमा पारी उपहार वा पुरस्कार पठाउन व्यक्तिगत पासवर्ड र संवेदनशील जानकारी लिएर पछि कुनै रकम माग गर्ने कार्य हो। सेक्सटोर्सन वा एक्सटोर्सन गर्न नहुने कसैले सामाजिक सञ्जालको प्रयोग गरी सेक्सटोर्सन वा एक्सटोर्सन गर्न नपाइने विधेयकमा छ। यस्तो कसुर गरेमा तीन वर्षसम्म कैद वा १५ लाख रुपैयाँसम्म जरिबाना वा दुवै सजायको प्रस्ताव विधेयकमा गरिएको छ। सेक्सटोर्सन के हो ? कसैको नितान्त व्यक्तिगत तथा निजी तस्बिर, अडियो वा भिडियो सामाजिक सञ्जालको प्रयोग गरी सार्वजनिक गर्ने वा कसैसँग सेयर गर्ने धम्की दिई यौन शोषण, आर्थिक लाभ वा हिंसाका लागि बाध्य पार्ने कार्य नै सेक्सटोर्सन हो । एक्सटोर्सन भन्नाले कसैले कुनै व्यक्तिलाई सामाजिक सञ्जालको प्रयोग गरी निज वा अरू कसैलाई कुनै क्षति पुर्याउने डर त्रासमा पारी निजबाट बेइमानीपूर्वक आफ्नो वा अरू कसैका लागि कुनै लाभ उठाएमा वा त्यस्तो लाभ उठाउने नियतले कुनै काम गराउने कार्य सम्झनुपर्छ। बीभत्स तस्बिर वा अडियो वा भिडियो पोस्ट वा सेयर गर्न नहुने कसैले सामाजिक सञ्जालमा बीभत्स तस्बिर वा अडियो वा भिडियो पोस्ट वा सेयर गर्नु नहुने व्यवस्था गर्न लागिएको छ। यस्तो कसुर गर्ने लाई तीन महिनासम्म कैद वा पचास हजार रुपैयाँसम्म जरिबाना वा दुवै सजाय हुने व्यवस्था गरिएको छ। अश्लील मिथ्या वा भ्रामक विषयवस्तु प्रसार गर्न नहुने विधेयक अश्लील मिथ्या वा भ्रामक विषयवस्तु प्रसार गर्न नहुने प्रस्ताव गरिएको छ। कसैले सामाजिक सञ्जालको प्रयोग गरी अश्लील शब्द, तस्बिर, संकेत, भिडियो, अडियो, मिथ्या वा भ्रामक सूचना प्रसार गर्न, त्यस्तो सूचनाको दुष्प्रचार वा तोडमरोड वा कमेन्ट गरी प्रसार गर्न हुँदैन। विधेयकमा छ। अश्लिल मिथ्या वा भ्रामक विषयवस्तु प्रसार गर्नलाई दुई वर्षसम्म कैद सजाय वा तीन लाख रुपैयाँसम्म जरिबाना वा दुवै सजाय हुने व्यवस्था गरिको छ। डिपफेक भिडियो अपलोड वा प्रसार गर्न नहुने सामाजिक सञ्जालको प्रयोग गरी डिपफेक भिडियो अपलोड वा प्रसार गरे कडा सजायको व्यवस्था गरिएको छ। यस्तो कसुर गर्नेलाई दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने विधेयकमा व्यवस्था छ। डिपफेक भिडियो के हो ? आर्टिफिसियल इन्टेलिजेन्सको प्रयोग गरी कुनै व्यक्तिको अनुहार, आवाज वा हाउभाउलाई नक्कल वा प्रतिस्थापन गरी गलत सूचना प्रवाह गर्ने, अश्लीलता फैलाउने वा चरित्रहत्या गर्ने कार्य गर्नुनै डिपफेक भिडियो सम्झनुपर्छ। पछिल्लो समयमा झुठो र मिथ्या सूचनाबाट डिपफेक बनाएर चरित्रहत्या गर्ने, अश्लिलता फैलाउने काम अत्यधिक बढेको छ। बेनामी वा छद्मभेषी पहिचान बनाउन वा प्रयोग गर्न नहुने सामाजिक सञ्जालमा फेक आइडी, पेज र समूह बनाउने कार्य व्यापकरुपमा देखिएको छ। यस्तो कसुर गर्नेलाई तीन महिनासम्म कैद वा ५० हजार रुपैयाँसम्म जरिबाना वा दुवै सजाय हुने छ। कसैले सामाजिक सञ्जालमा बेनामी वा छद्मभेषी (फेक आइडी, पेज, समूह) वा अरूको नामबाट पहिचान सिर्जना गर्ने, त्यस्तो बेनामी वा छद्मभेषी पहिचान मार्फत विषयवस्तु उत्पादन गरी पोष्ट वा सेयर गर्ने, अरूको विषयवस्तु सेयर गर्ने, कमेन्ट वा कल गर्ने कार्य गर्नु हुँदैन। विधेयकमा उल्लेख छ। कसैले प्लेटफर्ममा व्यक्तिगत वा सामूहिक रुपमा छद्मभेषी, स्थायी वा अस्थायी समूह, पेज वा अन्य कुनै पनि प्रकारको आइडी खोली नेपालको सार्वभौमसत्ता, भौगोलिक अखण्डतामा खलल पुग्ने वा राष्ट्रिय हित प्रतिकूल हुने गरी गलत वा भ्रामक सूचना सम्प्रेषण गर्न नपाइने व्यवस्था गरिएको छ। यस्तोे कसूर गर्नेलाई प्रचलित कानुनबमोजिम सजाय हुनेमा सोही बमोजिम र प्रचलित कानुनमा सजाय उल्लेख भएको रहेनछ भने पाँच वर्षसम्म कैद वा १५ लाख रुपैयाँसम्म जरिवाना वा दुवै सजाय हुने व्यवस्था पनि विधेयकमा छ। थप सजाय हुने सामाजिक सञ्जालको प्रयोग गरी प्रचलित कानुनबमोजिम कसुर हुने कार्य गरेमा वा त्यस्तो कसुर गर्न दुरुत्साहन गरेमा प्रचलित कानुनबमोजिम हुने सजायमा एक वर्षसम्म थप कैद सजाय हुने व्यवस्थाको प्रस्ताव पनि विधेयकमा छ। यस ऐनबमोजिमको कुनै कसुर एक पटकभन्दा बढी गर्ने कसुरदारलाई पटकै पिच्छे त्यस्तो कसुरमा हुने सजायको दोब्बर सजाय हुनेछ। विधेयकमा भनिएको छ। सार्वजनिक पद धारण गरेको वा राज्य कोषबाट सुविधा लिएको कुनै व्यक्तिले यस ऐनबमोजिम कसुर हुने काम गरेमा त्यस्तो कसूरदारलाई यस ऐनबमोजिम हुने सजायमा ५० प्रतिशतसम्म थप सजाय हुने व्यवस्था गरिएको छ। कसैले बालबालिकाको प्रयोग गरी कसुर हुने कार्य गरेमा एक वर्षसम्म थप कैद सजाय हुने व्यवस्था पनि विधेयकमा छ। दुरुत्साहन, उद्योग वा षड्यन्त्र गर्न नहुने कसैलाई दुरुत्साहन गर्ने वा त्यस्तो कसुरको उद्योग वा षड्यन्त्र गर्ने वा त्यस्तो कसूर गर्न सघाउने वा अन्य कुनै ब्यहोराले मतियार भई कार्य गर्ने व्यक्तिलाई मुख्य कसुरदारलाई हुने सजायको आधा सजाय हुनेछ, विधेयकमा भनिएको छ। प्रचलित कानुनबमोजिम सजाय गर्न बाधा नपर्ने कसुर ठहरिने कुनै काम अन्य कुनै प्रचलित कानुनबमोजिम पनि कसूर ठहरिने रहेछ र त्यस्तो कसुरमा यस ऐनमा उल्लिखित हदभन्दा बढी सजाय हुने रहेछ भने त्यस्तो कसुरउपर छुट्टै कारबाही चलाई सजाय गर्न बाधा पुर्याएको नमानिने पनि विधेयकमा छ । क्षतिपूर्ति भराउनुपर्ने ऐनबमोजिम सजाय हुने कसुर गरेको कारणबाट कसैलाई कुनै किसिमको हानि, नोक्सानी, हैरानी वा क्षति भएको रहेछ भने त्यस्तो हानिनोक्सानी, हैरानी वा अति वाणको मनासिव रकम सम्बन्धित कसुदारबाट पीडितलाई भराई दिन पर्नेछ। तीन महिने हदम्याद यो कानुनमा हदम्यादको भने प्रस्ताव गरिएको छ। सामाजिक सञ्जालको प्रयोग गरी कसैले कसुर हुने कार्य गरेमा मर्का पर्ने व्यक्ति तीन महिनाभित्र उजुरी गर्नु पर्ने छ। तीन महिनाभित्र उजुर नगरेमा पनि यो ऐन आकर्षित हुँदैन। विद्युतीय प्रमाणको ग्राह्यता विद्युतीय प्रणालीबाट सिर्जना भएको विद्युतीय वा अन्य कुनै स्वरुपमा रहेको कुनै सूचना वा तथ्यांक कसुर मानिने मुद्दाको कारबाहीमा प्रमाणका रूपमा ग्राह्य हुने व्यवस्था पनि विधेयकमा प्रस्ताव गरिएको छ। पुनरावेदनको व्यवस्था : यो ऐनबमोजिम जिल्ला अदालतले गरेको निर्णयमा चित्त नबुझेमा त्यस्तो निर्णय थाहा पाएको मितिले ३५ दिनभित्र उच्च अदालतमा पुनरावेदन गर्न सकिने व्यवस्था गरिएको छ । अनुमतिपत्र प्राप्त व्यक्तिले पालना गर्नु सर्त पालना नगरेमा, सामाजिक सञ्जाल प्लेटफर्मबाट विषयवस्तु हटाउन निर्देशन नमानेमा, पालना गर्नुपर्ने सर्त पालना नगरेमा विभागले जरिवाना गर्ने गरी गरेको निर्णयमा चित्त नबुझेमा त्यस्तो निर्णय भएको मितिले ३५ दिनभित्र जिल्ला अदालतमा पुनरावेदन गर्न सकिने व्यवस्था पनि गरिएको छ। द्रुत प्रतिकार्य समूह गठन गर्ने पीडितको अधिकारको तत्काल रक्षा गर्ने व्यवस्थाका लागि विभागले विज्ञ तथा सम्बद्ध निकायको प्रतिनिधिसमेत रहने गरी द्रुत प्रतिकार्य समूह (र्यापिड रेस्पोन्स टिम) गठन गर्न सक्ने व्यवस्था पनि गरिएको छ । विधेयकको भनिएको छ, सूचना प्रविधिसम्बन्धी हेर्ने विभागले टेलिफोन, इमेल, फ्याक्स वा सामाजिक सञ्जालबाट गुनासो सुन्न र त्यस्तो गुनासोउपर द्रुत प्रतिकार्य गर्नका लागि आवश्यक कर्मचारी सहितको छुट्टै कक्षको समेत व्यवस्था गर्न सक्नेछ । द्रुत प्रतिकार्य समूहले कुनै प्लेटफर्म वा कुनै अन्य व्यक्ति वा निकायलाई सामाजिक सञ्जालमा प्रसार गरिएको कुनै विषयवस्तु तत्काल हटाउन, कसैले हेर्न नमिल्ने गरी संग्र्रह गर्न वा पीडितको अधिकार रक्षाको लागि तत्काल कुनै उपयुक्त कार्य गर्न निर्देशन दिन सक्ने व्यवस्था पनि गरिएको छ। दु्रतप्रतिकार्य समूहको निर्देशन पालना गर्नु वा गराउनु सम्बन्ध प्लेटफर्मको कर्तव्य हुनेछ। सचेतना मुलुक कार्य गर्न सक्ने व्यवस्था पनि गरिएको छ। मन्त्री गुरुङले विधेयक पेस गर्दै सामाजिक सञ्जालको प्रयोगलाई व्यवस्थित, मर्यादित र सुरक्षित बनाउन स्पष्ट कानुन निर्माण गर्नुपर्ने आवश्यकता प्राय: संसारका सबै देशले महसुस गरेको पाइएको बताए । उनले नेपालमा पनि सूचना प्रविधि क्षेत्रमा भएको विकास सँगसँगै सामाजिक सञ्जालको प्रयोग बढिरहेको स्पष्ट पारे । उनले सामाजिक सञ्जालको सही र व्यवस्थित प्रयोग गरी सामाजिक सद्भाव, सांस्कृतिक सहिष्णुता र सुशासन प्रबद्र्धन गर्न सामाजिक सञ्जालका प्लेटफर्म सञ्चालक र प्रयोगकर्तालाई जिम्मेवार तथा जवाफदेही बनाउनुपर्ने बताए। उनले सामाजिक सञ्जालको सञ्चालन र प्रयोगलाई मर्यादित, सुरक्षित र व्यवस्थित गर्ने तथा नियमन गर्ने सम्बन्धमा कानुन निर्माण गर्न आवश्यक भएकाले सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक पेस गरेको जानकारी दिए । अनुमतिपत्रको खारेजी सामाजिक सञ्जाल प्लेटफर्मको अनुमतिपत्र खारेज गर्न सक्ने व्यवस्थाको प्रस्ताव गरिएको छ। अनुमतिपत्र प्राप्त व्यक्तिले मुलुकको शान्ति सुरक्षा, अमनचयन, सार्वभौमसत्ता, भौगोलिक अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमानमा खलल पुग्ने वा राष्ट्रहित प्रतिकूलका विषयवस्तु प्रसार गरे वा गराएमामा अनुमति पत्र खारेज हुनेछ। अनुमतिपत्र प्राप्त व्यक्तिले यो ऐन वा यस ऐनअन्तर्गत बनेको नियम बमोजिम पालना गर्नुपर्ने शर्तको उल्लंघन गरेमा पनि खारेज हुन्छ। झुट्टा विवरण पेस गरी अनुमतिपत्र लिएको प्रमाणित भएमा, नेपाल बाहिरबाट सञ्चालित सामाजिक सञ्जालको हकमा नेपालमा सम्पर्क विन्दुको व्यवस्था नगरेमामा पनि खारेज गर्ने व्यवस्था गरिएको छ। गुनासो सुनुवाइ संयन्त्रको व्यवस्था नगरेमा,विभागले दिएको निर्देशन पालना नगरेमा खारेज हुने छ। अनुमतिपत्र खारेज गर्नुपर्ने देखिएमा विभागले त्यस्तो अनुमतिपत्र प्राप्त व्यक्तिलाई अनुमतिपत्र खारेज गर्नु नपर्ने कुनै मनासिव आधार र कारण भए त्यस्तो आधार र कारण १५ दिनभित्र पेस गर्न मौका दिनुपर्ने व्यवस्था पनि छ । अनुमति प्राप्त नगरेको वा अनुमति पत्र रद्द गरेको प्लेटफर्म नेपालभित्र रोक लगाउन पनि सकिने छ। विषयवस्तु हटाउन निर्देशन दिन सक्ने सामाजिक सञ्जाल प्लेटफर्मबाट विषयवस्तु हटाउन निर्देशन दिन सक्ने व्यवस्थाको प्रस्ताव पनि विधेयकमा छ। जाँचबुझ गर्दा कुनै विषयवस्तु हटाउनु पर्ने देखिएमा सूचना प्रविधि हेर्ने विभागले अस्थायी वा स्थायी रूपमा वा आंशिक वा पूर्णरुपमा हटाउन सम्बन्धित अनुमतिपत्र प्राप्त व्यक्ति वा अनुमतिपत्र प्राप्त व्यक्तिको नेपालस्थित सम्पर्क विन्दुलाई निर्देशन गर्न सक्नेछ। निर्देशन प्राप्त भएपछि सम्पर्क विन्दुले तत्काल हटाउनुपर्ने व्यस्था गरिएको छ। निर्देशन दिइएको विषयवस्तु नहटाउने अनुमतिपत्र प्राप्त व्यक्ति वा सम्पर्क विन्दुलाई विभागले पटकै पिच्छे ५ देखि १५ लाख रुपैयाँसम्म जरिवाना पनि गर्न सक्नेछ। नहटाएको कारणले कसैलाई क्षति पुगेको रहेछ भने पीडित क्षतिपूर्ति पनि भराउने पर्ने व्यव्साथ गरिएको छ। सम्पर्क बिन्दुको व्यवस्था गर्नुपर्ने नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क विन्दुको स्थापना गर्नुपर्ने व्यवस्था गर्न लागिएको छ । विधेयकमा अनुमतिपत्र प्राप्त व्यक्तिले कुनै संस्था वा निकायलाई सम्पर्क बिन्दु तोक्न सक्ने व्यवस्थाको प्रस्ताव गरिएको छ । यो ऐन प्रारम्भ भएको मितिले तीन महिनाभित्र सम्पर्क बिन्दुको स्थापना गर्नु वा सम्पर्क विन्दु तोक्नु पर्ने छ। विभाग वा सम्बद्ध निकायले नेपाल बाहिरबाट सञ्चालित अनुमतिपत्र प्राप्त व्यक्तिसँग सम्पर्क गर्दा सम्पर्क विन्दुमार्फत गर्न सक्ने व्यवस्थाको प्रस्ताव गरिएको छ ।"
नेपाललाई अमेरिकी प्रत्यक्ष अनुदान सहायता कटौती नहुनेमा विश्वास,"काठमाडौं : दोस्रोपटक अमेरिकी राष्ट्रपति बनेका डोनाल्ड ट्रम्पले यतिबेला मुलुकलाई आर्थिक रूपमा थप सशक्त बनाउने नीति अघिसार्दा नेपाललाई पनि अल्पकालीन र दीर्घकालीन प्रभाव पर्ने देखिएको छ। विश्वकै प्रभावशाली मुलुक अमेरिकाले हालसम्म आर्थिक सहायता गर्दै आएका अन्तर्राष्ट्रिय संस्थाहरूमा कुनैमा हातै झिक्ने र कुनैमा कटौतीको घोषणा गरिसकेको छ। अझ विभिन्न मुलुकमा अनुदान सहायतालाई पनि कुनकुन मुलुकलाई निरन्तरता दिने वा नदिने भनेर समीक्षा गर्न लागेकाले अब के होला भन्ने संशय धेरै मुलुकमा परेको छ। विशेष गरेर नेपाल जस्ता विकासोन्मुख मुलुक त्यस्ता सहायतामा आश्रित हुने भएकाले निरन्तरता नहुँदा बढी प्रभावित हुन सक्छन्। किनभने अमेरिकी सहयोग नियोग (यूएसएआईडी) ले नेपाललाई दिएको अनुदान सहायता ३ महिनाका लागि स्थगित गर्न सरकारदेखि अन्य संघसंस्थालाई पत्रमार्फत निर्देशन दिइसकेको छ। जबकी नेपाल सरकारसँग अमेरीकाले प्रत्यक्ष सहायता गर्न यसअघि ५ वर्षे रणनीति साझेदार गरेको थियो। जसमा यसअवधिका लागि अमेरीकी सरकारले करिब ५ सय मिलियन डलर अनुदान सहायता गर्ने प्रतिबद्धता गरेको अर्थ मन्त्रालयद्वारा सार्वजनिक रातो किताबमा पनि उल्लेख छ। यसअनुसार वर्षमा सरदर १ सय मिलियन डलर खर्च हुँदै आएको थियो। अर्थ मन्त्रालयका अनुसार निर्देशित पत्रअनुसार अब डेभलपमेन्ट अब्जेक्टिभ एग्रिमेन्टमध्ये बजेट प्रणालीमार्फत सर्व सञ्चित कोषबाट भुक्तानी हुने प्रकृतिका चारवटा परियोजनाहरूमा प्राप्त अनुदान स्थगित भएका छन्। उक्त यूएसएआईडीका आयोजनाअन्तर्गत क्रमशः स्वास्थ्य, कृषि, शिक्षा र समावेशी नीति वित्तपोषण परियोजना सञ्चालनमा थिए। तर ३ महिनापछि फेरि निरन्तरता पाउने वा नपाउनेमा पर्ख र हेरको अवस्थामा छ। तर, यता उच्चस्तरीय आर्थिक क्षेत्र सुधार सुझाव आयोगका अध्यक्ष रामेश्वर खनाल ९० दिनसम्मलाई स्थगित भनेर यसअवधिसम्म नदिने प्रतिबद्धता गरेकाले नआउन सक्ने बताउँछन्। उनकाअनुसार ३ महिना बीचमा अमेरिकी सरकारले पुनरावलोकन गरेर कुनकुन मुलुकमा सहायता जारी राख्ने र कुन देशमा कटौती गर्ने भन्ने विषयमा निर्णय गर्छ। यस्तो निर्णय गर्ने क्रममा नेपाललाई दिइआएको प्रत्यक्ष सहायता अर्थात् अमेरिकी सरकारले सिधै नेपाली सरकारलाई दिएको अनुदान सहायदामा कटौती नहुने उनको विश्वास छ। उनी भन्छन्, बरु अमेरीकाले नेपालमा सिधै सहायता दिनुको अतिरिक्त अरु विभिन्न निकायमार्फत पनि सहायता दिन्छ। जस्तै ः विश्व स्वास्थ्य संगठन (डब्लूएचओ)बाट बाहिरिने घोषणा गरेसँगै यसमा सहयोग प्राप्त नहुने देखिन्छ। यससँगै संयुक्त राष्ट्र संघीय निकायहरूमा दिएको सहयोगमा पनि कटौती गर्ने भनिएको छ। अमेरिका भनेको विश्व बैंक, एशियाली विकास बैंक (एडीबी) लाई पनि ठूलो सहयोग गर्ने मुलुक हो। यसकारण अमेरिकाले ती निकायलाई सहयोग कम गयो भने त्यस्ता निकायबाट नेपालमा आउने सहयोग पनि कटौती हुन्छ। यस्तो कटौतीको सम्भावना छ। तर, अहिलेको ट्रम्प नेतृत्व सरकारको धारणा अमेरिका पहिलो हो भन्ने नीतिको विरुद्धमा काम गर्ने, अमेरिकाको व्यापारिक स्वार्थको विरुद्धमा काम गर्ने र अमेरीकाको राष्ट्रिय सुरक्षाको हितको विरुद्धमा काम गर्ने मुलुकहरूलाई भने सहायता कटौती गर्ने संकेत देखिएको आयोगका अध्यक्ष खनालले औंल्याए। तर, त्यस्तो सहायता कटौतीमा नेपाल नपर्ने उनी दाबी गर्छन्। किनभने नेपालले अमेरिकाको व्यापारमा पनि केही हानी गरेको छैन। नेपालबाट अमेरीकामा गएर हराएका अर्थात् लुकेकालाई फर्काए भने पनि मुलुकले सहजै स्विकार गरेकै छौं, कोलम्बियाको जस्तो आफ्नै नागरिकलाई नस्विकार्ने पनि होइन। उनले थप्दै अन्नपूर्णसँग भने, कोलम्बिया नागरिकलाई अमेरिकाले फर्काउँदा नस्विकारेपछि ट्यारिफ (आयातित वस्तुमा लाग्ने कर) बढाइदिन्छु भनेर थर्काएपछि बाध्यभएर नागरिक फिर्ता लिएको थियो। त्यसकारण नेपालसँग विगतमा भइरहेको सम्बन्ध, अहिले भइरहेको सम्बन्ध र नेपालले अमेरीकाको स्वार्थको विरुद्धमा कहिल्यै काम नगरेको हुनाले सहायता हाललाई स्थगित भएपनि निरन्तरता पाउनेमा उनी ढुक्क छन्। सरकारबाहेकका अन्य संघसंस्थाको सहायता निरन्तरतामा संशय नेपाल सरकारलाई प्रत्यक्ष सहायताबाहेक अमेरिकाको सहायतामा यहाँ सञ्चालित सयौं परियोजनाहरू छन्। एमसीसीको हकमा नेपाल सरकारको योगदान छ। सरकारकै करिब १४ अर्ब रुपैयाँ खर्च गर्छ। यसबाटै कार्यालय चलाउने काम हुनसक्छ। यद्यपि एमसीसीबारे भने अहिल्यसम्म कुनै निर्देशन आएको सुनिँदैन। यता अमेरिकि सहयोग नियोग (यूएसएआईडी)ले आईएनजीओ परिचालनबाट गरेको खर्चमा ३ महिनालाई केही अफ्ठेरो पर्न सक्ने सरोकारवालाहरू बताउँछन्। तर, यसबीच उनीहरूले भुक्तानी गर्न बाँकी राखेर उधारोमा काम लगाउन पनि सक्छन्। तर, ९० दिनपछि नेपाललाई अफ्ठेरो हुने काम पक्कै नहुने विश्वास पनि गरिएको छ। यसैक्रममा गैरसरकारी संस्था (एजीओ)हरूको छाता संगठन एनजीओ फेडेरेसन अफ नेपाल (गैरसरकारी संस्था महासंघ)का कार्यकारी निर्देशक हुम भण्डारी अमेरिकी सरकारबाट नेपाल सरकारलाई प्रत्यक्षबाहेक विभिन्न संघसंस्थाबाट सञ्चालित कार्यक्रम पनि हाललाई स्थगित हुँदा कर्मचारीदेखि प्रशासनिक खर्चमा चुनौती देखिएको औंल्याउँछन्। उनकाअनुसार यूएसएआईडिअन्तर्गतका सबै परियोजना स्थगित गर्न भनिएकाले तत्काललाई चुनौती छ। यूएसएआईडीका परियोजनाहरू विभिन्न आईएनजीओ, यूएन एजेन्सीलगायतबाट जाने भएकाले ठ्याक्कै कति संस्था प्रभावित होलान भन्ने अनुमान गर्न नसकेको उनको भनाइ छ। यद्यपि ३ सयदेखि साढे ३ सय जति संस्था प्रभावित हुनसक्ने उनको अनुमान छ। अब अमेरीकी सरकारले हालसम्मको समीक्षा गरेर रणनीतिक प्राथमिकताका क्षेत्रमा मात्र लगानी गर्ने भनिसकेकाले निरन्तरता नहुँदा यो क्षेत्रमा लागेका संस्था र रोजगार पाएका सबै प्रभावित हुने भए। यूएसएआईडी मार्फतका सबैखालका कर्मचारी गरेर हजारमाथिका नेपालीले रोजगार पाइरहेकोमा उनीहरूको जागिर प्रभावित हुनसक्छ, उनले अन्नपूर्णसँग भने। यद्यपि अन्तिम निर्णय नआएसम्म पर्खनु पर्ने स्थिति रहेको उनको भनाइ छ। के होला नेपालअमेरिका व्यापार सम्झौता ? नेपाल र संयुक्त राज्य अमेरिकाबीचमा भएको व्यापार सम्झौताको म्याद सन् २०२५ नोभेम्बरसम्म छ। नेपालले उक्त सम्झौतालाई थप सहुलियतसहित नवीकरण गर्न माग गरिरहेको आयोगका अध्यक्ष खनाल बताउँछन्। तर, यस विषयमा अमेरिकी सरकारले धारणा स्पष्ट नपारेकाले अहिल्य नै के होलान् भन्न सकिँदैन। तर, नेपालबाट अमेरिकी बजारमा निर्यात हुने वस्तुलाई सरकारले त्यत्ति नकारात्मक नलिने उनको ठहर छ। किनभने अमेरिकाको आन्तरिक बजारलाई नेपाली उत्पादनले असर गर्दैन। त्यहाँ स्टिल, गाडी उत्पादन गर्छ। नेपालले यस्ता वस्तु निर्यात गर्दैन। नेपालले निर्यात गर्ने वस्तुहरू अमेरिकन बजारमा खासै उत्पादित नहुने भएकाले त्यस्ता वस्तुमा असर नपर्ने उनको भनाइ छ।"
माघे औंसीमा मेला भर्न त्रिवेणीमा भक्तजनको घुँइचो,"नवलपुर : माघे औंसीका अवसरमा त्रिवेणी गजेन्द्रमोक्ष दिव्यधाममा हजारौं श्रद्धालु भक्तजनहरू धार्मिक मेला भर्न आइपुगेका छन् । नेपाल तथा भारतबाट हजारौँ भक्तजन अघिल्लो दिन मंगलबारदेखि नै यहाँ आएका हुन् । माघे औंसीको अवसरमा बर्सेनि धार्मिक मेला लाग्ने गर्दछ । मेलाका कारण त्रिवेणी क्षेत्र भक्तजनले भरिभराउ भएको त्रिवेणी गजेन्द्रमोक्ष दिव्यधाम क्षेत्र विकास समितिका कार्यकारी निर्देशक झपेन्द्रश्वर भुसालले बताए । उनले भने,'हिजैदेखि यहाँ आउने भक्तहरूको संख्या अत्याधिक छ,अघिल्लो वर्षभन्दा यो वर्ष तिर्थयात्रीहरू बढी छन् । भुसालले मेलालाई व्यवस्थित बनाउन खानेपानी,शौचालय ,सडकबत्ती र ४ स्थानमा स्वास्थ्य शिविरको व्यवस्था गरिएको जानकारी दिए । भारतको उत्तरप्रदेश ,बिहारलगायतको क्षेत्रबाट यहाँ आउने धार्मिक पर्यटनको संख्या अत्याधिक हुने उनले बताए । मंगलाबारदेखि नै आएका भक्तजन त्रिवेणी धाम,गजेन्द्रमोक्ष दिव्यधामलगायत दर्जनौं मठमन्दिरमा रातभर भजनकीर्तन गरेर रात कटाएका छन् । त्रिवेणी धाम क्षेत्र विकास समितिले मेलाको व्यवस्थापन गरेको तथा स्थानीय प्रशासनले सुरक्षा व्यवस्था मिलाएको मेलामा बुधबार बिहानैदेखि पूजापाठ र भजनकीर्तन गर्नेको घुइँचो लागेको हो । माघे औंसीमा त्रिवेणी धाममा स्नान गर्न देवतासमेत आउने जनविश्वास रहेकाले औंसीमा यहाँ स्नान गर्नाले पुण्य मिल्ने परापूर्वकालदेखिको विश्वास रहेको त्रिवेणी धामस्थित गजेन्द्रमोक्ष दिव्यधामका स्वामी कृष्ण प्रपन्नाचार्यले बताए । 'माघ महिना सर्वोत्त महिना हो। त्यसमा पनि माघको औँसीको विशेष महत्व छ,यहाँ स्नान गर्दा पुन्य मिल्छ,आज यहाँ आएर गरिने दान महादान हुने धार्मिक विश्वास छ,' स्वामी प्रपन्नाचार्यले बताए। स्वर्णभद्रा,पूर्णभद्रा र नारायणी नदीको संगमस्थल त्रिवेणीधाममा माघे औंसीको अवसरमा परापूर्वकालदेखि नै धार्मिक मेला लाग्दै आएको शास्त्रहरूमा समेत उल्लेख छ । माघे औंसीका अवसरमा बाबुआमा नहुनेले यहाँ श्राद्ध गर्ने र दान दिने चलन रहेको छ । त्रिवेणी क्षेत्र त्रेता युगमा वाल्मीकी ऋषिको तपोभूमि,लवकुशको जन्मस्थल, सीतामाता धर्तीमा पाताल प्रवेश गरेको स्थल भएकाले यो स्थान ऐतिहासिक धार्मिकस्थल समेत भएको स्वामी कृष्ण प्रपन्नाचार्यले बताए । परापूर्वकालमा हात्ती र गोहीको लडाइँमा भगवान् नारायणले अवतार लिएर हात्तीलाई मोक्ष दिलाएको कारण यस धामलाई गजेन्द्र मोक्ष दिव्यधाम भन्ने गरिएको स्वामी कृष्ण प्रपन्नाचार्यको भनाई छ । उनका अनुसार यो क्षेत्र मुक्तिनाथ भगवान् को चरण पादुका स्थल पनि हो । त्रिवेणीमा लाग्ने धार्मिक मेलालाई मध्यनजर गरेर सुरक्षा व्यवस्था चुस्त दुरुस्त पारिएको जिल्ला प्रहरी कार्यालय प्रवक्ता प्रहरी नायब उपरीक्षक डेजी शाहले बताए । उनका अनुसार नागरिक सहायता कक्ष स्थापना गरी काम गरिरहेको छ । जनपद र सशस्त गरेर १५० जना ढी प्रहरी खटिएका छन् ।"
डोल्पामा आगलागीमा परी ७५ वर्षीय वृद्धको मृत्यु,डोल्पा : डोल्पाको मुड्केचुला गाउँपालिकामा आगलागीमा परी ७५ वर्षीय वृद्धको मृत्यु भएको छ। वडा नम्बर४ ईल स्थित गाउँमा रहेको बादी कामीको घरमा बिहान ९ बजे आगलागी हुँदा ७५ वर्षीय वृद्ध बादी सार्कीको सुतेको अवस्थामै जलेर मृत्यु भएको जिल्ला प्रहरी कार्यालय डोल्पाका डिएसपी हरिकृष्ण केसीले जानकारी दिए। उनका अनुसार वृद्ध अवस्थाका ७५ वर्षीय बादी कामी अस्वस्थता कारण घरभित्र अगेना नजिक सुतिरहेको अवस्थामा ओढेको बल्याङ्केट चुलोमा परेर जल्दा आगलागी भएको बताइएको छ। आगलागीबाट दुईतले माटो ढुङ्गा र काठले बनेको घर जलेर पूर्वरूपमा ध्वस्त भएको छ। मृतक कामीका ज्वाइँ र छोरी काम विशेषले खेतबारीमा गएको अवस्थामा घर आगलागी भएको थियो। आगलागी पछि ईल स्थित प्रहरी चौकीका सुरक्षाकर्मी र स्थानीय मिलेर गोठमा भएका पशुचौपायाको सकुशल उद्धार गरिएको थियो। आगलागीको खबरपछि जिल्ला प्रहरी कार्यालयबाट प्रहरीको टोलीसमेत घटनास्थल गएको बताइएको छ।
निजी वनका सालका रुख काट्न कार्यविधि,"हेटौंडा : बागमती प्रदेशको वन तथा वातावरण मन्त्रालयले निजी वनमा रहेका साल प्रजातिको रुख कटान कार्य सुरुवात गर्न सोको अनुगमन कार्यविधि तयार पारेको छ। वन निर्देशनालयले हेटौंडामा आयोजना गरेको दुई दिने दोस्रो त्रैमासिक समीक्षा गोेष्ठी कार्यक्रममा मन्त्रालयका सचिव डाकेदार बरालले निजी वनको साल प्रजातिको रुख कटान, उपभोग, ओसारपसार, बिक्री वितरण तथा अनुगमनसम्बन्धी कार्यविधि, २०८१ तयार गरी स्वीकृतिका लागि प्रदेश सरकार मन्त्रिपरिषद्मा पठाउने अन्तिम चरणमा पुगेको बताएका हुन्। उनले भने, मन्त्रालयले अहिले निजी वनको साल प्रजातिको रुख कटान, उपभोग, ओसारपसार, बिक्रीवतरण तथा अनुगमनसम्बन्धी कार्यविधि, २०८१ मस्यौदा तयार गरिसकेको अवस्था छ। यो कार्यविधि प्रदेश सरकार मन्त्रिपरिषद्बाट स्वीकृत भएपछि लागु हुनेछ। यो कार्यविधिबमोजिम दर्ता भएका निजी वनधनीहरूले आफ्नो निजी वनमा लगाइएका वा हुर्काइएका सालका रुखहरू स्वीकृति लिई कटान र उपयोग गर्न सक्नेछन्। संघीय सरकारको २०८० साल मंसिर ७ गते नेपाल राजपत्र भाग ५ मा प्रकाशन गरेको सूचना १ को ५ (ग) मा दर्ता भएका निजी वनमा लगाइएका वा हुर्काइएका साल प्रजातिको रुख कटान, उपभोग, ओसारपसार र बिक्री वितरण गर्न पाउने र यसको प्रदेश सरकारले आवश्यक अनुगमन गर्नुपर्ने व्यवस्था गरेको छ। त्यसैले प्रदेश सरकारले निजी वनको साल कटान तथा उपयोग कार्यको अनुगमन गर्न यो कार्यविधि तयार गरेको हो। कार्यक्रममा प्रदेशको वन तथा वतावरण मन्त्रालयका मन्त्री कृष्णप्रसाद सिलवालले कार्यविधिले कुनै व्यक्तिले गैरकानुनी ढंगबाट अन्य निजी वनधनीको जग्गामा रहेको रुख चोरी कटानी तथा निकासी गरेको पाइएमा प्रचलित कानुनबमोजिम कारबाही हुने उल्लेख गरिएको बताए। यस्तै त्यसको अनुगमन तथा प्रतिवेदनसम्बन्धी व्यवस्थामा डिभिजन वन कार्यालय, स्थानीय तह, वन निर्देशनालय र मन्त्रालयले अनुगमन गर्ने जनाइएको छ। कार्यक्रममा मन्त्रालय मातहतका निर्देशनालय, वन अनुसन्धान तथा प्रशिक्षण केन्द्र र १५ वटै डिभिजन वन कार्यालयका प्रमुखहरूले अन्तिम रूप दिएको कार्यविधि प्रदेश सरकार, मन्त्रिपरिषद्बाट स्वीकृत भएपछि तुरुन्तै लागू गर्ने प्रतिबद्धता व्यक्त गरेका थिए।"
ट्रम्प तरंगको विश्व हलचल,"अमेरिका, विश्वका जो कोहीका लागि सपनाको देश। जहाँ जान जो कोही मरिहत्ते गर्छन्। विश्वभरकै मानिसका लागि पहिलो प्राथमिकताको देश हो, अमेरिका। आर्थिक रूपमा सम्पन्न विश्वकै शक्तिशाली मुलुक। पंक्तिकारले बीएस्सी तेस्रो वर्षमा मूल विषय भौतिक विज्ञान छान्नुको कारण नढाँटी भन्दा गन्तव्य अमेरिका नै थियो। नेपालमा एमएस्सी सकेर माथिल्लो शिक्षाका लागि अमेरिका हानिने लक्ष्य थियो। तर परिस्थितिले नेपालगन्ज पुयायो। अनि भौतिकशास्त्री होइन, पत्रकार बनायो। त्यतिबेला नेपालबाट भौतिक विज्ञान लिएर पढेका विद्यार्थी उच्च शिक्षाका लागि अमेरिका जान तुलनात्मक रूपमा सहज हुन्छ भन्ने भाष्य बनेको थियो र हुन्थ्यो पनि। मसँगै पढेका धेरै साथीले पनि अमेरिकालाई गन्तव्य बनाइसकेका छन्। त्यतिमात्र होइन, अमेरिकी साम्राज्यवाद भनेर चर्को आलोचना गर्नेदेखि अमेरिकाको विरोधमा सडकमै जनता उतार्नेका शाखा सन्तानको सपना पनि अमेरिकै बनेको भेटियो। त्यहाँ नपुग्नेका सन्तान भने धेरै उतै छन्। सही वा गलत, जुनसुकै बाटोबाट अमेरिका जान चाहनेको संख्या ठूलो छ। रुकुमलगायतका पश्चिमबाट ८० लाखदेखि एक करोडसम्म खर्च गरेर मेक्सिकोको बाटो हुँदै त्यहाँ पुगेका छन्। माओवादी सशस्त्र द्वन्द्वको बेलामा त द्वन्द्वपीडितको नक्कली कागज बनाएर पनि सयौं नेपाली अमेरिका भित्रिए। अन्य देशका नागरिक पनि नक्कली कागजात बनाएर त्यहाँ प्रवेश गर्ने र त्यसपछि पासपोर्ट फ्याँकेर असाइलम लिने गर्न थाले। यही कारण अहिले अमेरिकामा आप्रवासीको संख्या ठूलो छ। सन् १९९० मा अमेरिकामा जम्मा ३५ जना अनधिकृत आप्रवासी रहेकामा सन् २०२२ मा हालसम्मकै उच्च १ करोड २२ लाख पुग्यो। उक्त संख्या हाल घटेर १ करोड १० लाख रहेको प्यु रिसर्च सेन्टरको अध्ययनले देखाएको छ। आप्रवासीको संख्या धेरै भएका १० देशमध्ये मेक्सिकोबाट ४० लाख ५० हजार, एल साल्भाडोरबाट ७ लाख ५० हजार, भारतबाट ७ लाख २५ हजार, ग्वाटेमालाबाट ६ लाख ७५ हजार, डोन्डुरसबाट ५ लाख २५ हजार, चीनबाट ३ लाख ७५ हजार, डोमिनिकन रिपब्लिकबाट २ लाख ८० हजार, भेनेजुएलाबाट २ लाख ७५ हजार, ब्राजिलबाट २ लाख ३० हजार र कोलम्बियाबाट १ लाख ९० हजार छन्। सम्भावनाको खोजीमा जुनसुकै बाटोबाट पनि अमेरिका पुगेकादेखि लामो समय त्यतै बसिरहेकाको अहिले भने मुटुमा ढ्यांग्रो ठोकेको छ। गैरकानुनी तरिकाले पुगेकाको यतिबेला बेहाल छ। धेरैको रुवावासी छ भने कतिपय झिटीगुन्टा बोकेर कोही अमेरिकाकै एउटा ठाउँबाट अन्त त कोही देशै छाडेर पनि भागाभाग गर्दैछन्। वैध रूपमा नै बसिरहेकालाई पनि नवनिर्वाचित राष्ट्रपति डोनाल्ड ट्रम्पको आप्रावासी माथिको नयाँ नीति र कानुन कस्तो आउने हो भन्ने अझै अन्योल छ। त्यसैले हाललाई उनीहरू सतर्क अवस्थामा छन्। अमेरिकाको ४७औं राष्ट्रपति बनेका ट्रम्पले आफ्नो शपथलगत्तै थालेका कदमले विश्वमा हलचल ल्याइदिएको छ। अमेरिका फस्ट नीतिलाई अघि सारेका ट्रम्प आप्रवासीप्रति निकै आक्रमक ढंगमा प्रस्तुत हुनेछन् भन्ने मास डिपोर्सनले पुष्टि गरिसकेको छ। करिब २४ करोड जनसंख्या रहेको अमेरिकामा हाल करिब १ करोड १० लाख अनधिकृत आप्रवासी छन्। राष्ट्रपति ड्रम्पले चुनावताका अनाधिकृत आप्रवासीप्रति कडा नीति अवलम्बन गरिने मुख्य एजेन्डा बनाएका थिए। जनवरी २० तारिखमा पद सम्हालेसँगै उनले आप्रवासीलाई फिर्ता पठाउन थालेका हुन्। अमेरिकाले दिनहुँ ठूलो सख्यामा अवैध आप्रवासीलाई फिर्ता पठाइरहेको छ जसमा नेपाली पनि छन्। उनीहरूलाई पक्राउ गरेर हातमा हतकडी लगाएर लाइनबद्ध गरी विमान चढाइरहेका तस्बिर हिजोआज सञ्चारमाध्यममा जताततै देखिन्छन्। अमेरिका आप्रवासीहरूकै देश हो। राज्यसत्ता नयाँ पुराना जे भए पनि आप्रवासीको हालीमुहाली छ। क्रिस्टोफर कोलम्बसले अमेरिका पत्ता लगाएपछि विभिन्न देशबाट त्यहाँ गएर मानिसले बसोबास थालेका हुन्। सन् १४९२ मा कोलम्बसले अमेरिका पत्ता लगाएपछि बेलायत, स्पेन, फ्रान्सलगायतका युरोपेली मुलुकबाट ठूलो संख्यामा मानिस त्यहाँ गए। उनीहरूले नै त्यहाँको राज्य सत्तामा प्रभुत्व कायम गरे। त्यहाँका आदिवासी रेड इन्डियनको अहिले राज्यसत्तामा पहुँच नै छैन। आप्रवासीकै सन्तान हुन् ट्रम्प पनि। उनका हजुरबुवा फ्रेडरिक ट्रम्प सन् १८८५ मा जर्मनीबाट अमेरिका बसाइँ सरेका थिए। उनी सुरुमा न्युयोर्क आइपुगे। त्यसपछि प्रशान्त उत्तरपश्चिममा सरेका थिए। त्यहाँ उनले रेस्टुरेन्ट र आतिथ्यतासम्बन्धी व्यवसायमा सफलता पाए। फ्रेडरिकका छोरा फ्रेड ट्रम्प अर्थात् डोनाल्ड ट्रम्पका बाबुको अमेरिकामै जन्म भएको थियो। उनी त्यहाँका एक सफल घरजग्गा व्यवसायी बने। त्यसैले राष्ट्रपति ट्रम्पको राजनीतिक करियरमा आप्रवासनमाथि प्राय: कडा अडान रहँदै आएको हो। अमेरिकामा आप्रवासनको इतिहासमा उनको परिवार पनि एक अहम् हिस्सा बनेको छ। अहिले राज्य सत्ता सञ्चालनको साँचो हातमा लिँदै आप्रवासीकै सन्तानले आप्रवासीलाई नै ठेगान लगाउने काम भइरहेको छ। उता अमेरिकी राष्ट्रपति ड्रम्पले नेपाललाई दिने सबै खाले अनुदान सहयोग ९० दिनका लागि बन्द गरेका छन्। यसले निरन्तरता पाउँछ वा पाउँदैन भन्ने आगामी निर्णयले तय गर्नेछ। अमेरिकी सहयोग एमसीसीको विषयमा के हुन्छ, त्यो अहिले यकिन भएको छैन। नेपालमा सबैभन्दा धेरै सहयोग दिने विदेशी राष्ट्रमा अमेरिका नै पहिलो नम्बरमा पथ्र्यो। त्यहाँबाट आएको सहयोगको ठूलो भाग परामर्श र कर्मचारी तलबभत्ता लगायतमा सकिन्थ्यो। थोरै मात्र लक्षित वर्गसम्म पुग्ने गरेको गुनासो पनि सुनिथ्यो। तर पनि सहयोग बन्दले नेपालजस्ता विदेशी दाताको अनुदान चलेका मुलुकमाथि असर नपार्ने कुरै भएन। सन्की शासकका रूपमा चिनिने ड्रम्पले मेक्सिको, पानामा, क्यानडा, चीनलगायतका मुलुकका विषयमा दिएका अभिव्यक्तिले पनि अहिले विश्वलाई नै भूकम्पको धक्काले झैं हल्लाएको छ। ठूलठूला शक्ति राष्ट्रका नेता एवं शासकहरू त्रसित देखिन्छन्। ट्रम्प राष्ट्रपति भएपछि गाँजा क्षेत्रमा युद्धविराम भयो। रुस र युक्रेन युद्धलाई पनि टुंग्याउने पहलमा ट्रम्पले बारम्बार रुसी राष्ट्रपति भ्लादिमिर पुटिनलाई घच्घच्याइरहेका छन्। मानव अधिकारको हिमायती मानिँदै आएको अमेरिकाका राष्ट्रपतिले डिभोर्सलाई धनीपुरुषको सम्पत्ति खाने कामको रूपमा व्याख्या गरेका छन्। उनले संसारमा दुई जात महिला र पुरुष मात्रै हुन्छन् भनेर तेस्रो लिंगीप्रति अनुदार प्रकट गरेका छन्। जलवायुसम्बन्धी पेरिस सम्झौता र विश्व स्वास्थ्य संगठनबाट पनि अमेरिका बाहिरिएको छ। नेपालका कुनै शासकले यति गरेको भए नश्लवादी, पृथकतावादी, मानवअधिकार विरोधी, सम्राज्यवादी भनेर विपक्षी दलले सडकमा मान्छे उतारिसक्थ्यो। विभिन्न आरोप लाञ्छना लगाएर सामाजिक सञ्जालमा खोइरो खन्नेदेखि गालीबेइज्जती गरिन्थ्यो। माइतीघर मण्डलामा दिनहुँ रमिता लाग्थ्यो। विशेष त विदेशमा रहेका नेपाली पनि यसमा अग्रपंक्तिमा छन्। जुन व्यक्ति हिजो ट्रम्पलाई गाली गरेर स्टाटस लेखिरहेका हुन्थे, उनीहरू नै अहिले शासक यस्तो हुनुपथ्र्यो भन्दै लेखिरहेका छन्। ट्रम्पको पछिल्लो निर्णयले विश्वमा नै प्रभाव पारेको यसले पनि प्रमाणित गर्छ। ड्रम्पलाई जिताएपछि अब उनकै नीतिमा अमेरिका चल्नुपर्छ। उनको नीति रुचाएरै अमेरिकी जनताले उनलाई जिताए। अनुसन्धानका लागि विदेश जानु नराम्रो होइन। तर सिकेर स्वदेशको विकास र समृद्धिमा भूमिका खेल्नु नेपालीको कर्तव्य हो। यही पाठ सिक्नु जरुरी छ। ठूलो लगानी गरेर सक्षम बनाएपछि बिदेसिएकाले राज्यप्रति दायित्व निर्वाह गरेको पाइन्न। अमेरिका बस्ने साथीले भनेजस्तो नेपालमा धेरै सम्भावना छन्। यही वर्ष नेपाल आएका उनले नेपालमा धेरै परिवर्तन भइसकेको महसुस पनि गरे। त्यही हो जनता अल्छी भए। काम होइन, गफ गरेर, अरूलाई गाली, कुण्ठा, ईष्र्या गरेर नै खान पल्किए। विदेशमा समयमा मरेर काम गर्नुपर्छ उनले भनेका कुरा मानसपटलमा ताजै छन्। उनका अनुसार नेपाली स्वदेशमा चाहिँ डटेर काम नै गर्दैनन्। कामभन्दा कुरा गरेर समय बिताउँछन्। काम लगाउन पनि सरकारले सकेको छैन। त्यो वातावरण पनि बनाएन। आज अमेरिकाले आप्रवासीलाई देश निकाला र अनुदान सहयोग पूर्ण बन्द गयो। भोलि अरूले पनि यस्तो कदम चाल्न सक्छन्। त्यसैले समयमै सोचौं। देशमा भएको अपार सम्भावनालाई सदुपयोग गर्ने नीति बनाएर अघि बढौं। भौतिक पूर्वाधारमा नेपालले फड्को मारिरहेको छ। जलविद्युत्, कृषि, पर्यटनलगायतका क्षेत्रमा नेपालमा नै भविष्य छ। हामी सबै मिलेर देश बनाउन लाग्यौं भने अमेरिका र विश्वका अन्य जुनसुकै राष्ट्रले जस्तोसुकै नीति ल्याए पनि हामी आत्तिनु पर्दैन।"
"कुम्भ मेलामा भागदौड : १४ जनाको मृत्यु, ५० बढी घाइते","नयाँ दिल्ली : भारतको प्रयागराजमा भइरहेको कुम्भमेलामा भागदौड मच्चिँदा १४ जनाभन्दा बढीको मृत्यु भएको र ५० जनाभन्दा बढी भक्तजन घाइते भएका भारतीय सञ्चारमाध्यमहरुमा उल्लेख गरिएको छ। मंगलबार राती करिब १३० बजे प्रयागराजको संगम किनारमा भागदौड मच्चिएको हो। १४ वटा शव पोस्टमार्टमको लागि स्वरूप रानी अस्पतालमा ल्याइएको दैनिक भास्करमा उल्लेख छ। यद्यपि प्रशासनले मृत्यु वा घाइतेहरूको संख्याको बारेमा कुनै जानकारी दिएको छैन। भागदौड पछि प्रशासनको अनुरोधमा सबै १३ अखाडाहरूमा नै आज हुने मौनी अमावस्या(औंसी)को अमृत स्नान रद्द गरेका थिए। यसपछि अखाडाहरूले बैठक गरेर अहिले बिहान १० बजेपछि अमृत स्नान गर्ने निर्णय गरिएको छ। प्रधानमन्त्री मोदी र गृहमन्त्री अमित शाहले फोनमा मुख्यमन्त्री योगीसँग घटनाको बारेमा सोधपुछ गरेको जनाइएको छ। अहिले अधिकारीहरूले हेलिकप्टरबाट महाकुम्भको निगरानी गरिरहेका छन्। हल्लाका कारण संगम नाकमा भागदौड मच्चिएर उक्त घटना भएको हो। भागदौडका क्रममा केही मानिस भुइँमा लडे र भिडले कुल्चियो। दुर्घटनापछि ७० भन्दा बढी एम्बुलेन्स संगम किनारमा पुगेको र यसै मार्फत घाइते र मृतकहरूलाई अस्पताल लगिएको जनाइएको छ। हाल संगम नाक क्षेत्रमा सर्वसाधारणको प्रवेश निषेध गरिएको थियो। भीड अझ बढ्न नदिन, भक्तजनहरूलाई प्रयागराज शहरमा पनि प्रवेश गर्न प्रतिबन्ध लगाइएको छ। यसका लागि शहरको सीमासँग जोडिएका जिल्लाहरूमा प्रशासनलाई सतर्क राखिएको छ। आज महाकुम्भमा मौनी अमावस्या स्नान छ। जसका कारण शहरमा करिब ५ करोड भक्तजनहरूको उपस्थिति हुने अपेक्षा गरिएको छ। प्रशासनका अनुसार आज राति अबेरसम्म संगमसहित ४४ वटा घाटमा ८ देखि १० करोड भक्तजनले पवित्र स्नान गर्ने अपेक्षा गरिएको छ। मंगलबार ५५ करोडभन्दा बढी भक्तजनहरूले संगममा डुबकी लगाएका थिए। सम्पूर्ण शहरमा सुरक्षाका लागि ६० हजारभन्दा बढी सैनिक तैनाथ गरिएको जनाइएको छ।"
लागुऔषधसहित १९ वर्षीय युवा पक्राउ,स्याङजा : पुतलीबजार नगरपालिका १ बसपार्कमा लागुऔषधसहित एकजना पक्राउ परेका छन्। सिद्धार्थ राजमार्ग छेवैमा रहेको बसपार्कमा सवारी साधन चेकजाँच गर्ने क्रममा लागुऔषधिसहित १९ वर्षीय अंगत सेन्चुरी प्रक्राउ परेका हुन्। बुटवलबाट पोखरा तर्फ आउँदै गरेको बाप्र ०१००६ ख ३७४२ नं को हाइसमा सवार रूपन्देही सिद्धार्थनगर नगरपालिका का सेन्चुरीको साथबाट निट्राभेट १० नामक २० पत्ता गरि ३ सय वटा (ट्यावलेट) नियन्त्रित लागुऔषध फेला परेको प्रहरी नायब उपरीक्षक हरिप्रसाद पौडेलले जानकारी दिए। राजमार्गमा जिल्ला प्रहरी कार्यालय स्याङ्जाबाट खटिएको प्रहरी टोलीले सवारी साधनहरू चेकजाँच गर्ने क्रममा भेटिएको र उनलाई पक्राउगरि थप अनुसन्धान भइरहेको प्रहरी भनाइ छ।
विपीन जोशीको रिहाइका लागि पहल गरिदिन इजरायली राजदूतलाई देउवाको आग्रह,"काठमाडौं : नेपाली कांग्रेस सभापति शेरबहादुर देउवाले विपीन जोशीको रिहाइका लागि पहल गरिदिन इजरायली सरकारसँग आग्रह गरेका छन्। नेपालका लागि इजरायली राजदूत समुलिक एरी बासमार्फत् सभापति देउवाले इजरायल सरकारसँग हमास समूहको नियन्त्रणमा रहेका नेपाली विद्यार्थी जोशीको रिहाइका लागि आग्रह गरेका हुन्। नेपाली कांग्रेसले पार्टी कार्यालय सानेपामा आयोजना गरेको नेपाल स्टार्टअप र साना तथा मझौला व्यवसाय सम्मेलनको उद्घाटन समारोहमा बोल्दै सभापति देउवाले जोशीको रिहाइका लागि आग्रह गरेका हुन्। देउवाले भने,'दुई देशबीच शान्तिवार्ता भइसकेको अवस्थामा विपीनको रिहाइका लागि हामीलाई सहयोग गरिदिनुहोस् ।' उक्त कार्यक्रममा राजदूत बास पनि उपस्थित थिए । हमास समूहले आफ्नो नियन्त्रणमा रहेकामध्ये केहीलाई अपहरण मुक्त गरिसकेको छ। सन् २०२३ को अक्टोबरमा इजरायलमाथि हमासको आक्रमणमा परी १० नेपालीसहित एक हजार बढी व्यक्तिको हत्या गरिएको थियो। त्यसलगत्तै उनीहरूले केही व्यक्तिलाई अपहरण गरेकोमा जोशी पनि छन्। विपीनको रिहाइका लागि नेपाल सरकारले आफ्नो कूटनीतिक प्रयास जारी राखेको छ।"
सहकारी अध्यादेशको औचित्य,"मुलुकमा देखा परेको विकराल सहकारी समस्या समाधान गर्न सहकारीसम्बन्धी कानुन तत्काल संशोधन गर्न आवश्यक भएको देखिन्छ। तर संघीय संसद्को अधिवेशन चालु नभएकाले हालै सहकारीसम्बन्धी केही नेपाल ऐनलाई संशोधन गर्ने अध्यादेश, २०८१ (यसपछि सहकारी अध्यादेश भनिने) जारी गरिएको छ। सहकारीसम्बन्धी कानुनमा केही सीमितता भएका, सहकारीको नियमन प्रभावकारी रूपमा नभएको, सहकारीसम्बन्धी जानकारीको अभाव भएको पाइन्छ। सबैभन्दा महत्वपूर्ण विषय त केही सहकारीका सञ्चालकहरूले व्यक्तिगत स्वार्थपूर्तिका लागि सहकारीका मूल्य, मान्यता तथा सिद्धान्तलाई कुल्चेर जथाभावी सहकारी सञ्चालन गर्नु हो। जसकारण सहकारी समस्या चुलिएको हो। सहकारी पीडितको अपचलन भएको रकम सकेसम्म छिटो फिर्ता गर्नु पर्ने अहिलेको प्रमुख आवश्यकता हो। सहकारी पीडितका समस्या समाधन गर्नेलगायत सहकारीको नियमन गर्न आवश्यक कानुनी आधार तुरुन्तै तयार गर्न जारी गरिएको सहकारी अध्यादेश तोकिएको उद्देश्य पूरा गर्न कति उपयुक्त तथा पर्याप्त छन् ? यसको लेखाजोखा आवश्यक छ। राष्ट्रिय सहकारी नियमन प्राधिकरण : सहकारी अध्यादेशले राष्ट्रिय सहकारी नियमन प्राधिकरणको व्यवस्था गरेको छ, जसमा अध्यादेशको आधाभन्दा बढी अंश खर्चिएको छ। एकजना अध्यक्षसहित पाँच जना रहने प्राधिकरणको बनोट, त्यसका अध्यक्ष तथा सदस्यका लागि तोकिएको शैक्षिक योग्यता तथा अनुभव, नियुक्ति प्रक्रिया र त्यसको कार्यक्षेत्रलाई हेर्दा यो उच्चस्तरीय, स्वायत्त, स्वतन्त्र तथा प्रभावशाली हुने सम्भावना कम देखिन्छ। प्राधिकरणका लागि अब्बल दर्जाका विषय विज्ञ, योग्य, अनुभवी, दक्ष तथा पे्ररित कर्मचारी छनोट गर्ने व्यवस्था गरेको पनि देखिँदैन। प्राधिकरणको आफ्नै कर्मचारी नभएसम्म आवश्यक पर्ने कर्मचारी नेपाल सरकारको कुनै निकायलगायतका संस्थाहरूमा कार्यरत कर्मचारीलाई काजमा खटाउन सकिने व्यवस्था पनि छ। जसले प्राधिकरण विज्ञहरू भएको सक्षम, सबल तथा प्रभावकारी संस्थाको रूपमा विकसित नहुने सम्भावना बढी छ। सहकारीको दर्ता : सहकारी अध्यादेशमा एकातिर बचत तथा ऋणको मुख्य कारोबार गर्ने सहकारी संस्थाको दर्ता प्राधिकरणले निर्धारण गरेको मापदण्डबमोजिम स्थानीय तहमा मात्र हुने भनिएको छ भने अर्कोतर्फ बचत तथा ऋणको मुख्य कारोबार गर्ने सहकारी संस्थाको वर्गीकरण प्रयोजनका लागि यो दफा प्रारम्भ भएको मितिले एक वर्षभित्र प्राधिकरण वा तोकिएको निकायमा दर्ता हुनुपर्नेछ भनिएको छ। सहकारीको दर्ता सम्बन्धमा गरिएका यी दुई भिन्न प्रकारका व्यवस्थाले दिन खोजेको सन्देश के हो ? स्पष्ट छैन। साथै के बचत तथा ऋण सहकारी जस्ता संस्थालाई सही किसिमले छानबिन गरेर दर्ता गर्न सक्ने क्षमता सबै स्थानीय निकायमा छ ? भन्ने प्रश्न त्यतिकै सान्दर्भिक छ। यी संस्थाहरूको दर्ता सही किसिमले हुन नसकेमा दर्तादेखि नै सहकारी समस्या बल्झन सक्छ। सञ्चालकको कार्यकाल : सहकारी अध्यादेशमा बचत तथा ऋणको मुख्य कारोबार गर्ने सहकारी संस्थाको सञ्चालक पदमा दुई कार्यकालभन्दा बढी हुन नपाइने व्यवस्था गरिएको छ। कतिपय सहकारीका लोभीपापी सञ्चालकहरूले सहकारीमा एकाधिपत्य जमाएर सहकारीको मर्मअनुसार सदस्य र समुदायको भलो गर्नुको सट्टा व्यक्तिगत लाभमात्र लिएको देखिन्छ। यस सन्दर्भमा सञ्चालकको कार्यकाल दुई अवधि तोकिनु नराम्रो नभए पनि यस व्यवस्थाबाट सहकारी क्षेत्रको राम्रो विषय ज्ञान र लामो अनुभव भएका दक्ष जनशक्ति गुमाउन सक्ने ठूलो सम्भावना भएको विषयलाई हाम्रो जस्तो राम्रो जनशक्तिको अभाव भएको मुलुकमा कम महत्व दिन मिल्दैन। व्यक्तिगत बचत तथा ऋणको सीमा : अध्यादेशबाट अन्तरप्रदेश कारोबार भएका सहकारीमा ५० लाख, अन्तरजिल्ला कार्यक्षेत्र भएका सहकारीमा २५ लाख र एक जिल्लाभित्र मात्र कार्यक्षेत्र भएका सहकारीमा १० लाखसम्म मात्र रकम जम्मा गर्न पाइने व्यवस्था छ। सहकारीको नियमन फितलो भएको र सहकारीको ठूलो मात्रामा दुरुपयोग भएको परिप्रेक्ष्यमा यस किसिमको सीमाको चर्चा हुनु स्वाभाविक हो। तर पनि सहकारीलाई सही रूपमा कार्यान्वयन गर्ने र त्यसको प्रभावकारी नियमन भएको अवस्थामा सदस्यले सहकारीमा बचत गर्ने सीमा तोक्नु कतिको औचित्य हुन्छ ? गम्भीर हुनुपर्ने देखिन्छ। कर्जा सूचना केन्द्र : सहकारी ऐनमा गरिएको व्यवस्थाअनुसार सहकारी संस्थाको कर्जा प्रवाहमा शुद्धता कायम गरी कर्जा प्रवाहसम्बन्धी सूचना प्राप्त गर्नेसमेतको कार्य गर्न सहकारी मन्त्रलयले सरोकारवालाको सहभागितामा एक कर्जा सूचना केन्द्र स्थापना गर्नेछ भन्ने व्यवस्था छ। जसबारे विस्तृत व्यवस्था सहकारी नियमावली २०७५ मा छ। तर अध्यादेशले त्यस व्यवस्थालाई खारेज गरेर बचत तथा ऋणको मुख्य कारोबार गर्ने सहकारी संस्थाले प्रचलित कानुनबमोजिम स्थापना भएको कर्जा सूचना केन्द्रको सदस्यता प्राप्त गरी बचत तथा ऋण कारोबारको सूचना आदानप्रदान गर्नुपर्नेछ भन्ने व्यवस्था गरेको छ। यसमा विद्यमान कर्जा सूचना केन्द्रको सदस्यता लिनुपर्ने बाहेक कुनै तात्विक सुधार भएको देखिँदैन। बरु सहकारीको बचत कारोबारको समेत सूचना दिनुपर्ने भ्रम सिर्जना भएको छ। कर्जा सुरक्षण कोषको सदस्यता लिनुपर्ने : सहकारी ऐन २०७४ मा सहकारी संस्थाहरूले परिचालन गर्ने बचत र प्रदान गर्ने कर्जाको सुरक्षण गर्न सहकारी बचत तथा कर्जा सुरक्षण कोष खडा गर्नुपर्ने व्यवस्था छ। सहकारी नियमावलीमा सदस्यहरूले सहकारीमा जम्मा गरेको तीन लाख रुपैयाँसम्मको बचत सुरक्षण गर्न सक्ने व्यवस्था थियो। तर अध्यादेशले यस प्रावधानलाई खारेज गरेर सहकारी संस्थाले कर्जा सुरक्षण कोषको सदस्यता लिनुपर्ने व्यवस्था गरेको छ। यसको अर्थ सहकारीमा सदस्यहरूले जम्मा गरेको बचतको सुरक्षा गर्ने व्यवस्था हुनुपर्नेमा बचतको सुरक्षासम्बन्धी प्रावधान नराखेर कर्जा सुरक्षणको सदस्य हुनुपर्ने भनेर गरिएको छ। जुन व्यवस्थाले सहकारीमा जम्मा भएको तीन लाखसम्मको रकम पनि भविष्यमा सुरक्षित नहुने भएको छ। अर्कोतर्फ बचत फिर्तासम्बन्धी विशेष व्यवस्था भनेर गरिएको प्रावधानअन्तर्गत पनि बचत फिर्ता सम्बन्धमा विद्यमान कानुनमा समस्याग्रस्त संस्थाका सन्दर्भमा गरिएको व्यवस्थामा भन्दा खासै नयाँ प्रावधान ल्याएको देखिँदैन। अध्यादेशका केही राम्रा प्रावधान सदस्य हुन नपाउने : सहकारी ऐन २०७४ अनुसार कुनै व्यक्ति एक स्थानीय तहको एकै प्रकृतिका एकभन्दा बढी संस्थाको सदस्य हुन पाउँदैन भने त्यसको सट्टा अध्यादेशले एक व्यक्ति, एकै प्रकृतिका एकभन्दा बढी सहकारी संस्थामा सदस्य हुन सक्ने छैन भन्ने व्यवस्था गरेको छ। जुन सहकारीको मूल मान्यता नजिक छ। स्रोत खुलाउनु पर्ने : अध्यादेशले सदस्यले सहकारीमा १० लाख रुपैयाँभन्दा बढी बचत रकम जम्मा गर्दा अनिवार्य रूपमा त्यस्ता रकमको स्रोत खुलाउनु पर्ने व्यवस्था गरेको छ। यसले गर्दा एकातिर बैंकमा गरिएको व्यवस्थासँग एकरूपता कायम भएकोे छ भने अर्कोतर्फ बदमासी गरेर कमाएको कालोधनलई सुकिलो बनाउने सम्भावना कम गरेको छ। लाभांशको सीमा : अध्यादेशमा हालको एक वर्षको सेयर लाभांशको रकम सेयर पुँजीको अठार प्रतिशतभन्दा बढी हुने छैन भन्ने व्यवस्थाको सट्टा लाभांशको रकम सेयर पुँजीको १५ प्रतिशतभन्दा बढी हुने छैन भन्ने व्यवस्था छ। जुन सहकारीको सिद्धान्तसँग बढी मेल खान्छ। मिलापत्र हुन सक्ने : सहकारी नियमावली २०७५ मा कर्जा असुली न्यायाधिकरणमा कारबाही तथा किनारा गर्न बाँकी रहेको कुनै मुद्दामा न्यायाधीकरणले मिलापत्र गराउन सक्ने व्यवस्था भएकोमा अध्यादेशअनुसार अदालतमा विचाराधीन रहेको मुद्दा वा प्रचलित कानुनबमोजिम मिलापत्र गर्न सकिने अन्य फौजदारी मुद्दामा मिलापत्र हुन सक्ने भएको छ। उजुरी दिने हदम्याद : कसैले सहकारी कानुनविपरीत कार्य गरेको वा गर्न लागेको थाहा पाएमा ९० दिनभित्र सम्बन्धित निकायमा उजुरी दिन सक्ने भन्ने व्यवस्थाकोे सट्टा एक वर्षभित्र उजुरी दिन सक्ने भनेर गरिएको व्यवस्थालाई पनि सकारात्मक मान्नुपर्छ। समस्याग्रस्त भएको घोषणा गर्ने आधार : सहकारीले सदस्यको बचत रकम फिर्ता गर्नुपर्ने अवधिमा फिर्ता नगरेकाले समस्याग्रस्त संस्था घोषणा गरिपाउँ भनेर कम्तीमा २५ जना सदस्यले रजिस्टार समक्ष निवेदन दिन सक्ने भन्ने व्यवस्थाको सट्टा अध्यादेशले २५ प्रतिशत सदस्य भन्ने व्यवस्था गरेको छ। ठूलो सानो सबै सहकारीका लागि २५ जना तोकिनुभन्दा २५ प्रतिशत तोकिनु उचित हो। तर पनि २५ प्रतिशत बढी वा कम हो भन्ने विषय भने छलफलको विषय हुन सक्छ। निष्कर्ष : सहकारीजस्तो महत्वपूर्ण कानुनमा अध्यादेशमार्फत व्यापकरूपमा परिवर्तन गर्नु सुशासनका हिसाबले राम्रो होइन। पर्याप्त गृहकार्यबिना तर्जुमा गरिएका, सार्वजनिक बहस नभएकाले परिमार्जन हुन नपाएका र संसद्मा पनि छलफल नभएका सहकारी अध्यादेशका कतिपय प्रावधान त्रुटिपूर्ण छन्। यसलाई तुरुन्त लागू गर्नुको सट्टा महत्वपूर्ण यस्तो विषयमा नयाँ कानुन निर्माण गर्दा पहिले श्वेतपत्र जारी गर्ने, त्यसमा प्राप्त सुझावलाई समेत मध्यनजर गरेर कानुनको मस्यौदा तयार गर्नु उचित हुन्छ।"
जिल्ला अदालत आदेशको कैफियत माग्यो उच्चले,पोखरा : पोखराको सूर्यदर्शन सहकारी ठगी प्रकरणमा उच्च अदालत पोखराले राष्ट्रिय स्वतन्त्र पार्टी (रास्वपा) सभापति रवि लामिछानेको जिल्ला अदालत कास्कीबाट भएको आदेशको कैफियत प्रतिवेदन झिकाउने आदेश गरेको छ। जिल्ला अदालत कास्कीले ६५ लाख धरौटीमा छाड्न दिएको आदेशविरुद्ध पुनरावलोकनका लागि दायर गरेको निवेदनमा उच्च अदालत पोखराले कैफियत प्रतिवदेन झिकाउन आदेश गरेको हो। जिल्ला अदालत कास्कीले धरौटीमा रिहा गर्न दिएको आदेशपछि साधारण तारेखमा पुर्पक्ष गर्न पाउनुपर्ने मागसहित गोर्खा मिडियाका पूर्व प्रबन्ध निर्देशक लामिछानेले सोमबार उच्च अदालत पोखरामा निवेदन दर्ता गराएका थिए। न्यायाधीश मिलनकुमार राईको एकल इजलासले मंगलबार उक्त आदेश गरेको हो। जिल्ला अदालत कास्कीले गत पुस २५ गते लामिछानेसहित ७ प्रतिवादीलाई धरौटी लिएर तारेखमा राखी मुद्दाको पुर्पक्ष गर्न आदेश दिएको थियो। लामिछानेले सो आदेश त्रुटिपूर्ण रहेको भन्दै बदरको माग गरी निवेदन दर्ता गराएका थिए। लामिछानेले सहकारीबाट ऋण लिन आफू उपस्थित नभएको कुनै निवेदन नगरेको र आफ्नो खातामा रकम नगएको प्रमाणित भइसकेको निवेदनमा उल्लेख गरेका छन्। जिल्ला न्यायाधीश नीतिज राईको इजलासले सुनाएको धरौटी आदेश कानुनसम्मत नभएको बताउँदै लामिछानेले आदेश बदर गरी मुद्दा सामान्य तारिखमा पुर्पक्ष गर्न माग गरेका हुन्। धरौटीमा छाड्ने जिल्ला अदालत कास्कीको आदेशविरुद्ध उच्च सरकारी वकिलको कर्यालयले लामिछानेलाई थुनामै राखेर अनुसन्धान गर्न माग गर्दै उच्च अदालत पोखरामा निवेदन दर्ता भएको थियो। माघ ९ गते न्यायाधीश राजकुमार खतिवडाको इजलासले धरौटीमा छाड्नुको कारण पेस गर्न आदेश गरेको थियो। सूर्यदर्शन सहकारी ठगी प्रकरणमा जीबी राईसहित फरार व्यक्तिहरूविरुद्ध इन्टरपोलको डिफ्युजन नोटिस जारी भए पनि उनीहरू हालसम्म फरार छन्। सरकारी वकिलको कार्यालयले जिल्ला अदालतको आदेशविरुद्ध यसअघि उच्च अदालतमा लामिछानेसहित ७ जना प्रतिवादीलाई थुनामै राखेर अनुसन्धान गर्न निवेदन दिएको छ। उक्त निवेदनमा पनि उच्चले कैफियत प्रतिवेदन माग्ने आदेश दिएको छ।
सालिकमा माल्यार्पण गरेर सहिदको गरियो सम्झना,"काठमाडौं : प्रजातन्त्र स्थापना एवं पुनःस्थापना तथा विभिन्न कालखण्डका स्वतन्त्रताका लागि जीवन आहूति दिने सहिदको सम्झनामा विविध कार्यक्रम गरी सहिद दिवस मनाएको छ । सहिद दिवसका अवसरका काठमाडौं महानगरपालिकाले काठमाडौंको लैनचौरस्थित सहिद पार्कमा ज्ञात अज्ञात सहिदहरूको सम्झनामा स्मृति सभा आयोजना गरेको छ । स्मृति सभा सुरु हुनुअघि शान्ति बाटिकाबाट सुरू भएको प्रभातफेरी जमल, कान्तिपथ, केशरमहलहुँदै लैनचौर पुगेको थियो । सो अवसरमा महानगरपालिकाका उपप्रमुख सुनिता डंगोलले सहिद स्मारकमा पुष्पगुच्छा अर्पण गरेकी थिइन्। उनले सहिदहरूको बलिदानीबाट प्राप्त नेपाली समाजको राजनीतिक, आर्थिक, सामाजिक, सांस्कृतिक रुपान्तरण र समावेशी लोकतन्त्र जोगाउन नेतृत्व तहको साझा मत हुनु पर्ने बताइन् । राष्ट्रियता र जनजीविकाको पक्षमा संघर्ष गर्ने क्रममा बलिदान गरेका सहिदहरू विगत, वर्तमान र भविष्यका निम्ति प्रेरणाका स्रोत र पथप्रदर्शक भएको उनको भनाइ छ। सहिदहरुको सम्झनामा हरेक वर्ष माघ १० गतेदेखि १६ गतेसम्मलाई सहिद सप्ताहका रुपमा मनाइँदै आएको छ । माघ १० अर्थात पहिलो दिन शुक्रराज शास्त्रीले सहादत प्राप्त गरेको स्थान, टेकु मचलीमा, दोस्रो दिन १३ गते धर्मभक्त माथेमालाई मृत्युदण्ड दिइएको स्थान सिफल उकालोमा र १५ गते विष्णुमती नदी किनारा शोभा भगवतीमा गंगालाल श्रेष्ठ र दशरथ चन्दले सहादत प्राप्त गरेको स्थान रहेका सहिदहरूका सालिकमा पुष्पगुच्छा अर्पण तथा स्मृति सभा गरिएको थियो ।"
८५४ किशोरी अझै विद्यालय बाहिर,"दैलेख : दैलेखमा १० वर्षदेखि १४ वर्ष उमेरसमूहका आठ सय बढी किशोरी शिक्षा प्राप्त गर्ने अधिकारबाटै बञ्चित रहेको पाइएको छ। उनीहरू विद्यालयको पहुँचभन्दा बाहिर छन्। पाठेघरको मुखको क्यान्सरविरुद्धको एचपीभी खोप अभियान सञ्चालनका लागि स्वास्थ्य सेवा कार्यालय दैलेखले संकलन गरेको तथ्यांकले यस्तो देखाएका हो। तथ्यांकअनुसार दैलेखमा १० वर्षदेखि १४ वर्ष उमेरसमूहका ८ सय ५४ जना किशोरी विद्यालय बाहिर छन्। खोप अभियान सञ्चालन गर्न पालिकास्तरबाट विद्यालय बाहिर रहेका किशोरीको तथ्यांक संकलन गरिएको स्वास्थ्य सेवा कार्यालय दैलेखका खोप अधिकृत थीरप्रसाद रेग्मीले बताए। विद्यालय बाहिर रहेकालाई समेत पाठेघरको मुखको क्यान्सरविरुद्धको खोप लगाउने उद्देश्यले यहाँका सबै स्थानीय तहबाट विद्यालय बाहिर रहेका किशोरीको तथ्यांक संकलन गरिएको थियो। संकलित तथ्यांकमा आठबिस नगरपालिकामा विद्यालय बाहिर रहेका किशोरीको संख्या २ सय १२ जना छ। भगवतीमाई गाउँपालिका ३८, भैरवी गाउँपालिकामा १ सय १५, चामुण्डाविन्द्रासैनी नगरपालिकामा १ सय २३ जना किशोरी विद्यालय बाहिर छन्। यस्तै दुल्लु नगरपालिकामा १ सय ३, डुंगेश्वर गाउँपालिकामा २५, गुराँस गाउँपालिकामा ४० जना किशोरी विद्यालयको पहुँचमा छैनन्। महाबु गाउँपालिकामा विद्यालय बाहिर रहेका किशोरीको संख्या शून्य रहेको तथ्यांकले देखाएको छ। नारायण नगरपालिकामा ६४, नौमुले गाउँपालिकामा ६ र ठाँटीकाँध गाउँपालिकामा १ सय २८ जना किशोरी विद्यालय बाहिर रहेको खोप अधिकृत रेग्मीले बताए। शिक्षा विकास तथा समन्वय इकाइ दैलेखका निमित्त इकाइ प्रमुख रतनबहादुर विष्ट राज्यको नीतिअनुसार कोही पनि बालबालिका, किशोरकिशोरीहरू विद्यालय बाहिर नहुनु पर्ने बताउँछन्। शिक्षामा सबैको पहुँच वृद्धिका लागि पालिकास्तरमा रहेका विद्यालयहरूले शैक्षिक सत्र सुरु हुँदा घरदैलो अभियान सञ्चालन गर्दै आएका पनि छन्। तर, आर्थिक अवस्था कमजोर र अभिभावकविहीन केही किशोरीहरू विद्यालय बाहिर रहन सक्ने विष्टको भनाइ छ। विद्यालय बाहिर रहेकालाई पनि खोप दिइँदै स्वास्थ्य सेवा कार्यालयका अनुसार दैलेखमा १६ हजार बढी बालिकालाई पाठेघरको मुखको क्यान्सरविरुद्धको एचपीभी खोप लगाइने भएको छ। खोप अभियानमा १० वर्षदेखि १४ वर्षसम्मका १६ हजार ६ सय ९७ जना बालिकाले खोप पाउने भएका हुन्। अभियानअन्तर्गत विद्यालय बाहिर रहेका ८ सय ५४ जना किशोरीलाई समेत खोप दिइने खोप अधिकृत रेग्मीले बताए। खोप अभियानअन्तर्गत कक्षा ६ देखि १० सम्मका र विद्यालय बाहिर रहेका ८ सय ५४ जना बालिकालाई खोप लगाइने खोप अधिकृत रेग्मीले बताए। उनका अनुसार यही माघ २५ गतेदेखि ३० गतेसम्म दैलेखका ११ वटै स्थानीय तहमा सञ्चालन हुने खोप अभियानका लागि २ सय ४० केन्द्र कायम गरिएको छ। स्वास्थ्य सेवा कार्यालयका अनुसार आठबिस नगरपालिकाका २ हजार ५२, भगवतीमाई गाउँपालिकाका १ हजार ९, भैरवी गाउँपालिकाका १ हजार २ सय १९, चामुण्डाविन्द्रासैनी नगरपालिकाका १ हजार ८ सय ६९, दुल्लु नगरपालिकाका ३ हजार १ सय ५५, डुंगेश्वर गाउँपालिकाका ८ सय २५, गुराँस गाउँपालिकाका १ हजार ३ सय २०, महाबु गाउँपालिकाका १ हजार १०, नारायण नगरपालिकाका १ हजार ४ सय ९७, नौमुले गाउँपालिकाका १ हजार १ सय ६७ र ठाँटीकाँधका १ हजार २ सय ४ जना गरी १६ हजार २ सय ९७ किशोरीहरूलाई पाठेघरको मुखको क्यान्सरविरुद्धको खोप दिइनेछ। राष्ट्रिय खोप कार्यक्रमअन्तर्गत सञ्चालन गरी खोप अभियानलाई प्रभावकारी बनाउन सबैको सहयोग रहनुपर्ने खोप अधिकृत रेग्मीको भनाइ छ।"
"आज सहिद दिवस, विविध कार्यक्रम गरी मनाइँदै","काठमाडौं : देश र जनताको हकअधिकारका लागि आफ्नो प्राण आहुति दिने सहिदको सम्झनामा आज विभिन्न कार्यक्रम आयोजना गरी सहिद दिवस मनाइँदैछ। प्रत्येक वर्ष माघ १० देखि १६ गतेसम्म मनाइने सहिद सप्ताहको अन्तिम दिन विशेष रुपमा सहिद दिवस मनाउने गरिन्छ। विसं २०१२ देखि काठमाडौं महानगरपालिकाको संयोजनमा प्रत्येक वर्ष माघ १६ गते सहिद दिवस मनाउन थालिएको हो। सहिद शुक्रराज शास्त्रीलाई विसं १९९७ माघ १० गते टेकुस्थित पचलीमा मृत्युदण्ड दिइएको थियो। सहिद धर्मभक्त माथेमालाई सिफलमा विसं १९९७ कै माघ १३ गते र गङ्गालाल श्रेष्ठ एवम् दशरथ चन्दलाई माघ १५ गते शोभाभगवतीमा मारिएको थियो। नेपालका पहिलो सहिद लखन थापालाई मानिन्छ। त्यसयता सरकारले विसं १९९७ मा प्रजातन्त्रका लागि प्राण आहुति दिने चार सहिदशुक्रराज शास्त्री, माथेमा, श्रेष्ठ र चन्दलाई सहिद घोषणा गरी विभिन्न कार्यक्रममार्फत प्रत्येक वर्ष सम्झिने गरेको छ। राणाशासनको विरोध गर्दै जनतालाई प्रजातन्त्रका पक्षमा एकजुट एवम् शिक्षित गरेको आरोपमा विसं १९९७ मा उनीहरूलाई तत्कालीन राणा शासकले मृत्युदण्ड दिएको थियो। माघ १६ गते सहिद दिवसका दिन विभिन्न कार्यक्रमको आयोजना गरी मुलुक र जनताका लागि भएका अधिकारका आन्दोलनमा आफूलाई समर्पित गर्ने सम्पूर्ण सहिदको सम्झना गरिन्छ। मुलुकमा चलेको १० वर्षे सशस्त्र द्वन्द्व, २०६२६३ सालको जनआन्दोलन, मधेस आन्दोलन र अन्य विभिन्न पहिचानका आन्दोलनपछि सहादत प्राप्त गर्ने व्यक्तिलाई सहिद घोषणा गर्ने प्रचलन बढेको छ। तर सरकारसँग हालसम्म मुलुकमा कति व्यक्ति सहिद भए भन्ने आधिकारिक तथ्याङ्क छैन। त्यसयता पञ्चायतकालमा प्रजातन्त्र पुनःस्थापनाका लागि भएका आन्दोलनमा पटकपटक थुप्रै योद्धाले सहादत प्राप्त गरेको भए पनि उनीहरूका बारेमा राज्यले त्यति महत्व दिएको देखिँदैन। विसं २०४६ को जनआन्दोलनमा सहादत प्राप्त गर्ने १९ जनालाई सम्मानस्वरुप सरकारले जनही रु एक लाख आर्थिक सहयोग गर्यो। मुलुकमा पछिल्लोपटक झैझगडा र दुर्घटनामा ज्यान गुमाएका व्यक्तिलाई समेत सहिद घोषणा गर्नुपर्ने र १० लाख आर्थिक सहयोगका लागि दबाब दिने प्रचलनले वास्तविक सहिदको भावनामा चोट पुगेको गुनासा बढ्न थालेको छ। कसलाई सहिद भन्ने र कसलाई नभन्ने भन्नेमा विवाद आउन थालेपछि सरकारले २०६२६३ सालको जनआन्दोलनपछि त्यसलाई व्यवस्थित गर्न दुई आयोग बनायो।"
लथालिंग प्राज्ञिक थलो,"विश्वविद्यालय भनेको ज्ञान आर्जन र उत्पादनको थलो हो। अनुसन्धान स्थल हो। तर नेपालमा भने राजनीतिक मैदान भएका छन् विश्वविद्यालय। प्राज्ञिक व्यक्तित्वहरूबाट सञ्चालन हुनुपर्ने विश्वविद्यालय राजनीतिक दल र नेताहरूको कठपुतली भएका छन्। कुनै न कुनै बहानामा राजनीति घुसेकै छ, विश्वविद्यालयमा र बेथिति निम्त्याएको छ। त्यसको पछिल्लो उदाहरण नेपाल संस्कृत विश्वविद्यालय पनि भएको छ। जसमा लामो समयदेखि तालाबन्दी छ। विद्यावारिधि (पीएचडी) शोधार्थीहरूको भविष्य अनिश्चित छ। तालाबन्दीले मात्र विश्वविद्यालयको शैक्षिक प्रक्रियालाई ठप्प पारेको छैन, २ सय ५० जना शोधार्थीको जीवनमा गम्भीर असर पारेको छ। कतिको शोध निर्देशक तोकिएको छैन, कतिको विशेषज्ञ बनाइएको छैन, कतिको प्रकाशन अनुमति पर्खाइ छ। कतिपयले सबै सकेर पूर्ववाकपरीक्षा दिनुपर्नेछ। तर सबै काम ठप्प छ। कारण तालाबन्दी हो। प्राज्ञिक थलोमा लागेको ताला वास्तवमा विवेकविहीन, संवेदनहीन र गैरजिम्मेवारीपनको पराकाष्ठाको नतिजा नै हो। सरकार भने मूकदर्शक छ, सत्तारूढ दलकै भ्रातृ संगठनले जो तालाबन्दी गरिरहेको हो। यसरी प्राज्ञिक थलोलाई थिलोथिलो पार्ने राजनीति भइरहेको छ। एक त विश्वविद्यालयलाई राजनीतिक दलले आफ्नाको भर्ती केन्द्र बनाएका छन््। प्राज्ञिक जमात पनि दल र तिनका नेताको पछि लागेर इमान्दारीलाई तिलाञ्जली दिइरहेको छ। तसर्थ जति दोषी राजनीतिक नेतृत्व छ, त्यत्तिकै प्राज्ञिकहरू पनि। कि उनीहरू पद हत्याउनकै लागि दलको फेरो समात्ने लिगलिगे दौडमा प्रतिस्पर्धा गरिरहन्छ। तत्कालीन उपकुलपति र रजिस्टारबीचको विवादले एक वर्षदेखि कार्यकारी परिषद्को बैठक बसेको छैन। बैठक नसकेपछि कुनै निर्णय हुने भएन, विश्वविद्यालय ठप्पैजस्तो हुने भयो। तर कोही जिम्मेवारी लिन चाहन्न, उत्तरदायी बन्दैन। विश्वविद्यालयको अनुसन्धान परिषद््को नियुक्तिमा विभिन्न राजनीतिक दलहरूको प्रभाव छ। योग्य व्यक्तिहरूको सट्टा प्राज्ञिक आवरणका राजनीतिक कार्यकर्ता नियुक्त हुनु यस्ता संस्थाका लागि ठूलो विडम्बना हो। विश्वविद्यालयमा कुनै पनि बहानामा तालाबन्दी गर्न रोकिनु पर्छ। र, विद्यार्थीका जायज माग हुन् भने उपयुक्त तरिकाबाटै सम्बोधन हुनुपर्छ। तर विद्यार्थी नै विद्यार्थीको भविष्यमाथि तरबार प्रहार गर्ने खालका गतिविधि गरिरहेका छन्, त्यो पनि विश्वविद्यालयमा भइरहेको नियुक्तिमा राजनीतिक भागबन्डा खोज्दै। यो हदैसम्मको लज्जाजनक विषय हो। प्रधानमन्त्री स्वयं कुलपति हुनेहुँदा उनीबाट विश्वविद्यालयको वातावरण स्वच्छ बनाउने पहल कदमी चालिनुपर्छ। र, यस्ता कुनै पनि दुर्नियतपूर्ण गतिविधि कहिल्यै नहुने गरी सुनिश्चितता गर्नुपर्छ।"
इतिहास रच्दै एलजी हङकङ,"हङकङ : बृहत् कार्यक्रम आयोजकको पगरी पाएको एलजी (लालीगुँरास एसोसियसन)ले हरेक वर्ष हजारौं दर्शकमाझ दुई दर्जन चर्चित कलाकारहरूको टोलीलाई हङकङमा प्रस्तुती दिने वातावरण तयार गर्छ। भब्य सेट, कलाकारहरूको ताँतीलगायतमा लाखौं डलरको खर्च गरेर नेपालीहरूले आयोजना गर्ने कार्यक्रमको पक्तिमा एलजी विशेष प्रतिक्षारत कार्यक्रमकोरुपमा हङकङेली दर्शकहरूले लिने गर्दछन्। एलजी नाईटकोरुपमा हरेक बर्ष कार्यक्रम हुँदै आएको १७ वर्ष पुगेको उपलक्ष्यमा, अब महाउत्सव एलजी फेस्ट २०२५ आयोजना हुने भएको छ। हङकङ सरकारका विभिन्न सरोकारवाला निकायहरूको प्रत्यक्ष निगरानी र अनुमतिमा भव्य सेट लगायर ताई तोङस्थित इको पार्कमा ओपन कन्सर्टको आयोजना गर्न लागिएको हो। यही जनवरी ३० तारिकका दिन दिउँसो १ बजेबाटै सुरु हुने कार्यक्रमका बारेमा आयोजक चेतन गुरुङ भन्छन,् यो कार्यक्रम मात्र हैन, नेपालीहरूको गरिमा पनि हो, हङकङ सरकारको मापदण्ड र स्टान्र्डर अनुसार कार्यक्रमको रुपरेखा तयार गरिएको छ, स्टेज र लाइटका लागि मात्र मिलियन डलर खर्च गरेका छौ। हलिउड र बलिउडका स्टारहरूले प्रस्तुति दिने स्टान्र्डरमा नेपाली कलाकारहरूले आफ्नो प्रस्तुति दिनेछन्। चाइनिज नयाँ वर्षको बिदालाई मध्येनजर गरेर आयोजना गरिएको कार्यक्रममा चर्चित ब्यान्ड कन्दरा, पूर्ण राई एन्ड दाजुभाइ, जोन एन्ड द लोकल्सका साथमा गायिका शान्ति श्री परियार, डान्सर समर्पण लामा, सुस्मिता तामाङले आफ्नो बेजोड प्रस्तुति दिनेछन्। कार्यक्रम संञ्चालनसँगै हास्यकलाकार जितु नेपाल र नायीका केकी अधिकारीले पनि आफ्नो प्रस्तुति दिनेछन्। चेतन गुरुङ, विशाल गुरुङ, हिमाल राना लगायतका हङकङेली युवाहरूले सन् २००४ मा स्थापना गरेको लालीगँुरास एसोसियसन (एलजी)ले युके, अष्टेलिया, अमेरिका, मकाउ, जापान लगायतका देशहरूमा समेत सांगितिक कार्यक्रमहरूको आयोजना गरिरहेको छ। सामाजिक सेवाभाव र परोपकारी कार्यमा तल्लिन एलजीले नेपालमा भूकम्प, कोरोना लगायतको विपद्मा विभिन्न प्रकारका आर्थिक, सामाजिक सहयोग गरेको थियो।"
नेपाल र सशस्त्र प्रहरी विधेयक संघीय संसद्मा दर्ता,"काठमाडौं : नेपाल प्रहरी र सशस्त्र प्रहरी बलसम्बन्धी ऐनलाई संशोधन र एकीकरण गर्न बनेका विधेयक मंगलबार संघीय संसद् सचिवालयमा दर्ता भएका छन्। गृहमन्त्री रमेश लेखकले विभिन्न मन्त्रालयनिकायसमितिसँगको सहमतिपछि मन्त्रिपरिषद्बाट स्वीकृति लिएर दुवै विधेयक संघीय संसद्मा दर्ता गरेका हुन्। गृहमन्त्री रमेश लेखकले शान्ति सुरक्षा, अमनचयन र सुशासनका साथै पद बहालीसँगै आफूले प्रहरी संगठन समयसापेक्ष व्यवस्थित, सुदृढ र क्रियाशील बनाउने विषय प्राथमितामा राखेर विधेयक परिमार्जन तथा संशोधनलाई अघि बढाउँदै संघीय संसद्मा पेस गरिएको बताएका छन्। प्रहरी ऐन, २०१२ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरी नयाँ प्रहरी ऐन तर्जुमा गर्नका लागि प्रहरी विधेयक निर्माण गरिएको थियो। सर्वोच्च अदालतबाट प्रहरी कर्मचारीको सेवा सर्त सम्बन्धमा विभिन्न मितिमा निर्देशनात्मक आदेश जारी भएको थियो। सर्वोच्चको आदेश कार्यान्वयन गर्नुका साथै प्रहरी सेवालाई नेपालको संविधान तथा प्रचलित कानुन, लोकतन्त्र र कानुनी शासन र मानव अधिकारप्रति प्रतिबद्ध, लंैगिक संवेदनशील, जवाफदेही, उत्तरदायी, प्रभावकारी तथा व्यावसायिक बनाउन विधेयक संसद्मा पेस गरिएको हो। सार्वजनिक शान्ति प्रबद्र्धन, अपराध रोकथाम तथा नियन्त्रण गरी शान्ति, सुरक्षा एवं सुव्यवस्था कायम गर्न र अपराधको अनुसन्धान गर्न नेपाल प्रहरी सेवाको गठन, सञ्चालन तथा सेवाको शर्तसम्बन्धी कानुनी व्यवस्थालाई संशोधन तथा एकीकरण गर्न आवश्यक रहेकाले विधयेक संघीय संसद्मा प्रस्तुत गरिएको हो। त्यसैगरी सशस्त्र प्रहरी ऐन, २०५८ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरी नयाँ सशस्त्र प्रहरी ऐन तर्जुमा गर्न आवश्यक देखिएको छ। सर्वोच्च अदालतबाट सशस्त्र प्रहरी कर्मचारीको सेवा सर्त सम्बन्धमा आदेश कार्यान्वयन गर्नुका साथै सशस्त्र प्रहरी सेवालाई नेपालको संविधान, प्रचलित कानुन तथा मानव अधिकारप्रति प्रतिबद्ध, व्यावसायिक र प्रभावकारी बनाउन जरुरी छ। गृह मन्त्रालयको कानुन महाशाखाका प्रमुख, सहसचिव भरतमणि रिजालका अनुसार शान्ति, सुरक्षा एवं सुव्यवस्था, विपद् व्यवस्थापन, सीमा सुरक्षा, सीमा अपराध नियन्त्रण लगायतका काममा परिचालन गर्नका लागि सशस्त्र प्रहरी सम्बन्धी कानुनी व्यवस्थालाई संशोधन तथा एकीकरण गर्न आवश्यक रहेकाले विधयेक संसद् सचिवालयमा दर्ता गरिएको हो। रिजालले नेपाल प्रहरी ऐन, २०१२ र सशस्त्र प्रहरी ऐन, २०५८ संशोधनपश्चात नेपाल प्रहरी र सशस्त्र प्रहरी बललाई थप सुदृढ र कार्य सञ्चालनमा सहज हुने अपेक्षा गरिएको बताएका छन्। गृह मन्त्रालयले दुवै प्रहरी ऐनलाई प्रतिस्थापन गरी प्रहरी सेवाको विशिष्टीकरण, प्रहरी कर्मचारीको हित र कल्याणका नयाँ प्रावधान विधेयकमा समाविष्ट गरिएको जनाएको छ। प्रस्तावित विधेयकले ऐनको हैसियत प्राप्त गरेपछि दुवै प्रहरी संगठनको बृहत्तर हित हुने विश्वास व्यक्त गरिएको कानुन महाशाखा प्रमुख रिजालले जानकारी दिए। विधेयकमा नेपाल प्रहरी र सशस्त्र प्रहरीको ३० वर्षे सेवा अवधी हटाइने, ्कार्यालय सहयोगी र प्रहरी जवानले १६ वर्षे सेवापछि अवकाश लिन पाउने, प्रहरी सहायक हवल्दारदेखि प्रहरी नायव निरीक्षकसम्मले १८ वर्षे सेवाअवधिपछि अवकाश लिन पाउनेलगायतका विषय समेटिएका छन्। त्यसैगरी प्रहरी महानिरीक्षकको उमेर हद ६० वर्ष र सेवाअवधी ३ वर्ष राखिएको छ। भने प्रहरी अतिरिक्त महानिरीक्षकको उमेर हद् ५९ वर्ष र सेवाअवधी ३ वर्ष राखिएको छ। नागरिकतासम्बन्धी विधेयक पनि संसद्मा गृह मन्त्रालयले नागरिकता ऐन २०६३ लाई संशोधन गर्न बनेको विधेयकलाई संघीय संसद् सचिवालयमा दर्ता गरेको छ। नागरिकता प्राप्त गर्ने व्यवस्थालाई थप व्यवस्थित बनाउनुपर्ने र नागरिकता प्रदान गर्ने विषयमा अदालतबाट पनि विभिन्न समयमा आदेशसहितको विषयलाई सम्बोधन गरी कार्यान्वयन गर्नुपर्ने भएको संशोधन विधेयक दर्ता गरिएको हो। तत्कालीन नेपालको अन्तरिम संविधान, २०६३ मा जन्मको आधारमा नागरिकता प्रदान हुने व्यवस्था भई सोहीबमोजिम जन्मको आधारमा नेपालको नागरिकता प्राप्त गरेका व्यक्तिका सन्तानलाई नेपालको नागरिकता प्रदान हुँदै आएको छ। बाबु वा आमामध्ये कुनै एकले जन्मको आधारमा नेपाली नागरिकता प्राप्त गरेको र अर्कोको जन्मको आधारमा नागरिकता प्राप्त गर्नु अगावै मृत्यु भएको वा आमा सम्पर्कविहीन रहेको व्यक्तिका सन्तानलाई नेपाली नागरिकता प्रदान गर्न नेपाल नागरिकता ऐन, २०६३ को विद्यमान व्यवस्थामा परिमार्जन गर्नुपर्ने भएकाले उक्त विषय पनि विधेयक राखिएको गृह मन्त्रालय कानुन महाशाखाका प्रमुख सहसचिव भरतमणि रिजालले जानकारी दिए। विधेयकअनुसार अब कुनै व्यक्तिको जन्मदर्ता वा शैक्षिक योग्यताको प्रमाणपत्रमा बाबुको नाम उल्लेख भएको तर बाबु सम्पर्कमा नरहेको भनी स्वघोषणा गरेमा त्यस्तो व्यक्तिको बाबुको पहिचान नभएको मानेर वंशजका आधारमा नागरिकता प्रदान गरिनेछ। कुनै व्यक्तिले नागरिकताको प्रमाणपत्रमा बाबुको नाम, थर, ठेगाना उल्लेख गर्न नचाहेको भनी निवेदन दिएमा सोहीबमोजिम नेपाली नागरिकता प्रदान गर्न तथा १६ वर्ष उमेर पूरा नभएका बालबालिकालाई नाबालक परिचयपत्र प्रदान गर्ने सहितका विषयलाई नेपाल नागरिकता ऐनमा समावेश गर्नुपर्ने भएकाले नेपाल नागरिकता ऐन, २०६३ लाई संशोधन गर्न बनेको विधेयक संघीय संसद्मा पेस गरिएको हो।"
"अमेरिकाका आप्रवासी, सबै आत्तिनु पर्दैन","अमेरिका : अमेरिकामा यतिबेला कागजपत्रविहीन आप्रवासीहरूमा सन्त्रास छ। विश्वभरका १ सय ९६ मुलुकका मानिसहरूले खोजिरहेको अमेरिकी सपना के हुने हो ? यसै भन्न सकिने अवस्था छैन। विशेषगरी कागजपत्रको प्रक्रिया पूरा गरी नसकेका आप्रवासीहरूमा त्रास देखिन्छ। सिकागो, न्युयोर्क, टेक्ससलगायतका केही राज्यमा कागजपत्र नभएका आप्रवासीहरू धरपकडमा परेसँगै यस्तो सन्त्रास थपिएको हो। आप्रवासनप्रति कठोर नीति अपनाउने राष्ट्रपति डोनाल्ड ट्रम्पको प्रतिबद्धता र कार्यकारी आदेशहरूले अमेरिकाभित्र रहेका लाखौं आप्रवासीहरूको जीवनमा अनिश्चितता थपिएको हो। यद्यपि राष्ट्रपति ट्रम्पले अनधिकृत रूपमा बसेकाहरूबाहेक अन्यको हकमा कुनै कदम नचाल्ने बताइरहेका छन्। राष्ट्रपति ट्रम्पले ४७औं राष्ट्रपतिको कार्यभार सम्हालेलगत्तै आप्रवासी नीतिसम्बन्धी कार्यकारी आदेशहरू हस्ताक्षर गरेलगत्तै आईसीई, इमिग्रेसन एन्ड कस्टुम इन्र्फोसमेन्टले निगरानी तीव्र पारिरहेको छ। सीएनए, बीबीसीलगायतका ठूला अन्तर्राष्ट्रिय सञ्चारमाध्यमहरूले आप्रवासनसम्बन्धी प्रकाशित गरेका समाचारहरूलाई आधार मान्ने हो भने, ठूलो संख्यामा कागजपत्रविहीन आप्रवासीहरू माथि निगरानी भइरहेको छ। के कागजपत्रको प्रक्रिया पूरा नभएका सबै आत्तिनुपर्ने हो ? यतिबेला फेसबुक, टिकटकलगायतका सामाजिक सञ्जालमा दुई, चारवटा लाइक, कमेन्टका खातिर आधा समाचार र आधा जानकारी दिनेहरूले अमेरिकालगायत विश्वभर अमेरिकी आप्रवासन आतंक नै मच्चाएका छन्। युट्युबमा केही भ्युवर्स पाउनकै खातिर अमेरिकामा फलानालाई समात्यो, ढिमकानोलाई समात्यो भन्ने समाचारहरू देख्न पाइन्छ। न्युयोर्कका चर्चित कानुन व्यवसायी केशवराज सेडाईं भन्छन्, त्यसरी सबै जना आत्तिनुपर्ने भन्ने होइन र त्यस्तो सबै डराउनुपर्ने भन्ने पनि होइन्। जो जसरी अमेरिकामा आएको भए पनि कागजपत्रको प्रक्रियामा रहेकाहरू भने आत्तिनुपर्ने छैन। सेडाईं थप्छन्, अमेरिकाको ग्रिनकार्डका लागि प्रक्रियाको थालनी नै नगरेकाहरू तथा कानुनविपरीत बसेकाहरू भने पक्कै सचेत हुनुपर्दछ। कुनै पनि मानिस, जुनसुकै माध्यमबाट अमेरिकामा पुगेको छ र त्यो व्यक्तिले अमेरिकाको स्थायी बसोबासको अनुमतिपत्रका लागि प्रक्रियाको थालनी नै गरेको छैन, भने त्यस्ता व्यक्ति पक्कै सर्तक हुनु पर्दछ। कानुन व्यवसायीहरूको भनाइअनुसार, अमेरिकामा ग्रिन कार्डको प्रक्रियामा नगएका, ग्रिन कार्डका लागि अदालत तथा सम्बन्धित निकायबाट अयोग्य ठहरिएरसमेत लामो समय अमेरिकामा बसोबास गरिरहेका, भिजिट भिसामा अमेरिका पुगी लामो समयसम्म अमेरिकामै बसिरहेका तथा अनधिकृत रूपमा काम गरिरहेका, आपराधिक क्रियाकलापमा संलग्न रहेका तथा अदालतले दोषी ठहयाएकाहरू भने पक्कै समातिन सक्छन्। कानुन व्यवसायीहरू भन्छन्, यता कागजपत्रको प्रक्रियाका लागि अदालतमा केस पेन्डिङमा रहेका, यूएससीआईएसमा केस पेन्डिङमा रहेका तथा कुनै आपराधिक क्रियाकलापमा संलग्न नभएकाहरू आत्तिनुपर्ने छैन। कानुन व्यवसायीहरूले यतिबेला कागजपत्रको प्रक्रियामा रहेका तथा कागजपत्र भएकाहरूलाई समेत गोजीमा उपलब्ध प्रमाण बोकेर हिँड्न सुझाउँछन्। यस्तै अदालतबाट अयोग्य ठहरिएको भए पनि उच्च अदालतमा पुनर्विचारका लागि पुनः निवेदन दिएकाहरू समेत अतालिनुपर्ने छैन। यदि उच्च अदालतमा आफ्नो मुद्दा पुनर्विचारका लागि निवेदन नदिएकाहरू तथा डिपोर्टेसनको अर्डर पाएकाहरू भने सचेत हुनुपर्दछ। यस्तै कुनै राज्यबाट कागजपत्रका लागि निवेदन दिएकाहरू अन्य राज्यमा बसेर काम गरिहेको भए उनीहरू अतालिनुपर्ने छैन, तर सचेत भने हुनु पर्दछ। अमेरिकी कानुनअनुसार, केसको छिनोफानो नहुँदासम्म सम्बन्धित व्यक्ति सम्बन्धित राज्यमै बसेर काम गर्दा राम्रो हुन्छ। असाइलम मुद्दाको अन्तिम फैसला नहुँदासम्म कथम्कदाचित अन्य राज्यहरूमा बसेर थोरै समय काम गरेको भए त्यस्तो अवस्थामा न्यायाधीशलाई थोरै समय अर्थात् टेम्प्रोरी स्टे गरेको भनेर विश्वास दिलाउनुपर्ने हुन्छ। अन्यथा त्यस्तो व्यक्तिको अन्तिम फैसला सम्बन्धित राज्यबाटै हुने गर्दछ। अध्यागमनसम्बन्धी जानकारीमूलक पत्रकारिता गरिहेका न्युयोर्कका चर्चित पत्रकार किशोर पन्थी भन्छन्, ग्रिन कार्डसम्बन्धी मुद्दाको अन्तिम किनारा नलागेकाहरू अतालिनुपर्ने, डराउनुपर्ने छैन्। पत्रकार पन्थी थप्छन्, यदि अदालत तथा सम्बन्धित निकायले अमेरिका छोड्नु भनी आदेश दिएको भए पनि अटेर गरेर बसिरहेकाहरू, अमेरिका आएर कुनै पनि प्रक्रियाको थालनी नगरेकाहरू, अदालतमा केस पेन्डिङमा हुँदा अपराधमा संलग्न भएकाहरू भने सर्तक हुनुपर्दछ। उनका अनुसार ओभर स्टे अर्थात् भिसाको निर्धारित समयभन्दा पनि बढी समय अमेरिकामा बसोबास गरिरहेकाहरू निकै सचेत हुनु पर्दछ। विभिन्न भिसामा आएर ओभर स्टे हुनेहरूसमेत उल्लेख्य संख्यामा रहेको विभिन्न तथ्यांकहरूले देखाउँदछ। यस्तै उनीहरूले यहाँ रहँदा कानुनविपरीत काममा गएको भए उनीहरू पनि समातिन सक्छन्। आप्रवासीहरूका लागि चुनौतीपूर्ण समय अहिलेको परिस्थितिमा अमेरिकामा कागजी प्रक्रियामा रहेका आप्रवासीहरूले कानुनी परामर्श लिने, आफ्नो स्थिति सुधार गर्न पहल गर्ने र आप्रवासन मुद्दाहरूमा सक्रिय रूपमा संलग्न हुने प्रयास गर्नु पर्दछ। राष्ट्रपति ट्रम्पको कार्यकालको सुरुवातमै यति भन्न्, सकिन्छ कि अमेरिकी आप्रवासी नीतिका कारण आप्रवासी समुदायमा गहिरो प्रभाव पारेको छ। आप्रवासन सुधार र मानवअधिकारका पक्षमा वकालत गर्ने निकायले थप आवाजहरू सशक्त पारेका छन्। विशेषगरी ट्रम्प प्रशासनले अनधिकृत रूपमा अमेरिकामा बसिरहेका तथा आपराधिक क्रियामा संलग्न रहेकाहरूलाई नियन्त्रण गर्ने कदम कडाइका साथ चालिरहेको छ। समग्रमा अमेरिकामा कुनै पनि कागजी प्रक्रियाको थालनी नै नगरेका तथा अमेरिकाको कुनै पनि निकायमा कानुनी रूपमा दर्ज नभएकाहरू भने पक्कै अप्ठ्यारोमा पर्न सक्छन्। यस्तै संसारभरको नियमअनुसार यदि कुनै व्यक्ति अन्य देशमा पुगेर आपराधिक क्रियाकलापमा संलग्न छ भने त्यस्तो व्यक्ति अमेरिकामा मात्रै होइन संसारका कुनै पनि देशमा कुनै पनि बेला समातिन र कारबाहीमा पर्न सक्छ। विद्यार्थीहरू आत्तिनुपर्ने छैन अमेरिकामा विद्यार्थी भिसामा आएकाहरू कुनै पनि कारणले आत्तिनुपर्ने छैन। उनीहरूलाई कानुनअनुसार नै सम्बन्धित विश्वविद्यालयमा निर्धारित समय काम गर्न अनुमति दिएको हुन्छ। यस्तै यदि अमेरिकामा पुगेका विद्यार्थीले नेपालमा आफ्ना अभिभावकको आम्दानी कम हुँदै गएको यथेष्ट प्रमाण पेस गर्न सकेमा एफवान वर्क परमिटसमेत प्राप्त गर्न सक्दछन्। यस्तै उनीहरूले आफन्तसँग बसोबास गरी केही सहयोग पनि लिन सक्छन्। टीपीएस स्टाटस के हुन्छ ? अमेरिकामा करिब आठ, नौ हजार हाराहारीमा टेम्प्रोरी प्रोटेक्ट स्टाट्समा नेपालीहरू रहेको बताइन्छ। जसको टीपीएस स्टाट्स छ त्यो व्यक्ति यो वर्षको जुन महिनाको २४ तारिखसम्म कुनै पनि कारण आत्तिनुपर्ने छैन। नेपालको टीपीएस थपिने या नथपिनेबारे ट्रम्प प्रशासनले अहिल्यै केही घोषणा पनि गरेको अवस्था छैन। यद्यपि राष्ट्रपति ट्रम्पले टीपीएस खारेज गर्ने चुनावी प्रतिबद्धता जनाएका थिए। नेपालजस्तै केही देशहरूको टीपीएस नवीकरण भएको भए पनि नेपालका बारेमा अहिल्यै केही भन्न सकिने अवस्था भने छैन। यसअघि पनि नेपालको टीपीएस अदालतबाट नवीकरण भएकाले त्यो सम्भावनालाई पनि नर्कान सकिँदैन। आईसीईले सोधपुछ गरे के गर्ने ? ट्रम्प प्रशासनले इमिग्रेसन एन्ड कस्टुम इर्फोसमेन्ट आईसीईलाई अध्यागमनसम्बन्धी नियम कडाइका साथ पालना गर्न निर्देशन दिएको छ। राष्ट्रपति ट्रम्पले आईसीईलाई अनधिकृत आप्रवासीहरूलाई नियन्त्रणमा लिन देश निकाला गर्ने कार्य तीव्र पार्न आदेश दिएकाले आपराधिक क्रियाकलापमा संलग्न मात्रै नभई कानुनी प्रक्रियामै नभएकाहरूलाई धरपकड गर्न सक्दछ। यसर्थ यतिबेला अमेरिकामा रहेका सबै आप्रवासीहरूले आफूसँग उपलब्ध यथेष्ट प्रमाण बोकेर हिँड्नुपर्ने हुन्छ। अमेरिकाको कानुनले आप्रवासीलाई आईसीईले सोधपुछ गर्दाका बखत नबोल्न सक्ने अधिकारसमेत दिएकाले अमेरिकामा रहेका आप्रवासीहरूले कानुनविद्को आवश्यकता रहेको र आफू जवाफ दिन असमर्थ रहेको प्रतिक्रियासमेत दिन सक्दछन्। आईसीईले सोधपुछ गर्दा आप्रवासीहरूले आफ्नो परिचय खुल्ने परिचयपत्र, अमेरिकामा स्थायी बसोबास गरिरहेको ग्रिन कार्ड या काम गर्न अनुमति पाएको पत्र, वर्क परमिट साथमा भए सो प्रमाण देखाउन सक्दछन्।"
लथालिंग प्राज्ञिक थलो,"विश्वविद्यालय भनेको ज्ञान आर्जन र उत्पादनको थलो हो। अनुसन्धान स्थल हो। तर नेपालमा भने राजनीतिक मैदान भएका छन् विश्वविद्यालय। प्राज्ञिक व्यक्तित्वहरूबाट सञ्चालन हुनुपर्ने विश्वविद्यालय राजनीतिक दल र नेताहरूको कठपुतली भएका छन्। कुनै न कुनै बहानामा राजनीति घुसेकै छ, विश्वविद्यालयमा र बेथिति निम्त्याएको छ। त्यसको पछिल्लो उदाहरण नेपाल संस्कृत विश्वविद्यालय पनि भएको छ। जसमा लामो समयदेखि तालाबन्दी छ। विद्यावारिधि (पीएचडी) शोधार्थीहरूको भविष्य अनिश्चित छ। तालाबन्दीले मात्र विश्वविद्यालयको शैक्षिक प्रक्रियालाई ठप्प पारेको छैन, २ सय ५० जना शोधार्थीको जीवनमा गम्भीर असर पारेको छ। कतिको शोध निर्देशक तोकिएको छैन, कतिको विशेषज्ञ बनाइएको छैन, कतिको प्रकाशन अनुमति पर्खाइ छ। कतिपयले सबै सकेर पूर्ववाकपरीक्षा दिनुपर्नेछ। तर सबै काम ठप्प छ। कारण तालाबन्दी हो। प्राज्ञिक थलोमा लागेको ताला वास्तवमा विवेकविहीन, संवेदनहीन र गैरजिम्मेवारीपनको पराकाष्ठाको नतिजा नै हो। सरकार भने मूकदर्शक छ, सत्तारूढ दलकै भ्रातृ संगठनले जो तालाबन्दी गरिरहेको हो। यसरी प्राज्ञिक थलोलाई थिलोथिलो पार्ने राजनीति भइरहेको छ। एक त विश्वविद्यालयलाई राजनीतिक दलले आफ्नाको भर्ती केन्द्र बनाएका छन््। प्राज्ञिक जमात पनि दल र तिनका नेताको पछि लागेर इमान्दारीलाई तिलाञ्जली दिइरहेको छ। तसर्थ जति दोषी राजनीतिक नेतृत्व छ, त्यत्तिकै प्राज्ञिकहरू पनि। कि उनीहरू पद हत्याउनकै लागि दलको फेरो समात्ने लिगलिगे दौडमा प्रतिस्पर्धा गरिरहन्छ। तत्कालीन उपकुलपति र रजिस्टारबीचको विवादले एक वर्षदेखि कार्यकारी परिषद्को बैठक बसेको छैन। बैठक नसकेपछि कुनै निर्णय हुने भएन, विश्वविद्यालय ठप्पैजस्तो हुने भयो। तर कोही जिम्मेवारी लिन चाहन्न, उत्तरदायी बन्दैन। विश्वविद्यालयको अनुसन्धान परिषद््को नियुक्तिमा विभिन्न राजनीतिक दलहरूको प्रभाव छ। योग्य व्यक्तिहरूको सट्टा प्राज्ञिक आवरणका राजनीतिक कार्यकर्ता नियुक्त हुनु यस्ता संस्थाका लागि ठूलो विडम्बना हो। विश्वविद्यालयमा कुनै पनि बहानामा तालाबन्दी गर्न रोकिनु पर्छ। र, विद्यार्थीका जायज माग हुन् भने उपयुक्त तरिकाबाटै सम्बोधन हुनुपर्छ। तर विद्यार्थी नै विद्यार्थीको भविष्यमाथि तरबार प्रहार गर्ने खालका गतिविधि गरिरहेका छन्, त्यो पनि विश्वविद्यालयमा भइरहेको नियुक्तिमा राजनीतिक भागबन्डा खोज्दै। यो हदैसम्मको लज्जाजनक विषय हो। प्रधानमन्त्री स्वयं कुलपति हुनेहुँदा उनीबाट विश्वविद्यालयको वातावरण स्वच्छ बनाउने पहल कदमी चालिनुपर्छ। र, यस्ता कुनै पनि दुर्नियतपूर्ण गतिविधि कहिल्यै नहुने गरी सुनिश्चितता गर्नुपर्छ।"
जिल्ला अदालत आदेशको कैफियत माग्यो उच्चले,पोखरा : पोखराको सूर्यदर्शन सहकारी ठगी प्रकरणमा उच्च अदालत पोखराले राष्ट्रिय स्वतन्त्र पार्टी (रास्वपा) सभापति रवि लामिछानेको जिल्ला अदालत कास्कीबाट भएको आदेशको कैफियत प्रतिवेदन झिकाउने आदेश गरेको छ। जिल्ला अदालत कास्कीले ६५ लाख धरौटीमा छाड्न दिएको आदेशविरुद्ध पुनरावलोकनका लागि दायर गरेको निवेदनमा उच्च अदालत पोखराले कैफियत प्रतिवदेन झिकाउन आदेश गरेको हो। जिल्ला अदालत कास्कीले धरौटीमा रिहा गर्न दिएको आदेशपछि साधारण तारेखमा पुर्पक्ष गर्न पाउनुपर्ने मागसहित गोर्खा मिडियाका पूर्व प्रबन्ध निर्देशक लामिछानेले सोमबार उच्च अदालत पोखरामा निवेदन दर्ता गराएका थिए। न्यायाधीश मिलनकुमार राईको एकल इजलासले मंगलबार उक्त आदेश गरेको हो। जिल्ला अदालत कास्कीले गत पुस २५ गते लामिछानेसहित ७ प्रतिवादीलाई धरौटी लिएर तारेखमा राखी मुद्दाको पुर्पक्ष गर्न आदेश दिएको थियो। लामिछानेले सो आदेश त्रुटिपूर्ण रहेको भन्दै बदरको माग गरी निवेदन दर्ता गराएका थिए। लामिछानेले सहकारीबाट ऋण लिन आफू उपस्थित नभएको कुनै निवेदन नगरेको र आफ्नो खातामा रकम नगएको प्रमाणित भइसकेको निवेदनमा उल्लेख गरेका छन्। जिल्ला न्यायाधीश नीतिज राईको इजलासले सुनाएको धरौटी आदेश कानुनसम्मत नभएको बताउँदै लामिछानेले आदेश बदर गरी मुद्दा सामान्य तारिखमा पुर्पक्ष गर्न माग गरेका हुन्। धरौटीमा छाड्ने जिल्ला अदालत कास्कीको आदेशविरुद्ध उच्च सरकारी वकिलको कर्यालयले लामिछानेलाई थुनामै राखेर अनुसन्धान गर्न माग गर्दै उच्च अदालत पोखरामा निवेदन दर्ता भएको थियो। माघ ९ गते न्यायाधीश राजकुमार खतिवडाको इजलासले धरौटीमा छाड्नुको कारण पेस गर्न आदेश गरेको थियो। सूर्यदर्शन सहकारी ठगी प्रकरणमा जीबी राईसहित फरार व्यक्तिहरूविरुद्ध इन्टरपोलको डिफ्युजन नोटिस जारी भए पनि उनीहरू हालसम्म फरार छन्। सरकारी वकिलको कार्यालयले जिल्ला अदालतको आदेशविरुद्ध यसअघि उच्च अदालतमा लामिछानेसहित ७ जना प्रतिवादीलाई थुनामै राखेर अनुसन्धान गर्न निवेदन दिएको छ। उक्त निवेदनमा पनि उच्चले कैफियत प्रतिवेदन माग्ने आदेश दिएको छ।
निजी वनका सालका रुख काट्न कार्यविधि,"हेटौंडा : बागमती प्रदेशको वन तथा वातावरण मन्त्रालयले निजी वनमा रहेका साल प्रजातिको रुख कटान कार्य सुरुवात गर्न सोको अनुगमन कार्यविधि तयार पारेको छ। वन निर्देशनालयले हेटौंडामा आयोजना गरेको दुई दिने दोस्रो त्रैमासिक समीक्षा गोेष्ठी कार्यक्रममा मन्त्रालयका सचिव डाकेदार बरालले निजी वनको साल प्रजातिको रुख कटान, उपभोग, ओसारपसार, बिक्री वितरण तथा अनुगमनसम्बन्धी कार्यविधि, २०८१ तयार गरी स्वीकृतिका लागि प्रदेश सरकार मन्त्रिपरिषद्मा पठाउने अन्तिम चरणमा पुगेको बताएका हुन्। उनले भने, मन्त्रालयले अहिले निजी वनको साल प्रजातिको रुख कटान, उपभोग, ओसारपसार, बिक्रीवतरण तथा अनुगमनसम्बन्धी कार्यविधि, २०८१ मस्यौदा तयार गरिसकेको अवस्था छ। यो कार्यविधि प्रदेश सरकार मन्त्रिपरिषद्बाट स्वीकृत भएपछि लागु हुनेछ। यो कार्यविधिबमोजिम दर्ता भएका निजी वनधनीहरूले आफ्नो निजी वनमा लगाइएका वा हुर्काइएका सालका रुखहरू स्वीकृति लिई कटान र उपयोग गर्न सक्नेछन्। संघीय सरकारको २०८० साल मंसिर ७ गते नेपाल राजपत्र भाग ५ मा प्रकाशन गरेको सूचना १ को ५ (ग) मा दर्ता भएका निजी वनमा लगाइएका वा हुर्काइएका साल प्रजातिको रुख कटान, उपभोग, ओसारपसार र बिक्री वितरण गर्न पाउने र यसको प्रदेश सरकारले आवश्यक अनुगमन गर्नुपर्ने व्यवस्था गरेको छ। त्यसैले प्रदेश सरकारले निजी वनको साल कटान तथा उपयोग कार्यको अनुगमन गर्न यो कार्यविधि तयार गरेको हो। कार्यक्रममा प्रदेशको वन तथा वतावरण मन्त्रालयका मन्त्री कृष्णप्रसाद सिलवालले कार्यविधिले कुनै व्यक्तिले गैरकानुनी ढंगबाट अन्य निजी वनधनीको जग्गामा रहेको रुख चोरी कटानी तथा निकासी गरेको पाइएमा प्रचलित कानुनबमोजिम कारबाही हुने उल्लेख गरिएको बताए। यस्तै त्यसको अनुगमन तथा प्रतिवेदनसम्बन्धी व्यवस्थामा डिभिजन वन कार्यालय, स्थानीय तह, वन निर्देशनालय र मन्त्रालयले अनुगमन गर्ने जनाइएको छ। कार्यक्रममा मन्त्रालय मातहतका निर्देशनालय, वन अनुसन्धान तथा प्रशिक्षण केन्द्र र १५ वटै डिभिजन वन कार्यालयका प्रमुखहरूले अन्तिम रूप दिएको कार्यविधि प्रदेश सरकार, मन्त्रिपरिषद्बाट स्वीकृत भएपछि तुरुन्तै लागू गर्ने प्रतिबद्धता व्यक्त गरेका थिए।"
अनुमतिबिना सामाजिक सञ्जाल प्लेटफर्म सञ्चालन गर्न नपाइने,"काठमाडौं : सरकारले सामाजिक सञ्जाल प्रयोगका लागि कडा कानुनको प्रस्ताव गरेको छ। सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक सरकारले संसद्मा दर्ता गरेको छ। उक्त विधेयकमा सामाजिक सञ्जाल दुरुपयोग गर्नेलाई ५ वर्ष कैददेखि २५ लाखसम्मको जरिवानाको प्रस्ताव गरिएको छ। सूचना तथा सञ्चार प्रविधिमन्त्री पृथ्वीसुब्बा गुरुङले दर्ता गरेको उक्त विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। प्लेटफर्म सञ्चालन गर्न चाहने फर्म, कम्पनी वा संस्थाले अनुमतिपत्र लिनुपर्ने अनिवार्य व्यवस्था प्रस्ताव गरिएको छ। अनुमति पत्रको अवधि दुई वर्षको हुने छ। त्यसपछि नवीकरण गर्न चाहेमा म्याद सकिनुभन्दा १५ दिनअघि निवेदन दिनुपर्ने व्यवस्था पनि गर्न लागिएको छ। फेसबुक, ह्वाट्स एप, यू ट्युब, टिकटक, एक्स, वीच्याट, इस्ट्राग्राम लगायतका प्लेटफर्मले अब अनिवार्य रूपमा दर्ता हुनुपर्ने भएको छ। अनुमतिपत्र नलिई वा रोक लगाएको सामाजिक सञ्जाल प्लेटफर्म सञ्चालन गर्न नहुने व्यवस्था विधेयकमा गरिएको छ। अनुमतिबिना सञ्चालन गरेमा २५ लाखसम्म जरिवाना हुने छ। विधेयकमा कसैले अनुमतिपत्र नलिई वा सञ्चालन गर्न रोक लगाइएको प्लेटफर्म सञ्चालन गर्न वा गराउन नहुने उल्लेख छ। अनुमतिबिना सामाजिक सञ्जाल प्लेटफर्म सञ्चालन गर्ने वा गराउने व्यक्तिलाई २५ लाख रुपैयाँसम्म जरिबाना हुनेछ, विधेयकमा छ। राष्ट्र हित प्रतिकूल हुने कार्य गर्न नहुने सामाजिक सञ्जालमार्फत राष्ट्र हित प्रतिकूल हुने कार्य गरेमा कडा सजायको व्यवस्था गरिएको छ। विधेयकमा कसैले नेपालको सार्वभौमसत्ता, भौगोलिक अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमान वा राष्ट्र हित वा संघीय एकाइ बीचको सुसम्बन्धमा प्रतिकूल असर हुने गरी वा वर्गीय, जातीय, धार्मिक, सांस्कृतिक, क्षेत्रीय, साम्प्रदायिक र यस्तै अरू कुनै आधारमा घृणा वा द्वेष उत्पन्न हुने कुनै काम गर्न वा गराउन वा विभिन्न जात, जाति वा सम्प्रदाय बीचको सुसम्बन्धमा खलल पार्ने विषय सामाजिक सञ्जालमा प्रसार गर्न हुँदैन, भनिएको छ। यी कसुर गर्ने वा गराउने व्यक्तिलाई पाँच वर्षसम्म कैद वा पाँच लाख रुपैयाँसम्म जरिबाना वा दुवै सजाय हुने प्रस्ताव गरिएको छ। साइबर बुलिङ गर्न नहुने कसैले सामाजिक सञ्जालको प्रयोग गरी साइबर बुलिङ गर्न नहुने विधेयकमा प्रस्ताव छ। साइबर बुलिङ गर्नेलाई दुई वर्षसम्म कैद वा ३ लाख रुपैयाँसम्म जरिवाना वा दुवै सजायको प्रस्ताव पनि विधेयकमा छ। के हो साइबर बुलिङ कसैले इन्टरनेट जडान भएको डिजिटल उपकरणको माध्यमबाट सामाजिक सञ्जालको प्रयोग गरी साइबरस्पेसमा गलत वा हानिकारक वाक्य, शब्द, अक्षर, चिन्ह, चित्र, तस्बिर, स्केच, फोटो, अडियो, भिडियो, श्रव्य दृश्य, संकेत वा सन्देश पठाउने, पोष्ट गर्ने, सेयर गर्ने वा सोही कार्यबाट कसैलाई सताउने, तर्साउने, धम्काउने, लज्जित गराउने, अपमान गर्ने, मानमर्दन गर्ने वा अफवाह फैलाउने गरी आवाजको नक्कल गर्ने जस्ता कार्यलाई साइबार बुलिङ भनिन्छ। साइबर स्टकिङ गर्न नहुने कसैले सामाजिक सञ्जालको प्रयोग गरी साइबर स्टकिङ गर्न वा गराउन नहुने व्यवस्था पनि विधेयकमा छ। साइबर स्टकिङ कसुर गर्नेलाई तीन वर्षसम्म कैद वा पाँच लाख रुपैयाँसम्म जरिबाना वा दुवै सजाय हुनेछ। विधेयकमा उल्लेख छ। साइबर स्टकिङ के हो ? इन्टरनेट प्रविधिको प्रयोग गरी कसैलाई झुट्टा आरोप लगाउने, धम्की दिने, जालसाजी गर्ने, दुव्र्यवहार गर्ने, निगरानी गर्ने, वैयक्तिक गोपनीयता भंग गर्ने, बारम्बार अनावश्यक सन्देश पठाउने, गोप्य जानकारी खुलासा गर्ने वा वैयक्तिक सुरक्षामा खतरा पुर्याउने कार्य गरी कसैलाई हैरानी दिएमा साइबर स्टकिङ गरेको सम्झनुपर्छ। कसैको आइडी तथा सूचना ह्याक गर्न नहुने कसैले सामाजिक सञ्जालको प्रयोग गरी कसैको आइडी तथा सूचना ह्याक गर्नु नपाइने व्यवस्था पनि गरिएको छ। अरू आइडी ह्याक गरेर दुरुपयोग गर्ने कार्य व्यापकरुपमा हुँदै आएको छ। ह्याक भनेको के हो ? कसैको कम्प्युटर प्रणाली वा सामाजिक सञ्जालको पासवर्ड वा सिरियल नम्बर क्याक गरी त्यस्तो कम्प्युटर प्रणाली वा सामाजिक सञ्जालको गुप्त संकेत पासवर्ड वा सिरियल नम्बर चोरी गरी त्यस्तो कम्प्युटर प्रणाली वा सामाजिक सञ्जालमा अनधिकृत रूपमा पहुँच प्राप्त गरी तथ्यांक भण्डारमा हस्तक्षेप गर्ने कार्य नै ह्याक हो। अरु आइडी ह्याक गर्ने कसुर गर्नेलाई तीन वर्षसम्म कैद वा १५ लाख रुपैयाँसम्म जरिवाना वा दुवै सजायको व्यवस्था गरिएको छ। फिसिङ वा इम्पोस्टर स्क्याम गर्न नहुने कसैले सामाजिक सञ्जालको प्रयोग गरी फसिङ वा इम्पोष्टर स्क्याम गर्नु हुँदैन। विधेयकमा भनिएको छ। फसिङ वा इम्पोस्टर स्क्याम कसुर गर्नेलाई तीन वर्षसम्म कैद वा १५ लाख रुपैयाँसम्म जरिबाना वा दुवै सजाय हुने व्यवस्थाको प्रस्ताव गरिएको छ। फिसिङ भन्नाले विद्युतीय सञ्चार माध्यमबाट कुनै कुरा सत्य हो भन्ने विश्वासमा पारी कुनै व्यक्तिको युजरनेम र पासवर्ड, क्रेडिट कार्ड नम्बर, बैंक एकाउन्ट जस्ता संवेदनशील सूचना प्राप्त गर्ने कार्य सम्झनु पर्छ । इम्पोस्टर स्क्याम भन्नाले कुनै व्यक्तिले अरू कसैबाट पैसा वा व्यक्तिगत विवरण चोर्ने उद्देश्यले फोन वा इमेल वा विद्युतीय उपकरण वा प्रणालीद्वारा आफू चिनजान भएको वा विश्वास गर्न योग्य व्यक्ति भएको भन्ने विश्वासमा पारी उपहार वा पुरस्कार पठाउन व्यक्तिगत पासवर्ड र संवेदनशील जानकारी लिएर पछि कुनै रकम माग गर्ने कार्य हो। सेक्सटोर्सन वा एक्सटोर्सन गर्न नहुने कसैले सामाजिक सञ्जालको प्रयोग गरी सेक्सटोर्सन वा एक्सटोर्सन गर्न नपाइने विधेयकमा छ। यस्तो कसुर गरेमा तीन वर्षसम्म कैद वा १५ लाख रुपैयाँसम्म जरिबाना वा दुवै सजायको प्रस्ताव विधेयकमा गरिएको छ। सेक्सटोर्सन के हो ? कसैको नितान्त व्यक्तिगत तथा निजी तस्बिर, अडियो वा भिडियो सामाजिक सञ्जालको प्रयोग गरी सार्वजनिक गर्ने वा कसैसँग सेयर गर्ने धम्की दिई यौन शोषण, आर्थिक लाभ वा हिंसाका लागि बाध्य पार्ने कार्य नै सेक्सटोर्सन हो । एक्सटोर्सन भन्नाले कसैले कुनै व्यक्तिलाई सामाजिक सञ्जालको प्रयोग गरी निज वा अरू कसैलाई कुनै क्षति पुर्याउने डर त्रासमा पारी निजबाट बेइमानीपूर्वक आफ्नो वा अरू कसैका लागि कुनै लाभ उठाएमा वा त्यस्तो लाभ उठाउने नियतले कुनै काम गराउने कार्य सम्झनुपर्छ। बीभत्स तस्बिर वा अडियो वा भिडियो पोस्ट वा सेयर गर्न नहुने कसैले सामाजिक सञ्जालमा बीभत्स तस्बिर वा अडियो वा भिडियो पोस्ट वा सेयर गर्नु नहुने व्यवस्था गर्न लागिएको छ। यस्तो कसुर गर्ने लाई तीन महिनासम्म कैद वा पचास हजार रुपैयाँसम्म जरिबाना वा दुवै सजाय हुने व्यवस्था गरिएको छ। अश्लील मिथ्या वा भ्रामक विषयवस्तु प्रसार गर्न नहुने विधेयक अश्लील मिथ्या वा भ्रामक विषयवस्तु प्रसार गर्न नहुने प्रस्ताव गरिएको छ। कसैले सामाजिक सञ्जालको प्रयोग गरी अश्लील शब्द, तस्बिर, संकेत, भिडियो, अडियो, मिथ्या वा भ्रामक सूचना प्रसार गर्न, त्यस्तो सूचनाको दुष्प्रचार वा तोडमरोड वा कमेन्ट गरी प्रसार गर्न हुँदैन। विधेयकमा छ। अश्लिल मिथ्या वा भ्रामक विषयवस्तु प्रसार गर्नलाई दुई वर्षसम्म कैद सजाय वा तीन लाख रुपैयाँसम्म जरिबाना वा दुवै सजाय हुने व्यवस्था गरिको छ। डिपफेक भिडियो अपलोड वा प्रसार गर्न नहुने सामाजिक सञ्जालको प्रयोग गरी डिपफेक भिडियो अपलोड वा प्रसार गरे कडा सजायको व्यवस्था गरिएको छ। यस्तो कसुर गर्नेलाई दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने विधेयकमा व्यवस्था छ। डिपफेक भिडियो के हो ? आर्टिफिसियल इन्टेलिजेन्सको प्रयोग गरी कुनै व्यक्तिको अनुहार, आवाज वा हाउभाउलाई नक्कल वा प्रतिस्थापन गरी गलत सूचना प्रवाह गर्ने, अश्लीलता फैलाउने वा चरित्रहत्या गर्ने कार्य गर्नुनै डिपफेक भिडियो सम्झनुपर्छ। पछिल्लो समयमा झुठो र मिथ्या सूचनाबाट डिपफेक बनाएर चरित्रहत्या गर्ने, अश्लिलता फैलाउने काम अत्यधिक बढेको छ। बेनामी वा छद्मभेषी पहिचान बनाउन वा प्रयोग गर्न नहुने सामाजिक सञ्जालमा फेक आइडी, पेज र समूह बनाउने कार्य व्यापकरुपमा देखिएको छ। यस्तो कसुर गर्नेलाई तीन महिनासम्म कैद वा ५० हजार रुपैयाँसम्म जरिबाना वा दुवै सजाय हुने छ। कसैले सामाजिक सञ्जालमा बेनामी वा छद्मभेषी (फेक आइडी, पेज, समूह) वा अरूको नामबाट पहिचान सिर्जना गर्ने, त्यस्तो बेनामी वा छद्मभेषी पहिचान मार्फत विषयवस्तु उत्पादन गरी पोष्ट वा सेयर गर्ने, अरूको विषयवस्तु सेयर गर्ने, कमेन्ट वा कल गर्ने कार्य गर्नु हुँदैन। विधेयकमा उल्लेख छ। कसैले प्लेटफर्ममा व्यक्तिगत वा सामूहिक रुपमा छद्मभेषी, स्थायी वा अस्थायी समूह, पेज वा अन्य कुनै पनि प्रकारको आइडी खोली नेपालको सार्वभौमसत्ता, भौगोलिक अखण्डतामा खलल पुग्ने वा राष्ट्रिय हित प्रतिकूल हुने गरी गलत वा भ्रामक सूचना सम्प्रेषण गर्न नपाइने व्यवस्था गरिएको छ। यस्तोे कसूर गर्नेलाई प्रचलित कानुनबमोजिम सजाय हुनेमा सोही बमोजिम र प्रचलित कानुनमा सजाय उल्लेख भएको रहेनछ भने पाँच वर्षसम्म कैद वा १५ लाख रुपैयाँसम्म जरिवाना वा दुवै सजाय हुने व्यवस्था पनि विधेयकमा छ। थप सजाय हुने सामाजिक सञ्जालको प्रयोग गरी प्रचलित कानुनबमोजिम कसुर हुने कार्य गरेमा वा त्यस्तो कसुर गर्न दुरुत्साहन गरेमा प्रचलित कानुनबमोजिम हुने सजायमा एक वर्षसम्म थप कैद सजाय हुने व्यवस्थाको प्रस्ताव पनि विधेयकमा छ। यस ऐनबमोजिमको कुनै कसुर एक पटकभन्दा बढी गर्ने कसुरदारलाई पटकै पिच्छे त्यस्तो कसुरमा हुने सजायको दोब्बर सजाय हुनेछ। विधेयकमा भनिएको छ। सार्वजनिक पद धारण गरेको वा राज्य कोषबाट सुविधा लिएको कुनै व्यक्तिले यस ऐनबमोजिम कसुर हुने काम गरेमा त्यस्तो कसूरदारलाई यस ऐनबमोजिम हुने सजायमा ५० प्रतिशतसम्म थप सजाय हुने व्यवस्था गरिएको छ। कसैले बालबालिकाको प्रयोग गरी कसुर हुने कार्य गरेमा एक वर्षसम्म थप कैद सजाय हुने व्यवस्था पनि विधेयकमा छ। दुरुत्साहन, उद्योग वा षड्यन्त्र गर्न नहुने कसैलाई दुरुत्साहन गर्ने वा त्यस्तो कसुरको उद्योग वा षड्यन्त्र गर्ने वा त्यस्तो कसूर गर्न सघाउने वा अन्य कुनै ब्यहोराले मतियार भई कार्य गर्ने व्यक्तिलाई मुख्य कसुरदारलाई हुने सजायको आधा सजाय हुनेछ, विधेयकमा भनिएको छ। प्रचलित कानुनबमोजिम सजाय गर्न बाधा नपर्ने कसुर ठहरिने कुनै काम अन्य कुनै प्रचलित कानुनबमोजिम पनि कसूर ठहरिने रहेछ र त्यस्तो कसुरमा यस ऐनमा उल्लिखित हदभन्दा बढी सजाय हुने रहेछ भने त्यस्तो कसुरउपर छुट्टै कारबाही चलाई सजाय गर्न बाधा पुर्याएको नमानिने पनि विधेयकमा छ । क्षतिपूर्ति भराउनुपर्ने ऐनबमोजिम सजाय हुने कसुर गरेको कारणबाट कसैलाई कुनै किसिमको हानि, नोक्सानी, हैरानी वा क्षति भएको रहेछ भने त्यस्तो हानिनोक्सानी, हैरानी वा अति वाणको मनासिव रकम सम्बन्धित कसुदारबाट पीडितलाई भराई दिन पर्नेछ। तीन महिने हदम्याद यो कानुनमा हदम्यादको भने प्रस्ताव गरिएको छ। सामाजिक सञ्जालको प्रयोग गरी कसैले कसुर हुने कार्य गरेमा मर्का पर्ने व्यक्ति तीन महिनाभित्र उजुरी गर्नु पर्ने छ। तीन महिनाभित्र उजुर नगरेमा पनि यो ऐन आकर्षित हुँदैन। विद्युतीय प्रमाणको ग्राह्यता विद्युतीय प्रणालीबाट सिर्जना भएको विद्युतीय वा अन्य कुनै स्वरुपमा रहेको कुनै सूचना वा तथ्यांक कसुर मानिने मुद्दाको कारबाहीमा प्रमाणका रूपमा ग्राह्य हुने व्यवस्था पनि विधेयकमा प्रस्ताव गरिएको छ। पुनरावेदनको व्यवस्था : यो ऐनबमोजिम जिल्ला अदालतले गरेको निर्णयमा चित्त नबुझेमा त्यस्तो निर्णय थाहा पाएको मितिले ३५ दिनभित्र उच्च अदालतमा पुनरावेदन गर्न सकिने व्यवस्था गरिएको छ । अनुमतिपत्र प्राप्त व्यक्तिले पालना गर्नु सर्त पालना नगरेमा, सामाजिक सञ्जाल प्लेटफर्मबाट विषयवस्तु हटाउन निर्देशन नमानेमा, पालना गर्नुपर्ने सर्त पालना नगरेमा विभागले जरिवाना गर्ने गरी गरेको निर्णयमा चित्त नबुझेमा त्यस्तो निर्णय भएको मितिले ३५ दिनभित्र जिल्ला अदालतमा पुनरावेदन गर्न सकिने व्यवस्था पनि गरिएको छ। द्रुत प्रतिकार्य समूह गठन गर्ने पीडितको अधिकारको तत्काल रक्षा गर्ने व्यवस्थाका लागि विभागले विज्ञ तथा सम्बद्ध निकायको प्रतिनिधिसमेत रहने गरी द्रुत प्रतिकार्य समूह (र्यापिड रेस्पोन्स टिम) गठन गर्न सक्ने व्यवस्था पनि गरिएको छ । विधेयकको भनिएको छ, सूचना प्रविधिसम्बन्धी हेर्ने विभागले टेलिफोन, इमेल, फ्याक्स वा सामाजिक सञ्जालबाट गुनासो सुन्न र त्यस्तो गुनासोउपर द्रुत प्रतिकार्य गर्नका लागि आवश्यक कर्मचारी सहितको छुट्टै कक्षको समेत व्यवस्था गर्न सक्नेछ । द्रुत प्रतिकार्य समूहले कुनै प्लेटफर्म वा कुनै अन्य व्यक्ति वा निकायलाई सामाजिक सञ्जालमा प्रसार गरिएको कुनै विषयवस्तु तत्काल हटाउन, कसैले हेर्न नमिल्ने गरी संग्र्रह गर्न वा पीडितको अधिकार रक्षाको लागि तत्काल कुनै उपयुक्त कार्य गर्न निर्देशन दिन सक्ने व्यवस्था पनि गरिएको छ। दु्रतप्रतिकार्य समूहको निर्देशन पालना गर्नु वा गराउनु सम्बन्ध प्लेटफर्मको कर्तव्य हुनेछ। सचेतना मुलुक कार्य गर्न सक्ने व्यवस्था पनि गरिएको छ। मन्त्री गुरुङले विधेयक पेस गर्दै सामाजिक सञ्जालको प्रयोगलाई व्यवस्थित, मर्यादित र सुरक्षित बनाउन स्पष्ट कानुन निर्माण गर्नुपर्ने आवश्यकता प्राय: संसारका सबै देशले महसुस गरेको पाइएको बताए । उनले नेपालमा पनि सूचना प्रविधि क्षेत्रमा भएको विकास सँगसँगै सामाजिक सञ्जालको प्रयोग बढिरहेको स्पष्ट पारे । उनले सामाजिक सञ्जालको सही र व्यवस्थित प्रयोग गरी सामाजिक सद्भाव, सांस्कृतिक सहिष्णुता र सुशासन प्रबद्र्धन गर्न सामाजिक सञ्जालका प्लेटफर्म सञ्चालक र प्रयोगकर्तालाई जिम्मेवार तथा जवाफदेही बनाउनुपर्ने बताए। उनले सामाजिक सञ्जालको सञ्चालन र प्रयोगलाई मर्यादित, सुरक्षित र व्यवस्थित गर्ने तथा नियमन गर्ने सम्बन्धमा कानुन निर्माण गर्न आवश्यक भएकाले सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक पेस गरेको जानकारी दिए । अनुमतिपत्रको खारेजी सामाजिक सञ्जाल प्लेटफर्मको अनुमतिपत्र खारेज गर्न सक्ने व्यवस्थाको प्रस्ताव गरिएको छ। अनुमतिपत्र प्राप्त व्यक्तिले मुलुकको शान्ति सुरक्षा, अमनचयन, सार्वभौमसत्ता, भौगोलिक अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमानमा खलल पुग्ने वा राष्ट्रहित प्रतिकूलका विषयवस्तु प्रसार गरे वा गराएमामा अनुमति पत्र खारेज हुनेछ। अनुमतिपत्र प्राप्त व्यक्तिले यो ऐन वा यस ऐनअन्तर्गत बनेको नियम बमोजिम पालना गर्नुपर्ने शर्तको उल्लंघन गरेमा पनि खारेज हुन्छ। झुट्टा विवरण पेस गरी अनुमतिपत्र लिएको प्रमाणित भएमा, नेपाल बाहिरबाट सञ्चालित सामाजिक सञ्जालको हकमा नेपालमा सम्पर्क विन्दुको व्यवस्था नगरेमामा पनि खारेज गर्ने व्यवस्था गरिएको छ। गुनासो सुनुवाइ संयन्त्रको व्यवस्था नगरेमा,विभागले दिएको निर्देशन पालना नगरेमा खारेज हुने छ। अनुमतिपत्र खारेज गर्नुपर्ने देखिएमा विभागले त्यस्तो अनुमतिपत्र प्राप्त व्यक्तिलाई अनुमतिपत्र खारेज गर्नु नपर्ने कुनै मनासिव आधार र कारण भए त्यस्तो आधार र कारण १५ दिनभित्र पेस गर्न मौका दिनुपर्ने व्यवस्था पनि छ । अनुमति प्राप्त नगरेको वा अनुमति पत्र रद्द गरेको प्लेटफर्म नेपालभित्र रोक लगाउन पनि सकिने छ। विषयवस्तु हटाउन निर्देशन दिन सक्ने सामाजिक सञ्जाल प्लेटफर्मबाट विषयवस्तु हटाउन निर्देशन दिन सक्ने व्यवस्थाको प्रस्ताव पनि विधेयकमा छ। जाँचबुझ गर्दा कुनै विषयवस्तु हटाउनु पर्ने देखिएमा सूचना प्रविधि हेर्ने विभागले अस्थायी वा स्थायी रूपमा वा आंशिक वा पूर्णरुपमा हटाउन सम्बन्धित अनुमतिपत्र प्राप्त व्यक्ति वा अनुमतिपत्र प्राप्त व्यक्तिको नेपालस्थित सम्पर्क विन्दुलाई निर्देशन गर्न सक्नेछ। निर्देशन प्राप्त भएपछि सम्पर्क विन्दुले तत्काल हटाउनुपर्ने व्यस्था गरिएको छ। निर्देशन दिइएको विषयवस्तु नहटाउने अनुमतिपत्र प्राप्त व्यक्ति वा सम्पर्क विन्दुलाई विभागले पटकै पिच्छे ५ देखि १५ लाख रुपैयाँसम्म जरिवाना पनि गर्न सक्नेछ। नहटाएको कारणले कसैलाई क्षति पुगेको रहेछ भने पीडित क्षतिपूर्ति पनि भराउने पर्ने व्यव्साथ गरिएको छ। सम्पर्क बिन्दुको व्यवस्था गर्नुपर्ने नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क विन्दुको स्थापना गर्नुपर्ने व्यवस्था गर्न लागिएको छ । विधेयकमा अनुमतिपत्र प्राप्त व्यक्तिले कुनै संस्था वा निकायलाई सम्पर्क बिन्दु तोक्न सक्ने व्यवस्थाको प्रस्ताव गरिएको छ । यो ऐन प्रारम्भ भएको मितिले तीन महिनाभित्र सम्पर्क बिन्दुको स्थापना गर्नु वा सम्पर्क विन्दु तोक्नु पर्ने छ। विभाग वा सम्बद्ध निकायले नेपाल बाहिरबाट सञ्चालित अनुमतिपत्र प्राप्त व्यक्तिसँग सम्पर्क गर्दा सम्पर्क विन्दुमार्फत गर्न सक्ने व्यवस्थाको प्रस्ताव गरिएको छ ।"
नेपाललाई अमेरिकी प्रत्यक्ष अनुदान सहायता कटौती नहुनेमा विश्वास,"काठमाडौं : दोस्रोपटक अमेरिकी राष्ट्रपति बनेका डोनाल्ड ट्रम्पले यतिबेला मुलुकलाई आर्थिक रूपमा थप सशक्त बनाउने नीति अघिसार्दा नेपाललाई पनि अल्पकालीन र दीर्घकालीन प्रभाव पर्ने देखिएको छ। विश्वकै प्रभावशाली मुलुक अमेरिकाले हालसम्म आर्थिक सहायता गर्दै आएका अन्तर्राष्ट्रिय संस्थाहरूमा कुनैमा हातै झिक्ने र कुनैमा कटौतीको घोषणा गरिसकेको छ। अझ विभिन्न मुलुकमा अनुदान सहायतालाई पनि कुनकुन मुलुकलाई निरन्तरता दिने वा नदिने भनेर समीक्षा गर्न लागेकाले अब के होला भन्ने संशय धेरै मुलुकमा परेको छ। विशेष गरेर नेपाल जस्ता विकासोन्मुख मुलुक त्यस्ता सहायतामा आश्रित हुने भएकाले निरन्तरता नहुँदा बढी प्रभावित हुन सक्छन्। किनभने अमेरिकी सहयोग नियोग (यूएसएआईडी) ले नेपाललाई दिएको अनुदान सहायता ३ महिनाका लागि स्थगित गर्न सरकारदेखि अन्य संघसंस्थालाई पत्रमार्फत निर्देशन दिइसकेको छ। जबकी नेपाल सरकारसँग अमेरीकाले प्रत्यक्ष सहायता गर्न यसअघि ५ वर्षे रणनीति साझेदार गरेको थियो। जसमा यसअवधिका लागि अमेरीकी सरकारले करिब ५ सय मिलियन डलर अनुदान सहायता गर्ने प्रतिबद्धता गरेको अर्थ मन्त्रालयद्वारा सार्वजनिक रातो किताबमा पनि उल्लेख छ। यसअनुसार वर्षमा सरदर १ सय मिलियन डलर खर्च हुँदै आएको थियो। अर्थ मन्त्रालयका अनुसार निर्देशित पत्रअनुसार अब डेभलपमेन्ट अब्जेक्टिभ एग्रिमेन्टमध्ये बजेट प्रणालीमार्फत सर्व सञ्चित कोषबाट भुक्तानी हुने प्रकृतिका चारवटा परियोजनाहरूमा प्राप्त अनुदान स्थगित भएका छन्। उक्त यूएसएआईडीका आयोजनाअन्तर्गत क्रमशः स्वास्थ्य, कृषि, शिक्षा र समावेशी नीति वित्तपोषण परियोजना सञ्चालनमा थिए। तर ३ महिनापछि फेरि निरन्तरता पाउने वा नपाउनेमा पर्ख र हेरको अवस्थामा छ। तर, यता उच्चस्तरीय आर्थिक क्षेत्र सुधार सुझाव आयोगका अध्यक्ष रामेश्वर खनाल ९० दिनसम्मलाई स्थगित भनेर यसअवधिसम्म नदिने प्रतिबद्धता गरेकाले नआउन सक्ने बताउँछन्। उनकाअनुसार ३ महिना बीचमा अमेरिकी सरकारले पुनरावलोकन गरेर कुनकुन मुलुकमा सहायता जारी राख्ने र कुन देशमा कटौती गर्ने भन्ने विषयमा निर्णय गर्छ। यस्तो निर्णय गर्ने क्रममा नेपाललाई दिइआएको प्रत्यक्ष सहायता अर्थात् अमेरिकी सरकारले सिधै नेपाली सरकारलाई दिएको अनुदान सहायदामा कटौती नहुने उनको विश्वास छ। उनी भन्छन्, बरु अमेरीकाले नेपालमा सिधै सहायता दिनुको अतिरिक्त अरु विभिन्न निकायमार्फत पनि सहायता दिन्छ। जस्तै ः विश्व स्वास्थ्य संगठन (डब्लूएचओ)बाट बाहिरिने घोषणा गरेसँगै यसमा सहयोग प्राप्त नहुने देखिन्छ। यससँगै संयुक्त राष्ट्र संघीय निकायहरूमा दिएको सहयोगमा पनि कटौती गर्ने भनिएको छ। अमेरिका भनेको विश्व बैंक, एशियाली विकास बैंक (एडीबी) लाई पनि ठूलो सहयोग गर्ने मुलुक हो। यसकारण अमेरिकाले ती निकायलाई सहयोग कम गयो भने त्यस्ता निकायबाट नेपालमा आउने सहयोग पनि कटौती हुन्छ। यस्तो कटौतीको सम्भावना छ। तर, अहिलेको ट्रम्प नेतृत्व सरकारको धारणा अमेरिका पहिलो हो भन्ने नीतिको विरुद्धमा काम गर्ने, अमेरिकाको व्यापारिक स्वार्थको विरुद्धमा काम गर्ने र अमेरीकाको राष्ट्रिय सुरक्षाको हितको विरुद्धमा काम गर्ने मुलुकहरूलाई भने सहायता कटौती गर्ने संकेत देखिएको आयोगका अध्यक्ष खनालले औंल्याए। तर, त्यस्तो सहायता कटौतीमा नेपाल नपर्ने उनी दाबी गर्छन्। किनभने नेपालले अमेरिकाको व्यापारमा पनि केही हानी गरेको छैन। नेपालबाट अमेरीकामा गएर हराएका अर्थात् लुकेकालाई फर्काए भने पनि मुलुकले सहजै स्विकार गरेकै छौं, कोलम्बियाको जस्तो आफ्नै नागरिकलाई नस्विकार्ने पनि होइन। उनले थप्दै अन्नपूर्णसँग भने, कोलम्बिया नागरिकलाई अमेरिकाले फर्काउँदा नस्विकारेपछि ट्यारिफ (आयातित वस्तुमा लाग्ने कर) बढाइदिन्छु भनेर थर्काएपछि बाध्यभएर नागरिक फिर्ता लिएको थियो। त्यसकारण नेपालसँग विगतमा भइरहेको सम्बन्ध, अहिले भइरहेको सम्बन्ध र नेपालले अमेरीकाको स्वार्थको विरुद्धमा कहिल्यै काम नगरेको हुनाले सहायता हाललाई स्थगित भएपनि निरन्तरता पाउनेमा उनी ढुक्क छन्। सरकारबाहेकका अन्य संघसंस्थाको सहायता निरन्तरतामा संशय नेपाल सरकारलाई प्रत्यक्ष सहायताबाहेक अमेरिकाको सहायतामा यहाँ सञ्चालित सयौं परियोजनाहरू छन्। एमसीसीको हकमा नेपाल सरकारको योगदान छ। सरकारकै करिब १४ अर्ब रुपैयाँ खर्च गर्छ। यसबाटै कार्यालय चलाउने काम हुनसक्छ। यद्यपि एमसीसीबारे भने अहिल्यसम्म कुनै निर्देशन आएको सुनिँदैन। यता अमेरिकि सहयोग नियोग (यूएसएआईडी)ले आईएनजीओ परिचालनबाट गरेको खर्चमा ३ महिनालाई केही अफ्ठेरो पर्न सक्ने सरोकारवालाहरू बताउँछन्। तर, यसबीच उनीहरूले भुक्तानी गर्न बाँकी राखेर उधारोमा काम लगाउन पनि सक्छन्। तर, ९० दिनपछि नेपाललाई अफ्ठेरो हुने काम पक्कै नहुने विश्वास पनि गरिएको छ। यसैक्रममा गैरसरकारी संस्था (एजीओ)हरूको छाता संगठन एनजीओ फेडेरेसन अफ नेपाल (गैरसरकारी संस्था महासंघ)का कार्यकारी निर्देशक हुम भण्डारी अमेरिकी सरकारबाट नेपाल सरकारलाई प्रत्यक्षबाहेक विभिन्न संघसंस्थाबाट सञ्चालित कार्यक्रम पनि हाललाई स्थगित हुँदा कर्मचारीदेखि प्रशासनिक खर्चमा चुनौती देखिएको औंल्याउँछन्। उनकाअनुसार यूएसएआईडिअन्तर्गतका सबै परियोजना स्थगित गर्न भनिएकाले तत्काललाई चुनौती छ। यूएसएआईडीका परियोजनाहरू विभिन्न आईएनजीओ, यूएन एजेन्सीलगायतबाट जाने भएकाले ठ्याक्कै कति संस्था प्रभावित होलान भन्ने अनुमान गर्न नसकेको उनको भनाइ छ। यद्यपि ३ सयदेखि साढे ३ सय जति संस्था प्रभावित हुनसक्ने उनको अनुमान छ। अब अमेरीकी सरकारले हालसम्मको समीक्षा गरेर रणनीतिक प्राथमिकताका क्षेत्रमा मात्र लगानी गर्ने भनिसकेकाले निरन्तरता नहुँदा यो क्षेत्रमा लागेका संस्था र रोजगार पाएका सबै प्रभावित हुने भए। यूएसएआईडी मार्फतका सबैखालका कर्मचारी गरेर हजारमाथिका नेपालीले रोजगार पाइरहेकोमा उनीहरूको जागिर प्रभावित हुनसक्छ, उनले अन्नपूर्णसँग भने। यद्यपि अन्तिम निर्णय नआएसम्म पर्खनु पर्ने स्थिति रहेको उनको भनाइ छ। के होला नेपालअमेरिका व्यापार सम्झौता ? नेपाल र संयुक्त राज्य अमेरिकाबीचमा भएको व्यापार सम्झौताको म्याद सन् २०२५ नोभेम्बरसम्म छ। नेपालले उक्त सम्झौतालाई थप सहुलियतसहित नवीकरण गर्न माग गरिरहेको आयोगका अध्यक्ष खनाल बताउँछन्। तर, यस विषयमा अमेरिकी सरकारले धारणा स्पष्ट नपारेकाले अहिल्य नै के होलान् भन्न सकिँदैन। तर, नेपालबाट अमेरिकी बजारमा निर्यात हुने वस्तुलाई सरकारले त्यत्ति नकारात्मक नलिने उनको ठहर छ। किनभने अमेरिकाको आन्तरिक बजारलाई नेपाली उत्पादनले असर गर्दैन। त्यहाँ स्टिल, गाडी उत्पादन गर्छ। नेपालले यस्ता वस्तु निर्यात गर्दैन। नेपालले निर्यात गर्ने वस्तुहरू अमेरिकन बजारमा खासै उत्पादित नहुने भएकाले त्यस्ता वस्तुमा असर नपर्ने उनको भनाइ छ।"
सहकारीमा राष्ट्र बैंकको निर्देशन र मापदण्ड लागू नगर्न माग,"काठमाडौं : राष्ट्रिय सहकारी नियमन प्राधिकरण गठन भइसकेको भन्दै अब राष्ट्र बैंकले सहकारीका लागि निर्देशन र मापदण्ड लागू गर्न नहुने आवाज उठेको छ। नेपाल सहकारी पत्रकार समाज (सीजेएन) ले मंगलबार आयोजना गरेको सहकारी अध्यादेश, निर्देशन तथा मापदण्ड विषयक छलफल कार्यक्रमका सहभागीहरूले सहकारीको नियमनको जिम्मा अब प्राधिकरणले लिनुपर्ने बताएका हुन्। प्राधिकरणको गठन भइसकेकाले राष्ट्र बैंकले सहकारीका लागि निर्देशन र मापदण्ड लागु गर्न नहुने सरोकारवालाको जिकिर छ। प्राधिकरणले नै छुट्टै सहकारीलाई निर्देशन तथा मापदण्ड बनाएर लागू गर्न सक्ने राष्ट्रिय सहकारी महासंघकी अध्यक्ष ओमदेवी मल्लले बताइन्। सहकारीको नियमन गर्ने प्राधिकरण स्थापना भएपछि यहीबाट निर्देशन तथा मापदण्ड बनाइनुपर्छ। राष्ट्र बैंकले सहकारी नियमनका लागि निर्देशन तथा मापदण्ड बनाएको वार्षिक नीतिमा परेकाले होला, तर अब प्राधिकरणले यस्ता निर्देशत तथा मापदण्ड बनाउन सक्छ, महासंघ अध्यक्ष मल्लले भनिन्, तर, कर्जा सूचना केन्द्रको माग हाम्रो पहिलेदेखिकै थियो। यो सम्बोधन भएन। सहकारीलाई कस्नेतर्फ मात्र सरकार लाग्यो। सरकारले ल्याएको अध्यादेशमा कतिपय राम्रा कुरा भए पनि बचतको सीमाको कुराले नागरिकको स्वतन्त्रतामा नै हनन् भएको उनको कथन छ। सहकारीलाई व्यवस्थित गर्न कर्जा सूचना केन्द्र प्राधिकरणभन्दा पहिले नै आउनुपर्नेमा उनको जोड थियो। नेपाल बचत तथा ऋण केन्द्रीय सहकारी संघ (नेफ्स्कून)का अध्यक्ष चन्द्रप्रसाद ढकालले पनि राष्ट्र बैंकले सहकारीका लागि निर्देशन तथा मापदण्ड लागू गर्न नहुने धारणा राखे। प्राधिकरणमा राष्ट्र बैंकका कार्यकारी निर्देशकले प्रतिनिधित्व गर्ने भएकाले अब सम्पूर्ण निर्देशन र मापदण्ड प्राधिकारणबाट नै बन्नुपर्ने उनको जोड छ। नेपाल राष्ट्र बैंकले सहकारीसम्बन्धी निर्देशन तथा मापदण्डका मस्यौदा तयार गरेको छ। यी मस्यौदामा सुझाव पनि मागेको छ, उनले भने, तर, अब राष्ट्र बैंकले यस्ता निर्देशन र मापदण्ड लागू गर्नुपर्दैन। अब प्राधिकरणले गरे हुन्छ। सहकारीमा राष्ट्र बैंक छिर्नु हुँदैन। बरू राष्ट्र बैंकको प्राविधिक सहयोग लिन सकिन्छ। सहकारीसम्बन्धी कानुन राम्रा भए पनि कार्यान्वयन पक्ष फितलो हुँदा सहकारी क्षेत्रमा समस्या आएको उनको भनाइ छ। तर, बचत फिर्ता गर्ने कुरा अध्यादेशमा नअटेको उनको गुनासो छ। अध्यादेशमा आएका कुरा कार्यान्वयन गर्न क्यालेन्डर बनाउनुपर्ने उनको माग छ। कर्जा असुली प्रक्रियामा समस्या भएको भन्दै यसलाई व्यवस्थापन गर्न पनि क्यालेन्डर चाहिने उनको भनाइ छ। प्राधिकरणले कर्जा असुलीमा दिने निर्देशन मान्न आफूहरू तयार रहेको उनले बताए। त्यसैगरी बागमती प्रदेश बचत तथा ऋण सहकारी संघ (बागमती प्रोस्कून)का अध्यक्ष उद्धव सापकोटाले बैंकहरूको स्वार्थमा निर्देशन र मापदण्ड बनाएको आरोप लगाए। राष्ट्र बैंकको निर्देशन र मापदण्डले सहकारी क्षेत्रलाई नै समस्या पर्ने र बैंकहरूलाई फाइदा हुने उनको भनाइ छ। बचतको सीमा र सञ्चालकको कार्यकालको विषय पनि व्यवहारिक नभएको सापकोटाको दाबी छ। मन्त्रालयका सचिव तथा राष्ट्रिय सहकारी नियमन प्राधिकारणका अध्यक्ष पोखरेलले सहकारीको समग्र विषयलाई नै ध्यानमा राखेर सरकारले अध्यादेशमार्फन केही कठोर प्रावधान राखेको बताए। केही बुँदामा संशोधन गर्नुपर्र्ने भए छलफल गरेर प्रतिस्थापन विधेयकमार्फत गर्न सकिने उनले प्रष्ट पारे। तर, दफा नै हटाउने र पूरै संशोधन गर्न भने नसकिने उनको भनाइ छ। सहकारीमा समस्या देखेर नै सरकारले कठोर कदम चाल्नु परेको हो। सहकारीका सञ्चालकभन्दा एउटा साधारण बचतकर्ता भएर तपाईंहरू हेर्नुहोस्, अवस्था कस्तो छ, अध्यक्ष पोखरलेले भने, सहकारीका बचतकर्ता र ऋणी दुवै सुरक्षित हुनुपर्छ। वित्तीय संस्था विश्वासले चल्ने भएकाले सहकारी क्षेत्रलाई विश्वसनीय बनाउनुपर्छ। प्राधिकरणले सहकारीलाई नियमन र निरीक्षण गर्ने मापदण्ड बनाउने समेत उनले जानकारी दिए। यसमा सरोकारवालाहरूको सुझाव लिने पनि उनको भनाइ छ। कार्यक्रममा सहभागीहरूले अध्यादेशमा आएका केही व्यवस्थाहरू अव्यावहारिक भएको भन्दै तत्काल संशोधन गर्न माग गरेका छन्। उनीहरूले कार्यक्षेत्रको आधारमा बचतको सीमा तोक्नु गलत भएको उल्लेख गरे। सहकारीको बचतमा लगाइएको सीमा खारेज गर्नुपर्ने सहभागीहरूको जोड थियो। सीजेएनका अध्यक्ष काजी श्रेष्ठको अध्यक्षतामा सम्पन्न भएको थियो।"
८५४ किशोरी अझै विद्यालय बाहिर,"दैलेख : दैलेखमा १० वर्षदेखि १४ वर्ष उमेरसमूहका आठ सय बढी किशोरी शिक्षा प्राप्त गर्ने अधिकारबाटै बञ्चित रहेको पाइएको छ। उनीहरू विद्यालयको पहुँचभन्दा बाहिर छन्। पाठेघरको मुखको क्यान्सरविरुद्धको एचपीभी खोप अभियान सञ्चालनका लागि स्वास्थ्य सेवा कार्यालय दैलेखले संकलन गरेको तथ्यांकले यस्तो देखाएका हो। तथ्यांकअनुसार दैलेखमा १० वर्षदेखि १४ वर्ष उमेरसमूहका ८ सय ५४ जना किशोरी विद्यालय बाहिर छन्। खोप अभियान सञ्चालन गर्न पालिकास्तरबाट विद्यालय बाहिर रहेका किशोरीको तथ्यांक संकलन गरिएको स्वास्थ्य सेवा कार्यालय दैलेखका खोप अधिकृत थीरप्रसाद रेग्मीले बताए। विद्यालय बाहिर रहेकालाई समेत पाठेघरको मुखको क्यान्सरविरुद्धको खोप लगाउने उद्देश्यले यहाँका सबै स्थानीय तहबाट विद्यालय बाहिर रहेका किशोरीको तथ्यांक संकलन गरिएको थियो। संकलित तथ्यांकमा आठबिस नगरपालिकामा विद्यालय बाहिर रहेका किशोरीको संख्या २ सय १२ जना छ। भगवतीमाई गाउँपालिका ३८, भैरवी गाउँपालिकामा १ सय १५, चामुण्डाविन्द्रासैनी नगरपालिकामा १ सय २३ जना किशोरी विद्यालय बाहिर छन्। यस्तै दुल्लु नगरपालिकामा १ सय ३, डुंगेश्वर गाउँपालिकामा २५, गुराँस गाउँपालिकामा ४० जना किशोरी विद्यालयको पहुँचमा छैनन्। महाबु गाउँपालिकामा विद्यालय बाहिर रहेका किशोरीको संख्या शून्य रहेको तथ्यांकले देखाएको छ। नारायण नगरपालिकामा ६४, नौमुले गाउँपालिकामा ६ र ठाँटीकाँध गाउँपालिकामा १ सय २८ जना किशोरी विद्यालय बाहिर रहेको खोप अधिकृत रेग्मीले बताए। शिक्षा विकास तथा समन्वय इकाइ दैलेखका निमित्त इकाइ प्रमुख रतनबहादुर विष्ट राज्यको नीतिअनुसार कोही पनि बालबालिका, किशोरकिशोरीहरू विद्यालय बाहिर नहुनु पर्ने बताउँछन्। शिक्षामा सबैको पहुँच वृद्धिका लागि पालिकास्तरमा रहेका विद्यालयहरूले शैक्षिक सत्र सुरु हुँदा घरदैलो अभियान सञ्चालन गर्दै आएका पनि छन्। तर, आर्थिक अवस्था कमजोर र अभिभावकविहीन केही किशोरीहरू विद्यालय बाहिर रहन सक्ने विष्टको भनाइ छ। विद्यालय बाहिर रहेकालाई पनि खोप दिइँदै स्वास्थ्य सेवा कार्यालयका अनुसार दैलेखमा १६ हजार बढी बालिकालाई पाठेघरको मुखको क्यान्सरविरुद्धको एचपीभी खोप लगाइने भएको छ। खोप अभियानमा १० वर्षदेखि १४ वर्षसम्मका १६ हजार ६ सय ९७ जना बालिकाले खोप पाउने भएका हुन्। अभियानअन्तर्गत विद्यालय बाहिर रहेका ८ सय ५४ जना किशोरीलाई समेत खोप दिइने खोप अधिकृत रेग्मीले बताए। खोप अभियानअन्तर्गत कक्षा ६ देखि १० सम्मका र विद्यालय बाहिर रहेका ८ सय ५४ जना बालिकालाई खोप लगाइने खोप अधिकृत रेग्मीले बताए। उनका अनुसार यही माघ २५ गतेदेखि ३० गतेसम्म दैलेखका ११ वटै स्थानीय तहमा सञ्चालन हुने खोप अभियानका लागि २ सय ४० केन्द्र कायम गरिएको छ। स्वास्थ्य सेवा कार्यालयका अनुसार आठबिस नगरपालिकाका २ हजार ५२, भगवतीमाई गाउँपालिकाका १ हजार ९, भैरवी गाउँपालिकाका १ हजार २ सय १९, चामुण्डाविन्द्रासैनी नगरपालिकाका १ हजार ८ सय ६९, दुल्लु नगरपालिकाका ३ हजार १ सय ५५, डुंगेश्वर गाउँपालिकाका ८ सय २५, गुराँस गाउँपालिकाका १ हजार ३ सय २०, महाबु गाउँपालिकाका १ हजार १०, नारायण नगरपालिकाका १ हजार ४ सय ९७, नौमुले गाउँपालिकाका १ हजार १ सय ६७ र ठाँटीकाँधका १ हजार २ सय ४ जना गरी १६ हजार २ सय ९७ किशोरीहरूलाई पाठेघरको मुखको क्यान्सरविरुद्धको खोप दिइनेछ। राष्ट्रिय खोप कार्यक्रमअन्तर्गत सञ्चालन गरी खोप अभियानलाई प्रभावकारी बनाउन सबैको सहयोग रहनुपर्ने खोप अधिकृत रेग्मीको भनाइ छ।"
नेपाल र सशस्त्र प्रहरी विधेयक संघीय संसद्मा दर्ता,"काठमाडौं : नेपाल प्रहरी र सशस्त्र प्रहरी बलसम्बन्धी ऐनलाई संशोधन र एकीकरण गर्न बनेका विधेयक मंगलबार संघीय संसद् सचिवालयमा दर्ता भएका छन्। गृहमन्त्री रमेश लेखकले विभिन्न मन्त्रालयनिकायसमितिसँगको सहमतिपछि मन्त्रिपरिषद्बाट स्वीकृति लिएर दुवै विधेयक संघीय संसद्मा दर्ता गरेका हुन्। गृहमन्त्री रमेश लेखकले शान्ति सुरक्षा, अमनचयन र सुशासनका साथै पद बहालीसँगै आफूले प्रहरी संगठन समयसापेक्ष व्यवस्थित, सुदृढ र क्रियाशील बनाउने विषय प्राथमितामा राखेर विधेयक परिमार्जन तथा संशोधनलाई अघि बढाउँदै संघीय संसद्मा पेस गरिएको बताएका छन्। प्रहरी ऐन, २०१२ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरी नयाँ प्रहरी ऐन तर्जुमा गर्नका लागि प्रहरी विधेयक निर्माण गरिएको थियो। सर्वोच्च अदालतबाट प्रहरी कर्मचारीको सेवा सर्त सम्बन्धमा विभिन्न मितिमा निर्देशनात्मक आदेश जारी भएको थियो। सर्वोच्चको आदेश कार्यान्वयन गर्नुका साथै प्रहरी सेवालाई नेपालको संविधान तथा प्रचलित कानुन, लोकतन्त्र र कानुनी शासन र मानव अधिकारप्रति प्रतिबद्ध, लंैगिक संवेदनशील, जवाफदेही, उत्तरदायी, प्रभावकारी तथा व्यावसायिक बनाउन विधेयक संसद्मा पेस गरिएको हो। सार्वजनिक शान्ति प्रबद्र्धन, अपराध रोकथाम तथा नियन्त्रण गरी शान्ति, सुरक्षा एवं सुव्यवस्था कायम गर्न र अपराधको अनुसन्धान गर्न नेपाल प्रहरी सेवाको गठन, सञ्चालन तथा सेवाको शर्तसम्बन्धी कानुनी व्यवस्थालाई संशोधन तथा एकीकरण गर्न आवश्यक रहेकाले विधयेक संघीय संसद्मा प्रस्तुत गरिएको हो। त्यसैगरी सशस्त्र प्रहरी ऐन, २०५८ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरी नयाँ सशस्त्र प्रहरी ऐन तर्जुमा गर्न आवश्यक देखिएको छ। सर्वोच्च अदालतबाट सशस्त्र प्रहरी कर्मचारीको सेवा सर्त सम्बन्धमा आदेश कार्यान्वयन गर्नुका साथै सशस्त्र प्रहरी सेवालाई नेपालको संविधान, प्रचलित कानुन तथा मानव अधिकारप्रति प्रतिबद्ध, व्यावसायिक र प्रभावकारी बनाउन जरुरी छ। गृह मन्त्रालयको कानुन महाशाखाका प्रमुख, सहसचिव भरतमणि रिजालका अनुसार शान्ति, सुरक्षा एवं सुव्यवस्था, विपद् व्यवस्थापन, सीमा सुरक्षा, सीमा अपराध नियन्त्रण लगायतका काममा परिचालन गर्नका लागि सशस्त्र प्रहरी सम्बन्धी कानुनी व्यवस्थालाई संशोधन तथा एकीकरण गर्न आवश्यक रहेकाले विधयेक संसद् सचिवालयमा दर्ता गरिएको हो। रिजालले नेपाल प्रहरी ऐन, २०१२ र सशस्त्र प्रहरी ऐन, २०५८ संशोधनपश्चात नेपाल प्रहरी र सशस्त्र प्रहरी बललाई थप सुदृढ र कार्य सञ्चालनमा सहज हुने अपेक्षा गरिएको बताएका छन्। गृह मन्त्रालयले दुवै प्रहरी ऐनलाई प्रतिस्थापन गरी प्रहरी सेवाको विशिष्टीकरण, प्रहरी कर्मचारीको हित र कल्याणका नयाँ प्रावधान विधेयकमा समाविष्ट गरिएको जनाएको छ। प्रस्तावित विधेयकले ऐनको हैसियत प्राप्त गरेपछि दुवै प्रहरी संगठनको बृहत्तर हित हुने विश्वास व्यक्त गरिएको कानुन महाशाखा प्रमुख रिजालले जानकारी दिए। विधेयकमा नेपाल प्रहरी र सशस्त्र प्रहरीको ३० वर्षे सेवा अवधी हटाइने, ्कार्यालय सहयोगी र प्रहरी जवानले १६ वर्षे सेवापछि अवकाश लिन पाउने, प्रहरी सहायक हवल्दारदेखि प्रहरी नायव निरीक्षकसम्मले १८ वर्षे सेवाअवधिपछि अवकाश लिन पाउनेलगायतका विषय समेटिएका छन्। त्यसैगरी प्रहरी महानिरीक्षकको उमेर हद ६० वर्ष र सेवाअवधी ३ वर्ष राखिएको छ। भने प्रहरी अतिरिक्त महानिरीक्षकको उमेर हद् ५९ वर्ष र सेवाअवधी ३ वर्ष राखिएको छ। नागरिकतासम्बन्धी विधेयक पनि संसद्मा गृह मन्त्रालयले नागरिकता ऐन २०६३ लाई संशोधन गर्न बनेको विधेयकलाई संघीय संसद् सचिवालयमा दर्ता गरेको छ। नागरिकता प्राप्त गर्ने व्यवस्थालाई थप व्यवस्थित बनाउनुपर्ने र नागरिकता प्रदान गर्ने विषयमा अदालतबाट पनि विभिन्न समयमा आदेशसहितको विषयलाई सम्बोधन गरी कार्यान्वयन गर्नुपर्ने भएको संशोधन विधेयक दर्ता गरिएको हो। तत्कालीन नेपालको अन्तरिम संविधान, २०६३ मा जन्मको आधारमा नागरिकता प्रदान हुने व्यवस्था भई सोहीबमोजिम जन्मको आधारमा नेपालको नागरिकता प्राप्त गरेका व्यक्तिका सन्तानलाई नेपालको नागरिकता प्रदान हुँदै आएको छ। बाबु वा आमामध्ये कुनै एकले जन्मको आधारमा नेपाली नागरिकता प्राप्त गरेको र अर्कोको जन्मको आधारमा नागरिकता प्राप्त गर्नु अगावै मृत्यु भएको वा आमा सम्पर्कविहीन रहेको व्यक्तिका सन्तानलाई नेपाली नागरिकता प्रदान गर्न नेपाल नागरिकता ऐन, २०६३ को विद्यमान व्यवस्थामा परिमार्जन गर्नुपर्ने भएकाले उक्त विषय पनि विधेयक राखिएको गृह मन्त्रालय कानुन महाशाखाका प्रमुख सहसचिव भरतमणि रिजालले जानकारी दिए। विधेयकअनुसार अब कुनै व्यक्तिको जन्मदर्ता वा शैक्षिक योग्यताको प्रमाणपत्रमा बाबुको नाम उल्लेख भएको तर बाबु सम्पर्कमा नरहेको भनी स्वघोषणा गरेमा त्यस्तो व्यक्तिको बाबुको पहिचान नभएको मानेर वंशजका आधारमा नागरिकता प्रदान गरिनेछ। कुनै व्यक्तिले नागरिकताको प्रमाणपत्रमा बाबुको नाम, थर, ठेगाना उल्लेख गर्न नचाहेको भनी निवेदन दिएमा सोहीबमोजिम नेपाली नागरिकता प्रदान गर्न तथा १६ वर्ष उमेर पूरा नभएका बालबालिकालाई नाबालक परिचयपत्र प्रदान गर्ने सहितका विषयलाई नेपाल नागरिकता ऐनमा समावेश गर्नुपर्ने भएकाले नेपाल नागरिकता ऐन, २०६३ लाई संशोधन गर्न बनेको विधेयक संघीय संसद्मा पेस गरिएको हो।"
"अमेरिकाका आप्रवासी, सबै आत्तिनु पर्दैन","अमेरिका : अमेरिकामा यतिबेला कागजपत्रविहीन आप्रवासीहरूमा सन्त्रास छ। विश्वभरका १ सय ९६ मुलुकका मानिसहरूले खोजिरहेको अमेरिकी सपना के हुने हो ? यसै भन्न सकिने अवस्था छैन। विशेषगरी कागजपत्रको प्रक्रिया पूरा गरी नसकेका आप्रवासीहरूमा त्रास देखिन्छ। सिकागो, न्युयोर्क, टेक्ससलगायतका केही राज्यमा कागजपत्र नभएका आप्रवासीहरू धरपकडमा परेसँगै यस्तो सन्त्रास थपिएको हो। आप्रवासनप्रति कठोर नीति अपनाउने राष्ट्रपति डोनाल्ड ट्रम्पको प्रतिबद्धता र कार्यकारी आदेशहरूले अमेरिकाभित्र रहेका लाखौं आप्रवासीहरूको जीवनमा अनिश्चितता थपिएको हो। यद्यपि राष्ट्रपति ट्रम्पले अनधिकृत रूपमा बसेकाहरूबाहेक अन्यको हकमा कुनै कदम नचाल्ने बताइरहेका छन्। राष्ट्रपति ट्रम्पले ४७औं राष्ट्रपतिको कार्यभार सम्हालेलगत्तै आप्रवासी नीतिसम्बन्धी कार्यकारी आदेशहरू हस्ताक्षर गरेलगत्तै आईसीई, इमिग्रेसन एन्ड कस्टुम इन्र्फोसमेन्टले निगरानी तीव्र पारिरहेको छ। सीएनए, बीबीसीलगायतका ठूला अन्तर्राष्ट्रिय सञ्चारमाध्यमहरूले आप्रवासनसम्बन्धी प्रकाशित गरेका समाचारहरूलाई आधार मान्ने हो भने, ठूलो संख्यामा कागजपत्रविहीन आप्रवासीहरू माथि निगरानी भइरहेको छ। के कागजपत्रको प्रक्रिया पूरा नभएका सबै आत्तिनुपर्ने हो ? यतिबेला फेसबुक, टिकटकलगायतका सामाजिक सञ्जालमा दुई, चारवटा लाइक, कमेन्टका खातिर आधा समाचार र आधा जानकारी दिनेहरूले अमेरिकालगायत विश्वभर अमेरिकी आप्रवासन आतंक नै मच्चाएका छन्। युट्युबमा केही भ्युवर्स पाउनकै खातिर अमेरिकामा फलानालाई समात्यो, ढिमकानोलाई समात्यो भन्ने समाचारहरू देख्न पाइन्छ। न्युयोर्कका चर्चित कानुन व्यवसायी केशवराज सेडाईं भन्छन्, त्यसरी सबै जना आत्तिनुपर्ने भन्ने होइन र त्यस्तो सबै डराउनुपर्ने भन्ने पनि होइन्। जो जसरी अमेरिकामा आएको भए पनि कागजपत्रको प्रक्रियामा रहेकाहरू भने आत्तिनुपर्ने छैन। सेडाईं थप्छन्, अमेरिकाको ग्रिनकार्डका लागि प्रक्रियाको थालनी नै नगरेकाहरू तथा कानुनविपरीत बसेकाहरू भने पक्कै सचेत हुनुपर्दछ। कुनै पनि मानिस, जुनसुकै माध्यमबाट अमेरिकामा पुगेको छ र त्यो व्यक्तिले अमेरिकाको स्थायी बसोबासको अनुमतिपत्रका लागि प्रक्रियाको थालनी नै गरेको छैन, भने त्यस्ता व्यक्ति पक्कै सर्तक हुनु पर्दछ। कानुन व्यवसायीहरूको भनाइअनुसार, अमेरिकामा ग्रिन कार्डको प्रक्रियामा नगएका, ग्रिन कार्डका लागि अदालत तथा सम्बन्धित निकायबाट अयोग्य ठहरिएरसमेत लामो समय अमेरिकामा बसोबास गरिरहेका, भिजिट भिसामा अमेरिका पुगी लामो समयसम्म अमेरिकामै बसिरहेका तथा अनधिकृत रूपमा काम गरिरहेका, आपराधिक क्रियाकलापमा संलग्न रहेका तथा अदालतले दोषी ठहयाएकाहरू भने पक्कै समातिन सक्छन्। कानुन व्यवसायीहरू भन्छन्, यता कागजपत्रको प्रक्रियाका लागि अदालतमा केस पेन्डिङमा रहेका, यूएससीआईएसमा केस पेन्डिङमा रहेका तथा कुनै आपराधिक क्रियाकलापमा संलग्न नभएकाहरू आत्तिनुपर्ने छैन। कानुन व्यवसायीहरूले यतिबेला कागजपत्रको प्रक्रियामा रहेका तथा कागजपत्र भएकाहरूलाई समेत गोजीमा उपलब्ध प्रमाण बोकेर हिँड्न सुझाउँछन्। यस्तै अदालतबाट अयोग्य ठहरिएको भए पनि उच्च अदालतमा पुनर्विचारका लागि पुनः निवेदन दिएकाहरू समेत अतालिनुपर्ने छैन। यदि उच्च अदालतमा आफ्नो मुद्दा पुनर्विचारका लागि निवेदन नदिएकाहरू तथा डिपोर्टेसनको अर्डर पाएकाहरू भने सचेत हुनुपर्दछ। यस्तै कुनै राज्यबाट कागजपत्रका लागि निवेदन दिएकाहरू अन्य राज्यमा बसेर काम गरिहेको भए उनीहरू अतालिनुपर्ने छैन, तर सचेत भने हुनु पर्दछ। अमेरिकी कानुनअनुसार, केसको छिनोफानो नहुँदासम्म सम्बन्धित व्यक्ति सम्बन्धित राज्यमै बसेर काम गर्दा राम्रो हुन्छ। असाइलम मुद्दाको अन्तिम फैसला नहुँदासम्म कथम्कदाचित अन्य राज्यहरूमा बसेर थोरै समय काम गरेको भए त्यस्तो अवस्थामा न्यायाधीशलाई थोरै समय अर्थात् टेम्प्रोरी स्टे गरेको भनेर विश्वास दिलाउनुपर्ने हुन्छ। अन्यथा त्यस्तो व्यक्तिको अन्तिम फैसला सम्बन्धित राज्यबाटै हुने गर्दछ। अध्यागमनसम्बन्धी जानकारीमूलक पत्रकारिता गरिहेका न्युयोर्कका चर्चित पत्रकार किशोर पन्थी भन्छन्, ग्रिन कार्डसम्बन्धी मुद्दाको अन्तिम किनारा नलागेकाहरू अतालिनुपर्ने, डराउनुपर्ने छैन्। पत्रकार पन्थी थप्छन्, यदि अदालत तथा सम्बन्धित निकायले अमेरिका छोड्नु भनी आदेश दिएको भए पनि अटेर गरेर बसिरहेकाहरू, अमेरिका आएर कुनै पनि प्रक्रियाको थालनी नगरेकाहरू, अदालतमा केस पेन्डिङमा हुँदा अपराधमा संलग्न भएकाहरू भने सर्तक हुनुपर्दछ। उनका अनुसार ओभर स्टे अर्थात् भिसाको निर्धारित समयभन्दा पनि बढी समय अमेरिकामा बसोबास गरिरहेकाहरू निकै सचेत हुनु पर्दछ। विभिन्न भिसामा आएर ओभर स्टे हुनेहरूसमेत उल्लेख्य संख्यामा रहेको विभिन्न तथ्यांकहरूले देखाउँदछ। यस्तै उनीहरूले यहाँ रहँदा कानुनविपरीत काममा गएको भए उनीहरू पनि समातिन सक्छन्। आप्रवासीहरूका लागि चुनौतीपूर्ण समय अहिलेको परिस्थितिमा अमेरिकामा कागजी प्रक्रियामा रहेका आप्रवासीहरूले कानुनी परामर्श लिने, आफ्नो स्थिति सुधार गर्न पहल गर्ने र आप्रवासन मुद्दाहरूमा सक्रिय रूपमा संलग्न हुने प्रयास गर्नु पर्दछ। राष्ट्रपति ट्रम्पको कार्यकालको सुरुवातमै यति भन्न्, सकिन्छ कि अमेरिकी आप्रवासी नीतिका कारण आप्रवासी समुदायमा गहिरो प्रभाव पारेको छ। आप्रवासन सुधार र मानवअधिकारका पक्षमा वकालत गर्ने निकायले थप आवाजहरू सशक्त पारेका छन्। विशेषगरी ट्रम्प प्रशासनले अनधिकृत रूपमा अमेरिकामा बसिरहेका तथा आपराधिक क्रियामा संलग्न रहेकाहरूलाई नियन्त्रण गर्ने कदम कडाइका साथ चालिरहेको छ। समग्रमा अमेरिकामा कुनै पनि कागजी प्रक्रियाको थालनी नै नगरेका तथा अमेरिकाको कुनै पनि निकायमा कानुनी रूपमा दर्ज नभएकाहरू भने पक्कै अप्ठ्यारोमा पर्न सक्छन्। यस्तै संसारभरको नियमअनुसार यदि कुनै व्यक्ति अन्य देशमा पुगेर आपराधिक क्रियाकलापमा संलग्न छ भने त्यस्तो व्यक्ति अमेरिकामा मात्रै होइन संसारका कुनै पनि देशमा कुनै पनि बेला समातिन र कारबाहीमा पर्न सक्छ। विद्यार्थीहरू आत्तिनुपर्ने छैन अमेरिकामा विद्यार्थी भिसामा आएकाहरू कुनै पनि कारणले आत्तिनुपर्ने छैन। उनीहरूलाई कानुनअनुसार नै सम्बन्धित विश्वविद्यालयमा निर्धारित समय काम गर्न अनुमति दिएको हुन्छ। यस्तै यदि अमेरिकामा पुगेका विद्यार्थीले नेपालमा आफ्ना अभिभावकको आम्दानी कम हुँदै गएको यथेष्ट प्रमाण पेस गर्न सकेमा एफवान वर्क परमिटसमेत प्राप्त गर्न सक्दछन्। यस्तै उनीहरूले आफन्तसँग बसोबास गरी केही सहयोग पनि लिन सक्छन्। टीपीएस स्टाटस के हुन्छ ? अमेरिकामा करिब आठ, नौ हजार हाराहारीमा टेम्प्रोरी प्रोटेक्ट स्टाट्समा नेपालीहरू रहेको बताइन्छ। जसको टीपीएस स्टाट्स छ त्यो व्यक्ति यो वर्षको जुन महिनाको २४ तारिखसम्म कुनै पनि कारण आत्तिनुपर्ने छैन। नेपालको टीपीएस थपिने या नथपिनेबारे ट्रम्प प्रशासनले अहिल्यै केही घोषणा पनि गरेको अवस्था छैन। यद्यपि राष्ट्रपति ट्रम्पले टीपीएस खारेज गर्ने चुनावी प्रतिबद्धता जनाएका थिए। नेपालजस्तै केही देशहरूको टीपीएस नवीकरण भएको भए पनि नेपालका बारेमा अहिल्यै केही भन्न सकिने अवस्था भने छैन। यसअघि पनि नेपालको टीपीएस अदालतबाट नवीकरण भएकाले त्यो सम्भावनालाई पनि नर्कान सकिँदैन। आईसीईले सोधपुछ गरे के गर्ने ? ट्रम्प प्रशासनले इमिग्रेसन एन्ड कस्टुम इर्फोसमेन्ट आईसीईलाई अध्यागमनसम्बन्धी नियम कडाइका साथ पालना गर्न निर्देशन दिएको छ। राष्ट्रपति ट्रम्पले आईसीईलाई अनधिकृत आप्रवासीहरूलाई नियन्त्रणमा लिन देश निकाला गर्ने कार्य तीव्र पार्न आदेश दिएकाले आपराधिक क्रियाकलापमा संलग्न मात्रै नभई कानुनी प्रक्रियामै नभएकाहरूलाई धरपकड गर्न सक्दछ। यसर्थ यतिबेला अमेरिकामा रहेका सबै आप्रवासीहरूले आफूसँग उपलब्ध यथेष्ट प्रमाण बोकेर हिँड्नुपर्ने हुन्छ। अमेरिकाको कानुनले आप्रवासीलाई आईसीईले सोधपुछ गर्दाका बखत नबोल्न सक्ने अधिकारसमेत दिएकाले अमेरिकामा रहेका आप्रवासीहरूले कानुनविद्को आवश्यकता रहेको र आफू जवाफ दिन असमर्थ रहेको प्रतिक्रियासमेत दिन सक्दछन्। आईसीईले सोधपुछ गर्दा आप्रवासीहरूले आफ्नो परिचय खुल्ने परिचयपत्र, अमेरिकामा स्थायी बसोबास गरिरहेको ग्रिन कार्ड या काम गर्न अनुमति पाएको पत्र, वर्क परमिट साथमा भए सो प्रमाण देखाउन सक्दछन्।"
इतिहास रच्दै एलजी हङकङ,"हङकङ : बृहत् कार्यक्रम आयोजकको पगरी पाएको एलजी (लालीगुँरास एसोसियसन)ले हरेक वर्ष हजारौं दर्शकमाझ दुई दर्जन चर्चित कलाकारहरूको टोलीलाई हङकङमा प्रस्तुती दिने वातावरण तयार गर्छ। भब्य सेट, कलाकारहरूको ताँतीलगायतमा लाखौं डलरको खर्च गरेर नेपालीहरूले आयोजना गर्ने कार्यक्रमको पक्तिमा एलजी विशेष प्रतिक्षारत कार्यक्रमकोरुपमा हङकङेली दर्शकहरूले लिने गर्दछन्। एलजी नाईटकोरुपमा हरेक बर्ष कार्यक्रम हुँदै आएको १७ वर्ष पुगेको उपलक्ष्यमा, अब महाउत्सव एलजी फेस्ट २०२५ आयोजना हुने भएको छ। हङकङ सरकारका विभिन्न सरोकारवाला निकायहरूको प्रत्यक्ष निगरानी र अनुमतिमा भव्य सेट लगायर ताई तोङस्थित इको पार्कमा ओपन कन्सर्टको आयोजना गर्न लागिएको हो। यही जनवरी ३० तारिकका दिन दिउँसो १ बजेबाटै सुरु हुने कार्यक्रमका बारेमा आयोजक चेतन गुरुङ भन्छन,् यो कार्यक्रम मात्र हैन, नेपालीहरूको गरिमा पनि हो, हङकङ सरकारको मापदण्ड र स्टान्र्डर अनुसार कार्यक्रमको रुपरेखा तयार गरिएको छ, स्टेज र लाइटका लागि मात्र मिलियन डलर खर्च गरेका छौ। हलिउड र बलिउडका स्टारहरूले प्रस्तुति दिने स्टान्र्डरमा नेपाली कलाकारहरूले आफ्नो प्रस्तुति दिनेछन्। चाइनिज नयाँ वर्षको बिदालाई मध्येनजर गरेर आयोजना गरिएको कार्यक्रममा चर्चित ब्यान्ड कन्दरा, पूर्ण राई एन्ड दाजुभाइ, जोन एन्ड द लोकल्सका साथमा गायिका शान्ति श्री परियार, डान्सर समर्पण लामा, सुस्मिता तामाङले आफ्नो बेजोड प्रस्तुति दिनेछन्। कार्यक्रम संञ्चालनसँगै हास्यकलाकार जितु नेपाल र नायीका केकी अधिकारीले पनि आफ्नो प्रस्तुति दिनेछन्। चेतन गुरुङ, विशाल गुरुङ, हिमाल राना लगायतका हङकङेली युवाहरूले सन् २००४ मा स्थापना गरेको लालीगँुरास एसोसियसन (एलजी)ले युके, अष्टेलिया, अमेरिका, मकाउ, जापान लगायतका देशहरूमा समेत सांगितिक कार्यक्रमहरूको आयोजना गरिरहेको छ। सामाजिक सेवाभाव र परोपकारी कार्यमा तल्लिन एलजीले नेपालमा भूकम्प, कोरोना लगायतको विपद्मा विभिन्न प्रकारका आर्थिक, सामाजिक सहयोग गरेको थियो।"
"संसदीय समितिको बैठकमा जाँदैनन् सांसद, कोरम नपुगेपछि स्थगित","काठमाडौं : गणपूरक संख्या नपुगेपछि प्रतिनिधिसभाअन्तर्गतको पूर्वाधार विकास समितिको बैठक स्थगित भएको छ। २५ सदस्यीय समितिमा बैठक सञ्चालनका लागि आवश्यक न्यूनतम संख्यासमेत नपुगेपछि बैठक स्थगित गरिएको सभापति दीपकबहादुर सिंहले जानकारी दिए। उनका अनुसार बिहान ११:३० बजे बोलाइएको बैठकमा निर्धारित समयभन्दा डेढ घण्टा बढी समयसम्म रहँदा पनि १० जना सांसदमात्र उपस्थित भएका थिए। बैठकमा आमन्त्रण गरिएका ऊर्जा, जलस्रोत तथा सिँचाइमन्त्री दीपक खड्का र राज्यमन्त्री पूर्णबहादुर तामाङ भने उपस्थित थिए। आजको बैठकमा ऊर्जा मन्त्रालयसँग सम्बन्धित समितिमा परेका उजुरीका सम्बन्धमा छलफल गर्ने कार्यसूची तय भएको थियो। बैठक सञ्चालनका लागि न्यूनतम १३ जना उपस्थित हुनुपर्ने भएपनि सांसद उपस्थित नभएपछि अर्को बैठक पछि बस्ने गरी स्थगित गरिएको सिंहले बताए। समितिको बैठकमा गणपूरक सङ्ख्या नपुगेमा उक्त संख्या नपुगेसम्म समितिको सभापतिले बैठकको कार्य स्थगित गर्न वा अर्को कुनै समय वा दिनसम्मको लागि बैठक स्थगित गर्न सक्ने व्यवस्था छ।"
देशमा केही भएन भनेर निराशा व्यक्त नगरौं : राष्ट्रपति पौडेल,"दमौली : राष्ट्रपति रामचन्द्र पौडेलले सबै मिलेर नेपाल बनाउने बेला आएको बताएका छन्। तनहुँको व्यास नगरपालिका८ पुलिमराङस्थित सहिद पार्कमा आज आयोजित कार्यक्रममा राष्ट्रपति पौडेलले देशमा केही भएन भनेर निराशा व्यक्त गर्ने समय नभएको बताएका हुन्। उनले नेपाली जनतालाई खुसी र सुखी बनाउन तीन तहकै सरकारले काम गरिरहेको बताए। उनले भने,नेपाली जनतालाई सुखी र खुसी बनाउन चाहन्छौं। राज्यले त्यहीअनुसार काम गरिरहेको छ। पौडेलले पुलिमराङसम्म आउने बाटो छिट्टै कालोपत्र हुने जानकारी गराए।"
नुवाकोट एमाले नगर अधिवेशनमा जुट्यो,नुवाकोट : नेकपा एमाले नुवाकोट विदुर नगर कमिटीको दोस्रो नगर अधिवेशन तयारीमा जुटेको छ। नयाँ नेतृत्वका लागि विदुरमा माघ २९ र ३० गते एमाले विदुरको अधिवेशन तय भएको हो। बैठकले प्रत्येक सात जना संगठित सदस्य बराबर एक जना नगर अधिवेशन प्रतिनिधि चुनिने निर्णय गरेको छ। नगर अधिवेशनका लागि प्रतिनिधि छनोट कार्य माघ २२ गते मंगलबार विदुर नगरका १३ वटै वडामा एकै दिन गरिने तय भएको छ। छनोट भएका प्रतिनिधिहरूको प्रतिनिधि शुल्क र निर्णय प्रतिलिपि माघ २३ गते दिउँसो २ बजेभित्र नगर कमिटीमा पेस गर्नुपर्ने निर्णय भएको संयोजक श्रेष्ठले बताए।
समाजवादी मोर्चाले सरकारविरुद्ध प्रदर्शन गर्ने,"काठमाडौं : समाजवादी मोर्चाले चैत २४ गते सरकारविरुद्ध जनप्रदर्शनसहितको सभा गर्ने निर्णय गरेको छ। नेकपा एकीकृत समाजवादीको कार्यालय आलोकनगरमा बुधबार बसेको मोर्चाको बैठकले वर्तमान सरकारको कार्यशैली र देशमा अहिले देखिएका सबै समस्याका विरुद्ध चैत २४ गते जनप्रदर्शनसहितको सभा गर्ने निर्णय गरेको हो। देशमा स्वाधीनताको मुद्दामा समस्या देखिएको, जनजीविकाको विषय जटिल बन्दै गएको, राज्य सञ्चालकको चरित्र गणतन्र विरोधी देखिएको र बहुदलीय व्यवस्थालाई कमजोर बनाउने देखिएकाले जनप्रदर्शनसहितको सभा गर्ने निर्णय गरिएको नेकपाका प्रवक्ता खड्गबहादुर विश्वकर्माले जानकारी दिए। त्यस्तै चैतको पहिलो साता मधेसमा जनप्रदर्शनसहितको सभा गर्ने निर्णय भएको उनले बताए। त्यस्तै मोर्चाको बैठकले जिल्ला जिल्लामा मोर्चाको संगठन संरचनालाई विस्तार गर्ने र यसअघि नै गठन भएका जिल्ला स्तरीय मोर्चालाई थप सक्रिय बनाउने निर्णय भएको विश्वकर्माले जानकारी दिए। त्यस्तै बैठकले उपेन्द्र यादव मोर्चाबाट बाहिरिएपछि मधेसको जिम्मेवारी नेपाल समाजवादी पार्टीका अध्यक्ष महेन्द्रराय यादवलाई दिने निर्णय गरेको उनले बताए। त्यस्तै मोर्चाको विचार र उद्देश्य आम जनतामा पुर्याउन समाजवादी मोर्चा प्रकाशन गर्ने निर्णय गरेको छ।"
केबलकार निर्माण कार्य अघि बढाउनुपर्छ : योगेश भट्टराई,"काठमाडौं : नेकपा एमालेका सांसद योगेश भट्टराईले ताप्लेजुङमा निर्माणाधीन पाथीभरा देवी मुकुम्लुङ केबलकारका सम्बन्धमा देखिएका विवाद समाधान गर्दै केबलकार निर्माणको कार्यलाई निर्वाधरुपमा अघि बढाउनुपर्ने बताएका छन्। बुधबार काठमाडौंमा पत्रकार सम्मेलन गर्दै भट्टराईले पाथीभरा केबलकार निर्माणको कार्यलाई निर्वाधरुपमा अघि बढाउँदै निर्माण कम्पनीले उपलब्ध गराउने सामाजिक उत्तरदायित्व कोष र सरकारले थप बजेटको व्यवस्था गरी स्थानीय संस्कृतिका जर्गेना र सम्बद्धनका लागि मुकुम्लुब पार्क तथा संग्राहालय निर्माण गर्न माग गरे। उक्त विषयमा बारेमा १९ बुँदे धारणा सार्वजनिक गर्दै उनले संघीय सरकार प्रदेश सरकार र स्थानीय तहबाट कानुनी प्रक्रिया पुरा गरेर पाथीभरा देवी मुकुम्लुङ केबलकार प्रालिले ताप्लेजुङमा अवस्थित पाथीभरामा केबलकार निर्माणको काम सुरू गरेको धारणा राखे। लोकतन्त्रमा विरोध र असहमति राख्ने अधिकारको सम्मान गर्ने भन्दै उनले समस्याको समाधान वार्ता र संवादको माध्यमबाट गरिनुपर्नेमा जोड दिए। उनले आन्दोलनरत पक्षलाई बन्द हडतालका कार्यक्रम फिर्ता लिन, सरकारलाई गिरफ्तार भएका व्यक्तिहरू रिहा गर्न,घाइतेहरूको उपचारको व्यवस्था गर्न माग गरे। उनले केबलकार निर्माण सम्बन्धमा अनुगमन गर्न अर्को समिति गठन गरी काम कार्वाहीलाई सहभागीतामूलक तथा पारदर्शी ढंगले अघि बढाउनुपर्ने धारणा राखे । केबलकार पक्षले ताप्लेजुङका ७० वर्षभन्दा माथिका जेष्ठ नागरिक तथा १० वर्षभन्दा मुनिका बालबालिका तथा अपाङ्गहरूका लागि नि:शुल्क सेवा दिने घोषणा गरे। केबलकारको निर्माण र पाथीभराको महिमाको प्रचार प्रसारबाट वर्षमा १० लाख सम्म तिर्थालु र पर्यटकहरू पाथीभरामा पुग्ने र यसबाट समग्रतामा ताप्लेजुङको समृद्धिमा सहयोग पुग्ने उनले बताए।"
संवैधानिक राष्ट्रप्रमुख पार्टीको राजनीतिमा फर्किने कुरा उचित होइन : उपमहासचिव ज्ञवाली,"ज्ञवालीले संसदमा दर्ता भएको सामाजिक सञ्जाल नियमनको विधेयकले सबैलाई मर्यादामा राख्ने, प्रेस स्वतन्त्रता कायम गर्ने र गलत सूचनाबाट सबैलाई जोगाउने जिकिर गरे । काठमाडौं : नेकपा एमालेका उपमहासचिव प्रदीप ज्ञवालीले सरकारले ल्याएको अध्यादेशले निजी क्षेत्रमा उत्साह देखिएको बताएका छन्। आज बुटवलमा आयोजना गरेको पत्रकार सम्मेलनमा बोल्दै उपमहासचिव ज्ञवालीले आर्थिक रुपान्तरण र सुशासन कायम गर्ने गरि सरकारले ल्याएको अध्यादेशले निजी क्षेत्रमा उत्साह देखिएको बताएका हुन् । उनले देशभर सरकारी पीडितलाई अहिलेको सरकार बनेपछि ठूलो रकम फिर्ता गराएको र अहिले पनि निरन्तर काम भएको धारणा राखे । ज्ञवालीले संसदमा दर्ता भएको सामाजिक सञ्जाल नियमनको विधेयकले सबैलाई मर्यादामा राख्ने, प्रेस स्वतन्त्रता कायम गर्ने र गलत सूचनाबाट सबैलाई जोगाउने जिकिर गरे । त्यस्तै उनले देशभर सरकारी पीडितलाई अहिलेको सरकार बनेपछि ठूलो रकम फिर्ता गराएको र अहिले पनि निरन्तर काम भएको धारणा राखे । उपमहासचिव ज्ञवालीले एमालेको राजनीतिमा पूर्व राष्ट्रपति विद्यादेवी भण्डारी आउने चर्चाका विषयमा संवैधानिक राष्ट्र प्रमुख कुनै पार्टीको राजनीतिमा फर्किने कुरा उचित नभएको उल्लेख गरे। नेता ज्ञवालीले देशमा स्थायित्वका लागि अहिलेको गठबन्धन बनेको र केही निराशा चिर्नेगरी सरकारले काम गरेको बताए।"
पहिचान पक्षधरले प्रदेश सरकारसँग वार्ता नगर्ने,विराटनगर : कोशी प्रदेश सरकारसँग वार्ता नगर्ने अडान पहिचान पक्षधरको रहेको छ। पहिचानवादी मोर्चाले ताप्लेजुङको पाथीभरा क्षेत्रको विवादका विषयलाई लिएर प्रदेश सरकारसँग वार्ता नगर्ने भएको हो। सो टोलीले मंगलबार पहिचान पक्षधरलाई वार्तामा आउन आह्वान गरेको हो। मन्त्री भण्डारी पाथीभरा केबलकार प्रदेशभित्रको विषय भएकाले वार्ताका लागि आह्वान गरिएको बताउँछन्। केन्द्रसँग समन्वय गरेर वार्ता आह्वान गरिएको बताउँदै उनले केन्द्रले गर्नुपर्ने विषयमा प्रदेश सरकारले समन्वयन गर्ने जानकारी दिए।
"समाजवादी मोर्चाको बैठक जारी, संसदमा उठाउने विषयमा साझा धारणा तय गर्ने","काठमाडौं : समाजवादी मोर्चाको बैठक जारी भएको छ। नेकपा एकीकृत समाजवादीको पार्टी कार्यालय आलोकनगरमा मोर्चाको बैठक जारी रहेको हो। नेकपा माओवादी केन्द्रका अध्यक्ष पुष्पकमल दाहालका अनुसार माघ १८ गतेको सदन बस्नुभन्दा अगाडि विपक्षी दलहरुको बैठक बसेर साझा धारणा बनाउन बैठक बसेको हो। मोर्चाको निर्णयअनुसार नै विपक्षी दल सदनमा प्रस्तुत हुने उनको भनाइ छ। प्रचण्डले समाजवादी मोर्चालाई गति दिने प्रयास र विपक्षीहरूलाई उद्देश्यमूलक ढंगले अघि बढाउने प्रयास भइरहेको बताएका छन्। समाजवादी मोर्चा लामो समयदेखि निष्क्रिय रहेपनि माओवादी र एकीकृत समाजवादी सत्ता बाहिर रहेपछि चलायमान हुन थालेको हो।। समाजवादी मोर्चा सक्रिय बनाउने विषयमा केही दिन अगाडि प्रचण्ड र नेपालबीच छलफल भएको थियो। माओवादी अध्यक्ष प्रचण्ड प्रधानमन्त्री भएको समयमा जसपा नेपालविभाजन भएपछि अध्यक्ष उपेन्द्र यादवले असन्तुष्टि जनाउँदै मोर्चाबाट बाहिरिएका छन्। समाजवादी मोर्चामा रहेपनि पूर्वप्रधानमन्त्री झलनाथ खनालले भने समाजवादी कार्यक्रम तय नगरी समाजवादी मोर्चा बनाउनु गलत भएको भन्दै विरोध गर्दै आएका छन्। पूर्वप्रधानमन्त्री प्रचण्डले सरकारविरुद्ध समाजवादी मोर्चालाई उचाल्ने रणनीति बनाएका छन्। बैठकमा नेकपा माओवादी केन्द्रका अध्यक्ष प्रचण्ड, नेकपा एकीकृत समाजवादीका अध्यक्ष माधव कुमार नेपाल,नेकपाका महासचिव नेत्रविक्रम चन्द, नेसपा महेन्द्रराय यादव, देव गुरुङ, घनश्याम भुसाल लगायत शीर्ष नेताहरूको उपस्थिति छ।"
परराष्ट्रमन्त्री राणासँग भारतीय अतिरिक्त सचिवको शिष्टाचार भेट,"काठमाडौं : परराष्ट्रमन्त्री डा आरजु राणा देउवासँग भारतीय विदेश मन्त्रालयका अतिरिक्त सचिव मुनु महावरले शिष्टाचार भेट गरेका छन्। भेटका क्रममा नेपाल भारत सम्बन्धका विविध विषयहरूका साथै आपसी चासो,साझा हित र आगामी दिनमा गरिने सहकार्यबारे कुराकानी भएको परराष्ट्र मन्त्रालयले जनाएको छ। भेटका अवसरमा मन्त्री राणाले नेपालले भारतसँगको सम्बन्धलाई उच्च महत्व दिएको बताउँदै नेपाल र भारतका नागरिक तथा दुई देशको पारस्परिक हितका लागि नेपाल सधैं भारतसँग नजिक रहेर सहकार्य गर्न चाहेको बताएकी थिइन्। भेटका क्रममा दुई देशबीचको सीमासम्बन्धी कार्यदल,बाउन्ड्री वर्किङ ग्रुप एक महत्वपूर्ण संयन्त्र रहेको र दुई देशका बीचमा सीमा सम्बन्धमा कुनै मुद्दा उठेमा सोही समूह बसेर आवश्यक कार्य गर्नुपर्नेमा केही वर्षदेखि त्यसको बैठक बस्न नसकेकाले उक्त ग्रुपको बैठक बस्ने विषयमा छलफल भएको थियो । सन् २०२४ को जनवरीमा बसेको नेपाल इन्डिया ज्वाइन्ट कमिसनको बैठकले पनि सो ग्रुपको बैठक तत्कालै बसेर सीमाका सम्बन्धमा आवश्यक कार्य गर्न निर्देशन दिएकाले सो बैठक चाँडै बस्नेबारे छलफल गर्दै यस्ता बैठक तथा द्विपक्षीय संयन्त्रका बैठकहरूले सम्बन्ध सुधार तथा आपसी सहकार्यमा सहजीकरण गर्ने चर्चा सो बैठकमा भएको थियो। नेपालले यस अघिदेखि नै भारतसँग अतिरिक्त हवाई रुटका लागि अनुरोध गरेको तथा भैरहवास्थित गौतम बुद्ध तथा पोखरा अन्तर्राष्ट्रिय विमानस्थलमा भारतका विभिन्न सहरबाट हवाई उडानका लागि अनुरोध गरिएको विषयमा स्मरण गराउँदै मन्त्री राणाले यस विषयलाई विशेष प्राथमिकतामा राखिदिन सचिव महावरमार्फत् भारत सरकारलाई आग्रह गरिन्। यसै महिना काठमाडौंमा बसेको द्विदेशीय व्यापारसम्बन्धी इन्टर गभर्मेन्टल कमिटी,आइजिसीका साथै नेपाल भारत उर्जासम्बन्धी बैठक फलदाली रहेका उल्लेख गर्दै द्विपक्षीय बैठकहरुलाई निरन्तरता दिनुपर्ने विषयमा पनि उनीहरूबीच कुराकानी भएको परराष्ट्रमन्त्रालयले जनाएको छ। नेपालले महाकाली नदीको पूर्वी तर्फबाट दार्चुला हुँदै टिंकरसम्म पुग्ने सडक निर्माण गरिरहेको र भौगोलिक बिकटताका कारण निर्माण कार्यका लागि आवश्यक उपकरण एवं सामग्री ढुवानीका लागि समस्या भएकाले भारतको भूमि भएर ती सामग्रीहरुको ओसारपसारका लागि नेपालले औपचारिक रुपमा नै आग्रह गरिसकेकाले त्यसका लागि सहजीकरण गरिदिन पनि मन्त्री राणाले आग्रह गरेकी थिइन्।"
"लोकतन्त्र भनेको अराजकता होइन, शासक परिवर्तन गर्नुछ भने विधिबाट गर्न सकिन्छ : प्रधानमन्त्री","उनले भने,लोकतन्त्रका नाममा देशलाई विभाजित गर्ने र विकासलाई अवरोध सृजना गर्ने कार्य स्वीकार्य हुन सक्दैछ।, काठमाडौं : प्रधानमन्त्री केपी शर्मा ओलीले सहिदहरुको बलिदानको प्रेरणाबाट परिवर्तनका लागि काम गर्ने सौर्य प्राप्त हुने बताएका छन्। राष्ट्रिय सहिद दिवस, २०८१ का अवसरमा सिंहदरबार परिसरमा आज आयोजित मूल समारोहको कार्यक्रममा सम्बोधन गर्दै प्रधानमन्त्री ओलीले राणा शासनको अन्त्यका लागि र विभिन्न कालखण्डमा लोकतन्त्रका लागि सङ्घर्ष गरेर बलिदान दिएका महान सहिदहरुले देशका लागि दिएको योगदान महत्वपूर्ण भएको बताएका हुन्। प्रधानमन्त्री ओलीले सहिदहरुकै बलिदान र प्रेरणाबाट मुलुकमा सङ्घीय लोकतान्त्रिक गणतन्त्रको प्राप्ति भएको र यस प्रणालीमा सम्पूर्ण शक्तिको स्रोत सार्वभौम जनता भएको उल्लेख गरे। उनले यस प्रणालीलाई सबल र दिगो बनाउन आफूहरु लागि परेको जनाउँदै वास्तविक र पूर्ण लोकतन्त्रका लागि जनताका प्रतिनिधिले त्यस भावनाका साथ काम गर्नुपर्नेमा जोड दिए। उनले राजनीतिक प्रणालीमा परिवर्तन भइसकेकाले अब तानाशाही शासन सत्ताको बचाउका लागि शान्तिपूर्ण आन्दोलनमा लागेकालाई हत्या गर्ने त्यस प्रकारको शुङ्खला अन्त्य भएको बताए। उनले अहिले लोकतान्त्रिक प्रणाली र प्रक्रियाको रक्षाका लागि न्यायोचित कानुनबमोजिम समृद्ध नेपाल र सुखी नेपालीको लक्ष्यमा वर्तमान सरकार स्पष्टरुपमा अघि बढिरहेको जनाए। हामीले लामो सङ्घर्षबाट लोकतन्त्रको स्थापना गरेका छौँ। लोकतन्त्र भनेको अराजकता होइन। यो विकसित, सभ्य र सुशासनयुक्त प्रणाली हो। यदि व्यवस्थामा वा शासकहरूमा कुनै परिवर्तन गर्नुछ भने लोकतान्त्रिक बाटा र विधिबाट गर्न सकिन्छ तर लोकतन्त्रका नाममा देशलाई विभाजित गर्ने र विकासलाई अवरोध सृजना गर्ने कार्य स्वीकार्य हुन सक्दैछ।, प्रधानमन्त्री ओलीले भने, देशको रक्षा, विकास र सुशासनका लागि यो सरकार अगुवाइ गर्न तत्पर रहेको छ। हामी सहिदले देखाएको मार्गमा सँधै अविचलित रहनेछौँ। यसअघि प्रधानमन्त्री ओलीले लैनचौरस्थित सहिद स्मारक र सहिदगेटमा पुगेर सहिदप्रति सम्मान प्रकट गर्नुभएको थियो। मन्त्रिपरिषद्को मंलबारको बैठकले यस दिवसलाई राष्ट्रियस्तरमा मनाउने निर्णय गरेको थियो।"
रास्वपाको संसदीय दलको बैठक जारी,"काठमाडौं : राष्ट्रिय स्वतन्त्र पार्टीको संसदीय दलको बैठक वनस्थलीस्थित केन्द्रीय कार्यालयमा जारी रहेको छ। माघ १८ गतेदेखि शुरू हुने हिउँदे अधिवेशनमा रास्वपाको तर्फबाट उठाउने विषयमा छलफल गर्न पार्टीको संसदीय दलको बैठक बसेको हो । बैठकमा संघीय संसद्को हिउँदे अधिवेशनमा रास्वपाका सांसदको भूमिका, कार्ययोजना र प्राथमिकताबारे छलफल गर्न बैठक बोलाइएको हो। रास्वपा कार्यवाहक प्रवक्ता प्रतिभा रावलका अनुसार सचिवालय बैठकमा सरकारले ल्याएको अध्यादेशका अन्तर्वस्तुगत सारमाथि सांसदहरुले गुणदोषका आधारमा खरो बहस गर्ने छ। विगत ६ महिनामा गठबन्धन निर्माणको घोषित उद्देश्य अनुरुप कुनै पनि नजिता नदेखिएको अवस्थामा संसद् अघि हतास मनस्थितिमा काम देखाउन सरकारले अध्यादेश ल्याएको रास्वपाको ठहर छ।"
'सामाजिक सञ्जाल सञ्चालन विधेयक'का केही प्रावधानप्रति पत्रकार महासंघको आपत्ति,"काठमाडौं : नेपाल पत्रकार महासंघले संसदमा दर्ता भएको सामाजिक सञ्जाल सञ्चालन विधेयकप्रति आपत्ति जनाएको छ। प्रेस स्वतन्त्रता र अभिव्यक्ति स्वतन्त्रतामा आघात पार्ने प्रावधान समावेश गरेको भन्दै महासंघले गम्भीर असहमति जनाएको हो। 'सरकारले संघीय संसद्मा दर्ता गराएको सामाजिक सञ्जाल सञ्चालन, प्रयोग तथा नियमनसम्बन्धी विधेयकका केही प्रावधानप्रति नेपाल पत्रकार महासंघको गम्भीर ध्यानाकर्षण भएको छ। अगुवा नागरिक संस्था महासंघलगायतका सरोकारवाला पक्षसँग सामान्य परामर्श र छलफलसमेत नगरी सरकारले प्रेस तथा अभिव्यक्ति स्वतन्त्रतामा आघात पार्ने केही प्रावधान समावेश गरी विधेयक अगाडि बढाएकोमा महासंघ गम्भीर असहमति र आपत्ति प्रकट गर्दछ,' विज्ञप्तिमा भनिएको छ। प्रेस तथा अभिव्यक्ति स्वतन्त्रतालाई संकुचन र नियन्त्रण गर्ने कुनै पनि कानुन स्वीकार्य नहुने महासंघको भनाइ छ। उसले सरोकारवाला पक्षसँग गहिरो संवादमार्फत विश्वव्यापी मानवअधिकार, प्रेस तथा अभिव्यक्ति स्वतन्त्रताको मूल्य मान्यता, हाम्रो संवैधानिक प्रावधान र प्रचलित अभ्याससँग तालमेल मिल्ने गरी प्रेस तथा अभिव्यक्ति स्वतन्त्रता कुण्ठित पार्ने प्रावधानहरू सच्याएरमात्र विधेयक अगाडि बढाउन आग्रह गरेको छ।"
"मुलुकमा दिगो शान्ति,सुशासन र समृद्धि स्थापना गर्न कुनै पनि बाधाले रोक्दैन : गृहमन्त्री","काठमाडौं : गृहमन्त्री लेखकले संविधानले परिकल्पना गरेको मुलुकमा दिगो शान्ति र स्थायित्व कायम गर्दै राष्ट्रिय एकता,समुन्नति तथा समाजमा सद्भाव कायम गर्न एकजुट हुनुपर्ने बताएका छन्। गृहमन्त्री लेखकले सबै मिलेर न्याय,समानता र समृद्ध नेपालको परिकल्पनालाई साकार पार्ने कार्यमा जुट्नुपर्नेमा जोड दिए। राष्ट्रिय सहिद दिवसका अवसरमा सङ्घीय सरकारद्वारा बुधबार सिंहदरबार परिसरमा आयोजित मूल समारोहमा उनले मुलुकमा सुशासनसहितको विकास र आर्थिक समृद्धिको यात्रामा वर्तमान सरकार निरन्तर लागिरहेको बताए। 'सहिदहरूले देखाएको बाटोमा अघि बढ्दै देशमा दिगो शान्ति, सुशासन, समृद्धि, स्थायित्व र विकासको मार्गलाई सुदृढ गर्दै जानु राष्ट्रिय दायित्व हो,'उनले भने,'संविधानको रक्षा,सङ्घीय लोकतान्त्रिक शासन व्यवस्थाको सुदृढीकरण आजको राष्ट्रिय आवश्यकता हो ।' गृहमन्त्री लेखकले सबैले सहमति,समन्वय र सहकार्यका माध्यमबाट संविधानको रक्षा गर्दै सङ्घीय लोकतान्त्रिक गणतन्त्रात्मक शासन व्यवस्थालाई सुदृढ गर्दै जानुपर्नेमा जोड समेत दिए। गृहमन्त्री लेखकले वर्तमान सरकार नागरिकको पक्षमा रहेको भन्दै कानुनी शासन स्थापना सरकारको पहिलो प्राथमिकता रहेको उल्लेख गरे । संघीय लोकतान्त्रिक गणतन्त्रात्मक व्यवस्थाको माध्यमबाट संविधानले परिकल्पना गरेअनुसार मुलुकमा दिगो शान्ति स्थापना,सुशासनसहितको विकास र समृद्धिको यात्रालाई पूर्णता दिन सकिने धारणा राख्दै सरकार सोही बाटोमा दृढतापूर्वक लागेको बताए। उनले भने,'म सरकारको तर्फबाट पुनः प्रतिबद्धता व्यक्त गर्न चाहन्छु,मुलुकमा दिगो शान्ति,सुशासन,विकास र समृद्धि स्थापना गर्ने विषयमा कुनैपनि बाधा,अवरोध र कठिनाइले रोक्ने छैन । हामी अविचलित रूपमा जनताका पक्षमा काम गर्दै अघि बढ्नेछौँ र सहिदका सपना सकार पार्नेछौँ ।' गृह मन्त्रालय नागरिकको सुरक्षाको प्रत्याभूति गर्न,शान्ति,स्थिरता र विधिको शासन कायम गर्न निरन्तर क्रियाशील रहेको बताउँदै मन्त्री लेखकले मुलुकमा शान्ति सुरक्षाको प्रत्याभूति,अपराध नियन्त्रण तथा सामाजिक न्यायको प्रवर्द्धनमा सरकार निरन्तर लागिरहेने प्रतिबद्धता व्यक्त गरे।"
रास्वपाले अध्यादेशविरुद्ध सदनमा अस्वीकारको सूचना प्रस्ताव गर्ने,"काठमाडौं : राष्ट्रिय स्वतन्त्र पार्टीले सरकारले हालै ल्याएको अध्यादेशविरुद्ध सदनमा अस्वीकारको सूचना प्रस्ताव गर्ने निर्णय गरेको छ । बुधबार पार्टी कार्यालय बनस्थलीमा बसेको रास्वपा संसदीय दल बैठकले सरकारले सदनलाई छलेर अध्यादेश ल्याएको भन्दै अस्वीकारको सूचना प्रस्ताव गर्ने निर्णय गरेको हो । बैठकले रास्वपा संसदीय दलका नेता रवि लामिछानेविरुद्ध सरकारले राजनीतिक प्रतिशोधका आधारमा सम्पत्ति शुद्धिकरणको समेत मुद्दा दायर गरेर सांसद पद निलम्बन गर्ने काम गरेको भन्दै त्यसको समेत सदनमा विरोध गर्ने निर्णय गरिएको रास्वपा प्रमुख सचेतक सन्तोष परियारले जानकारी दिए। त्यस्तै बैठकले पार्टी सभापति विरुद्धको राजनीतिक प्रतिशोधको विषय उठान गर्ने,सहकारीका मुद्दा,अर्थतन्त्रका विषय,असन्तुलित परराष्ट्र नीतिका विषयमा समेत सदनमा सशक्त रुपमा आवाज उठाउने निर्णय गरेको परियारले बताए । उनले सरकार गठनका समयमा भएको सात बुँदे समझदारीको समेत विरोध गर्ने निर्णय गरिएको जानकारी दिए। त्यस्तै बैठकले ताप्लेजुङमा निर्माणाधीन पाथीभरा देवी मुकुम्लुङ केबलकारका सम्बन्धमा देखिएको विवादका क्रममा भएको झडपको भत्र्सना गर्दै पीडितहरूलाई न्याय दिन समेत माग गरेको छ ।"
प्रधानमन्त्रीले गरे सहिद स्मारक र सहिदगेटमा पुष्पहार अर्पण,काठमाडौं : प्रधानमन्त्री केपी शर्मा ओलीले लैनचौरस्थित सहिद स्मारक र सहिदगेट पुगी सहिदहरुप्रति श्रद्धाञ्जली अर्पण गरेका छन्। सहिद दिवसका अवसरमा आज उनले प्रजातन्त्र र गणतन्त्रका लागि जीवन उत्सर्ग गर्ने सहिदको शालिकमा पुष्पहार अर्पण गरेका हुन्। प्रजातन्त्र स्थापना एवं पुनःस्थापना तथा विभिन्न कालखण्डमा स्वतन्त्रताका लागि जीवन आहुति दिने सहिदको सम्झनामा विविध कार्यक्रम गरी आज देशभर सहिद दिवस मनाइँदै छ। विसं २००७ पछि हरेक वर्षे माघ १६ गते विभिन्न कार्यक्रमसहित सहिद दिवस मनाउने गरिएको छ। प्रधानमन्त्री ओलीको प्रमुख आतिथ्यतामा सिंहदरबार परिसरमा अहिले सहिद दिवस विशेष समारोह आयोजना भइरहेको छ। तस्बिर : अभिशेक महर्जन
"शहीद दूर्गानन्द झा, जसले राजा महेन्द्रमाथि बम प्रहार गरे","जनकपुरधाम : शहीद दुर्गानन्द झालाई मंगलबार उनको पैतृक गाउँ धनुषाको जटहीमा स्मरण गरिएको छ। बलिदानी दिवसको अवसरमा शहीद दुर्गानन्द झा शालीक निर्माण समितिले पुण्यतिथि मनाएको हो। प्रजातन्त्रलाई समाप्त गरेको झोकमा नेपाल विद्यार्थी संघका नेता दुर्गानन्द झाले तत्कालीन राजा महेन्द्रमाथि २०१८ साल माघ ९ गते जनकपुरधामको जानकी मन्दिरमा बम प्रहार गरेका थिए। सोही अभियोगमा २०२० साल माघ १५ गते काठमाडौंको केन्द्रीय कारागारमा हत्या भएको स्मृतिमा बलिदानी दिवस मनाउने गरिन्छ। घरको एक्लो सन्तान भएकाले मेट्रिक (एसएलसी) पढ्दापढदै २०१७ साल विवाह पञ्चमीको दिन उनले काशीदेवी झासँग विवाह गरे। उनले १७ वर्षकै उमेरमा कुम्हरौराकी १४ वर्षीया काशी देवीसँग विवाह गरेका थिए। एक वर्षको दाम्पत्य जीवनमा गर्भवती श्रीमतीलाई छाडेर उनी लोकतन्त्रको संघर्षमा उत्रिएका थिए। राम्रो हेरचाह नपाएपछि उनकी श्रीमतीले मृत अवस्थामा बच्चाको जन्म दिएकी थिइन्। २०६० साल भदौमा उनको वृद्ध आमाको पनि निधन भयो। अहिले काशीदेवी झा एक्लै जीवन बाँच्दै आएकी छन्। सरकार र देशले दुर्गानन्द झाको लागि खास केही नगरे पनि युवा जमातले उनको निःस्वार्थ त्याग र बलिदानलाई सम्झिँदै आएका छन्। पत्नी वियोगमा गजब भयो, जुलुम भयोदो हंसोका जोडा विछड गयो रे, गजब भयो रामा जुलुम भयो रे शहीद दुर्गानन्द झाले आफ्नी प्रिय पत्नी काशी देवीको यादमा यही हिन्दी गीत गाएर विरह र वियोगको भाव प्रकट गर्ने गर्थे। जटहीभन्दा करिब ३ किमी टाढा रहेको भारतको उमगाँव उच्च माध्यमिक विद्यालयमा म्याट्रिकमा अध्ययनका क्रममा दुर्गानन्दको अधिक समय छात्रबासमा बस्ने र राजनीतिमा बित्ने गर्थ्यो। पत्नीकाशी देवीसँग उनको भेट महिनामा एकाधपटक हुन्थ्यो। दाम्पत्य जीवन सुरु भएको १० महिना नबित्दै दुर्गानन्द काशीलाई सधैंका निम्ति टाढिनुपरेको थियो। ५० वर्षअघिको हाम्रो समाजमा बाल्यअवस्थादेखि नै विधवा र सन्तानविहीन भएर बाँच्नुको पीडा कतिको विडम्बनापूर्ण हुन्छ, यसको तीतो अनुभव काशी देवीजस्ता त्यागी नारीले गरेको हुनुपर्छ। दुर्गानन्दसँग अन्तिम पटक भेट्न केन्द्रीय कारागार काठमाडौं बोलाइएकी काशी देवीलाई त्यहाँ पुगेपछि मात्रै दुर्गानन्दलाई हत्या गर्ने सजाय सुनाइएको थाहा पाएकी थिइन्। २०१७ पुस १ गते राजा महेन्द्रले चालेको निरंकुश कदमविरुद्ध नेपाली कांग्रेसले मुलुकभर क्रान्ति थालेको थियो। भारतीय स्वतन्त्रता संग्रामका वीर सेनानी भगत सिंह र चन्द्रशेखर आजादको जीवनी पढिसकेकाले दुर्गानन्द प्रजातन्त्रको हत्यारालाई नछाड्ने मनस्थितिमा पुगे। मानिसले संकल्प गरिसकेपछि जे पनि गर्न सक्छ। आफ्ना आमा बाबुका एकमात्र सन्तान र नव विवाहित युवक भएर पनि दुर्गानन्द झा आफ्नो लक्ष्यमा अडिग थिए। उमगाँवमा पढिरहेकै ठाउँभन्दा केही पर रहेको नेपाली कांग्रेसका निर्वासित नेताहरूका सम्पर्कमा उनी आए। यसै क्रममा कांग्रेसका प्रतिबन्धित स्थानीय नेताहरू ठाउँ ठाउँमा राजाको कूविरुद्मा उत्रेका थिए। २०१८ माघ १९ गते राजा महेन्द्रको जनकपुरधाम सवारी हुँदा उनी चढेको गाडीमाथि बम प्रहार गर्ने योजना बनाइएको थियो। जसको अगुवाई दुर्गानन्द झाले गरेका थिए। नेपालमा राजा भनेको भगवान विष्णुको अवतार हो भनेर जनजनमा पढाइएको थियो। राजाको विरोध गर्ने त कसैले आँट जुटाउन सक्दैन थिए। राजामाथि बम प्रहार गर्न अदम्य साहसको आवश्यकता पर्थ्यो। हजारौं सुरक्षाकर्मी तैनाथ रहँदा रहँदै क्रान्तिकारी युवक पक्राउ नपर्दा पनि त्यसरात दुर्गानन्द जनकपुरधामको एउटा कुटी मन्दिरमा डेरागरी बसेका आफन्तहरू हेमचन्द्र चौधरी र भोगेन्द्र चौधरी बसेको कोठामा बसे। भोलिपल्ट त्यहाँबाट उमगाँव लागेका थिए। यता नेपालमा बम काण्डको अनुसन्धानको नाममा ५६ जनालाई पक्राउ गरी दिनहुँ कुटपिट गरिन थालियो। पक्राउ परेकाहरूलाई निर्मम यातना दिन थालियो। बम प्रहार गरी सीमापारी नेपाली कांग्रेसको चुतौनी क्याम्पमा बसेका दुर्गानन्दले निर्दोष मानिसले यातना पाइरहेको सुनेर एक दिन अनायास जयनगरबाट जनकपुर रेल्वेद्वारा नेपाल फर्केर गिरफ्तारी दिए। आफ्नो कारण निर्दोष नागरिकहरूले यातना पाउनु हुँदैन भन्ने सोचका साथ उनले गिरफ्तारी दिए। राजामाथि बम प्रहार गर्ने दुर्गानन्दलाई खजुरी र महिनाथापुर स्टेशनसम्म कसैले केही गरेन। यसैबीच तत्कालीन एसपी मानबहादुर राई दर्जनौं प्रहरीको साथ परवाहा रेल्वे स्टेसनमा पुगे। त्यहाँ रेलबाट ओर्लिनासाथ दुर्गानन्दलाई प्रहरीले घेरामा लिई त्यो रात जलेश्वर जेलमा राख् । भोलिपल्ट परकौली सैनिक ब्यारेकमा ल्याई हेलिकोप्टरबाट काठमाडौं सुन्धारास्थित जेलमा ल्याइयो। गिरफतारी दिएलगतै उनीमाथि राजद्रोहको मुद्दा चलाइयो। मुलुकी ऐन संशोधन गरी मृत्युदण्डपञ्चायत सरकारले उनलाई मृत्युदण्डको सजाय तोकी विसं २०२० माघ १५ गते उनलाई फाँसीको तख्तामा झुन्ड्याउन आदेश दिइयो। फाँसीमा झुन्ड्याउनुभन्दा एक दिन अगाडि २०२० साल माघ १४ गते उनको आमा र श्रीमतीलाई कारागारमा बोलाई भेट गर्न दिइयो। केही बेरको भेटमा उनले आमालाई भने, नरुनुहोस् आमा, कुनै दिन तपाईँलाई दुर्गानन्द झाको आमा भनेर सबैले गर्व गरेर हेर्नेछन्। श्रीमतीलाई पनि त्यसैगरी सान्तवना दिँदै उनले आमाको हेरचाह गर्न भनेका थिए। भोलिपल्ट माघ १५ गते राति दुर्गानन्दलाई त्रिपुरेश्वर जेलको रुखमा दुईपटक झुण्डयाउँदै उतार्दै गरिन्छ। त्यसबखत पनि दुर्गानन्दलाई माफी मागी बिन्तीपत्र लेख्न भनिएको थियो। सरकारले एक विशेष अदालत गठन गर्यो। सफाईको मौकासमेत नदिएर २०१९ साल भदौ १९ मा मृत्युदण्डको निर्णय सुनायो। त्यसबेलासम्म नेपालमा ब्राहमणलाई मृत्युदण्ड दिइँदैन थियो। त्यसैले मुलुकी ऐन २०२० भदौ १ मा संशोधन गरियो। विशेष अदालतको अनुमोदन अनुसार मारीकाटी दिने राजदरबारको २०२० पुस ७ को पत्र जारी भयो। २०२० माघ १५ क्रान्तिकारी दुर्गानन्द झालाई सुन्धारा जेलमा मध्यरातमा मृत्युदण्ड दिन ढोका खोल्दा त्यो निर्भीक क्रान्तिकारी मृत्युका लागि तयार बसेको देखेर हत्याराहरु पनि छक्क परेका थिए।"
विपीन जोशीको रिहाइका लागि पहल गरिदिन इजरायली राजदूतलाई देउवाको आग्रह,"काठमाडौं : नेपाली कांग्रेस सभापति शेरबहादुर देउवाले विपीन जोशीको रिहाइका लागि पहल गरिदिन इजरायली सरकारसँग आग्रह गरेका छन्। नेपालका लागि इजरायली राजदूत समुलिक एरी बासमार्फत् सभापति देउवाले इजरायल सरकारसँग हमास समूहको नियन्त्रणमा रहेका नेपाली विद्यार्थी जोशीको रिहाइका लागि आग्रह गरेका हुन्। नेपाली कांग्रेसले पार्टी कार्यालय सानेपामा आयोजना गरेको नेपाल स्टार्टअप र साना तथा मझौला व्यवसाय सम्मेलनको उद्घाटन समारोहमा बोल्दै सभापति देउवाले जोशीको रिहाइका लागि आग्रह गरेका हुन्। देउवाले भने,'दुई देशबीच शान्तिवार्ता भइसकेको अवस्थामा विपीनको रिहाइका लागि हामीलाई सहयोग गरिदिनुहोस् ।' उक्त कार्यक्रममा राजदूत बास पनि उपस्थित थिए । हमास समूहले आफ्नो नियन्त्रणमा रहेकामध्ये केहीलाई अपहरण मुक्त गरिसकेको छ। सन् २०२३ को अक्टोबरमा इजरायलमाथि हमासको आक्रमणमा परी १० नेपालीसहित एक हजार बढी व्यक्तिको हत्या गरिएको थियो। त्यसलगत्तै उनीहरूले केही व्यक्तिलाई अपहरण गरेकोमा जोशी पनि छन्। विपीनको रिहाइका लागि नेपाल सरकारले आफ्नो कूटनीतिक प्रयास जारी राखेको छ।"
"स्टार्टअप व्यवसाय सञ्चालन गर्न सहुलियतपूर्ण ऋण,तालिम र विशेष अनुदान आवश्यक : देउवा","काठमाडौं : नेपाली कांग्रेसका सभापति शेर बहादुर देउवाले स्थानीय उद्यमशीलताको विकास गर्दै आत्मनिर्भरता र रोजगारी सृजना गर्नुपर्ने आवश्यकता रहेको बताएका छन्। कांग्रेसको उद्यमशीलता र साना तथा मझौला व्यवसायी विकास विभागले पार्टी कार्यालय सानेपामा आयोजना गरेको नेपाल स्टार्टअप र एसएमई समिटको उद्घाटन गर्दै सभापति देउवाले गाउँ तहदेखि उद्यमको विकास हुँदै जाँदा सानो लगानीले पनि रोजगारी र आत्मनिर्भरतामा सहयोग पुग्ने समेत बताएका हुन्। स्टार्टअप उद्यम सञ्चालन गर्न सहुलियतपूर्ण ऋण, तालिम, सीप विकास र विशेष अनुदान पनि आवश्यक पर्ने भन्दै उनले सरकारको साथ,समर्थन र संरक्षकत्व अपरिहार्य हुने उल्लेख गरे। थोरै लगानीमै स्टार्ट अफ व्यवसायलाई प्रभावकारी रुपमा सञ्चालन गर्न सके रोजगारीमा क्रान्ति ल्याउन सकिने उनले बताए। सभापति देउवाले कृषि,वन,जडिबुटी,पर्यटन,प्रविधि जस्ता क्षेत्रको समुचित विकासमा विशेष ध्यान दिनसके मुलुकको आर्थिक अवस्था उकास्न ठूलो टेवा पुग्न सक्ने समेत बताए । उनले नेपालको स्थानीय उत्पादन वृद्धि गर्दै आयात प्रतिस्थापन गर्ने र वैदेशिक व्यापार घाटा न्यून गर्दै लैजाने उद्देश्यले साना तथा मझौला उद्यम व्यवसाय प्रवर्धन गर्ने नीति लिएको धारणा राखे। सभापति देउवाले उद्यमी,व्यापारी,व्यवसायीहरूले भोग्नु परेका कानुनी तथा प्रकृयागत झन्झटहरू अन्त्य गर्दै व्यवसायमा सहजीकरण गर्न सरकारले आवश्यक कानुन ल्याएको र कानुनले यस क्षेत्रको सुधारमा अवश्य पनि सहयोग पुग्ने विश्वास व्यक्त गरे। दुई दिनसम्म चल्ने सम्मेलनमा नेपालका विभिन्न साना तथा मझौला व्यवसायीहरूले आफ्नो उत्पादन र सेवाको प्रदर्शनी कार्यक्रम स्थलमा राखिएका ८० वटा स्टलहरूबाट बिक्री,वितरण एवं जानकारी समेत गराउने बताइएको छ ।"
सालिकमा माल्यार्पण गरेर सहिदको गरियो सम्झना,"काठमाडौं : प्रजातन्त्र स्थापना एवं पुनःस्थापना तथा विभिन्न कालखण्डका स्वतन्त्रताका लागि जीवन आहूति दिने सहिदको सम्झनामा विविध कार्यक्रम गरी सहिद दिवस मनाएको छ । सहिद दिवसका अवसरका काठमाडौं महानगरपालिकाले काठमाडौंको लैनचौरस्थित सहिद पार्कमा ज्ञात अज्ञात सहिदहरूको सम्झनामा स्मृति सभा आयोजना गरेको छ । स्मृति सभा सुरु हुनुअघि शान्ति बाटिकाबाट सुरू भएको प्रभातफेरी जमल, कान्तिपथ, केशरमहलहुँदै लैनचौर पुगेको थियो । सो अवसरमा महानगरपालिकाका उपप्रमुख सुनिता डंगोलले सहिद स्मारकमा पुष्पगुच्छा अर्पण गरेकी थिइन्। उनले सहिदहरूको बलिदानीबाट प्राप्त नेपाली समाजको राजनीतिक, आर्थिक, सामाजिक, सांस्कृतिक रुपान्तरण र समावेशी लोकतन्त्र जोगाउन नेतृत्व तहको साझा मत हुनु पर्ने बताइन् । राष्ट्रियता र जनजीविकाको पक्षमा संघर्ष गर्ने क्रममा बलिदान गरेका सहिदहरू विगत, वर्तमान र भविष्यका निम्ति प्रेरणाका स्रोत र पथप्रदर्शक भएको उनको भनाइ छ। सहिदहरुको सम्झनामा हरेक वर्ष माघ १० गतेदेखि १६ गतेसम्मलाई सहिद सप्ताहका रुपमा मनाइँदै आएको छ । माघ १० अर्थात पहिलो दिन शुक्रराज शास्त्रीले सहादत प्राप्त गरेको स्थान, टेकु मचलीमा, दोस्रो दिन १३ गते धर्मभक्त माथेमालाई मृत्युदण्ड दिइएको स्थान सिफल उकालोमा र १५ गते विष्णुमती नदी किनारा शोभा भगवतीमा गंगालाल श्रेष्ठ र दशरथ चन्दले सहादत प्राप्त गरेको स्थान रहेका सहिदहरूका सालिकमा पुष्पगुच्छा अर्पण तथा स्मृति सभा गरिएको थियो ।"
"समाजका हरेक क्षेत्रमा सुधारको आवश्यक छ, स्टन्टबाजीले देश चल्दैन : प्रधानमन्त्री","काठमाडौं : प्रधानमन्त्री केपी शर्मा ओलीले कुनै स्टन्टबाजीले देश नचल्ने बताएका छन्। नेपाल बार एसोसिएसन र युवा कानुन व्यवसायी सरोकार समाजले काठमाडौंमा बुधबार आयोजना गरेको पहिलो युवा कानुन व्यावसायी सम्मेलनको उद्घाटन गर्दै प्रधानमन्त्री ओलीले राजनीतिसहित समाजका हरेक क्षेत्रमा सुधारको आवश्यकतामा जोड दिँदै कुनै स्टन्टबाजीबाट देश नचल्ने बताएका हुन्। प्रधानमन्त्री ओलीले यथार्थमा जनताप्रति इमान्दारिता र बफादारिताका साथ सबैले आफ्नो कर्तव्य पूरा गरेर देशलाई भद्रगोल र विपन्नबाट मुक्त बनाउनुपर्ने धारणा राखे। उनले राजनीतिक दलहरुको नेतृत्व र जनताको सहभागितामा लोकतन्त्र ल्याइएकाले अब शान्ति सुरक्षा, सुशासन र समृद्धि कायम गर्न सबै कटिबद्ध हुनुपर्नेमा जोड दिए। प्रधानमन्त्री ओलीले संसदहरूले कानुन बनाउँदा सार्वभौमसत्ता सम्पन्न जनताका तर्फबाट कानुन बनाउँदैछु भन्ने कुरा हेक्का राखेर काम गर्नुपर्ने र सरकारले म नै सबकुछ हुँ भन्ने भ्रम पाल्न नहुने स्पष्ट पारे। संसद्ले न्यायपूर्ण कानुन बनाउनुपर्छ। सम्बन्धित निकायहरु त्यसअनुसार चल्नुपर्छ । सन्तुलत र नियन्त्रणको सिद्धान्तका साथै लोकतन्त्रमा आफै कानुनको पालना गर्ने अभ्यास अझ आवश्यक हुन्छ। प्रधानमन्त्री ओलीले भने, देशप्रति साँच्चै इमानदार भएर सुशासनयुक्त, भ्रष्टाचारमुक्त, समृद्ध र सुखी नेपाली बनाउन सकियोस् भनेर सरकार लागिरहेको छ, यसमा कानुन व्यवसायीको सक्रिय साथ रहने मैले विश्वास लिएको छु। प्रधानमन्त्री ओलीले सम्मेलनका निष्कर्षहरु कार्यान्वयनका लागि सरकारबाट तर्फबाट प्रत्याभूति दिँदै युवा कानुन व्यवसायीले न्यूनतमभन्दा कम पारिश्रमिक पाउने अवस्था अन्त्य हुनुपर्ने बताए। उनले सरकार कानुन व्यवसाय र युवाहरुको साथमा रहेको स्पष्ट गर्दै यस क्षेत्रको भलाइ र उन्नतिका लागि सरकार सरकारले कानुन निर्माण लगायतका काममा उचित ध्यान दिने विश्वास दिलाए।"
निजी वनका सालका रुख काट्न कार्यविधि,"हेटौंडा : बागमती प्रदेशको वन तथा वातावरण मन्त्रालयले निजी वनमा रहेका साल प्रजातिको रुख कटान कार्य सुरुवात गर्न सोको अनुगमन कार्यविधि तयार पारेको छ। वन निर्देशनालयले हेटौंडामा आयोजना गरेको दुई दिने दोस्रो त्रैमासिक समीक्षा गोेष्ठी कार्यक्रममा मन्त्रालयका सचिव डाकेदार बरालले निजी वनको साल प्रजातिको रुख कटान, उपभोग, ओसारपसार, बिक्री वितरण तथा अनुगमनसम्बन्धी कार्यविधि, २०८१ तयार गरी स्वीकृतिका लागि प्रदेश सरकार मन्त्रिपरिषद्मा पठाउने अन्तिम चरणमा पुगेको बताएका हुन्। उनले भने, मन्त्रालयले अहिले निजी वनको साल प्रजातिको रुख कटान, उपभोग, ओसारपसार, बिक्रीवतरण तथा अनुगमनसम्बन्धी कार्यविधि, २०८१ मस्यौदा तयार गरिसकेको अवस्था छ। यो कार्यविधि प्रदेश सरकार मन्त्रिपरिषद्बाट स्वीकृत भएपछि लागु हुनेछ। यो कार्यविधिबमोजिम दर्ता भएका निजी वनधनीहरूले आफ्नो निजी वनमा लगाइएका वा हुर्काइएका सालका रुखहरू स्वीकृति लिई कटान र उपयोग गर्न सक्नेछन्। संघीय सरकारको २०८० साल मंसिर ७ गते नेपाल राजपत्र भाग ५ मा प्रकाशन गरेको सूचना १ को ५ (ग) मा दर्ता भएका निजी वनमा लगाइएका वा हुर्काइएका साल प्रजातिको रुख कटान, उपभोग, ओसारपसार र बिक्री वितरण गर्न पाउने र यसको प्रदेश सरकारले आवश्यक अनुगमन गर्नुपर्ने व्यवस्था गरेको छ। त्यसैले प्रदेश सरकारले निजी वनको साल कटान तथा उपयोग कार्यको अनुगमन गर्न यो कार्यविधि तयार गरेको हो। कार्यक्रममा प्रदेशको वन तथा वतावरण मन्त्रालयका मन्त्री कृष्णप्रसाद सिलवालले कार्यविधिले कुनै व्यक्तिले गैरकानुनी ढंगबाट अन्य निजी वनधनीको जग्गामा रहेको रुख चोरी कटानी तथा निकासी गरेको पाइएमा प्रचलित कानुनबमोजिम कारबाही हुने उल्लेख गरिएको बताए। यस्तै त्यसको अनुगमन तथा प्रतिवेदनसम्बन्धी व्यवस्थामा डिभिजन वन कार्यालय, स्थानीय तह, वन निर्देशनालय र मन्त्रालयले अनुगमन गर्ने जनाइएको छ। कार्यक्रममा मन्त्रालय मातहतका निर्देशनालय, वन अनुसन्धान तथा प्रशिक्षण केन्द्र र १५ वटै डिभिजन वन कार्यालयका प्रमुखहरूले अन्तिम रूप दिएको कार्यविधि प्रदेश सरकार, मन्त्रिपरिषद्बाट स्वीकृत भएपछि तुरुन्तै लागू गर्ने प्रतिबद्धता व्यक्त गरेका थिए।"
माघे औंसीमा मेला भर्न त्रिवेणीमा भक्तजनको घुँइचो,"नवलपुर : माघे औंसीका अवसरमा त्रिवेणी गजेन्द्रमोक्ष दिव्यधाममा हजारौं श्रद्धालु भक्तजनहरू धार्मिक मेला भर्न आइपुगेका छन् । नेपाल तथा भारतबाट हजारौँ भक्तजन अघिल्लो दिन मंगलबारदेखि नै यहाँ आएका हुन् । माघे औंसीको अवसरमा बर्सेनि धार्मिक मेला लाग्ने गर्दछ । मेलाका कारण त्रिवेणी क्षेत्र भक्तजनले भरिभराउ भएको त्रिवेणी गजेन्द्रमोक्ष दिव्यधाम क्षेत्र विकास समितिका कार्यकारी निर्देशक झपेन्द्रश्वर भुसालले बताए । उनले भने,'हिजैदेखि यहाँ आउने भक्तहरूको संख्या अत्याधिक छ,अघिल्लो वर्षभन्दा यो वर्ष तिर्थयात्रीहरू बढी छन् । भुसालले मेलालाई व्यवस्थित बनाउन खानेपानी,शौचालय ,सडकबत्ती र ४ स्थानमा स्वास्थ्य शिविरको व्यवस्था गरिएको जानकारी दिए । भारतको उत्तरप्रदेश ,बिहारलगायतको क्षेत्रबाट यहाँ आउने धार्मिक पर्यटनको संख्या अत्याधिक हुने उनले बताए । मंगलाबारदेखि नै आएका भक्तजन त्रिवेणी धाम,गजेन्द्रमोक्ष दिव्यधामलगायत दर्जनौं मठमन्दिरमा रातभर भजनकीर्तन गरेर रात कटाएका छन् । त्रिवेणी धाम क्षेत्र विकास समितिले मेलाको व्यवस्थापन गरेको तथा स्थानीय प्रशासनले सुरक्षा व्यवस्था मिलाएको मेलामा बुधबार बिहानैदेखि पूजापाठ र भजनकीर्तन गर्नेको घुइँचो लागेको हो । माघे औंसीमा त्रिवेणी धाममा स्नान गर्न देवतासमेत आउने जनविश्वास रहेकाले औंसीमा यहाँ स्नान गर्नाले पुण्य मिल्ने परापूर्वकालदेखिको विश्वास रहेको त्रिवेणी धामस्थित गजेन्द्रमोक्ष दिव्यधामका स्वामी कृष्ण प्रपन्नाचार्यले बताए । 'माघ महिना सर्वोत्त महिना हो। त्यसमा पनि माघको औँसीको विशेष महत्व छ,यहाँ स्नान गर्दा पुन्य मिल्छ,आज यहाँ आएर गरिने दान महादान हुने धार्मिक विश्वास छ,' स्वामी प्रपन्नाचार्यले बताए। स्वर्णभद्रा,पूर्णभद्रा र नारायणी नदीको संगमस्थल त्रिवेणीधाममा माघे औंसीको अवसरमा परापूर्वकालदेखि नै धार्मिक मेला लाग्दै आएको शास्त्रहरूमा समेत उल्लेख छ । माघे औंसीका अवसरमा बाबुआमा नहुनेले यहाँ श्राद्ध गर्ने र दान दिने चलन रहेको छ । त्रिवेणी क्षेत्र त्रेता युगमा वाल्मीकी ऋषिको तपोभूमि,लवकुशको जन्मस्थल, सीतामाता धर्तीमा पाताल प्रवेश गरेको स्थल भएकाले यो स्थान ऐतिहासिक धार्मिकस्थल समेत भएको स्वामी कृष्ण प्रपन्नाचार्यले बताए । परापूर्वकालमा हात्ती र गोहीको लडाइँमा भगवान् नारायणले अवतार लिएर हात्तीलाई मोक्ष दिलाएको कारण यस धामलाई गजेन्द्र मोक्ष दिव्यधाम भन्ने गरिएको स्वामी कृष्ण प्रपन्नाचार्यको भनाई छ । उनका अनुसार यो क्षेत्र मुक्तिनाथ भगवान् को चरण पादुका स्थल पनि हो । त्रिवेणीमा लाग्ने धार्मिक मेलालाई मध्यनजर गरेर सुरक्षा व्यवस्था चुस्त दुरुस्त पारिएको जिल्ला प्रहरी कार्यालय प्रवक्ता प्रहरी नायब उपरीक्षक डेजी शाहले बताए । उनका अनुसार नागरिक सहायता कक्ष स्थापना गरी काम गरिरहेको छ । जनपद र सशस्त गरेर १५० जना ढी प्रहरी खटिएका छन् ।"
"पोखरामा घुमौं मधेस, बुझौं मधेस' अभियान","पोखरा : पोखरामा घुमौं मधेस, बुझौं मधेस को ब्यापक प्रचार गरिएको छ। पोखरामा आयोजित महोत्सवमा मधेस प्रदेशका पर्यटकीय, धार्मिक, सांस्कृतिक तथा खानपिन संस्कृतिको ब्यापक प्रचार गरिएको हो। पोखरामा गत माघ १० गते देखी जारी ३३ औं औधगिक ब्यापार मेला एवम आइटी महोत्सवमा२०८१ मधेस चिनाउने काम भइरहेको घुमौं मधेस, बुझौं मधेस का कार्यक्रम संयोजक विकास ठाकुरले जानकारी दिए। यो महोत्सवमा स्टल राखे पछि पोखराबासीहरूले मधेस घुम्ने इच्छा ब्यक्त गर्नु भएको छ, उनले भने, मधेसका ऐतिहासिक तथा सांस्कृतिक सम्पदाका बारेमा बुझाउने काम भइरहेको छ। धेरैजना उत्साहित हुनुभएको छ। उनका अनुसार घुमौं मधेस, बुझौं मधेस को स्टल नम्बर १ वाट मधेसमा रहेका धार्मिक, सांस्कृतिक, पर्यटकीय क्षेत्रवाट जानकारी दिइएको छ भने स्टल नम्बर ४ बाट रौतहटको कटिया र बरमझियाको पेडाँको स्टल राखेर खानाको स्वाद पनि दिइरहेको छ। चन्द्रपुर उघोग बाणिज्य संघका उदय सापकोटा सुरेनले स्टल ब्यवस्थापन गरेका छन्। 'मधेसका बारेमा धेरै चासो ब्यक्त गरेको देखिन्छ, धेरैले मदेश घुम्नु पर्नेमा जोड दिइरहेका छन्,' उनले भने, 'यो हाम्रो लागि उपलब्धि हो।' मधेस प्रदेश सरकार, उधोग बाणिज्य तथा पर्यटन मन्त्रालयको कार्यक्रम घुमौं मधेस बुझौं मधेस को स्टलमा हालसम्म हजारौ मानिसले अवलोकन गरेका छन् भने आगुन्तकहरूलाई नेपाली र अंग्रेजी दुबै भाषामा प्रकाशित बुकलेट पनि वितरण गरिएको छ। सो महोत्सवको उद्घाटन नै मिथिलाको झिंझिया र थारू नृत्युबाट सुरू भएकाले पोखराले मधेसलाई महत्त्व दिएको उनले बताए। पोखरा महोत्सवको उदघाटनबाट नै जुन खालको मधेसको चिनारी गराउने कार्य भयो। यसले हिमालको काखमा रहेकाहरूलाई मधेसको समथर भूमिमा भ्रमण गर्न उत्साहित र प्रेरित गरेको छ। त्यसो त गण्डकी प्रदेशका मुख्यमन्त्री सुरेन्द्रप्रसाद पाण्डेले पनि हिमाल, पहाड र मधेस जोडनका लागि यस्ता कार्यक्रमको विशेष भूमिका रहनेसमेत जनाएका छन्। हिमालका काखमा रहेकाहरू मधेसको समथर भूमिमा जानुपर्छ, मधेसका समथर भुमीमा रहेकाहरू हिमालको काखमा पुग्नु पर्छ, यसले दुवैतर्फका जनताले सांस्कृतिक तथा अन्य कुराहरू सिक्न र देख्न पाउने छन्। मुख्यमन्त्री पाण्डेले सांस्कृतिक आदन प्रदानको कार्यक्रमहरू दुवैतर्फ गरिनु पर्नेमा पनि जोड गरेका छन्। दर्शकको चाप बढेपछि माघ १७ गतेसम्मका लागि भनिएको महोत्सव अब माघ १९ सम्म जारी रहने भएको छ।"
अनुमतिबिना सामाजिक सञ्जाल प्लेटफर्म सञ्चालन गर्न नपाइने,"काठमाडौं : सरकारले सामाजिक सञ्जाल प्रयोगका लागि कडा कानुनको प्रस्ताव गरेको छ। सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक सरकारले संसद्मा दर्ता गरेको छ। उक्त विधेयकमा सामाजिक सञ्जाल दुरुपयोग गर्नेलाई ५ वर्ष कैददेखि २५ लाखसम्मको जरिवानाको प्रस्ताव गरिएको छ। सूचना तथा सञ्चार प्रविधिमन्त्री पृथ्वीसुब्बा गुरुङले दर्ता गरेको उक्त विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। प्लेटफर्म सञ्चालन गर्न चाहने फर्म, कम्पनी वा संस्थाले अनुमतिपत्र लिनुपर्ने अनिवार्य व्यवस्था प्रस्ताव गरिएको छ। अनुमति पत्रको अवधि दुई वर्षको हुने छ। त्यसपछि नवीकरण गर्न चाहेमा म्याद सकिनुभन्दा १५ दिनअघि निवेदन दिनुपर्ने व्यवस्था पनि गर्न लागिएको छ। फेसबुक, ह्वाट्स एप, यू ट्युब, टिकटक, एक्स, वीच्याट, इस्ट्राग्राम लगायतका प्लेटफर्मले अब अनिवार्य रूपमा दर्ता हुनुपर्ने भएको छ। अनुमतिपत्र नलिई वा रोक लगाएको सामाजिक सञ्जाल प्लेटफर्म सञ्चालन गर्न नहुने व्यवस्था विधेयकमा गरिएको छ। अनुमतिबिना सञ्चालन गरेमा २५ लाखसम्म जरिवाना हुने छ। विधेयकमा कसैले अनुमतिपत्र नलिई वा सञ्चालन गर्न रोक लगाइएको प्लेटफर्म सञ्चालन गर्न वा गराउन नहुने उल्लेख छ। अनुमतिबिना सामाजिक सञ्जाल प्लेटफर्म सञ्चालन गर्ने वा गराउने व्यक्तिलाई २५ लाख रुपैयाँसम्म जरिबाना हुनेछ, विधेयकमा छ। राष्ट्र हित प्रतिकूल हुने कार्य गर्न नहुने सामाजिक सञ्जालमार्फत राष्ट्र हित प्रतिकूल हुने कार्य गरेमा कडा सजायको व्यवस्था गरिएको छ। विधेयकमा कसैले नेपालको सार्वभौमसत्ता, भौगोलिक अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमान वा राष्ट्र हित वा संघीय एकाइ बीचको सुसम्बन्धमा प्रतिकूल असर हुने गरी वा वर्गीय, जातीय, धार्मिक, सांस्कृतिक, क्षेत्रीय, साम्प्रदायिक र यस्तै अरू कुनै आधारमा घृणा वा द्वेष उत्पन्न हुने कुनै काम गर्न वा गराउन वा विभिन्न जात, जाति वा सम्प्रदाय बीचको सुसम्बन्धमा खलल पार्ने विषय सामाजिक सञ्जालमा प्रसार गर्न हुँदैन, भनिएको छ। यी कसुर गर्ने वा गराउने व्यक्तिलाई पाँच वर्षसम्म कैद वा पाँच लाख रुपैयाँसम्म जरिबाना वा दुवै सजाय हुने प्रस्ताव गरिएको छ। साइबर बुलिङ गर्न नहुने कसैले सामाजिक सञ्जालको प्रयोग गरी साइबर बुलिङ गर्न नहुने विधेयकमा प्रस्ताव छ। साइबर बुलिङ गर्नेलाई दुई वर्षसम्म कैद वा ३ लाख रुपैयाँसम्म जरिवाना वा दुवै सजायको प्रस्ताव पनि विधेयकमा छ। के हो साइबर बुलिङ कसैले इन्टरनेट जडान भएको डिजिटल उपकरणको माध्यमबाट सामाजिक सञ्जालको प्रयोग गरी साइबरस्पेसमा गलत वा हानिकारक वाक्य, शब्द, अक्षर, चिन्ह, चित्र, तस्बिर, स्केच, फोटो, अडियो, भिडियो, श्रव्य दृश्य, संकेत वा सन्देश पठाउने, पोष्ट गर्ने, सेयर गर्ने वा सोही कार्यबाट कसैलाई सताउने, तर्साउने, धम्काउने, लज्जित गराउने, अपमान गर्ने, मानमर्दन गर्ने वा अफवाह फैलाउने गरी आवाजको नक्कल गर्ने जस्ता कार्यलाई साइबार बुलिङ भनिन्छ। साइबर स्टकिङ गर्न नहुने कसैले सामाजिक सञ्जालको प्रयोग गरी साइबर स्टकिङ गर्न वा गराउन नहुने व्यवस्था पनि विधेयकमा छ। साइबर स्टकिङ कसुर गर्नेलाई तीन वर्षसम्म कैद वा पाँच लाख रुपैयाँसम्म जरिबाना वा दुवै सजाय हुनेछ। विधेयकमा उल्लेख छ। साइबर स्टकिङ के हो ? इन्टरनेट प्रविधिको प्रयोग गरी कसैलाई झुट्टा आरोप लगाउने, धम्की दिने, जालसाजी गर्ने, दुव्र्यवहार गर्ने, निगरानी गर्ने, वैयक्तिक गोपनीयता भंग गर्ने, बारम्बार अनावश्यक सन्देश पठाउने, गोप्य जानकारी खुलासा गर्ने वा वैयक्तिक सुरक्षामा खतरा पुर्याउने कार्य गरी कसैलाई हैरानी दिएमा साइबर स्टकिङ गरेको सम्झनुपर्छ। कसैको आइडी तथा सूचना ह्याक गर्न नहुने कसैले सामाजिक सञ्जालको प्रयोग गरी कसैको आइडी तथा सूचना ह्याक गर्नु नपाइने व्यवस्था पनि गरिएको छ। अरू आइडी ह्याक गरेर दुरुपयोग गर्ने कार्य व्यापकरुपमा हुँदै आएको छ। ह्याक भनेको के हो ? कसैको कम्प्युटर प्रणाली वा सामाजिक सञ्जालको पासवर्ड वा सिरियल नम्बर क्याक गरी त्यस्तो कम्प्युटर प्रणाली वा सामाजिक सञ्जालको गुप्त संकेत पासवर्ड वा सिरियल नम्बर चोरी गरी त्यस्तो कम्प्युटर प्रणाली वा सामाजिक सञ्जालमा अनधिकृत रूपमा पहुँच प्राप्त गरी तथ्यांक भण्डारमा हस्तक्षेप गर्ने कार्य नै ह्याक हो। अरु आइडी ह्याक गर्ने कसुर गर्नेलाई तीन वर्षसम्म कैद वा १५ लाख रुपैयाँसम्म जरिवाना वा दुवै सजायको व्यवस्था गरिएको छ। फिसिङ वा इम्पोस्टर स्क्याम गर्न नहुने कसैले सामाजिक सञ्जालको प्रयोग गरी फसिङ वा इम्पोष्टर स्क्याम गर्नु हुँदैन। विधेयकमा भनिएको छ। फसिङ वा इम्पोस्टर स्क्याम कसुर गर्नेलाई तीन वर्षसम्म कैद वा १५ लाख रुपैयाँसम्म जरिबाना वा दुवै सजाय हुने व्यवस्थाको प्रस्ताव गरिएको छ। फिसिङ भन्नाले विद्युतीय सञ्चार माध्यमबाट कुनै कुरा सत्य हो भन्ने विश्वासमा पारी कुनै व्यक्तिको युजरनेम र पासवर्ड, क्रेडिट कार्ड नम्बर, बैंक एकाउन्ट जस्ता संवेदनशील सूचना प्राप्त गर्ने कार्य सम्झनु पर्छ । इम्पोस्टर स्क्याम भन्नाले कुनै व्यक्तिले अरू कसैबाट पैसा वा व्यक्तिगत विवरण चोर्ने उद्देश्यले फोन वा इमेल वा विद्युतीय उपकरण वा प्रणालीद्वारा आफू चिनजान भएको वा विश्वास गर्न योग्य व्यक्ति भएको भन्ने विश्वासमा पारी उपहार वा पुरस्कार पठाउन व्यक्तिगत पासवर्ड र संवेदनशील जानकारी लिएर पछि कुनै रकम माग गर्ने कार्य हो। सेक्सटोर्सन वा एक्सटोर्सन गर्न नहुने कसैले सामाजिक सञ्जालको प्रयोग गरी सेक्सटोर्सन वा एक्सटोर्सन गर्न नपाइने विधेयकमा छ। यस्तो कसुर गरेमा तीन वर्षसम्म कैद वा १५ लाख रुपैयाँसम्म जरिबाना वा दुवै सजायको प्रस्ताव विधेयकमा गरिएको छ। सेक्सटोर्सन के हो ? कसैको नितान्त व्यक्तिगत तथा निजी तस्बिर, अडियो वा भिडियो सामाजिक सञ्जालको प्रयोग गरी सार्वजनिक गर्ने वा कसैसँग सेयर गर्ने धम्की दिई यौन शोषण, आर्थिक लाभ वा हिंसाका लागि बाध्य पार्ने कार्य नै सेक्सटोर्सन हो । एक्सटोर्सन भन्नाले कसैले कुनै व्यक्तिलाई सामाजिक सञ्जालको प्रयोग गरी निज वा अरू कसैलाई कुनै क्षति पुर्याउने डर त्रासमा पारी निजबाट बेइमानीपूर्वक आफ्नो वा अरू कसैका लागि कुनै लाभ उठाएमा वा त्यस्तो लाभ उठाउने नियतले कुनै काम गराउने कार्य सम्झनुपर्छ। बीभत्स तस्बिर वा अडियो वा भिडियो पोस्ट वा सेयर गर्न नहुने कसैले सामाजिक सञ्जालमा बीभत्स तस्बिर वा अडियो वा भिडियो पोस्ट वा सेयर गर्नु नहुने व्यवस्था गर्न लागिएको छ। यस्तो कसुर गर्ने लाई तीन महिनासम्म कैद वा पचास हजार रुपैयाँसम्म जरिबाना वा दुवै सजाय हुने व्यवस्था गरिएको छ। अश्लील मिथ्या वा भ्रामक विषयवस्तु प्रसार गर्न नहुने विधेयक अश्लील मिथ्या वा भ्रामक विषयवस्तु प्रसार गर्न नहुने प्रस्ताव गरिएको छ। कसैले सामाजिक सञ्जालको प्रयोग गरी अश्लील शब्द, तस्बिर, संकेत, भिडियो, अडियो, मिथ्या वा भ्रामक सूचना प्रसार गर्न, त्यस्तो सूचनाको दुष्प्रचार वा तोडमरोड वा कमेन्ट गरी प्रसार गर्न हुँदैन। विधेयकमा छ। अश्लिल मिथ्या वा भ्रामक विषयवस्तु प्रसार गर्नलाई दुई वर्षसम्म कैद सजाय वा तीन लाख रुपैयाँसम्म जरिबाना वा दुवै सजाय हुने व्यवस्था गरिको छ। डिपफेक भिडियो अपलोड वा प्रसार गर्न नहुने सामाजिक सञ्जालको प्रयोग गरी डिपफेक भिडियो अपलोड वा प्रसार गरे कडा सजायको व्यवस्था गरिएको छ। यस्तो कसुर गर्नेलाई दुई वर्षसम्म कैद सजाय वा तीन लाख रुपैयाँसम्म जरिवाना वा दुवै सजाय हुने विधेयकमा व्यवस्था छ। डिपफेक भिडियो के हो ? आर्टिफिसियल इन्टेलिजेन्सको प्रयोग गरी कुनै व्यक्तिको अनुहार, आवाज वा हाउभाउलाई नक्कल वा प्रतिस्थापन गरी गलत सूचना प्रवाह गर्ने, अश्लीलता फैलाउने वा चरित्रहत्या गर्ने कार्य गर्नुनै डिपफेक भिडियो सम्झनुपर्छ। पछिल्लो समयमा झुठो र मिथ्या सूचनाबाट डिपफेक बनाएर चरित्रहत्या गर्ने, अश्लिलता फैलाउने काम अत्यधिक बढेको छ। बेनामी वा छद्मभेषी पहिचान बनाउन वा प्रयोग गर्न नहुने सामाजिक सञ्जालमा फेक आइडी, पेज र समूह बनाउने कार्य व्यापकरुपमा देखिएको छ। यस्तो कसुर गर्नेलाई तीन महिनासम्म कैद वा ५० हजार रुपैयाँसम्म जरिबाना वा दुवै सजाय हुने छ। कसैले सामाजिक सञ्जालमा बेनामी वा छद्मभेषी (फेक आइडी, पेज, समूह) वा अरूको नामबाट पहिचान सिर्जना गर्ने, त्यस्तो बेनामी वा छद्मभेषी पहिचान मार्फत विषयवस्तु उत्पादन गरी पोष्ट वा सेयर गर्ने, अरूको विषयवस्तु सेयर गर्ने, कमेन्ट वा कल गर्ने कार्य गर्नु हुँदैन। विधेयकमा उल्लेख छ। कसैले प्लेटफर्ममा व्यक्तिगत वा सामूहिक रुपमा छद्मभेषी, स्थायी वा अस्थायी समूह, पेज वा अन्य कुनै पनि प्रकारको आइडी खोली नेपालको सार्वभौमसत्ता, भौगोलिक अखण्डतामा खलल पुग्ने वा राष्ट्रिय हित प्रतिकूल हुने गरी गलत वा भ्रामक सूचना सम्प्रेषण गर्न नपाइने व्यवस्था गरिएको छ। यस्तोे कसूर गर्नेलाई प्रचलित कानुनबमोजिम सजाय हुनेमा सोही बमोजिम र प्रचलित कानुनमा सजाय उल्लेख भएको रहेनछ भने पाँच वर्षसम्म कैद वा १५ लाख रुपैयाँसम्म जरिवाना वा दुवै सजाय हुने व्यवस्था पनि विधेयकमा छ। थप सजाय हुने सामाजिक सञ्जालको प्रयोग गरी प्रचलित कानुनबमोजिम कसुर हुने कार्य गरेमा वा त्यस्तो कसुर गर्न दुरुत्साहन गरेमा प्रचलित कानुनबमोजिम हुने सजायमा एक वर्षसम्म थप कैद सजाय हुने व्यवस्थाको प्रस्ताव पनि विधेयकमा छ। यस ऐनबमोजिमको कुनै कसुर एक पटकभन्दा बढी गर्ने कसुरदारलाई पटकै पिच्छे त्यस्तो कसुरमा हुने सजायको दोब्बर सजाय हुनेछ। विधेयकमा भनिएको छ। सार्वजनिक पद धारण गरेको वा राज्य कोषबाट सुविधा लिएको कुनै व्यक्तिले यस ऐनबमोजिम कसुर हुने काम गरेमा त्यस्तो कसूरदारलाई यस ऐनबमोजिम हुने सजायमा ५० प्रतिशतसम्म थप सजाय हुने व्यवस्था गरिएको छ। कसैले बालबालिकाको प्रयोग गरी कसुर हुने कार्य गरेमा एक वर्षसम्म थप कैद सजाय हुने व्यवस्था पनि विधेयकमा छ। दुरुत्साहन, उद्योग वा षड्यन्त्र गर्न नहुने कसैलाई दुरुत्साहन गर्ने वा त्यस्तो कसुरको उद्योग वा षड्यन्त्र गर्ने वा त्यस्तो कसूर गर्न सघाउने वा अन्य कुनै ब्यहोराले मतियार भई कार्य गर्ने व्यक्तिलाई मुख्य कसुरदारलाई हुने सजायको आधा सजाय हुनेछ, विधेयकमा भनिएको छ। प्रचलित कानुनबमोजिम सजाय गर्न बाधा नपर्ने कसुर ठहरिने कुनै काम अन्य कुनै प्रचलित कानुनबमोजिम पनि कसूर ठहरिने रहेछ र त्यस्तो कसुरमा यस ऐनमा उल्लिखित हदभन्दा बढी सजाय हुने रहेछ भने त्यस्तो कसुरउपर छुट्टै कारबाही चलाई सजाय गर्न बाधा पुर्याएको नमानिने पनि विधेयकमा छ । क्षतिपूर्ति भराउनुपर्ने ऐनबमोजिम सजाय हुने कसुर गरेको कारणबाट कसैलाई कुनै किसिमको हानि, नोक्सानी, हैरानी वा क्षति भएको रहेछ भने त्यस्तो हानिनोक्सानी, हैरानी वा अति वाणको मनासिव रकम सम्बन्धित कसुदारबाट पीडितलाई भराई दिन पर्नेछ। तीन महिने हदम्याद यो कानुनमा हदम्यादको भने प्रस्ताव गरिएको छ। सामाजिक सञ्जालको प्रयोग गरी कसैले कसुर हुने कार्य गरेमा मर्का पर्ने व्यक्ति तीन महिनाभित्र उजुरी गर्नु पर्ने छ। तीन महिनाभित्र उजुर नगरेमा पनि यो ऐन आकर्षित हुँदैन। विद्युतीय प्रमाणको ग्राह्यता विद्युतीय प्रणालीबाट सिर्जना भएको विद्युतीय वा अन्य कुनै स्वरुपमा रहेको कुनै सूचना वा तथ्यांक कसुर मानिने मुद्दाको कारबाहीमा प्रमाणका रूपमा ग्राह्य हुने व्यवस्था पनि विधेयकमा प्रस्ताव गरिएको छ। पुनरावेदनको व्यवस्था : यो ऐनबमोजिम जिल्ला अदालतले गरेको निर्णयमा चित्त नबुझेमा त्यस्तो निर्णय थाहा पाएको मितिले ३५ दिनभित्र उच्च अदालतमा पुनरावेदन गर्न सकिने व्यवस्था गरिएको छ । अनुमतिपत्र प्राप्त व्यक्तिले पालना गर्नु सर्त पालना नगरेमा, सामाजिक सञ्जाल प्लेटफर्मबाट विषयवस्तु हटाउन निर्देशन नमानेमा, पालना गर्नुपर्ने सर्त पालना नगरेमा विभागले जरिवाना गर्ने गरी गरेको निर्णयमा चित्त नबुझेमा त्यस्तो निर्णय भएको मितिले ३५ दिनभित्र जिल्ला अदालतमा पुनरावेदन गर्न सकिने व्यवस्था पनि गरिएको छ। द्रुत प्रतिकार्य समूह गठन गर्ने पीडितको अधिकारको तत्काल रक्षा गर्ने व्यवस्थाका लागि विभागले विज्ञ तथा सम्बद्ध निकायको प्रतिनिधिसमेत रहने गरी द्रुत प्रतिकार्य समूह (र्यापिड रेस्पोन्स टिम) गठन गर्न सक्ने व्यवस्था पनि गरिएको छ । विधेयकको भनिएको छ, सूचना प्रविधिसम्बन्धी हेर्ने विभागले टेलिफोन, इमेल, फ्याक्स वा सामाजिक सञ्जालबाट गुनासो सुन्न र त्यस्तो गुनासोउपर द्रुत प्रतिकार्य गर्नका लागि आवश्यक कर्मचारी सहितको छुट्टै कक्षको समेत व्यवस्था गर्न सक्नेछ । द्रुत प्रतिकार्य समूहले कुनै प्लेटफर्म वा कुनै अन्य व्यक्ति वा निकायलाई सामाजिक सञ्जालमा प्रसार गरिएको कुनै विषयवस्तु तत्काल हटाउन, कसैले हेर्न नमिल्ने गरी संग्र्रह गर्न वा पीडितको अधिकार रक्षाको लागि तत्काल कुनै उपयुक्त कार्य गर्न निर्देशन दिन सक्ने व्यवस्था पनि गरिएको छ। दु्रतप्रतिकार्य समूहको निर्देशन पालना गर्नु वा गराउनु सम्बन्ध प्लेटफर्मको कर्तव्य हुनेछ। सचेतना मुलुक कार्य गर्न सक्ने व्यवस्था पनि गरिएको छ। मन्त्री गुरुङले विधेयक पेस गर्दै सामाजिक सञ्जालको प्रयोगलाई व्यवस्थित, मर्यादित र सुरक्षित बनाउन स्पष्ट कानुन निर्माण गर्नुपर्ने आवश्यकता प्राय: संसारका सबै देशले महसुस गरेको पाइएको बताए । उनले नेपालमा पनि सूचना प्रविधि क्षेत्रमा भएको विकास सँगसँगै सामाजिक सञ्जालको प्रयोग बढिरहेको स्पष्ट पारे । उनले सामाजिक सञ्जालको सही र व्यवस्थित प्रयोग गरी सामाजिक सद्भाव, सांस्कृतिक सहिष्णुता र सुशासन प्रबद्र्धन गर्न सामाजिक सञ्जालका प्लेटफर्म सञ्चालक र प्रयोगकर्तालाई जिम्मेवार तथा जवाफदेही बनाउनुपर्ने बताए। उनले सामाजिक सञ्जालको सञ्चालन र प्रयोगलाई मर्यादित, सुरक्षित र व्यवस्थित गर्ने तथा नियमन गर्ने सम्बन्धमा कानुन निर्माण गर्न आवश्यक भएकाले सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक पेस गरेको जानकारी दिए । अनुमतिपत्रको खारेजी सामाजिक सञ्जाल प्लेटफर्मको अनुमतिपत्र खारेज गर्न सक्ने व्यवस्थाको प्रस्ताव गरिएको छ। अनुमतिपत्र प्राप्त व्यक्तिले मुलुकको शान्ति सुरक्षा, अमनचयन, सार्वभौमसत्ता, भौगोलिक अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमानमा खलल पुग्ने वा राष्ट्रहित प्रतिकूलका विषयवस्तु प्रसार गरे वा गराएमामा अनुमति पत्र खारेज हुनेछ। अनुमतिपत्र प्राप्त व्यक्तिले यो ऐन वा यस ऐनअन्तर्गत बनेको नियम बमोजिम पालना गर्नुपर्ने शर्तको उल्लंघन गरेमा पनि खारेज हुन्छ। झुट्टा विवरण पेस गरी अनुमतिपत्र लिएको प्रमाणित भएमा, नेपाल बाहिरबाट सञ्चालित सामाजिक सञ्जालको हकमा नेपालमा सम्पर्क विन्दुको व्यवस्था नगरेमामा पनि खारेज गर्ने व्यवस्था गरिएको छ। गुनासो सुनुवाइ संयन्त्रको व्यवस्था नगरेमा,विभागले दिएको निर्देशन पालना नगरेमा खारेज हुने छ। अनुमतिपत्र खारेज गर्नुपर्ने देखिएमा विभागले त्यस्तो अनुमतिपत्र प्राप्त व्यक्तिलाई अनुमतिपत्र खारेज गर्नु नपर्ने कुनै मनासिव आधार र कारण भए त्यस्तो आधार र कारण १५ दिनभित्र पेस गर्न मौका दिनुपर्ने व्यवस्था पनि छ । अनुमति प्राप्त नगरेको वा अनुमति पत्र रद्द गरेको प्लेटफर्म नेपालभित्र रोक लगाउन पनि सकिने छ। विषयवस्तु हटाउन निर्देशन दिन सक्ने सामाजिक सञ्जाल प्लेटफर्मबाट विषयवस्तु हटाउन निर्देशन दिन सक्ने व्यवस्थाको प्रस्ताव पनि विधेयकमा छ। जाँचबुझ गर्दा कुनै विषयवस्तु हटाउनु पर्ने देखिएमा सूचना प्रविधि हेर्ने विभागले अस्थायी वा स्थायी रूपमा वा आंशिक वा पूर्णरुपमा हटाउन सम्बन्धित अनुमतिपत्र प्राप्त व्यक्ति वा अनुमतिपत्र प्राप्त व्यक्तिको नेपालस्थित सम्पर्क विन्दुलाई निर्देशन गर्न सक्नेछ। निर्देशन प्राप्त भएपछि सम्पर्क विन्दुले तत्काल हटाउनुपर्ने व्यस्था गरिएको छ। निर्देशन दिइएको विषयवस्तु नहटाउने अनुमतिपत्र प्राप्त व्यक्ति वा सम्पर्क विन्दुलाई विभागले पटकै पिच्छे ५ देखि १५ लाख रुपैयाँसम्म जरिवाना पनि गर्न सक्नेछ। नहटाएको कारणले कसैलाई क्षति पुगेको रहेछ भने पीडित क्षतिपूर्ति पनि भराउने पर्ने व्यव्साथ गरिएको छ। सम्पर्क बिन्दुको व्यवस्था गर्नुपर्ने नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क विन्दुको स्थापना गर्नुपर्ने व्यवस्था गर्न लागिएको छ । विधेयकमा अनुमतिपत्र प्राप्त व्यक्तिले कुनै संस्था वा निकायलाई सम्पर्क बिन्दु तोक्न सक्ने व्यवस्थाको प्रस्ताव गरिएको छ । यो ऐन प्रारम्भ भएको मितिले तीन महिनाभित्र सम्पर्क बिन्दुको स्थापना गर्नु वा सम्पर्क विन्दु तोक्नु पर्ने छ। विभाग वा सम्बद्ध निकायले नेपाल बाहिरबाट सञ्चालित अनुमतिपत्र प्राप्त व्यक्तिसँग सम्पर्क गर्दा सम्पर्क विन्दुमार्फत गर्न सक्ने व्यवस्थाको प्रस्ताव गरिएको छ ।"
जिल्ला अदालत आदेशको कैफियत माग्यो उच्चले,पोखरा : पोखराको सूर्यदर्शन सहकारी ठगी प्रकरणमा उच्च अदालत पोखराले राष्ट्रिय स्वतन्त्र पार्टी (रास्वपा) सभापति रवि लामिछानेको जिल्ला अदालत कास्कीबाट भएको आदेशको कैफियत प्रतिवेदन झिकाउने आदेश गरेको छ। जिल्ला अदालत कास्कीले ६५ लाख धरौटीमा छाड्न दिएको आदेशविरुद्ध पुनरावलोकनका लागि दायर गरेको निवेदनमा उच्च अदालत पोखराले कैफियत प्रतिवदेन झिकाउन आदेश गरेको हो। जिल्ला अदालत कास्कीले धरौटीमा रिहा गर्न दिएको आदेशपछि साधारण तारेखमा पुर्पक्ष गर्न पाउनुपर्ने मागसहित गोर्खा मिडियाका पूर्व प्रबन्ध निर्देशक लामिछानेले सोमबार उच्च अदालत पोखरामा निवेदन दर्ता गराएका थिए। न्यायाधीश मिलनकुमार राईको एकल इजलासले मंगलबार उक्त आदेश गरेको हो। जिल्ला अदालत कास्कीले गत पुस २५ गते लामिछानेसहित ७ प्रतिवादीलाई धरौटी लिएर तारेखमा राखी मुद्दाको पुर्पक्ष गर्न आदेश दिएको थियो। लामिछानेले सो आदेश त्रुटिपूर्ण रहेको भन्दै बदरको माग गरी निवेदन दर्ता गराएका थिए। लामिछानेले सहकारीबाट ऋण लिन आफू उपस्थित नभएको कुनै निवेदन नगरेको र आफ्नो खातामा रकम नगएको प्रमाणित भइसकेको निवेदनमा उल्लेख गरेका छन्। जिल्ला न्यायाधीश नीतिज राईको इजलासले सुनाएको धरौटी आदेश कानुनसम्मत नभएको बताउँदै लामिछानेले आदेश बदर गरी मुद्दा सामान्य तारिखमा पुर्पक्ष गर्न माग गरेका हुन्। धरौटीमा छाड्ने जिल्ला अदालत कास्कीको आदेशविरुद्ध उच्च सरकारी वकिलको कर्यालयले लामिछानेलाई थुनामै राखेर अनुसन्धान गर्न माग गर्दै उच्च अदालत पोखरामा निवेदन दर्ता भएको थियो। माघ ९ गते न्यायाधीश राजकुमार खतिवडाको इजलासले धरौटीमा छाड्नुको कारण पेस गर्न आदेश गरेको थियो। सूर्यदर्शन सहकारी ठगी प्रकरणमा जीबी राईसहित फरार व्यक्तिहरूविरुद्ध इन्टरपोलको डिफ्युजन नोटिस जारी भए पनि उनीहरू हालसम्म फरार छन्। सरकारी वकिलको कार्यालयले जिल्ला अदालतको आदेशविरुद्ध यसअघि उच्च अदालतमा लामिछानेसहित ७ जना प्रतिवादीलाई थुनामै राखेर अनुसन्धान गर्न निवेदन दिएको छ। उक्त निवेदनमा पनि उच्चले कैफियत प्रतिवेदन माग्ने आदेश दिएको छ।
नेपाल र सशस्त्र प्रहरी विधेयक संघीय संसद्मा दर्ता,"काठमाडौं : नेपाल प्रहरी र सशस्त्र प्रहरी बलसम्बन्धी ऐनलाई संशोधन र एकीकरण गर्न बनेका विधेयक मंगलबार संघीय संसद् सचिवालयमा दर्ता भएका छन्। गृहमन्त्री रमेश लेखकले विभिन्न मन्त्रालयनिकायसमितिसँगको सहमतिपछि मन्त्रिपरिषद्बाट स्वीकृति लिएर दुवै विधेयक संघीय संसद्मा दर्ता गरेका हुन्। गृहमन्त्री रमेश लेखकले शान्ति सुरक्षा, अमनचयन र सुशासनका साथै पद बहालीसँगै आफूले प्रहरी संगठन समयसापेक्ष व्यवस्थित, सुदृढ र क्रियाशील बनाउने विषय प्राथमितामा राखेर विधेयक परिमार्जन तथा संशोधनलाई अघि बढाउँदै संघीय संसद्मा पेस गरिएको बताएका छन्। प्रहरी ऐन, २०१२ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरी नयाँ प्रहरी ऐन तर्जुमा गर्नका लागि प्रहरी विधेयक निर्माण गरिएको थियो। सर्वोच्च अदालतबाट प्रहरी कर्मचारीको सेवा सर्त सम्बन्धमा विभिन्न मितिमा निर्देशनात्मक आदेश जारी भएको थियो। सर्वोच्चको आदेश कार्यान्वयन गर्नुका साथै प्रहरी सेवालाई नेपालको संविधान तथा प्रचलित कानुन, लोकतन्त्र र कानुनी शासन र मानव अधिकारप्रति प्रतिबद्ध, लंैगिक संवेदनशील, जवाफदेही, उत्तरदायी, प्रभावकारी तथा व्यावसायिक बनाउन विधेयक संसद्मा पेस गरिएको हो। सार्वजनिक शान्ति प्रबद्र्धन, अपराध रोकथाम तथा नियन्त्रण गरी शान्ति, सुरक्षा एवं सुव्यवस्था कायम गर्न र अपराधको अनुसन्धान गर्न नेपाल प्रहरी सेवाको गठन, सञ्चालन तथा सेवाको शर्तसम्बन्धी कानुनी व्यवस्थालाई संशोधन तथा एकीकरण गर्न आवश्यक रहेकाले विधयेक संघीय संसद्मा प्रस्तुत गरिएको हो। त्यसैगरी सशस्त्र प्रहरी ऐन, २०५८ मा व्यवस्था भएका कानुनी प्रावधानहरूलाई समयसापेक्ष परिमार्जन एवं संशोधन गरी नयाँ सशस्त्र प्रहरी ऐन तर्जुमा गर्न आवश्यक देखिएको छ। सर्वोच्च अदालतबाट सशस्त्र प्रहरी कर्मचारीको सेवा सर्त सम्बन्धमा आदेश कार्यान्वयन गर्नुका साथै सशस्त्र प्रहरी सेवालाई नेपालको संविधान, प्रचलित कानुन तथा मानव अधिकारप्रति प्रतिबद्ध, व्यावसायिक र प्रभावकारी बनाउन जरुरी छ। गृह मन्त्रालयको कानुन महाशाखाका प्रमुख, सहसचिव भरतमणि रिजालका अनुसार शान्ति, सुरक्षा एवं सुव्यवस्था, विपद् व्यवस्थापन, सीमा सुरक्षा, सीमा अपराध नियन्त्रण लगायतका काममा परिचालन गर्नका लागि सशस्त्र प्रहरी सम्बन्धी कानुनी व्यवस्थालाई संशोधन तथा एकीकरण गर्न आवश्यक रहेकाले विधयेक संसद् सचिवालयमा दर्ता गरिएको हो। रिजालले नेपाल प्रहरी ऐन, २०१२ र सशस्त्र प्रहरी ऐन, २०५८ संशोधनपश्चात नेपाल प्रहरी र सशस्त्र प्रहरी बललाई थप सुदृढ र कार्य सञ्चालनमा सहज हुने अपेक्षा गरिएको बताएका छन्। गृह मन्त्रालयले दुवै प्रहरी ऐनलाई प्रतिस्थापन गरी प्रहरी सेवाको विशिष्टीकरण, प्रहरी कर्मचारीको हित र कल्याणका नयाँ प्रावधान विधेयकमा समाविष्ट गरिएको जनाएको छ। प्रस्तावित विधेयकले ऐनको हैसियत प्राप्त गरेपछि दुवै प्रहरी संगठनको बृहत्तर हित हुने विश्वास व्यक्त गरिएको कानुन महाशाखा प्रमुख रिजालले जानकारी दिए। विधेयकमा नेपाल प्रहरी र सशस्त्र प्रहरीको ३० वर्षे सेवा अवधी हटाइने, ्कार्यालय सहयोगी र प्रहरी जवानले १६ वर्षे सेवापछि अवकाश लिन पाउने, प्रहरी सहायक हवल्दारदेखि प्रहरी नायव निरीक्षकसम्मले १८ वर्षे सेवाअवधिपछि अवकाश लिन पाउनेलगायतका विषय समेटिएका छन्। त्यसैगरी प्रहरी महानिरीक्षकको उमेर हद ६० वर्ष र सेवाअवधी ३ वर्ष राखिएको छ। भने प्रहरी अतिरिक्त महानिरीक्षकको उमेर हद् ५९ वर्ष र सेवाअवधी ३ वर्ष राखिएको छ। नागरिकतासम्बन्धी विधेयक पनि संसद्मा गृह मन्त्रालयले नागरिकता ऐन २०६३ लाई संशोधन गर्न बनेको विधेयकलाई संघीय संसद् सचिवालयमा दर्ता गरेको छ। नागरिकता प्राप्त गर्ने व्यवस्थालाई थप व्यवस्थित बनाउनुपर्ने र नागरिकता प्रदान गर्ने विषयमा अदालतबाट पनि विभिन्न समयमा आदेशसहितको विषयलाई सम्बोधन गरी कार्यान्वयन गर्नुपर्ने भएको संशोधन विधेयक दर्ता गरिएको हो। तत्कालीन नेपालको अन्तरिम संविधान, २०६३ मा जन्मको आधारमा नागरिकता प्रदान हुने व्यवस्था भई सोहीबमोजिम जन्मको आधारमा नेपालको नागरिकता प्राप्त गरेका व्यक्तिका सन्तानलाई नेपालको नागरिकता प्रदान हुँदै आएको छ। बाबु वा आमामध्ये कुनै एकले जन्मको आधारमा नेपाली नागरिकता प्राप्त गरेको र अर्कोको जन्मको आधारमा नागरिकता प्राप्त गर्नु अगावै मृत्यु भएको वा आमा सम्पर्कविहीन रहेको व्यक्तिका सन्तानलाई नेपाली नागरिकता प्रदान गर्न नेपाल नागरिकता ऐन, २०६३ को विद्यमान व्यवस्थामा परिमार्जन गर्नुपर्ने भएकाले उक्त विषय पनि विधेयक राखिएको गृह मन्त्रालय कानुन महाशाखाका प्रमुख सहसचिव भरतमणि रिजालले जानकारी दिए। विधेयकअनुसार अब कुनै व्यक्तिको जन्मदर्ता वा शैक्षिक योग्यताको प्रमाणपत्रमा बाबुको नाम उल्लेख भएको तर बाबु सम्पर्कमा नरहेको भनी स्वघोषणा गरेमा त्यस्तो व्यक्तिको बाबुको पहिचान नभएको मानेर वंशजका आधारमा नागरिकता प्रदान गरिनेछ। कुनै व्यक्तिले नागरिकताको प्रमाणपत्रमा बाबुको नाम, थर, ठेगाना उल्लेख गर्न नचाहेको भनी निवेदन दिएमा सोहीबमोजिम नेपाली नागरिकता प्रदान गर्न तथा १६ वर्ष उमेर पूरा नभएका बालबालिकालाई नाबालक परिचयपत्र प्रदान गर्ने सहितका विषयलाई नेपाल नागरिकता ऐनमा समावेश गर्नुपर्ने भएकाले नेपाल नागरिकता ऐन, २०६३ लाई संशोधन गर्न बनेको विधेयक संघीय संसद्मा पेस गरिएको हो।"
लागुऔषधसहित १९ वर्षीय युवा पक्राउ,स्याङजा : पुतलीबजार नगरपालिका १ बसपार्कमा लागुऔषधसहित एकजना पक्राउ परेका छन्। सिद्धार्थ राजमार्ग छेवैमा रहेको बसपार्कमा सवारी साधन चेकजाँच गर्ने क्रममा लागुऔषधिसहित १९ वर्षीय अंगत सेन्चुरी प्रक्राउ परेका हुन्। बुटवलबाट पोखरा तर्फ आउँदै गरेको बाप्र ०१००६ ख ३७४२ नं को हाइसमा सवार रूपन्देही सिद्धार्थनगर नगरपालिका का सेन्चुरीको साथबाट निट्राभेट १० नामक २० पत्ता गरि ३ सय वटा (ट्यावलेट) नियन्त्रित लागुऔषध फेला परेको प्रहरी नायब उपरीक्षक हरिप्रसाद पौडेलले जानकारी दिए। राजमार्गमा जिल्ला प्रहरी कार्यालय स्याङ्जाबाट खटिएको प्रहरी टोलीले सवारी साधनहरू चेकजाँच गर्ने क्रममा भेटिएको र उनलाई पक्राउगरि थप अनुसन्धान भइरहेको प्रहरी भनाइ छ।
महोत्तरीका ३ विद्यालय विज्ञान प्रवर्द्धन कार्यक्रमका लागि चयन,"महोत्तरी : नेपाल सरकारले महोत्तरीका ३ विद्यालयलाई विज्ञान प्रवर्द्धन कार्यक्रम सञ्चालनका लागि स्वीकृति प्रदान गरिएको छ। गौशालाका त्रिभुवन मावि, जलेश्वरका लक्ष्मी चण्डी मुरारका मावि र पिपराका रामनारायण अयोध्या माविलाई सो कार्यक्रम सञ्चालनका लागि अनुमति प्रदान गरिएको हो। अब ती विद्यालयहरूमा नेपाल सरकारबाट स्वीकृत प्राप्त पाठ्यक्रम तथा पाठ्यपुस्तकथप पाठ्यसामग्री लागू गरि पठनपाठन हुने जिल्ला शिक्षा समन्वयन इकाई महोत्तरीले जनाएको छ। आवश्यक पूर्वाधारसहित त्यहाँ अगामी शैक्षिक सत्रबाट विज्ञान विषयको पठनपाठनका लागि उचित प्रबन्ध गरी शैक्षिक कार्यक्रम सुचारु गरिने भएको छ।"
डोल्पामा आगलागीमा परी ७५ वर्षीय वृद्धको मृत्यु,डोल्पा : डोल्पाको मुड्केचुला गाउँपालिकामा आगलागीमा परी ७५ वर्षीय वृद्धको मृत्यु भएको छ। वडा नम्बर४ ईल स्थित गाउँमा रहेको बादी कामीको घरमा बिहान ९ बजे आगलागी हुँदा ७५ वर्षीय वृद्ध बादी सार्कीको सुतेको अवस्थामै जलेर मृत्यु भएको जिल्ला प्रहरी कार्यालय डोल्पाका डिएसपी हरिकृष्ण केसीले जानकारी दिए। उनका अनुसार वृद्ध अवस्थाका ७५ वर्षीय बादी कामी अस्वस्थता कारण घरभित्र अगेना नजिक सुतिरहेको अवस्थामा ओढेको बल्याङ्केट चुलोमा परेर जल्दा आगलागी भएको बताइएको छ। आगलागीबाट दुईतले माटो ढुङ्गा र काठले बनेको घर जलेर पूर्वरूपमा ध्वस्त भएको छ। मृतक कामीका ज्वाइँ र छोरी काम विशेषले खेतबारीमा गएको अवस्थामा घर आगलागी भएको थियो। आगलागी पछि ईल स्थित प्रहरी चौकीका सुरक्षाकर्मी र स्थानीय मिलेर गोठमा भएका पशुचौपायाको सकुशल उद्धार गरिएको थियो। आगलागीको खबरपछि जिल्ला प्रहरी कार्यालयबाट प्रहरीको टोलीसमेत घटनास्थल गएको बताइएको छ।
"आज सहिद दिवस, विविध कार्यक्रम गरी मनाइँदै","काठमाडौं : देश र जनताको हकअधिकारका लागि आफ्नो प्राण आहुति दिने सहिदको सम्झनामा आज विभिन्न कार्यक्रम आयोजना गरी सहिद दिवस मनाइँदैछ। प्रत्येक वर्ष माघ १० देखि १६ गतेसम्म मनाइने सहिद सप्ताहको अन्तिम दिन विशेष रुपमा सहिद दिवस मनाउने गरिन्छ। विसं २०१२ देखि काठमाडौं महानगरपालिकाको संयोजनमा प्रत्येक वर्ष माघ १६ गते सहिद दिवस मनाउन थालिएको हो। सहिद शुक्रराज शास्त्रीलाई विसं १९९७ माघ १० गते टेकुस्थित पचलीमा मृत्युदण्ड दिइएको थियो। सहिद धर्मभक्त माथेमालाई सिफलमा विसं १९९७ कै माघ १३ गते र गङ्गालाल श्रेष्ठ एवम् दशरथ चन्दलाई माघ १५ गते शोभाभगवतीमा मारिएको थियो। नेपालका पहिलो सहिद लखन थापालाई मानिन्छ। त्यसयता सरकारले विसं १९९७ मा प्रजातन्त्रका लागि प्राण आहुति दिने चार सहिदशुक्रराज शास्त्री, माथेमा, श्रेष्ठ र चन्दलाई सहिद घोषणा गरी विभिन्न कार्यक्रममार्फत प्रत्येक वर्ष सम्झिने गरेको छ। राणाशासनको विरोध गर्दै जनतालाई प्रजातन्त्रका पक्षमा एकजुट एवम् शिक्षित गरेको आरोपमा विसं १९९७ मा उनीहरूलाई तत्कालीन राणा शासकले मृत्युदण्ड दिएको थियो। माघ १६ गते सहिद दिवसका दिन विभिन्न कार्यक्रमको आयोजना गरी मुलुक र जनताका लागि भएका अधिकारका आन्दोलनमा आफूलाई समर्पित गर्ने सम्पूर्ण सहिदको सम्झना गरिन्छ। मुलुकमा चलेको १० वर्षे सशस्त्र द्वन्द्व, २०६२६३ सालको जनआन्दोलन, मधेस आन्दोलन र अन्य विभिन्न पहिचानका आन्दोलनपछि सहादत प्राप्त गर्ने व्यक्तिलाई सहिद घोषणा गर्ने प्रचलन बढेको छ। तर सरकारसँग हालसम्म मुलुकमा कति व्यक्ति सहिद भए भन्ने आधिकारिक तथ्याङ्क छैन। त्यसयता पञ्चायतकालमा प्रजातन्त्र पुनःस्थापनाका लागि भएका आन्दोलनमा पटकपटक थुप्रै योद्धाले सहादत प्राप्त गरेको भए पनि उनीहरूका बारेमा राज्यले त्यति महत्व दिएको देखिँदैन। विसं २०४६ को जनआन्दोलनमा सहादत प्राप्त गर्ने १९ जनालाई सम्मानस्वरुप सरकारले जनही रु एक लाख आर्थिक सहयोग गर्यो। मुलुकमा पछिल्लोपटक झैझगडा र दुर्घटनामा ज्यान गुमाएका व्यक्तिलाई समेत सहिद घोषणा गर्नुपर्ने र १० लाख आर्थिक सहयोगका लागि दबाब दिने प्रचलनले वास्तविक सहिदको भावनामा चोट पुगेको गुनासा बढ्न थालेको छ। कसलाई सहिद भन्ने र कसलाई नभन्ने भन्नेमा विवाद आउन थालेपछि सरकारले २०६२६३ सालको जनआन्दोलनपछि त्यसलाई व्यवस्थित गर्न दुई आयोग बनायो।"
