शीर्षक,विवरण
शिक्षामन्त्री भट्टराईलाई सञ्चारकर्मीको सुझाव,"काठमाडौं : शिक्षा क्षेत्रको सुधार तथा देखिएका समस्या पहिचानका लागि शिक्षा, विज्ञान तथा प्रविधिमन्त्री विद्या भट्टराईले शिक्षा पत्रकारहरूसँग सुझाव माग गरेकी छन्। बुधबार सञ्चारकर्मीसँगको भेटमा मन्त्री भट्टराईले शिक्षामा सुधार कसरी गर्न सकिन्छ भन्ने कुरामा सुझावका लागि छलफल गरेकी हुन्। कार्यक्रममा उपस्थित शिक्षा पत्रकारहरूले शिक्षा क्षेत्रको भएका विकृति सुधाार गर्नुपर्ने कमी कमजोरीहरूलाई मन्त्री भट्टराईसमक्ष औंल्याइदिएका थिए। उनले ती समस्या समाधानका लागिसम्बन्धित निकायका व्यक्तिहरूको समर्थन र सहयोग आवश्यक हुने बताइन्। पत्रकारहरूको छलफलपछि उनले आफूमन्त्री भएपछिका काम र योजनाका बारेमा पत्रकारहरूलाइ जानकारी गराइन्। मन्त्रालयले विश्वविद्यालयको निर्देशन दिन सक्दैन मन्त्रालयले विश्वविद्यालयलाई सधैँ मन्त्रालयले हस्तक्षेप गर्न नसक्ने मन्त्री भट्टराईले बताइन्। उनले विश्वविद्यालयका आफ्नै जिम्मेवारी दायित्व भएको बताइन्। सबै कुरा मन्त्रालयले गर्ने भए उपकुलपति, रेक्टर, रजिस्ट्रार, विभागीय प्रमुख, पाठ्यक्रम निर्देशकहरू किन चाहियो ? भन्दै प्रश्न गरिन्। शिक्षाका सबै निकायमा नेतृत्व गर्नकै लागि पदाधिकारी बनाएर पठाएको भन्दै विश्वविद्यालय कस्तो बनाउने र कसरी सञ्चालन गर्ने भन्ने स्पष्ट योजना विश्वविद्यालयसँग हुनुपर्ने बताइन्। शिक्षामन्त्री भट्टराईले विश्वविद्यालयमा हुने राजनीतिक हस्तक्षेप रोक्न राजनीतिक दलहरूको प्रतिबद्धता नआएसम्म मन्त्रालयले केही गर्न नसक्ने बताएकी छिन्। त्यसका लागि राजनीतिक दलहरूसँग छलफल गरेको उनले बताइन्। उनले शैक्षिक सुधारका विषयमा राजनीतिक दलका शीर्ष तहका नेताहरूसँग छलफल गरेको जानकारी गराउँदै त्रिभुवन विश्वविद्यालयभित्र भइरहेको अवस्थालाई राजनीतिक दलहरूको प्रतिबद्धता नआउन्जेलसम्म मन्त्रालयले मात्र केही गर्न नसक्ने उनको भनाइ छ। शिक्षा मन्त्रालयले विश्वविद्यालयलाई धेरै हस्तक्षेप गर्न सक्दैन। यसमा हामी स्पष्ट पनि हुनुपर्छ। आफ्नो ऐन एउटा छ। उसको कानुन छ। अनि हामीले जतिबेला पनि हस्तक्षेप गर्न सक्दैनौं। अफ्ठ्यारो पर्दा साथ दिने हो। सहयोग गर्ने हो। उहाँहरूले गर्नुभएको कामको निगरानी गर्ने हो। यहाँनेर कमी गर्नुभयो भन्नेकुराको इन्टर्नभेन गर्ने हो। तर जतिबेला पनि मन्त्रालयले निर्देशन दिन सक्दैन। पदाधिकारीको दायित्व के हो ? जिम्मेवारी के हो ? भिसी किन चाहियो ? सबैंकुरा मन्त्रालयले गर्ने हो भने भिसी किन चाहियो ? रेक्टर, रजिस्टार किन चाहियो ? डिन किन चाहियो ? विभागीय प्रमुख, पाठ्यक्रम निर्देशकहरू किन चाहियो ? त्यो सबै भनेको त्यहाँँ नेतृत्व गर्नुहोस् भनेर जिम्मेवारी दिइएको हो नि त। उहाँहरूले नेतृत्व गर्ने हो भने उहाँहरूसँग योजना हुनुपर्छ। अस्ति त्यही थ्रेट ठान्ने र आज उहाँहरूलाई नै साथी बनाउने कुराको जवाफ उहाँहरूले दिने हो। मन्त्री भट्टराईले भनिन्।"
"हातमा लालपुर्जा,नक्सामा छैन जग्गा","अर्घाखाँची : अर्घाखाँचीको शीतगंगा नगरपालिका १२ का स्थानीय बासिन्दाहरूले सयौं वर्षदेखि आफूले भोगचलन गरेको जग्गाको नयाँ लालपुर्जा पाउन सकेका छैनन्। २०४० साल र २०५६ सालमा नापी भएर लालपुर्जा पाएको जग्गाको अर्घाखाँचीमा भएको पुनर्नापीबाट आफूहरूले पुर्जा पाउन नसकेको भन्दै सयौं जनाको समूहले नारावाजी गर्दै जिल्ला प्रशासन कार्यालयमा पुगेर सहायक प्रमुख जिल्ला अधिकारी मेघनाथ पाध्यायलाई ज्ञापनपत्र बुझाएका छन्। २०५७ सालमा पाएको पहिलेको लालपुर्जा आफूहरूसँगै रहेको र सोही पुर्जाको आधारमा नगरपालिकामा तिरो तिर्दै आएको भएपनि पुर्जा पाउन नसकेपछि जग्गा भएर पनि सुकुम्बासी जस्तै भएको शितगंगा १२ खुम्चीकोटका स्थानीय देवेन्द्र पौडेलले बताए। उनले सयौं वर्षदेखि चर्चेको पहिलाको लालपुर्जा देखाउँदा समेत पुर्जा पाउन नसकेको गुनासो गरे। वडा कार्यालय, नगरपालिकाको कार्यालय, विशेष नापी कार्यालय लगायतका कार्यालयमा पटकपटक ध्यानाकर्षण गराउँदासमेत आफूहरूको माग सुनुवाइ नभएपछि कपिलवस्तुको सिमानाबाट स्थानीय जनताहरू हजारौ रूपैया खर्च गरेर प्रमुख जिल्ला अधिकारी समक्ष पुगेका थिए। सहज तरिकाबाट पुर्जा पाउनुपर्ने लगायतका चर्का नारा लगाउँदै उनीहरू जिल्ला प्रशासनमा पुगेका थिए। शीतगंगा नगरपालिका १२ को खुम्चीकोट, पिरापानी, खलेयाखर्कदमारे, धौलेटाकुरा, दरबारे, टिकरी, जलुके, टर्रे लगायतका झण्डै १ सय ५० जनाले तिरे तिरेको रसिद र पुरानो लालपुर्जा देखाउँदा पनि पुर्जा पाउन नसकेको पिरापानीका स्थानीय खगेश्वर गैरेले बताए। उनले झन्डै १९ रोपनि जग्गा वर्षौंदेखि भोग चलन गर्दै आए पनि आफूले पुर्जा पाउन नसकेको गुनासो गरेका छन्। केही व्यवसाय गर्नका लागि जग्गा बैंकमा धितो राख्न पर्छ। पुरानो लालपुर्जाले हुँदैन। नयाँ लालपुर्जा पाउन सकिएन जसका कारण केही व्यवसाय गर्न पनि समस्या छ, स्थानीय देवीराम गैरेको गुनासो छ। उनले विशेष नापीको टोलीले जग्गा नापि सकेको भए पनि नयाँ पुर्जा पाउन नसकेको बताए। आफूहरूले भोगचलन गरेको जग्गाको साविककै पुर्जाअनुसार पुर्जा सरकारले दिनुपर्ने स्थानीयको माग रहेको पिरापानीका राजेस गरैले बताएका छन्। सशस्त्र द्वन्द्वको समयमा तत्कालीन नेकपा माओवादी २०५९ र २०६१ सालमा गरेको सदरमुकाम आक्रमणमा जग्गासम्बन्धी सबै कागजात जलेर नष्ट भएका थिए। २०६२६३ को आन्दोलनमार्फत देश संघीय लोकतान्त्रिक गणतन्त्रात्मक ब्यबस्थामा प्रवेस गरेसँगै कागजात जलेर नष्ट भएको अर्घाखाँची जिल्लामा विशेष नापी कार्यालय स्थापना गरेर जग्गा नापजाँचको काम सुरु भएको थियो। साविक २०४० सालमा एकसरो नापी भएको नक्सा र अहिले त्यस स्थानका स्थानीयले भोग चलन गरेको जग्गाको नक्सा नमिलेपछि पुर्जा दिन नसकेको विशेष नापी कार्यालय अर्घाखाँचीका प्रमुख डिल्लीराज भण्डारीले बताए। स्थानीयले अहिले भोगचलन गरेको जग्गा छ। नापी पनि पुन गरेका पनि छौं। तर, २०४० सालको नापीको नक्सामा उहाँहरूको कित्ता देखिँदैन। जंगल देखिएकाले लालपुर्जा दिन सकेका छैनौं, उनले भने। जग्गा नापजाँच ऐन २०१९ को दफा ६ को उपदफा ५ (घ) अनुसार साविकको नक्सा र अहिलेको नक्सा भीडाउनुपर्छ। साविकको नक्सा र अहिलेको नक्सा नभिडेपछि लालपुर्जा दिन नसकेको विशेष नापी कार्यालयका प्रमुख भण्डारीको भनाइ छ। यस्तो समस्याको वारेमा विभाग र मन्त्रालयमा जानकारी पनि गराएको उनको भनाइ छ। गाउँगाउँमा सिंह दरबार भनेर नारा लगाएपनि कपिलवस्तुको सिामानाबाट आफ्ना माग सम्बोधन हुने आशामा सिँगो गाउँ नै उठेर सदरमुकाम आएका थिए। आफूहरूको तवरबाट सक्दो प्रयास गर्ने र उनीहरूको माग सम्बोधनका लागिसम्बन्धित निकायलाई जानकारी गराउने सहायक प्रमुख जिल्ला अधिकारी पाध्यायको भनाइ छ।"
ग्राहकको रोजाइ बीवाईडी नै,"नेपाली बजारमा ईभीतर्फ चिनियाँ ब्रान्डको वर्चस्व छ। त्यसमा पनि ग्लोबल ब्रान्डको रूपमा बीवाईडी रहेको छ। फेब्रुअरी १९९५ मा स्थापित, बीबाईडी एक उच्चटेक कम्पनी हो। स्थापनाको २० वर्षको अवधिमा बीबाईडीले ६ महाद्वीपहरूमा ३० भन्दा बढी औद्योगिक पार्कहरू स्थापना गरेको छ। इलेक्ट्रोनिक्स, अटो, नयाँ ऊर्जा र रेल ट्रान्जिटसँग सम्बन्धित उद्योगहरूमा महत्र्वपूर्ण भूमिका खेलेको छ। नेपालमा यसको आधिकारिक बिक्रेता सिम्याक्स प्राइभेट लिमिटेड रहेको छ। नेपाली बजारमा बीबाईडीको आक्रामक बिक्री भइरहेको छ। यसै सन्दर्भमा बीबाईडी नेपालका नेसनल सेल्स हेड आशुतोष गौतमसँग गरिएको कुराकानीको सम्पादित अंश प्रस्तुत गरिएको छ। अरू विद्युतीय सवारीसाधनभन्दा बीवाईडी गाडीलाई नै रोज्नुपर्ने कारण के के हुन् ? अर्को भनेको ईप्लाटफर्म थ्री पोइन्ट जिरो पनि प्रयोग भइरहेको छ। यसले गर्दा हामी अरू उत्पादनभन्दा २३ जेनेरेसन अघि छौं। अहिले विवाइडीका ४ देखि ५ हजार गाडीहरू सडकमा देख्न सकिन्छ। सेल्स नेटवर्क र सर्भिस आउटलेटमा पनि अरू प्रतिस्पर्धीभन्दा धेरै नै अघि छौं। सम्भवत : प्यासेन्जर कारमा सबैभन्दा धेरै चार्जिङ नेटवर्क हाम्रै होला। अहिलेसम्म नेपालभरि ३३ वटा फास्ट चार्जिङ नेटवर्क रहेको छ। आगामी दसैंसम्म २० वटा थप्दै छौं। यी सबै कारणले बीवाईडी अहिले ग्राहकहरूले रुचाइरहेका छन्। सेवा र मर्मतसम्भारका हिसाबले विद्युतीय सवारीसाधनको बढ्दो मागलाई टेवा पुर्याउने बीबाईडी नेपालको योजना के छ ? प्यासेन्जर कारको ईभी सेगमेन्टमा हाम्रो नै सबैभन्दा बढी चार्जिङ स्टेसन छ। भन्नुको मतलव हामी आफ्टर सेल्स सर्भिस मा पनि उत्तिकै जवाफदेही छौं भन्ने देखाउँछ। यस्तै सर्भिस सेन्टरहरू पनि पर्याप्त मात्रामा छन्। यही कारणले पूर्वमेचीदेखि पश्चिम महाकालीसम्म ग्राहकहरूले गाडी जहाँ लगे पनि सर्भिस सुविधा सबै ठाउँमा उपलब्ध छ। आउने दिनहरूमा भक्तपुर, बनेपा र कलंकीदेखि धुम्बराहीको बीचमा गरी तीन सर्भिस सेन्टर थप्ने योजना छ। यसको ब्याट्री कत्तिको टिकाउ छ ? ब्लेड ब्याट्रीको आकर्षण के हो ? बीबाईडीले दिने ब्याट्रीमा वारेन्टीहरू अरूको भन्दा बढी छ। हामीले आठ वर्ष वा १ लाख ६० हजार किलोमिटरको ब्याट्री वारेन्टी दिएका छौं। आठ वर्षको अन्त्यमा पनि ब्याट्रीको हेल्थ कम्तीमा ७० प्रतिशत हुनुपर्ने भन्ने छ। यो ग्यारेन्टी नेपाली बजारमा हामीले मात्र भन्न सक्छौं जस्तो लाग्छ। ब्याट्रीमा चार्जिङ लाइफ साइकल भन्ने हुन्छ। अरू ब्याट्रीहरूको लाइफ साइकल ७ सय देखि १२ सय लाइफ साइकल हुन्छ भने बीबाईडीको ब्लेड ब्याट्रीको लाइफ साइकल कम्तीमा ३ हजार हुन्छ। यसकारण हामी अरु भन्दा ३ देखि ४ गुणा बढी लाइफ साइकल दिन सक्छौं। यहाँ जिरो टु हन्डरेड र हन्डरेड टु जिरो भयो भने वान लाइफ साइकल हुन्छ। ग्राहकहरूबाट कस्तो प्रतिक्रिया पाउनु भएको छ ? हामीसँग अहिले भएकोमा बीबाईडी एटो थ्री र डल्फिन बजारमा बढी रुचाइएको पाइन्छ। गत वर्ष बीबाईडीमात्र यस्तो कम्पनी थियोे, जसले १ हजारभन्दा बढी गाडी बिक्री गर्न सकेको थियो। गत वर्ष हामीले ३ भेरियन्ट ल्याएका थियौं। डल्फिन, एटो थ्री एड्भान्स र सुपरियरको बजारमा बिक्री उत्साहजनक भएको थियो। अब बीबाईडीले छिट्टै नै सेभेन सिटर गाडी एम सिक्स ल्याउँदै छौं। यसपछि हाम्रो अर्को योजना भनेको सर्भिस सेन्टरहरूको वृद्धि नै हो। काठमाडौं उपत्यकामा थप ३ सर्भिस सेन्टर र दसैंसम्म थप २० फास्ट चार्जिङ स्टेसन सञ्चालनमा ल्याउने योजना छ। सन् २०२४ को अन्त्यसम्म फास्ट चार्जिङ स्टेसन झन्डै १०० पुर्याउने योजना छ। इलेक्ट्रिक मोबिलिटीको भविष्यका लागि बीबाईडीको दृष्टिकोण के हो र कम्पनीले यस भिजनमा कसरी योगदान गर्ने योजना बनाएको छ ? पुरानो आईसिई भेहिकल (पेट्रोलियम पदार्थबाट चल्ने) बाट प्रतिस्थापन गर्दै न्यु इनर्जी भेहिकलमा जानैपर्छ। यसमा आजको दिनमा सबैभन्दा अघि ईभी छ। प्रविधिको पनि त्यहीअनुसारले विकास भइरहेको छ। हामी चार्जिङ नेटवर्कमा सहभागी छौं। सर्भिस सेन्टरहरू बनाउँदै छौं। भएका सर्भिस सेन्टरहरूलाई अपग्रेड पनि गरिरहेका छौं। दक्ष कामदारलाई तालिम दिइरहेका छौं। यसले पनि हाम्रो फोकस देखाउँछ। यसका साथै भर्खरै हामीले काठमाडौं विश्वविद्यालय (केयू)सँग सम्झौता पनि गरेका छौं। केयूका विद्यार्थीले बीबाईडीमा इन्टर्नको रूपमा काम गर्न सक्नेछन्। त्यो इन्टर्नसिप चीन, भारत वा नेपालमा पनि हुन सक्छ। नेपालमा ईभीको बजारलाई कसरी मूल्यांकन गर्न सकिन्छ ? कस्ता किसिमका ईभी गाडीमा ग्राहकको आकर्षण बढी पाइन्छ ? पाँच वर्षयता नेपालमा गाडीको बजार भनेको वार्षिक करिब १५ हजार हाराहारी हो। जसमा गत आर्थिक वर्षमा ईभीको हिस्सा करिब ७० प्रतिशत पुग्यो। यसरी हेर्दा पनि ईभीलाई ग्राहकहरूले एकदम रुचाउनु भएको छ। र, त्यसमा बीबाईडीलाई अझ धेरै मन पराउनु भएको छ। ईभीमा बीबाईडीको योगदान करिब ३०३५ प्रतिशत छ। नेपालको सन्दर्भमा ईभी नै हो भविष्यमा पनि। त्यहीअनुसार हामी कम्पनीहरूले पूर्वाधार पनि विकास गरिरहेका छौं। सरकारले लिएको नीति ईभीमैत्री छ कि छैन ? ईभीको मुख्य पूर्वाधार भनेको नै चार्जिङ स्टेसन हो। त्यसमा निजी क्षेत्रले ठूलो लगानी गरिरहेको छ भने सरकारले पनि लगानी गरेको छ। विद्युत् प्राधिकरणले थुप्रै फास्ट चार्जिङ स्टेसन बनाएको छ। तर, त्यति मात्र अहिलेको ईभीको बढ्दो मागलाई धान्न सक्दैन। यसका लागि सरकारको थप लगानी आवश्यक छ। निजी क्षेत्रको एउटा सीमा हुन्छ लगानीको, त्यसका लागि सरकारले नै लगानी थप गर्नुपर्छ। यसले गर्दा ग्राहकहरूलाई झन् सजिलो हुन्थ्यो। यस्तै, सरकारले लिने नीति हरेक वर्ष नै परिवर्तन हुन्छ। यसले गर्दा हामीले पनि हाम्रा योजना एक वर्षका लागि मात्र बनाउन बाध्य छौं। अटोमा दीर्घकालीन योजना बनाएर अघि बढ्ने अवस्थाको सिर्जना गर्न सरकारले पनि दीर्घकालीन नीति बनाउनुपर्छ। एउटा स्थिर नीति आवश्यक छ। यस वर्षको नाडा शोमा बीबाईडीले आफूलाई अन्य इलेक्ट्रिक भेहिकल ब्रान्डभन्दा कसरी फरक बनाउने योजना बनाएको छ ? अटो शोमा आकर्षक स्टल नै हाम्रो छ। ग्राहकका लागि ईप्लाटफर्म थ्री पोइन्ट वोको बारेमा शोमा जानकारी दिन्छौं। यसो हुँदा ग्राहकहरूले अटो शोमा आएर त्यो हेर्दिनु भयो भने उहाँहरूलाई विश्वास बढ्छ। उहाँहरूलाई के हो बीबाईडी प्रविधि भनेको थाहा हुन्छ। यस्तै नाडामा बुकिङ गर्ने ग्राहकहरूलाई बृहत् रूपमा अटो प्लस इन्स्योरेन्स र थप २३ किलोवाट पोर्टेबल चार्जर दिन्छौं। गाडी किन्दा नै ७ किलोवाटको चार्जर पहिला नै दिने गरिएको छ। साथै, नाडामा बुकिङ गर्ने ग्राहकहरूलाई बीबाईडी एप पनि नि : शुल्क उपलब्ध गराउँछौं। त्यसमा १० वर्षसम्मको तथ्यांक लोड गरिएको छ। सामान्यतया यो एपको करिब ८० हजार पर्छ। यो एपको विशेषता भनेको गाडीलाई रिमोर्टली नै चलाउन सकिन्छ। एपबाट नै गाडीका सम्पूर्ण जानकारी प्राप्त गर्न सकिन्छ र त्यसलाई नियन्त्रण गर्न सकिन्छ। नेपालमा यस्तो एप आउने गाडीमा बीबाईडी ब्रान्ड मात्र होला जस्तो लाग्छ। ईभी गाडी किन्ने ग्राहकहरूलाई केही सुझाव छ कि ? नाडामा आउँदै हुनुहुन्छ र अझ विद्युतीय गाडी (ईभी) किन्दै हुनुहुन्छ भने ग्राहकहरूले त्यो गाडी प्रयोग हुने ब्याट्रीको गुणस्तर हेर्नुपर्छ। कुन प्लाटफर्ममा गाडी बनेको बुझ्नुपर्छ, चार्जिङ नेटवर्क कति छ र आफ्टर सेल्स सर्भिसका लागि काठमाडौं र बाहिर कति सर्भिस सेन्टर छन् भन्ने कुरा हेर्न आवश्यक छ। बीबाईडी नै किन्नुपर्छ भन्ने छैन। ग्राहकहरूले मेहनत गरेर कमाएको पैसाले जस्तो पायो त्यस्तै गाडीमा लगानी गर्नुभन्दा पनि ईभी किन्दा ती कुरामा ध्यान दिन जरुरी छ। प्रस्तुति : सुनिता कार्की"
गाउँका जुवाडेलाई तह लगाउँदै आमा समूह,"गोरखा : जति सम्झाइबुझाइ गर्दा पनि अटेरी गरी घरबुढाहरूले जुवातास खेलेर हैरान पारेपछि लाप्राक गाउँका महिला एकजुट भई जुवातासविरुद्ध अभियानमा उत्रिएका छन्। कामकुरो छोडी लोग्नेमान्छेहरू बाह्रै महिना, चौबीसैघण्टा जुवातासमा भुल्न थालेपछि धार्चे ४ लाप्राकका महिलाले जुवातासविरुद्धको अभियान सञ्चालन गरेका हुन्। गत दुई महिनादेखि हिमाली आमा समूहले अभियान थालेका वडाअध्यक्ष किसान गुरुङले जानकारी दिए। समूहमा ६० जना महिला छन्। उनीहरूले हरेक दिन जुवातास खेल्ने सम्भावित ठाउँहरूमा गश्ती गर्छन्, वडाअध्यक्ष गुरुङ भन्छन्, ८९ जनाको अलगअलग टोली बनाएर आलोपालो गरी गस्तीमा हिँड्छन्। उनीहरू गुरुङको मौलिक पोसाकमा ठाँटिएर गस्तीमा हिँड्छन्। यो अभियान धेरै प्रभावकारी भएको उनले बताए। जुवातास खेलिरहेको अवस्थामा खालमा भेटे भने नियन्त्रणमा लिएर कारबाही गर्ने गरेका उनले बताए। गाउँमा मदिरा सेवन र जुवातास अत्यधिक रूपमा बढेपछि त्यसलाई नियन्त्रणका लागि यस्तो कदम चाल्नु परेको हिमाली आमा समूह लाप्राककी अध्यक्ष स्मृति गुरुङले बताइन्। गाउँमा मदिरा सेवन र जुवातासको बिगबिगी नै बढ्यो। कमाइ सुको नगर्ने, जुवामा हजारौँ हार्ने गर्दा घर परिबारमा द्वन्द्व बढ्न थाल्यो, गुरुङले भनिन्, २०६४६५ सालतिर पनि यसरी नै गाउँ घुम्ने, जुवातास खेल्नेलाई कारबाही गर्ने भनेर लागेका थियौं। त्यतिबेलाको समय परिस्थिति नै अर्कै थियो। समूहमा पनि धेरै सदस्य थिएनौं, सबैजनाले आमा समूहको कामलाई प्रतिकार गरेका थिए। तर, अहिले समय फेरिएको छ, समूहमा ६० जना सदस्य छौं। त्यसैले अहिले भने जुवा नियन्त्रणका लागि बलियो भएर जुटेका छौं। वडाका जनप्रतिनिधिहरू, प्रहरीसँग र सचेत पुरुषहरूले पनि अभियानमा पूर्ण साथ र सहयोग गरेका उनले बताइन्। अभियान यही साउनदेखि सुरु भएको हो। साउन ३ गतेबाट सूचना जारी गरेर गश्ती लगाउन सुरु गरेका हौं, उनले भनिन्, समूहका सदस्यहरूको घरायसी कामलाई असर नपार्ने हिसाबले सल्लाहअनुसार टोली विभाजन गरेर काम गरिरहेका छौं। आमा समूहले जुवातास खेल्दै गरेको भेटेमा घरबेटीसहित जुवाडे र च्याखे थाप्नेहरूलाई जरिवाना र कारबाहीको व्यवस्था मिलाइएको उनले बताइन्। पुनः तिनै व्यक्तिहरू जुवातास खेल्दै र खेलाउँदै गरेको भेटिए सोहीअनुसार जरिवानाको दायरा बढाउँदै लैजाने अध्यक्ष गुरुङको भनाइ छ। कोही कोहीले आमा समूहको कामको बिरोध पनि गरेका छन्, महिला बाठी भएका छन् तर हामी अरूको कुरा नसुनी गाउँको विकृति हटाउने प्रसायका छौं, उनले भनिन्। लाप्राकमा आमा समूहले गस्ती लगाउन सुरु गरेपछि जुवातास खेल्ने लहर करिब बन्द नै भएको वडाअध्यक्ष किसान गुरुङले जानकारी दिए। पहिला र खुल्लम्खुला जुवातास खेलेको भेटिन्थ्यो। जति गरे पनि नियन्त्रण हुन सकेको थिएन। अहिले गाउँकै आमा समूह जुटेर काम गर्नुभएपछि गाउँमा जुवातास करिब बन्द नै भएको छ, उनले भने, अहिले त पहिलाको जस्तो घरबाहिरै मादक पदार्थ सेवन गर्ने होहल्ला गर्ने जुवातास खेल्ने क्रम धेरै नियन्त्रणमा आएको छ। समुदायको विकृति हटाउने प्रयासलाई वडा र प्रहरी प्रशासनको साथ र समर्थन रहेको वडाअध्यक्ष गुरुङको भनाइ छ।"
स्वदेशमै सीजीको ईभी उत्पादन गर्ने निर्वाणको सपना,"नेपालमा सीजी मोटर्सले विभिन्न १० ब्रान्डका सवारीबाट चर्चा कमाइसकेको छ। नाडा अटो शो २०२४ को पहिलो दिन (भदौ १६ गते) सीजी मोटर्सले ईभीका मात्रै चार नयाँ ब्रान्डका ७ ओटा मोडल भव्यताका साथ सार्वजनिक गरेको छ। चौधरी ग्रुपका प्रबन्ध निर्देशक निर्वाण चौधरी नेपालमै सीजी ब्रान्डकै ईभी बनाउने सपना बुन्दैछन्। प्रतिष्ठित घराना चौधरी ग्रुप (सीजी)ले हिरो ब्रान्डको दुईपाङ्ग्रे सवारीलाई नेपालमै एसेम्बल गरेर सफल रूपमा बिक्री गर्दै आएको छ। बजारमा ईभीको माग महिनामै सयबाट हजारमा बढ्न थाल्यो र सरकारको नीति ईभीको पक्षमा परिवर्तन भयो भने सीजीले नेपालमा आफ्नै प्लान्ट एसेम्बलिङ गर्ने चौधरीको सपना छ। सीजीको आफ्नै प्लान्ट एसेम्बलिङ गर्ने भिजन छ। सरकारले ईभीप्रति आकर्षक नीति लियो भने सपना साकार हुने सम्भावना छ, उनले भने। उनका अनुसार तीन वर्ष अवधिमै ईभीका ६ ब्रान्ड भिœयाउन सफल भइसकेको छ। यसमध्ये नेटा पनि राम्रै चलेको छ। यससँगै कम्पनीले १८ महिनाको अवधिमा १ सय ४० ओटा चार्जिङ स्टेसन बनाइसकेको छ। अब महिनापिच्छे यसलाई विस्तार गर्दै लैजाने योजना कम्पनीको छ। नाडा अटो शो २०८१ लाई लक्षित गरी सीजी मोटर्सले बजारमा चार वटा नयाँ ब्रान्ड सार्वजनिक गरेको छ। नेपाली बजारमा विद्युतीय सवारीसाधनको बढ्दो माग र ग्राहकहरूको आवश्यकता र अपेक्षालाई मध्यनजर गर्दै सीजी मोटर्सले चार विभिन्न नयाँ ब्रान्ड सार्वजनिक गरेको हो। नाडा अटो शोको अर्थमन्त्री विष्णु पौडेलले उद्घाटन गरेका थिए। सीजी मोटर्सले नाडा अटो शोमार्फत नेपाली बजारलाई सुहाउँदो अवतार, एक्सपेङ, रिडारा र हिरो गरी चार नयाँ ब्रान्ड सार्वजनिक गरेको हो। नयाँ ब्रान्ड सार्वजनिक भएसँगै सीजी मोटर्सले नेपाली बजारमा बिक्री गर्दै आएका ब्रान्डको संख्या १० पुगेको छ। यसपालिको नाडा अटो शो मा नेटा, एक्सपेङ, अवतार, आयान, रिद्दार, सिजी केवाईसी, किङ लङ र हिरो गरी सीजी मोटर्सका आठ वटा स्टल रहेका छन्। सीजी मोटर्सले नाडा अटो शोमार्फत नै नेपाली बजारमा अवतार सार्वजनिक गरेको छ। अवतारको अवतार ११ मोडल नाडा अटो शोमार्फत सार्वजनिक भएको हो। अवतार विश्वप्रसिद्ध सवारीसाधन उत्पादक कम्पनी चंगान टेक्नोलोजीमा अग्रणी कम्पनी हुवावे र उत्कृष्ट ब्याट्री उत्पादक कम्पनी सीएटीएलको साझेदारीमा उत्पादन भएको ब्रान्ड हो। अवतार ११ प्रिमियम सेग्मेन्टमा पर्ने लक्जरियस र फ्युचुरिस्टिक एसयूभी हो। उक्त गाडी फुल चार्जमा ६८० किलोमिटरसम्म कुद्न सक्छ। अवतार ११ मा १९० किलोवाटको मोटर जडित छ भने ९० किलोवाट र ११६ किलोवाटको ब्याट्री गरी नेपाली बजारमा २ भेरियन्टमा उपलब्ध हुनेछ। इच्छुक ग्राहकहरूले नाडा अटो शो को स्टल नम्बर एचथर्टिन मार्फत थप जानकारी पाउन सक्नेछन्। नाडा अटो शो को स्टल नम्बर जी १२ मा रहेको एक्सपेङ, सीजी मोटर्सले सार्वजनिक गरेको अर्को ब्रान्ड हो। एक्सपेङ को जी ६ मोडल प्रिमियम सेग्मेन्टमा पर्छ भने उक्त गाडीले एक फुल चार्जमा ४३५ किलोमिटरको रेन्ज प्रदान गर्ने कम्पनीको दाबी रहेको छ। १९० किलोवाटको मोटर र यसको ब्याट्री रहेको एक्सपेङ जी ६ ले २१५ किलोवाटसम्मको डीसी फास्ट चार्ज सपोर्ट गर्छ भने १० प्रतिशतबाट ८० प्रतिशतसम्म चार्ज गर्नमात्रै २० मिनेट लाग्नेछ। त्यसैगरी नाडा अटो शोमार्फत नै सार्वजनिक गरेको अर्को ब्रान्ड हो रिद्धार। नाडा अटो शोको स्टल नम्बर ए ९ मा रहेको रिद्धारले नेपाली बजारमा रिद्धार आरडी ६ सार्वजनिक गरेको हो। यसको ब्याट्री र पिक मोटर पावर रहेको रिद्धार आरडी ६ ले ३७७ किलोमिटरको रेन्ज प्रदान गर्नेछ। नेपाली बजारमा लोकप्रिय रहेको नेटा भिको अपार सफलतापश्चात् नेटाले नयाँ मोडल, नेटा ह् नाडामार्फत सार्वजनिक गरेको छ। नेटा एक्स स्टल नम्बर ए थ्रीमा रहेको छ र ग्राहकहरूले उक्त स्टलबाट नेटा एक्सको अनुभव लिन सक्नेछन्। कम्पनीले दाबी गरेको पाँच सय किलोमिटरको रेन्जसहित नेटा एक्समा ८ वर्ष वा १ लाख ८० हजार किलोमिटरसम्मको ब्याट्री र मोटर वारेन्टी पाउन सकिनेछ। सीएटीएलको ब्याट्रीजडित नेटा एक्सलाई फुल चार्ज गर्न ९ घण्टा लाग्दछ भने फास्ट चार्जमार्फत उक्त गाडीलाई ३० मिनेटमै चार्ज गर्न सकिनेछ। त्यसैगरी स्टल नम्बर बी ५ मा रहेको आयनले नाडालाई लक्षित गरी यसको ४ भेरियन्ट प्रदर्शनमा रहेको छ र सँगसँगै स्टल नम्बर एम १३ बाट हिरोमार्फत सीजी मोटर्सले दुईपाङ्ग्रे सेगमेन्टमा आफ्नो सेवा विस्तार गरेको छ। यससँगै सीजी मोटर्सको प्यासेन्जर सेगमेन्टमा नेपालकै सर्वाधिक बिक्री हुने इलेक्ट्रिक भ्यान, सिजी केवाईसी स्टल नम्बर जे टुमार्फत प्रदर्शन गरिएको छ। सिजी केवाईसीले विगतका वर्षहरूमा ग्राहकहरूको मन जित्न सफल रहेको छ र तसर्थ नेपालकै सर्वाधिक बिक्री हुने इलेक्ट्रिक भ्यान हुन पुगेको छ। नाडा अटो शोमार्फत सिजी केवाईसीले पर्यटन क्षेत्रलाई लक्षित गर्दै कम्फर्ट र सुरक्षालाई प्राथमिकता राख्दै सिजी केवाईसीको ७ सिटर इलेक्ट्रिक भ्यान सार्वजनिक गरेको छ र उक्त गाडीले यात्रुहरूलाई लक्जरी र सुरक्षित यात्राको अनुभव प्रदान गर्नेछ। सिजी केवाईसी ले एक फुल चार्जमा तीन सय किलोमिटरको रेन्ज प्रदान गर्दछ भने डुअल एरब्याग, एबीएसजस्ता उत्कृष्ट सेफ्टी फिचर्सहरू समावेश गरिएको छ। यसैगरी, लामो रुटको यात्राको लागि लक्जरियस र कम्फर्टेवल यात्राको समाधानस्वरूप सीजी मोटर्सले किङलङ १९ सिटर, १६ सिटर र १५ सिटर सार्वजनिक गरेको छ।"
टाटा मोटर्स नै मार्केट लिडर,"टाटाको बलियो पक्ष भनेको उत्पादनसँगै त्यसको सम्पूर्ण आवश्यक सोलुसन पनि ल्याउँछौं। सिप्रदी ट्रेडिङ प्राइभेट लिमिटेड (एसटीपीएल) ले नेपालमा टाटा मोटर्सका कार तथा व्यावसायिक गाडी वितरण गर्ने आधिकारिक कम्पनी हो। एसटीपीएल नेपालको सबैभन्दा ठूलो अटोमोबाइल वितरक हो। सिप्रदी ट्रेडिङले टाटाका सबै प्रकारका युटिलिटी भेहिकल र कारहरू बिक्री गर्दै आएको छ, चाहे त्यो प्यासेन्जर होस् वाकमर्सियल। टाटा मोटर्सले सिप्रदीसँगको साझेदारीमा सन् १९८२ मा नेपालमा कमर्सियल भेहिकल निर्यात सुरु गरेको थियो। सिप्रदी ट्रेडिङले आफ्नो बलियो सेल्स एन्ड सर्भिस डिस्ट्रिब्युसन नेटवर्कका साथ टाटा मोटर्सका सम्पूर्ण गाडीहरूलाई सेवा प्रदान गर्न सफल भएको छ। गाडी प्रदर्शनीको कुम्भमेला नाडा अटो शो नयाँ संस्करणमा टाटाले आयोजकको भूमिका पनि निर्वाह गर्दैछ। यसै सेरोफेरोमा केन्द्रित भई सिप्रदीका प्रमुख कार्यकारी अधिकृत राजनबाबु श्रेष्ठसँग गरिएको कुराकानीको सम्पादित अंश। नेपालमा सवारीसाधनहरूको बजार कस्तो छ ? त्यसमा टाटाको योगदान कति छ ? मुख्यतया सरकारको पुँजीगत खर्च घट्दा त्यसको असर व्यावसायिक गाडीको खरिद बिक्रीमा परेको छ। किनभने पुँजीगत खर्च घट्नेबित्तिकै त्यसको असर निर्माण उद्योगमा पर्यो र निर्माण उद्योगमा असर गर्दा ठूलाठूला ट्रकलगायतका सवारीको बिक्रीमा पनि असर गर्यो। फेरि यता, यात्रु बोक्ने बसलगायतका सवारीसाधनको चर्चा गर्ने हो भने त्यसमा अलिअलि बढावा भइरहेको छ। अझ यसमा सरकारले विद्युतीय सवारी (ईभी) लाई प्रवद्र्धन गर्ने नीति लिँदा यात्रु बोक्ने ईभी सवारीको व्यापार राम्रोसँग नै बढिरहेको छ। आइस भेइकल (पेट्रोलियम पदार्थबाट चल्ने सवारीसाधन) को व्यापार भने अति नै भयावह छ। सरकारको ईभी प्रवद्र्धन नीतिले गर्दा पनि होला यात्रु बोक्ने सवारीमा उपभोक्ताको प्राथमिकतामा ईभी सवारी नै पर्न थालेको छ। समग्रमा बजार उस्तै देखिए पनि आइस भेइकलको व्यापार घट्दो छ। यसले देशको समग्र राजस्व संकलनमा असर भने पक्कै पारिरहेको छ।टाटा मोटर्सको सवालमा मुख्य बिजनेस भनेको कमर्सियल बिजनेस हो। सामान्यता कमर्सियल भेइकलको उद्योग नेपालमा हेर्ने हो भने प्रतिवर्ष १३ देखि १४ हजारको व्यापार छ। तर, अहिले गतवर्षको तथ्यांक हेर्ने हो ३५ सयदेखि ४ हजारको व्यापार सीमित भएको छ। अहिले यसको बजार संकुचित हुँदै गइरहेको छ। करिब ७० प्रतिशत नै यसको व्यापार खस्किएको छ। यात्रु बोक्ने सवारीको बिक्री नै बढी भइरहेको छ। टाटा मोटर्सको पनि यात्रु बोक्ने सवारीमा पनि ईभीका गाडी नै बढी बिक्री भइरहेको आइस भेइकलको तुलनामा। यात्रु बोक्ने सवारीमा हाम्रो ईभीको हिस्सा करिब ९५ प्रतिशत छ भने आइस भेइकलको करिब ५ प्रतिशतमात्रै छ। टाटाका उत्पादनहरू अरूभन्दा भिन्न कसरी छन् ? सामान्यता टाटाका जुनसुकै उत्पादन ल्याउँदा पनि हामीले यहाँको वातावरणलाई ठीक हुन्छ कि हुँदैन र यहाँको एप्लिकेसनलाई ठीक हुन्छ कि हुँदैन भनेर हेरेका हुन्छौं। हामीले त्यसको पूरा अध्ययन गरेर र यहाँ ल्याएर पनि त्यसको टेस्ट गरेर मात्र लिएर आउँछौं। हामीले जुन उत्पादन यहाँ लिएर आउँछौं। त्यो नेपालको लागि एकदम नै ठीक हुन्छ। यसले समग्र पर्फमेन्समा नै राम्रो असर गरेको छ। अर्को, टाटाको बलियो पक्ष भनेको उत्पादनसँगै त्यसको सम्पूर्ण आवश्यक सोलुसन पनि ल्याउँछौं। हामीले उपभोक्तालाई के विश्वास दिलाइरहेका छौं भने टाटाको गाडी जहाँ पनि बन्छ र यसको सामान जहाँ पनि पाइन्छ। पूर्वमेचीदेखि पश्चिम महाकालीसम्म हेर्ने हो भने सबै स्थानमा आफ्नै वर्कसप छ र स्पेयर्स पाट्र्स पनि पाउने च्यानल बनाएका छौं। त्यतिमात्र नभएर सबै टाटाको बनाउने नेपालकै पनि मेकानिकहरूलाई धेरैभन्दा धेरै तालिमहरू दिइरहेका हुन्छौं। कम्पनीका कामदार मात्र नभएर नेपालमा भएका मेकानिकले पनि टाटाको गाडी बनाउन सक्छन्। यसले उपभोक्तालाई के विश्वास दिलाएको छ भने टाटाको गाडी किने भने मलाई केही समस्या हुँदैन यसको आधिकारिक बिक्रेता सिप्रदी टेड्रिङले सबै हेर्दिन्छ भन्ने छ। विद्युतीय गाडीतर्फ सबैको आकर्षण बढिरहँदा टाटाको योजना के छ ? सबैभन्दा पहिला उपभोक्तालाई गाडीमात्र बेचेर उनीहरू खुसी हुँदैनन्। मुख्य भनेको मोबिलिटी सोलुसन हो। त्यो भनेको के हो भने गाडी र गाडीसँग जोडिने जति पनि इकोसिस्टम छ, त्यो निर्माण नगरिकन गाडीमात्र बेच्यो भने उपभोक्ताले गाडी किन्ने स्थिति हुँदैन। त्यही भएर टाटाले सुरुदेखि नै इको सिस्टम तयार गरेर गाडी भित्र्याएको छ। यदि यसो नहुने हो भने उपभोक्ताबीच नकारात्मक सोच लिएर आउँछ। यसमा सबैभन्दा पहिला चार्जिङ स्टेसन चाहिन्छ। नेपालभरिका हाइवेमा हामीले चार्जिङ स्टेसनको कभरेज गर्यौं। प्रत्येक ६०७० किलोमिटरमा फास्ट चार्जिङ हुनुपर्छ र नेपालभरी ईभी गाडी बनाउन सक्ने वर्कसप हुनुपर्छ भन्नेमा ध्यान दियौं। अहिले २६ स्थानमा डीसी फास्ट चार्जिङ स्टेनि छ। यो अझै थप्दै पनि छौं। एसी चार्जर सयौंको मात्र छन् र थपिँदै पनि छन्। ईभीको वर्कसपको कुरा गर्दा यो अर्को नर्मल वर्कसपभन्दा फरक हुन्छ। यसमा हाइभोल्टेज हुने हुनाले जति पनि सामग्री हुन्छ, त्यसमा करेन्ट नलाग्ने गरी तयार गर्नुपर्छ। त्यसपछि अर्को इकोसिस्टम भनेको ब्याट्री रिपियर सेन्टर हो। ईभीमा सबैभन्दा महँगो भनेको नै ब्याट्री हो। सामान्यता ईभी गाडीको मूल्यमा ५० प्रतिशतसम्म हिस्सा ब्याट्रीको नै हुन्छ। र भोलि त्यो ब्याट्री मेन्टेन गर्न सकिएन र बनाउन सकिएन भने त्यसको भार त एकदम ठूलो हुन्छ। यी सबै इको सिस्टम तयार पछि मात्रै गाडी लिएर आएर बिक्री गर्न थालेका हौं। यसपछि जुन किसिमको ग्राहकको सन्तुष्टि पायौं यसले टाटाको ईभी बजारमा ठूलो आकर्षण बढाएको हो। यसले माग पनि बढायो र बढ्दै गएको छ। टाटाको उत्पादनको पोर्टफोलियो एकदम नै फराकिलो छ। टाटाले प्रत्येक सेगमेन्टमा प्रोडक्ट ल्याइरहेको छ। अहिले सबैभन्दा इन्ट्री सेगमेन्टमा टियागो सञ्चालन गर्र्यौं। त्यसपछि पन्च ल्याएका छौं। एसयूभी सेगमेन्टमा नेट्रोन छ। अहिले कर्भ ईभी ल्याउँदै छौं। भारतमा लन्च भइसकेको अब नेपालमा ल्याउने तयारी भइरहेको छ। सबै लक्षित वर्गलाई हुने गरी उत्पादनहरू छन्। यसमा हाम्रो लक्ष्य इकोसिस्टममा गाडी भित्र्याउने र ग्राहकको अनुभवलाई प्राथमिकतामा राख्ने भन्ने छ। चिनियाँ सवारीसाधन उत्पादनकर्ताहरूको पकड मजबुद बन्दै गइरहेको अवस्थामा प्रतिस्पर्धाको बजारलाई कसरी हेर्नुभएको छ ? भारतबाट नेपाल भित्रिएका ईभी गाडीमा टाटा मोटर्स नै लिडिङमा छ। चिनियाँ उत्पादनहरू हाम्रो टेरेन र वातावरण मिल्दो हुँदैन। हाम्रो टेरेनलाई सुहाउँदो र हाम्रो एप्लिकेसनलाई मिल्ने भनेको भारतीय उत्पादन नै हुन्। त्यसमा हामीले हेर्ने भनेको उत्पादन आफैंमा केही फरक नदेखिएला। भारतीय र चिनियाँ उत्पादनको प्रविधि करिबकरिब उस्तै नै हुन्छ। फरक के मात्र हुन्छ भने कम्पनीले दिने सेवा। सेवामा हामीले फरकपन ल्याउने हो। यसमा हामी लागिरहेका छौं। मुख्य भनेको ग्राहकलाई दिन लाइरहेको उत्पादन र सेवाका अनुभव लगानी गरिरहेका छौं। यसले गर्दा नै चिनियाँ उत्पादनभन्दा हाम्रा उत्पादन फरक देखिन्छ। त्यसले गर्दा चिनियाँ कम्पनीहरूसँग प्रतिस्पर्धा गर्न धेरै नै सजिलो हुन्छ। टाटाको रिसेलिङ भ्यालु राम्रो छैन भन्छन्, यसले कम्पनीको व्यापारमा कस्तो प्रभाव पारेको छ ? रिसेलिङ भ्यालु भनेको ग्राहकले त्यसलाई कसरी लिन्छ भन्ने हो। मागको आधारमा गाडीको रिसेलिङ भ्यालु भर पर्ने हुन्छ। हाम्रो अहिलेको व्यापार हेर्ने हो भने धेरै जसो सेगमेन्टमा हामीमार्केट लिडर छौं। उदाहरणका लागि टियागो ईभी हेरौं। यो ह्याच सेगमेन्ट हो, यसमा ५३ प्रतिशतहाम्रो बजार हिस्सा छ। यसको मतलब यसको भ्यालु छ। पहिला ८१० वर्षअघिका गाडीहरूको रिसेलिङ मूल्य कम थियो होला। तर, अहिले प्रविधिको विस्तारसँगै नेपालमा टाटाको उपस्थिति बढ्दै गएको छ। अहिले हामी गाडी (कार र कमर्सियल भेइकल) मामार्केट लिडर हौं। ग्राहकको हामीप्रति विश्वास हुनेबित्तिकै रिसेल भ्यालु बढिरहेको छ। यस्तै कुनै भेरियन्टको माग बढी हुँदा त्यसको रिसेल भ्यालु बढी हुन सक्छ भने कुनै भेरियन्टको डिमान्ड नै कम छ भने त्यसको रिसेल भ्यालु स्वत : कम हुने भयो। यो व्यावहारिक पक्ष हो र यो हामीलाई मात्रै नभई सबै कम्पनीलाई लागू हुन्छ। ईभीको सन्दर्भमा भने प्रविधि चाँडो चाँडो अपग्रेड हुँदा रिसेल भ्यालुमा असर गर्न सक्छ। यस उद्योगले अहिले भोगिरहेको समस्या के हुन् ? सरकारको नीति उद्योगको सहजतका लागि उपयोगी पाउनुभएको छ ? हामीले भोगेको समस्या भनेको नीतिगत स्थिरता नै हो। नीति स्थिर नहुँदा कसरी दीर्घकालीन योजना बनाउने भन्नेमा नै यो समग्र उद्योग समस्यामा परेको छ। ईभीकै कुरा गर्दा यसमा इकोसिस्टमको कुरा आउँछ र त्यो भन्ने बित्तिकै लगानी धेरै गर्नुपर्ने हुन्छ। यदि भोलि सरकारको नीति परिवर्तन भयो र अहिलेको मागअनुसार ईभीको बिक्री भएन भने अहिले इकोसिस्टममा गरेको लगानी त डुब्छ। यसका लागि सरकारले दीर्घकालीन नीति लिनपर्यो। यस्तै ड्राइभिङ डिसिपिलनमा सरकारले राम्रा नीति लिए पनि त्यसको लागू र अनुगमन पनि ध्यान दिन जरुरी छ। यसले व्यावहारिक समस्या निम्त्याएको छ। नाडा अटो शोमा आयोजकको रूपमा टाटा मोटर्स रहेको छ, यसको उद्देश्य के होला ? यस पटक सहभागी पनि धेरै छन्। सरकारले पनि ईभीलाई प्रवद्र्धन गरेको भएर होला अलि ईभीमय हुने देखिन्छ। धेरै जसो ईभीकै स्टल हुनेछन्। चार पाङ्ग्रेमा त अझ बढी स्टल छन्। दुई पाङ्ग्रेमा पनि राम्रो उपस्थित हुने देखिन्छ। अर्को भनेको नाडामा पहिलो पटक बाहिरका पनि अटो एसोसियसनहरूलाई आउनका लागि अनुरोध गरेका छौं। प्रस्तुति : सुनिता कार्की"
अनधिकृत स्पेयर्स पार्ट्सले स्वदेशी उत्पादनलाई प्रतिस्पर्धा गर्न गाह्रो,"सरकारले दीर्घकालीन नीति बनाएर नेपाली उद्योगलाई संरक्षण र प्रोत्साहन गरे विस्तारै टायर उद्योग खुल्दै जान्थे। ६ महिनामा बहुराष्ट्रिय कम्पनीको पनि उत्पादन सुरु हुन्छ। सवारीसाधनका पार्टपुर्जा (लुब्रिकेन्ट, टायर, ब्याट्री, ग्यारेज उपकरण र अन्य अटो कम्पोनेन्टहरू) मा कत्तिको आत्मनिर्भर छौं ? लुब्रिकेटमा नेपाल आत्मनिर्भर हुन खोजेको छ। किनभने, नेपालमै १२१३ वटा लुब्रिकेन्टका उद्योग सञ्चालनमा छन्। उद्योगहरू पूर्ण क्षमतामा आउने हो भने अबको पाँच वर्षलाई धान्न सक्ने क्षमताको पूर्वाधार तयार छ। योसँगसँगै अरू बहुराष्ट्रिय कम्पनीको उद्योग पनि स्थापना हुँदैछ। ६ महिनामा बहुराष्ट्रिय कम्पनीको पनि उत्पादन सुरु हुन्छ। टायरसम्बन्धी २ वटा उद्योग छन्। मोटरसाइकल र ट्रकलगायतका सवारीका टायरहरू बनाइरहेका छन्। सरकारले दीर्घकालीन नीति बनाएर नेपाली उद्योगलाई संरक्षण र प्रोत्साहन गरे विस्तारै टायर उद्योग खुल्दै जान्थे। यसैगरी नेपालमा पाट्र्सका उद्योग पनि छन। हेल्मेटका उद्योग सानाठूला गरेर २०२२ ओटा छन्। यसैले विस्तारै पाट्र्सका केवलहरू पनि बन्न थालेका छन। अब अन्य अटो कम्पोनेन्ट उद्योगहरू पनि खोल्ने तर्खरमा छन्। स्पेयर्स पार्ट्समा ठूलो गाडीका नटबोल्टका पुराना उद्योगहरू पनि छन्। ब्याट्री उद्योगमात्रै १२१३ ओटा छन्। हाल यो उद्योगले झन्डै ३० प्रतिशत आयातलाई विस्थापित गरिरहेको छ। यसकारण सरकारको प्रोत्साहन भयो भने अरू धेरै उद्योग खुल्न सक्छन्। अटोमोबाइल्सहरूका पार्टपुर्जा उत्पादन गर्ने कम्पनीको उत्पादन क्षमता र बजार कस्तो छ ? अटोमोबाइल्सको पार्टपुर्जा बजार र उत्पादन क्षमता पनि राम्रो छ। अब सरकारले यो क्षेत्रलाई उचित स्थान दिनु पर्यो। अटो मोबाइल्स होस् वा कुनै पनि औद्योगिक क्षेत्रको लागि नीतिगत रूपमै निर्णय गर्न जरुरी छ। हामीले पनि नयाँ औद्योगिक क्षेत्र बनाइरहेका छौं। औद्योगिक क्षेत्रमा अटो कम्पनी, उद्योग, बाइक र कार एक्सचेन्जिङ लगायतलाई निश्चित स्थान दिने हो भने विस्तारै स्वदेशमै स्वरोजगारी सिर्जना हुन्छ। उत्पादन लागत पनि कम हुन्छ। यसबाट उद्योगको पनि संरक्षण हुने र रोजगारी पनि प्रदान गर्दै जान सक्छ। स्वदेशी कम्पनीलाई सरकारको साथ कस्तो छ त ? सरकारले यातायातका सवारीसाधन उत्पादन गर्दा भन्सार, अन्त : शुल्कमा छुट दिएको छ। तर त्यस्ता सवारीमा लाग्ने कन्पोनेन्टहरूको उत्पादन गर्ने उद्योगलाई भने सरकारले कुनै पनि छुट र सुविधा दिएकै छैन। अहिलेसम्म नत बैंकिङ ब्याजदर न त भन्सारमा सुविधा छ। अटो मोबाइल्स क्षेत्र अर्थतन्त्रमा सहयोग गर्न सक्ने ठूलो क्षेत्र हो। यो भोलि पर्यटन उद्योगको उत्थानको लागि होस् वा कुनै पनि सवारीसाधनमार्फत आवतजावतदेखि ढुवानी गर्नका लागि चाहिने अपरिहार्य वस्तु हो। तर सरकारले सवारीसाधनलाई अनुत्पादक क्षेत्रमा राखेकाले हेलाँ गरेको जस्तो छ। यो क्षेत्रलाई उत्पादनमूलकमै राखेर प्राथमिकता दिएर अघि बढे देश विकास हुन्छ। स्वदेशी उत्पादनका लुब्रिकेन्ट, टायर, ब्याट्री कत्तिको गुणस्तरयुक्त छन् ? कुनै कारणले त्रुटि भएमात्रै नत्र नेपालमा उत्पादन भएका यस्ता पार्टपुर्जा गुणस्तर छन्। तर नेपालमा उत्पादित पार्टपुर्जा गुणस्तर छैनन् कि भन्ने हाम्रो परम्परागत मानसिकतामा परिवर्तन गर्नुपर्यो। कुनै उद्योगीले सामान बनाइरहेको छ भने आवश्यक सुरक्षा, गुणस्तर सबैको जाँच गरेर मात्रै उत्पादन गरेको हुन्छ। सामान बजारमा जानुअघि पनि गुणस्तरीयदेखि सबै परीक्षण गरिन्छ। यसले गर्दा आयातीत सामानमा गुणस्तर हुने नेपालको उत्पादनमा नहुने भन्ने हाम्रो गलत बुझाइ छ। यसलाई सुधार्नु पर्छ। स्वदेशमै भएका यस्ता उत्पादनको परीक्षण गर्ने संयन्त्र नहुँदा कत्तिको अप्ठ्यारो परेको छ ? हामीसँग गुणस्तर तथा नापतौल विभाग छ। विभागसँग यस्ता उत्पादनको परीक्षण गर्ने पूर्वाधार हुनुपर्ने हो, तर छैन। हाम्रो विडम्बना सरकारसँगै परीक्षण गर्ने पूर्वाधार नहुँदा कुनै उद्योगीले सामान उत्पादन गरेर बजारमा जानलाई नेपाल गुणस्तर चिह्न पाउन सकेको छैन। जस्ले गर्दा धेरैको विश्वास गुमाउनु परेको छ। सरकार आफैं नेपालमा यस्ता उद्योग फस्टाऊन भन्ने चाहँदैन । यदि सरकार चाहन्छ भने यसलाई गुणस्तर चिह्न दिन अगाडि आउनुपर्ने हो। नेपालमा आयात भएका यस्ता सामान पनि गुणस्तर वा गुणस्तरहीन छ भनेर वास्तवमा एउटा क्राइट एरिया तोक्नुपर्ने हो नि। हरेक सामानका लागि नेपाल डम्पिङ साइड त बनाउनु भएन। यत्तिको सामान नेपालमै उत्पादन भएको छ भने यस्मा एन्टिडम्पिङ लगाउनुपर्छ भनेर हरेक छिमेकी राष्ट्रले गरिरहेको छ। सरकारले गुणस्तर चिह्नको प्रयोेग नगरिदिँदा छिमेकी राष्ट्र पठाउन पाइरहेका छैनौं। त्यसकारण हामीले बजार पनि गुमाइरहेका छौं। हामीले घाटा व्यहोरिरहेका छौं। त्यसो भए सरकारले यसबारे सोच्न ढिला नै भइसक्यो त ? हो, धेरै ढिला भइसक्यो। सरकार भनेको अभिभावक हो, योबिना कुनै काम हुन सक्दैन। कि त सरकारले यो पूर्वाधार बनाउन सक्दैनौं भन्नुपर्यो। अर्थात्, यसमा लगानी गर्न सक्दैनौं भनेर कुनै नेपाली संघसंस्थालाई भन्छ भने नाडा जस्तोले त्यो किसिमको पूर्वाधार बनाउन सक्छ। बरु कुनै पनि परीक्षण गर्न अटोमोबाइल्सका पूर्वाधार तयार गर्न नाडा तयार छ। तर नाडालाई सरकारले स्वीकृति दिनुपर्यो, यसले दिएको प्रमाणपत्रलाई सरकारले मान्यता दिनुपर्यो। स्वदेशी उत्पादनसँग आयातीत उत्पादनले कत्तिको प्रभाव र प्रतिस्पर्धा गर्नु परेको छ ? हामीलाई प्रभाव परिरहेको छ। एक त नेपाल सानो देश भएकाले उत्पादन क्षमता कम हुन्छ। हामीसँग हरेकको लागत बढी छ। हामीले अप्रेटर चलाउनुपर्यो भने छिमेकी राष्ट्रबाट ल्याउनुपर्छ। त्यसलाई इन्जिनियर चाहियो भने पनि छिमेकी राष्ट्रबाटै सबै खर्चेर राख्नु परिरहेको छ। भारत र चीनमा भने मास प्रोडक्सन हुन्छ। यसले गर्दा उनीहरूको लागत कम छ। उनीहरूलाई सरकारले लगानी गर्दा सहुलियत दिएको हुन्छ। निर्यात गर्दा पनि इन्सेन्टिभ दिएको हुन्छ। तर यहाँ हाम्रो सम्पूर्ण लगानीमा स्थानीयको विरोधदेखि सरकारको साथ नहुँदा जस्तोसुकै तनावको परिस्थितिमा पनि व्यवसाय गर्नु परिरहेको छ। नाकामा अनधिकृत रूपमा स्पेयर्स पार्ट्स कत्तिको भित्रिने गरेको छ। यसबारे सरकारले कत्तिको ध्यान दिएको छ ? खुला सिमानाका कारण २५३० प्रतिशत अनधिकृत रूपमा स्पेयर्स पार्ट्स भित्रिरहेका छन्। जबसम्म यस्ता अनधिकृत भित्रिन रोकिँदैनन्, नेपालका उद्योगले प्रतिस्पर्धा गर्न गाह्रो छ। किनकि, भारतमा पुराना, बिग्रेका गाडीहरू कबाडीले काटेर पाट्र्सहरू बेच्छन्। ती पार्ट्सहरू उताबाट ढिक्का भएर चोरीबाटो हुँदै बजारमा पुग्छन्। त्यस्ता सामान सस्तोमा पाइन्छन्, त्यसले बजार बिगारेको छ। यस्ता सस्ता र पुराना सामान सुरक्षाको हिसाबले रोड असुरक्षित हुने र दुर्घटनाको खतरासमेत निम्त्याउँछन्। यसबारे सरकारले ध्यानै दिएको छैन। १६औं संस्करण नाडा अटो शो चलिरहेको छ। यसले हाम्रा उत्पादनलाई बजारीकरणमा कस्तो सेवा पुग्नेछ ? यो मेला हाम्रा लागि धेरै महत्र्वपूर्ण छ। हामीले उत्पादन गरेका तथा आयात गरेका वस्तुहरू मेलामा देखाउन पाइन्छ। आउने भिजिटरहरूले नेपालमा केके बन्दोरहेछन्, कस्तो रहेछ भन्नेबारे जानकारी पाउँछन्। मुख्यत : व्यापारमात्र नभई प्रडक्टबारे जानकारी दिन, देखाउन र देख्न पाउनु पनि ठूलो कुरा हो। नेपाली उत्पादन छन् भने त्यसैलाई प्राथमिकता दिऔं। यसमा सबैको सहज पहुँच पुग्छ तर आयातीत सामानहरू भोलिको दिनमा कुन कम्पनीको कस्ता गुणस्तरको भन्ने सरकारी संयन्त्र नहुँदा उपभोक्ता ठगिने सम्भावना बढी हुन्छ। पार्टपुर्जा परिवर्तन गर्दा मुख्य केमा ध्यान पुर्याउनु पर्छ ? सवारीसाधनको पार्टपुर्जा परिवर्तन गर्दा सबैभन्दा पहिला आफूले कुन पार्ट्स फेर्न लागेको, त्यो कत्तिको टिकाउ छ, त्यो कुन कुन कम्पनीको पाइन्छ, कुन गतिलो वा गुणस्तर छ ? त्यसको बजार मूल्य कति छ लगायतबारे बुझ्न आवश्यक छ। फेर्ने पार्ट्सको बारेमा चासो राख्ने बानी गरे धेरै मर्मत लागत कम आउन सक्छ। आफूले फेरेको पार्टसबारे जानकारी लिँदा धेरै हदसम्म सवारीचालकले खर्च कटौतीदेखि रोडमा हुने दुर्घटना र अनावश्यक झन्झटबाट टाढा रहन सकिन्छ। सवारीको चेकजाँच गर्न कत्तिको आवश्यक हुन्छ ? हामीले जसरी फिटनेस कायम राख्न समयसमयमा स्वास्थ्यको चेकजाँच गर्छौं। त्यसैगरी एउटा सवारीसाधनको पनि फिटनेस जाँच गर्नुपर्छ। नेपालमा सरकारी फिटनेस सेन्टर पनि छ। यसले सवारीको कुन पार्टस्ले के काम गरिरहेको छ ? त्यसको आयु कति छ ? ब्रेक, इन्जिनमा के समस्या छ ? भनेर पनि भेहिकलको जाँच गरे जीवन बच्छ। किनभने सवारी भनेको लाइफलाइन हो। यसले साथ दिए जीवन बच्छ र धोका दिए ज्यानै जाने जोखिम हुन्छ। यसर्थ समयसमयमा भेहिकल टेस्ट गर्न आवश्यक छ। भेहिकलको रनिङको आधारले सर्भिसिङ गर्नुपर्छ। हरेक पार्टस्को निश्चित आयु हुने भएकाले त्यसबारे सजग हुनुपर्छ। कोभिडपछि अटोमोबाइल्स क्षेत्र कत्तिको चलायमान छ ? कोभिडपछि सबैभन्दा ठूलो समस्या अटोमोबाइल्सले नै भोग्नु पर्यो। कोभिडपछि अर्थतन्त्र जुन हिसाबले चलायमान हुनुपर्ने हो, त्यो भएको छैन। प्रस्तुति : ममता थापा"
ईभीमय नाडा अटो शो,"काठमाडौं : नाडा अटो शो २०२४। भृकुटीमण्डप भरिएको छ नयाँनयाँ ब्रान्डका सवारीसाधनले। जहाँ १ सय ३० स्टलहरूमार्फत मुख्य ९५ प्रदर्शक छन्। २४ वटा चारपाङग्रे ब्रान्ड, १९ वटा दुईपाङ्ग्रे ब्रान्ड, १२ वटा हल्का व्यावसायिक सवारीसाधन ब्रान्डहरू, ३३ कम्पनीहरू जुन लुब्रिकेन्ट, टायर, ब्याट्री, ग्यारेज उपकरण र अन्य अटो कम्पोनेन्टहरू भदौ १६ गतेसम्मका लागि प्रदर्शन भैरहेका छन्। यी कम्पनीहरूबाट नयाँ ब्रान्डका सवारीसाधन धमाधम सार्वजनिक गरिएका छन्। त्यो पनि नाडा शोको विशेष छुट र बम्पर अफरसहित। प्रदर्शनमा विभिन्न ब्रान्डका ८० प्रतिशत गाडी (दुईपाङ्ग्रे, चारपाङ्ग्रे) ईभी (विद्युतीय सवारी)कै भएको आयोजकहरू बताउँछन्। यसअन्तर्गत पनि कमर्सियल ईभीहरूले बढी सहभागिता पाएको देखिन्छ। यसअन्तर्गत पनि बढी सिटका गाडी (११, १४, १९ सिट) र बढी ड्राइभिङ रेन्ज (१५० देखि ४०० किलोमिटरको) भएका गाडी छन्। विद्युतीय गाडीकै माग बढी देखिए पनि इन्धनका गाडी (अटो)मा पनि क्रेज भने घटिसकेको छैन। तर तुलनात्मक रूपमा सरकारले ईभी खरिदमा दिएको सहुलियतले पनि आम उपभोक्ताको रोजाइ त्यतातिर तानिएको देखिन्छ। नेपाल राष्ट्र बैंकको व्यवस्थाअनुसार बैंक तथा वित्तीय संस्थामार्फत ईभीमा मूल्यको ८० प्रतिशतसम्म र इन्धन सवारीमा मूल्यको ५० प्रतिशतसम्म ऋण लिन सकिन्छ। यही कारणले पनि पछिल्लो समय बैंकहरूको रेकर्डमै विद्युतीय सवारीको कर्जा अत्यधिक गइरहेको बैंकरहरू बताउँछन्। प्रदर्शनमा रहेका नबिल बैंकका रिटेल लेन्डिङ युनिटका बिजनेस डेभलपमेन्ट अफिसर विवेक केसी राष्ट्र बैंकको निर्देशनले नै विद्युतीय सवारीमा बढी ऋण लिन पाइने सुविधा भएकाले त्यसतर्फ धेरै आकर्षण भएको सुनाउँछन्। समग्र अटो लोनमै ईभीको हिस्सा बढी छ। ईभीको आकर्षणले गर्दा हामीले पनि २ वर्षदेखि यसैलाई केन्द्रित गरिरहेका छौं। वातावरणप्रति सचेत हुँदै पनि ईभी खरिदमा आकर्षक अटो लोन ल्याइएको हो, उनले अन्नपूर्णसँग भने। सो बैंकले ईभीमा पाँच वर्षका लागि ८२५ प्रतिशत स्थिर ब्याजदर र इन्धन गाडीमा ७ वर्षको लागि ८४९ प्रतिशत स्थिर ब्याजदर कायम गरेको छ। यसैगरी लक्ष्मी सन्राइज बैंकले प्रदर्शनमा कर्जाका लागि अफर दिएको छ। विद्युतीय गाडीमा जाने कर्जामा अटो शोका लागि बैंकले ८९९ प्रतिशत ब्याजदर दिएको छ। बैंकले विद्युतीय गाडीका लागि कर्जा लिँदा ८० प्रतिशतसम्म फाइनान्सिङ गर्ने र यो तीन वर्षसम्मका लागि निश्चित ब्याजदर कायम राख्छ। यो कर्जा लिनेलाई एक वर्षसम्म निःशुल्क भिसा एटीएम दिएको छ। सो योजना बैंकका सबै शाखामा मंसिर १५ गतेसम्म लागू हुने बैंकले बताएको छ। मेलामा नबिल र सन्राइजसँगै सानिमा, माछापुच्छ्रे, हिमालयन, एनआईएमबी, कृषि विकास बैंक र महालक्ष्मी विकास बैंक गरेर ७ बैंकले उपस्थिति जनाएका छन्। यी बैंकले पनि सवारी कर्जामा एकल अंकमै ब्याजदर दिएका छन्। तर बैंकले पनि ईभीलाई नै प्राथमिकता दिएका छन्। छानीछानी दुईपाङ्ग्रे बाइक र स्कुटर नाडा अटो शोमा ब्रान्डअनुसार अत्यावश्यक प्रयोग गर्ने पारखीका लागि सोही मूल्यअनुसारका बाइक र स्कुटरहरू उपलब्ध छन्। बलियो, टिकाउ र अफरोडमा पुग्ने गजबका बाइक (मोटरसाइकल) पनि राखिएका छन्। ईभीदेखि पेट्रोल दुईपाङ्ग्रे नयाँ लन्च गरिएका छन्। यस्ता सवारीको मूल्य न्यूनतम २ लाखदेखि अधिकतम ७ लाख आसपासमा रहेको देखिन्छ। शोको पहिलो दिन सुजुकीले मात्रै थप ३ वटा बाइक लन्च गरेको छ। सुजुकीको बिक्रेता जेन्युुन एसेसरिजका मार्केटिङ प्रमुख समित सिंह सार्वजनिक गरेकामध्ये २५० सीसीको भिस्ट्रोम एसएक्स एडभेन्चर टुरिङ बाइक भएको दाबी गर्छन्। उनका अनुसार कच्ची रोडमा मज्जाले गुड्ने भएकाले यो लामो यात्राको लागि उपयुक्त छ। यसको मूल्य ६ लाख ९९ हजार ९ सय तोकिएको छ। यससँगै सार्वजनिक रेसिङ वाइक जिक्सर २५० एसएफको मूल्य ६ लाख ३९ हजार ९ सय तोकिएको छ भने जिक्सर २५० को मूल्य ६ लाख ३५ हजार ९ सय हाराहारीमा छ। शोबाट धेरै बिक्री गर्ने अपेक्षा छ। अझ भोलिको दिनमा भिस्ट्रोम प्रडक्सन गर्ने योजना छ। हाल एभेनिस उत्पादन भएरहेको छ। हामीसँग हालसम्म ६ प्रकारका बाइक र ३ प्रकारका स्कुटर गरी कुल ९ आइटम छन्, कम्पनीका मार्केटिङ प्रमुख सिंहले अन्नपूर्णसँग भने। ईभी स्कुटरका सफल बिक्रेता एथरका प्रमुख कार्यकारी अधिकृत (सीईओ) तथा टोयोटा नेपालका निर्देशक सूर्यान्स वैद्य नाडामा पहिलोपटक एथरको प्रडक्ट राखेकाले यसलाई अझै प्रचारप्रसारमा जोड दिने सोच भएको बताउँछन्। एथरका दुई मोडलका स्कुटरलाई प्रदर्शनमा राखिएका छन्। अब एथरको चार्जिङ स्टेसन थप्ने योजनामा भएको उनले जनाए। हाल देशका विभिन्न १५ ठाउँमा मात्रै भएकाले अब थप्ने योजना बनाएको र यसमा एथरका ग्राहकले निःशुल्क चार्ज गर्न पाइरहेको समेत उनले बताए। यो कम्पनीले यस पटकको नयाँ लन्च भने हेलो ब्रान्डको प्रविधि जडान गरेको सुविधायुक्त हेलमेट रहेको छ। हेलोको हेलमेटको प्रशंसा गर्दै भने, यसमा ब्लुटुथ जडान छ। जसले सजिलै फोन उठाउन सकिन्छ। म्युजिक बजाउन मिल्छ। स्कुटरमा बसेका दुवै जनाले प्रयोग गरे माइकको सहाराले कुरा गर्न मिल्छ। कम्युनिकेसनलगायतको सुविधाले भरिपूर्ण र टिकाउ छ। दुईपाङ्ग्रेमा धेरै चर्चा बटुलेको हिरो ब्रान्डलाई नाडा अटो शोमार्फत ४ वटा मोडलको लन्च गरेको छ। कम्पनीका सेल्स हेड सूर्य ओझा नेपाली बजारमा विद्युतीय सवारीसाधनको बढ्दो माग, ग्राहकहरूको आवश्यकता र अपेक्षालाई मध्यनजर गर्दै सीजी मोटर्सले चार विभिन्न नयाँ ब्रान्ड सार्वजनिक गरेको बताउँछन्। सुपथ मूल्यमा सबै स्पेयर्स पाट्र्सको सहज उपलब्ध हुने भएकाले हिरो ब्रान्ड ग्राहकका लागि उपयोगी हुने उनको तर्क छ। उनी भन्छन्, हिरोको सबै प्रडक्टको म्यानुफ्याक्चर भारतमा छ र हामीले पनि नेपालमै एसेम्बल गरेर बेचेका छौं। सबै पाट्र्स सहज उपलब्ध गर्न सक्छौं। मुलुकभर अहिले हाम्रोमा ६५ वटा नेटवर्क छ। अब ३४ महिनामा २५३० वटा नेटवर्क बढाउँदै छौं। यसो हँुदा झन् सजिलै हिरोको प्रडक्टहरूको मर्मतलगायतको सुविधा पाइन्छ। डेल्टा अटो कर्पका वरिष्ठ बिक्री प्रबन्धक विभव कार्की नाडामा अप्रिला ब्रान्डबाट दुईपाङ्ग्रे स्कुटरलाई लन्च गरेको बताउँदै यो ब्रान्ड वाइक र स्कुटरको क्रस ओभरबाट बनेको बताउँछन्। उनका अनुसार यो दुवैको संयोजनबाट भएकाले यसलाई अफरोड स्कुटरमा पनि राख्न सकिन्छ। यसअघिका प्रडक्ट पनि राम्रो बिक्री गरेको अनुभवले अब यसले पनि बजार तताउने अपेक्षा छ। प्रदर्शनीमा सवारीमात्रै होइन विद्युतीय सवारीको नयाँ ब्याट्री स्वापिङ स्टेसनहरूको पनि सार्वजनिक गरिएको छ। यो गोगोरो र नेबुला इनर्जीद्वारा काठमाडौंमा व्यावसायिक सुरुवातको घोषणाँगै ४५ ब्याट्री स्वापिङ गर्ने स्थान र स्मार्ट स्कुटरका तीनवटा मोडेलहरूको अनावरण गरेको छ। उनका अनुसार सहरहरूका लागि सस्टेनेबल मोबिलिटी सोलुसन प्रदान गर्न, ब्याट्रीस्वापिङ टेक्नोलोजी इकोसिस्टममा विश्वकै अगुवा गोगोरो इंक र नेबुला इनर्जीले आज पल्स र जेगोको साथ गोगोरोका विशेष प्रडक्ट रेन्जहरू लन्च गरेका छन्। उनका अनुसार गोगोरो स्मार्ट स्कुटरहरू खरिद गर्नेबारे सबैभन्दा चाखलाग्दो कुरा भनेको यसमा ग्राहकहरूले ब्याट्री खरिद गर्न आवश्यक पर्दैन। गोगोरोले सुविधाजनक ब्याट्री सब्सक्रिप्सन योजना प्रदान गर्दछ। प्रयोगकर्तालाई ब्याट्री स्वामित्वको झन्झटबिना नै आफ्नो स्कुटर पावर अप राख्न सजिलो बनाउने उनको भनाइ छ। अब प्रत्येक २३ किलोमिटरमा एउटा स्टेसनको उपलब्धता सुनिश्चित हुनेछ। स्टेसनहरू रणनीतिक रूपमा पेट्रोल पम्प, मार्ट, मल र ग्राहकहरूको सहजता र पहुँचका लागि साझा चासोका क्षेत्रहरूमा रहनेछन्, उनले अन्नपूर्णसँग भने। छुटसहित ब्रान्डका गाडी मेलामा नेपाली उद्योगले उत्पादन गरेका चारपाङ्ग्रे इन्धन (आइस भेहिकल)गाडीदेखि अन्तर्राष्ट्रिय ब्रान्डका ईभीलगायतका थरीथरीका ब्रान्डले रौनक छाएको छ। विभिन्न २३ प्रकारका नयाँ सवारी लन्च भएका छन्। अहिलेको प्रदर्शनमा पुराना ब्रान्ड गाडीहरूको उपस्थिति भने कमै छ। समग्रमा लन्च भएका मूल्यमै ३ लाख४ लाख हाराहारीको छुट पनि दिइएको छ। उत्पादनअनुसार स्किम र बम्पर उपहार छन्। अग्नि ग्रुपका बजार प्रमुख निर्मल श्रेष्ठ केही समयअघि मात्रै लन्च गरेको महिन्द्राको ईभी नाडा शोमा राखिएको र ग्राहकले रुचाइरहेको बताउँछन्। यो सवारीलाई ग्राहकले टेस्ट ड्राइभिङ गर्ने पनि धेरै भएकाले यो उपभोक्ताको रोजाइमा पर्ने उनको भनाइ छ। महिन्द्राको ८ मोडलका गाडी भए पनि प्रदर्शनमा ४ वटा राखिएको छ। उनी भन्छन्, महिन्द्राको पहिचान नेपालमा सय वर्षदेखि छ। हाम्रा सञ्जालहरू पनि बलियो छ। ग्राहकले जसरी स्कारपियोलाई माया गरेका छन्, त्यसैगरी हाम्रा अरू प्रडक्टलाई पनि माया गर्ने आशा छ। नाडामा दिपलको बिग ब्यांग अफर दिएको छ। नेपालका लागि प्रिमियम र इन्टेलिजेन्ट दिपल ईभी कारको आधिकारिक वितरक, एमएडब्लू वृद्धि अटोकर्प प्रालिले आफ्नो सफल दिपल एस०७ इलेक्ट्रिक एसयूभी तथा भर्खरै बिक्री सुरु गरिएको फ्युचरिस्टिक दिपल एल०७ इलेक्ट्रिक सेडानको लागि नाडा अटो सो केन्द्रित ग्राहक स्किम बिग ब्यांग अफर घोषणा गरेको हो। यसका साथै चांगानले नाडा अटो सोमा सार्वजनिक गरेको दिपल एल०७ इलेक्ट्रिक सेडानलाई सात वर्षको लागि ७९९ प्रतिशत निश्चित ब्याजदरमा आफ्नो बनाउन सक्नेछन्। यो अफमार्फत ग्राहकले नेपालकै सबैभन्दा बढी फिचरले भरिएको दिपल ईभीहरूको अनुभव लिन पाउनेछन्। जी मोटर्स प्रालिका प्रबन्ध निर्देशक कैलाशबाबु गेलाल प्रदर्शनीमा नेपाल भित्रिएको प्रिमियम एसयूभीमध्ये स्काइवेल सबैभन्दा लामो रेञ्ज दिने सवारी भएको दाबी गर्छन्। उनका अनुसार यसले ६ सय २० किलोमिटर रेन्जको छ। सो ब्रान्डको दुई वटा मोडलका गाडी स्टलमा छन्। प्रदर्शनमा बुक गर्नेलाई मूल्यमा छुट दिएको उनले बताए। यस्तै, एमएडब्लू वृद्धि मोटर्स प्रालि बिजनेस प्रमुख प्रशान्त पन्त सयभन्दा बढी देशमा उपस्थिति जनाइसकेको नामी ब्रान्डका ईभी गाडीहरू उत्कृष्ट भएको बताउँछन्। यसको मूल्य कम गरेर अफर गरिएको छ। यसपटक प्रदर्शनमा उक्त ब्रान्डका तीन वटा मोडल सार्वजनिक गरेको छ। ग्राहकलाई गुनासो हुँदैन। लुक्सदेखि सबै फिचर्स अब्बल छ। यो विलासीयुक्त सवारी छ। करोड मूल्यमा पाइने फिचर्स भएको गाडी कम मूल्यमै उपलब्ध गरिएको छ। उनले अन्नपूर्णसँग छ। यसैगरी, प्यारामाउन्ट मोटर्स प्रालिको मार्केटिङ प्रमुख सन्दीप क्षेत्री यस पटक एमजी ग्रुपको एक सय वर्ष पुगेको उपलक्ष्यमा सेलिब्रेसन गरिरहेकाले स्किमस्वरूप एमजी जेड एस डिलक्समा मूल्यमा छुट दिएर ४६ लाख ९९ हजार रुपैयाँमा दिइएको छ। यो नाडा र दसैंका लागि अफर दिएको उनले बताए। दिन १ करोड ६८ लाख रुपैयाँबराबरको गाडी बिक्रीमा समेत राखिएको छ। एसपीजी अटोमोबाइल्स प्रालिका वरिष्ठ प्रबन्धक निलन बज्राचार्य ओमोडा ब्रान्डको ईभी नयाँ भर्जन डिलक्स ५५ लाख ९९ हजार रुपैयाँमा उपलब्ध गराएको बताए। यससँगै अर्को ओमोडाको एसयूभी सार्वजनिक गरेको छ। नाडाभरी बुक गर्नेलाई प्रडक्टअनुसार १३ लाख छुट छ। प्रडक्टअनुसार केहीमा बिमा र चार्जर पनि छुट छ, उनले भने। प्रदर्शनमा ईभीको भिडमा आइस भेहिकल (इन्धन सवारी) सायद आफूमात्रै भएको बताउँछन् सिजी होल्डिङ्सका एसिस्टेन्ट जनरल म्यानेजर करण शाक्य।"
नाडा अटो शोले ब्रान्डिङमा प्रत्यक्ष प्रभाव पार्छ,"ईभी क्षेत्रमा सांग्रिला मोटर्सले नयाँ प्रविधिलाई नेपाली ग्राहकमाझ चिनाउने काम गर्दै आइरहेको छ। सांग्रिला मोटर्स प्रालि गोल्छा संगठनको अटोमोटिभ डिभिजन हो। देशमा अटो उद्योगमा समर्पित र पाँच दशकभन्दा बढीको विरासत भएको यस कम्पनीले विद्युतीय सवारी (ईभी) मा पनि आफ्नो स्थायित्व कायम गरिसकेको छ। युरोपियन र चिनियाँ ब्रान्डका विकसित प्रविधियुक्त चारपांग्रे गाडी नेपाली बजारमा भित्र्याउन कम्पनीले योगदान गर्दै आइरहेको छ। नाडा अटो शो अवसर पारेर सांग्रिला मोटर्सका निर्देशक जय गोल्छासँग गरिएको कुराकानी । सांग्रिला मोटर्सले अहिलेसम्म कस्ताकस्ता ब्रान्डहरू ल्याएको छ ? १०१५ वर्षदेखि निजी सवारी सेगमेन्टको व्यापार करिब १५ हजार गोटा पुगेको छ। कोभिड अघिसम्मको अवस्थामा पनि यही नै थियो। तर, अहिले कुल आयातको करिब ६० प्रतिशत हिस्सा विद्युतीय सवारी (ईभी) को छ। बजारको मागअनुसार नै सांग्रिला मोटर्स पनि अघि बढिरहेको छ। सुरुमा सांग्रिला मोटर्सले फ्रान्सेली ब्रान्ड पोजओबाट गाडीको आयात सुरु गरेको हो। सन् २०१७ मा सांग्रिलाले यसको नेपालका लागि आधिकारिक बिक्रेता हुँदै आयात सुरु गरेको थियो। त्यतिबेला पोजओको प्रिमियम गाडी मात्र भएको भएर यसको व्यापारको भोलुम कम नै थियो। किनभने यसको बजार मूल्य नै १ करोडभन्दा माथि भएकोले व्यापारको भोलुम कम हुने नै भयो। त्यसपछि २०२३ मा हामीले ईसीथ्री भित्र्यायौं। यो बजेट ईभी हो। त्यसमा व्यापारको भोलुम राम्रो न पायौं। अहिले आएर स्टेलान्टिसले लिप मोटर्ससँग सम्झौता गरेपछि प्रिमियम ईभीतिर पनि लागि रहेका छौं। नेपालको ईभी क्षेत्रमा सांग्रिला मोटर्सले नयाँ प्रविधिलाई नेपाली ग्राहकमाझ चिनाउने काम गर्दै आइरहेको छ। सांग्रिलाले नेपाली बजारमा भित्र्याएका सवारीको मुख्य विशेषता के के हुन् ? नेपाली बजारको कुरा गर्दा ईभीमा ५५ देखि ७० लाख भेरियन्ट गाडीहरू बढी लोकप्रिय छन्। कम्प्याक्ट एसयूभीदेखि लार्ज एसयूभीसम्मका यस्ता गाडी पाउन सकिन्छ। अहिलेसम्म भित्रिएका सबै ईभी गाडी १०० किलोवाट क्षमताभित्र पर्छन्। किनभने यसमा सरकारले लगाएको भन्सार शुल्क कम छ। तर, सांग्रिलाले त्यही मूल्यमा बसेर १६० किलोवाट पिकवापरको लिपमोटर सी १० नेपाली बजारमा भित्र्याएको छ। हाम्रो गाडी ठूलो भए पनि अन्डरपावर भएको महसुस हुँदैन। हामीले मोटर वापरमा सम्झौता नगरी युरोप र चीनमा जस्तो छ, त्यस्तै नै नेपाली बजारमा ल्याएका छौं। ग्राहकहरूले गाडी चलाउँदा त्यो प्रिमियमनेस अनुभव हुन्छ। त्यसदेखि बाहेक चिनियाँ अरू गाडीमा भएको सुरक्षासम्बन्धी विशेषताहरू उस्तै नै छ। टन स्क्रिन सबैको उत्तिकै राम्रो छ। हाम्रो अर्को विशेषता भनेको लेन्थ र विथ वाइज हामी अलि फराकिलो छौं। ईभीतर्फको आकर्षण बढिरहँदा सांग्रिला मोटर्सको नयाँ योजना के छ ? भर्खरै लिपमोटर्स सी १० नेपाली बजारमा भित्र्याएका छौं। अब अहिले बजारमा भइरहेका ब्रान्डका अरू मोडल ल्याउने योजना कम्पनीको छ। लिप मोटरको योभन्दा अलि सानो गाडी आउँछ। त्यो बाहेक सिट्रोन भारतमा सार्वजनिक गरेसँगै यहाँ पनि ल्याउँछौं। पोजओ पनि ईभी ल्याउने सम्बन्धमा पेरेन्ट कम्पनीसँग छलफल भइरहेको छ। सम्भवत : २०२५ सम्म पोजओ पनि ईभी नेपालमा भित्र्याउँछौं। ईभीको बजारमा भइरहेको प्रतिस्पर्धालाई कसरी लिनु भएको छ ? प्रतिस्पर्धाको हिसाबले अहिलेसम्म स्वस्थ्य प्रतिस्पर्धा नै छ भन्ने लाग्छ। बजारमा जति धेरै ब्रान्ड आउँछन्, त्यसको फाइदा आखिरमा उपभोक्ताले नै पाउँछन्। प्रतिस्पर्धी बजारमा आक्रामक रूपमा गइएन भने टिक्न गाह्रो हुन्छ। राम्रो आफ्टर सेल्स सर्भिस दिएन, राम्रो मूल्य राखेन, उपभोक्तासँग राम्रोसँग सम्बन्ध कायम गरेन भने हामी पछि पर्न सक्छौं। चिनियाँ ब्रान्डप्रति ग्राहकहरूको अभिरुचि कस्तो पाउनु भएको छ ? केही वर्ष अघिसम्म चिनियाँ सामान भन्नेबित्तिकै ग्राहकहरू माझ विश्वासको वातावरण कम थियो। तर, अहिले नेपालमा मात्र होइन विश्वव्यापी रूपमा नै चिनियाँ ब्रान्ड स्विकारिएको छ। अझ ईभीको सबालमा नेपालका सडकहरूमा चिनियाँ ब्रान्डका सवारी नै बढी देख्न सकिन्छ। सांग्रिला मोटर्सले ग्राहकहरूको सुविधाका लागि चार्जिङ स्टेसन, वर्कसपलगायत आफ्टर सेल्स सर्भिसमा कत्तिको ध्यान पुर्याएको छ ? हामीले ईसीथ्री बेच्न थालेको करिब एक वर्ष भयो। त्यो हिसाबमा ईभीको आफ्टर सेल्स सर्भिसमा निकै नै अघि छौं जस्तो लाग्छ। त्यो बाहेक हामीले २ वटा युरोपियन ब्रान्डको पनि प्रतिनिधित्व गरेका छौं। यसका साथै हामीले चाँडै नै ३० वटा फास्ट चार्जिङ स्टेसन स्थापना गर्दैछौं। छलफल हुँदै छ। काठमाडौं बाहिरका डिलरहरूमा फास्ट चार्जिङको कुरा भइसकेको छ। अटोमोबाइल्स (पेट्रोलियम तथा विद्युतीय गाडी) उद्योगको सम्बन्धमा सरकारले बनाएका नीतिहरू कस्ता छन् ? यी नीतिले आगामी अटो बजार निर्दिष्ट हुन सक्ला ? नीतिको हिसाबमा ईभी अनुकूल छैन। किनभने सरकार फेरिँदैपिच्छे भन्सार राजस्व चलाइने गरिन्छ। भन्सार सबैभन्दा बढी नै ईभी आयातमा लाग्ने करको दरको हेरफेर एकदम नै हुने गरेको देखिन्छ। यसले गर्दा ईभीमा आकर्षित भइरहेका ग्राहकहरू पेट्रोलियम उत्पादनतिर नै जाने हुन् कि भन्ने आंशका गर्न सकिन्छ। त्यस कारण हामीले दीर्घकालीन भिजनका साथ योजना बनाउन एकदम नै गाह्रो भइरहेको छ। गाडी यातायातसँगै पूर्वाधारमा पनि धेरै लगानी गर्नुपर्ने हुन्छ। यसले हामीलाई मात्र होइन सबै आयातकर्ताहरूलाई नै असर गरेको छ। नाडा अटो शोबाट तपाईंहरूको अपेक्षा के हो ? यसले सांग्रिला मोटर्सको बजार विस्तारमा कस्तो प्रभाव पार्न सक्छ ? हाम्रो बारेमा कुरा गर्नुपर्दा अघिल्लो वर्षको नाडा अटो शो मा ईसीथ्री नयाँ आएको थियो। हाम्रो अपेक्षा प्रडक्टसँगै ब्रान्डलाई चिनाउने भन्ने थियो, त्यो पूरा पनि भयो। यो अटो शोका लागि लिपमोटर सार्वजनिक गरिएको छ। धेरै ग्राहकहरूसँग एकैपटक भेटघाट हुने यो अवसरले यसको ब्रान्डिङमा प्रत्यक्ष प्रभाव पार्छ भन्ने अपेक्षा गरेको छु।प्रस्तुति : सुनिता कार्की"
"मन्त्रिपरिषद्को बैठक आज बस्दै, मुख्यसचिव नियुक्ति लगायतका विषयमा छलफल हुने","काठमाडौं : मन्त्रिपरिषद्को बैठक आज बस्दैछ। प्रधानमन्त्री केपी शर्मा ओलीले सिंहदरबारमा आज बेलुका ५ बजे मन्त्रिपरिषद्को बैठक बोलाएको सचिवालयले जनाएको छ। प्रधानमन्त्रीको सचिवालयका अनुसार बैठकमा समसामयिक विषय, सरकारका कामकारबाहीका बारेमा छलफल हुनेछ। बैठकमा मुख्यसचिव नियुक्तिबारे छलफल हुने स्रोतको भनाई छ। हालकी मुख्यसचिव लीलादेवी गड्तौला ५८ वर्षे उमेर हदका कारण भदौ १५ गतेबाट सेवा निवृत्त हुँदैछिन्। २०८१ असार ३१ गते ओली नेतृत्वकै सरकारको पहिलो मन्त्रिपरिषद्को निर्णयबाट गड्तौला कामु मुख्यसचिव बनाइएकी थिइन्। अन्तःशुल्कको स्टिकर छपाइ प्रकरणमा अख्तियार दुरुपयोग अनुसन्धान आयोगले असार ९ मा तत्कालीन मुख्यसचिव डा बैकुण्ठ अर्याललाई मुद्दा चलाएपछि प्रचण्ड सरकारले गड्तौलालाई निमित्त मुख्यसचिवको जिम्मेवारी दिएको थियो। गड्तौलाले २०५२ सालमा न्याय सेवाअन्तर्गत कानुन समूहबाट शाखा अधिकृतमा पहिलो नम्बरमा नाम निकाल्न सफल भएकी थिइन्। उनी २०६३ मा उपसचिव र २०७० मा सहसचिव भइन्। उनी २०७७ कात्तिक २७ मा सचिवमा बढुवा भएकी थिइन्।"
परराष्ट्रमन्त्री आरजुले भनिन्  ओलीजीले महिला प्रधानमन्त्रीको राम्रो कल्पना गर्नुभयो,"धनगढी : परराष्ट्रमन्त्री डाआरजु राणा देउवाले महिला प्रधानमन्त्रीको कुरा नेकपा एमाले अध्यक्ष एवं प्रधानमन्त्री केपी शर्मा ओलीले आफ्नै पार्टीका नेताका लागि बोलेको हुनुपर्ने बताएकी छन् । बिहीबार धनगढीस्थित देउवा निवासमा आयोजित पत्रकार सम्मेलनमा मन्त्री राणाले यस्तो प्रतिक्रिया दिएकी हुन् । काठमाडौंमा गत शनिबार आयोजित युवासँगको अन्तरक्रियामा प्रधानमन्त्री ओलीले महिला प्रधानमन्त्री बनाउन चाहेको बताएका थिए। महिला प्रधानमन्त्रीको कुरा ल्याइ दिएकोमा ओलीजीलाई धन्यवाद । यसले एउटा तरंग त ल्यायो तर, उहाँले मलाई प्रधानमन्त्री बनाउने कुरा गर्नु भएको होइन,आफ्नै पार्टीको महिलाका लागि होलाजस्तो लाग्छ देउवाले भनिन्। उनले आफ्नो पार्टीभित्रको हैसियत आफूलाई थाहा भएको पनि बताइन । नेपाली कांग्रेस डिसिप्लेन मा चल्ने पार्टी हो । बाहिरबाट हेर्दा एउटा देखिएला तर, मलाई मेरो पार्टीभित्रको हैसियत कति छ ? मलाई थाहा छ । प्रधानमन्त्री बन्न संसदीय दलको नेता पनि बन्नुपर्छ । त्यो राम्रो कल्पना हो । प्रधानमन्त्री ओलीजीलाई धेरैधेरै धन्यवाद दिन चाहन्छु किनकी उनले नेपाली समाजको एउटा राम्रो इम्याजिनेसगर्नु भएको छ,'परराष्ट्र मन्त्रीले भनिन् । उनले कांग्रेसको अबको प्रधानमन्त्री शेरबहादुर देउवा नै रहेको बताइन् । परराष्ट्रमन्त्री राणाले भनिन्,हाम्रो पार्टीबाट अबको प्रधानमन्त्री पार्टी सभापति शेरबहादुर देउवा नै हो । एमाले र कांग्रेसबीच सहमति नै भएको छ नि,दुई वर्ष ओलीजीले चलाउने।' उनले आफ्नो भारत भ्रमणका क्रममा पश्चिमको महाकाली नदीमा दुईवटा पक्की पुल निर्माण गर्नेबारे छलफल भएको पनि जानकारी दिइन्। बैतडीको झुलाघाट र डेडेल्धुराको परसुराममा पक्की पुलका लागि मोदी जिलाई भनेको छु। उहाँले आफ्नो उत्तराखण्ड राज्यको सरकारसँग कुरा गर्छु भन्नुभएको छ,'देउवाले भनिन्। उनले कैलालीको गेटामा उपकरणका लागि बजेटमा पुनरावलोकन हुने बताइन् । कैलालीको गेटामा बनिरहेको मेडिकल कलेजको पूर्वाधार बनिसकेको छ । डाक्टरहरूको टोली आएर बजेट कम भयो पनि भन्नुभएको छ । उपकरणहरूका लागि यसपालिको बजेटमा पुनरावलोकन गरिनुपर्छ,म त्यसमा प्रयास गर्नेछ,' देउवाले भनिन्। उनले देशमा संकट पर्दा एमाले र कांग्रेस मिलेको इतिहास रहेको बताइन् । देशमा जबजब संकट आउँछ,तबतब कांग्रेस र एमाले मिलेर देशलाई अगाडि बढाउँछन्,चाहे त्यो जनआन्दोनका बेला होस्,चाहे शान्ति प्रक्रियाका बेला होस,'देउवाले भनिन् । मन्त्री राणा बुधबार गौरा बिसर्जनका लागि धनगढी आएकी हुन् । उनले बुधबार नै गौरीको पुजन गरि बिसर्जन गरिसकेकी छन् । परराष्ट्रमन्त्री देउवा आजै काठमाडौं फर्किसकेकी छन्।"
यस्तो छ अर्यालको नायब सुब्बादेखि मुख्यसचिवसम्मको यात्रा,"काठमाडौं : सरकारको मुख्यसचिवमा एकनारायण अर्याल नियुक्त भएका छन्। बिहीबार बसेको मन्त्रिपरिषद् बैठकले गृहसचिव अर्याललाई मुख्यसचिवमा नियुक्त गरेको हो। मुख्यसचिव अर्याल २०४६ माघ ४ गते निजामती सेवामा प्रवेश गरेका थिए। उनले नायब सुब्बाबाट सरकारी सेवामा प्रवेश गरेका हुन्। २०५१ फागुन ४ गते शाखा अधिकृत नियुक्त भएका अर्याल २०५८ माघ ६ गते उपसचिव भएका थिए। त्यसपछि उनी २०६७ फागुन १९ गते सहसचिव र २०७६ फागुन १८ गते सचिवमा नियुक्त भएका थिए। अहिलेसम्म उनले निजामती सेवामा ३४ वर्ष ७ महिना ९ दिन बिताइसकेका छन्। अर्याल यसअघि मकवानपुर, काठमाडौं र तनहुँको प्रमुख जिल्ला अधिकारी भइसकेका छन्। उनले गृह मन्त्रालयमा सहसचिवको रूपमा रहँदा गृह प्रशासन सुधार, योजना निर्माण र त्यसको कार्यान्वयनमा महत्त्वपूर्ण योगदान गरेका थिए। उनले २०७२ सालमा उत्कृष्ट निजामती सेवा पुरस्कार पाएका थिए। उनी भारतको कोलकत्तास्थित महावाणिज्यदूत भएका थिए भने काठमाडौं महानगरपालिकाको प्रमुख प्रशासकीय अधिकृतको रूपमा पनि काम गरेका छन्। उनी यसअघि संघीय मामिला तथा सामान्य प्रशासन मन्त्रालय, श्रम तथा रोजगार मन्त्रालय र प्रधानमन्त्री तथा मन्त्रिपरिषद्को कार्यालयको सचिवको जिम्मेवारी सम्हालिसकेका छन्। उनी २०८० फागुन ३० गतेदेखि गृह मन्त्रालयको सचिवको रूपमा कार्यरत थिए। अर्याल सरुवा भएर गएका निकायमा सुधारका प्रयास गर्ने राष्ट्रसेवकमा रूपमा चिनिन्छन्। गृहको सचिवमा बनेपछि उनले अध्यागमन प्रशासनमा सुधारका आयोजना ल्याएका थिए। अध्यागमन प्रशासनलाई अत्याधुनिक, प्रविधिमैत्री र व्यावसायिक बनाउने कामको सुरुवात गरेका थिए। अध्यागमन सेवा प्रवाहलाई थप व्यवस्थित, पारदर्शी, सूचना प्रविधि मैत्री एवं विश्वसनीय तथा उच्च सुरक्षासहितको जोखिमरहित अन्तर्राष्ट्रिय स्तरको समकक्षतामा पुर्याउने गरी अध्यागमन प्रशासन सुधार योजना उनले ल्याएका थिए। त्यस्तै मन्त्रालयमा तर्जुमाको क्रममा रहेका ऐन, नियमावली, कार्यविधि तथा निर्देशिका निर्माणको लागि क्यालेन्डर निर्माण गरी कार्य गर्ने व्यवस्थाको सुरुवात, हातहतियार तथा खरखजानासम्बन्धी प्रचलित कानुनमा सुधारको लागि कार्यदल गठन गरी प्रतिवेदन पेस भएको र सोको संशोधनको प्रक्रिया प्रारम्भ गरेको, कैदी बन्दीको माफी मिनाहा तथा कैद कट्टीसम्बन्धी कार्यविधि स्वीकृत गरेको, आन्दोलन, हडताल विरोध प्रदर्शनका क्रममा हुने क्षतिको मूल्याङ्कन तथा परिपुरणसम्बन्धी कार्यविधि जारी गरी कार्यान्वयन गरेको, नागरिकता सिफारिसको कार्यलाई सहज र प्रविधिमैत्री बनाउने, प्रहरीको फरेन्सिक क्षमता अभिवृद्धि गर्न उपकरण तथा प्रविधि जडानको लागि अन्तर्राष्ट्रिय सहयोगको लागि समन्वयलगायतका काम उनले गरेका थिए।"
छानबिन समितिले दिएका प्रतिवेदन समीक्षा गर्ने बेला आएको छ : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले हवाई दुर्घटनापछि बनेका छानबिन समितिहरूले दिएका प्रतिवेदन तथ्य परक छन् या छैनन् भन्ने विषयमा समीक्षा गर्ने बेला आएको बताएका छन्। बिहीबार वायु सेवा सञ्चालक सेवा संघ नेपालद्वारा आयोजित हवाई सुरक्षासम्बन्धी दुई दिने कार्यशाला गोष्ठीलाई सम्बोधन गर्दै मन्त्री पाण्डेले यस्तो बताएका हुन्। उनले नेपालको हवाई दुर्घटनापछि छानबिन गर्न बनेका समिति कत्तिको सत्य र तथ्यमा आधारित छन ? त्यसबारे समीक्षा गर्नुपर्ने बेला आएको बताए। 'हवाई दुर्घटनापछि छानबिन समिति बन्ने गरेका छन्। बनेका छानबिन समिति कत्तिको सत्य,तथ्यमा आधारित छन् त्यसको समीक्षा गर्ने बेला आएको उनको भनाइ छ । उनले भने,'यदि दिएका प्रतिवेदन तथ्य परक थिए भने त्यसको कार्यान्वयन किन हुन सकिरहेको छैन ? उनले त्यसबारे सोच्नुपर्ने बेला आएको छ । ' उनले आन्तरिक हवाई यात्रुहरूमा समेत उड्डयन क्षेत्रप्रतिको विश्वासमा क्षयीकरण भएको बताए। मन्त्री पाण्डेले यसबारेमा सरोकारवाला निकायहरू गम्भीर र सचेत बन्नु पर्नेमा जोड दिए।"
सङ्क्रमणकालीन न्यायसम्बन्धी कानुनको अमेरिकासहित दस देशद्वारा स्वागत,"काठमाडौं : नेपालको संघीय संसद्का दुवै सदनबाट सर्वसम्मतरूपमा पारित बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग ऐन २०७१ (संशोधन) विधेयकको संयुक्त राज्य अमेरिकासहित विभिन्न १० देशले स्वागत गरेका छन्। अमेरिका, स्विजरल्याण्ड, अस्ट्रेलिया, संयुक्त अधिराज्य बेलायत, नर्वे, जापान, फिनल्याण्ड, युरोपियन युनियन, जर्मनी र फ्रान्सले आज संयुक्त विज्ञप्ति सार्वजनिक गर्दै उक्त विधेयकको स्वागत गरेका हुन्। ती देशले पीडितको हितका लागि नेपाल सरकारलाई मद्दत पुयाउने सम्भावित संयन्त्रको खोजी गर्ने उल्लेख गरेका छन्। निर्णय प्रक्रियामा पीडितको निरन्तर सहभागिताले सत्य निरूपण तथा मेलमिलाप ऐनको प्रभावकारी कार्यान्वयनमा सहयोग पुयाउने विज्ञप्तिमा उल्लेख छ। 'हामी यस प्रक्रियाको प्रारम्भिक चरणमा छौं। भविष्यमा चाल्नुपर्ने सम्भावित कदमको सम्बन्धमा मूल्याङ्कन गर्न सकियोस् भनी हामी हस्ताक्षरकर्ता सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगलाई प्रभावकारी रूपमा काम गर्न सघाउन केकस्ता विशेष आवश्यकता छन् भन्ने विषयमा नेपाल सरकारबाट जान्न तत्पर छौँ,' विज्ञप्तिमा उल्लेख छ। नेपालको इतिहासको यस खण्डलाई सफल निष्कर्षमा पुर्याउन सबै सरोकारवाला एकजुट भएर लाग्नुपर्ने बेला आएको ती देशले जनाएका छन्। प्रतिनिधिसभा र राष्ट्रियसभाबाट पारित उक्त विधेयक राष्ट्रपति रामचन्द्र पौडेलले आज प्रमाणीकरण गरेका हुन्।"
"एमालेको सचिवालय बैठक आज बस्दै, तेस्रो चरणको कार्यक्रम सार्वजनिक गर्ने तयारी","काठमाडौं : नेकपा एमालेको सचिवालय बैठक आज बस्ने भएको छ। पार्टी कार्यालय च्यासलमा दिउँसो १ बजेका लागि बैठक बोलाइएको प्रचार विभाग प्रमुख राजेन्द्र गौतमले जानकारी दिए। उनका अनुसार बैठकमा पार्टीको वार्षिक कार्ययोजना र समसामयिक राजनीतिक प्रस्ताव, सरकारको कामको समीक्षा, तेस्रो चरणको पार्टीको सांगठनिक कार्यक्रम सार्वजनिक गर्ने विषयमा छलफल केन्द्रित हुनेछ। एमालेले सरकार र सांगठनिक गतिविधि सँगसँगै लगेर जनतामाझ पुग्ने लक्ष्य राखेको छ। पछिल्लो समय एमालेले पार्टीलाई चलायमान बनाइरहेको छ। मिसन ग्रासरुट, झुलाघाट चिवाभञ्ज्याङ संकल्प यात्रा चलाएको एमालेले हाल सरकारको नेतृत्व गरेपनि मिसन ८४ मा केन्द्रित देखिएको छ। मिसन ८४ लाई मध्यनजर गर्दै तीनै तहका जनप्रतिधिको कामलाई योजनाबद्ध रूपमा अघि बढाउनु अध्यक्ष केपी शर्मा ओलीले निर्देशन दिएका छन्। एमालेले यसअघि २०८१ सालमा संगठन र सदस्यता विस्तार गर्ने, पार्टी शुद्धीकरण र सुदृढीकरण अभियान चलाउने गरी कार्ययोजना तयार पार्ने निर्णय गरेको थियो। एमालेको यस अगाडि बसेको सचिवालय बैठकले मिसन ८४ लाई केन्द्रित गरी ठूलो संख्यामा केन्द्रीय सदस्य र पदाधिकारीहरूको जिम्मेवारी हेरफेर, प्रतिनिधिसभा र प्रदेशसभा निर्वाचन क्षेत्रमा केन्द्रित गरेको छ। पार्टीलाई बलियो र निर्णायक शक्तिका रूपमा स्थापित गर्ने संकल्प गरेको जनाउँदै पार्टीको समग्र कामलाई पनि सोही उद्देश्यअनुरूप अघि बढाउन नेता कार्यकर्तालाई एमाले नेतृत्वको निर्देशन छ। एमाले र कांग्रेसका बीचमा भएको ७ बुँदे सहमतिबाट जनतामा नयाँ प्रकारको आशाको सञ्चार भएको एमालेको दाबी छ। पार्टी अध्यक्षको नेतृत्वको सरकारले समृद्ध नेपाल, सुखी नेपालीको आकांक्षाअनुरूप विकास र समृद्धिका कामहरूलाई योजनाबद्ध रूपमा अघि बढाउन सुरु गरेको एमालेको भनाइ छ। राजनीतिक स्थायित्वका लागि संविधानमा आवश्यक संशोधन, आर्थिक गतिविधिलाई चलायमान बनाउने, राष्ट्रिय सहमतिको सरकारको नेतृत्व सरकार गठन भएको मितिले दुई वर्षसम्म अध्यक्ष आफूले र त्यसपछि २०८४ मंसिरमा हुने आमनिर्वाचनसम्म नेपाली कांग्रेसका सभापति शेरबहादुर देउवाले गर्ने लगायतका सहमति भएको सार्वजनिक रुपमा ओलीले जानकारी गराइसकेका छन्।"
नेपाल बंगलादेश र श्रीलंका बन्ने प्रचण्डको अभिव्यक्तिमा आपत्ति जनाउँदै गगन थापाले भने उत्तेजनाले तपाइँलाई पनि जलाउँछ,काठमाडौं : नेपाली कांग्रेसका महामन्त्री गगनकुमार थापाले एकछिनको लाभको लागि उत्तेजनाको राजनीति नगर्न माओवादी केन्द्रका अध्यक्ष पुष्पकमल दाहाल 'प्रचण्ड'लाई सुझाव दिएका छन्। बिहीबार प्रतिनिधिसभा बैठकको विशेष समयमा बोल्दै महामन्त्री थापाले नेपाल पनि बंगलादेश र श्रीलंकाजस्तै हुनसक्ने दाहालको अभिव्यक्तिप्रति आपत्ति जनाउँदै एकछिनको लाभको लागि उत्तेजनाको राजनीति नगर्न सुझाव दिए। उनले एकछिनको लाभको उत्तेजनाले आफैंलाई जलाउनसक्ने बताए। प्रतिपक्षी दल समग्र प्रणालीको नभई सरकारको मात्रै प्रतिपक्षी भएको भन्दै थापाले प्रतिपक्षी दलले आफ्नो क्रियाकलापप्रति गम्भीर हुनुपर्ने बताए। उनले सहकारी ठगी प्रकरणमा आफूहरूकै कारण छानबिन समिति गठन भएको र प्रमाण पनि दिएको बताए। जसका कारण ९ मिनेटमा स्पष्ट पार्ने दाबी गरेका रवि लामिछानले छानबिन समितिमा ९ घण्टासम्म बयान दिनुपरेको उनले टिप्पणी गरे। छानबिन समितिप्रति आफूहरूको पूर्ण विश्वास रहेको भन्दै थापाले तथ्य र प्रमाणको आधारमा फैसला आउने दिन कुरेर बसेको बताए। त्यस्तै थापाले नीतिगत निर्णयका आधारमा भ्रष्टाचारीलाई जोगाउने काम कुनै हालतमा स्वीकार्य नहुने बताए।
दुई ठूला दलले संविधानमाथि घात गर्ने योजना बनाएको छ : दाहाल,"धनगढी : पूर्व प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहालले पहिलो र दोस्रो दल मिलेर संविधानमाथि घात गर्ने योजना बनाएको आरोप लगाएका छन्। सुदूरपश्चिम प्रदेश स्तरीय परामर्श बैठक सकेपछि आयोजना गरिएको पत्रकार सम्मेलनमा बोल्दै दाहालले यस्तो बताएका हुन्। दाहालले पार्टीभित्र कुनै विवाद नरहेको बताए। उनले आफ्नो पार्टीको भन्दा पनि पत्रकारहरूलाई माओवादीभित्रको चिन्ता देखिने गरेको बताए। अहिले नेतृत्व परिवर्तनको कुनै कुरा आएको छैन। तपाईँहरूले भन्नुभएको प्रभाकर कमरेडले ल्याएको प्रस्तावको कुरा गर्नु भएको होला। उहाँले नेतृत्व परिवर्तनको कुरा ल्याउनुभएको होइन, नेतृत्वलाई अझ बलियो र चलायमान बनाउने कुरा ल्याउनुभएको हो, दाहालले भने। पार्टीको सुदूरपश्चिम प्रदेशस्तरीय परामर्श बैठक बुधबारदेखि धनगढीमा सुरु भएको थियो। बैठकमा केन्द्रीय पदाधिकारीसहित प्रदेशका केन्द्रीय सदस्य र प्रदेश पदाधिकारीहरूको सहभागिता रहको थियो। माओवादीले बागमती, उपत्यका विशेष प्रदेश, सम्पर्क समन्वय प्रदेश र गण्डकी प्रदेशको बैठक सम्पन्न गरिसकेको छ। प्रदेश परामर्श बैठकपछि माओवादीको केन्द्रीय कमिटी बैठक बस्नेछ। केन्द्रीय कमिटीले ठोस निर्णय गरेर जनतामा जाने माओवादीको तयारी छ।"
सहकारी ठग्दै विदेश भागेकाहरू कहिले पक्राउ पर्छन् ?,"काठमाडौं : रगत र पसिनाको कमाईबाट दुईचार पैसा ब्याज आउने आसमा सर्वसाधारणले सहकारीमा पैसा जम्मा गरे। तर, त्यही रकममा केहीको रजाई चल्यो। सहकारी डुबाए, आफू विदेश भागे। सहकारी संस्था बचत रकम दुरुपयोग सम्बन्धमा छानबिन गर्न बनेको संसदीय विशेष समितिले साउन २१ गते गृह मन्त्रालयलाई लिखित रूपमै निर्देशन दियो विदेश भागेका सहकारीका सञ्चालक, अध्यक्ष र कार्यकारी निर्देशकहरूलाई उपस्थित गराउनु। तर, उनीहरू अझै पक्राउ परेका छैनन्। इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीले हुलाकमार्फत आफ्नो जवाफ पठाए। अन्य फरार व्यक्तिहरू समितिको सम्पर्कमा आएका छैनन्। नेपाल प्रहरीले भारतमा भएका बाहेक अरू देशमा रहेका नागरिकहरूलाई नेपाल ल्याउन त्यति सहज नदेखिएको बताएको छ। देश बाहिर भएकाहरूसँग सोधपुछ भएको छैन सहकारी संस्था बचत रकम दुरुपयोग सम्बन्धमा संसदीय छानबिन विशेष समितिका सभापति सूर्य थापाले देश बाहिर भएकाहरूसँग सोधपुछ गर्न नसकिएको प्रतिक्रिया दिए। गृह मन्त्रालयले देशबाहिर भएका सबैलाई झिकाएर समितिमा ल्याउँछ भन्नेमा हामी आशावादी छौं, थापाले भने, फरार भएका २४ जनामध्ये एक जनाको हुलाकबाट पत्र प्राप्त भएको बाहेक अरू कोही पनि सम्पर्कमा हुनुहुन्न। विशेष समितिले साउन ७ गते गृहमन्त्री, गृहसचिव, प्रहरी महानिरीक्षक सहितको टोलीसँग छलफल गरेको थियो। साउन २१ गते गृह मन्त्रालयलाई विदेशमा फरार भएकाहरूलाई झिकाउन लिखित निर्देशन दिएको थियो। फरार भएकाहरूलाई समयमै ल्याउन पहल गर्ने गृहमन्त्री रमेश लेखक लगायतले प्रतिबद्धता जनाएका थिए। तर, अहिलेसम्म एक जनालाई पनि प्रहरीले समितिमा छलफलका लागि सम्पर्कमा ल्याएको छैन। समितिका सभापति थापाका अनुसार इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीले हुलाकबाट आफ्नो जवाफ पठाएका छन्। त्यही जवाफलाई समितिले सोधपुछको अंग बनाएको छ। बुधबार रातिसम्म विशेष समितिले ४७ वटा बैठक सम्पन्न गरिसकेको छ। २६ वटा बैठक रायसुझावसँग सम्बन्धित र २१ वटा बैठक सोधपुछसँग सम्बन्धित छन्। समितिले विभिन्न जिल्लाका कारागारहरूमा रहेका व्यक्तिहरूलाई समेत झिकाएर सोधपुछ गरेको छ। सहकारीको रकम दुरुपयोग र ठगीसँग सम्बन्धित ५० जना व्यक्तिहरूलाई सोधपुछ गरिएको समितिले जनाएको छ। संसदीय छानबिन समितिको इतिहासमा छोटो अवधिमा धेरैपटक बैठक बस्ने सहकारी विशेष छानबिन समितिले गरेको पाइएको छ। गोर्खा मिडियाका तत्कालीन प्रबन्धक निर्देशक एवं पूर्वउपप्रधान एवं गृहमन्त्री रवि लामिछानेसँग रातको १ बजेसम्म सोधपुछ गरेको थियो। उनलाई १२ घण्टासम्म निरन्तर प्रश्न गरिएको थियो। सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिमा जवाफ दिँदै गोर्खा मिडियाका तत्कालीन प्रवन्धक निर्देशक एवं पूर्व उपप्रधान एवं गृहमन्त्री रवि लामिछाने। ७ सहकारीको १६ अर्ब ठगेर मलेसिया सहकारी ठगीमा सबैभन्दा धेरै नागरिकहरूको रकम अपचलन गर्नेमा सर्वाधिक चर्चित नाम हो, जितेन्द्रबाबु अर्थात् जीबी राई। उनले विभिन्न जिल्लामा रहेका सातवटा सहकारीहरूमार्फत नागरिकको १६ अर्ब रुपैयाँ ठगी गरेको आरोप छ। तर, राईलाई प्रहरीले पक्राउ गर्न सकेको छैन। उनी अहिले मलेसियामा रहेको सरकारी अधिकारीहरूकै दाबी छ। राई स्वर्णलक्ष्मी बहुउद्देश्यीय सहकारी संस्था काठमाडौं, सूर्यदर्शन बचत तथा ऋण सहकारी पोखरा, सुप्रिम बचत तथा ऋण सहकारी संस्था बुटवल, समानता बचत तथा ऋण सहकारी नेपालगञ्ज, सहारा चितवन बचत तथा ऋण सहकारी चितवन र वीरगञ्जको सानो पाइला बचत तथा ऋण सहकारी संस्थाको मुख्य योजनाकार पनि उनै जीबी हुन्। यी सहकारीमा आबद्ध हजारौं नागरिकको रकम अपचलन भए पनि कतिपयको बिचल्ली भएको छ। परिवारै मिलेर १२ अर्ब ठगे अनि बेलायत गए ललितपुरको सुमेरु बचत तथा ऋण सहकारी संस्था लिमिटेडका सञ्चालक अध्यक्ष भरत महर्जनको परिवारै मिलेर १२ अर्ब अपचलन गरेका छन्। यो सहकारीको ललितपुरको धापाखेल र भक्तपुरको गठ्ठाघरमा छ। महर्जनसहित उनकी श्रीमती राजमाया महर्जन, छोरा सचिन महर्जन, छोरी सरला महर्जन र ज्वाइँ निमित्तराज श्रेष्ठ मिलेर सर्वसाधारणको रकम दुरुपयोग गरेका हुन्। महर्जनको पाँचै जना परिवार अहिले बेलायतमा छन्। तर, उनीहरूलाई सम्पर्कमा ल्याउने काम प्रहरीले गरेको छैन। सबै सम्पत्ति बेचेर रकम फिर्ता गर्छु, सरकारले वातावरण बनाइदिनुपर्यो इमेज बचत तथा ऋण सहकारी संस्था बागलुङ र पोखराका संस्थापक अध्यक्ष देवकुमार नेपालीले आफ्नो र श्रीमती छेला नेपालीको नाममा भएको सबै सम्पत्ति बिक्री वितरण गरेर नागरिकको रकम फिर्ता गर्ने लिखित जानकारी सहकारी विशेष छानबिन समितिलाई पठाएका छन्। त्यसका लागि सरकारले वातावरण मिलाइदिन् उनले आग्रहसमेत गरेका छन्। भारतमा रहेका नेपालीले साउन १६ गते हुलाकमार्फत छानबिन समितिलाई पत्र लेख्दै सम्पत्ति बेचेर पैसा फिर्ता गर्न तयार रहेको र त्यसका लागि उचित वातावरण सरकारले मिलाइदिन आग्रह गरेका छन्। नेपालीले पत्रमा भनेका छन्, काठमाडौंको सुकेधारा, पोखराको सिर्जनाचोक, पृथ्वीचोक, बागलुङको महेन्द्रचोक, बुर्तिवाङको दरबारचोक, तल्लो बजार र पुलचोकमा भएको म र मेरो श्रीमतीको नाममा भएको घर र जग्गा बिक्री गर्दा ३ अर्ब जति मूल्यांकन आउँछ, उनले लेखेका छन्, मैले कुल फिर्ता गर्नुपर्ने रकम करिब २ अर्ब छ। यी सबै सम्पत्तिको मूल्यांकन गर्दा दसौं गुणा बढी हुन्छन्। स्वतन्त्र मूल्यांकन गर्न पनि मैले समितिलाई आग्रह गर्छु। नेपाली ढोरपाटन नगरपालिका बुर्तिवाङका मेयरसमेत हुन्। सहकारीकै कारण आफूले सार्वजनिक जीवन ज्यून नपाएको गुनासो गरेका छन्। उनी त्यस नगरपालिकाको दोस्रो कार्यकालका मेयर हुन्। पटकपटक बचतकर्ताको रकम फिर्ता गर्ने प्रयास गरे पनि सुरक्षित हुने खालको वातावरण हुन नसक्दा आफू देश छाड्न बाध्य भएको नेपालीले पत्रमार्फत जानकारी गराएका छन्। संघर्ष समितिलाई ६ महिनाभित्र रकम फिर्ता गर्नका लागि पटकपटक सार्वजनिक प्रतिबद्धता जनाउँदा पनि सरकारले उचित वातावरण नमिलाएको उनको गुनासो छ। नेपालीले सहकारी स्थापनाको १२ वर्षको अवधिमा २ अर्ब रुपैयाँ बचतकर्ताको बचत र ब्याज तिरिसकेको समेत जानकारी गराएका छन्। इमेजकै नाममा राष्ट्रिय सहकारी बैंकमा रहेको ९० करोड रुपैयाँ बचत पनि झिकेर बचतकर्तालाई फिर्ता गरिएको नेपालीले बताएका छन्। रकम फिर्ता गर्ने बचतकर्ताको लाइन बढेपछि समस्या निम्तिएको हो, नेपालीले पत्रमार्फत भनेका छन्, फिर्ता गर्ने तयारीमै थिए तर म र मेरो परिवारलाई ज्यान मार्ने धम्की आउन थालेपछि जीवन जोगाउन घर छाड्न बाध्य भएको हुँ। प्रयास जारी छ तर गाह्रो छ प्रहरी महानिरीक्षक बसन्तबहादुर कुँवरले सहकारीको रकम ठगी गर्ने विदेशमा भएकाहरूलाई झिकाउने प्रयास जारी रहेको प्रतिक्रिया दिए। हामी प्रयासरत छौं, कुँवरले भने, भारतमा भएकाहरूलाई बाहेक अरू देशमा भएकालाई ल्याउन त्यति सहज देखिएको छैन्। उनले कूटनीतिक पहल भइरहेको पनि जानकारी दिए। कुँवरले भारतमा भएका एक जनालाई मात्र सम्पर्कमा ल्याउन सकिएको बताएका छन्। पीडितहरू सडकमा आफूले बचत गरेको पैसा फिर्ता माग्दा पनि कुनै सुनुवाइ नहुँदा पीडितहरूको बिचल्ली भएको सुप्रिम बचत तथा ऋण सहकारी संस्था बुटवलका पीडित एवं संघर्ष समितिका संयोजक विजय नेपालले आक्रोश पोखे। सुप्रिम सहकारी प्रदेश सरकार मातहत पर्छ, उनले भने, तर, लुम्बिनी प्रदेश सरकारले पीडितहरूको माग सम्बोधन गर्नतर्फ केही काम गरेन्। उनले बचतकर्ताहरू प्रदेशको राजधानी देउखुरीमा पुगेर आन्दोलन गरिएको समेत बताए। जति सडक आन्दोलन गरेपनि सरकारले पीडितहरूको माग सुनुवाइ गर्नेतर्फ केही चासो देखाएको छैन, नेपाल भन्छन्, यो देशमा सरकार छ कि छैन ? सहकारी पीडितहरूलाई कुनै महसुस भएको छैन। रुपन्देही क्षेत्रमा ९ हजार बचतकर्ता भए पनि प्रहरीमा २ हजार ८ सय ३१ जना बचतकर्ताहरूले जाहेरी दिएका छन्। १ अर्ब ३ करोड रुपैयाँ अपचलन भएको नेपालले बताए। दुई वर्षदेखि आन्दोलनरत सुप्रिम सहकारी बचत तथा ऋण सहकारी संस्था बुटवलका पीडितहरू लुम्बिनी प्रदेशको राजधानी देउखुरीमा धर्ना दिँदै। तस्बिर : केशरराज क्षेत्री पीडितहरूले मुख्यमन्त्री तथा मन्त्रिपरिषद् कार्यालय, कृषि भूमि व्यवस्था तथा सहकारी मन्त्रालय र प्रदेश सहकारी रजिष्ट्रारको कार्यालयमा ज्ञापनपत्र बुझाएका छन्। विगत दुई वर्षदेखि दुःख गरेर बचत गरेको रकम फिर्ता माग्नैका लागि सडक आन्दोलनमा उत्रनुपरेको पीडितहरूले गुनासो गरेका छन्। आफूहरूको आन्दोलन र मागप्रति कुनै पनि राजनीतिक दलहरूले साथ नदिएको संयोजक नेपालले गुनासो पोखे। सहकारीको रकम विभिन्न व्यक्ति र कम्पनीका नाममा पठाउने मुख्य आरोपी पूर्वअध्यक्ष जीबी राई र बुटवलस्थित मुख्य कार्यालयका व्यवस्थापक सागर केसीसहित ९ जना अहिले फरार छन्। कहिले पूरा होलान् पीडितका माग ?"
शिक्षामन्त्री भट्टराईलाई सञ्चारकर्मीको सुझाव,"काठमाडौं : शिक्षा क्षेत्रको सुधार तथा देखिएका समस्या पहिचानका लागि शिक्षा, विज्ञान तथा प्रविधिमन्त्री विद्या भट्टराईले शिक्षा पत्रकारहरूसँग सुझाव माग गरेकी छन्। बुधबार सञ्चारकर्मीसँगको भेटमा मन्त्री भट्टराईले शिक्षामा सुधार कसरी गर्न सकिन्छ भन्ने कुरामा सुझावका लागि छलफल गरेकी हुन्। कार्यक्रममा उपस्थित शिक्षा पत्रकारहरूले शिक्षा क्षेत्रको भएका विकृति सुधाार गर्नुपर्ने कमी कमजोरीहरूलाई मन्त्री भट्टराईसमक्ष औंल्याइदिएका थिए। उनले ती समस्या समाधानका लागिसम्बन्धित निकायका व्यक्तिहरूको समर्थन र सहयोग आवश्यक हुने बताइन्। पत्रकारहरूको छलफलपछि उनले आफूमन्त्री भएपछिका काम र योजनाका बारेमा पत्रकारहरूलाइ जानकारी गराइन्। मन्त्रालयले विश्वविद्यालयको निर्देशन दिन सक्दैन मन्त्रालयले विश्वविद्यालयलाई सधैँ मन्त्रालयले हस्तक्षेप गर्न नसक्ने मन्त्री भट्टराईले बताइन्। उनले विश्वविद्यालयका आफ्नै जिम्मेवारी दायित्व भएको बताइन्। सबै कुरा मन्त्रालयले गर्ने भए उपकुलपति, रेक्टर, रजिस्ट्रार, विभागीय प्रमुख, पाठ्यक्रम निर्देशकहरू किन चाहियो ? भन्दै प्रश्न गरिन्। शिक्षाका सबै निकायमा नेतृत्व गर्नकै लागि पदाधिकारी बनाएर पठाएको भन्दै विश्वविद्यालय कस्तो बनाउने र कसरी सञ्चालन गर्ने भन्ने स्पष्ट योजना विश्वविद्यालयसँग हुनुपर्ने बताइन्। शिक्षामन्त्री भट्टराईले विश्वविद्यालयमा हुने राजनीतिक हस्तक्षेप रोक्न राजनीतिक दलहरूको प्रतिबद्धता नआएसम्म मन्त्रालयले केही गर्न नसक्ने बताएकी छिन्। त्यसका लागि राजनीतिक दलहरूसँग छलफल गरेको उनले बताइन्। उनले शैक्षिक सुधारका विषयमा राजनीतिक दलका शीर्ष तहका नेताहरूसँग छलफल गरेको जानकारी गराउँदै त्रिभुवन विश्वविद्यालयभित्र भइरहेको अवस्थालाई राजनीतिक दलहरूको प्रतिबद्धता नआउन्जेलसम्म मन्त्रालयले मात्र केही गर्न नसक्ने उनको भनाइ छ। शिक्षा मन्त्रालयले विश्वविद्यालयलाई धेरै हस्तक्षेप गर्न सक्दैन। यसमा हामी स्पष्ट पनि हुनुपर्छ। आफ्नो ऐन एउटा छ। उसको कानुन छ। अनि हामीले जतिबेला पनि हस्तक्षेप गर्न सक्दैनौं। अफ्ठ्यारो पर्दा साथ दिने हो। सहयोग गर्ने हो। उहाँहरूले गर्नुभएको कामको निगरानी गर्ने हो। यहाँनेर कमी गर्नुभयो भन्नेकुराको इन्टर्नभेन गर्ने हो। तर जतिबेला पनि मन्त्रालयले निर्देशन दिन सक्दैन। पदाधिकारीको दायित्व के हो ? जिम्मेवारी के हो ? भिसी किन चाहियो ? सबैंकुरा मन्त्रालयले गर्ने हो भने भिसी किन चाहियो ? रेक्टर, रजिस्टार किन चाहियो ? डिन किन चाहियो ? विभागीय प्रमुख, पाठ्यक्रम निर्देशकहरू किन चाहियो ? त्यो सबै भनेको त्यहाँँ नेतृत्व गर्नुहोस् भनेर जिम्मेवारी दिइएको हो नि त। उहाँहरूले नेतृत्व गर्ने हो भने उहाँहरूसँग योजना हुनुपर्छ। अस्ति त्यही थ्रेट ठान्ने र आज उहाँहरूलाई नै साथी बनाउने कुराको जवाफ उहाँहरूले दिने हो। मन्त्री भट्टराईले भनिन्।"
एमाले बैठकको निष्कर्ष : बंगलादेश र श्रीलंका बनाउने प्रचण्डको अभिव्यक्ति आवेगपूर्ण र गैरजिम्मेवार,"काठमाडौं : नेकपा एमालेले माओवादी केन्द्रका अध्यक्ष पुष्पकमल दाहालको अभिव्यक्तिप्रति कडा आपत्ति जनाएको छ। नेपाल पनि बंगलादेश र श्रीलंकाजस्तै बन्ने दाहालको अभिव्यक्तिप्रति एमालेको सचिवालय बैठकले आपत्ति जनाएको हो। विश्वका विभिन्न घटनालाई नेपालसँग जोडेर आवेगपूर्ण अभिव्यक्ति नदिन एमालेले माओवादीलाई ध्यानाकर्षणसमेत जनाएको छ। गत मंगलबार संसदमा नेपाल बंगलादेश र श्रीलंकाजस्तै बन्नसक्ने चेतावनी दिएका थिए। त्यतिमात्र होइन, माओवादीको जारी परामर्श बैठकमा पनि दाहालले यस अभिव्यक्तिलाई दोहोर्याउँदै आएका छन्। बिहीबार पार्टी कार्यालय च्यासलमा बसेको एमाले सचिवालय बैठकले संसदका कतिपय दलहरू खासगरी सत्ताबाट बाहिरिका माओवादीले विश्वका विभिन्न घटनाक्रमलाई नेपालसँग जोडेर दिएको आवेगपूर्ण टिप्पणी र प्रतिक्रिया गैरजिम्मेवार रहेको बताएको छ। एमाले उपमहासचिव प्रदीप ज्ञवालीले त्यस्ता आवेगपूर्ण अभिव्यक्ति नदिन ध्यानाकर्षण गराउने निर्णय भएको बताए। उनले पछिल्लो समय समाजमा अराजकताको प्रवृत्ति देखा पर्न थालेको अवस्थामा सबै दल मिलेर यसको समाधान खोज्नुपर्नेमा बैठकको जोड रहेको बताए। बैठकले पछिल्लो राजनीतिक घटनाक्रमका साथै एमालेकांग्रेस सरकारको संक्षिप्त समीक्षा गर्दै सरकारको प्रारम्भिक कामप्रति सन्तुष्ट व्यक्त गरेको ज्ञवालीले बताए। त्यस्तै बैठकले पार्टीको नयाँ वार्षिक कार्ययोजनाको मस्यौदा तयारीमा सामान्य छलफल गर्दै आगामी पोलिटव्युरो बैठकबाट अन्तिम रूप दिने निर्णय भएको उनले बताए। नयाँ वार्षिक कार्ययोजनामा सदस्यता विस्तार, अभिलेखीकरण, नवीकरण प्रभावकारी बनाउने लगायतका विषयमा समेटिएको ज्ञवालीले बताए। बैठकले भदौ २६ गते स्वर्गीय सुवास नेम्वाङको प्रथम स्मृतिसभा आयोजना गर्ने निर्णय गरेको छ भने प्राकृतिक विपतिमा परी ज्यान गुमाउनेप्रति श्रद्धान्जली र घाइतेको स्वास्थ्यलाभको कामना गर्दै विपद् व्यवस्थापनको कामलाई थप प्रभावकारी बनाउन सरकारको ध्यानाकर्षण गराउने निर्णय गरिएको ज्ञवालीले बताए।"
"एकीकृत समाजवादीका तीन जना वरिष्ठ नेतामा मनोनीत, संविधान संशोधन गर्ने कुचेष्टा भएको निष्कर्ष","काठमाडौं : नेकपा एकीकृत समाजवादीले साना दलको अस्तित्वमाथि आघात पुर्याउने गरी संविधान संशोधन गर्ने कुचेष्टा भएको निष्कर्ष निकालेको छ। बिहीबार काठमाडौंमा बसेको एकीकृत समाजवादीको केन्द्रीय कमिटीले बैठकले साना दलको अस्तित्वमाथि आघात पुर्याउने संविधान प्रदत्त अधिकार कुण्ठित गर्ने तथा समावेशी लोकतन्त्रको मूल मर्म माथि प्रहार गर्ने कुचेष्टाले संविधान संशोधन गर्ने प्रतिगामी चिन्तनहरू प्रकट हुन थालेको भन्दै आपत्तिसमेत जनाएको छ। बैठकले संघीय लोकतान्त्रिक गणतन्त्र संविधान, राष्ट्रिय स्वाभिमान तथा सार्वभौमिकता माथि हुन सक्ने षड्यन्त्र र प्रहारप्रति सचेत हुँदै सम्पूर्ण लोकतान्त्रिक र देशभक्त शक्तिलाई एकजुट हुन अपील गरेको छ। बैठकले मुलुकमा बदलिएको विषम राजनीतिक परिस्थितिलाई गम्भीररूपमा विश्लेषण गर्दै समाजवादी मोर्चा नेपाललाई अझ प्रभावकारी ढंगले क्रियाशील बनाउने प्रतिबद्धता व्यक्त गरेको छ भने पार्टी एकताबारे चलेका हलुका प्रचारबाट प्रभावित नहुन सबैलाई आग्रहसमेत गरेको छ। विचार, सिद्धान्त, राजनीति तथा संगठनका सबै विषयमा खुल्ला छलफलद्वारा सहमति र सहकार्य गर्दै अगाडि बढेरमात्रै कम्युनिष्ट पार्टीहरूका बीच एकता हुने समाजवादीको ठहर रहेका उपाध्यक्ष जगन्नाथ खतिवडाले जानकारी दिए। बैठकले भ्रष्टचारको मुद्दामा हदम्याद राख्नु हुँदैन भन्ने प्रष्ट अडान राख्दै भ्रष्टचारको मुद्दामा हदम्याद नराख्ने कानुन निर्माण गर्न माग गरेको उनले बताए। बैठकले उपनिर्वाचनमा सन्दर्भमा वरिष्ठ उपाध्यक्ष राजेन्द्र पाण्डेको संयोजकत्वमा सबै पदाधिकारी रहेको चुनाव परिचालन तथा व्यवस्थापन समिति गठन गरेको उनले जानकारी दिए। केही दिन यता जारी बैठकले पदाधिकारीलाई पूर्णता दिएको छ भने १ सय ५ सदस्यीय पोलिट्व्युरो चयन गरेको थियो। बैठकले पार्टीका पदाधिकारीलाई स्थायी कमिटी सदस्य मानेर स्थायी कमिटी गठन गरेको खतिवडाले बताए। बैठकले बेदुराम भुसाल, प्रवेश हमाल र घनेन्द्र बस्नेतलाई वरिष्ठ नेतामा मनोनित गरेको छ।"
एकनारायण अर्याल मुख्यसचिवमा नियुक्त,"काठमाडौं : सरकारको मुख्यसचिवमा एकनारायण अर्याल नियुक्त भएका छन्। बिहीबार बसेको मन्त्रिपरिषद् बैठकले गृहसचिव अर्याललाई मुख्यसचिवमा नियुक्त गरेको एक मन्त्रीले बताए। मुख्यसचिव लीलादेवी गड्तौलाले अनिवार्य अवसकास पाउने भएपछि सरकारले अर्याललाई मुख्यसचिवमा नियुक्त गरेको हो। मुख्यसचिव गड्तौला भदौ १५ गतेदेखि अनिवार्य अवकासमा जाँदैछिन्। सरकारले गत साउन १० गते गड्तौलालाई मुख्यसचिवमा नियुक्त गरेको थियो। अर्याल यसअघि मकवानपुर, काठमाडौं र तनहुँको प्रमुख जिल्ला अधिकारी भइसकेका छन्। उनले गृह मन्त्रालयमा सहसचिवको रूपमा रहँदा गृह प्रशासन सुधार, योजना निर्माण र त्यसको कार्यान्यवनमा महत्त्वपूर्ण योगदान गरेका थिए।"
डेडिकेटेड र ट्रंकलाइन विवादका विषयमा संसदीय समिति गठन गर्न एमाले सांसदको माग,काठमाडौं : नेकपा एमालेका सांसद गोकुल बास्काटोले डेडिकेटेड र ट्रंकलाइन विवाद समाधानका लागि संसदीय समिति गठन गर्न प्रस्ताव गरेका छन्। बिहीबार प्रतिनिधिसभाको विशेष समयमा बोल्दै बास्कोटाले सार्वजनिक लेखा समितिमाथि अनुचित दबा दिइएको भन्दै डेडिकेटेड र ट्रंकलाइन विवाद समाधानका लागि संसदीय समिति गठन गर्न प्रस्ताव गरे। उनले तत्कालीन प्रचण्ड सरकारले नै व्यवसायीहरूले डेडिकेटेड र ट्रंकलाइन विद्युत् उपयोग गरेबापतको बक्यौता घटाउने काम गरेको दाबी गरे। डेडिकेटेड र ट्रंकलाइनका विषयमा आफूले बदमासी गरेर अर्कोमाथि हिलो छ्याप्ने काम भएको उनले बताए। बास्कोटाले माओवादी सत्ताबाहिर निस्केपछि रन्थनेर नेपाललाई बंगलादेश बनाउने भन्दै आन्दोलन गर्ने चेतावनी दिएको बताए। त्यस्तै बैठकको विशेष समयमा माओवादी सांसद देवेन्द्र पौडेलले डेडिकेटेड र ट्रंकलाइनको बक्यौता नतिर्न पूर्वप्रधानमन्त्री प्रचण्डले भनेको भए बहस गर्न तयार रहेको तर्क गरे। पौडेलले मुलुकको परिवर्तनका लागि माओवादीले गरेको जनयुद्धको अवमूल्यन नगर्न चेतावनी दिँदै अनमिनको रेकर्ड हेर्न सुझाव दिए। अहिले उठेका प्रश्नहरूलाई विगतका घाउ कोट्याउने गरी परिस्थितिलाई असहज नबनाउन उनले आग्रह गरे। उनले जनताले चलाएको आन्दोलन जनयुद्ध नै भएको जिकिर गरे। पौडेलले टुँडीखेलमा विरोध गरेका युवाहरूको कुनै गल्ती नभएको र अवाज उठाएकै भरमा पक्राउ परेकालाई रिहा गर्न माग गरेका थिए।
मध्यभोटेकोशी जलविद्युत आयोजनाको प्रसारण लाइन निर्माण अगाडि बढाउने सहमति,"काठमाडौं : सिन्धुपाल्चोकमा निर्माणाधीन १०२ मेगावाटको मध्यभोटेकोशी जलविद्युत आयोजनाको प्रसारण लाइन निर्माण अगाडि बढाउने सहमति जुटेको छ। ऊर्जा, जलस्रोत तथा सिंचाइ मन्त्री दिपक खड्का,विद्युत प्राधिकरणका कार्यकारी निर्देशक कुलमान घिसिङ लगायत सरकोरवाला र आयोजनाबीच भएको छलफलमा सहमति जुटेको छ । बाह्रबिसे नगरपालिका५ स्थिति आयोजनाको विद्युतगृहको स्वीचयार्डबाट सोही नगरपालिका३ स्थित प्राधिकरणको बाह्रबिसे सबस्टेसन जोड्ने करिब चार किलोमिटर प्रसारण लाइनमध्ये दुई किलोमिटर लाइन निर्माणमा १४ महिनादेखि स्थानीय बासिन्दाको अवरोध थियो । २२० केभी सिङ्गल सर्किट प्रसारण लाइनका लागि १३ वटा टावर निर्माण गरिएको थियो । तर, बाह्रबिसे नगरपालिका३ र ४ स्थित पलाँतीका स्थानीय बासिन्दाको अवरोधका कारण आयोजनाले २ किलोमिटर तार तान्न सकिरहेको थिएन । उक्त दुई किलोमिटरमा पर्ने प्रसारण लाइनको मार्गधिकारमा १२४ जना जग्गाधनीको जग्गा पर्दछ । छलफलमा आयोजनाले संस्थापक सामाजिक उत्तरदायित्व (सिएसआर)अन्तर्गत नगरपालिकामार्फत बाह्रबिसे नगर अस्पताललाई आर्थिक सहयोग उपलब्ध गराउने सहमति भएको छ । आयोजनाको प्रभावित क्षेत्रअन्तर्गत बाह्रबिसे नगरपालिका३ र ४ वडालाई पनि समावेश गराई अन्य प्रभावित क्षेत्रलाईजस्तै विकास निर्माण कार्यका लागि सहायता उपलब्ध गराउने, प्रसारण लाइनको मार्गधिकार पर्ने जग्गा तथा संरचनाहरुको उचित क्षतिपूर्ति उपलब्ध गराउने सहमति भएको छ । यसैगरी, प्रसारण लाइनको बाँकी रहेको निर्माण तत्काल सुरु गर्ने सहमति जुटेको छ । बुधबार सिन्धुपाल्चोकको बाह्रबिसे नगरपलिका५ जम्बुमा निर्माणाधीन १०२ मेगावाटको मध्यभोटेकोशी जलविद्युत् आयोजना र सबस्टेसन निरीक्षण गर्न आइपुगेका ऊर्जा मन्त्री खड्काले दुई महिनाभित्र मध्यभोटेकोशीबाट विद्युत् उत्पादन सुरु गर्न निर्देशन दिएका थिए। खड्काले आयोजनाले विद्युत् उत्पादन सुरु गरी प्रसारण लाइनमा जोड्न ढिलाइ गर्न नहुने बताएका थिए। मध्यभोटेशीको विद्युत् प्रवाहका लागि अस्थायी रूपमा वैकल्पिक व्यवस्था गरिएको छ । २०० केभी प्रसारण लाइनबाट बाह्रबिसे सबस्टेसनमा पुगेको विद्युत्लाई सोही सबस्टेसनमार्फत १३२ केभीमा झारेर १३२ केभी प्रसारण लाइनबाट प्रवाह गरिने प्राधिकरणले जनाएको छ ।"
राष्ट्रपतिबाट प्रमाणीकरण भयो टीआरसी विधेयक,"काठमाडौं : राष्ट्रपति रामचन्द्र पौडेलले बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग (तेस्रो संशोधन) विधेयक २०८१ (टीआरसी) प्रमाणीकरण गरेका छन्। संघीय संसद्को दुवै सदन (प्रतिनिधिसभा र राष्ट्रिय सभा) बाट पारित भएको टीआरसी विधेयक राष्ट्रपति पौडेलले आज प्रमाणीकरण गरेको राष्ट्रपतिको कार्यालयले जनाएको छ। प्रतिनिधिसभाका सभामुख देवराज घिमिरेले बुधबार सो विधेयक प्रमाणित गरी प्रमाणीकरणका लागि राष्ट्रपतिकहाँ पठाएका थिए। गत साउन ३० मा प्रतिनिधिसभाबाट पारित भएको विधेयक गत भदौ ६ गते राष्ट्रिय सभाले पारित गरेको थियो। राष्ट्रपतिबाट प्रमाणीकरण भएकाले अब विधेयकले कानुनको मान्यता पाउनेछ।"
दुई जहाजहरू ग्राउन्डेड भएपछि मन्त्री पाण्डेले निगमका अध्यक्षलाई सोधे ११ बुँदे स्पष्टीकरण,"काठमाडौं : सरकारले नेपाल वायुसेवा निगमका कार्यकारी अध्यक्ष युवराज अधिकारीलाई ७ दिने स्पष्टीकरण सोधेको छ। संस्कृति पर्यटन तथा सहकारी मन्त्री बद्री पाण्डेले सेवा नै अवरुद्ध हुनेगरी एकैपटक दुईवटै वाइडवडी जहाज सीचेकका लागि पठाएको भन्दै अध्यक्ष अधिकारीलाई स्पष्टीकरण सोधेका हुन्। मन्त्री पाण्डेले अध्यक्ष अधिकारीलाई ११ बुँदे प्रश्न सोधेका छन्। निगमका जहाजहरूको मर्मत तथा सीचेकको कार्य नियमित एवं पूर्वानुमानयोग्य कार्य भएको हुँदा सीचेकमा पठाउँदा सेवा अवरुद्ध नहुने गरी वैकल्पिक व्यवस्था र सेवा निरन्तरताको सुनिश्चित हुनेगरी गर्नुपर्नेमा पर्याप्त समय अगाडि खरिद प्रक्रिया नसक्नुको जवाफ अध्यक्ष अधिकारीसँग मागरिएको छ। सीचेकको समयावधि थप माग्ने तथा सेवा अवरुद्ध हुनेगरी एकैपटक दुवै वटै वाइडवडी जहाज सीचेकका लागि पठाइनुको कारण पनि मन्त्री पाण्डेले सोधेका छन्। 'नेपालमा पर्यटक आवागमनको प्रमुख समय तथा नेपालीहरूको महत्त्वपूर्ण चाडपर्वको सम्मुखमा जहाजहरू पूर्ण क्षमतामा सञ्चालन हुने तथा व्यावसायिक मुनाफासमेत प्राप्त हुने हुँदा रणनीतिक योजना एवं कार्यतालिका बनाई पूर्व तयारीका साथ कार्य गर्नुपर्नेमा सो नगरी जहाजहरू ग्राउन्ड गर्दा निगमलाई पुग्न गएको अपूरणीय वित्तीय घाटा एवं निगमको साखमा पर्न गएको क्षति'बारे अध्यक्ष अधिकारीसँग जवाफ मागिएको छ। यी हुन् अधिकारीलाई सोधिएका ११ बुँदे प्रश्न १निगमका जहाजहरूको मर्मत तथा सीचेकको कार्य नियमित एवं पूर्वानुमानयोग्य कार्य भएको हुँदा सीचेकमा पठाउँदा सेवा अवरुद्ध नहुने गरी वैकल्पिक व्यवस्था र सेवा निरन्तरताको सुनिश्चित हुनेगरी गर्नुपर्नेमा पर्याप्त समय अगाडी खरिद प्रक्रिया नसक्नुको कारण सीचेकको समयावधि थप माग्ने तथा सेवा अवरुद्ध हुनेगरी एकैपटक दुवै वटै वाइडवडी जहाज सीचेकका लागि पठाइको सम्बन्धमा २जहाजको प्राविधिक परीक्षण, पार्टपुर्जा खरिद भवन मर्मत कार्य गराउँदा स्वच्छ प्रतिस्पर्धा, पारदर्शीता तथा गुणस्तरीयता हुने गरी गर्नुगराउनुपर्ने हुन्छ । नेपाल वायुसेवा निगमका हरेकजसो मर्मत सम्भार तथा पार्टपुर्जा खरिदमा व्यापक उजुरी गुनासो आउने गरेका छन् । यसै सन्दर्भमा जहाजको सीचेकको लागि छनौट गर्दा के कति कारणबाट समयमा नै कार्यसम्पन्न गर्न नसक्ने कम्पनीको छनोट गरिएको हो ? यसबाट निगमलाई पुग्न गएको अपूरणीय क्षतिको जिम्मेवारी तपाईँले किन वहन गर्नु नपर्ने हो ? ३ सीचेक कार्यको लागि वायु सेवा निगमका प्राविधिक प्रतिनिधिहरू पठाउँदा आवश्यक भिसा अवधि बाँकी रहेको यकिन गरेर पठाउनुपर्ने सामान्य विषय हो । जहाजको सीचेकको लागि भिसा अवधि सकिन लागेका प्राविधिक टोली पठाउनु र निजहरूलाई बिचमै फिर्ता बोलाई पुनः अर्को टोली पठाउनु भन्दा संस्थागत स्मरण, कार्यप्रतिको जानकारी एवम् लागतको दृष्टिकोणले समेत निजहरूकै भिसा नवीकरण गरी निरन्तरता दिनु उपयुक्त हुनेमा त्यसो नगरी लापरबाही पूर्वक निगमलाई अतिरिक्त वित्तीय दायित्व सिर्जना हुने गरी टोली पठाउनु पर्नुको कारण । ४ नियमित सीचेक गराउनुपर्ने अवस्थाको जहाजलाई थप उडान समयावधि माग गराउनुपर्ने अवस्थासम्म पुर्राष्ट्रियता ध्वजावाहक निगमको नियमित र सुरक्षित उडान प्रतिको विश्वसनीयतामा गम्भीर आँच पुर्याउनुको कारण । ५ नेपालमा पर्यटक आवागमनको प्रमुख समय तथा नेपालीहरूको महत्त्वपूर्ण चाडपर्वको सम्मुखमा जहाजहरू पूर्ण क्षमतामा सञ्चालन हुने तथा व्यावसायिक मुनाफा समेत प्राप्त हुने हुँदा रणनीतिक योजना एवम् कार्यतालिका बनाई पूर्व तयारीका साथ कार्य गर्नुपर्नेमा सो नगरी जहाजहरू ग्राउन्ड गर्दा निगमलाई पुग्न गएको अपूरणीय वित्तीय घाटा एवं निगमको साखमा पर्न गएको क्षतिको सम्बन्धमा । ६ समयबद्ध उडान नगरे बापत निगमलाई विभिन्न समयमा विभिन्न देशमा जरिवाना समेत भएको विषयमा हालसम्म कति पटक कति जरिवाना भएको छ ? सोको विवरण र त्यसको कारण । ७ गत वर्ष निगमको दुबई स्टेसनका कर्मचारीले बैंक खाता विवरणबारे सामान्य जाँचबुझसमेत नगरी ह्याकरबाट ईमेलमार्फत आएको विवरणअनुसार रकम भुक्तानी गरिदिँदा निगमले ठुलो मात्रामा (करिब २ करोड) नोक्सानी व्यहोर्नुपरेको भन्ने विषयमा । ८ निगमको चलअचल सम्पत्तिको यकिन गरी संरक्षण गर्ने कार्यमा कुशल व्यवस्थापन गर्न नसक्नुको कारण । ९ निगमलाई व्यावसायिक रूपमा सञ्चालन गरी नाफामा लैजानुपर्नेमा सो नगरी निगमले लिएको ऋणको साँवा व्याज समेत तिर्न नसकी हाल निगमको ऋण विसं २०८० चैत्र मसान्त सम्ममा करिब ५१ अर्ब २६ करोड पुगेको र समयमै सावा व्याज भुक्तानी नहुँदा निगमलाई थप वित्तीय दायित्व सृजना हुनुमा तपाईँको जिम्मेवारी सम्बन्धमा । १० नेपाल वायुसेवा निगमले अस्ट्रेलियाको सिड्नीमा व्यावसायिक उडानको लागि प्राप्त नगर्दै कर्मचारीहरू खटाई वित्तीय व्याय भार वृद्धि गरिनुमा तापलाईको जिम्मेवारी सम्बन्धमा । ११ ट्विनअटर जहाजहरू नियमित उडान सञ्चालनमा नल्याई निगमको आन्तरिक बजारहिस्सा अत्यन्त न्यून (०३ प्रतिशत) बनाई निगमको साख गिराउनुको कारण ।"
नर्सिङ क्षेत्रको समस्या हटाउन नयाँ कानुन चाहिन्छ : शिक्षा मन्त्री भट्टराई,"काठमाडौं : शिक्षा, विज्ञान तथा प्रविधिमन्त्री विद्या भट्टराईले नर्सिङ क्षेत्रको पढाइका विषयमा देखिएका अन्यौलता हटाउन कानुन आवश्यक रहेको बताएका छन्। बिहीबार प्रतिनिधिसभा बैठकमा सांसदहरूले उठाएका प्रश्नको जवाफ दिँदै मन्त्री भट्टराईले प्राविधिक शिक्षासँग नर्सिङ क्षेत्रको पढाइलाई जोड्न अहिले देखिएका अन्यौलता हटाउन कानुन आवश्यक रहेको त्यसका लागि मस्यौदा तयार भइरहेको बताए। विद्यालय शिक्षा ऐनलाई छिटो पारित गर्न आग्रह गर्दै मन्त्री भट्टराईले यसले मात्रै यस क्षेत्रमा देखिएका समस्या समाधान हुने विश्वास व्यक्त गरे। स्वास्थ्य क्षेत्रमा प्रयाप्त जनशक्ति उत्पादनका लागि स्वदेशमा नै चिकित्सा क्षेत्रको अध्ययनका लागि विभिन्न स्थानमा शिक्षालय स्थापनका साथै कोटा वृद्धिको विषयमा पनि गृहकार्य भइरहेको उनले जानकारी दिए। त्रिभुवन विश्वविद्यालयभित्र हुने बेथिति र समस्या सबैले भोग्नुपरेको भन्दै उनले विश्वविद्यालयलाई स्वायत्त नबनाएसम्म बलियो बनाउन नसकिने धारणा राखे। मन्त्री भट्टराईले एसईईको पुरक परीक्षामा समेत एनजी ल्याउने विद्यार्थीहरूलाई सीपमूलक बनाउनका लागि सिटिईभिटीमार्फत आवश्यक कार्यक्रम तर्जुमा गर्ने बताए।"
साढे १० टन चिनीसहित ट्रक नियन्त्रण,"भैरहवा : भैरहवा भन्सार कार्यालयले भारतबाट अवैध रूपमा भन्सार छलेर भित्राइएको साढे दश टन चिनीसहित ट्रक र चालकलाई नियन्त्रणमा लिएको छ। रुपन्देहीको मायादेवी गाउँपालिको झुलनीपुरबाट बिहीबार बिहान साढे दुई बजे लु २ ख २८३६ नम्बरको ट्रकमा २ सय १० बोरा (साढे १० टन) चिनी पोखरा लैजाने क्रममा बेथरी क्षेत्रबाट बरामद गरिएको भैरहवा भन्सार कार्यालयका प्रमुख नारद गौतमले जानकारी दिए। उनका अनुसार ६ लाख ३० बजार मूल्य बराबरको उक्त चिनीको प्रज्ञापन पत्र, बिलबिजक नभएको अवस्था नियन्त्रणमा लिइएको हो। उक्त क्षेत्रबाट निरन्तर रूपमा भन्सार छली गरेर विभिन्न सामग्री भित्रिने गर्दछ। गत भदौ ८ गते पनि भन्सार कार्यालयले भन्सार छलेर भित्राइएको दुई सय बोरा चिनीसहित ग २ ख १२९० नम्बरको ट्रक नियन्त्रणमा लिएको थियो। कार्यालयका अनुसार नियन्त्रणमा लिइएको मायादेवी गाउँपालिका२ तुलसीपुरका चालक शिवकुमार यादवले सोधपुछका क्रममा ट्रकमा चामल रहेको बताएपछि जाँच गर्दा चिनी बरामद भएको हो। पछिल्लो समयमा भैरहवा भन्सार कार्यालयले धमाधम चोरी पैठारीका विभिन्न सामग्रीहरू नियन्त्रणमा लिइरहेको छ।"
"पूर्वमन्त्री भगवती चौधरीका छोरामाथि आक्रमण, सिक्री लुटेर फरार","विराटनगर : पूर्वमन्त्री भगवती चौधरीका छोरामाथि विराटनगरमा आक्रमण भएको घटना बाहिर आएको छ। गुन्डागर्दीमा संलग्न समूहले सुनसरीको दुहबी नगरपालिका२ घर भएका २८ वर्षीय द्रव्यराज चौधरी र २७ वर्षीय बालकृष्ण चौधरीमाथि विराटनगर महानगरपालिका१० मा आक्रमण गरेको हो। प्लाई खरिद गरेको हिसाबकिताब मिलाउन विराटनगर आएका बेला उनीहरूमाथि भदौ १ गते दिउँसोको आक्रमण भएको प्रहरीले जनाएको छ। द्रव्यराज पूर्वमन्त्री एवं फरवार्ड लघुवित्त वित्तीय संस्थाकी संस्थापक भगवती चौधरीका छोरा हुन्। नेकपा (एमाले)की सांसद भगवती यसअघि महिला, बालबालिका तथा ज्येष्ठ नागरिक मन्त्री थिइन्। आक्रमणमा संलग्न द्रव्यराजको सिक्री लुटेर फरार भएका छन्। द्रव्यराज र बालकृष्ण साथी हुन्। प्रहरीको प्रारम्भिक अनुसन्धानबाट उनीहरूलाई विराटनगर११ का ४७ वर्षीय कान्ता कामत, उनका छोरा २८ वर्षीय पंकज कामत, ३२ वर्षीय रोनाल कँडेल, २७ वर्षीय कालु भनिने रिकेश श्रेष्ठ र २१ वर्षीय प्रशान्त पौडेलले आक्रमण गरेको खुलेको छ। आक्रमणमा संलग्न रोनाललगायतका युवा आपराधिक पृष्ठभूमिका व्यक्तिहरू हुन्। गुण्डागर्दीको राज चलाउन खोज्ने रोनालको समूहले पछिल्लो समय विराटनगरमा आतंक मच्चाइरहेको छ। सत्तारूढ नेपाली कांग्रेसका नेताको संरक्षणमा सर्वसाधारणलाई धम्क्याउने, थर्काउने र आक्रमण गर्ने गरिरहेको हो। कुनै पनि घटनामा संलग्न भएर प्रहरीले कारबाही अघि बढाउन खोज्दा कांग्रेस नेताहरू बाधक बनिदिने गरेको स्रोतको भनाइ छ। राजनीतिक छत्रछायामा आपराधिक धन्दा चलाइरहेको यो समूहमाथि दबाबकै कारण प्रभावकारी ढंगबाट कारबाही भइरहेको छैन। पूर्वमन्त्रीका छोरा र उनका साथीमाथि भएको आक्रमणमा पनि कारबाही नगर्न कांग्रेसका नेताले दबाब दिइरहेको स्रोतले बतायो। विशुद्ध आपराधिक यो घटनालाई सत्तारूढ कांग्रेस र एमालेले राजनीतिकरण गर्न खोजिरहेको पाइएको छ। एमालेले घटनामा संलग्नलाई कारबाही हुनुपर्ने माग गरिरहँदा कांग्रेसले कारबाही नगर्न प्रहरीलाई दबाब दिइरहेको हो। एउटा आपराधिक घटनालाई राजनीतिक रंग भरेर तथ्य मोड्दै आक्रमणमा संलग्न गुन्डा समूहलाई उन्मुक्ति दिने खेल भइरहेको छ। सत्तारूढ दलको दोहोरो दबाबका कारण प्रहरी भने अन्योलमा परेको छ। राजनीतिक संरक्षणकै कारण गुण्डागर्दीमा संलग्नको मनोबल बढेको छ। गुन्डा समूहले विभिन्न आपराधिक घटना गराइरहँदा पनि राजनीतिक दबाबमा सामसुम पार्ने गरिएको छ। जसका कारण दिनदहाडै व्यक्तिमाथि आक्रमण गर्ने र कानुन हातमा लिने समूह सक्रिय हुन थालेको छ। रोनालको समूहले फड्का र सट्टेबाजीको धन्दा पनि चलाइरहेको सूचना प्रहरीलाई छ। एक जना पक्राउ, अरू फरार द्रव्यराजले घटनामा संलग्नविरुद्ध जिल्ला प्रहरी कार्यालय मोरङमा किटानी जाहेरी दिएका थिए। आक्रमणमा संलग्नविरुद्ध ज्यान मार्ने उद्योगको मुद्दामा जाहेरी परेपछि प्रहरीले घटनाको अनुसन्धान अघि बढाएको छ। काले भनिने रिकेश श्रेष्ठ पक्राउ परेका छन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले श्रेष्ठ पक्राउ परेको र अरु फरार रहेको बताए। भागेकाको खोजी जारी रहेको उनको भनाइ छ। घटनामा संलग्नविरुद्ध ज्यान मार्ने उद्योगमा जाहेरी आएको छ। १ जना पक्राउ परेका छन्। फरार रहेकाले अरूको खोजी भइरहेको छ, डीएसपी बस्नेतले भने। आक्रमणबाट द्रव्यराजको आँखा, अनुहार तथा बालकृष्णको टाउको, मुखलगायत शरीरका विभिन्न भागमा चोट लागेको छ। विराटनगरकै कोशी अस्पतालमा उपचार गराएको द्रव्यराजले बताए। उनका अनुसार एउटा समूहले चारैतिरबाट घेरा हालेर हेल्मेट, इँटालगायतले आक्रमण गरेको हो। द्रव्यराजले आफ्नो २ तोला सुनको सिक्री लुटिएको दाबी गरेका छन्। आक्रमण मात्रै गरेनन्, उनले भने, मेरो सिक्री पनि लुटेर फरार भए। किन भयो घटना ? घटनामा संलग्नमध्ये कान्ता कामतको विराटनगर१० मा मनोकामना प्लाई हाउस नामक फ्याक्ट्री छ। द्रव्यराजले कोठा मर्मत गर्न र टेबल बनाउन साउन अन्तिम साता फ्याक्ट्रीबाट प्लाई खरिद गरेर लगे। प्लाईको ३६ हजार रुपैयाँ तिरेको उनी बताउँछन्। तर, फ्याक्ट्रीका सञ्चालकले भनेजस्तो प्लाई पठाएनन्। १२ एमएमको भनेकोमा १६ एमएमको पठाएछन्। वाटरप्रुफ भनेकोमा नर्मल पठाएछन्, उनले भने, सामान गलत आएको कुरा मिस्त्रीले बताएपछि फ्याक्ट्री सञ्चालकसँग कुरा गरें। २ दिनपछि सामान फिर्ता गरेर पैसा लैजानु भनेर भनेका थिए। सञ्चालकसँग कुरा भइसकेपछि उक्त प्लाई आफैंले गाडीमा लोड गरेर दुहबीबाट विराटनगर पठादिएको द्रव्यराज बताउँछन्। उनका अनुसार सामान फिर्ता लिएका फ्याक्ट्री सञ्चालकले पैसा भने ३० हजार मात्रै पठाए। फिर्ता पठाउनुपर्ने ३६ हजार थियो। तर, ३० हजार मात्रै पठाए, उनी भन्छन्, त्यसपछि कुरा गर्दा फ्याक्ट्री सञ्चालकले फोनमै तथानाम गाली गर्न थाले। पैसा फिर्ता दिने कुरै गरेनन्। त्यसपछि मिस्त्रीलाई नै लिएर भदौ १ गते आफू फ्याक्ट्रीमा पुगेको उनले बताए। पैसाको कुरा हुँदै थियो। फ्याक्ट्री सञ्चालकले फिर्ता दिने कुरा पनि गरेका थिए। सबै कुराहरू मिलिसकेपछि दुहबी फर्किनलाई हामी गाडीमा चढ्यौं, द्रव्यराजले भने, त्यहाँबाट निस्किने बेलामा चारैतिरबाट घेरा हालेर आक्रमण गरियो। हामीले भागेर ज्यान बचायौं। त्यसपछि प्रहरीको शरणमा पुग्यौं। आफूहरू निस्किने बाटोमै एम्बुस थापेजस्तो गरेर बसेका युवाहरूले एक्कासि आक्रमण गर्न थालेको उनले बताए। सुरुमा फ्याक्ट्री सञ्चालक कान्ताका छोरा पंकजले हात हाल्नसाथ प्रशान्त लगायतले कुटपिट सुरु गरेको उनको भनाइ छ। एम्बुस थापेजस्तो घेरा हालेर बसेका रहेछन्। हामी निस्किन लागेपछि एक्कासि आक्रमण गर्न थालिहाले, उनी भन्छन्, योजनाबद्ध हिसाबले आक्रमण गरिएको छ। फ्याक्ट्री मालिकले गुन्डा बोलाएर हमला गर्न लगाए। पूर्वमन्त्री चौधरीको दुहबीमा फरवार्ड लघुवित्त छ। उनका छोरा द्रव्यराज फरवार्ड इन्टरप्राइजेज प्रालि नामक सुपर मार्केटका प्रबन्ध निर्देशक छन्।"
दुई महिनापछि पोखराजोमसोम हवाई सेवा सञ्चालन,जोमसोम : गत असार १७ गतेदेखि बन्द (पोखराजोमसोम) हवाई उडान सेवा बिहीबारदेखि सञ्चालनमा आएको छ। यसअघि मौसम प्रतिकूलता तथा पर्यटकीय अफ सिजनका कारण नियमित हवाई उडान सेवा ठप्प रहेको थियो। बिहीबारदेखि समिट एयरलाइन्सले उडान भरेको छ। पहिलो दिन एकै जहाजले ५ वटा उडान भरेको जोमसोम नागरिक उड्डयन कार्यालयले जनाएको छ। जोमसोम नागरिक उड्डयन कार्यालयका प्रमुख केशव लम्सालका अनुसार मनसुन समाप्तिसँगै अनुकूल मौसम सुरु भइसकेकाले हवाई सेवा सञ्चालनमा ल्याएको जानकारी दिए। उनका अनुसार हवाई सेवामार्फत ८५ जना भारतीय पर्यटक र ५ जना नेपाली मुस्ताङ आइपुगेको उनले बताए। मनसुन तथा प्रतिकूलतासँगै समिट र तारा एयरले दुई महिनाअघि पोखराजोमसोम नियमित हवाई सेवा स्थगित गरेका थिए। मनसुनका कारण पोखराजोमसोम हवाई सेवा बन्द गरिए पनि आपतकालीन हेली उद्धार भइरहेको थियो भने भीआईपी पर्यटकले हेलिकोप्टर चढेर मुक्तिनाथको दर्शन गर्न आउने गरेका थिए।
धरानमा महिला उद्यमी प्रदर्शनी मेला,"धरान : धरान उपमहानगरपालिकामा बुधबारदेखि तीन दिने प्रथम महिला उद्यमी प्रदर्शनी मेला सुरु भएको छ। सुनसरी उद्योग वाणिज्य संघको ६१ औं स्थापना दिवसका अवसरमा आयोजना गरिएको मेलामा महिलाहरूले उत्पादन गरेका वस्तुको बिक्रीलाई प्राथमिकता राखेर मेलाको आयोजना गरेको आयोजक संस्थाका अध्यक्ष विजय श्रेष्ठले बताए। उद्योग वाणिज्य संघको कार्यालयमा आयोजना गरिएको प्रदर्शनीमा महिलाहरूले उत्पादन गरेका वस्तुहरू बिक्रीमा राखिएका छन्। स्थानीय महिलाहरूले उत्पादन गरेको वस्तुहरूको बिक्री र महिला उद्यमीहरूलाई प्रोत्साहन गर्ने उद्देश्यले मेलाको आयोजना गरिएको मेला संयोजक वर्षा अग्रवालले बताइन। उनले प्रदर्शनी मेलामा महिलाहरूले उत्पादन गरेका लत्ता कपडा, अचार, घ्यू, लगायत महिलाहरूलाई चाहिने ४६ वटा स्टलहरू राखिएको बताइन्। महिला उद्यमी मेलाको उद्घाटन कोशी प्रदेश सरकारकी विभागीय मन्त्री सिर्जना राईले गरेकी छिन्। मेलाको उद्घाटन गर्दै उनले महिलाहरूले उत्पादन गरेका वस्तुहरूको बजारीकरण र महिला उद्यमीहरूलाई प्रोत्साहनका कार्यक्रमहरू प्रदेश सरकारले ल्याउने बताइन्।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती, गण्डकी र कर्णाली प्रदेशका एकदुई स्थानमा भारी वर्षाको पनि सम्भावना रहेको छ। शुक्रबार राति देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मुख्यतया सफा रहने छ। कोशी, बागमती, गण्डकी र कर्णाली प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
महाकाली नदीमा हामफालेर किशोरी बेपत्ता,"दार्चुला : दार्चुलामा महाकाली नदीमा हामफालेर एक किशोरी बेपत्ता भएकी छन्। जिल्लाको नौगाड गाउँपालिका४ सिप्टीकी १७ वर्षीया ममता टमटाले महाकाली नदीमा हामफालेर बेपत्ता भएको जिल्ला प्रहरी कार्यालय दार्चुलाले जनाएको छ। प्रहरी कार्यालय दार्चुलाका अनुसार महाकाली नगरपालिका४ रिङ्नेतालबाट किशोरीले हामफालेर बेपत्ता भएको जिल्ला प्रहरी कार्यालय दार्चुलाका प्रहरी निरीक्षक ज्ञानेन्द्र बहादुर सिंहले बताए। उनले भने,आफ्नै आमासँग गाउँघरबाट बजार आएकी किशोरीले रिङ्नेताल नजिकबाट महाकाली नदीमा हामफालेको हो। घरमा बुवा र दाई गुमाएकी किशोरीले नदीमा एक्कासि किन हामफालिन् भन्ने बारे खुल्न नसकेको प्रहरीले जनाएको छ। बिहिबार दिउसो करिब ४ बजेतिर किशोरीले नदीमा हामफालेको बताइएको छ। उनकी आमाले रोक्दा रोक्दै महाकाली नदीमा ममताले हामफालेको प्रहरीले जनाएको छ। दुई बहिनी र दुई दाजुभाइ रहेकी उनको घरमा बुवा र दाइको पहिले नै निधन भइसकेको छ। उनको खोजीकार्य भइरहेको प्रहरी निरीक्षक सिंहले बताए।"
प्रहरीको ३० वर्षे सेवा अवधि विवाद : सर्वोच्चले छलफलका लागि दुवै पक्षलाई बोलायो,"काठमाडौं : सर्वोच्च अदालतले प्रहरीमा ३० वर्षे सेवा अवधि कार्यान्वयन नगर्न परेको रिटमाथि छलफल गर्न शुक्रबार दुवै पक्षलाई बोलाएको छ। न्यायाधीशद्वय डानहकुल सुवेदी र विनोद शर्माको इजलासले रिटमाथि छिटो सुनुवाइ गर्नुपर्ने ठहर गर्दै भोलि रिट निवेदक र सरकार पक्षलाई छलफलका लागि बोलाउने आदेश दिएको हो। 'सबै रिट निवेदकहरू नेपाल प्रहरीका विभिन्न कार्यालय र पदहरूमा कार्यरत रहेको भन्ने देखिन आएकाले नेपाल प्रहरीका प्रहरी महानिरीक्षक (प्रहरी प्रधान कार्यालय) मार्फत् आजै प्रस्तुत आदेशको जानकारी छिटो सञ्चारद्वार सबै निवेदकहरूलाई गराइ नियमानुअसार पेश गर्नू,'आदेशमा भनिएको छ। नेपाल प्रहरीमा कायम रहेको ३० वर्षे सेवा अवधि हटाउन माग गर्दै प्रहरी वरिष्ठ उपरीक्षक जीवन कुमार श्रेष्ठसहितका २१ जना प्रहरी अधिकारीहरूले सर्वोच्चमा रिट दायर गरेका थिए। उमेर हद बाँकी रहँदा पनि ३० वर्षे सेवा अवधिका कारण अवकाशमा जानुपर्ने भएपछि उनीहरूले अदालत गएका थिए। उनीहरूले दायर गरेको रिटमा ६ भदौमा न्यायाधीश हरिप्रसाद फुयाँलको एकल इजलासले तत्काल ३० वर्षे सेवा अवधि कार्यान्वयन नगर्न अन्तरिम आदेश जारी गरेका थियो। उक्त आदेश रद्दको माग गर्दै सरकारको तर्फबाट गृहमन्त्रालयका सचिव एकनारायण अर्यालले मंगलबार सर्वोच्चमा भ्याकेट दिएका थिए। उक्त भ्याकेटमाथि आज सुनुवाइ गर्दै सर्वोच्चले छलफलका लागि भोलि दुवै पक्षलाई बोलाएको हो। शुक्रबार रिट निवेदक र सरकार पक्षसँग छलफल गरेपछि ३० वर्षे कार्यान्वयन गर्ने कि नगर्नेबारे आदेश हुनेछ।"
बझाङमा भूकम्पको धक्का,बझाङ : बझाङमा भूकम्पको धक्का महसुस भएको छ। अहिले साँझ ७:३४ बजे बझाङको मष्टा गाउँपालिकास्थित मष्टा मन्दिर आसपास केन्द्रबिन्दु बनाएर ४३ म्याग्निच्युडको भूकम्प गएको हो। भूकम्पपछि बझाङबासी त्रसित बनेका छन्। बर्खायाममा ठूलो भूकम्प आएमा वा पटक पटक भूकम्प धक्का महसुस भए ठूलो धनजनको क्षति हुने भूगर्भविद् लोक विजय अधिकारीले बताए। यसअघि बझाङमा ठूलो क्षति पुर्याएको र त्रसित बनाएको भूकम्पले आज फेरि त्रसित बनाएको छ।
"पाँचथरमा विष्फोटमा परी चार बालबालिका घाइते, दुईको अवस्था गम्भीर",फिदिम : पाँचथरको फालेलुङ गाँउपालिका५ डाँडा गाँउका आइतरात केरुङको घरमा बिस्फोट भएको छ। बिस्फोटमा परी चार जना बालबालिका घाइते भएका छन्। घाइतेमध्ये दुई जनाको अवस्था गम्भीर भएको फालेलुङ५ का वडाध्यक्ष भरत खपाङ्गीले जानकारी दिए। विस्फोटमा परी दिलिप साँवाको ११ वर्षीय छोरा दिपसन र २ वर्षीया छोरी प्रिन्सा साँवा गम्भीर घाइते भएका छन्। त्यस्तै सोही घरमा बस्दै आएका ज्ञान बहादुर राईका ११ वर्षीय छोरा पवन राई घाइते भएका छन्। गम्भीर घाइते दिपसन र प्रिन्साको पाँचथर अस्पतालमा उपचार सम्भव नभएपछि झापाको बी एण्ड सी अस्पताल रेफर गरिएको छ। पवन राईको पाँचथर अस्पतालमा उपचार भइरहेको छ। विस्फोटबाट दीपक राईका ७ वर्षीय छोरा सामान्य घाइते भएका छन्। उनको प्राङबुङस्थित स्वास्थ्य चौकीमा उपचार भएको छ। घटनाका विषयमा अनुसन्धान भइरहेको प्रहरीले जनाएको छ। बिहीबार दिउँसो ३:३० बजे विस्फोट भएको स्थानीयको भनाइ छ।
पहिरोले पक्की पुल बगाउँदा कर्णाली राजमार्ग अवरुद्ध,"कालीकोट : कालीकोट र दैलेखको सिमाना दहिखोलामा रहेको पक्की पुल पहिरोले बगाउँदा कर्णाली राजमार्ग पूर्ण रूपमा अवरुद्ध भएको छ। बुधबार राति आएको भीषण वर्षाका कारण कर्णाली राजमार्गको विभिन्न ठाउँमा पहिरो खसेपछि सडक अवरुद्ध भएको हो। राजमार्ग अवरुद्ध भएपछि सवारीसाधन चल्न सकेका छैनन्। राति नै अवरुद्ध भएको राजमार्गमा बिहानै देखि सडक खोल्ने प्रयास गरिए पनि अझै सकिएको छैन। राजमार्गका विभिन्न ठाउँमा खसेको पहिरो पन्छाउन एक हप्ता जति लाग्ने जिल्ला प्रहरी कार्यालय कालीकोटका सूचना अधिकारी तथा प्रहरी निरीक्षक पोषण थापाले बताए। उनले भने, पहिरोले कर्णाली राजमार्गको गगनेखोलामा सडक नै नरहने गरी बगाएको छ। देहिखोलामा आएको पहिरोले पक्की पुल समेत बगाउँदा यात्रुहरूलाई निक्कै गाह्रो भएको छ। यस्तै राजमार्गको सेरीघाट, हुल्म, एसमोडमा पनि पहिरोले सडक अवरुद्ध गरेको छ। बिहीबार बिहानैदेखि पहिरो पन्छाउनका लागि सडक डिभिजन कार्यालयसँगको समन्वयमा डोजर, स्काभेटरहरू परिचालन गरेका छौं। अहिलेसम्म एस मोडमा खसेको पहिरो र ढुंगा पन्छाउन सफल भएपनि गगने खोलामा आएको पहिरोले सडनको कुनै नाम निसान राखेको छैन। युवा निर्माण व्यवसायी खम्ब बहादुर शाहीले गगने खोलामा बेलिब्रिज पुल नलगाई समस्या समाधान नहुने बताए। उनले बर्सेनि यात्रुले कति सास्ती खेपिरहने सम्बन्धित सरोकारवाला निकायले सोच्नु पर्ने बेला आएको बताए। सडक अवरुद्ध भएपछि जुम्ला कालीकोट मुगुबाट सुर्खेत नेपालगन्ज जाने सवारी रोकिएका छन् भने स्याउ बोकेर गएका मालबाहक सवारी पनि रोकिँदा स्याउ कुहिन सक्ने चिन्तामा व्यापारी छन्। सडक डिभिजन कार्यालय जुम्लाले हेर्ने दैखोलाजुम्लाको १०४ किमी क्षेत्र भित्र निरन्तर आइरहेको पहिरोले यात्रा सास्तीपूर्ण बनेको छ। शुभकालिका गाउँपालिका१ छाती जानका लागि निर्माण गरिएको ग्रामीण सडकबाट पानी पर्ने बित्तिकै आउने ढुंगा सहितको भीषण पहिरोले राजमार्गको गगने खोलामा समस्या भएको सडक डिभिजन जुम्लाका प्रमुख चेतन कुमार मण्डलले बताए। भिर परेकाले सडक खुलाउन कम्तीमा ५ दिन लाग्ने देखिएको छ। २ सय ३२ किमि लामो कर्णाली राजमार्ग सुर्खेतजुम्ला सडक वर्षा लागेपछि बेलाबेला पहिरोले अवरुद्ध हुँदै आएको छ। हालसम्म राजमार्गमा पाँच दर्जनभन्दा बढी पहिरो खसे पनि यस वर्षको हालसम्मकै ठूलो पहिरो गगने खोलामा आएको प्रमुख जिल्ला अधिकारी गणेश बहादुर नेपालीले बताए। महत्वपूर्ण कामले घर बाट निस्केका यात्रुहरूले बाटोमा ५६ दिनसम्म सास्ती खेप्नु परेको भन्दै सरोकारवालाहरूको ध्यान जान आग्रह गरेका छन्। बर्सेनि कर्णाली राजमार्गमा यसरी दुःख पाउनु यात्रुहरूका लागि दैनिकी बनेको सामाजिक अभियन्ता हिक्मतजंग मल्लले बताए। सुर्खेत नेपालगन्जदेखि कालीकोट, जुम्ला र मुगु आउने र जुम्ला, कालीकोटदेखि सुर्खेत र नेपालगन्ज जाने सवारीसाधन बिहानैदेखि रोकिएका छन्। अन्य ठाउँमा पनि लेदोसहितको पहिरो झरिरहेकाले पहिरो तथा ढुंगाहरू पन्छाउन कठिन भइरहेको छ। उद्धारमा खटिने सवारी चालकहरू पनि डरै डरले काम गरिरहेको बताउँछन्। यसरी उद्धारमा कार्यमा लागेकाहरू पनि केही समय पहिले पहिरो पुरिएर अकालमै ज्यान गएको छ। बिहानैदेखि सुरक्षा निकाय तथा सडक डिभिजन र अन्य सरोकारवाला निकाय पहिरो हटाउन निरन्तर लागिरहेका छन्।"
चट्याङले दैलेखमा बालकको मृत्यु,"कालीकोट : दैलेख जिल्लाको पश्चिम भागमा पर्ने पिपलकोटको बास्तोलामा चट्याङ पर्दा बालकको मृत्यु भएको छ। गाई, भैँसी, बाख्राको हेरचाहका लागि गोठाला गएका बेला चट्याङ लागेर आठबिस नगरपालिका५ पिपलकोट निवासी दुई वर्षीय बालकको मृत्यु भएको हो। चट्याङ लागेर उनकी ४१ वर्षीया हजुरआमा कमला बिष्ट भने गम्भीर घाइते भएकी छन्। घाइतेको उपचार प्रदेश अस्पताल सुर्खेतमा भइरहेको उनका आफन्त तपेन्द्र थापाले बताए। उनले भने, गोठमा गएका बेला भीषण पानी पर्यो, त्यतिबेलै एक्कासि परेको चट्याङले बालकको मृत्यु भयो हजुरआमा घाइते हुनुभयो। घाइतेको उपचारका लागि नगरपालिकाले सक्दो सहयोग गरिदिन समेत आग्रह गरे। उनका बुवा नविन बिष्ट र आमा पेरमकला बिष्टका एउटा छोरा मात्र हुन्। वडाध्यक्ष बजिरसिंह विश्वकर्माले वडा, नगर सरकारबाट सक्ने जति सहयोग गर्ने बताए। उनले भने, विपदबाट ज्यान गुमाएका र घाइतेका लागि उपचार खर्च छुटाउन वडाबाट सिफारिस गर्नेछु। पिपलकोटवासीले आगामी दिनमा चट्याङबाट जोगिन सचेतनामुलक कार्यक्रम लागु गर्नेछु।"
खहरे खोलाले बगाउँदा बालकको मृत्यु,धरान : अत्यधिक वर्षातका कारण खहरे खोलामा आएको बाढीले बगाएर १४ वर्षीय बालकको मृत्यु भएको छ। बुधबार धरान११ को खहरे खोलामा आएको बाढीले बगाउँदा स्थानीय रोशन लिम्बुको मृत्यु भएको सुनसरीका प्रहरी प्रमुख एसपी बिपिन रेग्मीले बताए। खहरे खोलाएका बालकाको शव प्रहरी फेलापारी पोस्ट्मार्टमका लागि बीपी कोइराला स्वास्थ्य विज्ञान प्रतिष्ठान धरान पठाएको छ। धरानमा बुधबार हाल सम्मकै अत्यधिक वर्षात भएको कोशी प्रदेश सभा सदस्य रमेश बस्नेतले बताए। वर्षातका कारण धरान१३ मा पहिरो जाँदा धरानधनकुटा जाने सडक अवरुद्ध भएको छ। पहिरो गएको स्थानमा जेसिबी लगाएर सडक खुलाउने काम भइरहेको प्रदेश सभा सदस्य बस्नेतले जानकारी दिएका छन्।
लगानीअनुसार जुटले मूल्य पाएन,"मोरङ : जुटले उचित मूल्य नपाउँदा यहाँका किसान चिन्तित बनेका छन्। पूर्वी तराई क्षेत्रमा वर्षौँदेखि नगदे बालीका रूपमा लगाउने गरिएको जुटखेतीले पछिल्लो समय किसानको लागत खर्च पनि उठ्न छाडेको छ। धनपालथान गाउँपालिका१ नोचाका किसान काशीनाथ चौधरीले भने, 'जुटखेतीतर्फ आकर्षण घटेको छ। जुट उत्पादनमा लगानी धेरै लाग्छ। लगानीअनुसारको बजार मूल्य नपाउँदा पुस्तौँदेखि गर्दै आएको जुटखेती छाड्दै गएका हौँ।' विगत वर्षहरूमा तीनदेखि पाँच बिघासम्ममा जुटखेती गर्दै आएकामा यस वर्ष एक बिघा १० कठ्ठामा मात्र खेती गरिएको उनले चौधरीले बताए। तराईका अन्य खेतीभन्दा धेरै जुटखेती झन्झटिलो भएका कारण पनि आकर्षण घट्दै गएको जनाइएको छ। विगत वर्षहरूमा जुट सफाइ (धुने) गर्ने मजदुरलाई ४० मुठा धोएबापत छ मुठा दिने चलन थियो, अहिले ४० मुठा धोएबापत १० मुठासम्म दिँदा पनि धुने मानिस भेट्न छाडिएको किसान काशीनाथ चौधरी बताए। धनपालथानका किसान चौधरीजस्तै जहदा७ का किसान राजनिश सिंहले जुटखेतीलाई आधुनिकीकरणतर्फ जोड्न नसक्दा र उचित मूल्य नपाउँदा पछिल्लो समय जुटखेतीको आकर्षण घट्दो रहेको बताए। किसानले जुटखेतीतर्फको आकर्षण घट्दो बताए तापनि तथ्याङ्कमा भने वार्षिक रूपमा उत्पादन बढेको देखिन्छ। आर्थिक वर्ष २०७८७९ मा मोरङमा सात हजार तीन सय ५१ दशमलव ५० मेट्रिक टन, आव २०७९८० मा सात हजार चार सय नौ दशमलव ५० मेट्रिक टन र आव २०८०८१ मा सात हजार सात सय ३१ मेट्रिक टन जुट उत्पादन भएको हुँदा विगत वर्षमा भन्दा यस वर्ष उत्पादन बढेको कृषि ज्ञान केन्द्र विराटनगरका प्रमुख रामदेव सिंहले बताए। उनले मोरङमा गत वर्ष पाँच हजार एक सय १० हेक्टर जमिनमा जुटखेती गरिएकामा यस वर्ष वृद्घि भई पाँच हजार एक सय २५ हेक्टर जमिनमा जुटखेती गरिएको बताए। उनका अनुसार यस वर्ष प्रतिहेक्टर एक दशमलव ४५ मेट्रिक टन उत्पादन भएको छ। आव २०७८७९ मा प्रतिक्विन्टल रु ११ हजारमा कारोबार भएको जुटको मूल्य घटेर आव २०७९८० मा प्रतिक्विन्टल नौ हजार पाँच सयसम्ममा र हाल प्रतिक्विन्टल आठ हजार एकसय ५० मा कारोबार भइरहेको प्रमुख सिंहले बताए। कोशी प्रदेशमा छ हजार नौ सय नौ सय ६२ हेक्टर जमिनमा जुटखेती गरिन्छ। प्रदेशभित्र अन्य जिल्लाको तुलनामा झापा, मोरङ र सुनसरीमा जुटखेती बढी गर्ने गरिएको छ। ज्ञान केन्द्रका अनुसार मोरङका १७ पालिकामध्ये धनपाल, जहदा, ग्रामथान, कानेपोखरी गाउँपालिका र सुनवर्षी, रतुवामाई र रङ्गेली नगरपालिकामा जुटखेती गर्ने गरिएको छ। नेपालमा उत्पादित जुट सबै स्वदेशमै खपत हुन्छ। नेपालमा भारत र बङ्गलादेशबाट जुट आयात हुने गरेको छ। नेपालमा उत्पादन हुने जुटलाई तीन वर्गमा विभाजन गरिएको छ। रातो खैरो रङको जुटलाई एक नम्बर, सेतो रङको जुटलाई दुई नम्बर र कालो रङको जुटलाई तीन नम्बरमा विभाजन गरिएको छ। रासस"
अन्नपूर्णको स्टार्टअप अभियानसँग ओकेजर्नीले सहकार्य गर्ने,"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्ण अभियानमा ओकेजर्नी प्रालि जोडिएको छ । बिहीबार नेटवर्कको तीनकुनेस्थित केन्द्रीय कार्यालयमा भएको एक समारोहमा उक्त सम्झौता भएको हो । सम्झौतापत्रमा स्टार्टअपसँग अन्नपूर्ण अभियानकी संयोजक सुधा भुजेल र ओकेजर्नी प्रालिका सिईओ राजेश दासले हस्ताक्षर गरे । यो कम्पनीले बस टिकेटिङ र टुर प्याकेजका सेवाहरू प्रदान गर्दै आइरहेको छ । हाम्रो बजारीकरणका लागि यो अभियान निकै लाभदायी छ, 'ओकेजर्नी प्रालिका सिईओ राजेश दासले भने, 'हाम्रा लागि सुवर्ण अवसर हो । यो अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली,रेडियो अन्नपूर्ण नेपाल ९४ मेगाहर्ज,अनलाइन न्यूज पोर्टल अन्नपूर्ण पोस्ट डट कम,एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ । यो पनि पढ्नुहोस स्टार्टअपसँग अन्नपूर्ण अभियानसँग जोडियो किलिण्डर स्टार्टअपसँग अन्नपूर्ण अभियानसँग जोडियो भोयाजो नेपाल अन्नपूर्णको स्टार्टअप अभियानसँग डेलिस् र स्वीट फिक्सले सहकार्य गर्ने स्टार्टअपसँग अन्नपूर्ण अभियानसँग जोडियो बेथानचोक आरडिआर स्टार्टअपसँग अन्नपूर्णअभियानसँग जोडियो खातापाना स्टार्टअपसँग अन्नपूर्ण अभियानसँग जोडियो 'बसियो'"
अपाङ्गता भएका बालबालिकालाई समस्या नै समस्या,"डडेल्धुरा : अपाङ्गता भएका बालबालिकालाई घरदेखि विद्यालय र सरकारी कार्यालयमा समेत समस्या छ। अपाङ्गतामैत्री वतावरण नुहुँदा उनीहरूलाई जीवन चलाउन समस्या भएको हो। जिल्लामा निर्माण भएका पुराना संरचना र भवनका कारण उनीहरू झनै समस्यामा परेका छन्। जिल्लाका प्राय संरचना ह्विलचियर, वैशाखी, प्लास्टिकका खुट्टा प्रयोग गरिरहेका लगाएत पूर्ण रुपमा आँखा नदेख्ने र कान नसुन्ने मानिसका लागि ठूलो संकट बन्ने गरेको छ। सरकारी वा व्यक्तिगत कामका लागि जाने अपाङ्गता भएकाले भवनकै कारण दुख पाउने गरेका छन्। जिल्लाको नवदुर्गा गाउँ पालिकामा जम्मा २८ विद्यालय रहेका छन्। जसमध्ये १२ वटा विद्यालयका ३० जना बालबालिका शारीरिक रुपमा अशक्त छन्। यो संख्या नवदुर्गाका ५ वडा मध्ये १ र २ वडामा रहेका १२ वटा विद्यालयको मात्रै हो। पालिका भित्रको संख्या अझै बढी रहेका नवदुर्गा गाउँपालिकाका सूचना अधिकारी करुणाकर भट्टले जानकारी दिए। त्यसैगरि भागेश्वर गाउँपालिकामा रहेका ३२ वटा विद्यालयमा ३२ जना बालबालिका अपाङ्गता भएका छन्। उनीहरूको पढाइ स्तर उकास्न र गुणस्तरीय शिक्षा कायम गर्न बाल अपाङ्गमैत्री ऐन नियम बनाइ लागू गरिएको गाउँपालिकाका प्रमुख प्रशासकीय अधिकृत खगेन्द्र भारतीले बताए। भागेश्वरको वडा नं ४ र ५ मा रहेका ११ वटा विद्यालयमा मात्रै १५ जना शारीरिक अशक्तता वा अपाङ्गता भएका बालबालिका अध्यनरत छन्। शिक्षा तथा मानव विकास श्रोत केन्द्रको प्रतिवेदन २०८० अनुसार भागेश्वर गाउँपालिकामा १४ जना र नवदुर्गा गाउँपालिकामा जम्मा १८ जनामात्र अपाङ्गता भएका बालबालिका छन्। सो प्रतिवेदन अनुसार अझ पनि ग र घ वर्गमा पर्ने अपाङ्गता भएका बालबालिकाहरूले अपाङ्गताको परिचय पत्र लिएको पाइँदैन। स्थानीय तहले विद्यालयमा भत्ताबाहेक राज्यबाट अन्य सेवासुविधाहरू पनि उपलब्ध हुन्छ भन्ने कुराको जानकारी दिनु पर्ने अवस्था रहेको बाल सरोकार समूह लुनिभाका प्रतिनिधि कृष्ण गोविन्द महर्जनले जानकारी दिए। उनले भने, 'कानूनी कार्यान्वयन प्रभावकारी रुपमा हुन सकेको छैन।' अपाङ्ग कल्याण सेवा समितिका कार्यकारी निर्देशक गणेश अवस्थीका अनुसार डडेल्धुरामा चार हजार एक सय ५० अपाङ्गता भएका व्यक्ति छन्। तीमध्ये झण्डै २० प्रतिशत विद्यालय उमेरका बालबालिका छन्। गाउँघरमा जाँदा विद्यालय नै नगएको भन्ने त देखिँदैन, अवस्थीले भने, तर, अपाङ्गता भएका अधिकांश बालिबालिकाले बीचमै विद्यालय छोडेको अवस्था भने धेरै छन्। उनका अनुसार अपाङ्गता भएका बालबालिकालाई विद्यालयको पहुँचमा ल्याउनका लागि स्थानीय तहले पनि भूमीका खेल्न सकेका छैनन्। अधिकांश अपाङ्गता भएका बालबालिका विद्यालयको पँहुचबाहिर हुनसक्ने शिक्षा विकास तथा समन्वय इकाई कार्यालय डडेल्धुराले जनाएको छ। तर शिक्षा प्राप्त गर्न पाउनु हरेक बालबालिकाको मौलिक हक हो। नेपालको संविधान, २०७२ को धारा ३१ मा आधारभूत तहसम्मको शिक्षालाई निःशुल्क र अनिवार्य गरिएको छ भने माध्यमिक तहसम्मको शिक्षालाई निःशुल्क गरिएको छ। त्यस्तै अपाङ्गता भएका बालबालिकालाई उच्च शिक्षासमेत निःशुल्क गरिने कानूनी व्यवस्था छ। यति हुँदाहुँदै पनि डडेल्धुरासहित सुदूरपश्चिममा अपाङ्गता भएका करिब एक तिहाईभन्दा बढी बालबालिका अझै पनि विद्यालयको पहुँचभन्दा बाहिर छन्। उनीहरू विभिन्न समस्याबाट दिनानुदिन गुज्रिरहेको पाइन्छ। वर्षातको समयमा बाटोघाटो र विद्यालयका संरचनाका कारण धेरै कष्ठ भोग्नु परेको भुवनेश्वरी माध्यमिक विद्यालय असुर्पाका एक शारीरिक रुपमा अशक्त विधार्थीले जनाए। भुवनेश्वरी माविमा मात्रै विभिन्न किसमका १४ जना बालबालिका अशक्तअपाङ्ग रहेका छन्। स्थानीय सरकारले बालबालिका सम्बन्धी ऐन नियम बनाइ काम गरिहरहेको बताए पनि नियम कार्यान्वयन भने हुन नसकको अविभावकको भनाइ छ। प्राथमिक तहसम्मको शिक्षा हासिल गर्न पनि मुस्किल भइरहेको अवस्थामा उनीहरूको भविष्य कस्तो हुने भन्ने विषयमा अभिभावकहरू चिन्तित छन्। स्थानीय सरकार पनि उनीहरूको समस्यालाई सम्बोधन गर्न लागिपरेको नवदुर्गा १ वडा अध्यक्ष शेरबहादुर साउदले बताए। अपाङ्गता भएका व्यक्तिको हक अधिकारको क्षेत्रमा आफूहरू क्रियाशील रहेको उनको भनाइ छ। जिल्लामा केही वर्षअघिसम्म सबैका लागि पढाइ कार्यक्रम सञ्चालनमा थियो। अपाङ्ग कल्याण सेवा समितिले सातवटै स्थानीय तहका विद्यालयमा अपाङ्गता तथा कार्यगत सीमितता भएका बालविकासदेखि ३ कक्षासम्म अध्ययनरत बालबालिकाहरूका लागि कार्यक्रम लागू गरेको थियो। तर, अहिले उक्त कार्यक्रम पनि सञ्चालनमा छैन। भागेश्वर गाउँपालिकाका शिक्षा शाखा प्रमुख गणेशबहादुर पौडेलका अनुसार शैक्षिक सत्र २०८० लाई शैक्षिक सुधार वर्ष बनाउने लक्ष्यअनुसार गाउँपालिकामा अभियान सञ्चालन गरिएको थियो। अभियान सञ्चालनको क्रममा अपाङ्गता भएका बालबालिकालाई शिक्षाको पहुँचमा ल्याउनका लागि पहल गरेका थियौं, उनले भने, तर, पालिकाको शिक्षा ऐनमा उनीहरूका लागि छुट्टै व्यवस्था भने केही छैन। अजयमेरु गाउँपालिकाको शिक्षा शाखाका प्राविधिक सहायक हरिप्रसाद पन्तका अनुसार पालिकामा अपाङ्गता भएका मात्रै नभएर विद्यालय उमेर समूहका कुनै पनि बालबालिकालाई नछुटाउने गरी काम भइरहेको छ। शिक्षा ऐनमा पनि अब निर्माण हुने विद्यालय भवनमा कक्षाकोठा अपाङ्गमैत्री बनाउने व्यवस्था गरिएको पन्तले जानकारी दिए। अपाङ्गता भएका बालबालिकाहरूको शिक्षा अधिकार सुनिश्चितता गर्न र पहुँच अभिवृद्धिका स्थानीय सरकारले उल्लेख्य कार्य गर्नु पर्ने सरोकारवालाको भनाइ छ।"
पहिरोले कर्णाली राजमार्ग अवरुद्ध,"जुम्ला : अविरल वर्षाले पहिरो खस्दा कर्णाली राजमार्गमा यातायात सञ्चालनमा रोकिएको छ। सुर्खेतजुम्ला सडकअन्तर्गत कालिकोटको गगनेखोलामा पहिरो खस्दा राजमार्ग अवरुद्ध भएको सडक डिभिजन कार्यालय जुम्लाका सूचना अधिकारी वीरबहादुर जिटीले जानकारी दिए। उनले पहिरो पन्छाउने काम भइरहेको बताए। वर्षाले कर्णाली राजमार्गअन्तर्गत कालिकोट खण्डको दहीखोला, गगनेखोला, एसमोड र हुल्ममा बारम्बार पहिरो जाने गरेको छ। रासस"
गण्डकी गाउँपालिकामा विषादी प्रयोग र अवस्था अध्ययन गर्न कार्यदल गठन,"गोरखा : गण्डकी गाउँपालिकाको तरकारी बालीबाट उत्पन्न स्वास्थ्य समस्याबारे अध्ययन गर्न कृषि मन्त्रालयले उच्च स्तरीय कार्यदल गठन गरेको छ। कृषि तथा पशुपंक्षी विकास मन्त्रालय प्लान्ट क्वारेन्टाइन तथा विषादी व्यवस्थापन केन्द्रका वरिष्ठ बाली संरक्षण अधिकृत मनोज पोखरेलको संयोजकत्वमा कार्यदल गठन गरेको हो। कृषि तथा पशुपंक्षी विकास मन्त्री रामनाथ अधिकारीले मंगलबार आकस्मिक बैठक बोलाएर पोखरेलको संयोजकत्वमा पाँच सदस्यीय कार्यदल गठन गरेका हुन्। कार्यदलमा नेपाल कृषि अनुसन्धान परिषदका वैज्ञानिक काशिनाथ चिलुवाल, खाद्य प्रविधि तथा गुण नियन्त्रण विभागका खाद्य अनुसन्धान अधिकृत रिजन कार्की, केन्द्रीय कृषि प्रयोगशालाका बाली संरक्षण अधिकृत विवेक सुनार, प्लान्ट क्वारेन्टाइन तथा विषादी व्यवस्थापन केन्द्रका बाली संरक्षण अधिकृत माधव भट्ट रहेका छन्। बैठकमा गोरखाको गण्डकी गाउँपालिकाका ६१ जना तरकारी किसानहरुलाई क्यान्सर भएको र १५ जनाको मृगौला फेल भएको विषयमा अन्नपूर्ण पोस्ट्मा प्रकाशित समाचारबारे छलफल भएको थियो। साथै सो समस्या समाधान गर्न अध्ययन गर्ने गरी कार्यदल बनाउने निर्णय भएको हो। गण्डकी गाउँपालिका, गोरखामा देखिएको विषादी दुरुपयोग सम्बन्धी समस्याको बारे अध्ययन गरी प्रतिवेदन पेस गर्न यस मन्त्रालयका माननीय मन्त्रीज्यूको समुउपस्थितिमा मिति २०८१ भदौ ११ गते बसेको आकस्मिक बैठकको निर्णयअनुसार तपसिल बमोजिमको पाँच (५) सदस्यीय कार्यदल गठन गरिएको छ,निर्णयमा भनिएको छ। कार्यदलले स्थलगत अध्ययन गर्न सुरु गरिसकेको कार्यदलका संयोजक पोखरेलले जानकारी दिए। हामीलाई अध्ययन, विश्लेषण गरी प्रतिवेदन तयार गर्न एक महिनाको समय अवधि दिइएको छ, उनले भने, हामीले काम सुरु गरेका छौँ। बुधबार त्यस क्षेत्र आसपासको एग्रोभेटहरुको अध्ययन गरेका छौँ। निर्धारित समय अवधिभित्र कार्य सम्पन्न गरी मन्त्रालयमा प्रतिवेदन पेश गर्नेछौँ। बैठकमा अन्तर्राष्ट्रिय नाकाहरुमा क्वारेण्टाइन कार्यालय, चेकपोस्ट एवं विषादीको दुरुपयोगसम्बन्धी छलफल भएको थियो। गोरखाको गण्डकी गाउँपालिकाका ६१ जना अहिले क्यान्सरपीडित छन्। अरू कतिपयलाई मिर्गौला रोग लागेको छ। ती ६१ जनाको अर्को समानता भनेको सबै किसान हुन्। जनप्रतिनिधिहरू गाउँसभामा गाउँलेको क्यान्सर र मिर्गौला रोग प्रभावबारे आवाज पनि उठाउँछन्। तर,उपायको खोजी हुन सकेको छैन। सबैले व्यावसायिक खेती किसानी गर्दै आएका छन्। व्यावसायिक खेती किसानी गर्दा विषादीको प्रयोग अत्यधिक हुने गरेको छ। छिटो फल्ने, ठूलो फल्ने र रोगकीराबाट बचाउने हुँदा किसान विषादीमा आकर्षित छन्। तर विषादीले त्यतिमात्रै गर्दो रहेनछ, क्यान्सरै पनि लगाउँदो रहेछ, वा मिर्गौला नै फेल गराउँदो रहेछ भन्ने उनीहरूलाई पत्तो भएन। यो पनि पढ्नुहोस गण्डकीगाउँका यतिधेरै व्यावसायिक तरकारी किसानमा क्यान्सर कसरी ? विषादी प्रयोगमा सावधानी अपनाऔं"
"आज यी प्रदेशमा भारी वर्षा हुने, सतर्क रहन अनुरोध","काठमाडौं : आज बिहान गण्डकी र बागमती प्रदेशका एक दुई स्थानमा हल्का वर्षा भइरहेको मौसम पूर्वानुमान महाशाखाले जनाएको छ। आज दिउँसो देशका केही स्थानमा मेघगर्जन र चट्याङसहित हल्कादेखि मध्यम वर्षा भए पनि कोशी, गण्डकी, लुम्बिनी र कर्णाली प्रदेशका एकदुई स्थानमा भारी वर्षा हुने मौसम पूर्वानुमानको बुलेटिनमा उल्लेख छ । यसैगरी आज राति कोशी, बागमती, गण्डकी, कर्णाली र सुदूरपश्चिम प्रदेशका केही स्थानमा तथा बाँकी प्रदेशका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । आज कोशी, गण्डकी, लुम्बिनी र कर्णाली प्रदेशका एकदुई स्थानमा भारी वर्षाको सम्भावना रहेकाले ती क्षेत्रमा हुनसक्ने गेग्रान बहाव, बाढीपहिरो तथा भूक्षयजस्ता प्रकोपको जोखिम वा क्षतिबाट बच्न तथा यसबाट ती क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले आवश्यक सतर्कता अपनाउन विभागले अनुरोध गरेको छ ।"
सहकारी ठग्दै विदेश भागेकाहरू कहिले पक्राउ पर्छन् ?,"काठमाडौं : रगत र पसिनाको कमाईबाट दुईचार पैसा ब्याज आउने आसमा सर्वसाधारणले सहकारीमा पैसा जम्मा गरे। तर, त्यही रकममा केहीको रजाई चल्यो। सहकारी डुबाए, आफू विदेश भागे। सहकारी संस्था बचत रकम दुरुपयोग सम्बन्धमा छानबिन गर्न बनेको संसदीय विशेष समितिले साउन २१ गते गृह मन्त्रालयलाई लिखित रूपमै निर्देशन दियो विदेश भागेका सहकारीका सञ्चालक, अध्यक्ष र कार्यकारी निर्देशकहरूलाई उपस्थित गराउनु। तर, उनीहरू अझै पक्राउ परेका छैनन्। इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीले हुलाकमार्फत आफ्नो जवाफ पठाए। अन्य फरार व्यक्तिहरू समितिको सम्पर्कमा आएका छैनन्। नेपाल प्रहरीले भारतमा भएका बाहेक अरू देशमा रहेका नागरिकहरूलाई नेपाल ल्याउन त्यति सहज नदेखिएको बताएको छ। देश बाहिर भएकाहरूसँग सोधपुछ भएको छैन सहकारी संस्था बचत रकम दुरुपयोग सम्बन्धमा संसदीय छानबिन विशेष समितिका सभापति सूर्य थापाले देश बाहिर भएकाहरूसँग सोधपुछ गर्न नसकिएको प्रतिक्रिया दिए। गृह मन्त्रालयले देशबाहिर भएका सबैलाई झिकाएर समितिमा ल्याउँछ भन्नेमा हामी आशावादी छौं, थापाले भने, फरार भएका २४ जनामध्ये एक जनाको हुलाकबाट पत्र प्राप्त भएको बाहेक अरू कोही पनि सम्पर्कमा हुनुहुन्न। विशेष समितिले साउन ७ गते गृहमन्त्री, गृहसचिव, प्रहरी महानिरीक्षक सहितको टोलीसँग छलफल गरेको थियो। साउन २१ गते गृह मन्त्रालयलाई विदेशमा फरार भएकाहरूलाई झिकाउन लिखित निर्देशन दिएको थियो। फरार भएकाहरूलाई समयमै ल्याउन पहल गर्ने गृहमन्त्री रमेश लेखक लगायतले प्रतिबद्धता जनाएका थिए। तर, अहिलेसम्म एक जनालाई पनि प्रहरीले समितिमा छलफलका लागि सम्पर्कमा ल्याएको छैन। समितिका सभापति थापाका अनुसार इमेज बचत तथा ऋण सहकारी संस्थाका संस्थापक अध्यक्ष देवकुमार नेपालीले हुलाकबाट आफ्नो जवाफ पठाएका छन्। त्यही जवाफलाई समितिले सोधपुछको अंग बनाएको छ। बुधबार रातिसम्म विशेष समितिले ४७ वटा बैठक सम्पन्न गरिसकेको छ। २६ वटा बैठक रायसुझावसँग सम्बन्धित र २१ वटा बैठक सोधपुछसँग सम्बन्धित छन्। समितिले विभिन्न जिल्लाका कारागारहरूमा रहेका व्यक्तिहरूलाई समेत झिकाएर सोधपुछ गरेको छ। सहकारीको रकम दुरुपयोग र ठगीसँग सम्बन्धित ५० जना व्यक्तिहरूलाई सोधपुछ गरिएको समितिले जनाएको छ। संसदीय छानबिन समितिको इतिहासमा छोटो अवधिमा धेरैपटक बैठक बस्ने सहकारी विशेष छानबिन समितिले गरेको पाइएको छ। गोर्खा मिडियाका तत्कालीन प्रबन्धक निर्देशक एवं पूर्वउपप्रधान एवं गृहमन्त्री रवि लामिछानेसँग रातको १ बजेसम्म सोधपुछ गरेको थियो। उनलाई १२ घण्टासम्म निरन्तर प्रश्न गरिएको थियो। सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिमा जवाफ दिँदै गोर्खा मिडियाका तत्कालीन प्रवन्धक निर्देशक एवं पूर्व उपप्रधान एवं गृहमन्त्री रवि लामिछाने। ७ सहकारीको १६ अर्ब ठगेर मलेसिया सहकारी ठगीमा सबैभन्दा धेरै नागरिकहरूको रकम अपचलन गर्नेमा सर्वाधिक चर्चित नाम हो, जितेन्द्रबाबु अर्थात् जीबी राई। उनले विभिन्न जिल्लामा रहेका सातवटा सहकारीहरूमार्फत नागरिकको १६ अर्ब रुपैयाँ ठगी गरेको आरोप छ। तर, राईलाई प्रहरीले पक्राउ गर्न सकेको छैन। उनी अहिले मलेसियामा रहेको सरकारी अधिकारीहरूकै दाबी छ। राई स्वर्णलक्ष्मी बहुउद्देश्यीय सहकारी संस्था काठमाडौं, सूर्यदर्शन बचत तथा ऋण सहकारी पोखरा, सुप्रिम बचत तथा ऋण सहकारी संस्था बुटवल, समानता बचत तथा ऋण सहकारी नेपालगञ्ज, सहारा चितवन बचत तथा ऋण सहकारी चितवन र वीरगञ्जको सानो पाइला बचत तथा ऋण सहकारी संस्थाको मुख्य योजनाकार पनि उनै जीबी हुन्। यी सहकारीमा आबद्ध हजारौं नागरिकको रकम अपचलन भए पनि कतिपयको बिचल्ली भएको छ। परिवारै मिलेर १२ अर्ब ठगे अनि बेलायत गए ललितपुरको सुमेरु बचत तथा ऋण सहकारी संस्था लिमिटेडका सञ्चालक अध्यक्ष भरत महर्जनको परिवारै मिलेर १२ अर्ब अपचलन गरेका छन्। यो सहकारीको ललितपुरको धापाखेल र भक्तपुरको गठ्ठाघरमा छ। महर्जनसहित उनकी श्रीमती राजमाया महर्जन, छोरा सचिन महर्जन, छोरी सरला महर्जन र ज्वाइँ निमित्तराज श्रेष्ठ मिलेर सर्वसाधारणको रकम दुरुपयोग गरेका हुन्। महर्जनको पाँचै जना परिवार अहिले बेलायतमा छन्। तर, उनीहरूलाई सम्पर्कमा ल्याउने काम प्रहरीले गरेको छैन। सबै सम्पत्ति बेचेर रकम फिर्ता गर्छु, सरकारले वातावरण बनाइदिनुपर्यो इमेज बचत तथा ऋण सहकारी संस्था बागलुङ र पोखराका संस्थापक अध्यक्ष देवकुमार नेपालीले आफ्नो र श्रीमती छेला नेपालीको नाममा भएको सबै सम्पत्ति बिक्री वितरण गरेर नागरिकको रकम फिर्ता गर्ने लिखित जानकारी सहकारी विशेष छानबिन समितिलाई पठाएका छन्। त्यसका लागि सरकारले वातावरण मिलाइदिन् उनले आग्रहसमेत गरेका छन्। भारतमा रहेका नेपालीले साउन १६ गते हुलाकमार्फत छानबिन समितिलाई पत्र लेख्दै सम्पत्ति बेचेर पैसा फिर्ता गर्न तयार रहेको र त्यसका लागि उचित वातावरण सरकारले मिलाइदिन आग्रह गरेका छन्। नेपालीले पत्रमा भनेका छन्, काठमाडौंको सुकेधारा, पोखराको सिर्जनाचोक, पृथ्वीचोक, बागलुङको महेन्द्रचोक, बुर्तिवाङको दरबारचोक, तल्लो बजार र पुलचोकमा भएको म र मेरो श्रीमतीको नाममा भएको घर र जग्गा बिक्री गर्दा ३ अर्ब जति मूल्यांकन आउँछ, उनले लेखेका छन्, मैले कुल फिर्ता गर्नुपर्ने रकम करिब २ अर्ब छ। यी सबै सम्पत्तिको मूल्यांकन गर्दा दसौं गुणा बढी हुन्छन्। स्वतन्त्र मूल्यांकन गर्न पनि मैले समितिलाई आग्रह गर्छु। नेपाली ढोरपाटन नगरपालिका बुर्तिवाङका मेयरसमेत हुन्। सहकारीकै कारण आफूले सार्वजनिक जीवन ज्यून नपाएको गुनासो गरेका छन्। उनी त्यस नगरपालिकाको दोस्रो कार्यकालका मेयर हुन्। पटकपटक बचतकर्ताको रकम फिर्ता गर्ने प्रयास गरे पनि सुरक्षित हुने खालको वातावरण हुन नसक्दा आफू देश छाड्न बाध्य भएको नेपालीले पत्रमार्फत जानकारी गराएका छन्। संघर्ष समितिलाई ६ महिनाभित्र रकम फिर्ता गर्नका लागि पटकपटक सार्वजनिक प्रतिबद्धता जनाउँदा पनि सरकारले उचित वातावरण नमिलाएको उनको गुनासो छ। नेपालीले सहकारी स्थापनाको १२ वर्षको अवधिमा २ अर्ब रुपैयाँ बचतकर्ताको बचत र ब्याज तिरिसकेको समेत जानकारी गराएका छन्। इमेजकै नाममा राष्ट्रिय सहकारी बैंकमा रहेको ९० करोड रुपैयाँ बचत पनि झिकेर बचतकर्तालाई फिर्ता गरिएको नेपालीले बताएका छन्। रकम फिर्ता गर्ने बचतकर्ताको लाइन बढेपछि समस्या निम्तिएको हो, नेपालीले पत्रमार्फत भनेका छन्, फिर्ता गर्ने तयारीमै थिए तर म र मेरो परिवारलाई ज्यान मार्ने धम्की आउन थालेपछि जीवन जोगाउन घर छाड्न बाध्य भएको हुँ। प्रयास जारी छ तर गाह्रो छ प्रहरी महानिरीक्षक बसन्तबहादुर कुँवरले सहकारीको रकम ठगी गर्ने विदेशमा भएकाहरूलाई झिकाउने प्रयास जारी रहेको प्रतिक्रिया दिए। हामी प्रयासरत छौं, कुँवरले भने, भारतमा भएकाहरूलाई बाहेक अरू देशमा भएकालाई ल्याउन त्यति सहज देखिएको छैन्। उनले कूटनीतिक पहल भइरहेको पनि जानकारी दिए। कुँवरले भारतमा भएका एक जनालाई मात्र सम्पर्कमा ल्याउन सकिएको बताएका छन्। पीडितहरू सडकमा आफूले बचत गरेको पैसा फिर्ता माग्दा पनि कुनै सुनुवाइ नहुँदा पीडितहरूको बिचल्ली भएको सुप्रिम बचत तथा ऋण सहकारी संस्था बुटवलका पीडित एवं संघर्ष समितिका संयोजक विजय नेपालले आक्रोश पोखे। सुप्रिम सहकारी प्रदेश सरकार मातहत पर्छ, उनले भने, तर, लुम्बिनी प्रदेश सरकारले पीडितहरूको माग सम्बोधन गर्नतर्फ केही काम गरेन्। उनले बचतकर्ताहरू प्रदेशको राजधानी देउखुरीमा पुगेर आन्दोलन गरिएको समेत बताए। जति सडक आन्दोलन गरेपनि सरकारले पीडितहरूको माग सुनुवाइ गर्नेतर्फ केही चासो देखाएको छैन, नेपाल भन्छन्, यो देशमा सरकार छ कि छैन ? सहकारी पीडितहरूलाई कुनै महसुस भएको छैन। रुपन्देही क्षेत्रमा ९ हजार बचतकर्ता भए पनि प्रहरीमा २ हजार ८ सय ३१ जना बचतकर्ताहरूले जाहेरी दिएका छन्। १ अर्ब ३ करोड रुपैयाँ अपचलन भएको नेपालले बताए। दुई वर्षदेखि आन्दोलनरत सुप्रिम सहकारी बचत तथा ऋण सहकारी संस्था बुटवलका पीडितहरू लुम्बिनी प्रदेशको राजधानी देउखुरीमा धर्ना दिँदै। तस्बिर : केशरराज क्षेत्री पीडितहरूले मुख्यमन्त्री तथा मन्त्रिपरिषद् कार्यालय, कृषि भूमि व्यवस्था तथा सहकारी मन्त्रालय र प्रदेश सहकारी रजिष्ट्रारको कार्यालयमा ज्ञापनपत्र बुझाएका छन्। विगत दुई वर्षदेखि दुःख गरेर बचत गरेको रकम फिर्ता माग्नैका लागि सडक आन्दोलनमा उत्रनुपरेको पीडितहरूले गुनासो गरेका छन्। आफूहरूको आन्दोलन र मागप्रति कुनै पनि राजनीतिक दलहरूले साथ नदिएको संयोजक नेपालले गुनासो पोखे। सहकारीको रकम विभिन्न व्यक्ति र कम्पनीका नाममा पठाउने मुख्य आरोपी पूर्वअध्यक्ष जीबी राई र बुटवलस्थित मुख्य कार्यालयका व्यवस्थापक सागर केसीसहित ९ जना अहिले फरार छन्। बसन्तबहादुर कुँवर प्रहरी महानिरीक्षक, नेपाल प्रहरी सहकारीको रकम ठगी गरेर विदेशमा भएकाहरूलाई झिकाउने प्रयास जारी छ। भारतमा भएकाहरूलाई बाहेक अरू देशमा भएकालाई नेपाल ल्याउन त्यति सहज देखिएको छैन। सरकारले कूटनीतिक रूपमा पहल गरिरहेको छ। भारतमा भएका एक जनालाई मात्र सम्पर्कमा ल्याउन सफल भएका छौं। अरूलाई पनि ल्याउने प्रयास निरन्तर चल्छ। सूर्य थापा सभापति, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति गृह मन्त्रालयले देशबाहिर भएका सबैलाई झिकाएर समितिमा ल्याउँछ भन्नेमा हामी आशावादी छौं। फरार भएका २४ जनामध्ये एक जनाको हुलाकबाट पत्र प्राप्त भएको छ। हामी त्यसैलाई सोधपुछको अंग मानेका छौं। साउन २१ गते गृह मन्त्रालयलाई विदेशमा फरार भएकाहरूलाई झिकाउन लिखित निर्देशन दिइएको छ। समितिले अहिलेसम्म ४७ वटा बैठक सम्पन्न गरिसकेको छ। २६ वटा बैठक रायसुझावसँग सम्बन्धित छन् भने २१ वटा बैठक सोधपुछसँग सम्बन्धित छन्। समितिले विभिन्न जिल्लाका कारागारहरूमा रहेका व्यक्तिहरूलाई समेत झिकाएर सोधपुछ गरेको छ। सहकारीको रकम दुरुपयोग र गठीसँग सम्बन्धित ५० जना व्यक्तिहरूलाई सोधपुछ गरिएको छ। विजय नेपाल संयोजक, सुप्रिम सहकारी , पीडित संघर्ष समिति, बुटवल आफूले बचत गरेको पैसा फिर्ता माग्दा पनि कुनै सुनुवाइ नहुँदा पीडितको बिचल्ली भएको छ। सुप्रिम सहकारी प्रदेश सरकार मातहत पर्छ। तर, प्रदेश सरकारले पीडितहरूको माग सम्वोधन गर्नेतर्फ कुनै चासो देखाएको छैन। बचतकर्ताहरू प्रदेशको राजधानी देउखुरीमा पुगेर पनि सडक आन्दोलन गरेका छौं। दुई वर्षदेखि निरन्तर आन्दोलन गरिरहेका छौं। यो देशमा सरकार छ की छैन ? यदि छ भने किन जनताको पीडामा साथ दिँदैन् ? मकै पोलेर बचत गरेका भुइँमान्छेको बचत ठगी भएको छ। दैनिक गुजारा चलाउने नागरिकको पैसा दुरुपयोग भएको छ। हाम्रो आन्दोलन र मागप्रति कुनै पनि राजनीतिक दलहरूले साथ दिएका छैनन्। सरकार पीडितहरूको मागप्रति संवेदनशील हुनुपर्छ। कहिले पूरा होलान् पीडितका माग ? दुई वर्षदेखि सडक आन्दोलनमा बचतकर्ता आफ्नै पैसा माग्न पनि यति कष्ट पीडित सोध्छन्, सरकार छ कि छैन ? प्रदेश सरकारले कामै नगरेको गुनासो पीडितको आस सहकारी छानबिन विशेष समितिसँग भदौ २३ मा सकिँदै छ समितिको म्याद तोकिएको मितिमा प्रारम्भिक प्रतिवेदनको तयारीमा समिति परिवारै मिलेर अर्बौं ठगी नेपालमा ठगी, विदेश पुगेर मस्ती सरकारले गरेन कूटनीतिक पहल २४ मध्ये एक जना मात्र आए सम्पर्कमा मकै पोलेका बचतकर्ताको पनि हिनामिना पीडितहरू मानसिक तनावमा न दलको साथ न सरकारको सम्पत्ति बेचेर तिर्छुभन्दा पनि भएन वातावरण"
बाढीले अवरुद्ध थोपलखोला कजवे पुल सञ्चालनमा,"धादिङ : थोपल खोलामा आएको बाढीले गर्दा धादिङको सदरमुकाम स्थित नीलकण्ठ नगरपालिका३ र १२ जोड्ने थोपलखोलाको कजवे पुल ३ दिनपछि पुनः सञ्चालनमा आएको छ । अविरल वर्षका कारण पुलको छेउमा माटो बगाउँदा अवरुद्ध भएको थियो । नीलकण्ठ नगरपालिकाका उपमेयरको नेतृत्वमा नगर प्रहरी, स्थानीय लगायतको श्रमदानमा उक्त सडकलाई सुचारु गरिएको छ। बाढीले कजवे पुल अप्रोच सडक बगाउँदा अवरुद्ध बनेको सडकमा ग्याविन जाली हालेर सडक सुचारु गरिएको नीलकण्ठ नगरपालिकाका उपमेयर दिपक विश्वकर्माले बताए । श्रमदानमा नगरपालिकाका सल्लाहकार दिपक कोइरालाको समेत उपस्थिति रहेको थियो । कजवेको छेउमा प्राविधिक स्टमेट अनुसार ग्याविन जाली भरिएको हो। नीलकण्ठ नगरपालिकाको प्राविधिक तथा आवश्यक सामाग्रीको सहयोगमा उक्त सडक सुचारु भएको हो । एप्रोच सडक बगाउँदा धादिङबेसीदेखि तिप्लङसम्म जोड्ने सडकको यातायातसमेत प्रभावित भएको थियो । सो स्थानमा पक्की मोटरेवल पुल नहुँदा हरेक वर्षजसो मानिसले खोला तर्दा ज्यानको बाजी थापेर ओहोरदोहोर गर्ने गरेको गुनासो आउँछन् । सडक सुचारु भएपछि उक्त क्षेत्र भएर आवात जावत गर्ने स्थानीयहरूलाई हाल सहज भएको छ।"
सुर्खेतमा हावाहुरीले मकैबालीमा क्षति,सुर्खेत : घोगा लाग्न थालेका मकैबालीमा हावाहुरीले क्षति पुर्याउँदा जाजरकोट नलगाड नगरपालिका८ हल्चौरका किसान चिन्तित भएका छन् । घोगा लाग्न थालेका मकै नष्ट भएपछि यहाँका किसान चिन्तित बनेका हुन् । मुख्यबालीका रुपमा रहेको मकैबालीमा हावाहुरीले बोट भाँचिदिएपछि समस्या उत्पन्न भएको किसान हरिबहादुर खत्रीले बताए। यहाँका चार सय भन्दाबढी परिवारले लगाएका सयौँ रोपनी मकैबालीमा क्षति भएपछि खाद्यान्न सङ्कट पर्ने उनले उल्लेख गरे। बुधबार आएको हावाहुरीले भएको क्षतिबारे प्रहरीले विवरण सङ्कलन गरिरहेको किसान विष्णु खत्रीले जानकारी दिए। भूकम्पबाट प्रभावित भएको ठाउँमा फेरि हावाहुरीले अन्नबाली नष्ट गरेपछि समस्या भएको उनको भनाइ छ । नलगाड८ का वडाध्यक्ष तेजबहादुर सिंहले ठूलो मात्रामा किसानका मकैबाली नष्ट भएको बताए। वडामा सहयोग गर्न रकम नभएकाले सरोकार भएका अन्य निकायसँग क्षतिपूर्तिका लागि पहल गर्ने उनले उल्लेख गरे। रासस
भुकम्प पीडित भएर टहरामा बसिरहेका थिए सेती नदीमा गिरी,"बझाङ : छबिसपाथिभेरा गाउँपालिका१ परिङ्गाल मालुझाडका करन गिरी गएराती १२ बजे राती सुतेकै अवस्थामा सेती नदीमा खसे। उनलाई सेतीमा पुगेपछि आफू र जस्ताले छाएको घरसँगै खसेको थाहा भयो। झण्डै सेतीको पानीमा डुबेका उनी एक हातले ढुङ्गामा समाउँदै उत्रिए त्यसपछि गुहार माग्न थाले। ठूलो आवाज आएकोले पारिपट्टी अर्थात् मालुमेलाबासी केहीको मनमा के भयो भनेर चिसो पसेको थियो। करनको गुहार भन्ने शब्दले दिपेन्द्र खड्का, जया गिरी, हरिलाल भट्टराई, अर्जुन गिरी ब्युझिएर बाहिर निस्के। केही करन भएतिर लागे भने केही नजिकै रहेको मालुमेला प्रहरी चौकी तर्फ लागे। होहल्ला भएपछि सेती वारिपारिका बासिन्दा ब्युझिए। करनको सबै मिलेर सकुशल उद्धार गरे। ३६ वर्षीय करनको शरीरभरि चोट लागेकाले बोल्न सक्ने अवस्थामा छैनन्। उनलाई उपचारका लागि जिल्ला अस्पताल सिमखेत लगिएको छ। श्रीमती र छोराछोरी गाउँको पुरानो घरमा संयोगबस करनको श्रीमती धना गिरी र उनका चार छोराछोरी बाहिर थिए। धना महिनावारी भएकाले तीन केटाकेटीसहित आफ्नो गाउँको पुरानो घरमा सुत्न गएकी थिइन्। उनलाई करन सेतीमा खसेपछि गाउँलेले खबर गरेपछि मात्रै घटनास्थल पुगेकी थिइन्। उनले सम्झिँदै भनिन्,म महिनावारी नभएको भए हामी सबैको एकै चिहान हुने थियो। भाग्यले बचायो। एक छोरा इन्डिया छ। तीन केटाकेटी र म मेरो पुरानो घरमा सुत्न गएका थियौं। टहरासँगै खाद्यान्न, लुगाकपडा, नगद ९ हजार र बालबालिकाका स्कुलका प्रमाणपत्र बगेको छ। भूकम्पले चर्काएको भए पनि बलियो चट्टान भन्दै बसिरहेका परिङ्गाल र मालुमेला बासी यो पहिरोपछि भने त्रसित देखिन्छन्। करनका दाइ लक्ष्मीराज गिरी भन्छन्,पहिलाका हाम्रा बाउबाजे यो ठाउँ बलियो भन्दै बसिरहेका थिए। आजसम्म केही भएको थिएन। तर एक्कासि गएराती यो घटनाले चसक्क भयौं। अब त गाउँ जान बेर छैन। पहिरोको संकेत पहिले नै थियो यो ठाउँमा पहिरो जान्छ भन्ने संकेत त्यहाँ परेका दराले देखाइरहेको थियो। करन कुन दिन म सेतीमा जान्छु भन्दै विकल्प नभएकोले त्यही टहरामा बसिरहेका थिए। नभन्दै बुधबार राति पहिरो गयो। अहिले घटनास्थलमा मालुमेला प्रहरी चौकीले थप अनुसन्धान तथा खोज तलास गरिरहेका छन्। यो पनि पढ्नुहोस जब घरभित्र निदाइरहेका एक युवक पहिरोसँगै सेती नदीमा झरे"
"बाँकेमा बस दुर्घटना: दुईको मृत्यु,२७ जना घाइते",नेपालगन्ज : बाँकेमा बस दुर्घटना हुँदा दुईजना यात्रुको मृत्यु भएको छ। जिल्ला प्रहरी कार्यालय बाँकेका डीएसपी नारायण डाँगीले दुर्घटनामा दुईजना यात्रुको मृत्यु भएको छ भने २७ जना घाइते भएको जानकारी दिए। घाइतेहरूको उद्धार गरी नेपालगञ्जको भेरी अस्पतालमा उपचार भइरहेको प्रहरीले जनाएको छ। दाङबाट नेपालगञ्ज जाँदै गरेको भे १ ख २१२८ नम्बरको बस कोहलपुरनेपालगञ्ज सडकखण्डको जानकी गाउँपालिका६ कोठारपुरमा बिहीबार बिहान दुर्घटना भएको हो। प्रहरीका अनुसार बसका चालकलाई नियन्त्रणमा लिएको छ।
पहिरोले साँफेमार्तडी सडक अवरुद्ध,अछाम : लगातारको वर्षाका कारण साँफेमार्तडी सडक अवरुद्ध भएको छ। साँफेबगर नगरपालिका१३ स्थित बुढाबगर पहिरो खस्दा सडक अवरुद्ध भएको हो। निरन्तर पहिरो खसिरहेकाले बाटो खुलाउन जोखिम बनेको हो। पहिरोका कारण बाजुराबाट धनगढी र धनगढीबाट बाजुरा जान लागेका यात्रुवाहक बस वारिपारि रोकिएका अछाम जिल्ला प्रहरी प्रमुख प्रहरी नायब उपरीक्षक ईश्वरीप्रसाद भण्डारीले जानकारी दिए। उनले पहिरो खस्ने क्रम रोकिएपछि सडक खुलाउने प्रयास गरिने बताए। सडक अवरुद्ध भएसँगै बाजुराबाट बाहिरिने र भित्रिने सवारीसाधन रोकिएका छन्। योसँगै यात्रुले सास्ती खेप्नुपरेको छ। इलाका प्रहरी कार्यालय साँफेबगरका इन्चार्ज प्रहरी निरीक्षक खगेन्द्र साउदको कमाण्डमा प्रहरीको टोली पहिरोस्थलमा खटिएको जनाइएको छ। रासस
भूकम्प प्रभावित क्षेत्रको पुनर्निर्माणमा अलमल,"सुर्खेत : अघिल्लो वर्ष कात्तिकमा जाजरकोट केन्द्रबिन्दु भएर भूकम्प गयो। भूकम्पले जाजरकोट र रुकुमपश्चिममा गरी १ सय ५७ जनाको मृत्यु भयो। हजारौं परिवार घरबारविहीन बने। कात्तिक १७ गतेको उक्त भूकम्पमा घरबारविहीन बनेकाहरू हाल अस्थायी टहरामा रात बिताउन बाध्य छन्। तर, हालसम्म पुनर्निर्माणको काम सुरु नहुँदा पीडितले अस्थायी टहरामै ज्यान गुमाइरहेका छन्। भूकम्पपीडित अस्थायी टहरामा बस्न थालेको १० महिना भयो। तर, उनीहरूको हालसम्म पुनस्र्थापना हुन सकेको छैन। सरकारले पुनर्निर्माणमा अलमल गर्दा पीडितले अस्थायी टहरामै ज्यान गुमाउन थालेका हुन्। संघीय सरकारले हालसम्म पीडितको पुनस्र्थापना र पुनर्निर्माणसम्बन्धी कार्यविधि पारित गर्न सकेको छैन। यसले भूकम्पबाट प्रभावित जिल्लामा पुनर्निर्माणको काम सुरु हुन सकेको छैन। पुनर्निर्माणमा भइरहेको ढिलाइका कारण चिसो, गर्मी, बाढी र पहिरोले अस्थायी टहरामै भूकम्पपीडितको ज्यान जान थालेपछि स्थानीय तहले संघीय सरकार गुहारेका छन्। भूकम्पपछि उद्धार र राहतको काम प्रभावकारी भएको थियो। तर त्यसपछिको पुनर्निर्माण र पुनस्र्थापनाको काम सुरु हुन सकेको छैन। यसबाट पीडित थप पीडा भोग्न बाध्य छन्। अस्थायी टहरामा बसिरहेका कतिपय भूकम्पपीडितले हिउँदको चिसोमा ज्यान गुमाए। कतिपयले वर्षात् सुरु भएयता बाढी र पहिरोका कारण अस्थायी टहरामै ज्यान गुमाइरहेका छन्। हालसम्म पुनर्निर्माणको काम सुरु नभएपछि भूकम्प प्रभावित जिल्लाका स्थानीय तहले संघीय सरकारलाई तत्काल पुनर्निर्माण सुरु गरिदिन आग्रह गरेका छन्। पुनर्निर्माणका लागि संघीय सरकारले नै आवश्यक कार्यविधि पारित गर्नुपर्छ। यसकारण पनि स्थानीय तहका जनप्रतिनिधिले तत्काल उक्त कार्यविधि पारित गर्न र आवश्यक बजेट व्यवस्थापन गरेर पुनर्निर्माणको काम अगाडि बढाउन संघीय सरकारसँग माग गरेका छन्। पीडितले अस्थायी टहरा बनाउन पहिलो किस्ता रकम पाए पनि दोस्रो किस्ताबापतको रकम पाउन सकेका छैनन्। जाजरकोटको बारेकोट गाउँपालिकाका अध्यक्ष वीरबहादुर गिरीले दोस्रो किस्ताको रकम नआउँदा पीडित समस्यामा परेको बताए। उनका अनुसार बारेकोटमा ५ हजार १ सय १२ लाभग्राहीले पहिलो किस्ताको रकम पाएका छन्। संघीय सरकारले उपलब्ध नगराउँदा दोस्रो किस्ताको रकम वितरण गर्न नसकिएको अध्यक्ष गिरीको भनाइ छ। उनी भन्छन्, पीडितले अस्थायी टहरामै ज्यान गुमाइरहेका छन्, अवस्था दयनीय छ। हालसम्म पुनर्निर्माणको काम सक्नुपर्ने थियो, तर संघीय सरकारको अलमलले पुनर्निर्माणको काम अलपत्र छ। संघीय सरकारले अब तत्काल पुनर्निर्माणको काम थाल्नुपर्ने र जीविकोपार्जनका लागि पुनर्लाभका काम गर्नुपर्ने उनको भनाइ छ। संघीय सरकारअन्तर्गतको राष्ट्रिय विपद् जोखिम न्यूनीकरण तथा व्यवस्थापन प्राधिकरणको ढिलासुस्तीले समस्या बल्झिएको अध्यक्ष गिरीले बताए। जाजरकोटको भेरी नगरपालिकाका मेयर चन्द्रप्रकाश घर्तीले दोस्रो किस्ताको रकम नआउँदा पीडितलाई स्थायी आवास निर्माण गरेर पुनस्र्थापना गर्न नसकिएको बताए। नगरपालिकाका ९ हजार ८ सय ९ लाभग्राहीमध्ये ६ हजार ६ सय ३१ लाभग्राहीले पहिलो किस्ता पाएका थिए। अब तत्काल संघीय सरकारले कार्यविधि पारित गरेर पुनर्निर्माणको काम थाल्नुपर्ने उनको भनाइ छ। संघीय सरकारले पुनर्निर्माणको काम सुरु नगर्दा पीडितले थप पीडा भोग्नु परेको उनको भनाइ छ। उनी भन्छन्, स्थानीय सरकारसँग आवश्यक बजेट छैन। पुनर्निर्माणको काम संघीय सरकारले नै गर्नुपर्ने हुन्छ। तर आजसम्म चासो दिएन, अब कुनै पनि बहानामा पुनर्निर्माणमा ढिला गरिनुहुँदैन। संघीय सरकारअन्तर्गतको राष्ट्रिय विपत् जोखिम न्यूनीकरण तथा व्यवस्थापन प्राधिकरणले भने चाँडै भूकम्प प्रभावित जिल्लामा पुनर्निर्माणको काम सुरु हुने दाबी गरेको छ। अबको एक महिनाभित्र पुनर्निर्माणसम्बन्धी कार्यविधि पारित गरेर पुनर्निर्माणको काम सुरु गरिने प्राधिकरणको दाबी छ। प्राधिकरणका प्रमुख कार्यकारी अधिकृत अनिल पोख्रेल भन्छन्, प्राधिकरणले पुनर्निर्माणका लागि आवश्यक कार्यविधि तयार गरिसकेको छ, बजेट सुनिश्चितताका लागि अर्थ मन्त्रालयले पनि सहमति दिइसकेको छ। अबको एक महिनाभित्र कार्यविधि पारित हुन्छ। जतिसक्यो छिटो हामी पुननिर्माणको काम थाल्ने छौं।"
गाउँका जुवाडेलाई तह लगाउँदै आमा समूह,"गोरखा : जति सम्झाइबुझाइ गर्दा पनि अटेरी गरी घरबुढाहरूले जुवातास खेलेर हैरान पारेपछि लाप्राक गाउँका महिला एकजुट भई जुवातासविरुद्ध अभियानमा उत्रिएका छन्। कामकुरो छोडी लोग्नेमान्छेहरू बाह्रै महिना, चौबीसैघण्टा जुवातासमा भुल्न थालेपछि धार्चे ४ लाप्राकका महिलाले जुवातासविरुद्धको अभियान सञ्चालन गरेका हुन्। गत दुई महिनादेखि हिमाली आमा समूहले अभियान थालेका वडाअध्यक्ष किसान गुरुङले जानकारी दिए। समूहमा ६० जना महिला छन्। उनीहरूले हरेक दिन जुवातास खेल्ने सम्भावित ठाउँहरूमा गश्ती गर्छन्, वडाअध्यक्ष गुरुङ भन्छन्, ८९ जनाको अलगअलग टोली बनाएर आलोपालो गरी गस्तीमा हिँड्छन्। उनीहरू गुरुङको मौलिक पोसाकमा ठाँटिएर गस्तीमा हिँड्छन्। यो अभियान धेरै प्रभावकारी भएको उनले बताए। जुवातास खेलिरहेको अवस्थामा खालमा भेटे भने नियन्त्रणमा लिएर कारबाही गर्ने गरेका उनले बताए। गाउँमा मदिरा सेवन र जुवातास अत्यधिक रूपमा बढेपछि त्यसलाई नियन्त्रणका लागि यस्तो कदम चाल्नु परेको हिमाली आमा समूह लाप्राककी अध्यक्ष स्मृति गुरुङले बताइन्। गाउँमा मदिरा सेवन र जुवातासको बिगबिगी नै बढ्यो। कमाइ सुको नगर्ने, जुवामा हजारौँ हार्ने गर्दा घर परिबारमा द्वन्द्व बढ्न थाल्यो, गुरुङले भनिन्, २०६४६५ सालतिर पनि यसरी नै गाउँ घुम्ने, जुवातास खेल्नेलाई कारबाही गर्ने भनेर लागेका थियौं। त्यतिबेलाको समय परिस्थिति नै अर्कै थियो। समूहमा पनि धेरै सदस्य थिएनौं, सबैजनाले आमा समूहको कामलाई प्रतिकार गरेका थिए। तर, अहिले समय फेरिएको छ, समूहमा ६० जना सदस्य छौं। त्यसैले अहिले भने जुवा नियन्त्रणका लागि बलियो भएर जुटेका छौं। वडाका जनप्रतिनिधिहरू, प्रहरीसँग र सचेत पुरुषहरूले पनि अभियानमा पूर्ण साथ र सहयोग गरेका उनले बताइन्। अभियान यही साउनदेखि सुरु भएको हो। साउन ३ गतेबाट सूचना जारी गरेर गश्ती लगाउन सुरु गरेका हौं, उनले भनिन्, समूहका सदस्यहरूको घरायसी कामलाई असर नपार्ने हिसाबले सल्लाहअनुसार टोली विभाजन गरेर काम गरिरहेका छौं। आमा समूहले जुवातास खेल्दै गरेको भेटेमा घरबेटीसहित जुवाडे र च्याखे थाप्नेहरूलाई जरिवाना र कारबाहीको व्यवस्था मिलाइएको उनले बताइन्। पुनः तिनै व्यक्तिहरू जुवातास खेल्दै र खेलाउँदै गरेको भेटिए सोहीअनुसार जरिवानाको दायरा बढाउँदै लैजाने अध्यक्ष गुरुङको भनाइ छ। कोही कोहीले आमा समूहको कामको बिरोध पनि गरेका छन्, महिला बाठी भएका छन् तर हामी अरूको कुरा नसुनी गाउँको विकृति हटाउने प्रसायका छौं, उनले भनिन्। लाप्राकमा आमा समूहले गस्ती लगाउन सुरु गरेपछि जुवातास खेल्ने लहर करिब बन्द नै भएको वडाअध्यक्ष किसान गुरुङले जानकारी दिए। पहिला र खुल्लम्खुला जुवातास खेलेको भेटिन्थ्यो। जति गरे पनि नियन्त्रण हुन सकेको थिएन। अहिले गाउँकै आमा समूह जुटेर काम गर्नुभएपछि गाउँमा जुवातास करिब बन्द नै भएको छ, उनले भने, अहिले त पहिलाको जस्तो घरबाहिरै मादक पदार्थ सेवन गर्ने होहल्ला गर्ने जुवातास खेल्ने क्रम धेरै नियन्त्रणमा आएको छ। समुदायको विकृति हटाउने प्रयासलाई वडा र प्रहरी प्रशासनको साथ र समर्थन रहेको वडाअध्यक्ष गुरुङको भनाइ छ।"
नियमविपरीत विद्यार्थी बोक्ने धरानका स्कुल बस कारबाहीमा,"धरान : नियमविपरीत विद्यार्थी बोक्ने धरान उपमहानगरपालिकाका स्कुल बस कारबाहीमा परेका छन्। स्कुल बसमा साना साना विद्यार्थीहरूलाई समेत उभ्याएर स्कुल लगेको भन्दै जिल्ला ट्राफिक प्रहरी कार्यालय सुनसरीले कारबाही गरेको हो। नाबालिक विद्यार्थीहरूको सुरक्षालाई लापरबाही गरी सिटमा नराखी उभ्याएर बसमा यात्रा गराएको कारण एक सराकारी र तीन निजी स्कुल बसलाई कारबाही गरिएको जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक सुभाष केसीले जानकारी दिएका छन्। ट्राफिक नियम विपरीत विद्यार्थी बोक्ने धरानको सरकारी विद्यालय पब्लिक उच्छ मावि तथा निजी विद्यालय सियोन स्कुल, डिपोट स्कुल र बिजयपुर स्कुलका बसलाई कारबाही गरिएको उनले बताए। नियमविपरीत स्कुल बसमा विद्यार्थी बोक्ने विद्यालयका प्रधानाध्यापकहरूलाईसमेत विद्यार्थीहरूको सुरक्षामा लापरबाही नगर्न र उनीहरूको सुरक्षामा उच्च सतर्कता अपनाउन सचेत गराइएको प्रहरी निरीक्षक केसीले बताएका छन्।"
स्टार्टअपसँग अन्नपूर्ण अभियानसँग जोडियो 'बसियो',"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्णअभियानमा बसियो सर्भिसेज प्रालि जोडिएको छ । बिहीबार नेटवर्कको तीनकुनेस्थित केन्द्रीय कार्यालयमा भएको एक समारोहमा उक्त सम्झौता भएको हो । सम्झौतापत्रमा अन्नपूर्ण मिडिया नेटवर्कका अप्रेशन तथा लेखा विभाग प्रमुख सुनिल पौडेलले र बसियो सर्भिसेज प्रालिका सिईओ दिपक पौडेलले हस्ताक्षर गरेका हुन् । यो कम्पनीले होटल, होमस्टे, रिर्सोर्ट, अपार्टमेन्ट, टेन्ड हाउसलगायत संसारभरबाट बुकिङ सेवा प्रदान गर्दै आएको छ। यसका लागि मोबाइल एप बसियो डाउनलोड गर्नुपर्दछ । बसियो एप प्लेस्टोर र एपल एपस्टोरमा उपलब्ध छ । यो अभियान हाम्रा लागि गरिएको एक महत्वपूर्ण अभियान हो,'बसियो सर्भिसेज प्रालिका सिईओ दिपक पौडेलले भने,हाम्रा उत्पादनहरूको बजारीकरणका लागि सुर्वण अवसर हो । यो अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संस्करण अन्नपूर्ण पोस्ट दैनिक,अंग्रेजी द अन्नपूर्ण एक्सप्रेस डेली,रेडियो अन्नपूर्ण नेपाल ९४ मेगाहर्ज,अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ । यो पनि पढ्नुहोस अन्नपूर्णले थाल्यो स्टार्टअप अभियान थाल्ने होइन त स्टार्टअप व्यवसाय ? स्टार्टअपसँग अन्नपूर्ण अभियानमा जोडियो आर्कबो टेक्नोलोजिज अन्नपूर्णको स्टार्टअप अभियानसँग अर्वान हस्पिटालिटिले गर्यो सहकार्य स्टार्टअपसँग अन्नपूर्ण अभियानको प्रमुख प्रशिक्षकमा क्यानडाका प्रोडा धरेल स्टार्टअपसँग अन्नपूर्ण अभियानको अमेरिकी पार्टनरमा भक्ति फाइनान्सीयल ग्रुप स्टार्टअपसँग अन्नपूर्ण अभियानको नलेज पार्टनरमा एनहब स्टार्टअपसँग अन्नपूर्ण अभियानसँग जोडियो किलिण्डर स्टार्टअपसँग अन्नपूर्ण अभियानसँग जोडियो भोयाजो नेपाल स्टार्टअपसँग अन्नपूर्ण अभियानसँग जोडियो ब्रेमी अन्नपूर्णको स्टार्टअप अभियानसँग डेलिस् र स्वीट फिक्सले सहकार्य गर्ने स्टार्टअपसँग अन्नपूर्ण अभियानसँग जोडियो बेथानचोक आरडिआर स्टार्टअपसँग अन्नपूर्णअभियानसँग जोडियो खातापाना स्टार्टअपसँग अन्नपूर्ण अभियानसँग जोडियो 'बसियो'"
सर्लाहीबाट करिब २८ लाख मूल्य बराबरको पटका बरामद,मलङ्गवा : सर्लाही सदरमुकाम मलङ्गवाबाट सशस्त्र प्रहरीले ठूलो परिमाणमा पटका बरामद गरेको छ । मलङ्गवा नगरपालिका ४ गणेशियास्थित बेबारिसे घरमा लुकाइछिपाइ राखेको अवस्थामा पटका बरामद गरिएको सशस्त्र प्रहरी बल नेपाल नम्बर १० गणका सशस्त्र प्रहरी उपरीक्षक विनोदराज खनालले जानकारी दिए। करिब २७ लाख ७७ हजार ५ सय मूल्य बराबरको विभिन्न प्रकारको पटका बरामद गरिएको खनालले बताए। भारतबाट ल्याइ नेपालको विभिन्न सहरमा पठाउनका लागि लुकाइ राखेको अवस्थामा पटका बरामद गरिएको हो । चाडपर्व नजिकिएसँगै सर्लाहीका विभिन्न नाकाहरूबाट विगतदेखि नै पटकाहरू भित्रिने गरेको छ ।
जब घरभित्र निदाइरहेका एक युवक पहिरोसँगै सेती नदीमा झरे,"बझाङ : छबिसपाथिभेरा१ परिङ्गालका पहिरो जाँदा घरसहित एक युवक सेती नदीमा खसेका छन्। छबिसपाथिभेरा गाउँपालिका१ परिङ्गाल मालुझेलमा रहेको झोलुङ्गे पुलस्थित पश्चिमतिर बस्दै आएका ३६ वर्षीय करन गिरी मुनीबाट राति १२ बजे पहिरो खस्दा घरसहित सेती नदीमा खसेका हुन्। रातिको समयमा ठूलो आवाजसहित खसेको पहिरोले मालुझेलसहित निदाइरहेका गिरी र घर एक्कासी सेती नदीमा झरेको थियो । सेती नदीमा खसेपछि गुहार मागेका गिरीलाई स्थानीय दिपेन्द्र खड्का,अर्जुन गिरी र सुरक्षाकर्मीले उद्दार गरेका छन्। उनको शरिरभर चोट लागेको उनका दाई लक्ष्मिराज गिरीले जानकारी दिए। घटनाको थप विवरण आउन बाँकी छ ।"
जोमसोमपोखरा हवाई सेवा दुई महिनापछि सञ्चालनमा,"म्याग्दी : जोमसोमपोखरा हवाई सेवा दुई महिनापछि आजदेखि पुनः सञ्चालनमा आएको छ । गण्डकी प्रदेशको राजधानी पोखरादेखि पर्यटकीय जिल्ला मुस्ताङको जोमसोम विमानस्थलमा हुने हवाई यातायात सेवा प्रतिकूल मौसमका कारण गत असार १७ गतेदेखि स्थगित भएको थियो । जोमसोम विमानस्थलका प्रमुख केशव लम्सालले दुई महिनापछि समिट एयरलायन्सले आज पाँचवटा उडान भरेको जानकारी दिए। 'मौसममा सुधार आएको छ । पर्यटकीय याम सुरु हुन लागेकाले पनि पोखराजोमसोम हवाई सेवा पुनः सुरु गरिएको हो,' उनले भने, 'निजी क्षेत्रको यति एयरलायन्सको भगिनी कम्पनी तारा एयरको जहाजले यही भदौ १८ गतेदेखि उडान भर्ने तयारी गरेको छ ।' पाँच उडानमार्फत ९० जना मुस्ताङ भित्रिएका प्रमुख लम्सालले बताए । बेनीजोमसोम सडकको म्याग्दी खण्डमा पहिरोका कारण यातायात सेवा प्रभावित भइरहेको अवस्थामा हवाई सेवा पुनः सुरु भएपछि मुस्ताङका बासिन्दा, तीर्थयात्री र पर्यटकलाई सहज भएको छ । सडक अवरुद्ध हुने र हवाई सेवा नभएको अवस्थामा महँगो शुल्क तिरेर हेलिकप्टरमार्फत यात्रा गर्नुपर्ने बाध्यता छ । रासस"
स्टार्टअपसँग अन्नपूर्णअभियानसँग जोडियो खातापाना,"काठमाडौं : युवा उद्यमीहरूले सुरू गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरू गरेको स्टार्टअपसँग अन्नपूर्ण अभियानमा लेक्सपटिज टेक होल्डिङस् प्रालि जोडिएको छ । बिहीबार नेटवर्कको तीनकुनेस्थित केन्द्रीय कार्यालयमा भएको एक समारोहमा उक्त सम्झौता भएको हो । सम्झौतापत्रमा स्टार्टअपसँग अन्नपूर्ण अन्नपूर्ण मिडिया नेटवर्कका ब्रान्ड हेड दिबिश पुर्कोटी र लेक्सपटिज टेक होल्डिङस् प्रालिका सिओओ सुरक्षा श्रेष्ठले हस्ताक्षर गरे । यो कम्पनीले खातापाना ब्रान्डमा बजारमा साना व्यावसायी तथा स्टार्टअप कम्पनीहरूका लागि व्यावसाय दर्ता, लेखा प्रणाली, कानुनी सेवा, करसम्बन्धी सेवालगायतका व्यवसाय सुरू तथा सञ्चालन गर्नका लागि आवश्यक सेवाहरू मोबाइल एप तथा वेव प्लेटफर्मबाट प्रदान गर्दै आइरहेको छ । यो अभियान सान्दर्भीक छ, लेक्सपटिज टेक होल्डिङस् प्रालि सिओओ सुरक्षा श्रेष्ठले भने, यो अभियानले हाम्रा लागि हाम्रा उत्पादनहरूको बजारीकरणका लागि सुर्वण अवसर हो । यो अभियानमा नेटवर्कका सबै प्लेटफर्महरू सहभागी हुनेछन् । नेटवर्कले हाल नेपाली संकरण अन्नपूर्ण पोस्ट दैनिक, अंग्रेजी द अन्नपूर्ण एक्सप्रेस डेली, रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजनलगायतका मिडिया प्लेटफर्महरू सञ्चालन गर्दै आइरहेको छ ।"
