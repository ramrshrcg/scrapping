शीर्षक,विवरण
वरिष्ठ अधिवक्ता त्रिपाठीमाथि आक्रमण गरेको आरोपमा एकजना पक्राउ,काठमाडौं : वरिष्ठ अधिवक्ता दिनेश कुमार त्रिपाठीलाई आक्रमण गरेको आरोपमा एकजना पक्राउ परेका छन्। पक्राउ पर्नेमा दोलखाको तामाकोशी गाउँपालिका१ घर भई ललितपुरको महालक्ष्मी नगरपालिका५ टीकाथली बस्ने ४८ वर्षीय ललित कुमार केसी रहेका छन्। माघ २ गते बुधबार दिउँसो पौने ४ बजे काठमाडौं जिल्ला अदालतको दक्षिण गेट बाहिर सार्वजनिक सडक खण्डमा सर्वसाधारणहरूको भिड रहेको अवस्थामा वरिष्ठ अधिवक्ता त्रिपाठीमाथि आक्रमण भएको थियो। अदालतको दक्षिण गेट अगाडिको सडक खण्डमा जेबा क्रसिङबाट सडक पार गर्ने क्रममा उक्त भीडमा रहेका केही व्यक्तिहरूले हुलहुज्जत गरी आक्रमण गर्न खोजेकोमा तत्काल प्रहरी परिचालित भई वरिष्ठ अधिवक्ता त्रिपाठीलाई उद्धार गरी सुरक्षित स्थानमा राखेको थियो। आक्रमण गर्ने व्यक्तिहरूमध्ये केसीलाई पक्राउ गरिएको जिल्ला प्रहरी परिसर काठमाडौंका सूचना अधिकारी एवं प्रहरी उपरीक्षक नवराज अधिकारीले बताए। पक्राउ परेका केसीमाथि ज्यान मार्ने उद्योगमा काठमाडौं जिल्ला अदालतबाट म्याद थप गरी प्रहरी वृत्त सिंहदरबारबाट थप अनुसन्धान भइरहेको सूचना अधिकारी अधिकारीले बताए। घटनामा संलग्न अन्य व्यक्तिहरूको खोजी भइरहेको प्रहरीले जनाएको छ।
"रुखले च्यापेर एक जनाको मृत्यु, एकजना घाइते",त्रिवेणी (रुकुम पश्चिम) : रुकुम पश्चिमको आठबिसकोट नगरपालिकामा रुखले च्यापेर एक जनाको मृत्यु भएको छ भने एक जना घाइते भएका छन्। घर निर्माणमा प्रयोग हुने रुख काट्न गएको बेला रुखले च्यापेर आज आठबिसकोट१० झिन्चौरका ५१ वर्षीय वीरबहादुर शाहीको मृत्यु भएको वडाध्यक्ष गणेशकुमार शाहले बताए। शाहीको घटनास्थलमै मृत्यु भएको हो। उनले सोही वडाका ३५ वर्षीय प्रेमराज कुसारी घाइते भएका बताउँदै घाइतेको आठबिसकोट नगर अस्पतालमा उपचार भइरहेको जानकारी दिए। कुसारी र शाही रुख काट्ने विद्युतीय उपकरण (आरा मेसिन) प्रयोग गरेर घरमा प्रयोग हुने दार बनाउन जंगल गएका थिए।
नेपाली वायुसेवामाथि लगाएको प्रतिबन्ध फुकुवा गर्न ईयूलाई आग्रह,काठमाडौं : संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले युरोपेली युनियन (ईयू) को आकाशमा नेपाली एयरलाइन्सको हवाई उडानमाथि लगाइएको प्रतिबन्ध फुकुवा गर्न आग्रह गरेका छन्। नेपालका लागि ईयूका राजदूत भेरोनिक लोरेन्जोसहितको प्रतिनिधिमण्डलसँग आज मन्त्रालयमा भएको भेटघाटका क्रममा मन्त्री पाण्डेले ईयूको आकाशमा नेपाली एयरलाइन्समाथि लगाइएको प्रतिबन्ध चाँडै फुकुवा गरेर सहयोग गरिदिन अनुरोध गरेका हुन्। पर्यटनमन्त्री पाण्डेले नेपाल र ईयूबीच पहिलेदेखि कूटनीतिक सम्बन्ध रहेको स्मरण गराउँदै नेपाल र ईयूबीच साझेदारी रहेको उल्लेख गरे। उनले नेपाल र ईयूबीच करिब पाँच दशकअघि कूटनीति सम्बन्ध स्थापना भएदेखि घनिष्ट सम्बन्ध रहेको र ईयू नेपालको प्रमुख विकास साझेदारको रुपमा रहेकोप्रति कृतज्ञता प्रकट गरे। राजदूत भेरोनिक लोरेन्जोले ईयूको लगाएको हवाई प्रतिबन्धले नेपाली पर्यटनका क्षेत्रमा परेको असरको बारेमा जानकार रहेको उल्लेख गर्दे नेपालले प्राविधिक रुपमा सक्षम बन्नुपर्नेमा जोड दिए। उनले फ्रान्सको एयरबस कम्पनीले नेपाली नागरिक उड्डयन क्षेत्रमा सहयोग गर्न तयार रहेको बताए।
२८ हजार ५०० मेगावाट उत्पादनको लक्ष्य पूरा गर्न निजी क्षेत्रको महत्वपूर्ण भूमिका रहन्छ : ऊर्जामन्त्री,"काठमाडौं : ऊर्जा, जलस्रोत तथा सिँचाइमन्त्री दीपक खड्काले ऊर्जाको विकासका लागि राष्ट्रिय एकता आवश्यक रहेको बताएका छन्। स्वतन्त्र ऊर्जा उत्पादकहरूको संस्था (इप्पान) नेपालको २५ औँ रजत जयन्तीको अवसरमा आयोजित कार्यक्रमको दोस्रो सत्रमा आयोजित ऊर्जा विकास मार्गचित्र२०८१; को बारेमा बोल्दै उनले ऊर्जा विकासमा राष्ट्रिय एकताको खाँचो रहेको बताएका हुन्। सरकारले सन् २०३५ सम्ममा २८ हजार ५०० मेगावाट उत्पादन गर्ने लक्ष्य लिएकाले उक्त लक्ष्य पुरा गर्न निजी क्षेत्रको साथ र सहयोग आवश्यक रहेको बताए। हामीले राखेको लक्ष्य ठूलो होइन, सबैले आआफ्नो क्षेत्रबाट काम गरे उक्त लक्ष्य सजिलै हासिल गर्न सकिन्छ, उनले भने। ऊर्जामन्त्री खड्काले जलविद्युत केन्द्र निर्माण गर्दा मोटरबाटो पुग्ने, रोजगारी सिर्जना हुने, शिक्षा, स्वास्थ्यका अवसर खुल्ने भएकाले यसमा अवरोध गर्न नहुने उल्लेख गरे। उनले ऊर्जाले क्षेत्रले मुलुकको अर्थतन्त्र समेत चलायमान बनाउँदै लगेको बताए। मन्त्री खड्काले जलविद्युत केन्द्रको शेयर विना धितो प्रभावित क्षेत्रका गरिब तथा विपन्न वर्गलाई दिने प्रबन्ध सरकारले मिलाउन लागेको बताए। मन्त्री खड्काले उत्पादित विद्युतको बजार सुनिश्चित रहेकाले ऊर्जा क्षेत्रमा ढुक्क भएर लगानी गर्न निजी क्षेत्रलाई आग्रह गरे। मन्त्री खड्काले ऊर्जा उत्पादनका क्रममा देखिएका नीतिगत समस्या समाधान गर्दै सरकार अगाडि बढ्ने बताए।"
सरकारले दुई अर्ब बराबरको सम्पत्ति जफत गर्दै,"काठमाडौं : सरकारले दुई अर्ब बराबरको सम्पत्ति जफत गर्ने भएको छ। भ्रष्टाचारबाट आर्जन गरेको सम्पत्ति सरकारका नाममा फिर्ता ल्याउन गृह मन्त्रालय सक्रिय बनेको हो। सर्वोच्च अदालतबाट जफत हुने भनेर फैसला भएका घरजग्गा सरकारको नाममा ल्याउने प्रस्ताव गृह मन्त्रालयमार्फत मन्त्रिपरिषद् पठाइएको कसूरजन्य सम्पत्ति व्यवस्थापन विभागका महानिर्देशक सुरेश पन्थीले जानकारी दिए। 'पाँच जना पूर्वप्रशासक र आपराधिक गतिविधिबाट एक भारतीले नेपालमा खरिद गरेको घरजग्गा जफतका लागि प्रस्ताव पठाइएको छ। हामीले अदालतबाट सोसम्बन्धी भएका फैसलाको लगत संकलनका लागि शाखा अधिकृतको नेतृत्वमा पाँच वटा समूह बनाएर खटाएका छौं,' महानिर्देशक पन्थीले भने। उनले सम्पत्ति जफतसम्बन्धी विभिन्न अदालतबाट तीन हजार पाँच सय फैसला भएको जानकारी दिए। महानिर्देशक पन्थीले दुई अर्ब बराबरको सम्पत्ति जफतको तयारीमा रहेको बताए। पहिलो चरणमा पाँच पूर्वप्रशासकको काठमाडौं उपत्यकाका विभिन्न स्थानमा भ्रष्टाचारबाट आर्जन गरेको सम्पत्ति जफतको प्रक्रिया अघि बढाइएको बताए। अदालतबाट फैसला भइ जफत गर्नुपर्ने घरजग्गा लामो समयदेखि कसूरदारहरूले नै प्रयोग गर्दै आएको अवस्थामा मन्त्रालयले जफत गर्ने कार्यलाई सक्रियताका साथ अघि बढाएको गृहमन्त्रालयले जनाएको छ। कसुरजन्य सम्पत्ति जफतसम्बन्धी ऐनअनुसार सर्वोच्चबाट फैसला भएअनुसारका घरजग्गा जफत गरी सरकारको नाममा ल्याउने कार्य तीव्र गतिमा बघि बढाइने महानिर्देशक पन्थीको भनाइ छ। कसूरजन्य सम्पत्ति व्यवस्थापन विभागका अनुसार पुर्वप्रशासक, कर्मचारी तथा परिवारका सदस्यहरू, आमोनन्द मिश्र, सरस्वती ढुङ्गाना, मुरारी बहादुर कार्की, केशरजंग खड्का र रामात्रा चर्तुबेदीको काठमाडौं उपत्यकाका विभिन्न स्थानमा रहेको घरजग्गा जफत गर्ने प्रक्रिया मन्त्रिपरिषद्मा पुगेको हो। त्यस्तै आपराधिक गतिविधिबाट एक भारतीयले नेपालमा खरिद गरेको घरजग्गा पनि जफतका लागि मन्त्रिपरिषद्मा प्रस्ताप पेस भएको छ। विगतमा अपराधिक गतिविधिमा संलग्न भारतको असाम राज्यका निरञ्जन होजाईले नेपाली महिलाको नाममा काठमाडौंमा राखेको जग्गा र घर जफतका लागि गृह मन्त्रालयले अघि बढेको हो। डेढ वर्षअघि कसुरजन्य सम्पत्ति व्यवस्थापन विभागले सो घर खाली गराए पनि सरकारको नाममा आउन नसकेको महानिर्देशक पन्थीले बताए। 'होजाईसँग विवाह गरेकी सरिता गिरीको नाममा सो घरजग्गा छ। होजाईले नेपालमा निर्मल राईको नाममा नागरिकता लिई आफ्नो पहिचान लुकाएर आतंकवादअपराधिक गतिविधिको पैसा ल्याएका थिए। सिन्धुपाल्चोककी सरितासँग बिहे गरी उनी र उनको परिवारको नाममा सम्पत्ति लुकाएको अनुसन्धानमा भेटिएपछि मुद्दा दायर भएको थियो,' उनले भने। कसूरजन्य सम्पत्तिको जफतको कामलाई तीव्रता दिइने बताउँदै विभागका महानिर्देशक पन्थीले केही कसुरजन्य सम्पत्ति जफतका लागि प्रक्रिया अघि बढिसकेको जानकारीसमेत दिए। 'जफतको ठहर भएका घरजग्गा लिलामी गर्ने वा सरकारको नाममा ल्याउने दुवै विकल्प कानुनले दिएको छ। भ्रष्टाचारसम्बन्धी मुद्दामा जफत गर्न लागिएका घरजग्गा भने सरकारको नाममा ल्याएर सरकारी प्रयोजनमा प्रयोग गरिनेछ,' उनले भने।"
सैफ अली खानमाथि चक्कु आक्रमण घटना : शंकास्पद व्यक्तिलाई हिरासतमा लिएर सोधपुछ गरिंदै,"मुम्बई : मुम्बईमा बान्द्रा प्रहरीले शुक्रबार अभिनेता सैफ अली खानमाथि आक्रमणको घटनामा एक शंकास्पद व्यक्तिलाई पक्राउ गरेको छ। प्रहरीले शंकास्पद व्यक्तिलाई सोधपुछ गरिरहेको छ। यस घटनामा बिहीबार एक संदिग्धको सीसीटीभी फुटेज पनि सार्वजनिक भएको थियो। उक्त व्यक्तिलाई जनवरी १५ मा राती २३० बजे सैफको घरमा देखिएको थियो। यसपछि अर्को सीसीटीभी फुटेज बाहिर आयो जसमा बान्द्रा रेलवे स्टेशन नजिकै एक संदिग्ध व्यक्ति देखिएका जनाइएक छ। ती दुई संदिग्ध व्यक्ति एउटै हुन् कि होइनन् भन्ने अझै स्पष्ट भएको छैन। सैफको स्वास्थ्यको बारेमा अस्पतालले बुलेटिन जारी गरेको छ। अस्पतालका प्रमुख न्यूरोसर्जन डा नितिन डांगे र सीओओ डा नीरज उत्मानीले सैफलाई आईसीयू वार्डबाट विशेष कोठामा सारिएको बताए। उनका अनुसार हाल सैफ पूर्ण रूपमा खतरामुक्त छन्। डा उत्तममणिका अनुसार सैफ स्ट्रेचर बिना नै आफैं अस्पताल भित्र गएका थिए। त्यस समयमा तैमुर पनि उनीसँगै थिए। सैफको मेरुदण्डको हड्डीमा लाग्नबाट २ मिमिले बचेको डाक्टरले बताएका छन्। जनवरी १५ मा राती करिब २३० बजे सैफमाथि उनको घरभित्र आक्रमण भएको थियो। सैफलाई संक्रमणबाट जोगाउन डाक्टरहरूले आगन्तुकहरूलाई प्रतिबन्ध लगाएका छन्। उनलाई २३ दिनसम्म निगरानीमा राखिनेछ, त्यसपछि डिस्चार्ज गर्ने नगर्ने निर्णय लिने बताइएको छ। छिटो निको हुन डाक्टरले आराम गर्न सल्लाह दिएका छन्। सैफ एक हप्तामा निको हुने र हाल उनलाई पूर्ण आराम गर्न भनिएको छ। घटना सैफकरीनाका छोराछोरी तैमुरजेहको कोठामा भएको यो घटना सैफकरीनाका छोराछोरी तैमुरजेहको कोठामा भएको जनाइएको छ। उनहरुको घरकी कामदार अरियामा फिलिप उर्फ लिमा कोठामा उपस्थित थिइन् । एक अज्ञात व्यक्तिले उनलाई समाते। उनको चिच्याहट सुनेर सैफ बच्चाहरूको कोठामा पुगे। सैफलाई देख्ने बित्तिकै अज्ञात व्यक्तिले उनीमाथि आक्रमण गर्न थाले। आक्रमणकारीले १ करोड रुपैयाँ मागेको थियो प्रहरीले सैफको घरका तीन जना घरेलु कामदारलाई सोधपुछको लागि प्रहरी चौकीमा लगेको बताएको छ। यसैबीच घरेलु कामदारले प्रहरीलाई अचानक बाथरूम नजिकै छायाँ देखेको बताइन्। उनले करीना आफ्नो कान्छो छोरालाई हर्ने आएकी होलिन भन्ने सोचिन्। पछि उनलाई शंका लागेपछि हेर्न गइन्। अचानक एक जना पुरुषले उनीमाथि आक्रमण गरे। उनलाई धारिलो हतियार देखाए र चुप लाग्न भने। यसैबीच अर्की कादार पनि आइपुगिन्। यस समयमा आक्रमणकारीले बच्चाहरूको हेरचाह गरिरहेकी कामदार (नैनी)सँग करोड रुपैयाँ माग गरे। सोही समयमा सैफ अली खान पनि त्यहाँ पुगे । सैफलाई देखेपछि अज्ञात व्यक्ति र सैफबीच झगडा भयो। उनले बयानमा थप भनिन्, 'आक्रमणको समयमा घरमा ३ महिला र ३ पुरुष नोकरहरू थिए। इब्राहिम र सारा अली खान पनि सोही बिल्डिङको आठौं तला बस्छन्। आक्रमणपछि उनीहरू आएर सैफ अली खानलाई अटोमा अस्पताल पुर्याए।' सो समयमा घरमा चालक थिएनन्। कसैलाई पनि स्वचालित विद्युतीय गाडी चलाउन नआउने भएकाले अटोबाट लीलावती अस्पताल लगिएको उनले बताइन्। प्रहरी र अपराध महाशाखाका २० टोलीद्वारा अनुसन्धान बान्द्रा प्रहरी चौकीले आक्रमणकारीहरूको खोजी गर्न १० वटा टोली गठन गरेको छ। अपराध महाशाखाले पनि घटनाको अनुसन्धान गर्न टोली गठन गरेको छ। अनुसन्धानका लागि क्राइम ब्रान्च पनि सैफको घरमा पुगेको छ। टोलीमा इन्काउन्टर स्पेशालिस्ट दया नायक पनि रहेका दैनिक भास्करको समाचारमा उल्लेख छ।"
विपक्षी दलकको बैठक नयाँ बानेश्वरमा सुरू,"काठमाडौं : विपक्षी दलहरूको बैठक सुरू भएको छ। नयाँ बानेश्वरस्थित संसद भवनको लोत्से हलबाट बैठक सुरू भएको हो। नेकपा माओवादी अध्यक्ष पुष्पकमल दाहालको अध्यक्षतामा बैठक बसिरहेको छ। बैठकमा नेकपा एकीकृत समाजवादीका अध्यक्ष माधव कुमार नेपाल, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, राष्ट्रिय स्वतन्त्र पार्टीका कार्यवाहक सभापति डीपी अर्याल, नेता सन्तोष परियारलगायत नेताहरू उपस्थित छन्। विपक्षी दलहरूले बैठकपश्चात पत्रकार सम्मेलन गर्ने जानकारी दिएका छन्।"
युके र दुबई पठाइदिने भन्दै ठगी गर्ने दुईजना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी युके र दुबई पठाइदिन्छु भन्दै रकम ठगी गरेको आरोपमा २ जनालाई प्रहरीले पक्राउ गरेको छ। पक्राउ पर्नेहरूमा तनहुँ बन्दिपुर गाउँपालिका२ घर भई काठमाडौं महानगरपालिका२६ बस्ने २३ वर्षीया सन्जिता गुरुङ र तनहुँ भिमाद नगरपालिका१ घर भई काठमाडौं महानगरपालिका६ बौद्ध बस्ने ५० वर्षीय रेशम राज लामिछाने रहेका छन्। पक्राउ मध्ये सन्जिताले युके पठाइदिन्छु भन्दै २ जना पीडितहरूबाट ६० लाख ८९ हजार रूपैयाँ र रेशम राजले दुबई पठाइदिन्छु भन्दै ११ जना पीडितहरूबाट २४ लाख रुपैयाँ लिई सम्पर्कबिहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले सन्जितालाई काठमाडौं न्यूरोडबाट र रेशम राजलाई काठमाडौं बौद्धबाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
१५२० दिनपछि संसद खुल्छ : प्रधानमन्त्री,"काठमाडौं : प्रधानमन्त्री केपी शर्मा ओलीले १५२० दिनपछि संसद खुल्ने बताएका छन्। संसद बन्द गरेर अध्यादेश ल्याएको भन्दै विपक्षीहरूले विरोध गरिरहेका बेला प्रधानमन्त्री ओलीले १५२० दिनमा संसद खुल्ने र अध्यादेशहरू पेस गरेर छलफल गर्ने बताए। उनले जनतालाई सेवा दिन र विकासको गति बढाउन विभिन्न कानुनमा संशोधनका लागि अध्यादेश ल्याइएको प्रस्ट पारे। काठमाडौंमा आयोजित कार्यक्रममा उनले दुई महिनाभित्रै ती अध्यादेशमार्फत बन्ने कानुन पारित गर्ने बताए। जनतालाई सेवा दिन र व्यवसायीलाई सकारात्मक सहयोग गर्न हामीले अध्यादेश ल्याएका हौं। कतिपयले अध्यादेशले शासन गर्न खोज्यो भनेर विरोध गर्न खोजेका छन्। १५२० दिनभित्र संसद आइसक्छ। संसद् आएको पहिलो दिन त्यहाँ पेस गर्छौं। त्यहाँ छलफल गर्छौं। अगाडि बढाउँछौं,' प्रधानमन्त्री ओलीले भने।"
विपन्न वर्गलाई समृद्धिको यात्रामा जोड्ने गरी सरकारले काम गरेको छ : ऊर्जामन्त्री खड्का,"काठमाडौं : ऊर्जा, जलस्रोत तथा सिँचाइमन्त्री दीपक खड्काले गरिब तथा विपन्न वर्गलाई ऊर्जाको विकासमार्फत समृद्धिको यात्रामा जोड्ने गरी सरकारले काम गरिरहेको बताएका छन्। स्वतन्त्र ऊर्जा उत्पादकहरूको संस्था (इप्पान) नेपालको २५ औँ रजत जयन्तीको उद्घाटन सत्रमा आज सम्बोधन गर्दै ऊर्जामन्त्री खड्काले जलविद्युत् केन्द्रको शेयर विना धितो प्रभावित क्षेत्रका गरिब तथा विपन्न वर्गलाई दिने प्रबन्ध सरकारले मिलाउन लागेको बताएका हुन्। अहिले हुनेखाने वर्गले मात्र जलविद्युत केन्द्रमा शेयर हालिरहेको अवस्था छ, सरकारले प्रभावित क्षेत्रका विपन्न वर्गलाई लक्षित गरी विना धितो शेयरको व्यवस्था गर्न लागेको हो, मन्त्री खड्काले भने। मन्त्री खड्काले उत्पादित विद्युतको बजार सुनिश्चित रहेकाले ऊर्जा क्षेत्रमा ढुक्क भएर लगानी गर्न निजी क्षेत्रलाई आग्रह गरे। उनले अहिले दुई ठूला राजनीतिक दल मिलेर बलियो सरकार बनेकाले यो सरकारलाई अलमलिएर बस्ने छुट नभएको उल्लेख गरे। मन्त्री खड्काले हिजोको दिनमा जलविद्युत क्षेत्रको विकासका लागि पूर्वाधार निर्माणमा धेरै समय लाग्ने गरे पनि अहिले अधिकाशं जलविद्युत केन्द्रमा मोटरबाटोको पहुँच पुगेकाले काम गर्न थप सहज भएको बताए। उनले मन्त्रिपरिषदले ऊर्जा विकास मार्गचित्र२०८१ संसदबाट पारित गरिसकेकाले उक्त मार्गचित्रको कार्यान्वयनका लागि निजी क्षेत्रको भूमिका महत्वपूर्ण भएको उल्लेख गर्नुभयो। निजी क्षेत्रको समस्या सरकारले राम्रोसँग बुझेको मन्त्री खड्काको भनाई थियो। मन्त्री खड्काले ऊर्जा उत्पादनका क्रममा देखिएका नीतिगत समस्या समाधान गर्दै सरकार अगाडि बढ्ने स्पष्ट पारे। उनले यसअघि ऊर्जा उत्पादनको जिम्मामात्र निजी क्षेत्रलाई दिएको भएपनि हाल प्रसारण लाइनसमेत निजी क्षेत्रले बनाउन पाउने व्यवस्था गरिएको बताए। विद्युतको आन्तरिक खपतलाई सरकारले पहिलो प्राथमिकतामा राखेको मन्त्री खड्काको भनाइ थियो। इप्पानका अध्यक्ष गणेश कार्कीले ऊर्जा मन्त्रालयको प्रस्तावमा मन्त्रिपरिषदबाट भर्खरै स्वीकृत भएको ऊर्जा विकास मार्गचित्र २०८१ नेपालको ऊर्जा क्षेत्रको विकासका लागि ऐतिहासिक भएको उल्लेख गरे। ऊर्जा क्षेत्रको विकासमा देखिने समस्यालाई सरकारले समाधान गरिदिएको खण्डमा सरकारले राखेको लक्ष्य पुरा गर्न केही कठिनाइ नहुने अध्यक्ष कार्कीको भनाइ थियो। उक्त रजत जयन्ती समारोहको प्रधानमन्त्री केपी शर्मा ओलीले उद्घाटन गरेका थिए।"
भ्रष्टाचार मुद्दामा इमरान खानलाई १४ वर्षको जेल सजाय,"इस्लामाबाद : अलकादिर ट्रस्टसँग सम्बन्धित भ्रष्टाचार मुद्दामा इस्लामाबादको एक अदालतले पहिले नै जेलमा रहेका पाकिस्तानका पूर्व प्रधानमन्त्री इमरान खानलाई १४ वर्षको जेल सजाय र १० लाख रुपैयाँ जरिवाना सुनाएको छ। सोही मुद्दामा इमरान खानकी श्रीमती बुशरा बीबीलाई सात वर्षको जेल सजाय र पाँच लाख रुपैयाँ जरिवाना सुनाएको छ। अदालतले सरकारलाई अलकादिर ट्रस्टको नियन्त्रण लिन पनि आदेश दिएको छ। अदालतले उक्त सजाय सुनाउँदा इमरान खान, उनकी श्रीमती र अन्य पीटीआई नेताहरू अदालतमा उपस्थित थिए। इमरान खान र उनकी श्रीमती बुशरा बीबी विरुद्ध १९ करोड पाउन्ड वा अलकादिर ट्रस्ट मुद्दा निजी आवास समाज बहरिया टाउनले अलकादिर विश्वविद्यालयलाई ४५० कनाल (५६ एकड) भन्दा बढी जग्गा दान गरेको विषयसँग सम्बन्धित छ। पूर्व प्रधानमन्त्री इमरान खान र उनकी श्रीमती बुशरा बीबी अलकादिर विश्वविद्यालयका ट्रस्टीहरूमध्ये पर्छन्।"
सरकार पूर्णरूपमा असफल भइसक्यो : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले वर्तमान सरकार पूर्णरूपमा असफल भइसकेको बताएका छन्। शुक्रबार संसद भवन बानेश्वरमा बसेको विपक्षी दलको बैठकपछि सञ्चारकर्मीसँग कुरा गर्दै अध्यक्ष नेपालले सरकारले अलोकतान्त्रिक काम गरेको भन्दै वर्तमान सरकार पूर्णरूपमा असफल भइसकेको टिप्पणी गरे। संविधान संशोधनका लागि भन्दै रातारात सरकार परिवर्तन गर्ने र अहिले २०८७ मा मात्रै संशोधन हुन्छ भन्ने अभिव्यक्तिको प्रधानमन्त्रीले जवाफ दिनुपर्ने उनले बताए। उनले संविधान संशोधनका लागि मात्रै २०८७ सम्म प्रधानमन्त्री केपी ओलीलाई टिकाउन नसकिने स्पष्ट पारे। अध्यक्ष नेपालले सरकार परिवर्तन मुख्य चासोको विषय नभएको र आफूहरूले जनताको चासोलाई उजागर गर्नमात्र खोजेको बताए। सरकारले सदनलाई बेवास्ता गरी मनपरी ढंगले आग्रह पूर्वाग्रहका साथ चल्न थाले सडक र सदनबाट सशक्त संघर्ष गर्ने उनले बताए। उनले विपक्षी दलले जनता र राष्ट्रलाई केन्द्रबिन्दुमा राखेर अघि बढ्ने र सरकारको गलत कामको जनतामाझ नांगेझार बनाउने धारणा राखे।
फलामखानी र मल कारखाना स्वदेशमै स्थापना हुँदैछ : प्रधानमन्त्री,"काठमाडौं : प्रधानमन्त्री केपी शर्मा ओलीले जनतालाई सेवा दिन र विकासको गति दिन विभिन्न कानुनमा संशोधनका लागि अध्यादेश ल्याएको बताएका छन्। शुक्रबार काठमाडौंमा स्वतन्त्र ऊर्जा उत्पादकहरूको संस्था, नेपाल (इप्पान)को रजत जयन्ती समारोहलाई सम्बोधन गर्दै प्रधानमन्त्री ओलीले आगामी १५ दिनपछि हुने संसद्को अधिवेशनमा पेस गरी दुई महिनाभित्र पारित गर्ने बताए। उनले मुलुकलाई समृद्धितर्फ अघि बढाउनका लागि आवश्यक कानुनीलगायतका अन्य पूर्वाधारका कामलाई प्राथमिकतामा राखेको बताए। उनले बन्द भएका उद्योगलाई नयाँ ढाँचामा सञ्चालनको तयारी भइरहेको बताए। स्वदेशमै फलामखानी र मल कारखानाजस्ता ठूला उद्योगको स्थापना हुने क्रममा रहेकाले उत्पादित ऊर्जाको खपतको चिन्ता लिइरहनु नपर्ने उनको भनाइ छ। ग्रिन हाइड्रोजन इनर्जी उत्पादन गर्न पनि अनुसन्धान भइरहेको उल्लेख गर्दै प्रधानमन्त्री ओलीले ऊर्जा क्षेत्रमा नयाँ नयाँ सम्भावनाको खोजी गर्नुपर्ने बताए। देशलाई आधुनिकीकरण र विकास गर्दै अध्याँरोबाट उज्यालोमा लाने प्रयासमा लागेका ऊर्जा उत्पादकहरूको योगदान महत्त्वपूर्ण रहेको उनको भनाइ छ। प्रधानमन्त्री ओलीले ऊर्जा क्षेत्रमा सरकारको लगानीका साथै निजी क्षेत्र र वैदेशिक क्षेत्रको लगानीलाई पनि उत्तिकै महत्त्व दिइएको बताए। उनले अदालतबाट हुने कुनै फैसलाले चिन्तित हुनु नपर्ने भन्दै र त्रुटिपूर्ण कानुनीहरूको उपचार खोजिने बताए। कार्यक्रममा ऊर्जा, जलस्रोत तथा सिंचाइ मन्त्री दीपक खड्काले जलस्रोत क्षेत्रमा ढुक्क भएर लगानी गर्न आग्रह गरे। मुलुकमा अधिकतम विद्युत उत्पादन गरी स्वदेशमा खपत गर्ने र बाँकी विद्युत बिक्री गर्दै मुलुकलाई समृद्ध बनाउने उनले बताएका थिए।"
भक्तपुरको मनोहरा खोला किनारमा शव फेला,"भक्तपुर : भक्तपुरको मनोहरा खोला किनारमा शव फेला परेको छ। भक्तपुरको मध्यपुर थिमि नगरपालिका१ स्थित बीपी आँखा अस्पताल नजिक मनोहरा खोला बगरमा पुरुषको शव फेला परेको हो। फेला परेको शव सुनसरीको भोक्राहा नरसिंह गाउँपालिका४ घर भई हाल भक्तपुरको मध्यपुर थिमि नगरपालिका२ सानोठिमी बस्ने ४५ वर्षीय लेल्का उराउको रहेको भक्तपुर जिल्ला प्रहरी परिसरले जनाएको छ। परिसरका सूचना अधिकारी तथा डीएसपी ढुण्डीराज न्यौपानेका अनुसार उनका १८ वर्षीय छोरा समीर उराउले शवको पहिचान गरेका थिए। प्रहरी परिसर भक्तपुरका अनुसार शव सनाखत भएपछि चाँगुनारायण नगरपालिका२, दुवाकोट स्थित काठमाडौं मेडिकल अस्पतालमा पोस्टमार्टमका लागि लगिएको छ।"
सामाजिक सुरक्षाको न्यायोचित वितरणका लागि परिचयपत्र आवश्यक छ : गृहमन्त्री लेखक,"काठमाडौं : गृहमन्त्री रमेश लेखकले सरल र सहज सेवा प्रवाह, सुशासन, अपराध नियन्त्रण र सामाजिक सुरक्षाको न्यायोचित वितरणका लागि राष्ट्रिय परिचयपत्र आवश्यक भएको बताएका छन्। शुक्रबार सिंहदरबारस्थित प्रतिनिधिसभा, राज्यव्यवस्था तथा सुशासन समितिको बोल्दै गृहमन्त्री लेखकले सम्पत्ति शुद्धीकरणसम्बन्धी राष्ट्रिय तथा अन्तर्राष्ट्रिय प्रतिबद्धताको प्रभावकारी कार्यान्वयन गर्न पनि राष्ट्रिय परिचयपत्र अनिवार्य भएको औंल्याए। 'राष्ट्रिय परिचयपत्रमा समावेश गरिएका नागरिकका जैविक तथा व्यक्तिगत विवरणको सुरक्षाप्रति सरकार गम्भीर र संवेदनशील छ। नागरिकको व्यक्तिगत विवरण राज्यसँग हुनुपर्छ, तर त्यसको दुरुपयोग हुन दिँदैनौं,' उनले भने। तथ्यांक सुरक्षामा सरकारले यथेष्ट ध्यान दिने मन्त्री लेखकको भनाइ छ। विश्वका विभिन्न मुलुकमा राष्ट्रिय परिचयपत्र प्रचलनमा रहेको उल्लेख गर्दै मन्त्री लेखकले विभिन्न निकायका छुट्टाछुट्टै प्रकृतिका कार्ड बोक्नुपर्ने झन्झट अन्त्य गर्न पनि राष्ट्रिय परिचयपत्र आवश्यक भएको बताए। 'राष्ट्रिय परिचयपत्र अनिवार्य नगरे वितरण हुँदैन। अनिवार्य गर्दा कतिपयलाई दुःख पनि भएको छ,' उनले भने, 'परिचयपत्रका लागि राज्यले यति ठूलो लगानी गरेको छ। नागरिकलाई पर्ने सास्ती कम गरेर प्रयोग अनिवार्य गर्दै लैजानुपर्छ।' मन्त्री लेखकले ज्येष्ठ नागरिक, बालबालिका, अपाङ्गता भएका तथा अशक्त व्यक्तिका हकमा राष्ट्रिय परिचयपत्र अनिवार्य नगरिएको स्पष्ट पारे। उनले राष्ट्रिय परिचयपत्रको विवरण संकलन, प्रशोधन र छपाईसम्बन्धी कार्य तथा तथ्याङ्कको सुरक्षा र भण्डारणको अवलोकन गरी आमनागरिकलाई यसप्रति आश्वस्त पार्ने भूमिका निर्वाह गर्न सांसदहरूलाई आग्रह गरे। गृह मन्त्रालयका सचिव गोकर्णमणि दुवाडीले राष्ट्रिय परिचयपत्रका लागि विवरण दिन सुरुआती चरणमा केही झन्झट भए पनि यसको निर्माणपश्चात सेवा लिनका लागि निकै सहज हुने बताए। राष्ट्रिय परिचयपत्र तथा पञ्जीकरण विभागका महानिर्देशक युवराज कट्टेलले राष्ट्रिय परिचयपत्र प्रणालीमा रहेका नागरिकको जैविक तथा व्यक्तिगत विवरणको सुरक्षामा ध्यान दिइएको बताए।"
भृकुटीमण्डपमा फर्निचर एक्स्पो सुरु,"काठमाडौं : नेपाल उड फर्निचर तथा होम टेक्सटायल अन्तर्राष्ट्रिय प्रदर्शनीको दसौँ संस्करण आजदेखि भृकुटीमण्डपमा सुरु भएको छ। प्रदर्शनीमा नेपाल, भारत, चीनलगायत मुलुकका काठजन्य सामग्री उत्पादक क्षेत्रका एक सयभन्दा बढी कम्पनीका विभिन्न ब्राण्डहरू प्रदर्शनीमा राखिएका छन्। उद्योग, वाणिज्य तथा आपूर्तिमन्त्री दामोदर भण्डारीले प्रदर्शनीको उद्घाटन गर्दै मुलुकमा उद्योग स्थापना हुन नसक्दा स्वरोजगारका लागि प्रदान गरिएका तालिममा गरिएको लगानीबाट लाभ लिन नसकिएको बताए। उनले सरकारले विभिन्न प्राविधिक तालिम प्रदान गरे पनि तत्काल रोजगारी प्राप्त गर्न नसक्दा लगानीको लक्ष्य र प्रतिफल प्राप्त गर्न नसकिरहेको अवस्थामा काठजन्य उद्योगले त्यस्ता जनशक्तिको सदुपयोग गर्न आवश्यक रहेको धारणा राखे। मन्त्री भण्डारीले भने, सीप प्राप्त जनशक्तिलाई साना उद्योग खोल्न सरकार, निजीक्षेत्र र बैंकलगायत वित्तीय संस्थाले सहयोग गर्नुपर्छ। उद्योग क्षेत्रमा नयाँ प्रविधि र उपकरण भित्र्याउन सातै प्रदेशको सदरमुकाममा यस्ता प्रदर्शनी आयोजना गरिनुपर्छ, जसबाट स्वरोजगार हुन सहयोग पुर्याउँछ। विदेशमा प्रयोग भएका नवीनतम् प्रविधि नेपाल भित्र्याउने, उद्योग व्यवस्थापन गर्ने र नेपालका कच्चापदार्थको प्रयोग गरी उत्पादन गरिएका वस्तुहरू विदेश निर्यातका लागि सहजीकरण गर्ने उद्देश्यले मेला आयोजना गरिएको जनाइएको छ। प्रदर्शनीमा काठजन्य उत्पादन प्लाइउडदेखि घर, होटल, रेष्टुरेन्ट र महलका ढोका, झ्याल, भर्याङ तथा अन्य फर्निचर र सजावटका सामग्री उत्पादन कम्पनीका एक सयभन्दा बढी कक्ष छन्। प्रविधि हस्तान्तरणसहितको लक्ष्य लिई आयोजना गरिएको प्रदर्शनीमा निःशुल्क प्रवेशको व्यवस्था गरिएको छ। तीनदिने प्रदर्शनीमा करिब ३० हजार दर्शकले अवलोकन गर्ने आयोजकको अपेक्षा छ। प्रदर्शनीमा एआईका माध्यमबाट घरभित्रको साजसज्जा कसरी गर्ने तथा साँघुरो ठाउँमा आन्तरिक सजावट गर्न सकिने विभिन्न उपायबारे जानकारी प्राप्त हुनेछ। प्रदर्शनीका क्रममा माघ ५ र ६ गते सरोकार भएकाहरूबीच फर्निचर क्षेत्र बारेमा जानकारी गराउन कार्यशालासमेत गरिने जनाइएको छ।"
ट्रकको ठक्करबाट पैदलयात्रीको मृत्यु,धनुषा : ट्रकको ठक्करबाट पैदलयात्रीको मृत्यु भएको छ। जनकपुर उपमहानगरपालिका७ स्थित भमरपुराचोकदेखि वलुवा टोलतर्फ जाने सडकमा ना ६ ख ४५३७ नम्बरको ट्रकको ठक्करबाट महोत्तरीको महोत्तरी गाउँपालिका५ गौरीगामाका ६० वर्षीय सत्यनारायण साह तेलीको शुक्रबार बिहान घटनास्थलमै मृत्यु भएको हो। प्रहरीले ट्रक चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको जनाएको छ।
"सरकारले खतरनाक, स्वेच्छाचारी र निरंकुश प्रवृत्ति प्रदर्शन गर्यो : विपक्षी दल","काठमाडौं : सरकारले ल्याएको अध्यादेशप्रति विपक्षी दलहरूले कडा आपत्ति जनाएका छन्। शुक्रबार नयाँ बानेश्वरमा पत्रकार सम्मेलन गर्दै सात दलहरूले आपत्ति जनाएका हुन्। उनीहरूले प्रेस वक्तव्य जारी गर्दै साझा धारणा सार्वजनिकसमेत गरेका छन्। वर्तमान गठबन्धन सरकार गठन भएको ६ महिना बितिसक्दा पनि जनअपेक्षा अनुरुप काम गर्न नसकेको, महँगी र भ्रष्टाचारलाई बढावा दिएको, अन्तर्राष्ट्रिय सम्बन्ध सन्तुलित राख्न नसकेको र संसदलाई छलेर अध्यादेशमार्फत जनतामा निरङ्कुश शासन लाद्न खोजेको विपक्षी दलको आरोप छ। संघीय संसदको नियमित हिउँदे अधिवेशन बोलाएर कानुन निर्माण नगरी, संसदीय समितिमा छलफलको क्रममा रहेका विधेयकहरू फिर्ता समेत नलिई सोही विषयमा गम्भीर प्रकृतिका कानुनहरू अध्यादेशमार्फत जारी गर्ने सरकारको कामप्रति उनीहरूले गम्भीर ध्यानाकर्षण जनाएको छ। 'सरकारको यो कदमबाट संविधानको मर्म तथा भावनामाथि प्रहार हुनुका साथै संसदीय प्रणालीको उपहास गर्ने खतरनाक, स्वेच्छाचारी र निरङ्कुश प्रवृत्ति प्रदर्शन गरेको छ भन्ने हाम्रो ठहर छ। हामी प्रतिपक्षी दलहरू सरकार र सत्तारुढ गठबन्धनका दलहरूको निहित स्वार्थ पूर्तिका लागि संसदलाई छलेर राष्ट्रको दूरगामी भविष्यमा गम्भीर असर पार्ने प्रकृतिका कानुनहरू अध्यादेशमार्फ ल्याउने यो कदमको घोर भर्त्सना गर्दछौं,' संयुक्त वक्तव्यमा भनिएको छ। त्यस्तै देश र जनताको हित प्रतिकूल सरकारका निरङ्कुश गतिविधिका कारण आम जनतामा राज्य र सरकारप्रति चरम निराशा उत्पन्न भइरहेको छ र सरकारले भ्रष्टाचार विरोधी अभियानलाई पूरै अवरुद्ध गरेको विपक्षी दलको आरोप छ। 'भ्रष्टाचारीहरूलाई जोगाएको छ। भ्रष्टाचार बढाएको छ। सत्तारुढ दलका भ्रष्टाचारमा मुछिएका नेता तथा कार्यकर्तालाई यो वा त्यो बहानामा उन्मुक्ति दिने प्रपञ्च भइरहेको छ। सरकार विद्युत महसुलको बक्यौता नतिर्नेहरूका पक्षमा उभिएको छ। नेपाल विद्युत प्राधिकरणमा चरम राजनीतिक हस्तक्षेप बढाइएको छ। भूमिहीन तथा सुकुम्बासी जनतालाई जग्गा उपलब्ध गराउने बहानामा भूमाफिया तथा भ्रष्टाचारीलाई संरक्षण गर्ने नियतले अध्यादेश जारी गरिएको छ। देशमा महंगी र सार्वजनिक ऋण बढेको छ। सुधारोन्मुख अर्थतन्त्र झनै समस्यातर्फ उन्मुख भइरहेको छ। आर्थिक क्षेत्र चलायमान हुन नसक्दा आर्थिक परिसूचकहरू सकारात्मक हुन सकेका छैनन्। विश्वविद्यालय, संस्थानहरू तथा कर्मचारीतन्त्रमा चरम हस्तक्षेप तथा राजनीतिकरण भइरहेको छ। केही सीमित समूहको स्वार्थमा सरकारका संयन्त्रहरू परिचालित हुन पुगेका छन्,' वक्तव्यमा भनिएको छ। गृह प्रशासन र महान्यायाधिबक्ताको कार्यालयमार्फत कानुनी प्रक्रियामा दलीय छाया र विधिको चरम राजनीतिकरण गर्दै सहकारी ठगीमा आफू निकटलाई जोगाउने र विपक्षीहरूमाथि प्रतिशोधपूर्ण र पूर्वाग्रही तवरले अनुसन्धान र अभियोजन प्रक्रिया अघि बढाइएको उनीहरूको आरोप छ। 'सहकारी पीडितहरूलाई न्याय दिनुको साटो उल्टै थप पीडा दिने किसिमले सहकारी अध्यादेश जारी गरिएको छ। बहुमतको दम्भमा सरकारले एकपछि अर्को चाल्दै आएका यस्ता कैयन् जनविरोधी कार्यको जनस्तरबाटै चर्को विरोध हुन थालेपछि संसदमा प्रतिरक्षा गर्न नसकी अध्यादेशको भर पर्नुपर्ने अवस्थाले सत्तारुढ गठबन्धनले सरकार सञ्चालनको नैतिक आधार गुमाइसकेको प्रष्ट हुन्छ,' वक्तव्यमा भनिएको छ। 'थ्रेसहोल्ड' या अन्य कुनै नाममा दुई दलीय तानाशाही लाद्ने परिकल्पना संविधानले नगरेको भन्दै स्वेच्छाचारी र तानाशाही ढङ्गले सत्तामा टिकिराख्न र विपक्षी दलहरूलाई फुटाउन राजनीतिक दलसम्बन्धी अध्यादेश ल्याउने पटक पटकको कसरतले नेपाली जनताले विभिन्न संघर्षबाट प्राप्त गरेका ऐतिहासिक उपलब्धि खोसिनेसम्मको परिस्थिति देखा परिरहेको जनाएको छ। 'लोकतन्त्रको सुन्दरता नै फरक मत र विविधताको सम्मान हो । यो वा त्यो बहानामा निरङ्कुशता, स्वेच्छाचारिता र तानाशाही सिर्जना गर्ने सरकारका उपर्युक्त कदमको हामी विरोध गर्दछौं,' वक्तव्यमा भनिएको छ। त्यस्तै शान्ति प्रक्रियाका बाँकी कामसँग सम्बन्धित बेपत्ता नागरिकको छानबिन र सत्य निरूपण तथा मेलमिलाप आयोग गठनको प्रक्रिया अवरुद्ध पारिएको विपक्षीको आरोप छ। उक्त प्रक्रियालाई अविलम्ब अघि बढाई पीडितहरूलाई न्याय दिन उनीहरूले सरकारको ध्यानाकर्षण गराएको छ। सरकारलाई खराब नजिर बस्ने गरी बिना आधार संवैधानिक परिषदमा शक्ति सन्तुलन खलबल्याउने दुष्प्रयास नगर्न समेत चेतावनी दिइएको छ। 'संसदीय प्रणालीमा बहुमतले अल्पमतको कदर गर्नुपर्छ। सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद छल्ने र राजनीतिक निर्णय तथा काम कारवाहीहरू पूर्वाग्रही ढङ्गले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ। तसर्थ, हामी प्रतिपक्षी राजनीतिक दलहरु संसदको मर्यादा र गरिमाको सम्मान गर्दै तत्काल संसदको हिउँदे अधिवेशन आह्वान गर्न सरकारसमक्ष माग गर्दछौं । सरकारले तत्काल हिउँदे अधिवेशन आह्वानको प्रक्रिया थालनी नगरे विशेष अधिवेशनको माग गर्ने जानकारी दिदै स्वेच्छाचारी र जनविरोधी काम निरन्तर जारी राखेमा हामी कडा संघर्षमा उत्रिने चेतावनी समेत दिन चाहन्छौं,' वक्तव्यमा भनिएको छ। वक्तव्यमा माओवादी केन्द्रबाट अध्यक्ष पुष्पकमल दाहाल, नेकपा एकीकृत समाजवादीबाट अध्यक्ष माधवकुमार नेपाल, राष्ट्रिय स्वतन्त्र पार्टीबाट कार्यवाहक सभापति डीपी अर्याल, राष्ट्रिय प्रजातन्त्र पार्टीबाट अध्यक्ष राजेन्द्र लिङ्देन, नेसपा अध्यक्ष महेन्द्र राय यादव, आजपा सह अध्यक्ष तिलक थापामागर र रामजो अध्यक्ष दुर्गा पौडेलले हस्ताक्षर गरेका छन्।"
"नेपाली सेनाको अधिकृत हुँ भन्दै तीन लाख ठगी, एकजना पक्राउ",काठमाडौं : नेपाली सेनाको अधिकृत हुँ भन्दै ठगी गर्ने एकजना पक्राउ परेका छन्। पक्राउ पर्नेमा रामेछापको मन्थली नगरपालिका३ घर भई हाल भक्तपुरको मध्यपुर ठिमी नगरपालिका४ थिमीमा बस्ने ३० वर्षीय राजु कार्की रहेका छन्। काठमाडौं उपत्यका अपराध अनुसन्धान कार्यालयका अनुसार कार्कीले नेपाली सेनाको अधिकृत भएको बताउँदै जग्गा पास गराइदिने भनेर पीडितसँग ३ लाख रुपैयाँ लिएका थिए। रकम लिएर फरार भएपछि पीडितले प्रहरीमा उजुरी दिएका थिए। पक्राउ परेका उनलाई थप अनुसन्धान तथा कारबाहीका लागि जिल्ला प्रहरी परिसर जावलाखेल पठाइएको छ।
तत्काल संसद बैठक नबोलाए विशेष अधिवेशन आह्वानको प्रक्रिया थाल्ने सरकारलाई विपक्षी दलको चेतावनी (वक्तव्यसहित),"काठमाडौं : विपक्षी दलहरूले संसद बैठक बोलाउन सरकारलाई आह्वान गरेको छ। तत्काल संसद बैठक नबोलाइए विशेष अधिवेशन बोलाउने प्रक्रियाको थालनी गर्न बाध्य हुने शुक्रबार आयोजित पत्रकार सम्मेलनमा नेकपा माओवादीका अध्यक्ष पुष्पकमल दाहालले बताएका छन्। उनले संसद छलेर अध्यादेश ल्याएकोप्रति आपत्ति जनाउँदै त्यस्ता गतिविधि नसच्याए कडा संघर्षमा उत्रिने चेतावनी दिए। 'संसदीय प्रणालीमा बहुमतले अल्पमतको कदर गर्नुपर्छ। सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद छल्ने र राजनीतिक निर्णय तथा काम कारवाहीहरू पूर्वाग्रही ढङ्गले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ। तसर्थ, हामी प्रतिपक्षी राजनीतिक दलहरु संसदको मर्यादा र गरिमाको सम्मान गर्दै तत्काल संसदको हिउँदे अधिवेशन आह्वान गर्न सरकारसमक्ष माग गर्दछौं । सरकारले तत्काल हिउँदे अधिवेशन आह्वानको प्रक्रिया थालनी नगरे विशेष अधिवेशनको माग गर्ने जानकारी दिदै स्वेच्छाचारी र जनविरोधी काम निरन्तर जारी राखेमा हामी कडा संघर्षमा उत्रिने चेतावनी समेत दिन चाहन्छौं,' वक्तव्यमा भनिएको छ। हेर्नुस् वक्तव्य"
नेपाल प्रहरीको केन्द्रीय प्रवक्तामा डीआइजी आचार्य,काठमाडौं : नेपाल प्रहरीको केन्द्रीय प्रवक्तामा प्रहरी नायब महानिरीक्षक (डीआइजी) दिनेश कुमार आचार्य नियुक्त भएका छन्। नेपाल प्रहरी प्रधान कार्यालय प्रहरी महानिरीक्षकको सचिवालयमा रहेका उनलाई केन्द्रीय प्रवक्ताको जिम्मेवारी दिइएको हो। नेपाल प्रहरीद्वारा सम्पादित जनसरोकारका काम कारबाहीलाई यथार्थ तथा तथ्यगत रूपमा सञ्चार माध्यमहरूमा सम्प्रेषण गर्नका लागि प्रहरी नायव महानिरीक्षक दिनेश कुमार आचार्यलाई केन्द्रीय प्रहरी प्रवक्ता तोकिएको उक्त सचिवालयले शुक्रबार जनाएको छ।
प्रत्येक घरमा धारा,नुवाकोट : लामो समयदेखि पिउने पानीको समस्यामा रहेका नुवाकोटको दक्षिणी भेगमा रहेको काप्रेका सर्वसाधारणको समस्या समाधान भएको छ। नुवाकोटको तारकेश्वर गाउँपालिका५ काप्रेको एकसय ११ घरमा धारा निर्माण गरिएको हो। निर्माण गरिएको धाराको उद्घाटन गरिएको छ। तारकेश्वर गापा अध्यक्ष शिव अधिकारीले एक घर एक धारा अभियान अन्तर्गत निर्मित धाराको उद्घाटन गरेका हुन्। तारकेश्वर गापाको सहजीकरणमा एक घर एक धारा कार्यक्रम अन्तर्गत माथिल्लो काप्रेका ६८ र तल्लो काप्रेका ४३ गरी १११ घरमा निर्माण गरिएको खानेपानी धाराको निर्माण सम्पन्न गरी उद्घाटन गरिएको हो। गाउँपालिकाका अध्यक्ष अधिकारीले पिउने पानीको समस्या भोगिरहेका काप्रेवासीको सहजताका लागि प्रत्येक घरमा धारा निर्माण गरिएको बताए।
माधव नेपालबाहेक एकीकृत समाजवादीका सबै नेतालाई स्वागत गर्छौं : एमाले महासचिव,"काठमाडौं : नेकपा एमालेका महासचिव शंकर पोखरेलले माधव नेपालबाहेक एकीकृत समाजवादीका सबै नेतालाई एमालेमा स्वागत गर्ने बताएका छन्। प्रेस संगठनका अध्यक्ष विश्वमणि सुवेदीसहितका पत्रकारलाई शुक्रबार प्रेस चौतारी नेपालमा भित्र्याउँदै पोखरेलले माधव नेपालले एमाले फुटाएर माधव नेपालले ठूलो गल्ती गरेको भन्दै उनका लागि एमालेको ढोका खुला नभएको बताए। माधव नेपालले एमालेबाट अलगिएर जीवनको सबैभन्दा ठूलो भुल गरेको समेत उनले बताए। नेतृत्वले जनताको भावनालाई बुझ्न नसक्दा बेला बखतमा दुर्घटना हुने गरेको उनको भनाइ । त्यही दुर्घटनामा माधव नेपाल पनि परेको पोखरेलले स्पष्ट पारे। एमालेभित्र लामो जीवन बिताएका र योगदान गरेका नेता कार्यकर्ताले आफ्नो भविष्य सुरक्षित गर्ने हो भने समाजवादीमा अलमलिन नहुने उनको भनाइ छ। उनले सरकारले दल विभाजनको अध्यादेश ल्याउला र आफ्नो पार्टी सकिएला भन्ने चिन्ता माधव नेपाललाई भएको बताए। महासचिव पोखरेलले देशका पक्षमा उभिएको कारण केपी ओलीमाथि आक्रमण भएको र ओलीमाथिको आक्रमण मुलुकमाथिको आक्रमण भएको तर्क गरे। कार्यक्रममा एकीकृत समाजवादीको जनवर्गीय संगठन समाजवादी प्रेस संगठनका अध्यक्ष विश्वमणि सुवेदीसँगै संगठनका उपाध्यक्ष सविन शर्मा, महासचिव रामकुमार एलन, सचिव नेपोलियन चेपाङ, कोषाध्यक्ष कृपा भण्डारीलगायत केही केन्द्रीय सदस्यहरू प्रेस चौतारीमा फर्किएका थिए।"
हत्या गरेको आरोपमा एकजना पक्राउ,रूपन्देही : हत्या गरेको आरोपमा एकजना पक्राउ परेका छन्। सियारी गाउँपालिका७ हिरागंजस्थित न्यू कामना इँटा उद्योगमा काम गरी बस्ने भारत गोरखपुर जगल६ घर भएका ४० वर्षीय निष्ठुरी केवटको हत्या गरेको अभियोगमा सियारी गाउँपालिका६ वर्दहवाका २४ वर्षीय कृष्ण केवटलाई बिहीबार राति प्रहरीले पक्राउ गरेको छ। उनीहरू बीच एकआपसमा झगडा भई कुटपिट हुँदा गम्भीर घाइते भएका निष्ठुरीको लुम्बिनी प्रादेशिक अस्पताल बुटवलमा उपचारका क्रममा मृत्यु भएको भन्ने खबर प्राप्त हुनासाथ इलाका प्रहरी कार्यालय छपियाबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
माथिल्लो कर्णालीमा जुट्यो वित्तीय व्यवस्थापन,"काठमाडौं : ९ सय मेगावाट क्षमताको माथिल्लो कर्णाली आयोजना, प्रवद्र्धक कम्पनी जीएमआरले नै बनाउने पक्का भएको छ। आयोजना विकास सम्झौता भएको १० वर्षपछि कम्पनीले आयोजनाको वित्तीय व्यवस्थापन गरेको छ। अब भने माथिल्लो कर्णाली आयोजना निर्माणको चरणमा प्रवेश गर्नेछ। सर्वोच्च अदालतले दिएको पछिल्लो अवधिअनुसार जीएमआरले २०८२ माघ ४ गतेभित्र वित्तीय व्यवस्थापन गर्नुपर्ने थियो। कम्पनीले माघ २ गते (बुधबार) नै लगानी बोर्ड, नेपाल समक्ष वित्तीय व्यवस्थापनको प्रतिवेदन पेस गरेको प्रवक्ता प्रद्युम्नप्रसाद उपाध्यायले अन्नपूर्णलाई जानकारी दिए। अब जीएमआरले नै माथिल्लो कर्णाली बनाउने सुनिश्चित भएको भन्दै उपाध्यायले चाँडै नै बोर्ड बैठक बसेर यसलाई स्वीकृत गरिने जानकारी दिए। जीएमआरले २०६३ सालमा माथिल्लो कर्णाली निर्माणका लागि निवदेन दिएको थियो। कम्पनीले २०६५ सालमा आयोजना निर्माणको जिम्मा पाएको थियो। उक्त कम्पनीले अरुण तेस्रो र माथिल्लो कर्णाली जलविद्युत् आयोजना निर्माणका लागि बिडिङ गरेकोमा अरुण तेस्रोलाई पन्छाउँदै माथिल्लो कर्णालीलाई रोजेको थियो। २०७१ सालमा लगानी बोर्ड र कम्पनीबीच आयोजना विकास सम्झौता (पीडीए) भएको थियो। पीडीए अनुसार दुई वर्षभित्र वित्तीय व्यवस्थापन र बाँकी पाँच वर्ष निर्माण अवधि गरी सात वर्षमा आयोजना पूरा गर्ने सम्झौतामा उल्लेख छ। पीडीएको टाइमलाइनबमोजिम काम गर्न नसकी जीएमआरले म्याद थपकै चक्करमा वर्षौं गुजारेको थियो। माथिल्लो कर्णालीको वित्तीय व्यवस्थापन गर्न २०७३, २०७४, २०७५, २०७६ र २०७९ गरी पटकपटक समय थपिएको थियो। २०७९ असार ३१ मा सरकारले आयोजनाको वित्तीय व्यवस्थापनका लागि दुई वर्ष म्याद थपेपछि सर्वोच्चमा मुद्दा परेको थियो। सर्वोच्चले सोही वर्षको कात्तिकमा उक्त रिटमाथि सुनुवाइ गर्दै म्याद थप कार्यान्वयन नगर्न अन्तरिम आदेश दियो। यस्तै, रतन भण्डारीलगायतको दायर गरेको रिटमा २०८० वैशाखमा सर्वोच्चको संवैधानिक इजलासले फेरि म्याद नथप्न भन्दै मन्त्रिपरिषद्लाई निर्देशनात्मक आदेश दियो। सर्वोच्चमा मुद्दा परेर १ सय ८६ दिन काम रोकिएको समयसम्ममा वित्तीय व्यवस्थापन गर्न मन्त्रिपरिषद्ले यही साउन १० गते निर्णय दियो। उक्त निर्णयबमोजिम माघ ४ गते (शुक्रबार) जीएमआरको वित्तीय व्यवस्थापन सम्पन्न गर्ने अवधि तोकिएकोमा कम्पनीले बुधबार नै आफ्नो प्रतिवेदन पेस गरेको हो। सर्वोच्चले अब म्याद नथिप्नू भनी आदेश दिइसकेकोले तोकिएको समयमा वित्तीय व्यवस्थापन नभएको भए जीएमआरबाट आयोजना खोस्नुको सरकारसँग विकल्प थिएन। जीएमआरमा सतलजको इन्ट्रीपछिको टर्निङ प्वाइन् भारतीय सरकारी कम्पनी सतलज जलविद्युत् कम्पनी (एसजेभीएन)लाई जीएमआरले संस्थापक सेयर लगानीकर्ताको रूपमा भिœयाएपछिबाट नै वित्तीय व्यवस्थापन हुने अड्कल काटिएको थियो। बोर्डकोे ६०औं बोर्ड बैठकले एसजेभीएनलाई माथिल्लो कर्णालीमा सेयर लगानीकर्ताको रूपमा भित्रिन स्वीकृति पनि दियो। एसजेभीएनले नेपालका अरुण तेस्रो आयोजना निर्माण गरिरहेको छ। एसजेभीएनसँगै अर्को भारतीय सरकारी कम्पनी इन्डियन रिन्युएबल इनर्जी डेभलपमेन्ट एजेन्सी (इरेडा) पनि माथिल्लो कर्णालीमा भित्रिएको हो। माथिल्लो कर्णाली जीएमआरबाट रद्द गराउने संघारमा पुगेको बेलामा इक्विटी सेयरमा नयाँ लगानीकर्ता भिœयाउनु ब्रेक थु्र मानिएको थियो। जीएमआरले यही भदौमा सेयर इक्विटी बेच्ने गरी एसजेभिएन र इरेडासँग सम्झौता गरेको थियो। कम्पनीले एसजेभीएनलाई ३४ प्रतिशत र आईआरईडीएलाई ५ प्रतिशत इक्विटी बेचेको हो। अब जीएमआरसँग ३४ प्रतिशत इक्विटी रहेको छ भने २७ प्रतिशत हिस्सा नेपाल विद्युत् प्राधिकरणले निःशुल्क पाइसकेको छ। अब भारतीय दुई कम्पनी र जीएमआरले मिलेर आयोजना विकास गर्नेछन्। जीएमआर इनर्जी लिमिटेडको सहायक कम्पनी जीयूकेएजएलले कर्णाली नदीमा नेपालको अछाममा आयोजना निर्माण गर्नेछ। जीएमआरले नेपाल र भारतका साथै बंगलादेश र भारतबीचको अन्तरदेशीय प्रसारण लाइनसम्बन्धी सबै समस्यालाई सक्रिय रूपमा सम्बोधन गर्दै आएको छ। भारत सरकारको ऊर्जा मन्त्रालयले जीयूकेएचएलको बंगलादेशसँगको विद्युत् खरिद सम्झौता (पीपीए) लाई मान्यता दिएको छ। कम्पनीले पाँच सय मेगावाट बंगलादेशलाई बेच्नेछ। र उनीहरूले अन्तिम रूप दिएका लाइनहरूमा पाँच सय मेगावाट प्रसारण क्षमता उपलब्ध गराएको छ। आयोजनाबाट हुने कुल विद्युत् उत्पादनमध्ये करिब एक सय मेगावाट नेपाललाई, पाँच सय मेगावाट बंगलादेशलाई दीर्घकालीन आपूर्ति सम्झौताअन्तर्गत डलरको महसुलमा बिक्री गरिनेछ र बाँकी तीन सय मेगावाट विद्युत् भारतमा बिक्री गरिनेछ। आयोजनाबाट इक्विटी, निःशुल्क, राजस्वलगायत गरी २५ वर्षमा ४ अर्ब ५० करोड नेपालले पाउनेछ। केवल २४ किलोमिटर टनेल खने पुग्ने र आयोजना विस्थापित घरपरिवारहरूको संख्या पनि न्यून रहेको कारण माथिल्लो कर्णाली परियोजना विश्वकै सस्तो जलविद्युत् परियोजनामध्येको एक हो। तर तोकिएको समय आयोजनाको काम सुरु हुन नसक्दा यसको लागत करिब १ खर्ब ६४ अर्ब पुगिसकेको बताइएको छ।"
संघीयता र समावेशीकरण हाम्रो प्राथमिकतामा पर्छन्,"तपाईंलाई आफ्नो करियरमा यहाँसम्मको यात्रामा केले प्रेरित गर्यो ? म सधैं संसार हेर्न, अरूसँग काम गर्न र अरूको सेवा गर्न इच्छुक थिएँ। यूएसएआईडीले मलाई यी सबै कुराहरू गर्न अनुमति दिन्छ। यसमार्फत मैले विश्वभरका मानिससँग विभिन्न क्षेत्रमा काम गर्न पाउँछु। अमेरिकी सरकारको तर्फबाट उनीहरूलाई सहयोग गर्न पाउँछु। मैले पिस कप्र्स स्वयंसेवकका रूपमा काम सुरु गरेँ। म धेरै पहिले माडागास्करमा शिक्षक थिएँ र त्यसले मलाई यस प्रकारको काम गरिरहने इच्छा जगायो। त्यसैले मैले जाम्बिया, पाकिस्तान, इजिप्ट, नाइजेरिया र हाल नेपालमा काम गरिरहेको छु। मलाई अद्भुत सांस्कृतिक विविधता भएको देशमा काम गर्ने रुचि थियो, जुन साँच्चै द्रुत गतिमा परिवर्तन भइरहेको छ। त्यसैले मलाई यो भन्न मन लाग्छ कि नेपाल परिवर्तन हुँदैछ र यूएसएआईडीले पनि यससँगै परिवर्तन हुनु आवश्यक छ। त्यसैले, यो विकास यात्राको क्रममा हामी कसरी काम गर्छौं र नेपालीको कुरा सुनेर हाम्रो पोर्टफोलियो परिवर्तन गर्छौं भन्ने बारेमा सोचिरहेका छौं। मैले करिब २० वर्षदेखि यही काम गर्दै आएको छु र यो समय अवधिमा मलाई मनपर्ने काम बन्ने क्रममा छ। नेपालमा हालसम्म तपाईंको अनुभव कस्तो रह्यो ? अद्भुत। साँच्चै राम्रो। म यसअघि कहिले नेपाल आएको थिइनँ। मैले यसको बारेमा पढेको र सुनेको थिएँ। नेपालमा हामीलाई धेरै न्यानो स्वागत गरियो। म यहाँ मेरो परिवारसँगै छु। म जनकपुर, सुदूरपश्चिम, कर्णाली, पोखरालगायतका ठाउँमा घुमिसकेँ। काठमाडौंंको वरपर पनि घुमेँ। मैले यहाँ आफूले सोचेभन्दा बढी साँच्चै न्यानो मायाँ पाएँ। यूएसएआईडी विगत ६३ वर्षदेखि नेपालमा कार्यरत छ। नेपालमा यसलाई चलाउने मार्गदर्शक सिद्धान्तहरू के हुन् ? हाम्रो मार्गदर्शक सिद्धान्त भनेको साझेदारी हो। नेपाली जनताका आवश्यकता निर्धारण गर्ने र सोही अनुरूप सँगसँगै मिलेर काम गर्ने, नेपालीको कुरा सुन्ने र त्यसपछि हाम्रा स्रोतसाधन र अन्य विशेषज्ञतालाई यहाँ कसरी ल्याउन सक्छौं भन्ने निर्धारण गर्ने हो। यो ६३ वर्षमा यूएसएआईडीले नेपाली जनतासँग मिलेर केही साँच्चै उल्लेखनीय उपलब्धिहरू हासिल गरेको छ। हामीले यहाँ पहिलो सडक बनाउन मद्दत गर्यौं। पहिलो टेलिफोन एक्सचेन्जलाई कोष दियौं भने औलो उन्मूलनमा पनि महत्त्वपूर्ण भूमिका निभायौं। महिला र बालबालिकाको क्षेत्रमा हामीले गरेको काममा म गर्व गर्छु। विगत दुई दशकमा नेपालमा बाल मृत्युदर ६० प्रतिशतले घटेको छ। यो साँच्चै उल्लेखनीय विषय हो। यो यात्रामा रहन पाउँदा हामी आफूलाई भाग्यमानी ठान्छौं। नेपालको संविधानले व्यवस्था गरेको संघीयता र समावेशीकरण कार्यान्वयनका विषयमा पनि हामीले ध्यान दिइरहेका छौं। आगामी वर्षहरूमा नेपालमा यूएसएआईडीको मुख्य रणनीतिक प्राथमिकताहरू के के हुनेछन् र यसका परियोजनाहरू नेपाल सरकारको राष्ट्रिय प्राथमिकताहरूसँग मेल खान्छन् भनेर कसरी सुनिश्चित गर्नुहुन्छ ? नेपाल सरकारको प्राथमिकताहरूलाई ध्यानमा राखेर नै हामीले आफ्ना कामहरू निर्धारण गर्ने गरेका छौं। हामी कहिल्यै पनि त्यस्तो कुनै काम गर्न चाहँदैनौं जुन नेपाल सरकारको आवश्यकतासँग मेल खाँदैन। त्यसैले, हामी संघीयता, समावेशीकरणलगायतका विषयलाई प्राथमिकतामा राखेर काम गर्छौं। आगामी दिनमा पनि विभिन्न क्षेत्रमा काम गर्ने बारेमा सोच्दैछौं। हामी शिक्षामा काम गर्छौं। यसको अर्थ शिक्षक र बालबालिकालाई सहयोग गर्नु हो। हामी स्वास्थ्यमा काम गर्छौं, जुन धेरै हदसम्म आमा र शिशुहरूमा केन्द्रित छ। आर्थिक वृद्धिमा काम गर्छौं, जुन किसान र कृषिसँग सम्बन्धित छ। हामी साना उद्यमीहरूसँग पनि काम गर्छौं। नेपालमा लोकतन्त्र लागू गर्न नेपाल सरकारको हरेक तहका नीति निर्माताहरूलाई हामी सहयोग गर्छौं। विपत्मा पुनर्निर्माणको कार्यमा संस्थागत क्षमता सुदृढीकरण गर्न नेपाललाई कसरी सहयोग गरिरहेको छ ? हामीले विपत्को जोखिम र यसको न्यूनीकरण तथा क्षमता अभिवृद्धि गर्न योजना बनाइरहेका राष्ट्रिय संस्थाहरूसँग मिलेर काम गरिरहेका छौं। प्रदेश र नगरपालिका स्तरमा पनि विभिन्न कामहरू भइरहेका छन्। उदाहरणका लागि हामीले सुदूरपश्चिमको स्थानीय सरकारलाई भेटेर आपत्कालीन सामाग्रीहरूको आपूर्ति र भण्डारण कक्षबारे जानकारी लियौं। उनीहरूलाई प्रकोपको सामनाका लागि योजना विकासमा पनि सहयोग गरिरहेका छौं। जाजरकोटमा पनि हामीले अस्थायी सिकाइ केन्द्रहरू निर्माण गर्न मद्दत गरिरहेका छौं। हालै त्यहाँ ५० लाख अमेरिकी डलर सहयोग गर्ने घोषणा गरेका छौं। यसमार्फत बालबालिकालाई पुनः विद्यालय फर्काउने उद्देश्यसहित कक्षाकोठाहरू निर्माण गरिनेछ। यो हाम्रो पोर्टफोलियोको महत्त्वपूर्ण भाग हो। किनभने यो नेपाल सरकारका लागि महत्त्वपूर्ण भएकाले हाम्रा लागि पनि महत्त्वपूर्ण छ। नेपालमा आफ्नो कार्यक्रमको प्रभावलाई यूएसएआईडीले कसरी मापन गर्छ ? ६३ वर्षको अवधिमा के कस्ता उल्लेखनीय सफलता हासिल गर्नुभएको छ ? हामीले काम गरेर सफल भएका विषयमा धेरै तथ्यांक छ। अनुगमनको तथ्यांक र जवाफदेहिता हाम्रा लागि निकै महत्त्वपूर्ण छन्। नेपालका जनताको सेवा गर्ने काममा हामी राम्रो लगानी गर्न चाहन्छौं। हाम्रा सफलताका कथाहरूको प्रसंग कोट्ट्याउँदा पाँच वर्षमुनिका बालबालिकाको मृत्युदरमा ६० प्रतिशतले कमी ल्याउन सक्नु हो। मलेरियामा उल्लेखनीय कमी आउनु पनि महत्त्वपूर्ण उपलब्धि हो। सन् २०२३ मा मात्रै हामीले १० लाख नेपाली महिलामाझ सेवा पुर्यायौं। हामी उनीहरूसँग कुनै न कुनै रूपमा जोडियौं। उनीहरूलाई उद्यमशीलतासम्बन्धी तालिम, स्वास्थ्य क्लिनिकलगायतका विभिन्न माध्यमले यूएसएडले सेवा पुर्यायो। विद्यालयका शिक्षक, नेता, पत्रकार, स्थानीय तहका प्रमुख, उपप्रमुखलगायत सबै समूहका महिलामाझ हाम्रो कार्यक्रम सञ्चालन हुँदै आएको छ। हामीले सफलता हासिल गरेका यस्ता विषयमा तथ्यांक संकलन गर्ने गरेका छौं। अमेरिकी जनताबाट प्राप्त यस सहयोग रकमको कति प्रतिशत वास्तवमै तल्लो तहका जनतामाझ पुग्छ ? किनकि धेरैजसो अन्तर्राष्ट्रिय विकास सहायताको रकम परामर्शदाता, राजनीतिक पहुँचवाला व्यक्ति र मध्यस्थकर्ताको भुक्तानीमै सकिन्छ भन्ने गुनासो छ नि ? म नेपाल आउन चाहनुको अर्को कारण हामी स्थानीय रूपमा नेतृत्व गरिएको विकासको बारेमा सोचिरहेका थियौं। नेपाल यस्तो देश हो जहाँ यूएसएआईडीले तल्लो तहका जनतालाई कोष प्रदान गर्छ। हामी सिधै नेपाली संस्थाहरू खोज्छौं जसले नेपालीको सेवा गरिरहेका छन्। त्यो कोष परामर्शदाता वा अन्तर्राष्ट्रिय एजेन्सीहरूमार्फत जाँदैन। यो नेपालीकोमा नै जान्छ। हामीले गर्ने अर्को काम भनेको नेपाल सरकारसँगको हाम्रो गहिरो र लामो साझेदारीको संकेत पनि हो। हामी नेपाल सरकारलाई पनि सिधै कोष दिन्छौं, जुन हामी धेरै देशहरूमा गर्दैनौं। तर हामी यहाँ गर्न सक्छौं किनभने यहाँ विश्वास र जवाफदेहिता छ। उदाहरणका लागि हामी स्वास्थ्य, शिक्षालगायतका मन्त्रालयलाई सिधै कोष दिन्छौं। हामीले काम गरिरहेको समुदायमा निरन्तर अनुगमन भ्रमण गर्छौं। अन्तिम कुरा जुन साँच्चै महत्त्वपूर्ण छ, त्यो भनेको हामी नेपालीसँगै काम गर्छौं र नेपालीलाई नै काम दिन्छौं। त्यसैले अमेरिकामा पनि मेरा धेरैजसो सहकर्मीहरू नेपाली छन्। तपाईंको प्रश्नको दोस्रो भाग जवाफदेहिता प्राप्त गर्ने तरिका हो, हैन र ? हामी धेरै स्वतन्त्र लेखा परीक्षण र अनुगमन गर्छौं। यूएसएआईडीले आफ्ना कार्यक्रमहरूको दिगोपना कसरी सुनिश्चित गर्छ ता कि कोष बन्द भएपछि पनि स्थानीय समुदायले निरन्तर फाइदा पाइरहुन् ? राम्रो प्रश्न गर्नुभयो। यी प्रश्नहरू मैले आफ्नो टिमलाई सोधेको थिएँ। पहिलो कुरा के हो भने, हामीले नेपालीको कुरा सुनेर काम सुरु गर्नुपर्छ। यदि हामीले कार्यालयमा बसेर आफ्नो दिमागमा आएको कार्यक्रमलाई डिजाइन गर्यौं भने यो दिगो हुने छैन। किनकि यसले मानिसका आवश्यकता पूरा नहुन सक्छन्। त्यसैले हामीले यस्तो डिजाइनबाट सुरु गर्छौं जसले उक्त कार्यक्रमलाई दिगो बनाउन मद्दत गर्छ। अर्को भनेको सधैं हामीले मात्रै कोष दिँदैनौं। हामी विशेषगरी निजी क्षेत्र र नेपाल सरकारसँग लागत साझेदारीका लागि आग्रह गर्छौं। हामी ८० प्रतिशत राख्नेछौं, तपाईं २० प्रतिशत राख्नुहोस् भन्छौं। यसले समयसँगै कार्यक्रमलाई दिगो पनि बनाउँछ। त्यसपछि, राम्रा कार्यक्रमहरू निरन्तर चलिरहन्छन्। तपाईं नेसनल बार कलेजमा हुनुहुन्थ्यो, हैन र ? हो, थिएँ। नेपालमा व्याप्त गरिबी, जलवायु परिवर्तनले निम्त्याउने जोखिमलगायका चुनौतीहरूसँग लड्न तपाईं आफ्नो उक्त अनुभवलाई कसरी प्रयोग गर्दै हुनुहुन्छ ? म नेसनल बार कलेजमा थिएँ। त्यहाँँ हुँदा मेरो एउटा नेपाली सहकर्मी थिए। उक्त कलेजमा धेरै वरिष्ठ नेपाली सैन्य अधिकारीहरूले पनि अध्ययन गरेका छन्। त्यहाँँ अध्ययन गर्दा मलाई रणनीतिक विकास र रणनीतिक तरिकाले सोच्न मद्दत पुर्यायो। तपाईंले आफ्नो काम प्रभावकारी र रणनीतिक छ भनी सुनिश्चित गर्न नेपाल सरकार, नेपाली जनतालगायतका पक्षसँग मिलेर गर्नु आवश्यक छ भन्ने पाठ मैले त्यहीँ सिकेको हुँ। हामी अमेरिकी करदाताको रकम लगानी गर्दैछौं। त्यसैले यो नेपाली जनताले चाहेको कुरा होइन भनेर हामी सुनिश्चित गर्न चाहान्छौं। जब हामी अगाडि बढ्छौं र जब नेपालको विकास हुन्छ, यो एक रणनीतिक लगानी बन्छ। अमेरिकी सहयोगसँग सम्बन्धित एउटा रमाइलो सम्झना सफा टेम्पु हो। ग्यास, डिजेल र पेट्रोलबाट चल्ने सवारीसाधन जलवायु परिवर्तन र बढ्दो व्यापार घाटाको कारक हो। यस्ता साधनमाथिको निर्भरता हटाई नेपाली अर्थतन्त्रलाई दिगो र नाफामुखी बनाउन अमेरिकी सरकारले केही गर्दैछ कि ? हामी नेपालसँग मिलेर दिगो र व्यापक रूपमा आर्थिक वृद्धि गराउन सकिने बारेमा सोच्दै काम गरिरहेका छौं। यसमा अवश्य पनि विद्युतीय सवारीसाधनहरू र अन्य समावेश हुनेछन्। हामी यिनलाई वातावरणमैत्री व्यवसाय भन्छौं। त्यसैले नेपालको विकासका लागि कस्ता नीतिहरू आवश्यक छन् त ? अवश्य पनि स्वच्छ ऊर्जा एउटा यस्तो क्षेत्र हो जसका विषयमा हामी सोच्दछौं। हामीले ऊर्जामा धेरै काम गरेका छौं। त्यो विद्युतीय सवारीसाधनहरूमा नभई ऊर्जा प्रसारणमा बढी छ। पहिलोपटक नेपाल अब भारतमा ऊर्जाको खुद निर्यातकर्ता भएको छ। यूएसएआईडीको सहयोगले नेपालले जलविद्युत्को क्षेत्रमा धेरै नियामक काम गरिरहेको छ जसले यसलाई आफ्ना छिमेकीहरूलाई स्वच्छ नवीकरणीय ऊर्जा निर्यातमा सक्षम बनाएको छ। यूएसएआईडी ऊर्जा नेपालका साझेदारहरूमार्फत हामीले घरपरिवारलाई खाना पकाउन काठको सट्टा स्वच्छ बिजुली प्रयोग गर्न सक्षम बनाएका छौं। परिवारहरूलाई विद्युतीय सवारीसाधन छनौट गर्न सजिलो बनाउने नीतिहरूमा सरकारसँग मिलेर काम गरेका छौं। निजी क्षेत्रका स्वच्छ ऊर्जा उत्पादकहरूलाई नेपाल विद्युत् प्राधिकरणलाई ऊर्जा बेच्न मद्दत गरेर नेपालमा स्वच्छ बिजुली बजार विकास गर्न हामी कार्यरत छौं। हाम्रा साझेदारहरूसँग मिलेर यूएसएआईडी ऊर्जा नेपालले २३ वटा विद्युतीय चार्जिङ स्टेसनहरू स्थापना गरेको छ। नेपालमा स्थानीय सरकारहरूलाई सहयोग गर्न र सेवाहरूलाई विकेन्द्रीकृत गर्न कुनै विशेष कार्यक्रमहरू छन् कि ? हामीसँग त्यस्ता केही कार्यक्रम छन्। त्यसमध्येको एउटा महत्त्वपूर्ण भनेको सार्वजनिक वित्तीय व्यवस्थापन हो। यसले बजेटलाई पारदर्शी बनाउन वास्तवमै स्थानीय सरकारका अधिकारीहरूलाई मद्दत गरिरहेको छ। उनीहरूले संघीय सरकारबाट प्राप्त बजेट प्रयोग गर्छन्। त्यो पारदर्शी होस् र त्यसलाई सार्वजनिक क्षेत्रमार्फत व्यवस्थित गरियोेस् भन्ने हाम्रो उद्देश्य हो। हामीसँग केही यस्ता कार्यक्रमहरू पनि छन् जसले मानव बेचबिखन रोक्न नेपाल सरकारलाई मद्दत गर्छ। हामी नागरिक समाज र मिडियाको बारेमा पनि सोच्दछौं। पत्रकारलाई तालिम दिन्छौं। उनीहरूलाई कथाहरू उत्पादन गर्न प्रेरित गर्छौं। हामीले विशेष गरी लोकतन्त्र र सुशासनका विविध पाटाका बारेमा सोचेर काम गर्छौं। नेपालको पहिलो कृषि विश्वविद्यालय अमेरिकी सहयोगमा स्थापना भएको थियो। अहिले खाद्यान्न आयात बढ्दो छ। यहाँको कृषि क्षेत्रलाई पुनर्जीवित गर्ने कुनै योजना छ ? कृषि यूएसएआईडीको लामो समयदेखिको चासो र विशेषज्ञता क्षेत्र हो। त्यसैले हामीसँग धेरै ठूला कृषि कार्यक्रमहरू छन्। साना उद्यमीहरूलाई समर्थन गर्ने कार्यक्रम पनि छन्। हामी मलको बारेमा र मानिसलाई कसरी जमिनमा काम गर्न लगाउने भन्ने बारेमा सोच्छौं। उनीहरू कस्तो जमिनमा काम गरिरहेका छन् भनेर पनि बुझ्छौं। उदाहरणका लागि, हामीले माटोको नक्सानामक एक कार्यक्रमलाई कोष उपलब्ध गराएका थियौं। यसले मानिसलाई आफू कस्तो माटोमा काम गरिरहेको छु भन्ने जानकारी गराउँथ्यो। किसानले कसरी आफ्नो उत्पादन अझै बढाउन सक्छन् भन्नेमा पनि हामी सोचिरहेका छौं। आयात र निर्यातका लागि कस्ता नीति, नियमहरू आवश्यक छन् भन्ने बारे पनि सोच्दैछौं। हामी केही व्यक्तिगत व्यवसायलाई पनि समर्थन गर्छौ। फार्ममा उत्पादित कुखुरालाई बजारमा ल्याउने, नेपाली चियाको बजारीकरणलगायतमा सहयोग गर्ने गरेका छौं। कच्चा पदार्थहरूको प्रशोधनको सुविधा स्थापना गर्नमा हाम्रो ध्यान केन्द्रित छ। गत नोभेम्बरमा हामीले ५५ जनालाई रोजगारी दिने र ३० भन्दा बढी मसलाहरू उत्पान गर्ने प्रशोधन केन्द्र सुरु गर्यौं। त्यसैले हामी कृषि क्षेत्रको बारेमा धेरै सोच्छौं। कृषिमार्फत नेपालमा आर्थिक वृद्धिको धेरै सम्भावना छ। फिड द फ्युचर कार्यक्रमका बारेमा केही प्रकाश पार्न सक्नुहुन्छ ? हाम्रा सबै कृषि कार्यक्रमहरू फिड द फ्युचरअन्तर्गत सञ्चालित छन्। हामीले भविष्यका पिँढीलाई खुवाउन कृषिमा सुधार गर्नु आवश्यक छ। शाब्दिक रूपमा खुवाउनु मात्र होइन, खाद्य उत्पादनमा वृद्धि गर्नु पनि हो। नेपालले पनि कृषिमा निर्यात सुरु गर्नु आवश्यक छ। यस कार्यक्रममा रैथाने बालीहरूको संरक्षण पनि समावेश छ ? त्यो सम्पूर्ण मानवताका लागि सम्पत्ति हो। धेरै रैथाने बालीहरू चिन्ताजनक दरमा लोप भइरहेका छन्। भविष्यमा ती बालीहरूको संरक्षण गर्न केही प्रयासहरू पनि गरिने छन्। हामी नेपालको मौलिक बालीहरू संरक्षण गर्न काम गर्छौं। हामी समावेशी छौं भनेर सुनिश्चित गर्न साँच्चै कडा परिश्रम गर्छौं। यसका लागि आदिवासी समूह, महिला र सीमान्तकृत समुदायसँग मिलेर काम गर्छौं। त्यसैको यसको एक अंशका रूपमा हामी रैथाने बालीहरूको संरक्षणमा पनि जुटेका छौं। युवा, महिला र सीमान्तकृत समूहमा केन्द्रित भएर एजेन्सीले कार्यक्रम गरिरहेको छ। विशेषगरी ग्रामीण क्षेत्रका यी वर्गको आर्थिक सशक्तीकरणमा के पहल गरिरहेको छ ? हामीले गर्ने पहिलो काम भनेको ती समूहहरूलाई समावेश गरिएको छ छैन भनी सुनिश्चित गर्नु हो। त्यसैले कुनै पनि कार्यक्रम सुरु गर्नु अगाडि नै ती वर्गलाई समावेश गरिएको छ छैन भनेर सुनिश्चित गरेर मात्र सुरु गर्छौं। हामीले कुनै पनि काम गर्नु अगाडि त्यहाँँको तथ्यांक केलाउँछौं। हाम्रा कार्यक्रमहरू डिजाइन गर्दा नै सबैका कुरा सुनेर मात्र गर्छौं। नेपालमा गुणस्तरीय शिक्षामा बालिकाको पहुँच पुर्याउन केही विशेष कार्यक्रमहरू लागू भएका छन् कि ? मलाई यो प्रश्न मन पर्यो किनकि म पहिले आफैं शिक्षक थिएँ। मैले शिक्षकका रूपमा माडागास्करमा शान्ति सेना स्वयंसेवकको भूमिका निभाएको थिएँ। समानता र नेपालको भविष्यका लागि शिक्षामा बालिकाको पहुँच पुर्याउनु धेरै महत्त्वपूर्ण छ। बालिकाले किशोरावस्थामा पुगेपछि कहिलेकाहीँँ विद्यालय छोड्ने गर्छन्। त्यसैले उनीहरूलाई विद्यालय फर्काउन सक्ने तरिकाहरू पत्ता लगाउँदै विद्यालयमा छुट्टै कक्षा कोठाहरू स्थापना गरेका छांै। अर्को कुरा भनेको बालविवाह घटाउनु हो, जसले बालिकाहरूलाई विद्यालय बाहिर ल्याउने प्रवृत्ति बढाएको छ। त्यसपछि हामीसँग समानता र समावेशीकरणमा केन्द्रित कार्यक्रम पनि छन्। अमेरिकामा नयाँ प्रशासनले कार्यभार सम्हालेपछि यूएसएआईडीको काममा कुनै परिवर्तनको सम्भावना छ ? हामी हाम्रो वर्तमान प्रशासनको अन्तिम सातामा छौं। तपाईंलाई थाहा छ कि सन् १९६१ मा यूएसएआईडी गठन भएदेखि १२ वटा राष्ट्रपतीय प्रशासनहरू कायम भइसकेका छन्। यो वास्तवमै अमेरिकी लोकतन्त्रको पहिचान हो, शक्तिको यो शान्तिपूर्ण संक्रमण हो। नयाँ प्रशासनको सधैंं नयाँ नीतिगत प्राथमिकताहरू हुन्छन्। तर यूएसएआईडीको मूल उद्देश्य भने विगतका यी १२ प्रशासनहरूमा उस्तै रह्यो। त्यसैले मलाई लाग्छ कि त्यो मूल उद्देश्य उस्तै रहनेछ। र म निश्चित छु कि प्राथमिकताहरू फरक हुनेछन्। हामी नयाँ प्रशासन, नेपाल सरकार र नेपाली जनतासँग राम्रोसँग मिलेर काम गर्नेछौं। के नेपालमा कुनै त्यस्ता पल वा उपलब्धिहरू छन् जुन तपाईंका लागि विशेष अर्थपूर्ण छन् ? यो साँच्चै राम्रो काम हो। मलाई मेरो काम मन पर्छ। जब तपाईंले आफ्नो कामबाट प्रभावित मानिसलाई देख्नुहुन्छ तब यो साँच्चै इनाम पाए सरह लाग्छ। गत नोभेम्बर महिनामा म र राजदूत थोम्पसन सुदूरपश्चिमको भ्रमणमा गएका थियौं। त्यहाँँको एउटा समुदायमा हामी गयौं, जहाँका घरमा अहिलेसम्म पानीका धारा थिएनन्। अहिले पानीका धारा हाल्ने काममा केही रकम हामीले पनि सहयोग गरेका छौं। घरमा धारा जडान भएका परिवारका महिलासँग कुरा गर्दा यसले उनीहरूको दैनिक तीन घण्टा बचत गरेको थाहा पायौं। किनभने यसअघि उनीहरूलाई बिहानै पानी लिन हिँड्नुपथ्र्यो। तर अहिले त्यही तीन घण्टा उनीहरूले आफ्ना छोराछोरीसँग बिताउन पाएका छन्। उनीहरूले उक्त पानी स्वस्थ तरकारी उब्जाउन र सामुदायिक बगैंचा बनाउन पनि प्रयोग गर्दै आएका छन्। उक्त धारा खोलेर उद्घाटन गर्दा मलाई साँच्चै गर्व लाग्यो। प्रस्तुति : रामकला खड्कादेवेन्द्र गौतम"
शीतभण्डारको उपेक्षा,"नेपालमा करिब ७० भन्दा बढी शीतभण्डार छन् । शीतभण्डार त्यस्तो ठाउँ हो, जहाँ तरकारी, फलफूल मौसममा भण्डार गरी बेमौसममा निकाल्न सकिन्छ । उत्पादन भएको बेला थन्क्याएर राख्ने र बजारमा माग हुँदा निकाल्ने तरिकाले उत्पादक किसान र उपभोक्ता दुवैलाई हित गर्छ । नेपालका किसानको मूल समस्या नै जुन मौसममा जे फल्छ, त्यसलाई त्यही बेला बिक्री गर्नुपर्ने र मोल नपाउने हो । शीतभण्डारले त्यो समस्याको हल गर्ने अपेक्षा हो । तर तिनै शीतभण्डार सञ्चालनमा थुप्रै कमजोरी हुँदा किसानले सोचेजस्तो भएको छैन । जस्तो जिल्ला सहकारी संघले सञ्चालनमा ल्याएको सहकारी शीतभण्डार एउटा उदाहरण हो । जसलाई लुम्बिनी प्रदेशले गौरवकै आयोजना पनि मान्छ तर सञ्चालनमा भने बेवास्ता जस्तै छ । सुनवल नगरपालिका२ मुखिया टोलको करिब डेढ बिघा क्षेत्रफलमा छ यो शीतभण्डार । २० करोड रुपैयाँभन्दा बढी लागतमा निर्माण भएको भण्डार सञ्चालन भने अलपत्रजस्तो बनेको छ । त्यसको मूल कारण प्रदेश सरकारले गरेको बेवास्ता नै हो । सहकारी विभागको मापदण्डअनुसार ६० प्रतिशत संघीय सरकार, २० प्रतिशत प्रदेश सरकार र २० प्रतिशत सहकारी संघ तथा स्थानीय तहको लगानी हुने भनिए पनि प्रदेश सरकारले यस आयोजनालाई उपेक्षा गरिरहेको छ । निजी शीतभण्डारहरूले विद्युत् शुल्कमा ५० प्रतिशत छुट पाएको अवस्थामा सहकारी शीतभण्डारलाई यस्तो सहुलियत नदिनु समान व्यवहारको अभाव हो । सहकारीहरूको सहभागिता र योगदानले मात्र सञ्चालन भइरहेको यस भण्डारले विद्यमान समस्याबीच पनि गत फागुनदेखि सेवा सुरु गरेको छ । नेपालभरिकै शीतभण्डार सञ्चालनको चुनौती भनेको बिजुलीको महसुल हो । जसमा सरकारले अनुदान दिनु श्रेयष्कर हुन्थ्यो । सुनवलको शीतभण्डार पनि बिजुली महसुलमा सहायता अभावबाट गुज्रिरहेको छ । ६ टन क्षमताको यो भण्डारमा अहिले कृषि उपज राखिएको छ र बेमौसममा प्रतिफल पाइएको छ । पनि आलु, प्याज, अदुवाजस्ता कृषि उपजहरूको प्रचुर सम्भावना भएको नवलपरासी जिल्लामा यो शीतभण्डारको योगदान पक्कै पनि किसानका लागि धेरै हितकर र उपयोगी हुन्थ्यो, यदि प्रदेश सरकारले दीर्घकालीन रूपमा सञ्चालनका उपाय खोजिदिने हो भने । सहकारीहरू धेरैतिर पैसा जम्मा गर्ने र पैसाकै कारोबार गर्ने गरिका छन् । तर किसानका लागि समर्पित शीतभण्डारका लागि सहकारीबाट जुन योगदान भएको छ, त्यसलाई सरकारबाट सहयोग नहुनु दुःखद् हो ।"
निकुञ्ज र संरक्षण क्षेत्रमा विकास आयोजना सञ्चालन गर्न नपाइने,"काठमाडौं : सर्वोच्च अदालतले राष्ट्रिय निकुञ्ज, आरक्ष तथा संरक्षण क्षेत्रमा लगानी बोर्डबाट स्वीकृत भएका आयोजना वा राष्ट्रिय गौरवका आयोजना सञ्चालन गर्न पाउने व्यवस्था खारेज गरेको छ। प्रधानन्यायाधीश प्रकाशमान सिंह राउत र न्यायाधीशहरू सपना प्रधान मल्ल, कुमार रेग्मी, हरिप्रसाद फुयाल र मनोजकुमार शर्मा सम्मिलित संवैधानिक इजलासले राष्ट्रिय निकुञ्ज ऐनमा थप गरिएको दफा ५ क र दफा ६ (१ क) लाई अमान्य र बदर गरेको हो। यो आदेशमा न्यायाधीश मल्लले फरक दृष्टिकोणसहित समवर्तीय राय जनाएकी छिन्। अर्का न्यायाधीश फुयालले फरक राय दिएका छन्। अधिवक्ता दिलराज खनाललगायतले निकुञ्ज, आरक्ष र संरक्षित क्षेत्रभित्र पूर्वाधार निर्माण गर्न दिने गरी संशोधित ऐन बदर गर्न माग गर्दै रिट दायर गरेका थिए। सर्वोच्चले लगानी सहजीकरणसम्बन्धी केही केही नेपाल ऐनलाई संशोधन गर्ने ऐन, २०८१ को दफा ३ बमोजिम राष्ट्रिय निकुञ्ज तथा वन्यजन्तु संरक्षण ऐन, २०२९ मा थप गरिएको व्यवस्थाहरू प्रारम्भदेखि नै बदर गरेको हो। नेपालको संविधानको धारा ३० मा मौलिक हकको रूपमा रहेको संवैधानिक व्यवस्थाले स्वच्छ वातावरणको हकको सुनिश्चितता गरेको छ। भौतिक विकासको आवश्यकताले वातावरणमा अपूरणीय क्षति पुग्ने असमान भारलाई अनुमति प्रदान गरेको मान्न मिल्दैन, आदेशमा भनिएको छ, नेपालको संविधानको धारा ५१ मा उल्लेख गरिएका राज्यका नीतिहरूको परिपालना गर्नु राज्यको दायित्व रहने भनी नेपालको संविधानको धारा ५२ मा व्यवस्था गरिएको छ। संविधानको धारा ५१ (छ) ले प्राकृतिक साधन स्रोतको संरक्षण, संवर्द्धन र उपयोगसम्बन्धी नीतिले मूलतः प्रकृति, वातावरण र जैविक विविधताको संरक्षण र संवर्द्धनलाई उच्च प्राथमिकतामा राखेको छ।"
"सहमतिमै अध्यादेश, सहमतिअनुसार काम गर्न मन्त्रीलाई निर्देशन","काठमाडौं : सत्तासीन कांग्रेस सभापति शेरबहादुर देउवाले सत्ता गठबन्धनमा कुनै समस्या नभएको भन्दै दुई दलको सहमतिअनुसार काम गर्न मन्त्रीलाई निर्देशन दिएका छन्। संघीय सरकारमा सहभागी कांग्रेस पार्टीका १२ मन्त्रीसँग बिहीबार छलफल गर्दै सभापति देउवाले यस्तो निर्देशन दिएका हुन्। देउवा निवास बूढानीलकण्ठमा कांग्रेस संसदीय दल कार्यसमिति र मन्त्रीहरूको संयुक्त बैठक बसेको थियो। उक्त अवसरमा देउवाले प्रधानमन्त्री केपी शर्मा ओलीसँग कुनै समस्या नभएको स्पष्ट गरेका हुन्। दुई ठूला दल मिलेर सरकार बनेको छ। एमाले र कांग्रेसको सहमतिमा अघि बढ्ने हो, सभापति देउवाको भनाइ उद्धृत गर्दै गृहमन्त्री रमेश लेखकले भने, सरकारमा कुनै समस्या छैन। मुलुकमा सुशासन र आर्थिक समृद्धि गर्ने हो। यसमा केन्द्रित भएर काम गर्नुस्। सरकारमा कुनै बाधा व्यवधान अप्ठ्याराहरू छैनन्। आआफ्नो मन्त्रालयमा थप राम्रो काम कसरी गर्ने भन्नेबारे मन्त्रीहरूले सभापति देउवालाई ब्रिफिङ गरेका थिए। उनीहरूले दुई दलबीच भएको सातबुँदे सहमतिमा आधारित भई सेवा प्रवाहको क्षेत्रमा सुशासन कायम गर्ने प्रतिबद्धता जनाएका थिए। कांग्रेस संस्थापन इतर पक्षका नेता डा शेखर कोइराला र संस्थापन पक्षकै केही नेताहरूले सरकारका कामकारबाहीप्रति असन्तुष्टि व्यक्त गरिरहेका बेला देउवाले भने गठबन्धनमा कुनै समस्या नभएको मन्त्रीहरूलाई जानकारी गराएका हुन्। सहमतिमै अध्यादेश बैठकमा कांग्रेस महामन्त्री गगन थापाले सहमतिमा अध्यादेशहरू जारी भएकाले त्यसको चर्चापरिचर्चा गर्न आवश्यक नभएको जानकारी मन्त्रीहरूलाई गराएका थिए। हामीसँग छलफल नै गरेर अध्यादेश ल्याइएकाले महामन्त्रीज्यूले यसबारे चर्चा, परिचर्चा गर्न आवश्यक छैन भन्नुभयो, बैठकपछि मन्त्री चौधरीले भने। विपक्षी दलहरूले भने संसद् छलेर पाँच वटा अध्यादेश जारी भएको भन्दै विरोध गरिरहेका छन। पुस २६ को मन्त्रिपरिषद् बैठकले पाँच वटा अध्यादेश राष्ट्रपति रामचन्द्र पौडेलसमक्ष सिफारिस गरेको थियो। सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश, आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश राष्ट्रपतिबाट जारी भएका छन्। २ दिन जनताका गुनासो सुन्न निर्देशन मन्त्रीहरूसँगको छलफलपछि संसदीय दल केन्द्रीय कार्य सम्पादन समितिले पार्टीबाट मन्त्री बनेकाहरूलाई पाँच दिन मन्त्रालयको काम गर्न र बाँकी दुई दिन जनताको गुनासो सुन्न निर्देशन दिएको छ। प्रमुख सचेतक श्यामकुमार घिमिरेका अनुसार दुई दिन पार्टीका नेताकार्यकर्ताहरूसँग पार्टी कार्यालयमा भेटेर जनताका आवाज सुन्ने र पाँच दिन मन्त्रालयको काममा लाग्न निर्देशन दिइएको हो। हप्तामा दुई निश्चित दिन खुला भेटघाट गर्ने, मन्त्रीहरूले, घिमिरेले भने, आलोपालो सिस्टमबाट हप्तामा दुई दिन पार्टीबीचमा गएर भेटघाट गर्ने। कार्यकताहरूसँग भेट्ने, नागरिकको गुनासो सुन्ने। सुझाव लिने। बाँकी पाँच दिन मन्त्रालयको काममा केन्द्रित हुने। प्रमुख सचेतक घिमिरेले सांसदहरूको चासो, सुझाव र अपेक्षालाई छलफलमार्फत संसदीय दल कार्यसमिति र मन्त्रालयहरूबीच समन्वय गर्ने निर्णय भएको बताए। सरकारमा सहभागी १० जना मन्त्री र दुई जना राज्यमन्त्रीसँग सरकारका सबै पक्षमा घनिभुत छलफल भएको बैठकमा सहभागी एक पदाधिकारीले जानकारी दिए। सरकारका विषयमा विभिन्न तर्कहरू बाहिर उठिरहेकाले सभापतिजीले यो विषयमा बोल्न खोजी राख्नुभएको थियो, ती पदाधिकारीले भने, मन्त्रीहरूलाई काम गर्न के कस्तो सहजअसहज छ भनेर पनि बैठक राखिएको हो। गठबन्धनभित्र केही समस्या छैन। तपाईंहरूले नतिजा राम्रो दिने र कांग्रेसप्रति सकारात्मक प्रभाव पर्ने ढंगले काम गर्नुहोस् भनेर सभापतिजीले भन्नुभएको छ। कांग्रेस प्रवक्ता डाप्रकाशशरण महतका अनुसार पार्टी पदाधिकारी, संसदीय दल कार्यसमिति र मन्त्रीहरूबीच छलफल गरी सरकारका कामकारबाहीलाई प्रभावकारी बनाउन छलफल राखिएको हो। मन्त्री र राज्यमन्त्रीहरूसँग अहिलेसम्म गरेका कामकाज, कार्यमूलक योजना र पार्टीसँगको समन्वयलगायतका विषयमा बैठकमा छलफल भएको महतले बताए। बूढानीलकण्ठमा बिहान साढे ८ बजेदेखि भएको बैठकमा मन्त्रीहरूको कामकाज र झेल्नु परेका समस्याबारे छलफल भएको थियो। अब केके काम गर्ने ? कसरी प्रभावकारी रूपमा अगाडि जाने ? झन्डै दुई तिहाइको गठबन्धन सरकारको स्पिरिटअनुसार जनतालाई डेलिभरि दिनुपर्ने कुराहरू दिनुहोस्, सभापति देउवाले बैठकको सुरुमा भनेका थिए। सोचेअनुसार दु्रत गतिमा काम गर्न नसकेको भन्दै मन्त्रीहरूले पनि समस्या राखेको एक मन्त्रीले बताए।"
सानामझौला व्यवसायीलाई पुँजी जुटाउने बाटो खुल्यो,"काठमाडौं : थोरै पुँजी भएका कम्पनीलाई व्यवसाय विस्तारका लागि थप पुँजी जुटाउने बाटो खुलेको छ। नेपाल धितोपत्र बोर्ड (सेबोनले) साना तथा मझौला संगठित संस्था (एसएमई) को धितोपत्र निष्कासन तथा कारोबार नियमावली बिहीबारबाट लागू गरेको हो। अव सानामझौला संगठित संस्था (एसएमई) पब्लिक कम्पनीले पनि सर्वसाधारणलाई सेयर जारी गर्न पाउनेछन्। तर, यस्ता खाले आईपीओमा १० कित्ता सेयरका लागि आवेदन दिन भने पाइने छैन। नियमावलीले यस्ता कम्पनीमा कम्तीमा पाँच सय कित्ताका लागि आवेदन दिनुपर्ने अनिवार्य व्यवस्था गरेको छ। एसएमई कम्पनीमा उच्च जोखिम हुने भएकाले न्यूनतम पाँच सय कित्ताको व्यवस्था गरिएको सेबोनका प्रवक्ता निरञ्जय घिमिरे बताउँछन्। १० कित्ता सेयरमा आवेदन दिँदा कम्तीमा एक हजार रुपैयाँले पुग्थ्यो। पाँच सय कित्ताको लागि भने ५० हजार रुपैयाँ चाहिन्छ। अझ कम्पनीले प्रिमियममा सेयर निष्कासन गर्न सक्ने स्थिति आएमा लगानीको भार झनै बढी हुन्छ। यसर्थ साना लगानीकर्ताका लागि भने यो व्यवस्था उपयुक्त नभएको सरोकारवाला बताउँछन्। सेयर बजारमा जोखिम मोल्न सक्नेलाई भने उपयुक्त प्लेटफर्म हो। यसअघि साना र ठूला कम्पनीलाई एउटै व्यवस्था हँुदा व्यावहारिक रूपमा मिलेको थिएन, सेबोनका प्रवक्ता घिमिरे भन्छन्, सामान्य पुँजी भएका कम्पनीलाई बजारमा प्रवेश गराउँदा उच्च जोखिम हुने भएकाले आईपीओ आवेदन नै न्यूनतम पाँच सय कित्ता राखिएको हो। जोखिम लिनेहरूले मात्रै आवेदन दिन्छन्। साना लगानीकर्ताहरूलाई यस्तो जोखिम लिन नपरोस् भन्ने यसको उद्देश्य हो। सेयरविज्ञ देव गुरागाईं सेबोनले अब १० कित्ते नीतिलाई क्रमशः निरुत्साहित गर्दै जान खोजेको संकेत देखिएको बताउँछन्। कम्तीमा पाँच सय कित्ता हाल्नुपर्ने कुराले साना तथा मझौला कम्पनीमा साना लगानीकर्तालाई बेवास्ता गरेको पाइयो, गुरागाईं भन्छन्, पीईभीसी (प्राइभेट इक्विटी भेन्चर क्यापिटल) लाई एक वर्ष लकिङ पिरियड, अरूलाई तीन वर्ष पनि अलि नमिलेको जस्तो देखिन्छ। किनकि कतिपय प्राइभेट इक्विटी फन्डको लाइसेन्स लिने ग्रुपहरू मर्चेन्ट बैंकरकै हुन्छन्। अरू ठीक छ। देशलाई चाहिने कुरा हो। नेप्सेमा एउटा समूह थप हुन्छ । व्यवसाय गर्न चाहनेले पुँजी सजिलै उठाउन पाउँछन्। थप पुँजी आवश्यक पर्ने साना तथा नयाँ स्टार्टअप कम्पनीलाई प्रोत्साहन गर्न उनीहरूले पनि सेयर जारी गर्ने व्यवस्था गरिएको सेबोनले जनाएको छ। नियमावली अनुसार २५ करोड रुपैयाँ चुक्ता पुँजी भएका कम्पनीले आईपीओ निष्कासन गर्न पाउनेछन्। तर संगठित संस्थाको उपस्थिति र बजारको अवस्था हेरी अधिकतम सीमा घटाउन वा बढाउन सक्ने अधिकार बोर्डलाई दिइएको छ। त्यसका लागि सरकार तथा अर्थ मन्त्रालयको स्वीकृति भने लिनुपर्ने हुन्छ। यस्तै, धितोपत्रको सार्वजनिक निष्कासनका लागि कम्पनीले जारी पुँजीको ३० प्रतिशतभन्दा घटी र ४९ प्रतिशतभन्दा बढी नहुने गरी आईपीओ निष्कासन गर्न सक्ने व्यवस्था छ। संगठित संस्थाले आईपीओ निष्कासन गर्नुअघि प्रारम्भिक सार्वजनिक निष्कासन गरिने धितोपत्रको ५ प्रतिशत सोको निष्कासन तथा बिक्री प्रबन्धसम्बन्धी कार्य गर्ने मर्चेन्ट बैंकरले र १५ प्रतिशत योग्य संस्थागत लगानीकर्ताले खरिद गरेको हुनुपर्नेछ। सेयर निष्कासन गर्न पब्लिक कम्पनी भएर कारोबार सञ्चालन गरेको एक वर्ष पूरा गरेको, मर्चेन्ट बैंकर र योग्य संस्थागत लगानीकर्ताले खरिद गरेको धितोपत्र सर्वसाधारणलाई धितोपत्र बाँडफाँट भएको मितिले तीन वर्षसम्म बिक्री वा हस्तान्तरण गर्न पाइने छैन, नियमावलीमा उल्लेख छ। यस्ता कम्पनीलाई रेटिङ नगरी पनि सेयर निष्कासन गर्न पाउने अधिकार दिइएको छ। तर आवश्यक देखेमा सेबोनले रेटिङ गर्न निर्देशन दिन सक्नेछ। कम्पनीले सेबोनबाट सेयर निष्कासनसम्बन्धी व्यवस्था तथा विवरण स्वीकृत भएको मितिबाट दुई महिनाभित्र धितोपत्रको बिक्री खुला गरिसक्नुपर्ने छ। अब आउने २५ करोडसम्मका नयाँ कम्पनी साना तथा मझौला क्याटेगोरीमा पर्ने बताउँछन्, बोर्डका प्रवक्ता घिमिरे। उनी भन्छन्, अहिलेसम्म सबै कम्पनीको निष्कासन प्रक्रियादेखि ट्रेडिङलगायत सबै एउटै थियो। अब भने उक्त पुँजीगत सीमाअनुसार भएकाको छुट्टै नियमावली बनेको छ। निष्कासन प्रक्रिया पनि अलग्गै छ। अब दुई ओटा (२५ करोडसम्मका साना तथा मझौला र २५ करोड माथिका ठूला कम्पनी) वर्गीकरण गरेर सेयर निष्कासन हुने भएको छ। माघ ३ गतेदेखि नियमावली लागू भए पनि कार्यान्वयनका लागि समय लाग्ने प्रवक्ता घिमिरे बताउँछन्। प्रभावकारी कार्यान्वयनका लागि अब सम्बन्धित नेपाल स्टक एक्सचेन्जको नियमावलीहरूमा पनि केही व्यवस्था गर्नुपर्छ, उनले भने, सोहीअनुसार छुट्टै प्लेटफर्म र पूर्वाधारको विकास गर्नुपर्छ। अनि बल्ल कार्यान्वयनमा आउँछ। त्यसपछि भने दुई ओटा प्लेटफर्म एसएमई र मेन बोर्डमा कारोबार हुन्छ। पूर्ण कार्यान्वयनमा आउन अझै समय लाग्ने देखिन्छ। यसका लागि नेप्सेले पनि तयारी गर्नुपर्ने भएकाले यसबारे पत्राचारमार्फत जानकारी दिइसकेको छ। नियमावलीको कार्यान्वयनका लागि सेबोनले नेपाल स्टक एक्सचेन्ज तथा सीडीएस एन्ड क्लियरिङलाई पनि पत्राचार गरिसकेको छ। सेयर जानकार नवराज दाहाल बेला पुँजीबजार सुस्ताएको बेला सेबोनले एउटा प्रडक्ट थपिदिएको बताउँछन्।"
रुपन्देहीमा कुटपिटबाट भारतीय नागरिकको मृत्यु,भैरहवा : रुपन्देहीमा कुटपिटको कारणले एक भारतीय नागरिकको मृत्यु भएको छ । मृत्यु हुनेमा भारत गोरखपुरका ४० वर्षीय निष्ठुरी केवट रहेको प्रहरीले जनाएको छ । प्रहरीका अनुसार जिल्लाको सियारी गाउँपालिका७ हिरागंजस्थित न्यू कामना इँटा उद्योगमा परिवारसहित कार्यरत रहेका केवट र उद्योगमै ट्याक्टर चालकको रुपमा कार्यरत सियारी गाउँपालिका६ का १९ वर्षीय कृष्ण केवटबीच विवाद भइ कुटपिट भएको थियो । कृष्णले इँटाले हान्दा गम्भीर घाइते भएका निष्ठुरीको बुटवलस्थित लुम्बिनी प्रादेशिक अस्पतालमा उपचारको क्रममा बिहीवार राति मृत्यु भएको जिल्ला प्रहरी कार्यालय रुपन्देहीका डीएसपी एवम् सूचना अधिकारी सुरज कार्कीले बताए । आरोपी कृष्णलाई पक्राउ गरेर घटनाका सम्बन्धमा अनुसन्धान भइरहेको जिल्ला प्रहरी कार्यालय रूपन्देहीले जनाएको छ ।
"३० वर्षमै नमुना वन, बेतबाँसबाटै मनग्य धन","टीकापुर : कुनै बेला पश्चिम नेपालका पहाडी जिल्लाको मुख्य बजार थियो बर्दियाको राजापुर। नुन, तेल, लत्ताकपडा, खाद्यान्नका लागि पहाडी जिल्लाबाट हिँडेरै हाट लिन राजापुर पुग्थे। पारि राजापुरमा हाटबजार चम्कियो। कर्णाली नदीको वारि टीकापुरको सत्ती बजारसमेत चलायमान हुन थाल्यो। खाद्यान्न भण्डारका रूपमा परिचित सत्तीमा थरीथरीका व्यापार हुन थाले। कैलालीमा उत्पादन हुने धान, गहुँ, तोरी, मसुरो, मकैको बजार बढ्दै गयो। सत्ती बजारबाट १० किलोमिटर दक्षिण साबिक धनसिंहपुर गाविसको चौगुर्दीमा भन्सार कार्यालय पनि खुल्यो। सीमा क्षेत्रको नजिक, बाक्लिँदै गएको बजारले सत्ती वरपर मान्छेको बस्ती बढ्न थाल्यो। सत्तीमा राष्ट्रिय वन हेर्ने रेन्ज पोस्ट थियो। २०३० को दशकमा घनाजंगल रहेको कर्णाली नदीको टापु रेन्ज पोस्ट सरेर धनगढी पुग्यो। २०४० सालमा कर्णाली नदीमा आएको भीषण बाढीले उक्त वन बालुवाको बगरमा परिणत भयो। केही पुराना र ठूला सिमलका रुख मात्रै बाँकी रहे। रेन्ज पोस्ट हट्नु, बस्ती बढ्नुले वन दिनप्रतिदिन नासिँदै गयो। सत्ती बजारबाट सोझै पूर्वतिर राजापुर बजार देखिन थाल्यो। राजापुर र सत्तीलाई कर्णाली नदीले छुट्ट्याएको छ। एकातिर सत्ती क्षेत्रमा बढ्दै गएको बस्ती, अर्कोतर्फ २०४० सालको बाढीले बगर बनेको पुरानो जंगल। घाँस, दाउरा, घर छाउने खर, फर्निचर आदिको अभाव हुन थाल्यो। अनि, सत्तीका मोहनबहादुर रावलले कर्णालीको बगरमा वन बनाउने योजना गाउँलेलाई सुनाए। रावल नायब सुब्बाबाट रिटायर्ड हुन्। हरेक विकासमा वनको योगदान २०४९ भदौ २९ गते गाउँलेको भेला डाकियो। घाँस, दाउरा पनि हुने र कर्णाली नदीको बाढी बस्तीमा पस्नबाट बचाउन वृक्षरोपण गर्नुपर्ने सेवानिवृत्त सुब्बा रावलले प्रस्ताव गरे। अधिकांशले रावलको खिल्ली उडाए। नउडाउँन् पनि किन ? छेउमै नेपालकै लामो कर्णाली नदी उर्लिरहेको छ। हरेक वर्षायाममा नदीको बालुवा बगरमा थुप्रिन्छ। निकै घना जंगल रहेको उक्त क्षेत्र केही वर्षमै कर्णालीले उजाड बनाएको थियो। पटकपटक गाउँलेले वन जोगाउन गरेका प्रयासहरू विफल हुँदै गएका थिए। गाउँलेले पत्याउने कुरै थिएन, मलाईसमेत विश्वास लागेको थिएन यो बगरमा वन बनाउन सकिन्छ भनेर, वनको तदर्थ समितिका कोषाध्यक्ष मीनबहादुर ठकुल्लाले भने, सुब्बा साप (रावल) ले सबैलाई वनको महत्त्व बुझाए। नदीको कटान रोक्न वन स्थानीयका लागि वरदान बन्ने दाबी गरे। त्यति मात्रै नभएर कच्ची घर छाउन (छाना लगाउन) चाहिने खरसमेत भारतीय वनबाट ल्याउनुपर्ने समस्या हट्छ भनेपछि हामी सबै वृक्षरोपण गर्न सहमत भयौं। घरधन्दा गर्ने महिलाका लागि फुर्सदको बेला राम्रो आम्दानी गर्ने माध्यम बेतबाँस बनेको छ। महिनामा १५ हजारदेखि ३० हजारसम्म कमाइ हुन्छ। मीना रावल, टीकापुर७ ठकुल्लाका अनुसार १ सय ५० भन्दा बढी गाउँलेहरूले २०४९ र २०५० सालमा महिना दिनसम्म कर्णाली नदीकिनारका विभिन्न जंगलबाट सिसौंका रुखहरू ल्याएर रोप्न सुरु गरे। दुई वर्षसम्म पाँच हजारभन्दा बढी सिसौ रोपिए। पहिले जंगल पछि बगर भएको कर्णाली किनारमा बिरुवाहरू हुर्किन समय लागेन। रावलकै नेतृत्वमा वनको संरक्षणका लागि साबिक नारायणपुर गाविसबाट १० हजार सापटी लिएर चौकीदार राखिए। प्रत्येक घरबाट सदस्यताबापत १५ किलो धान वा ७२ रुपैयाँ उठाइयो, ठकुल्लाले भने, वनको महŒव बुझेपछि चार सयभन्दा बढी स्थानीयले धान दिएका थिए, त्यही रकमबाट वनको संरक्षण गर्न थालियो। खर बिक्रीले दुई वर्षमै उत्साही बनायो सरकारले वन ऐन, २०४९ ल्यायो। स्थानीयलाई उपभोक्ता मानी सामुदायिक वन उपभोक्ता समूह बनाउने नीति लियो। २०५१ साल असोज १३ गते जिल्ला वन कार्यालय कैलालीमा सत्ती कर्णाली सामुदायिक वन उपभोक्ता समूह विधिवत् दर्ता भयो। कैलालीको पहिलो र नेपालकै दोस्रो सामुदायिक वनका रूपमा दर्ता भएको सत्ती कर्णाली सामुदायिक वनले २०५२ सालमै दुई लाख रुपैयाँको खर बिक्री गरेपछि उपभोक्ताका लागि पहिलो रोजाइको वन बनायो। टीकापुर७ का ६२ वर्षीय कुजुवा चौधरीलाई कच्ची घर छाउन भारतको कतर्निया र दुर्गानगरमा एक हप्तासम्म बास बसेर खर ल्याएको स्मरण ताजै छ। वन नहुँदासम्म म आफैं एक हप्तासम्म भारतको कतर्नियाबाट तोरी र चामल दिएर घर छाउने खर ल्याएको हुँ, कुजुवाले भन,े वनमा वृक्षरोपण गरेको दुई वर्ष नपुग्दै हामीलाई भारत जान परेन, दाउरा मिल्न थाल्यो, त्यसपछि वनको सदस्य बन्न स्थानीय तँछाडमछाड गर्न थाले। बेतबाँसको पहिलो वन, फेरियो स्थानीयको जीवन टीकापुर नगरपालिका ६, ७ र ८ मा तीन सय हेक्टरमा फैलिएको सत्ती कर्णाली वन बेतबाँस उत्पादन हुने मुलुकको एक मात्र वन हो। जंगलमा आफैं उम्रिएको बेतबाँसलाई तत्कालीन अध्यक्ष मोहनबहादुर रावलले नर्सरी बनाएर व्यावसायिक रूपमा बेतबाँसको उत्पादन थालेका थिए। १ सय ६८ हेक्टर वन क्षेत्रलाई चार भागमा बाँडेर रावलले बेतबाँस उत्पादन सुरु गरेका थिए। २०५१ देखि २०६५ सम्म अध्यक्ष रहेका रावलले उक्त वनलाई स्थानीयको आर्थिक उपार्जन गर्ने माध्यममात्रै बनाएनन्, त्यहाँ उत्पादन भएको बेतबाँस भारतसम्म निकासी गरे। हरेक वर्ष पाँच सयदेखि एक हजार क्विन्टलसम्म बेतबाँस उत्पादन हुन्छ। यहाँ उत्पादन हुने बेतबाँस २५ प्रतिशतमात्रै नेपालमा खपत हुन्छ, वनका कार्यालय सचिव ठकुल्लाले भने, बाँकी ७५ प्रतिशत बेतबाँस भारतीय व्यापारीले ठेक्कामार्फत खरिद गरेर लैजान्छन्। सत्तीमा उत्पादन भएको बेतबाँस भारतको बरेलीमा रहेका बेतबाँस फर्निचर उद्योगहरूमा प्रयोग हुन्छ। वनमा हाल बेतबाँससँगै सागुन, सिसौ, खयर, बकाइनो, निम, सिरिस, भेलोर, जामुन, गुल्लर, सिमलका रुख छन्। बेतबाँसले घना भएको वनमा बाघ, नीलगाई, चितुवा, बँदेल, खरायो, मृग, मयूर, लाटोकोसेरो, धनेश आदि पाइन्छन्। नदी किनारको वन हुनाले प्रशस्त अजिंगर भेटिन्छन्। गोमन, करेत र सुनगोहोरोजस्ता सर्प वनमा प्रशस्त छन्। १ हजार ३ सय ६ सदस्य रहेको सामुदायिक वनले यहाँका उपभोक्ताको आर्थिक विकासमा समेत टेवा पुयाउँदै आएको छ। वनको आम्दानीबाटै शिक्षा र पूर्वाधारमा विकास तत्कालीन नारायणपुर गाविसको भन्दा बढी बजेट हुने सामुदायिक वनले कार्य क्षेत्रभित्र थुप्रै विकास निर्माणका काम गरेको छ। वनबाट भएको आम्दानीले २०५९ देखि नै एम्बुलेन्स सञ्चालन गरिरहेको छ। आफ्ना उपभोक्तालाई सहुलियत र सुत्केरीलाई निःशुल्क सेवा दिइरहेको छ। सत्तीस्थित कर्णाली माध्यमिक विद्यालयलाई १० कट्ठा जग्गा दिएको वनले टीकापुर८ सूर्यपुरस्थित राष्ट्रिय आधारभूत विद्यालयलाई पाँच कट्ठा जग्गा खरिद गरी दिने निर्णय गरेको छ। नारायणपुर स्वास्थ्यचौकीको चारकोठे पक्की भवन बनाएको छ भने सत्तीस्थित कर्णाली माध्यमिक विद्यालयलाई उच्च मावि वनाउन ८ लाख अनुदान दिएको छ। विद्यालयको दुईकोठे भवन बनाएको छ भने एक जना मावि र एक जना प्रावि शिक्षकलाई पाँच वर्षसम्म तलबको व्यवस्था गरेको छ। सूर्यपुरको विद्यालयलाई दुईकोठे भवन, अरुणाफाँटाको राष्ट्रिय आधारभूत विद्यालयलाई दुईकोठे शौचालय बनाएको छ। वनले टीकापुरस्थित वृद्धा श्रमलाई ४ लाख, सत्तीस्थित भानु पुस्तकालयलाई ४ लाख अनुदान दिएर सञ्चालनमा सहयोग गरेको छ। वन क्षेत्रभित्र पर्ने गाउँटोलका अधिकांश सडक वनको आम्दानीबाटै २०६० सालतिरै ग्राभेल गरेका थियौं, वनका पूर्वअध्यक्ष धनसिंह साउदले भने, यस क्षेत्रमा हुने हरेक विकास निर्माणका काममा सामुदायिक वनको लगानी छ, त्यसैले यो वन हाम्रा लागि वरदान नै हो। टीकापुर८ का वडाध्यक्ष दीर्घबहादुर ठकुल्लाले गाविसभन्दा बढी बजेट भएर वनले थुप्रै उदाहरणीय काम गरेको बताए। नदी कटान रोक्न ४५ लाख रुपैयाँको तटबन्ध निर्माण गरेको छ, ट्याक्टर चलाएर उपभोक्ताको खेत जोत्न, धान, गहुँ थ्रेसिङ गरेको छ, ठकुल्लाले भने, बेतबाँसका फर्निचर बनाउने तालिम हजारभन्दा बढीलाई प्रदान गरेको छ, त्यसैले यो वन आर्थिक उपार्जनको बलियो स्रोतसमेत हो। मुख्य आम्दानी बेतबाँस वनको मुख्य आम्दानीको स्रोत बेतबाँस हो। बेतबाँसका चार प्लट छन्। प्रत्येक प्लट चारचार वर्षमा काटिन्छन्। वनबाट उत्पादन भएको बेतबाँस बिक्री नै वनको मुख्य आम्दानीको स्रोत भएको सामुदायिक वनका अध्यक्ष जीतराम चौधरीले बताए। वनको मुख्य आम्दानीको स्रोत बेतबाँस हो। वनमा बेतबाँसका चार प्लट छन्। प्रत्येक प्लट चार चार वर्षमा काटिन्छन्। वनबाट उत्पादन भएको बेतबाँस बिक्री नै वनको मुख्य आम्दानीको स्रोत भएको छ। बेतका कारण स्थानीय उपभोक्ताले रोजगारी पाउने गरेका छन्। बेतबाँस काटेबापत उपभोक्ताहरूले प्रतिकिलो १० रुपैयाँका दरले पारिश्रमिक पाउँछन्। जितराम चौधरी, अध्यक्ष, सामुदायिक वन वनबाट हामी बेतबाँस उत्पादन गर्छौं, बेतबाँसको बिक्री नै हाम्रो मुख्य आम्दानीको स्रोत हो अध्यक्ष चौधरीले भने, टेन्डर प्रक्रियाबाट बेतबाँस बिक्री गर्दा राम्रै आम्दानी हुन्छ, यो वर्ष १ करोड ३५ लाखको बजेट बनाएका छौं, त्यहीअनुसार काम गरिरहेका छौं। बेतबाँस काट्नका लागि स्थानीय उपभोक्ताहरू परिचालन हुन्छन्। फागुन १५ गतेदेखि बेतबाँस दुई महिनासम्म काटिन्छ। एक महिना सुकाउँछौं। यो सबै गर्न दुई सय बढी उपभोक्ताहरूले काम पाउँछन्, अध्यक्ष चौधरीले भने, बेतका कारण स्थानीय उपभोक्ताले रोजगारी पाउने गरेका छन्, बेतबाँस काटेबापत उपभोक्ताहरूले प्रतिकिलो १० रुपैयाँका दरले पारि श्रमिक पाउँछन्। एक जनाले कम्तीमा प्रत्येक दिन एक हजारदेखि दुई हजार रुपैयाँसम्म कमाउँदै आएका छन्। वनले बेतबाँसका फर्निचर वनाउने उपभोक्तालाई सहुलियतमा बिक्री गर्दै आएको छ। बेतबाँसको माग नेपालका विभिन्न ठाउँमा छ तर पनि हामीले बिक्री गर्न निकै कठिनाइ छ, वनका सदस्य सन्तोष नेपालीले भने, जिल्लाभन्दा बाहिर बिक्री गर्दा टेन्डर प्रक्रियाबाट मात्रै गर्नुपर्छ, सानो व्यवसायीले लिन सक्दैनन्, वन मन्त्रालयले बिक्री सहज गरे बेतबाँसको खपत देशभित्रै गर्न सकिन्थ्यो। वन ऐनका कारण हाम्रो बेतबाँस भारतमा गइरहेको छ, हामीले सोचेअनुसार मुल्य पाउन सकेका छैनौं। विदेशबाट फर्केर बेतबाँस उद्योग सञ्चालन वैदेशिक रोजगारीबाट फर्केका कञ्चनपुरको पुनर्बास नगरपालिकाका भरतलाल विश्वकर्माले सामुदायिक वन नजिकै सत्तीमा तीलगंगा बेतबाँस फर्निचर उद्योग सञ्चालन गरेका छन्। विश्वकर्माले वनबाट सजिलै बेतबाँस पाइने भएपछि पाँच वर्षअघि सत्तीमै उद्योग खोलेका हुन्। उनको उद्योगमा ३५ जनाले प्रत्यक्ष रोजगारी पाएका छन्। उनीहरूले प्रतिव्यक्ति मासिक १५ देखि ३५ हजार रुपैयाँसम्म कमाउने गरेका छन्। विश्वकर्मा रोजगारीका क्रममा नौ वर्ष मलेसिया र पाँच वर्ष भारतको कोलकातामा बसे। त्यहाँ उनले बेतबाँस उद्योगमा काम गरे। जहाँ उनले बेतबाँसका सामग्री बनाउन सिके। पैसा र सीप दुवै सिकेर फर्किएका विश्वकर्माले बेतबाँस उद्योग सञ्चालन गर्न टीकापुर पुगे। उनले १० लाख रुपैयाँ लगानी गरेर उद्योग सञ्चालन गरे। अहिले उनी वार्षिक ३० लाख रुपैयाँसम्मको बेतबाँसका सामग्री बिक्री गर्छन्। उनले सोफा, कुर्सी, टेबल, ह्यांगर, मुडा, फूलदानी, चुरा स्टेन्ड, फोटो फ्रेमलगायतका सामग्री उत्पादन गर्छन्। उनलाई सुरुमा सामग्री बेच्न गाह्रो भए पनि अहिले कुनै समस्या छैन। सुरुमा केही समस्या थियो तर अहिले त कुनै समस्या छैन विश्वकर्माले भने, कहिलेकाहीँ अर्डरअनुसार सामान दिन सकिँदैन। उनको सामान काठमाडौं, पोखरा, नारायणगढ, बुटवल, दाङ, नेपालगन्ज, धनगढीलगायतका ठाउँमा बढी बिक्री भइरहेको छ। उनलाई त्यहाँका व्यापारीहरूले फोनमार्फत अर्डर गर्छन्। उनी व्यापारीले अर्डर गरेअनुसारको सामान तयार पारेर पठाउँछन्। हामी बेच्न कतै जाँदैनौं। कोही उद्योगमै आयो भने बेच्छौं, विश्वकर्माले भने, कसैले मन परायो भने बेच्दैन भन्न पनि मिलेन। पछिल्लो समय बेतबाँसका सामग्री प्रयोगमा धेरैको रुचि बढेको पाइन्छ। धेरैजसोले घरमा बेतबाँसका सामग्री प्रयोग गर्दा स्वास्थ्यका दृष्टिकोणले पनि राम्रो हुने बताउने गरेका छन्। स्वास्थ्यका दृष्टिकोणले मात्रै नभई बेतबाँसका सामान घरमा राख्दा शुभ मानिने स्थानीय जंगबहादर ठकुल्ला बताउँछन्। बेतबाँस स्वास्थ्यका दृष्टिकोणले समेत राम्रो मानिनुका साथै शुभ मानिने भएकाले यसको सामान राख्ने चलन बढेको छ, ठकुल्लाले भने। विश्वकर्माका अनुसार अहिलेको उत्पादनले बजारको मागलाई धान्न कठिनाइ भइरहेको छ। उनी उद्योग विस्तार गर्ने सोचमा छन्। त्यसका लागि कच्चा पदार्थको अभाव हुन्छ कि भन्ने चिन्ता पनि छ। सामुदायिक वनले हरेक वर्ष ६ सयदेखि एक हजार क्विन्टलसम्म बेतबाँस उत्पादन गर्छ। जसमध्ये तीन सय क्विन्टलमात्रै विश्वकर्माको उद्योगले खपत गर्छ। सामुदायिक वनले टेन्डरमार्फत बेतबाँस बिक्री गर्छ। टेन्डर गर्दा बाहिरका व्यापारीले किन्ने गरेका छन्। खासगरी भारतीय व्यापारीले अप्रत्यक्ष लगानी गरेर बेतबाँस खरिद गरेर लैजाने गरेका छन्। हामीसँग सबै बेत किनेर राख्ने क्षमता छैन, उनले भने, बाहिरका व्यापारीले किनेर लगेपछि हामीलाई अभाव हुन्छ। म रोजगारीका क्रममा नौ वर्ष मलेसिया र पाँच वर्ष भारतको कोलकातामा बसेँ। त्यहाँ मैले बेतबाँसका सामग्री बनाउन सिकँे। नेपाल फर्केर मैले १० लाख रुपैयाँ लगानी गरेर उद्योग सञ्चालन गरे। अहिले वार्षिक ३० लाख रुपैयाँसम्मको बेतबाँसका सामग्री बिक्री हुन्छ। सोफा, कुर्सी, टेवल, ह्यांगर, मुडा, फूलदानी, चुरा स्टेन्ड, फोटो फ्रेमलगायतका सामग्री उत्पादन गर्छु। मलाई सुरुमा सामग्री बेच्न गाह्रो भए पनि अहिले कुनै समस्या छैन। भरतलाल विश्वकर्मा, सञ्चालक, सत्तीमा तीलगंगा बेतबाँस फर्निचर उद्योग कति छन् देशभर सामुदायिक वन ? सामुदायिक वन उपभोक्ता महासंघ नेपाल (फेकोफन) का अनुसार देशभर २३ हजार २६ सामुदायिक वन उपभोक्ता समूह छन्। २४ लाख २५ हजार २ सय ९३ हेक्टर क्षेत्रफलमा सामुदायिक वन फैलिएको छ। वनमा ३१ लाख ९५ हजार ३ सय २३ घरधुरी आबद्ध छन् भने १ करोड ६० लाख बढी सामुदायिक वनका उपभोक्ताहरू छन्। कर्णाली किनारको बगरलाई उपभोक्ता समूहले ३० वर्ष नपुग्दै हरियाली मात्रै बनाएनन्, त्यहाँका उपभोक्ताहरूको आम्दानीको स्रोतसमेत बनाए। विकास निर्माणका कामको साझेदार बनाएर समाज रूपान्तरणमा महŒवपूर्ण योगदान पुयाइरहेको फेकोफनका अध्यक्ष ठाकुर भण्डारीले बताए। सामुदायिक वनले आर्थिक, सामाजिक, वातावरणीय र समाज रूपान्तरणका पक्षमा महŒवपूर्ण कामहरू गर्दै आइरहेका छन्, अध्यक्ष भण्डारीले भने, उपभोक्ताको आर्थिक स्थिति सुधार्न तालिम सञ्चालन, व्यवसाय प्रवद्र्धन गरिरहेका छन्, सामाजिक क्षेत्रमा विद्यालय, स्वास्थ्यचौकी बनाइरहेका छन्। जलवायु परिवर्तनका असरहरू रोक्न सामुदायिक वनले कार्बन उत्सर्जनदेखि पानीका मुहान रिचार्ज गर्नेसम्मका काम गरेका छन् भने समाज रूपान्तरणका पक्षमा वास्तविक समाजवाद नै वनले लागू गरेर काम गरिरहेको छ। अध्यक्ष भण्डारीले सामुदायिक वनले दिगो विकासका लक्ष्यमध्ये १६ वटै लक्ष्यमा काम गरिरहेको दाबी गरे। वनले पर्यटकीय गन्तव्यका रूपमा समेत सामुदायिक वनलाई विकास गर्ने योजना बनाइरहेको छ। कर्णाली नदीको किनार भएकाले याफ्टिङ सञ्चालन गर्न सकिन्छ। वनभित्र भ्युटावर निर्माण गरिएको छ। वनकै छेउमा परशुराम कुण्ड छ। मन्दिर तथा पिकनिक स्पट निर्माण गरिएको छ। नदीकिनारमा विश्वमै दुर्लभ मानिने डल्फिन हेर्न सकिन्छ। वनका पूर्वसचिव मणिराम ढुंगानाले भने, नेपालमै बेतबाँस पाइने एकमात्रै वन, अजिंगर प्रशस्त पाइने, कर्णाली नदीकिनारमा बसेर डल्फिन हेर्न सकिने हुनाले पनि यसलाई पर्यटनसँग जोड्ने प्रयास भइरहेको छ। कर्णाली किनारको बगरलाई उपभोक्ता समूहले ३० वर्ष नपुग्दै हरियाली मात्रै बनाएनन्, त्यहाँका उपभोक्ताहरूको आम्दानीको स्रोतसमेत बनाए। विकास निर्माणका कामको साझेदारसमेत वनाए। सत्ती कर्णाली सामुदायिक वन अधिकांश वन संरक्षणकर्मीका लागि नमुना वन बनेको छ। बर्सेनि देशका विभिन्न भागबाट यस सामुदायिक वनमा भ्रमण गर्न आउने गरेका छन्। महिलाका लागि आम्दानीको स्रोत टीकापुर७ की मीना रावल स्थानीय तीलगंगा बेतबाँस फर्निचर उद्योगमा काम गर्छिन्। साँझ बिहान घरधन्दा सकेर फर्निचर बनाउने उनी मासिक १५ देखि ३० हजार रुपैयाँसम्म कमाउँछिन्। आफूले जति काम गर्न सक्यो, कमाइ त्यति नै हुन्छ रावलले भनिन् घरधन्दा गर्ने महिलाका लागि फुर्सदको बेला राम्रो आम्दानी गर्ने माध्यम बेतबाँस बनेको छ। उनलाई सामुदायिक वनले फर्निचर बनाउने तालिमसमेत दिएको थियो। टीकापुर७ कै एलिना रोका बेतबाँस उद्योगमा काम गर्न थालेको दुई वर्ष भयो। रोकाका पति कामको खोजीमा भारतमा छन्। घर परिवारको खर्च चलाउन बेतबाँस उद्योगले सहज भएको उनले बताइन्। मेरा श्रीमान् कामको खोजीमा भारतमा छन्, बिहान घरको काम गरी छोराछोरीलाई विद्यालय पठाएर म यहाँ काम गर्न आउँछु, रोकाले भनिन्, मैले यहाँ काम गर्न थालेदेखि घर खर्च चलाउन समस्या परेको छैन, उहाँ (श्रीमान्)को कमाइ बचत हुने गरेको छ। रावल र रोकामात्रै होइन्, तालिम पाएपछि उनीहरूसम्गै बेतबाँस फर्निचर उद्योगमा २५ जना महिला काम गर्दै आइरहेका छन्। उनीहरूका लागि सामुदायिक वन र बेतबाँस वरदान साबित भएको छ।"
यस वर्षदेखि सेजको काम अघि बढ्ने,"कैलाली : विशेष आर्थिक क्षेत्र प्राधिकरणमा प्रमुख कार्यकारी अधिकृत नियुक्त भएपछि कैलालीको गोदावरी नगरपालिकाको हरैयामा निर्माण हुने भनिएको विशेष आर्थिक क्षेत्र (सेज)को काम पनि अघि बढ्ने आशा पलाएको छ। कार्यकारी अधिकृतमा बाजुराका छत्र कटुवाल नियुक्त भए पनि वाणिज्य तथा आपूर्ति मन्त्री दामोदर भण्डारीले उक्त क्षेत्रको निरीक्षण गर्दै प्राइभेट पब्लिक पार्टनरसिप (पीपीपी) मोडेलमा यसै आर्थिक वर्षदेखि सेजमा पूर्वाधार निर्माणको काम सुरु हुने बताए। औद्योगिक पूर्वाधार निर्माणका लागि केही कानुनी जटिलता थिए। मन्त्रालयले ती जटिलतालाई फास्ट्र ट्र्याकबाट निराकरण गरेको छ। अब सेजको काममा सहजता भएको छ, उनले भने। मन्त्री भण्डारीले औद्योगिक पूर्वाधार निर्माणका लागि बाधक बनेका पुराना ११ कानुनमा संशोधन गरिएको बताए। यसपालि हरैयाको सेजका लागि १ करोड रुपैयाँ रकमको बजेट विनियोजन भएको छ। वातावरण प्रभाव मूल्यांकनको रिपोर्ट वन मन्त्रालयमा गएर रोखिएको छ। यसपालि हरैयाको डीपीआर तयार पार्ने, चार किल्ला छुट्ट्याएर घरपर्खाल लगाउने र वातावरण प्रभाव मूल्यांकनको काम सक्ने गरी कार्य अघि बढेको छ, उनले भने। सरकारले कैलालीको गोदावरी नगरपालिकाको वडा नम्बर ७ र ८ मा रहेको हरैयालाई २०७८ सालदेखि नै विशेष आर्थिक क्षेत्र बनाउने घोषणा गरेको थियो। यसअघि लगानी बोर्डका सीईओसहितको टोलीले पनि उक्त क्षेत्रको पटकपटक प्रमण र अनुगमन गरिसकेका छन्। प्रारम्भिक काम सकियो भने चाँडै हामी पीपीपी मोडलबारे सुरु गर्छौं। सुदूरपश्चिमका लागानीकर्ताहरूले हाम्रो तोकिएको सीमा क्षेत्रभित्रका ब्लकहरूमा सेजको डिजाइनमा गरिएको डीपीआरअनुसार ब्लक बनाउन सकून, उनले भने। त्यो ब्लकलाई भोलि औद्योगिक विकासका लागि क्रमशः भाडामा दिन सकियोस्। त्यसको मुनाफा लगानीकर्ताले लान सकोस्। उनले सेजअन्तर्गतका उद्योगहरूको निर्यात प्रतिशत पनि ६० बाट घटाएर ३० मा झारेकाले लगानीकर्ताहरूमा उत्साह आएको बताए। विशेष औद्योगिक क्षेत्रका उद्योगहरूले ६० प्रतिशत निर्यात अनिवार्य गरिएको कानुन थियो, हामीले त्यो संशोधन गरेर निर्यातको प्रतिशत ३० तोकेका छौं, त्यसले पनि उद्योगमा लगानीकर्ताहरूको आकर्षण बढिरहेको छ, मन्त्री भण्डारीले भने। उनले सरकारको बजेट मात्रै पर्खिएर नहुने बताए। उनले भने, त्यसैले हामी यतिखेर सरकारको बजेटलाई पर्खिनुभन्दा पनि निजी क्षेत्रको बजेट, बाह्य लगानी, आन्तरिक लगानीबाट पनि अहिलेका पूर्वाधारलाई पनि प्राथमिकतामा राख्ने गरी सरकारले योजना अगाडि बढाएको छ। विशेष आर्थिक क्षेत्र प्राधिकरणका प्रमुख कार्यकारी अधिकृत छत्र कटुवालले वातावरण प्रभाव मूल्यांकनका लागि कागजात वन विभागमा पठाइएकाले स्वीकृत हुने बित्तिकै काम अगाडि बढाइने बताए। उनले सेजको डीपीआर निर्माणको क्रममा रहेको बताए। हरैयामा सेज निर्माणका लागि केही दिनमै सम्बन्धित सरोकारवाहरूसँग धनगढीमा छलफल गर्ने तयारी पनि सरकारले गरेको कार्यकारी अधिकृत कटुवालले बताए। हरैया, शान्ति, लक्ष्मी र गोलादेउ गरी चारवटा सामुदायिक वनमा बन्ने विशेष आर्थिक क्षेत्र ९९९१ हेक्टर अथवा १ सय ४७ बिघा क्षेत्रफलमा बन्नेछ। सेज निर्माण पूर्व १६ हजार १ सय ३४ रुखहरू कटानको प्रस्ताव गरिएको छ। यस क्षेत्रमा काम अगाडि बढाउने भन्दै ५ वर्षअघि २०७६ मा तत्कालीन उद्योग, वाणिज्य तथा आपूर्ति मन्त्री लेखराज भट्टले पनि अवलोकन गरेका थिए।"
झुम्लाबाङमा फलाम खानी उत्खनन् प्रयास,"रुकुमपूर्व : रुकुमपूर्वको भूमे गाउँपालिका३ झुम्लाबाङमा फलाम खानीको प्राविधिक अध्ययन गत वर्ष भएको थियो । खानी तथा भूगर्भ विभागका अनुसार झुम्लाबाङमा भूगर्भ विभागका भूगर्भविद् डा सनौक भण्डारी र सुजन देवकोटाको नेतृत्वमा गरिएको प्रारम्भिक अध्ययनले झुम्लाबाङमा धौवादीभन्दा ठूलो फलाम खानी रहेको पुष्टि गरेको थियो। बिहीबार पनि भूमे गाउँपालिका अध्यक्ष होम प्रकाश श्रेष्ठ,वडाध्यक्ष प्रशुराम बुढा मगर , अखिल क्रान्तिकारी रुकुमपूर्वका अध्यक्ष चन्द्र रसाइली, नेपाल पत्रकार महासंघ रुकुमपूर्वका उपाध्यक्ष बालाराम शेर्पाली, युवा तथा समाजसेवी,बुद्धिजिवीलगायत टिमले झुम्लाबाङका स्थानीय नागरिकसँग फलाम खानीका प्रतिनिधि र सरोकारवाला निकायसँग डीपीआर विषयमा छलफल गरेको छ । फलाम खानीको सम्भावित स्रोतका रूपमा चिनिएको यस क्षेत्रको खनिज स्रोतको प्राविधिक अध्ययन गर्न सरकार तथा विभिन्न संस्थाहरूले प्रयास गरेका छन्। प्रारम्भिक अनुसन्धान तथा नमूना परीक्षण काम अगाडि बढाएको खानी विभागका प्रतिनिधिले जानकारी दिएका छन् । झुम्लाबाङमा फलाम खानीको ठूलो सम्भावना रहेको प्रारम्भिक प्रतिवेदनले यश अघिनै देखाएको छ । प्राविधिक अध्ययनले खानी उत्खनन्,प्रशोधन र यसबाट उत्पादन गर्न सकिने फलामजन्य सामग्रीहरूका सम्भावनाहरू वातावरणीय प्रभाव,आर्थिक लाभ र स्थानीयका लागि रोजगारीको सिर्जना जस्ता पक्षहरू पनि मूल्यांकन गरिएको खानी तथा भूगर्भविद्का प्रतिनिधिले बताएका छन् । खानी विभागका अनुसार,झुम्लाबाङमा करिब २० करोड मेट्रिक टन फलाम रहेको प्रारम्भिक अनुमान छ । नेपालकै सबैभन्दा ठूलो फलाम खानीको रूपमा स्थापित गर्ने गरि राष्ट्रिय स्तरबाटै छलफल भइरहेको भूमे गाउँपालिका अध्यक्ष होमप्रकाश श्रेष्ठले बताए । अध्यक्ष श्रेष्ठले झुम्लाबाङमा रहेको फलाम खानीले रुकुम पूर्वमा मात्रै नभएर देशलाई नै आर्थिक रुपमा बलियो बनाउने विश्वास व्यक्त गरे । यता झुम्लाबाङका नागरिकलाई भने खानी उत्खनन्का कारण आफ्नो बसोबास नै उठिबास हुने हो कि भन्ने चिन्ताले सताएको छ । खानी उत्खनन् प्रक्रियामा स्थानीय समुदायको हित र पुनर्स्थापनालाई ध्यानमा राखेर सरकारले योजना बनाउनुपर्ने स्थानीयको माग रहेको ओम प्रकाश सुनारले बताए ।"
"क्यालिफोर्नियाको डढेलो, विश्वलाई पाठ","नयाँ वर्ष २०२५ सँगै दक्षिणी क्यालिफोर्नियाको जंगलमा डढेलो देखा पर्यो। अत्यधिक सुक्खा र प्रज्ज्वलनशील पदार्थ भएको ठाउँमा आगलागी सामान्य कुरा हो। यद्यपि यस वर्ष खडेरीसँगै एक सय माइल र प्रतिघण्टाको गतिमा आएको सान्टा आना नामको आँधीले गर्दा डढेलो नियन्त्रणबाहिर गयो र ठूलै भयावह सिर्जना गर्यो। दक्षिणी क्यालिफोर्नियाका २३ भन्दा बढी स्थानमा लागेको आगोले हजारौं एकड जंगल जलेको छ। जनवरी १४ सम्मको आँकडाअनुसार यसले कम्तीमा २५ जनाको ज्यान लिएको छ। दुई लाखभन्दा बढी मानिस विस्थापित भएका छन् भने झन्डै १५ हजार संरचनाहरू ध्वस्त भएका छन्। धनजन र पर्यावरणीय क्षतिको यकिन आकलन हुन त बाँकी नै छ। प्रकोपको पूर्वतयारी र व्यवस्थापनमा अमेरिका सामान्यत: तुलनात्मक रूपमा मजबुद देखिन्थ्यो तर यस पटकको डढेलोसँग लड्ने संयन्त्र भने उसको उति प्रभावकारी देखिएन भन्ने जनगुनासो प्रशस्त आइरहेको छ। आगोका लप्कासँगै डढेलोको धुवाँ त क्यालिफोर्नियाको आकाशमा मडारिएको छ। यसले ल्याएको तरंग भने विश्वभर झन् गतिवान् भएर फैलिएको छ। यसले भविष्यमा जहाँ पनि आइलाग्न सक्ने डढेलोको प्रकोपबाट कसरी जोगिने भन्ने बहसको ढोका खोलेको छ। दक्षिणी क्यालिफोर्नियाको यो डढेलोपछिको सिकाइ के हो ? डढेलो नियन्त्रणमा कहाँ के कमजोरी भयो ? पूर्वतयारी कस्तो हुनुपर्थ्यो ? सरकारको दायित्व के हुनुपर्छ ? भोलि यस्तै डढेलो अन्यत्र पनि लाग्यो भने कसरी जुध्ने ? आदि अनेक विषयमा तरंगहरू छोडेको छ। डढेलोको मूल कारण : जलवायु परिवर्तन र कमजोर व्यवस्थापन क्यालिफोर्निया डढेलोको हिसाबले जोखिमयुक्त स्थान नै मनिन्छ। यहाँसम्म कि क्यालिफोर्नियामा निश्चित क्षेत्रतिर त वर्षैभरि आगलागीको मौसम भनेर सजग रहनु आवश्यक छ। यद्यपि यति विनाशक डढेलोको कारण चाहिँ के होला भन्ने विषयमा मतैक्यता भेटिँदैन। धेरैजसो विज्ञहरूको विश्लेषणमा जलवायु परिवर्तन र अवैज्ञानिक भूउपयोग प्रणाली र स्रोतको कमजोर व्यवस्थापन नै क्यालिफोर्नियाको यो डढेलोको मूल कारण हो भन्ने छ। तापक्रमको वृद्धि, लामो खडेरी, हराउँदै गएको वर्षाका कारणले क्यालिफोर्नियाका जंगलहरू डढेलोको बढ्दो जोखिममा छन्। जसै तापक्रम बढ्छ, वनस्पतिहरू सुक्दै जान्छन् र ती आगोका लागि प्रज्ज्वलनशील ऊर्जा बन्छन्। जब जब खडेरी लम्बिँदै जान्छ, तब तब आगोको जोखिम बढ्दै जान्छ। यो कुरा क्यालिफोर्नियाले भोग्दै आएको छ। न्युयोर्क टाइम्सले क्यालिफोर्नियाको डढेलो व्यवस्थापनसम्बन्धी तथ्य सार्वजनिक गरेको छ। त्यहाँ डढेलो दबाउने जुन रणनीति लिइयो, त्यसले जंगलमा उल्टै ढलेपडेका, सुकेका, प्रज्वलनशील वनस्पति बढाइदियो। नियन्त्रित अग्नि व्यवस्थापन (कन्ट्रोल फायर) र अन्य वन व्यवस्थानका तरिका अवलम्बन गरी तिनलाई हटाएको भए डढेलोको जोखिम धेरै हदसम्म कम गर्न सकिने थियो। यसो नहुँदा सुकेका अव्यवस्थित वनस्पति नै डढेलोका लागि टाइम बम सरह बन्न पुगे। वन डढेलोको जोखिम नहोस् भनेर वन व्यवस्थापकहरूले सुक्खा रुखपातहरू र अन्य अत्यधिक सजिलै सल्किने ठुटा, मुढा, घसेटाहरू जम्मा गरी जानाजानी लगाएका निर्धारित आगोहरू लगाउने (कन्ट्रोल फायर) प्रविधि रहेको छ। डढेलोको उच्च जोखिम भएको क्षेत्रमा सहरको विस्तार गरिनुलाई पनि वर्तमान संकटको एक मुख्य कारकको रूपमा हेरिएको छ। दक्षिणी क्यालिफोर्नियाका बस्तीहरूमा जहाँ जहाँ यस पटकको डढेलोले क्षति पुर्यायो, ती ठाउँहरू मानव बसोबासका लागि के साँच्चै उपयुक्त थिए त ? गम्भीर प्रश्न उब्जेको छ। यसपटक त्यहाँको डढेलोमा घनाजंगल मात्र जलेनन्, जंगलसँगै जोडिएका महँगा बस्तीहरू पनि क्षणभरमै खरानी भए। अहिले मात्र होइन, अध्ययनहरूले देखाएअनुसार क्यालिफोर्नियाका ९५९७ प्रतिशत डढेलो जंगल नजिकको सहरहरूमा बसोबास गर्ने मानिसका क्रियाकलापले गर्दा हुने गरेका छन्। क्यालिफोर्नियामा सन् १९९० देखि २०२१ का बीचमा मात्र पनि १० लाखभन्दा बढी घरहरू जंगल नजिक सहर विस्तार गर्ने क्रममा बने। ती सबै डढेलोको जोखिममा छन्। यसरी जंगलसँगै मानव बस्ती विस्तार गर्दै जाँदा आगोको जोखिम झन्झन् बढेको छ। तथ्यांकका अनुसार २० विध्वंशात्मक डढेलोमध्ये १५ वटा जति त पछिल्ला पाँच सात वर्षमा भोग्नु परेको छ। जोखिमको पूर्वानुमान नगरी या बल मिच्याइँ गरी मानवबस्ती विस्तार गर्नु र महँगा संरचना निर्माण गर्नुलाई पनि यो जोखिम र क्षतिको कारणको रूपमा हेरिएको छ। क्यालिफोर्निया डढेलोको असर क्यलिफोर्नियाको यो डढेलो इतिहासमा आइलागेको एउटा भयानक विपद् हो। यसबाट हजारौं एकड जंगल जलेको छ। बस्तीमा आगो पसेपछि हजारौं घर र संरचना खरानी भएका छन्। अकल्पनीय किसिमले मानवीय क्षति भएको छ। २५ जनाको मृत्यु भइसकेको मात्र छैन दर्जनौं मानिस सम्पर्कविहीन भएको सूचना बाहिरिएको छ। लाखौं मानिस विस्थापित भएका छन्। एक प्रकारले हाहाकार मच्चिएको छ। गाँस, बासको संकट, घाइतेहरूको उपचारको अभाव, मानिसहरूमा दीर्घकालीन मनोसामाजिक असर टड्कारो रूपमा देखिएको छ। खानेपानी, यातायात, स्कुल आदि संरचनाहरू ध्वस्त भएका छन्। द गार्जियनको हालसालैको टिप्पणीअनुसार २०० बिलियनभन्दा बढीको आर्थिक क्षति आंकलन गरिएको छ। आर्थिक रूपमा विपन्न, अमेरिकी मूलप्रवाहबाहेक अन्य वर्णका समुदाय, वृद्ध, महिला र केटाकेटीहरू त्यसमा पनि तुलनात्मक रूपमा बढी जोखिममा परेका छन्। धुवाँका कारण सिर्जित वायु प्रदूषण र त्यसको असर त ठूलै समस्याको रूपमा छँदैछ। जनजीवन ठप्प हुनु र असीमित आर्थिक क्षति पुग्नु त्यसबाट उठ्न र पुनर्निर्माणको व्ययभार पनि कम छैन। डढेलोमा घर र व्यवसाय गुमाएकाहरू अब यही महँगो र आगोको जोखिम भएको ठाउँमा बस्न सकिएला या नसकिएलाको मनस्थितिमा पुगेका छन्। जैविक विविधताको ह्रास र परिस्थितीय सन्तुलनमा पुगेको असर डढेलोले पुर्याएको क्षतिको अर्को पाटो हो जुन आकलन हुनै बाँकी छ। अबको बाटो र विश्वलाई पाठ डढेलोलाई सकेसम्म नियन्त्रणमा लिनु, उद्धारमा लागि पर्नु, थप मानवीय क्षति हुन नदिनु र पुनस्र्थापनामा जुट्नु तत्कालका लागि स्थानीय हिसाबले दक्षिणी क्यालिफोर्नियाको प्राथमिकता हो। अमेरिकाको क्यालिफोर्नियामा परेको संकटमा मानवीय र भाइचाराको हिसाबले ऐक्यबद्धता जनाउनु र सकेको सहयोग गर्नु विश्व समुदायको कर्तव्य हो। यसका अतिरिक्त क्यालिफोर्नियाको डढेलो विश्वका लागि अझ भनौं नेपालजस्तो जलवायु परिवर्तन र मौसमी प्रकोपका असर बारम्बार भोगिरहेका र पूर्वतयारीमा ध्यान पुर्याउन नसकेका राष्ट्रहरूका लागि महत्त्वपूर्ण शिक्षा हो। यस पटकको क्यालिफोर्नियाको डढेलोबाट सिक्न पर्ने महत्त्वपूर्ण सिकाइहरू यस प्रकार छन् : जलवायु परिवर्तन र अनुकूलन रणनीति : क्यालिफोर्नियाको डढेलो जलवायु परिवर्तनको बढ्दो असरको एक ज्वलन्त उदाहरण हो। नेपाल यसै पनि बदलिँदो मौसमी प्रक्रिया, बढ्दो तापमान र बारम्बार आइरहने प्राकृतिक प्रकोपबाट प्रभावित छँदैछ। विषम खालको मौसम, पग्लिँदै गएका हिमनदीहरू, मनसुनको घनघोर वर्षाको प्रकृति हेर्दा नेपालमा बाढी र आगलागीको जोखिम बढ्न थालेको महसुस हुन्छ। जलवायु परिवर्तनका असरबाट जोगिन नेपालले दिगो कृषि, वन व्यवस्थापन, पानी व्यवस्थापन, भौगोलिक र भौगर्भिक अवस्था सुहाउँदो विकास निर्माण अवलम्बन गर्न जरुरी छ। भोलि पछुताउनुभन्दा अनुकूलनको रणनीति भोलि होइन, आजै सुरु गर्न जरुरी छ। वन व्यवस्थापन साझा दायित्व : क्यालिफोर्नियामा डढेलोको संकट आउनुको एउटा मुख्य कारण वनजंगलको व्यवस्थापनमा भएको कमजोरी हो भनेर कुरा उठाइएको छ। वनको समुचित र वैज्ञानिक व्यवस्थापन डढेलो नियन्त्रणका लागि पनि महत्त्वपूर्ण मानिन्छ। नेपालमा वन व्यवस्थापनको लामो इतिहास छ। विश्वमै समुदायमा आधारित वन व्यवस्थानको अग्रणी नमुना नेपालको सामुदायिक वनलाई मानिन्छ। समुदायको यो ऊर्जालाई वन जोगाउनमात्र होइन, आवश्यक व्यवस्थापन र संवद्र्धन गर्नमा पनि लगाउन सकियो भने वनबाट फाइदा पनि लिन सकिन्छ, डढेलोको जोखिमबाट बचाउने पनि सकिन्छ। वन काँटछाँट, ढलापडा व्यवस्थापन, अग्नि रेखा निर्माण, व्यवस्थापनको रूपमा प्रयोग गरिने नियन्त्रित आगलागी, समुदायमा आधारित वन अनुगमन आदिबाट डढेलो नियन्त्रणमा मद्दत पुग्छ। यसका अतिरिक्त अवैध फडानी र चोरी निकासी नियन्त्रण, वन प्राविधिकहरूलाई उपयुक्त तालिम, सीप र सामग्रीको पहुँच र उच्च मनोबल पनि उत्तिकै महत्त्वपूर्ण छ। हामीले वन व्यवस्थापनलाई गम्भीर रूपमा लिनुपर्छ। यस पटकको डढेलोबाट सिक्नुपर्ने पाठ यही हो कि अमेरिकाजस्ता साधन सम्पन्न देशहरू पनि धौ धौमा परेका छन् भने सीमित स्रोत भएका देशहरूले पूर्वतयारीले नै केही सामना गर्न सक्छन्। नत्र वन आगलागीबाट पराजित हुनु पर्ने यथार्थ हो, यो गम्भीर कुरा हो। सहरीकरण र भूउपयोग योजना : क्यालिफोर्नियाको डढेलोमा जंगल मात्रै जलेन, जंगलको आसपासमा रहेका सहर, बस्ती र मानव निर्मित संरचनाहरू पनि ध्वस्त भए। नेपालजस्ता मुलुकका लागि यो महत्त्वपूर्ण पाठ हो। नेपालका धेरैजसो विकास निर्माण र संरचनाहरू बाढी, पहिरो, डढेलोजस्ता प्राकृतिक प्रकोपको उच्च जोखिम भएका ठाउँमा रहने गरेका छन्। फलत: बर्सेनि प्राकृतिक प्रकोपबाट धनजनको क्षति व्यहोर्नु परेको स्थिति छ। बढ्दो सहरीकरणसँगै यो जोखिम झन् बढेको छ। सरकारले भूउपयोग योजना बनाई प्रकोपको उच्च जोखिम भएका स्थानमा सहरीकरण गर्न नदिने नीति ल्याउनु जरुरी छ। यसका अलावा सहरी विकास योजनामा प्रकोप जोखिम हेरी ती जोखिम घटाउने खालका संरचना निर्माण गर्नु, परिआउँदा उद्धारलाई सजिलो हुने मापदण्डअनुसार पूर्वाधार तयार पार्नु पनि आवश्यक छ। समुदायमा आधारित प्रकोपको पूर्वतयारी तथा व्यवस्थापन : क्यालिफोर्नियाको डढेलोबाट समुदायलाई उद्धार गर्ने र बचाउने क्रममा महसुस गरिएको एउटा पक्ष समुदायमा आधारित प्रकोपको पूर्वतयारी र व्यवस्थापन पनि हो। खासगरी जहाँ गरिब र अश्वेतहरूको बाहुल्य भएका र उच्च जोखिममा परेका ठाउँहरूमा उद्धार र पुनस्र्थापना उति सजिलो भएन भन्ने खबरहरू आए। नेपालको सन्दर्भमा पनि बढी, पहिरो र आगलागीपछि यो समस्या टड्कारो देखिन्छ। यसबाट विपन्न र सीमान्तकृत समुदाय बढी प्रभावित हुने गर्छन्। यसर्थ समुदायमा आधारित पूर्वतयारी, जनस्तरमा जनचेतना र तालिम, पूर्वसूचना प्रणाली र प्रकोपपछि पनि यथाशीघ्र व्यवस्थापन र पुनस्र्थापनामा पहुँच हुनु जरुरी हुन्छ। अन्तर्राष्ट्रिय ऐक्यबद्धता र सहकार्य : जलवायु परिवर्तन र यसबाट सिर्जित समस्यासँग जुध्न एक्लै काफी नहुन सक्छ। शक्ति राष्ट्र अमेरिकाको क्यालिफोर्नियाको अहिलेको डढेलोको संकटसँग जुध्न छिमेकी मित्रराष्ट्रहरूले आआफ्नो विज्ञता र क्षमताअनुसार सघाएका छन्। यो घटनाको सामना गर्न क्यालिफोर्निया एक्लै छैन। नेपालको सन्दर्भमा कुरा गर्दा पनि जलवायुजन्य प्रकोपबाट नेपाल बढी प्रभावित त होला तर यो नेपालको मात्र स्थानीय समस्या होइन र नेपाल एक्लैले जुधेर पनि सक्दैन। जसमा अन्तर्राष्ट्रिय सहमति, सहकार्य र ऐक्यबद्धताको जरुरी पर्छ। क्यालिफोर्नियाको डढेलो जलवायु परिवर्तन र कमजोर भूव्यवस्थापनका कारण सिर्जित प्रलयकारी प्रकोप हो। यसबाट धनजनको क्षति त भयो नै। जसले भोग्यो उसका लागि त यो विपद् महँगो सावित भयो नै। तर विश्व समुदायलाई भने एक महत्त्वपूर्ण शिक्षा भयो। खासगरी नेपालजस्ता जलवायु परिवर्तनको असरबाट प्रभावित, भूउपयोगका दृष्टिले वैज्ञानिक नीतिको अभाव भएका र जोखिमको पूर्वतयारीमा खासै ध्यान नपुगेका मुलुकहरूका लागि त एक प्रकारको बेकअप कल नै हो। क्यालिफोर्नियाको त्रुटिबाट सिकेर स्रोत व्यवस्थापन, सहरीकरण र विकास निर्माणमा वातावरणमैत्री नीति, कार्यक्रम र अभ्यासहरू गर्न सके प्रकोपबाट जोगिँदै दिगो र सुनिश्चित भविष्य निर्माण गर्न सकिन्छ।"
मस्कको कम्पनी स्पेस एक्सको स्टारशिप परीक्षण असफल,"अमेरिकी अरबपति एलन मस्कको कम्पनी स्पेस एक्सको स्टारशिप रकेट मिशन असफल भएको छ। स्पेस एक्सले बिहीबार उडान भरेलगत्तै समस्याहरू देखा पर्न थालेको बताएको छ। त्यसपछि मिशनको 'अपर स्टेज' चरण पुरा हुन सकेन। सामाजिक सञ्जाल प्लेटफर्म पोस्ट गर्दै स्पेसएक्सको बारेमा भनिएको यस्तो भनिएको छ, 'स्टारशिपले आरोहणको क्रममा समस्याको सामना गर्यो। टोलीले समस्याको मूल कारण राम्रोसँग बुझ्नको लागि यस उडानसँग सम्बन्धित डेटा अध्ययन गर्नेछ।' सामाजिक सञ्जालमा देखिएको एउटा अपुष्ट भिडियोमा रकेट आगोमा जलिरहेको देख्न सकिन्छ। सामाजिक सञ्जालमा लन्चपछिको भिडियो जारी गर्दै एलोन मस्कले लेखेका छन्, 'सफलता अनिश्चित छ, तर मनोरञ्जनको ग्यारेन्टी छ।' उनले शिप र बूस्टरको पहिलेभन्दा राम्रो संस्करण लञ्चको तयारीमा रहेको बताए। बीबीसी"
स्टेचरकै कमीले जान सक्छ ज्यान,"जयपृथ्वी राजमार्गबाट मात्र आधा घण्टाको दूरीमा रहेको बझाङको केदारस्युँ गाउँपालिका१ डुडिल गाउँकी २१ वर्षीया खिना बोहरालाई आइतबार दिउँसोदेखि सुत्केरी व्यथाले च्याप्न थाल्यो। बिहे गरेको एक वर्षमै उनले छोरालाई जन्म दिइन्। तर समयमा नै उपचार नपाएका कारण आमा र शिशु दुवैको मृत्यु भएको खबर धेरैले पढेको हुनुपर्छ। सुत्केरी भएको एक घण्टासम्म बच्चातिर हेरेकी खिनाको रक्तस्राव भएको र बच्चाको पनि स्वास्थ्य अवस्था ठीक नभएको हुँदा दुवैको ज्यान गएको रायल प्राथमिक स्वास्थ्य केन्द्रका सिनियर अहेब कमलकुमार मल्लले बताएका थिए। प्रसवको समयमा रक्तस्राव हुने र मृत्यु हुने नयाँ घटना होइन। तर अहिलेको अवस्थामा पनि २१ वर्षको महिलाले समयमा सुरक्षित प्रसव गराउन नसकेकाले मृत्युवरण हुनु परेको खबर पक्कै दु:खद् हो। प्रसव र रक्तस्रावसँग जोडिएका घटना थुप्रै छन्। ताजमहलका बारेमा धेरैलाई थाहा होला। भारतको आग्रामा रहेको ताजमहल, तत्कालीन सम्राट् सहजादले उनकी प्रिय श्रीमती मुम्ताजको सम्झनामा बनाएको थाहा नपाएका कमै हौंला। तर मुम्ताजको मृत्यु किन भयो धेरैलाई थाहा नहोला। मुम्ताजको सातौं पटकको प्रसव भएको बेला अत्यधिक रक्तस्राव (पोस्टपार्टम हेमोरेज) का कारण मृत्यु भएको थियो। हाम्रो देशमा पनि प्रसव समयको रक्तस्रावसँग धेरै प्रसँग छन्। श्री ५ इन्द्रराज्य लक्ष्मीको मृत्यु पनि प्रसवका बेला अत्यधिक रक्तस्रावका कारण मृत्यु भएको र सोही कारणले उनको र जग्गादाता दयावीरसिंह कंसाकारको परोपकार नामबाट थापाथलीमा प्रसूति गृह निर्माण गरिएको हो। समय धेरै परिवर्तनशील छ, मातृ स्वास्थ्यमा पनि सुधार आएको छ। गर्भ एवं प्रसवलाई सुरक्षित बनाउन धेरै तयारी भएका छन्। अस्पताल र स्वास्थ्य केन्द्रहरू थपिएका छन्। आकस्मिक सेवाका लागि हेलिउद्धारसमेत हुने गरेका छन्। तर पनि मातृ मृत्युदर रोक्न सकिएको छैन। विश्व स्वास्थ्य संघको २०२४ अप्रिलको प्रतिदिन अनुसार सन् २०२० सम्ममा पनि विश्वमा करिब २ लाख ८७ हजार महिलाहरू गर्भ तथा प्रसवकै कारण मर्ने गरेका छन्। सोको ९५ प्रतिशत संख्या विकासोन्मुख देशहरूबाट हुने गरेको जनाएको छ। यी मृत्युका प्रमुख कारण अत्याधिक रक्तस्राव, उच्च रक्तचाप र यसका जटिलता तथा संक्रमण रहने गरेको तथ्यांकहरूले देखाएका छन्। तर यसका पछाडि धेरै अन्य कारण हुन सक्छन्। कम उमेरमा विवाह गर्नु, कम उमेरमा नै बच्चा पाउनु, समयको दूरी नराखी अर्थात् तुरुन्ततुरुन्त गर्भवती हुनु, खानपिनमा ध्यान नदिनु, गर्भावस्थामा स्वास्थ्य परीक्षण नगर्नुलगायत अनगिन्ती कारणले प्रत्यक्ष वा अप्रत्यक्ष रूपमा मातृ मृत्यु भएको पाइन्छ। मानिसहरूको सचेतना बढ्दै गएको छ, सामाजिक परिवर्तन, स्वास्थ्य सेवाको विस्तार, रगतसमेत दिन सक्ने व्यवस्थाको विस्तार अनि गर्भपतनलाई कानुनी मान्यता आदिले गर्दा मातृ मृत्युदरमा निकै ठूलो सुधार भएको छ। सन् १९९६ मा ५ सय ३९ रहेको नेपालको मातृ मृत्युदर सन् २०२१ (२०७८ साल) मा १ सय ५१ मा सीमित भएको छ। तर कति देशहरूमा मातृ मृत्युदर प्रतिलाख जन्ममा १० भन्दा कम छ। सबैभन्दा कम मातृ मृत्युदर भएका देशहरू फिनल्यान्ड, ग्रिस, आइसल्यान्ड र पोल्यान्ड हुन्। जहाँ प्रत्येक एक लाख जन्ममा मात्र तीन आमाको मृत्यु हुने गरेको छ। प्रसव अगाडिभन्दा पनि प्रसव पछाडि अत्यधिक रक्तस्राव हुने, जसलाई पोस्टपार्टम हेमोरेज अर्थात् पीपीएच भनिन्छ, जुन मातृ मृत्युदरको प्रमुख कारणको रूपमा छ। प्रसवपछि पाठेघर खुम्चिन नसक्नु, सालनालका टुक्राहरू राम्ररी ननिस्कनु, बच्चा जन्मिने क्रममा घाउ लाग्नु तथा रगत जम्न सक्ने क्षमता कमजोर हुनु जस्ता कारणले प्रसव भएपछि रक्तस्राव हुने सम्भावना रहन्छ। यस्ता समस्याहरू समयमा नै पहिचान गर्न सक्नु अनि सोहीअनुसार प्रभावकारी उपचार पद्धति अपनाउन सकिने र आवश्यक परेको अवस्थामा विमारीलाई रगत पनि दिन सकिने स्वास्थ्य सेवा विस्तार भएका कारणले गर्दा पछिल्लो समयमा पोस्टपार्टम हेमोरेज अर्थात् पीपीएचका कारण हुने मातृमृत्यु दरमा कमी आएको देखिएको हुन सक्छ। तर प्रसवका लागि पूर्वतयारी नहुने, स्वास्थ्य संस्थासम्म पुर्याउने साधनको व्यवस्था नहुनुले अधिकांश गर्भवतीहरू समयमा स्वास्थ्य संस्थामा पुग्न सक्दैनन्। स्वास्थ्य संस्था पनि तयारी अवस्थामा नरहने भएकाले संस्थामा पुगिसकेका गर्भवतीहरूलाई समेत बचाउन नसकिएको घटना धेरै छन्। मातृमृत्यु हुनुमा तिन ढिलाइ महत्त्वपूर्ण मानिएको छ। नेपाल मातृमृत्यु प्रतिवेदन २०२१ ले गर्भावस्था तथा प्रसवका लागि स्वास्थ्य संस्था लैजाने निर्णय गर्न नै ५७ प्रतिशतले ढिलाइ गरेको, ३३ प्रतिशतले स्वास्थ्य संस्था पुग्न ढिलाइ गरेको र ४० प्रतिशतले स्वास्थ्य संस्था पुगेर पनि उपयुक्त उपचारमा ढिलाइ भएका कारण मातृमृत्यु भएको जनाएको छ। प्रसवको महिना पुगे पनि तयारी अवस्थामा नहुनु, आइतबार दिउँसैदेखि व्यथा लागे पनि सोमबार बिहान ४ बजे मात्र स्वास्थ्य संस्थामा पुग्नु, स्वास्थ्य संस्थामा प्रसवको व्यवस्था तथा रक्तस्राव नियन्त्रणका लागि आवश्यक तयारी तथा औषधिहरू नहुनु वा नदिनुले खिना बोहराको घटना घटेको देखिन्छ। समयमा प्रसवका लागि स्वास्थ्य संस्था जाने निर्णय गरेर तयारी गरेको भए सायद स्टेचर, एम्बुलेन्सको समस्या हँुदैनथियो होला। स्वास्थ्य चौकी पुग्नेबित्तिकै स्कल्डी बर्थ एटेन्डेन्ट (एसबीए) नर्स र प्रसवका लागि चाहिने सामग्री तथा पाठेघर संकुचनमा चाहिने औषधिहरू अक्सिटोनिन्, मिसोप्रोस्टोल आदि भएको भए एक घण्टा बच्चालाई खिनाले हेरेर बिताउनु पर्दैनथियो कि ? त्यसैले समान्य तर अति महत्त्वपूर्ण यस्ता ढिलाइहरू हुन नदिन हरेक गर्भवती तथा परिवारले आफ्नो गर्भ र विशेषत: प्रसवको योजना बनाउनु अत्यन्तै जरुरी छ। हरेक गर्भ जोखिमपूर्ण हुन सक्छ। सचेत अनि व्यवस्थित बनाउन नसके स्टेचरकै कमीले पनि ज्यान जान सक्छ भन्ने बुझ्नुपर्छ। साह, मोरङ सहकारी अस्पताल, विराटनगरमा कार्यरत छन्।"
"विपक्षी दलको बैठक बस्दै, आजै संयुक्त पत्रकार सम्मेलन","काठमाडौं : विपक्षी दलहरूको बैठक आज बस्ने भएको छ। बैठक शुक्रबार दिउँसो २ बजेका लागि तय भएको छ। बैठकपछि विपक्षी दलले आजै नयाँ बानेश्वरस्थित संसद् भवनको ल्होल्से हलमा पत्रकार सम्मेलनको आयोजना गर्ने माओवादी केन्द्रका अध्यक्ष पुष्पकमल दाहाल 'प्रचण्ड'को सचिवालयले जनाएको छ। यसअघि गत बिहीबार माओवादी केन्द्रका अध्यक्ष 'प्रचण्ड'को आह्वानमा सिंहदरबारमा विपक्षी दलको बैठक बसेको थियो।बैठकले माओवादी केन्द्रका उपमहासचिव वर्षमान पुन र नेकपा एकीकृत समाजवादीका नेता बेदुराम भुसाल सम्मिलित दुई सदस्यीय कार्यदल बनाएर विपक्षीहरूको साझा धारणाको ड्राफ्ट तयार गर्न जिम्मेवारी दिएको थियो। सोही कार्यदलले तयार पारेको विपक्षीको साझा धारणालाई आज सार्वजनिक गर्न पत्रकार सम्मेलन गर्न लागिएको हो। बैठकले सरकारले ल्याएको अध्यादेशको विरोधमा उत्रिने र संसद् बैठक आश्वानका लागि दबाब दिने निर्णय गरेको थियो। यस्तै बैठकले संसद अधिवेशन बोलाउन आलटाल गरेको,संसद अधिवेशन नबोलाएर अध्यादेश जारी गरेको,दलसम्बन्धी विधेयकमा साना दलको आवाज कमजोर पार्ने षडयन्त्र भएको निष्कर्ष निकाल्दै सत्ता पक्षमा रहेका साना दलहरूको साथ लिएर सरकारविरुद्ध संयुक्त मोर्चाबन्दीमा जाने निर्णय गरेको थियो।"
शीतभण्डारको उपेक्षा,"नेपालमा करिब ७० भन्दा बढी शीतभण्डार छन् । शीतभण्डार त्यस्तो ठाउँ हो, जहाँ तरकारी, फलफूल मौसममा भण्डार गरी बेमौसममा निकाल्न सकिन्छ । उत्पादन भएको बेला थन्क्याएर राख्ने र बजारमा माग हुँदा निकाल्ने तरिकाले उत्पादक किसान र उपभोक्ता दुवैलाई हित गर्छ । नेपालका किसानको मूल समस्या नै जुन मौसममा जे फल्छ, त्यसलाई त्यही बेला बिक्री गर्नुपर्ने र मोल नपाउने हो । शीतभण्डारले त्यो समस्याको हल गर्ने अपेक्षा हो । तर तिनै शीतभण्डार सञ्चालनमा थुप्रै कमजोरी हुँदा किसानले सोचेजस्तो भएको छैन । जस्तो जिल्ला सहकारी संघले सञ्चालनमा ल्याएको सहकारी शीतभण्डार एउटा उदाहरण हो । जसलाई लुम्बिनी प्रदेशले गौरवकै आयोजना पनि मान्छ तर सञ्चालनमा भने बेवास्ता जस्तै छ । सुनवल नगरपालिका२ मुखिया टोलको करिब डेढ बिघा क्षेत्रफलमा छ यो शीतभण्डार । २० करोड रुपैयाँभन्दा बढी लागतमा निर्माण भएको भण्डार सञ्चालन भने अलपत्रजस्तो बनेको छ । त्यसको मूल कारण प्रदेश सरकारले गरेको बेवास्ता नै हो । सहकारी विभागको मापदण्डअनुसार ६० प्रतिशत संघीय सरकार, २० प्रतिशत प्रदेश सरकार र २० प्रतिशत सहकारी संघ तथा स्थानीय तहको लगानी हुने भनिए पनि प्रदेश सरकारले यस आयोजनालाई उपेक्षा गरिरहेको छ । निजी शीतभण्डारहरूले विद्युत् शुल्कमा ५० प्रतिशत छुट पाएको अवस्थामा सहकारी शीतभण्डारलाई यस्तो सहुलियत नदिनु समान व्यवहारको अभाव हो । सहकारीहरूको सहभागिता र योगदानले मात्र सञ्चालन भइरहेको यस भण्डारले विद्यमान समस्याबीच पनि गत फागुनदेखि सेवा सुरु गरेको छ । नेपालभरिकै शीतभण्डार सञ्चालनको चुनौती भनेको बिजुलीको महसुल हो । जसमा सरकारले अनुदान दिनु श्रेयष्कर हुन्थ्यो । सुनवलको शीतभण्डार पनि बिजुली महसुलमा सहायता अभावबाट गुज्रिरहेको छ । ६ टन क्षमताको यो भण्डारमा अहिले कृषि उपज राखिएको छ र बेमौसममा प्रतिफल पाइएको छ । पनि आलु, प्याज, अदुवाजस्ता कृषि उपजहरूको प्रचुर सम्भावना भएको नवलपरासी जिल्लामा यो शीतभण्डारको योगदान पक्कै पनि किसानका लागि धेरै हितकर र उपयोगी हुन्थ्यो, यदि प्रदेश सरकारले दीर्घकालीन रूपमा सञ्चालनका उपाय खोजिदिने हो भने । सहकारीहरू धेरैतिर पैसा जम्मा गर्ने र पैसाकै कारोबार गर्ने गरिका छन् । तर किसानका लागि समर्पित शीतभण्डारका लागि सहकारीबाट जुन योगदान भएको छ, त्यसलाई सरकारबाट सहयोग नहुनु दुःखद् हो ।"
"३० वर्षमै नमुना वन, बेतबाँसबाटै मनग्य धन","टीकापुर : कुनै बेला पश्चिम नेपालका पहाडी जिल्लाको मुख्य बजार थियो बर्दियाको राजापुर। नुन, तेल, लत्ताकपडा, खाद्यान्नका लागि पहाडी जिल्लाबाट हिँडेरै हाट लिन राजापुर पुग्थे। पारि राजापुरमा हाटबजार चम्कियो। कर्णाली नदीको वारि टीकापुरको सत्ती बजारसमेत चलायमान हुन थाल्यो। खाद्यान्न भण्डारका रूपमा परिचित सत्तीमा थरीथरीका व्यापार हुन थाले। कैलालीमा उत्पादन हुने धान, गहुँ, तोरी, मसुरो, मकैको बजार बढ्दै गयो। सत्ती बजारबाट १० किलोमिटर दक्षिण साबिक धनसिंहपुर गाविसको चौगुर्दीमा भन्सार कार्यालय पनि खुल्यो। सीमा क्षेत्रको नजिक, बाक्लिँदै गएको बजारले सत्ती वरपर मान्छेको बस्ती बढ्न थाल्यो। सत्तीमा राष्ट्रिय वन हेर्ने रेन्ज पोस्ट थियो। २०३० को दशकमा घनाजंगल रहेको कर्णाली नदीको टापु रेन्ज पोस्ट सरेर धनगढी पुग्यो। २०४० सालमा कर्णाली नदीमा आएको भीषण बाढीले उक्त वन बालुवाको बगरमा परिणत भयो। केही पुराना र ठूला सिमलका रुख मात्रै बाँकी रहे। रेन्ज पोस्ट हट्नु, बस्ती बढ्नुले वन दिनप्रतिदिन नासिँदै गयो। सत्ती बजारबाट सोझै पूर्वतिर राजापुर बजार देखिन थाल्यो। राजापुर र सत्तीलाई कर्णाली नदीले छुट्ट्याएको छ। एकातिर सत्ती क्षेत्रमा बढ्दै गएको बस्ती, अर्कोतर्फ २०४० सालको बाढीले बगर बनेको पुरानो जंगल। घाँस, दाउरा, घर छाउने खर, फर्निचर आदिको अभाव हुन थाल्यो। अनि, सत्तीका मोहनबहादुर रावलले कर्णालीको बगरमा वन बनाउने योजना गाउँलेलाई सुनाए। रावल नायब सुब्बाबाट रिटायर्ड हुन्। हरेक विकासमा वनको योगदान २०४९ भदौ २९ गते गाउँलेको भेला डाकियो। घाँस, दाउरा पनि हुने र कर्णाली नदीको बाढी बस्तीमा पस्नबाट बचाउन वृक्षरोपण गर्नुपर्ने सेवानिवृत्त सुब्बा रावलले प्रस्ताव गरे। अधिकांशले रावलको खिल्ली उडाए। नउडाउँन् पनि किन ? छेउमै नेपालकै लामो कर्णाली नदी उर्लिरहेको छ। हरेक वर्षायाममा नदीको बालुवा बगरमा थुप्रिन्छ। निकै घना जंगल रहेको उक्त क्षेत्र केही वर्षमै कर्णालीले उजाड बनाएको थियो। पटकपटक गाउँलेले वन जोगाउन गरेका प्रयासहरू विफल हुँदै गएका थिए। गाउँलेले पत्याउने कुरै थिएन, मलाईसमेत विश्वास लागेको थिएन यो बगरमा वन बनाउन सकिन्छ भनेर, वनको तदर्थ समितिका कोषाध्यक्ष मीनबहादुर ठकुल्लाले भने, सुब्बा साप (रावल) ले सबैलाई वनको महत्त्व बुझाए। नदीको कटान रोक्न वन स्थानीयका लागि वरदान बन्ने दाबी गरे। त्यति मात्रै नभएर कच्ची घर छाउन (छाना लगाउन) चाहिने खरसमेत भारतीय वनबाट ल्याउनुपर्ने समस्या हट्छ भनेपछि हामी सबै वृक्षरोपण गर्न सहमत भयौं। घरधन्दा गर्ने महिलाका लागि फुर्सदको बेला राम्रो आम्दानी गर्ने माध्यम बेतबाँस बनेको छ। महिनामा १५ हजारदेखि ३० हजारसम्म कमाइ हुन्छ। मीना रावल, टीकापुर७ ठकुल्लाका अनुसार १ सय ५० भन्दा बढी गाउँलेहरूले २०४९ र २०५० सालमा महिना दिनसम्म कर्णाली नदीकिनारका विभिन्न जंगलबाट सिसौंका रुखहरू ल्याएर रोप्न सुरु गरे। दुई वर्षसम्म पाँच हजारभन्दा बढी सिसौ रोपिए। पहिले जंगल पछि बगर भएको कर्णाली किनारमा बिरुवाहरू हुर्किन समय लागेन। रावलकै नेतृत्वमा वनको संरक्षणका लागि साबिक नारायणपुर गाविसबाट १० हजार सापटी लिएर चौकीदार राखिए। प्रत्येक घरबाट सदस्यताबापत १५ किलो धान वा ७२ रुपैयाँ उठाइयो, ठकुल्लाले भने, वनको महŒव बुझेपछि चार सयभन्दा बढी स्थानीयले धान दिएका थिए, त्यही रकमबाट वनको संरक्षण गर्न थालियो। खर बिक्रीले दुई वर्षमै उत्साही बनायो सरकारले वन ऐन, २०४९ ल्यायो। स्थानीयलाई उपभोक्ता मानी सामुदायिक वन उपभोक्ता समूह बनाउने नीति लियो। २०५१ साल असोज १३ गते जिल्ला वन कार्यालय कैलालीमा सत्ती कर्णाली सामुदायिक वन उपभोक्ता समूह विधिवत् दर्ता भयो। कैलालीको पहिलो र नेपालकै दोस्रो सामुदायिक वनका रूपमा दर्ता भएको सत्ती कर्णाली सामुदायिक वनले २०५२ सालमै दुई लाख रुपैयाँको खर बिक्री गरेपछि उपभोक्ताका लागि पहिलो रोजाइको वन बनायो। टीकापुर७ का ६२ वर्षीय कुजुवा चौधरीलाई कच्ची घर छाउन भारतको कतर्निया र दुर्गानगरमा एक हप्तासम्म बास बसेर खर ल्याएको स्मरण ताजै छ। वन नहुँदासम्म म आफैं एक हप्तासम्म भारतको कतर्नियाबाट तोरी र चामल दिएर घर छाउने खर ल्याएको हुँ, कुजुवाले भन,े वनमा वृक्षरोपण गरेको दुई वर्ष नपुग्दै हामीलाई भारत जान परेन, दाउरा मिल्न थाल्यो, त्यसपछि वनको सदस्य बन्न स्थानीय तँछाडमछाड गर्न थाले। बेतबाँसको पहिलो वन, फेरियो स्थानीयको जीवन टीकापुर नगरपालिका ६, ७ र ८ मा तीन सय हेक्टरमा फैलिएको सत्ती कर्णाली वन बेतबाँस उत्पादन हुने मुलुकको एक मात्र वन हो। जंगलमा आफैं उम्रिएको बेतबाँसलाई तत्कालीन अध्यक्ष मोहनबहादुर रावलले नर्सरी बनाएर व्यावसायिक रूपमा बेतबाँसको उत्पादन थालेका थिए। १ सय ६८ हेक्टर वन क्षेत्रलाई चार भागमा बाँडेर रावलले बेतबाँस उत्पादन सुरु गरेका थिए। २०५१ देखि २०६५ सम्म अध्यक्ष रहेका रावलले उक्त वनलाई स्थानीयको आर्थिक उपार्जन गर्ने माध्यममात्रै बनाएनन्, त्यहाँ उत्पादन भएको बेतबाँस भारतसम्म निकासी गरे। हरेक वर्ष पाँच सयदेखि एक हजार क्विन्टलसम्म बेतबाँस उत्पादन हुन्छ। यहाँ उत्पादन हुने बेतबाँस २५ प्रतिशतमात्रै नेपालमा खपत हुन्छ, वनका कार्यालय सचिव ठकुल्लाले भने, बाँकी ७५ प्रतिशत बेतबाँस भारतीय व्यापारीले ठेक्कामार्फत खरिद गरेर लैजान्छन्। सत्तीमा उत्पादन भएको बेतबाँस भारतको बरेलीमा रहेका बेतबाँस फर्निचर उद्योगहरूमा प्रयोग हुन्छ। वनमा हाल बेतबाँससँगै सागुन, सिसौ, खयर, बकाइनो, निम, सिरिस, भेलोर, जामुन, गुल्लर, सिमलका रुख छन्। बेतबाँसले घना भएको वनमा बाघ, नीलगाई, चितुवा, बँदेल, खरायो, मृग, मयूर, लाटोकोसेरो, धनेश आदि पाइन्छन्। नदी किनारको वन हुनाले प्रशस्त अजिंगर भेटिन्छन्। गोमन, करेत र सुनगोहोरोजस्ता सर्प वनमा प्रशस्त छन्। १ हजार ३ सय ६ सदस्य रहेको सामुदायिक वनले यहाँका उपभोक्ताको आर्थिक विकासमा समेत टेवा पुयाउँदै आएको छ। वनको आम्दानीबाटै शिक्षा र पूर्वाधारमा विकास तत्कालीन नारायणपुर गाविसको भन्दा बढी बजेट हुने सामुदायिक वनले कार्य क्षेत्रभित्र थुप्रै विकास निर्माणका काम गरेको छ। वनबाट भएको आम्दानीले २०५९ देखि नै एम्बुलेन्स सञ्चालन गरिरहेको छ। आफ्ना उपभोक्तालाई सहुलियत र सुत्केरीलाई निःशुल्क सेवा दिइरहेको छ। सत्तीस्थित कर्णाली माध्यमिक विद्यालयलाई १० कट्ठा जग्गा दिएको वनले टीकापुर८ सूर्यपुरस्थित राष्ट्रिय आधारभूत विद्यालयलाई पाँच कट्ठा जग्गा खरिद गरी दिने निर्णय गरेको छ। नारायणपुर स्वास्थ्यचौकीको चारकोठे पक्की भवन बनाएको छ भने सत्तीस्थित कर्णाली माध्यमिक विद्यालयलाई उच्च मावि वनाउन ८ लाख अनुदान दिएको छ। विद्यालयको दुईकोठे भवन बनाएको छ भने एक जना मावि र एक जना प्रावि शिक्षकलाई पाँच वर्षसम्म तलबको व्यवस्था गरेको छ। सूर्यपुरको विद्यालयलाई दुईकोठे भवन, अरुणाफाँटाको राष्ट्रिय आधारभूत विद्यालयलाई दुईकोठे शौचालय बनाएको छ। वनले टीकापुरस्थित वृद्धा श्रमलाई ४ लाख, सत्तीस्थित भानु पुस्तकालयलाई ४ लाख अनुदान दिएर सञ्चालनमा सहयोग गरेको छ। वन क्षेत्रभित्र पर्ने गाउँटोलका अधिकांश सडक वनको आम्दानीबाटै २०६० सालतिरै ग्राभेल गरेका थियौं, वनका पूर्वअध्यक्ष धनसिंह साउदले भने, यस क्षेत्रमा हुने हरेक विकास निर्माणका काममा सामुदायिक वनको लगानी छ, त्यसैले यो वन हाम्रा लागि वरदान नै हो। टीकापुर८ का वडाध्यक्ष दीर्घबहादुर ठकुल्लाले गाविसभन्दा बढी बजेट भएर वनले थुप्रै उदाहरणीय काम गरेको बताए। नदी कटान रोक्न ४५ लाख रुपैयाँको तटबन्ध निर्माण गरेको छ, ट्याक्टर चलाएर उपभोक्ताको खेत जोत्न, धान, गहुँ थ्रेसिङ गरेको छ, ठकुल्लाले भने, बेतबाँसका फर्निचर बनाउने तालिम हजारभन्दा बढीलाई प्रदान गरेको छ, त्यसैले यो वन आर्थिक उपार्जनको बलियो स्रोतसमेत हो। मुख्य आम्दानी बेतबाँस वनको मुख्य आम्दानीको स्रोत बेतबाँस हो। बेतबाँसका चार प्लट छन्। प्रत्येक प्लट चारचार वर्षमा काटिन्छन्। वनबाट उत्पादन भएको बेतबाँस बिक्री नै वनको मुख्य आम्दानीको स्रोत भएको सामुदायिक वनका अध्यक्ष जीतराम चौधरीले बताए। वनको मुख्य आम्दानीको स्रोत बेतबाँस हो। वनमा बेतबाँसका चार प्लट छन्। प्रत्येक प्लट चार चार वर्षमा काटिन्छन्। वनबाट उत्पादन भएको बेतबाँस बिक्री नै वनको मुख्य आम्दानीको स्रोत भएको छ। बेतका कारण स्थानीय उपभोक्ताले रोजगारी पाउने गरेका छन्। बेतबाँस काटेबापत उपभोक्ताहरूले प्रतिकिलो १० रुपैयाँका दरले पारिश्रमिक पाउँछन्। जितराम चौधरी, अध्यक्ष, सामुदायिक वन वनबाट हामी बेतबाँस उत्पादन गर्छौं, बेतबाँसको बिक्री नै हाम्रो मुख्य आम्दानीको स्रोत हो अध्यक्ष चौधरीले भने, टेन्डर प्रक्रियाबाट बेतबाँस बिक्री गर्दा राम्रै आम्दानी हुन्छ, यो वर्ष १ करोड ३५ लाखको बजेट बनाएका छौं, त्यहीअनुसार काम गरिरहेका छौं। बेतबाँस काट्नका लागि स्थानीय उपभोक्ताहरू परिचालन हुन्छन्। फागुन १५ गतेदेखि बेतबाँस दुई महिनासम्म काटिन्छ। एक महिना सुकाउँछौं। यो सबै गर्न दुई सय बढी उपभोक्ताहरूले काम पाउँछन्, अध्यक्ष चौधरीले भने, बेतका कारण स्थानीय उपभोक्ताले रोजगारी पाउने गरेका छन्, बेतबाँस काटेबापत उपभोक्ताहरूले प्रतिकिलो १० रुपैयाँका दरले पारि श्रमिक पाउँछन्। एक जनाले कम्तीमा प्रत्येक दिन एक हजारदेखि दुई हजार रुपैयाँसम्म कमाउँदै आएका छन्। वनले बेतबाँसका फर्निचर वनाउने उपभोक्तालाई सहुलियतमा बिक्री गर्दै आएको छ। बेतबाँसको माग नेपालका विभिन्न ठाउँमा छ तर पनि हामीले बिक्री गर्न निकै कठिनाइ छ, वनका सदस्य सन्तोष नेपालीले भने, जिल्लाभन्दा बाहिर बिक्री गर्दा टेन्डर प्रक्रियाबाट मात्रै गर्नुपर्छ, सानो व्यवसायीले लिन सक्दैनन्, वन मन्त्रालयले बिक्री सहज गरे बेतबाँसको खपत देशभित्रै गर्न सकिन्थ्यो। वन ऐनका कारण हाम्रो बेतबाँस भारतमा गइरहेको छ, हामीले सोचेअनुसार मुल्य पाउन सकेका छैनौं। विदेशबाट फर्केर बेतबाँस उद्योग सञ्चालन वैदेशिक रोजगारीबाट फर्केका कञ्चनपुरको पुनर्बास नगरपालिकाका भरतलाल विश्वकर्माले सामुदायिक वन नजिकै सत्तीमा तीलगंगा बेतबाँस फर्निचर उद्योग सञ्चालन गरेका छन्। विश्वकर्माले वनबाट सजिलै बेतबाँस पाइने भएपछि पाँच वर्षअघि सत्तीमै उद्योग खोलेका हुन्। उनको उद्योगमा ३५ जनाले प्रत्यक्ष रोजगारी पाएका छन्। उनीहरूले प्रतिव्यक्ति मासिक १५ देखि ३५ हजार रुपैयाँसम्म कमाउने गरेका छन्। विश्वकर्मा रोजगारीका क्रममा नौ वर्ष मलेसिया र पाँच वर्ष भारतको कोलकातामा बसे। त्यहाँ उनले बेतबाँस उद्योगमा काम गरे। जहाँ उनले बेतबाँसका सामग्री बनाउन सिके। पैसा र सीप दुवै सिकेर फर्किएका विश्वकर्माले बेतबाँस उद्योग सञ्चालन गर्न टीकापुर पुगे। उनले १० लाख रुपैयाँ लगानी गरेर उद्योग सञ्चालन गरे। अहिले उनी वार्षिक ३० लाख रुपैयाँसम्मको बेतबाँसका सामग्री बिक्री गर्छन्। उनले सोफा, कुर्सी, टेबल, ह्यांगर, मुडा, फूलदानी, चुरा स्टेन्ड, फोटो फ्रेमलगायतका सामग्री उत्पादन गर्छन्। उनलाई सुरुमा सामग्री बेच्न गाह्रो भए पनि अहिले कुनै समस्या छैन। सुरुमा केही समस्या थियो तर अहिले त कुनै समस्या छैन विश्वकर्माले भने, कहिलेकाहीँ अर्डरअनुसार सामान दिन सकिँदैन। उनको सामान काठमाडौं, पोखरा, नारायणगढ, बुटवल, दाङ, नेपालगन्ज, धनगढीलगायतका ठाउँमा बढी बिक्री भइरहेको छ। उनलाई त्यहाँका व्यापारीहरूले फोनमार्फत अर्डर गर्छन्। उनी व्यापारीले अर्डर गरेअनुसारको सामान तयार पारेर पठाउँछन्। हामी बेच्न कतै जाँदैनौं। कोही उद्योगमै आयो भने बेच्छौं, विश्वकर्माले भने, कसैले मन परायो भने बेच्दैन भन्न पनि मिलेन। पछिल्लो समय बेतबाँसका सामग्री प्रयोगमा धेरैको रुचि बढेको पाइन्छ। धेरैजसोले घरमा बेतबाँसका सामग्री प्रयोग गर्दा स्वास्थ्यका दृष्टिकोणले पनि राम्रो हुने बताउने गरेका छन्। स्वास्थ्यका दृष्टिकोणले मात्रै नभई बेतबाँसका सामान घरमा राख्दा शुभ मानिने स्थानीय जंगबहादर ठकुल्ला बताउँछन्। बेतबाँस स्वास्थ्यका दृष्टिकोणले समेत राम्रो मानिनुका साथै शुभ मानिने भएकाले यसको सामान राख्ने चलन बढेको छ, ठकुल्लाले भने। विश्वकर्माका अनुसार अहिलेको उत्पादनले बजारको मागलाई धान्न कठिनाइ भइरहेको छ। उनी उद्योग विस्तार गर्ने सोचमा छन्। त्यसका लागि कच्चा पदार्थको अभाव हुन्छ कि भन्ने चिन्ता पनि छ। सामुदायिक वनले हरेक वर्ष ६ सयदेखि एक हजार क्विन्टलसम्म बेतबाँस उत्पादन गर्छ। जसमध्ये तीन सय क्विन्टलमात्रै विश्वकर्माको उद्योगले खपत गर्छ। सामुदायिक वनले टेन्डरमार्फत बेतबाँस बिक्री गर्छ। टेन्डर गर्दा बाहिरका व्यापारीले किन्ने गरेका छन्। खासगरी भारतीय व्यापारीले अप्रत्यक्ष लगानी गरेर बेतबाँस खरिद गरेर लैजाने गरेका छन्। हामीसँग सबै बेत किनेर राख्ने क्षमता छैन, उनले भने, बाहिरका व्यापारीले किनेर लगेपछि हामीलाई अभाव हुन्छ। म रोजगारीका क्रममा नौ वर्ष मलेसिया र पाँच वर्ष भारतको कोलकातामा बसेँ। त्यहाँ मैले बेतबाँसका सामग्री बनाउन सिकँे। नेपाल फर्केर मैले १० लाख रुपैयाँ लगानी गरेर उद्योग सञ्चालन गरे। अहिले वार्षिक ३० लाख रुपैयाँसम्मको बेतबाँसका सामग्री बिक्री हुन्छ। सोफा, कुर्सी, टेवल, ह्यांगर, मुडा, फूलदानी, चुरा स्टेन्ड, फोटो फ्रेमलगायतका सामग्री उत्पादन गर्छु। मलाई सुरुमा सामग्री बेच्न गाह्रो भए पनि अहिले कुनै समस्या छैन। भरतलाल विश्वकर्मा, सञ्चालक, सत्तीमा तीलगंगा बेतबाँस फर्निचर उद्योग कति छन् देशभर सामुदायिक वन ? सामुदायिक वन उपभोक्ता महासंघ नेपाल (फेकोफन) का अनुसार देशभर २३ हजार २६ सामुदायिक वन उपभोक्ता समूह छन्। २४ लाख २५ हजार २ सय ९३ हेक्टर क्षेत्रफलमा सामुदायिक वन फैलिएको छ। वनमा ३१ लाख ९५ हजार ३ सय २३ घरधुरी आबद्ध छन् भने १ करोड ६० लाख बढी सामुदायिक वनका उपभोक्ताहरू छन्। कर्णाली किनारको बगरलाई उपभोक्ता समूहले ३० वर्ष नपुग्दै हरियाली मात्रै बनाएनन्, त्यहाँका उपभोक्ताहरूको आम्दानीको स्रोतसमेत बनाए। विकास निर्माणका कामको साझेदार बनाएर समाज रूपान्तरणमा महŒवपूर्ण योगदान पुयाइरहेको फेकोफनका अध्यक्ष ठाकुर भण्डारीले बताए। सामुदायिक वनले आर्थिक, सामाजिक, वातावरणीय र समाज रूपान्तरणका पक्षमा महŒवपूर्ण कामहरू गर्दै आइरहेका छन्, अध्यक्ष भण्डारीले भने, उपभोक्ताको आर्थिक स्थिति सुधार्न तालिम सञ्चालन, व्यवसाय प्रवद्र्धन गरिरहेका छन्, सामाजिक क्षेत्रमा विद्यालय, स्वास्थ्यचौकी बनाइरहेका छन्। जलवायु परिवर्तनका असरहरू रोक्न सामुदायिक वनले कार्बन उत्सर्जनदेखि पानीका मुहान रिचार्ज गर्नेसम्मका काम गरेका छन् भने समाज रूपान्तरणका पक्षमा वास्तविक समाजवाद नै वनले लागू गरेर काम गरिरहेको छ। अध्यक्ष भण्डारीले सामुदायिक वनले दिगो विकासका लक्ष्यमध्ये १६ वटै लक्ष्यमा काम गरिरहेको दाबी गरे। वनले पर्यटकीय गन्तव्यका रूपमा समेत सामुदायिक वनलाई विकास गर्ने योजना बनाइरहेको छ। कर्णाली नदीको किनार भएकाले याफ्टिङ सञ्चालन गर्न सकिन्छ। वनभित्र भ्युटावर निर्माण गरिएको छ। वनकै छेउमा परशुराम कुण्ड छ। मन्दिर तथा पिकनिक स्पट निर्माण गरिएको छ। नदीकिनारमा विश्वमै दुर्लभ मानिने डल्फिन हेर्न सकिन्छ। वनका पूर्वसचिव मणिराम ढुंगानाले भने, नेपालमै बेतबाँस पाइने एकमात्रै वन, अजिंगर प्रशस्त पाइने, कर्णाली नदीकिनारमा बसेर डल्फिन हेर्न सकिने हुनाले पनि यसलाई पर्यटनसँग जोड्ने प्रयास भइरहेको छ। कर्णाली किनारको बगरलाई उपभोक्ता समूहले ३० वर्ष नपुग्दै हरियाली मात्रै बनाएनन्, त्यहाँका उपभोक्ताहरूको आम्दानीको स्रोतसमेत बनाए। विकास निर्माणका कामको साझेदारसमेत वनाए। सत्ती कर्णाली सामुदायिक वन अधिकांश वन संरक्षणकर्मीका लागि नमुना वन बनेको छ। बर्सेनि देशका विभिन्न भागबाट यस सामुदायिक वनमा भ्रमण गर्न आउने गरेका छन्। महिलाका लागि आम्दानीको स्रोत टीकापुर७ की मीना रावल स्थानीय तीलगंगा बेतबाँस फर्निचर उद्योगमा काम गर्छिन्। साँझ बिहान घरधन्दा सकेर फर्निचर बनाउने उनी मासिक १५ देखि ३० हजार रुपैयाँसम्म कमाउँछिन्। आफूले जति काम गर्न सक्यो, कमाइ त्यति नै हुन्छ रावलले भनिन् घरधन्दा गर्ने महिलाका लागि फुर्सदको बेला राम्रो आम्दानी गर्ने माध्यम बेतबाँस बनेको छ। उनलाई सामुदायिक वनले फर्निचर बनाउने तालिमसमेत दिएको थियो। टीकापुर७ कै एलिना रोका बेतबाँस उद्योगमा काम गर्न थालेको दुई वर्ष भयो। रोकाका पति कामको खोजीमा भारतमा छन्। घर परिवारको खर्च चलाउन बेतबाँस उद्योगले सहज भएको उनले बताइन्। मेरा श्रीमान् कामको खोजीमा भारतमा छन्, बिहान घरको काम गरी छोराछोरीलाई विद्यालय पठाएर म यहाँ काम गर्न आउँछु, रोकाले भनिन्, मैले यहाँ काम गर्न थालेदेखि घर खर्च चलाउन समस्या परेको छैन, उहाँ (श्रीमान्)को कमाइ बचत हुने गरेको छ। रावल र रोकामात्रै होइन्, तालिम पाएपछि उनीहरूसम्गै बेतबाँस फर्निचर उद्योगमा २५ जना महिला काम गर्दै आइरहेका छन्। उनीहरूका लागि सामुदायिक वन र बेतबाँस वरदान साबित भएको छ।"
सानामझौला व्यवसायीलाई पुँजी जुटाउने बाटो खुल्यो,"काठमाडौं : थोरै पुँजी भएका कम्पनीलाई व्यवसाय विस्तारका लागि थप पुँजी जुटाउने बाटो खुलेको छ। नेपाल धितोपत्र बोर्ड (सेबोनले) साना तथा मझौला संगठित संस्था (एसएमई) को धितोपत्र निष्कासन तथा कारोबार नियमावली बिहीबारबाट लागू गरेको हो। अव सानामझौला संगठित संस्था (एसएमई) पब्लिक कम्पनीले पनि सर्वसाधारणलाई सेयर जारी गर्न पाउनेछन्। तर, यस्ता खाले आईपीओमा १० कित्ता सेयरका लागि आवेदन दिन भने पाइने छैन। नियमावलीले यस्ता कम्पनीमा कम्तीमा पाँच सय कित्ताका लागि आवेदन दिनुपर्ने अनिवार्य व्यवस्था गरेको छ। एसएमई कम्पनीमा उच्च जोखिम हुने भएकाले न्यूनतम पाँच सय कित्ताको व्यवस्था गरिएको सेबोनका प्रवक्ता निरञ्जय घिमिरे बताउँछन्। १० कित्ता सेयरमा आवेदन दिँदा कम्तीमा एक हजार रुपैयाँले पुग्थ्यो। पाँच सय कित्ताको लागि भने ५० हजार रुपैयाँ चाहिन्छ। अझ कम्पनीले प्रिमियममा सेयर निष्कासन गर्न सक्ने स्थिति आएमा लगानीको भार झनै बढी हुन्छ। यसर्थ साना लगानीकर्ताका लागि भने यो व्यवस्था उपयुक्त नभएको सरोकारवाला बताउँछन्। सेयर बजारमा जोखिम मोल्न सक्नेलाई भने उपयुक्त प्लेटफर्म हो। यसअघि साना र ठूला कम्पनीलाई एउटै व्यवस्था हँुदा व्यावहारिक रूपमा मिलेको थिएन, सेबोनका प्रवक्ता घिमिरे भन्छन्, सामान्य पुँजी भएका कम्पनीलाई बजारमा प्रवेश गराउँदा उच्च जोखिम हुने भएकाले आईपीओ आवेदन नै न्यूनतम पाँच सय कित्ता राखिएको हो। जोखिम लिनेहरूले मात्रै आवेदन दिन्छन्। साना लगानीकर्ताहरूलाई यस्तो जोखिम लिन नपरोस् भन्ने यसको उद्देश्य हो। सेयरविज्ञ देव गुरागाईं सेबोनले अब १० कित्ते नीतिलाई क्रमशः निरुत्साहित गर्दै जान खोजेको संकेत देखिएको बताउँछन्। कम्तीमा पाँच सय कित्ता हाल्नुपर्ने कुराले साना तथा मझौला कम्पनीमा साना लगानीकर्तालाई बेवास्ता गरेको पाइयो, गुरागाईं भन्छन्, पीईभीसी (प्राइभेट इक्विटी भेन्चर क्यापिटल) लाई एक वर्ष लकिङ पिरियड, अरूलाई तीन वर्ष पनि अलि नमिलेको जस्तो देखिन्छ। किनकि कतिपय प्राइभेट इक्विटी फन्डको लाइसेन्स लिने ग्रुपहरू मर्चेन्ट बैंकरकै हुन्छन्। अरू ठीक छ। देशलाई चाहिने कुरा हो। नेप्सेमा एउटा समूह थप हुन्छ । व्यवसाय गर्न चाहनेले पुँजी सजिलै उठाउन पाउँछन्। थप पुँजी आवश्यक पर्ने साना तथा नयाँ स्टार्टअप कम्पनीलाई प्रोत्साहन गर्न उनीहरूले पनि सेयर जारी गर्ने व्यवस्था गरिएको सेबोनले जनाएको छ। नियमावली अनुसार २५ करोड रुपैयाँ चुक्ता पुँजी भएका कम्पनीले आईपीओ निष्कासन गर्न पाउनेछन्। तर संगठित संस्थाको उपस्थिति र बजारको अवस्था हेरी अधिकतम सीमा घटाउन वा बढाउन सक्ने अधिकार बोर्डलाई दिइएको छ। त्यसका लागि सरकार तथा अर्थ मन्त्रालयको स्वीकृति भने लिनुपर्ने हुन्छ। यस्तै, धितोपत्रको सार्वजनिक निष्कासनका लागि कम्पनीले जारी पुँजीको ३० प्रतिशतभन्दा घटी र ४९ प्रतिशतभन्दा बढी नहुने गरी आईपीओ निष्कासन गर्न सक्ने व्यवस्था छ। संगठित संस्थाले आईपीओ निष्कासन गर्नुअघि प्रारम्भिक सार्वजनिक निष्कासन गरिने धितोपत्रको ५ प्रतिशत सोको निष्कासन तथा बिक्री प्रबन्धसम्बन्धी कार्य गर्ने मर्चेन्ट बैंकरले र १५ प्रतिशत योग्य संस्थागत लगानीकर्ताले खरिद गरेको हुनुपर्नेछ। सेयर निष्कासन गर्न पब्लिक कम्पनी भएर कारोबार सञ्चालन गरेको एक वर्ष पूरा गरेको, मर्चेन्ट बैंकर र योग्य संस्थागत लगानीकर्ताले खरिद गरेको धितोपत्र सर्वसाधारणलाई धितोपत्र बाँडफाँट भएको मितिले तीन वर्षसम्म बिक्री वा हस्तान्तरण गर्न पाइने छैन, नियमावलीमा उल्लेख छ। यस्ता कम्पनीलाई रेटिङ नगरी पनि सेयर निष्कासन गर्न पाउने अधिकार दिइएको छ। तर आवश्यक देखेमा सेबोनले रेटिङ गर्न निर्देशन दिन सक्नेछ। कम्पनीले सेबोनबाट सेयर निष्कासनसम्बन्धी व्यवस्था तथा विवरण स्वीकृत भएको मितिबाट दुई महिनाभित्र धितोपत्रको बिक्री खुला गरिसक्नुपर्ने छ। अब आउने २५ करोडसम्मका नयाँ कम्पनी साना तथा मझौला क्याटेगोरीमा पर्ने बताउँछन्, बोर्डका प्रवक्ता घिमिरे। उनी भन्छन्, अहिलेसम्म सबै कम्पनीको निष्कासन प्रक्रियादेखि ट्रेडिङलगायत सबै एउटै थियो। अब भने उक्त पुँजीगत सीमाअनुसार भएकाको छुट्टै नियमावली बनेको छ। निष्कासन प्रक्रिया पनि अलग्गै छ। अब दुई ओटा (२५ करोडसम्मका साना तथा मझौला र २५ करोड माथिका ठूला कम्पनी) वर्गीकरण गरेर सेयर निष्कासन हुने भएको छ। माघ ३ गतेदेखि नियमावली लागू भए पनि कार्यान्वयनका लागि समय लाग्ने प्रवक्ता घिमिरे बताउँछन्। प्रभावकारी कार्यान्वयनका लागि अब सम्बन्धित नेपाल स्टक एक्सचेन्जको नियमावलीहरूमा पनि केही व्यवस्था गर्नुपर्छ, उनले भने, सोहीअनुसार छुट्टै प्लेटफर्म र पूर्वाधारको विकास गर्नुपर्छ। अनि बल्ल कार्यान्वयनमा आउँछ। त्यसपछि भने दुई ओटा प्लेटफर्म एसएमई र मेन बोर्डमा कारोबार हुन्छ। पूर्ण कार्यान्वयनमा आउन अझै समय लाग्ने देखिन्छ। यसका लागि नेप्सेले पनि तयारी गर्नुपर्ने भएकाले यसबारे पत्राचारमार्फत जानकारी दिइसकेको छ। नियमावलीको कार्यान्वयनका लागि सेबोनले नेपाल स्टक एक्सचेन्ज तथा सीडीएस एन्ड क्लियरिङलाई पनि पत्राचार गरिसकेको छ। सेयर जानकार नवराज दाहाल बेला पुँजीबजार सुस्ताएको बेला सेबोनले एउटा प्रडक्ट थपिदिएको बताउँछन्।"
माथिल्लो कर्णालीमा जुट्यो वित्तीय व्यवस्थापन,"काठमाडौं : ९ सय मेगावाट क्षमताको माथिल्लो कर्णाली आयोजना, प्रवद्र्धक कम्पनी जीएमआरले नै बनाउने पक्का भएको छ। आयोजना विकास सम्झौता भएको १० वर्षपछि कम्पनीले आयोजनाको वित्तीय व्यवस्थापन गरेको छ। अब भने माथिल्लो कर्णाली आयोजना निर्माणको चरणमा प्रवेश गर्नेछ। सर्वोच्च अदालतले दिएको पछिल्लो अवधिअनुसार जीएमआरले २०८२ माघ ४ गतेभित्र वित्तीय व्यवस्थापन गर्नुपर्ने थियो। कम्पनीले माघ २ गते (बुधबार) नै लगानी बोर्ड, नेपाल समक्ष वित्तीय व्यवस्थापनको प्रतिवेदन पेस गरेको प्रवक्ता प्रद्युम्नप्रसाद उपाध्यायले अन्नपूर्णलाई जानकारी दिए। अब जीएमआरले नै माथिल्लो कर्णाली बनाउने सुनिश्चित भएको भन्दै उपाध्यायले चाँडै नै बोर्ड बैठक बसेर यसलाई स्वीकृत गरिने जानकारी दिए। जीएमआरले २०६३ सालमा माथिल्लो कर्णाली निर्माणका लागि निवदेन दिएको थियो। कम्पनीले २०६५ सालमा आयोजना निर्माणको जिम्मा पाएको थियो। उक्त कम्पनीले अरुण तेस्रो र माथिल्लो कर्णाली जलविद्युत् आयोजना निर्माणका लागि बिडिङ गरेकोमा अरुण तेस्रोलाई पन्छाउँदै माथिल्लो कर्णालीलाई रोजेको थियो। २०७१ सालमा लगानी बोर्ड र कम्पनीबीच आयोजना विकास सम्झौता (पीडीए) भएको थियो। पीडीए अनुसार दुई वर्षभित्र वित्तीय व्यवस्थापन र बाँकी पाँच वर्ष निर्माण अवधि गरी सात वर्षमा आयोजना पूरा गर्ने सम्झौतामा उल्लेख छ। पीडीएको टाइमलाइनबमोजिम काम गर्न नसकी जीएमआरले म्याद थपकै चक्करमा वर्षौं गुजारेको थियो। माथिल्लो कर्णालीको वित्तीय व्यवस्थापन गर्न २०७३, २०७४, २०७५, २०७६ र २०७९ गरी पटकपटक समय थपिएको थियो। २०७९ असार ३१ मा सरकारले आयोजनाको वित्तीय व्यवस्थापनका लागि दुई वर्ष म्याद थपेपछि सर्वोच्चमा मुद्दा परेको थियो। सर्वोच्चले सोही वर्षको कात्तिकमा उक्त रिटमाथि सुनुवाइ गर्दै म्याद थप कार्यान्वयन नगर्न अन्तरिम आदेश दियो। यस्तै, रतन भण्डारीलगायतको दायर गरेको रिटमा २०८० वैशाखमा सर्वोच्चको संवैधानिक इजलासले फेरि म्याद नथप्न भन्दै मन्त्रिपरिषद्लाई निर्देशनात्मक आदेश दियो। सर्वोच्चमा मुद्दा परेर १ सय ८६ दिन काम रोकिएको समयसम्ममा वित्तीय व्यवस्थापन गर्न मन्त्रिपरिषद्ले यही साउन १० गते निर्णय दियो। उक्त निर्णयबमोजिम माघ ४ गते (शुक्रबार) जीएमआरको वित्तीय व्यवस्थापन सम्पन्न गर्ने अवधि तोकिएकोमा कम्पनीले बुधबार नै आफ्नो प्रतिवेदन पेस गरेको हो। सर्वोच्चले अब म्याद नथिप्नू भनी आदेश दिइसकेकोले तोकिएको समयमा वित्तीय व्यवस्थापन नभएको भए जीएमआरबाट आयोजना खोस्नुको सरकारसँग विकल्प थिएन। जीएमआरमा सतलजको इन्ट्रीपछिको टर्निङ प्वाइन् भारतीय सरकारी कम्पनी सतलज जलविद्युत् कम्पनी (एसजेभीएन)लाई जीएमआरले संस्थापक सेयर लगानीकर्ताको रूपमा भिœयाएपछिबाट नै वित्तीय व्यवस्थापन हुने अड्कल काटिएको थियो। बोर्डकोे ६०औं बोर्ड बैठकले एसजेभीएनलाई माथिल्लो कर्णालीमा सेयर लगानीकर्ताको रूपमा भित्रिन स्वीकृति पनि दियो। एसजेभीएनले नेपालका अरुण तेस्रो आयोजना निर्माण गरिरहेको छ। एसजेभीएनसँगै अर्को भारतीय सरकारी कम्पनी इन्डियन रिन्युएबल इनर्जी डेभलपमेन्ट एजेन्सी (इरेडा) पनि माथिल्लो कर्णालीमा भित्रिएको हो। माथिल्लो कर्णाली जीएमआरबाट रद्द गराउने संघारमा पुगेको बेलामा इक्विटी सेयरमा नयाँ लगानीकर्ता भिœयाउनु ब्रेक थु्र मानिएको थियो। जीएमआरले यही भदौमा सेयर इक्विटी बेच्ने गरी एसजेभिएन र इरेडासँग सम्झौता गरेको थियो। कम्पनीले एसजेभीएनलाई ३४ प्रतिशत र आईआरईडीएलाई ५ प्रतिशत इक्विटी बेचेको हो। अब जीएमआरसँग ३४ प्रतिशत इक्विटी रहेको छ भने २७ प्रतिशत हिस्सा नेपाल विद्युत् प्राधिकरणले निःशुल्क पाइसकेको छ। अब भारतीय दुई कम्पनी र जीएमआरले मिलेर आयोजना विकास गर्नेछन्। जीएमआर इनर्जी लिमिटेडको सहायक कम्पनी जीयूकेएजएलले कर्णाली नदीमा नेपालको अछाममा आयोजना निर्माण गर्नेछ। जीएमआरले नेपाल र भारतका साथै बंगलादेश र भारतबीचको अन्तरदेशीय प्रसारण लाइनसम्बन्धी सबै समस्यालाई सक्रिय रूपमा सम्बोधन गर्दै आएको छ। भारत सरकारको ऊर्जा मन्त्रालयले जीयूकेएचएलको बंगलादेशसँगको विद्युत् खरिद सम्झौता (पीपीए) लाई मान्यता दिएको छ। कम्पनीले पाँच सय मेगावाट बंगलादेशलाई बेच्नेछ। र उनीहरूले अन्तिम रूप दिएका लाइनहरूमा पाँच सय मेगावाट प्रसारण क्षमता उपलब्ध गराएको छ। आयोजनाबाट हुने कुल विद्युत् उत्पादनमध्ये करिब एक सय मेगावाट नेपाललाई, पाँच सय मेगावाट बंगलादेशलाई दीर्घकालीन आपूर्ति सम्झौताअन्तर्गत डलरको महसुलमा बिक्री गरिनेछ र बाँकी तीन सय मेगावाट विद्युत् भारतमा बिक्री गरिनेछ। आयोजनाबाट इक्विटी, निःशुल्क, राजस्वलगायत गरी २५ वर्षमा ४ अर्ब ५० करोड नेपालले पाउनेछ। केवल २४ किलोमिटर टनेल खने पुग्ने र आयोजना विस्थापित घरपरिवारहरूको संख्या पनि न्यून रहेको कारण माथिल्लो कर्णाली परियोजना विश्वकै सस्तो जलविद्युत् परियोजनामध्येको एक हो। तर तोकिएको समय आयोजनाको काम सुरु हुन नसक्दा यसको लागत करिब १ खर्ब ६४ अर्ब पुगिसकेको बताइएको छ।"
यस वर्षदेखि सेजको काम अघि बढ्ने,"कैलाली : विशेष आर्थिक क्षेत्र प्राधिकरणमा प्रमुख कार्यकारी अधिकृत नियुक्त भएपछि कैलालीको गोदावरी नगरपालिकाको हरैयामा निर्माण हुने भनिएको विशेष आर्थिक क्षेत्र (सेज)को काम पनि अघि बढ्ने आशा पलाएको छ। कार्यकारी अधिकृतमा बाजुराका छत्र कटुवाल नियुक्त भए पनि वाणिज्य तथा आपूर्ति मन्त्री दामोदर भण्डारीले उक्त क्षेत्रको निरीक्षण गर्दै प्राइभेट पब्लिक पार्टनरसिप (पीपीपी) मोडेलमा यसै आर्थिक वर्षदेखि सेजमा पूर्वाधार निर्माणको काम सुरु हुने बताए। औद्योगिक पूर्वाधार निर्माणका लागि केही कानुनी जटिलता थिए। मन्त्रालयले ती जटिलतालाई फास्ट्र ट्र्याकबाट निराकरण गरेको छ। अब सेजको काममा सहजता भएको छ, उनले भने। मन्त्री भण्डारीले औद्योगिक पूर्वाधार निर्माणका लागि बाधक बनेका पुराना ११ कानुनमा संशोधन गरिएको बताए। यसपालि हरैयाको सेजका लागि १ करोड रुपैयाँ रकमको बजेट विनियोजन भएको छ। वातावरण प्रभाव मूल्यांकनको रिपोर्ट वन मन्त्रालयमा गएर रोखिएको छ। यसपालि हरैयाको डीपीआर तयार पार्ने, चार किल्ला छुट्ट्याएर घरपर्खाल लगाउने र वातावरण प्रभाव मूल्यांकनको काम सक्ने गरी कार्य अघि बढेको छ, उनले भने। सरकारले कैलालीको गोदावरी नगरपालिकाको वडा नम्बर ७ र ८ मा रहेको हरैयालाई २०७८ सालदेखि नै विशेष आर्थिक क्षेत्र बनाउने घोषणा गरेको थियो। यसअघि लगानी बोर्डका सीईओसहितको टोलीले पनि उक्त क्षेत्रको पटकपटक प्रमण र अनुगमन गरिसकेका छन्। प्रारम्भिक काम सकियो भने चाँडै हामी पीपीपी मोडलबारे सुरु गर्छौं। सुदूरपश्चिमका लागानीकर्ताहरूले हाम्रो तोकिएको सीमा क्षेत्रभित्रका ब्लकहरूमा सेजको डिजाइनमा गरिएको डीपीआरअनुसार ब्लक बनाउन सकून, उनले भने। त्यो ब्लकलाई भोलि औद्योगिक विकासका लागि क्रमशः भाडामा दिन सकियोस्। त्यसको मुनाफा लगानीकर्ताले लान सकोस्। उनले सेजअन्तर्गतका उद्योगहरूको निर्यात प्रतिशत पनि ६० बाट घटाएर ३० मा झारेकाले लगानीकर्ताहरूमा उत्साह आएको बताए। विशेष औद्योगिक क्षेत्रका उद्योगहरूले ६० प्रतिशत निर्यात अनिवार्य गरिएको कानुन थियो, हामीले त्यो संशोधन गरेर निर्यातको प्रतिशत ३० तोकेका छौं, त्यसले पनि उद्योगमा लगानीकर्ताहरूको आकर्षण बढिरहेको छ, मन्त्री भण्डारीले भने। उनले सरकारको बजेट मात्रै पर्खिएर नहुने बताए। उनले भने, त्यसैले हामी यतिखेर सरकारको बजेटलाई पर्खिनुभन्दा पनि निजी क्षेत्रको बजेट, बाह्य लगानी, आन्तरिक लगानीबाट पनि अहिलेका पूर्वाधारलाई पनि प्राथमिकतामा राख्ने गरी सरकारले योजना अगाडि बढाएको छ। विशेष आर्थिक क्षेत्र प्राधिकरणका प्रमुख कार्यकारी अधिकृत छत्र कटुवालले वातावरण प्रभाव मूल्यांकनका लागि कागजात वन विभागमा पठाइएकाले स्वीकृत हुने बित्तिकै काम अगाडि बढाइने बताए। उनले सेजको डीपीआर निर्माणको क्रममा रहेको बताए। हरैयामा सेज निर्माणका लागि केही दिनमै सम्बन्धित सरोकारवाहरूसँग धनगढीमा छलफल गर्ने तयारी पनि सरकारले गरेको कार्यकारी अधिकृत कटुवालले बताए। हरैया, शान्ति, लक्ष्मी र गोलादेउ गरी चारवटा सामुदायिक वनमा बन्ने विशेष आर्थिक क्षेत्र ९९९१ हेक्टर अथवा १ सय ४७ बिघा क्षेत्रफलमा बन्नेछ। सेज निर्माण पूर्व १६ हजार १ सय ३४ रुखहरू कटानको प्रस्ताव गरिएको छ। यस क्षेत्रमा काम अगाडि बढाउने भन्दै ५ वर्षअघि २०७६ मा तत्कालीन उद्योग, वाणिज्य तथा आपूर्ति मन्त्री लेखराज भट्टले पनि अवलोकन गरेका थिए।"
संघीयता र समावेशीकरण हाम्रो प्राथमिकतामा पर्छन्,"तपाईंलाई आफ्नो करियरमा यहाँसम्मको यात्रामा केले प्रेरित गर्यो ? म सधैं संसार हेर्न, अरूसँग काम गर्न र अरूको सेवा गर्न इच्छुक थिएँ। यूएसएआईडीले मलाई यी सबै कुराहरू गर्न अनुमति दिन्छ। यसमार्फत मैले विश्वभरका मानिससँग विभिन्न क्षेत्रमा काम गर्न पाउँछु। अमेरिकी सरकारको तर्फबाट उनीहरूलाई सहयोग गर्न पाउँछु। मैले पिस कप्र्स स्वयंसेवकका रूपमा काम सुरु गरेँ। म धेरै पहिले माडागास्करमा शिक्षक थिएँ र त्यसले मलाई यस प्रकारको काम गरिरहने इच्छा जगायो। त्यसैले मैले जाम्बिया, पाकिस्तान, इजिप्ट, नाइजेरिया र हाल नेपालमा काम गरिरहेको छु। मलाई अद्भुत सांस्कृतिक विविधता भएको देशमा काम गर्ने रुचि थियो, जुन साँच्चै द्रुत गतिमा परिवर्तन भइरहेको छ। त्यसैले मलाई यो भन्न मन लाग्छ कि नेपाल परिवर्तन हुँदैछ र यूएसएआईडीले पनि यससँगै परिवर्तन हुनु आवश्यक छ। त्यसैले, यो विकास यात्राको क्रममा हामी कसरी काम गर्छौं र नेपालीको कुरा सुनेर हाम्रो पोर्टफोलियो परिवर्तन गर्छौं भन्ने बारेमा सोचिरहेका छौं। मैले करिब २० वर्षदेखि यही काम गर्दै आएको छु र यो समय अवधिमा मलाई मनपर्ने काम बन्ने क्रममा छ। नेपालमा हालसम्म तपाईंको अनुभव कस्तो रह्यो ? अद्भुत। साँच्चै राम्रो। म यसअघि कहिले नेपाल आएको थिइनँ। मैले यसको बारेमा पढेको र सुनेको थिएँ। नेपालमा हामीलाई धेरै न्यानो स्वागत गरियो। म यहाँ मेरो परिवारसँगै छु। म जनकपुर, सुदूरपश्चिम, कर्णाली, पोखरालगायतका ठाउँमा घुमिसकेँ। काठमाडौंंको वरपर पनि घुमेँ। मैले यहाँ आफूले सोचेभन्दा बढी साँच्चै न्यानो मायाँ पाएँ। यूएसएआईडी विगत ६३ वर्षदेखि नेपालमा कार्यरत छ। नेपालमा यसलाई चलाउने मार्गदर्शक सिद्धान्तहरू के हुन् ? हाम्रो मार्गदर्शक सिद्धान्त भनेको साझेदारी हो। नेपाली जनताका आवश्यकता निर्धारण गर्ने र सोही अनुरूप सँगसँगै मिलेर काम गर्ने, नेपालीको कुरा सुन्ने र त्यसपछि हाम्रा स्रोतसाधन र अन्य विशेषज्ञतालाई यहाँ कसरी ल्याउन सक्छौं भन्ने निर्धारण गर्ने हो। यो ६३ वर्षमा यूएसएआईडीले नेपाली जनतासँग मिलेर केही साँच्चै उल्लेखनीय उपलब्धिहरू हासिल गरेको छ। हामीले यहाँ पहिलो सडक बनाउन मद्दत गर्यौं। पहिलो टेलिफोन एक्सचेन्जलाई कोष दियौं भने औलो उन्मूलनमा पनि महत्त्वपूर्ण भूमिका निभायौं। महिला र बालबालिकाको क्षेत्रमा हामीले गरेको काममा म गर्व गर्छु। विगत दुई दशकमा नेपालमा बाल मृत्युदर ६० प्रतिशतले घटेको छ। यो साँच्चै उल्लेखनीय विषय हो। यो यात्रामा रहन पाउँदा हामी आफूलाई भाग्यमानी ठान्छौं। नेपालको संविधानले व्यवस्था गरेको संघीयता र समावेशीकरण कार्यान्वयनका विषयमा पनि हामीले ध्यान दिइरहेका छौं। आगामी वर्षहरूमा नेपालमा यूएसएआईडीको मुख्य रणनीतिक प्राथमिकताहरू के के हुनेछन् र यसका परियोजनाहरू नेपाल सरकारको राष्ट्रिय प्राथमिकताहरूसँग मेल खान्छन् भनेर कसरी सुनिश्चित गर्नुहुन्छ ? नेपाल सरकारको प्राथमिकताहरूलाई ध्यानमा राखेर नै हामीले आफ्ना कामहरू निर्धारण गर्ने गरेका छौं। हामी कहिल्यै पनि त्यस्तो कुनै काम गर्न चाहँदैनौं जुन नेपाल सरकारको आवश्यकतासँग मेल खाँदैन। त्यसैले, हामी संघीयता, समावेशीकरणलगायतका विषयलाई प्राथमिकतामा राखेर काम गर्छौं। आगामी दिनमा पनि विभिन्न क्षेत्रमा काम गर्ने बारेमा सोच्दैछौं। हामी शिक्षामा काम गर्छौं। यसको अर्थ शिक्षक र बालबालिकालाई सहयोग गर्नु हो। हामी स्वास्थ्यमा काम गर्छौं, जुन धेरै हदसम्म आमा र शिशुहरूमा केन्द्रित छ। आर्थिक वृद्धिमा काम गर्छौं, जुन किसान र कृषिसँग सम्बन्धित छ। हामी साना उद्यमीहरूसँग पनि काम गर्छौं। नेपालमा लोकतन्त्र लागू गर्न नेपाल सरकारको हरेक तहका नीति निर्माताहरूलाई हामी सहयोग गर्छौं। विपत्मा पुनर्निर्माणको कार्यमा संस्थागत क्षमता सुदृढीकरण गर्न नेपाललाई कसरी सहयोग गरिरहेको छ ? हामीले विपत्को जोखिम र यसको न्यूनीकरण तथा क्षमता अभिवृद्धि गर्न योजना बनाइरहेका राष्ट्रिय संस्थाहरूसँग मिलेर काम गरिरहेका छौं। प्रदेश र नगरपालिका स्तरमा पनि विभिन्न कामहरू भइरहेका छन्। उदाहरणका लागि हामीले सुदूरपश्चिमको स्थानीय सरकारलाई भेटेर आपत्कालीन सामाग्रीहरूको आपूर्ति र भण्डारण कक्षबारे जानकारी लियौं। उनीहरूलाई प्रकोपको सामनाका लागि योजना विकासमा पनि सहयोग गरिरहेका छौं। जाजरकोटमा पनि हामीले अस्थायी सिकाइ केन्द्रहरू निर्माण गर्न मद्दत गरिरहेका छौं। हालै त्यहाँ ५० लाख अमेरिकी डलर सहयोग गर्ने घोषणा गरेका छौं। यसमार्फत बालबालिकालाई पुनः विद्यालय फर्काउने उद्देश्यसहित कक्षाकोठाहरू निर्माण गरिनेछ। यो हाम्रो पोर्टफोलियोको महत्त्वपूर्ण भाग हो। किनभने यो नेपाल सरकारका लागि महत्त्वपूर्ण भएकाले हाम्रा लागि पनि महत्त्वपूर्ण छ। नेपालमा आफ्नो कार्यक्रमको प्रभावलाई यूएसएआईडीले कसरी मापन गर्छ ? ६३ वर्षको अवधिमा के कस्ता उल्लेखनीय सफलता हासिल गर्नुभएको छ ? हामीले काम गरेर सफल भएका विषयमा धेरै तथ्यांक छ। अनुगमनको तथ्यांक र जवाफदेहिता हाम्रा लागि निकै महत्त्वपूर्ण छन्। नेपालका जनताको सेवा गर्ने काममा हामी राम्रो लगानी गर्न चाहन्छौं। हाम्रा सफलताका कथाहरूको प्रसंग कोट्ट्याउँदा पाँच वर्षमुनिका बालबालिकाको मृत्युदरमा ६० प्रतिशतले कमी ल्याउन सक्नु हो। मलेरियामा उल्लेखनीय कमी आउनु पनि महत्त्वपूर्ण उपलब्धि हो। सन् २०२३ मा मात्रै हामीले १० लाख नेपाली महिलामाझ सेवा पुर्यायौं। हामी उनीहरूसँग कुनै न कुनै रूपमा जोडियौं। उनीहरूलाई उद्यमशीलतासम्बन्धी तालिम, स्वास्थ्य क्लिनिकलगायतका विभिन्न माध्यमले यूएसएडले सेवा पुर्यायो। विद्यालयका शिक्षक, नेता, पत्रकार, स्थानीय तहका प्रमुख, उपप्रमुखलगायत सबै समूहका महिलामाझ हाम्रो कार्यक्रम सञ्चालन हुँदै आएको छ। हामीले सफलता हासिल गरेका यस्ता विषयमा तथ्यांक संकलन गर्ने गरेका छौं। अमेरिकी जनताबाट प्राप्त यस सहयोग रकमको कति प्रतिशत वास्तवमै तल्लो तहका जनतामाझ पुग्छ ? किनकि धेरैजसो अन्तर्राष्ट्रिय विकास सहायताको रकम परामर्शदाता, राजनीतिक पहुँचवाला व्यक्ति र मध्यस्थकर्ताको भुक्तानीमै सकिन्छ भन्ने गुनासो छ नि ? म नेपाल आउन चाहनुको अर्को कारण हामी स्थानीय रूपमा नेतृत्व गरिएको विकासको बारेमा सोचिरहेका थियौं। नेपाल यस्तो देश हो जहाँ यूएसएआईडीले तल्लो तहका जनतालाई कोष प्रदान गर्छ। हामी सिधै नेपाली संस्थाहरू खोज्छौं जसले नेपालीको सेवा गरिरहेका छन्। त्यो कोष परामर्शदाता वा अन्तर्राष्ट्रिय एजेन्सीहरूमार्फत जाँदैन। यो नेपालीकोमा नै जान्छ। हामीले गर्ने अर्को काम भनेको नेपाल सरकारसँगको हाम्रो गहिरो र लामो साझेदारीको संकेत पनि हो। हामी नेपाल सरकारलाई पनि सिधै कोष दिन्छौं, जुन हामी धेरै देशहरूमा गर्दैनौं। तर हामी यहाँ गर्न सक्छौं किनभने यहाँ विश्वास र जवाफदेहिता छ। उदाहरणका लागि हामी स्वास्थ्य, शिक्षालगायतका मन्त्रालयलाई सिधै कोष दिन्छौं। हामीले काम गरिरहेको समुदायमा निरन्तर अनुगमन भ्रमण गर्छौं। अन्तिम कुरा जुन साँच्चै महत्त्वपूर्ण छ, त्यो भनेको हामी नेपालीसँगै काम गर्छौं र नेपालीलाई नै काम दिन्छौं। त्यसैले अमेरिकामा पनि मेरा धेरैजसो सहकर्मीहरू नेपाली छन्। तपाईंको प्रश्नको दोस्रो भाग जवाफदेहिता प्राप्त गर्ने तरिका हो, हैन र ? हामी धेरै स्वतन्त्र लेखा परीक्षण र अनुगमन गर्छौं। यूएसएआईडीले आफ्ना कार्यक्रमहरूको दिगोपना कसरी सुनिश्चित गर्छ ता कि कोष बन्द भएपछि पनि स्थानीय समुदायले निरन्तर फाइदा पाइरहुन् ? राम्रो प्रश्न गर्नुभयो। यी प्रश्नहरू मैले आफ्नो टिमलाई सोधेको थिएँ। पहिलो कुरा के हो भने, हामीले नेपालीको कुरा सुनेर काम सुरु गर्नुपर्छ। यदि हामीले कार्यालयमा बसेर आफ्नो दिमागमा आएको कार्यक्रमलाई डिजाइन गर्यौं भने यो दिगो हुने छैन। किनकि यसले मानिसका आवश्यकता पूरा नहुन सक्छन्। त्यसैले हामीले यस्तो डिजाइनबाट सुरु गर्छौं जसले उक्त कार्यक्रमलाई दिगो बनाउन मद्दत गर्छ। अर्को भनेको सधैं हामीले मात्रै कोष दिँदैनौं। हामी विशेषगरी निजी क्षेत्र र नेपाल सरकारसँग लागत साझेदारीका लागि आग्रह गर्छौं। हामी ८० प्रतिशत राख्नेछौं, तपाईं २० प्रतिशत राख्नुहोस् भन्छौं। यसले समयसँगै कार्यक्रमलाई दिगो पनि बनाउँछ। त्यसपछि, राम्रा कार्यक्रमहरू निरन्तर चलिरहन्छन्। तपाईं नेसनल बार कलेजमा हुनुहुन्थ्यो, हैन र ? हो, थिएँ। नेपालमा व्याप्त गरिबी, जलवायु परिवर्तनले निम्त्याउने जोखिमलगायका चुनौतीहरूसँग लड्न तपाईं आफ्नो उक्त अनुभवलाई कसरी प्रयोग गर्दै हुनुहुन्छ ? म नेसनल बार कलेजमा थिएँ। त्यहाँँ हुँदा मेरो एउटा नेपाली सहकर्मी थिए। उक्त कलेजमा धेरै वरिष्ठ नेपाली सैन्य अधिकारीहरूले पनि अध्ययन गरेका छन्। त्यहाँँ अध्ययन गर्दा मलाई रणनीतिक विकास र रणनीतिक तरिकाले सोच्न मद्दत पुर्यायो। तपाईंले आफ्नो काम प्रभावकारी र रणनीतिक छ भनी सुनिश्चित गर्न नेपाल सरकार, नेपाली जनतालगायतका पक्षसँग मिलेर गर्नु आवश्यक छ भन्ने पाठ मैले त्यहीँ सिकेको हुँ। हामी अमेरिकी करदाताको रकम लगानी गर्दैछौं। त्यसैले यो नेपाली जनताले चाहेको कुरा होइन भनेर हामी सुनिश्चित गर्न चाहान्छौं। जब हामी अगाडि बढ्छौं र जब नेपालको विकास हुन्छ, यो एक रणनीतिक लगानी बन्छ। अमेरिकी सहयोगसँग सम्बन्धित एउटा रमाइलो सम्झना सफा टेम्पु हो। ग्यास, डिजेल र पेट्रोलबाट चल्ने सवारीसाधन जलवायु परिवर्तन र बढ्दो व्यापार घाटाको कारक हो। यस्ता साधनमाथिको निर्भरता हटाई नेपाली अर्थतन्त्रलाई दिगो र नाफामुखी बनाउन अमेरिकी सरकारले केही गर्दैछ कि ? हामी नेपालसँग मिलेर दिगो र व्यापक रूपमा आर्थिक वृद्धि गराउन सकिने बारेमा सोच्दै काम गरिरहेका छौं। यसमा अवश्य पनि विद्युतीय सवारीसाधनहरू र अन्य समावेश हुनेछन्। हामी यिनलाई वातावरणमैत्री व्यवसाय भन्छौं। त्यसैले नेपालको विकासका लागि कस्ता नीतिहरू आवश्यक छन् त ? अवश्य पनि स्वच्छ ऊर्जा एउटा यस्तो क्षेत्र हो जसका विषयमा हामी सोच्दछौं। हामीले ऊर्जामा धेरै काम गरेका छौं। त्यो विद्युतीय सवारीसाधनहरूमा नभई ऊर्जा प्रसारणमा बढी छ। पहिलोपटक नेपाल अब भारतमा ऊर्जाको खुद निर्यातकर्ता भएको छ। यूएसएआईडीको सहयोगले नेपालले जलविद्युत्को क्षेत्रमा धेरै नियामक काम गरिरहेको छ जसले यसलाई आफ्ना छिमेकीहरूलाई स्वच्छ नवीकरणीय ऊर्जा निर्यातमा सक्षम बनाएको छ। यूएसएआईडी ऊर्जा नेपालका साझेदारहरूमार्फत हामीले घरपरिवारलाई खाना पकाउन काठको सट्टा स्वच्छ बिजुली प्रयोग गर्न सक्षम बनाएका छौं। परिवारहरूलाई विद्युतीय सवारीसाधन छनौट गर्न सजिलो बनाउने नीतिहरूमा सरकारसँग मिलेर काम गरेका छौं। निजी क्षेत्रका स्वच्छ ऊर्जा उत्पादकहरूलाई नेपाल विद्युत् प्राधिकरणलाई ऊर्जा बेच्न मद्दत गरेर नेपालमा स्वच्छ बिजुली बजार विकास गर्न हामी कार्यरत छौं। हाम्रा साझेदारहरूसँग मिलेर यूएसएआईडी ऊर्जा नेपालले २३ वटा विद्युतीय चार्जिङ स्टेसनहरू स्थापना गरेको छ। नेपालमा स्थानीय सरकारहरूलाई सहयोग गर्न र सेवाहरूलाई विकेन्द्रीकृत गर्न कुनै विशेष कार्यक्रमहरू छन् कि ? हामीसँग त्यस्ता केही कार्यक्रम छन्। त्यसमध्येको एउटा महत्त्वपूर्ण भनेको सार्वजनिक वित्तीय व्यवस्थापन हो। यसले बजेटलाई पारदर्शी बनाउन वास्तवमै स्थानीय सरकारका अधिकारीहरूलाई मद्दत गरिरहेको छ। उनीहरूले संघीय सरकारबाट प्राप्त बजेट प्रयोग गर्छन्। त्यो पारदर्शी होस् र त्यसलाई सार्वजनिक क्षेत्रमार्फत व्यवस्थित गरियोेस् भन्ने हाम्रो उद्देश्य हो। हामीसँग केही यस्ता कार्यक्रमहरू पनि छन् जसले मानव बेचबिखन रोक्न नेपाल सरकारलाई मद्दत गर्छ। हामी नागरिक समाज र मिडियाको बारेमा पनि सोच्दछौं। पत्रकारलाई तालिम दिन्छौं। उनीहरूलाई कथाहरू उत्पादन गर्न प्रेरित गर्छौं। हामीले विशेष गरी लोकतन्त्र र सुशासनका विविध पाटाका बारेमा सोचेर काम गर्छौं। नेपालको पहिलो कृषि विश्वविद्यालय अमेरिकी सहयोगमा स्थापना भएको थियो। अहिले खाद्यान्न आयात बढ्दो छ। यहाँको कृषि क्षेत्रलाई पुनर्जीवित गर्ने कुनै योजना छ ? कृषि यूएसएआईडीको लामो समयदेखिको चासो र विशेषज्ञता क्षेत्र हो। त्यसैले हामीसँग धेरै ठूला कृषि कार्यक्रमहरू छन्। साना उद्यमीहरूलाई समर्थन गर्ने कार्यक्रम पनि छन्। हामी मलको बारेमा र मानिसलाई कसरी जमिनमा काम गर्न लगाउने भन्ने बारेमा सोच्छौं। उनीहरू कस्तो जमिनमा काम गरिरहेका छन् भनेर पनि बुझ्छौं। उदाहरणका लागि, हामीले माटोको नक्सानामक एक कार्यक्रमलाई कोष उपलब्ध गराएका थियौं। यसले मानिसलाई आफू कस्तो माटोमा काम गरिरहेको छु भन्ने जानकारी गराउँथ्यो। किसानले कसरी आफ्नो उत्पादन अझै बढाउन सक्छन् भन्नेमा पनि हामी सोचिरहेका छौं। आयात र निर्यातका लागि कस्ता नीति, नियमहरू आवश्यक छन् भन्ने बारे पनि सोच्दैछौं। हामी केही व्यक्तिगत व्यवसायलाई पनि समर्थन गर्छौ। फार्ममा उत्पादित कुखुरालाई बजारमा ल्याउने, नेपाली चियाको बजारीकरणलगायतमा सहयोग गर्ने गरेका छौं। कच्चा पदार्थहरूको प्रशोधनको सुविधा स्थापना गर्नमा हाम्रो ध्यान केन्द्रित छ। गत नोभेम्बरमा हामीले ५५ जनालाई रोजगारी दिने र ३० भन्दा बढी मसलाहरू उत्पान गर्ने प्रशोधन केन्द्र सुरु गर्यौं। त्यसैले हामी कृषि क्षेत्रको बारेमा धेरै सोच्छौं। कृषिमार्फत नेपालमा आर्थिक वृद्धिको धेरै सम्भावना छ। फिड द फ्युचर कार्यक्रमका बारेमा केही प्रकाश पार्न सक्नुहुन्छ ? हाम्रा सबै कृषि कार्यक्रमहरू फिड द फ्युचरअन्तर्गत सञ्चालित छन्। हामीले भविष्यका पिँढीलाई खुवाउन कृषिमा सुधार गर्नु आवश्यक छ। शाब्दिक रूपमा खुवाउनु मात्र होइन, खाद्य उत्पादनमा वृद्धि गर्नु पनि हो। नेपालले पनि कृषिमा निर्यात सुरु गर्नु आवश्यक छ। यस कार्यक्रममा रैथाने बालीहरूको संरक्षण पनि समावेश छ ? त्यो सम्पूर्ण मानवताका लागि सम्पत्ति हो। धेरै रैथाने बालीहरू चिन्ताजनक दरमा लोप भइरहेका छन्। भविष्यमा ती बालीहरूको संरक्षण गर्न केही प्रयासहरू पनि गरिने छन्। हामी नेपालको मौलिक बालीहरू संरक्षण गर्न काम गर्छौं। हामी समावेशी छौं भनेर सुनिश्चित गर्न साँच्चै कडा परिश्रम गर्छौं। यसका लागि आदिवासी समूह, महिला र सीमान्तकृत समुदायसँग मिलेर काम गर्छौं। त्यसैको यसको एक अंशका रूपमा हामी रैथाने बालीहरूको संरक्षणमा पनि जुटेका छौं। युवा, महिला र सीमान्तकृत समूहमा केन्द्रित भएर एजेन्सीले कार्यक्रम गरिरहेको छ। विशेषगरी ग्रामीण क्षेत्रका यी वर्गको आर्थिक सशक्तीकरणमा के पहल गरिरहेको छ ? हामीले गर्ने पहिलो काम भनेको ती समूहहरूलाई समावेश गरिएको छ छैन भनी सुनिश्चित गर्नु हो। त्यसैले कुनै पनि कार्यक्रम सुरु गर्नु अगाडि नै ती वर्गलाई समावेश गरिएको छ छैन भनेर सुनिश्चित गरेर मात्र सुरु गर्छौं। हामीले कुनै पनि काम गर्नु अगाडि त्यहाँँको तथ्यांक केलाउँछौं। हाम्रा कार्यक्रमहरू डिजाइन गर्दा नै सबैका कुरा सुनेर मात्र गर्छौं। नेपालमा गुणस्तरीय शिक्षामा बालिकाको पहुँच पुर्याउन केही विशेष कार्यक्रमहरू लागू भएका छन् कि ? मलाई यो प्रश्न मन पर्यो किनकि म पहिले आफैं शिक्षक थिएँ। मैले शिक्षकका रूपमा माडागास्करमा शान्ति सेना स्वयंसेवकको भूमिका निभाएको थिएँ। समानता र नेपालको भविष्यका लागि शिक्षामा बालिकाको पहुँच पुर्याउनु धेरै महत्त्वपूर्ण छ। बालिकाले किशोरावस्थामा पुगेपछि कहिलेकाहीँँ विद्यालय छोड्ने गर्छन्। त्यसैले उनीहरूलाई विद्यालय फर्काउन सक्ने तरिकाहरू पत्ता लगाउँदै विद्यालयमा छुट्टै कक्षा कोठाहरू स्थापना गरेका छांै। अर्को कुरा भनेको बालविवाह घटाउनु हो, जसले बालिकाहरूलाई विद्यालय बाहिर ल्याउने प्रवृत्ति बढाएको छ। त्यसपछि हामीसँग समानता र समावेशीकरणमा केन्द्रित कार्यक्रम पनि छन्। अमेरिकामा नयाँ प्रशासनले कार्यभार सम्हालेपछि यूएसएआईडीको काममा कुनै परिवर्तनको सम्भावना छ ? हामी हाम्रो वर्तमान प्रशासनको अन्तिम सातामा छौं। तपाईंलाई थाहा छ कि सन् १९६१ मा यूएसएआईडी गठन भएदेखि १२ वटा राष्ट्रपतीय प्रशासनहरू कायम भइसकेका छन्। यो वास्तवमै अमेरिकी लोकतन्त्रको पहिचान हो, शक्तिको यो शान्तिपूर्ण संक्रमण हो। नयाँ प्रशासनको सधैंं नयाँ नीतिगत प्राथमिकताहरू हुन्छन्। तर यूएसएआईडीको मूल उद्देश्य भने विगतका यी १२ प्रशासनहरूमा उस्तै रह्यो। त्यसैले मलाई लाग्छ कि त्यो मूल उद्देश्य उस्तै रहनेछ। र म निश्चित छु कि प्राथमिकताहरू फरक हुनेछन्। हामी नयाँ प्रशासन, नेपाल सरकार र नेपाली जनतासँग राम्रोसँग मिलेर काम गर्नेछौं। के नेपालमा कुनै त्यस्ता पल वा उपलब्धिहरू छन् जुन तपाईंका लागि विशेष अर्थपूर्ण छन् ? यो साँच्चै राम्रो काम हो। मलाई मेरो काम मन पर्छ। जब तपाईंले आफ्नो कामबाट प्रभावित मानिसलाई देख्नुहुन्छ तब यो साँच्चै इनाम पाए सरह लाग्छ। गत नोभेम्बर महिनामा म र राजदूत थोम्पसन सुदूरपश्चिमको भ्रमणमा गएका थियौं। त्यहाँँको एउटा समुदायमा हामी गयौं, जहाँका घरमा अहिलेसम्म पानीका धारा थिएनन्। अहिले पानीका धारा हाल्ने काममा केही रकम हामीले पनि सहयोग गरेका छौं। घरमा धारा जडान भएका परिवारका महिलासँग कुरा गर्दा यसले उनीहरूको दैनिक तीन घण्टा बचत गरेको थाहा पायौं। किनभने यसअघि उनीहरूलाई बिहानै पानी लिन हिँड्नुपथ्र्यो। तर अहिले त्यही तीन घण्टा उनीहरूले आफ्ना छोराछोरीसँग बिताउन पाएका छन्। उनीहरूले उक्त पानी स्वस्थ तरकारी उब्जाउन र सामुदायिक बगैंचा बनाउन पनि प्रयोग गर्दै आएका छन्। उक्त धारा खोलेर उद्घाटन गर्दा मलाई साँच्चै गर्व लाग्यो। प्रस्तुति : रामकला खड्कादेवेन्द्र गौतम"
तत्काल संसद बैठक नबोलाए विशेष अधिवेशन आह्वानको प्रक्रिया थाल्ने सरकारलाई विपक्षी दलको चेतावनी (वक्तव्यसहित),"काठमाडौं : विपक्षी दलहरूले संसद बैठक बोलाउन सरकारलाई आह्वान गरेको छ। तत्काल संसद बैठक नबोलाइए विशेष अधिवेशन बोलाउने प्रक्रियाको थालनी गर्न बाध्य हुने शुक्रबार आयोजित पत्रकार सम्मेलनमा नेकपा माओवादीका अध्यक्ष पुष्पकमल दाहालले बताएका छन्। उनले संसद छलेर अध्यादेश ल्याएकोप्रति आपत्ति जनाउँदै त्यस्ता गतिविधि नसच्याए कडा संघर्षमा उत्रिने चेतावनी दिए। 'संसदीय प्रणालीमा बहुमतले अल्पमतको कदर गर्नुपर्छ। सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद छल्ने र राजनीतिक निर्णय तथा काम कारवाहीहरू पूर्वाग्रही ढङ्गले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ। तसर्थ, हामी प्रतिपक्षी राजनीतिक दलहरु संसदको मर्यादा र गरिमाको सम्मान गर्दै तत्काल संसदको हिउँदे अधिवेशन आह्वान गर्न सरकारसमक्ष माग गर्दछौं । सरकारले तत्काल हिउँदे अधिवेशन आह्वानको प्रक्रिया थालनी नगरे विशेष अधिवेशनको माग गर्ने जानकारी दिदै स्वेच्छाचारी र जनविरोधी काम निरन्तर जारी राखेमा हामी कडा संघर्षमा उत्रिने चेतावनी समेत दिन चाहन्छौं,' वक्तव्यमा भनिएको छ। हेर्नुस् वक्तव्य"
विपक्षी दलकको बैठक नयाँ बानेश्वरमा सुरू,"काठमाडौं : विपक्षी दलहरूको बैठक सुरू भएको छ। नयाँ बानेश्वरस्थित संसद भवनको लोत्से हलबाट बैठक सुरू भएको हो। नेकपा माओवादी अध्यक्ष पुष्पकमल दाहालको अध्यक्षतामा बैठक बसिरहेको छ। बैठकमा नेकपा एकीकृत समाजवादीका अध्यक्ष माधव कुमार नेपाल, राष्ट्रिय प्रजातन्त्र पार्टीका अध्यक्ष राजेन्द्र लिङ्देन, राष्ट्रिय स्वतन्त्र पार्टीका कार्यवाहक सभापति डीपी अर्याल, नेता सन्तोष परियारलगायत नेताहरू उपस्थित छन्। विपक्षी दलहरूले बैठकपश्चात पत्रकार सम्मेलन गर्ने जानकारी दिएका छन्।"
१५२० दिनपछि संसद खुल्छ : प्रधानमन्त्री,"काठमाडौं : प्रधानमन्त्री केपी शर्मा ओलीले १५२० दिनपछि संसद खुल्ने बताएका छन्। संसद बन्द गरेर अध्यादेश ल्याएको भन्दै विपक्षीहरूले विरोध गरिरहेका बेला प्रधानमन्त्री ओलीले १५२० दिनमा संसद खुल्ने र अध्यादेशहरू पेस गरेर छलफल गर्ने बताए। उनले जनतालाई सेवा दिन र विकासको गति बढाउन विभिन्न कानुनमा संशोधनका लागि अध्यादेश ल्याइएको प्रस्ट पारे। काठमाडौंमा आयोजित कार्यक्रममा उनले दुई महिनाभित्रै ती अध्यादेशमार्फत बन्ने कानुन पारित गर्ने बताए। जनतालाई सेवा दिन र व्यवसायीलाई सकारात्मक सहयोग गर्न हामीले अध्यादेश ल्याएका हौं। कतिपयले अध्यादेशले शासन गर्न खोज्यो भनेर विरोध गर्न खोजेका छन्। १५२० दिनभित्र संसद आइसक्छ। संसद् आएको पहिलो दिन त्यहाँ पेस गर्छौं। त्यहाँ छलफल गर्छौं। अगाडि बढाउँछौं,' प्रधानमन्त्री ओलीले भने।"
"सरकारले खतरनाक, स्वेच्छाचारी र निरंकुश प्रवृत्ति प्रदर्शन गर्यो : विपक्षी दल","काठमाडौं : सरकारले ल्याएको अध्यादेशप्रति विपक्षी दलहरूले कडा आपत्ति जनाएका छन्। शुक्रबार नयाँ बानेश्वरमा पत्रकार सम्मेलन गर्दै सात दलहरूले आपत्ति जनाएका हुन्। उनीहरूले प्रेस वक्तव्य जारी गर्दै साझा धारणा सार्वजनिकसमेत गरेका छन्। वर्तमान गठबन्धन सरकार गठन भएको ६ महिना बितिसक्दा पनि जनअपेक्षा अनुरुप काम गर्न नसकेको, महँगी र भ्रष्टाचारलाई बढावा दिएको, अन्तर्राष्ट्रिय सम्बन्ध सन्तुलित राख्न नसकेको र संसदलाई छलेर अध्यादेशमार्फत जनतामा निरङ्कुश शासन लाद्न खोजेको विपक्षी दलको आरोप छ। संघीय संसदको नियमित हिउँदे अधिवेशन बोलाएर कानुन निर्माण नगरी, संसदीय समितिमा छलफलको क्रममा रहेका विधेयकहरू फिर्ता समेत नलिई सोही विषयमा गम्भीर प्रकृतिका कानुनहरू अध्यादेशमार्फत जारी गर्ने सरकारको कामप्रति उनीहरूले गम्भीर ध्यानाकर्षण जनाएको छ। 'सरकारको यो कदमबाट संविधानको मर्म तथा भावनामाथि प्रहार हुनुका साथै संसदीय प्रणालीको उपहास गर्ने खतरनाक, स्वेच्छाचारी र निरङ्कुश प्रवृत्ति प्रदर्शन गरेको छ भन्ने हाम्रो ठहर छ। हामी प्रतिपक्षी दलहरू सरकार र सत्तारुढ गठबन्धनका दलहरूको निहित स्वार्थ पूर्तिका लागि संसदलाई छलेर राष्ट्रको दूरगामी भविष्यमा गम्भीर असर पार्ने प्रकृतिका कानुनहरू अध्यादेशमार्फ ल्याउने यो कदमको घोर भर्त्सना गर्दछौं,' संयुक्त वक्तव्यमा भनिएको छ। त्यस्तै देश र जनताको हित प्रतिकूल सरकारका निरङ्कुश गतिविधिका कारण आम जनतामा राज्य र सरकारप्रति चरम निराशा उत्पन्न भइरहेको छ र सरकारले भ्रष्टाचार विरोधी अभियानलाई पूरै अवरुद्ध गरेको विपक्षी दलको आरोप छ। 'भ्रष्टाचारीहरूलाई जोगाएको छ। भ्रष्टाचार बढाएको छ। सत्तारुढ दलका भ्रष्टाचारमा मुछिएका नेता तथा कार्यकर्तालाई यो वा त्यो बहानामा उन्मुक्ति दिने प्रपञ्च भइरहेको छ। सरकार विद्युत महसुलको बक्यौता नतिर्नेहरूका पक्षमा उभिएको छ। नेपाल विद्युत प्राधिकरणमा चरम राजनीतिक हस्तक्षेप बढाइएको छ। भूमिहीन तथा सुकुम्बासी जनतालाई जग्गा उपलब्ध गराउने बहानामा भूमाफिया तथा भ्रष्टाचारीलाई संरक्षण गर्ने नियतले अध्यादेश जारी गरिएको छ। देशमा महंगी र सार्वजनिक ऋण बढेको छ। सुधारोन्मुख अर्थतन्त्र झनै समस्यातर्फ उन्मुख भइरहेको छ। आर्थिक क्षेत्र चलायमान हुन नसक्दा आर्थिक परिसूचकहरू सकारात्मक हुन सकेका छैनन्। विश्वविद्यालय, संस्थानहरू तथा कर्मचारीतन्त्रमा चरम हस्तक्षेप तथा राजनीतिकरण भइरहेको छ। केही सीमित समूहको स्वार्थमा सरकारका संयन्त्रहरू परिचालित हुन पुगेका छन्,' वक्तव्यमा भनिएको छ। गृह प्रशासन र महान्यायाधिबक्ताको कार्यालयमार्फत कानुनी प्रक्रियामा दलीय छाया र विधिको चरम राजनीतिकरण गर्दै सहकारी ठगीमा आफू निकटलाई जोगाउने र विपक्षीहरूमाथि प्रतिशोधपूर्ण र पूर्वाग्रही तवरले अनुसन्धान र अभियोजन प्रक्रिया अघि बढाइएको उनीहरूको आरोप छ। 'सहकारी पीडितहरूलाई न्याय दिनुको साटो उल्टै थप पीडा दिने किसिमले सहकारी अध्यादेश जारी गरिएको छ। बहुमतको दम्भमा सरकारले एकपछि अर्को चाल्दै आएका यस्ता कैयन् जनविरोधी कार्यको जनस्तरबाटै चर्को विरोध हुन थालेपछि संसदमा प्रतिरक्षा गर्न नसकी अध्यादेशको भर पर्नुपर्ने अवस्थाले सत्तारुढ गठबन्धनले सरकार सञ्चालनको नैतिक आधार गुमाइसकेको प्रष्ट हुन्छ,' वक्तव्यमा भनिएको छ। 'थ्रेसहोल्ड' या अन्य कुनै नाममा दुई दलीय तानाशाही लाद्ने परिकल्पना संविधानले नगरेको भन्दै स्वेच्छाचारी र तानाशाही ढङ्गले सत्तामा टिकिराख्न र विपक्षी दलहरूलाई फुटाउन राजनीतिक दलसम्बन्धी अध्यादेश ल्याउने पटक पटकको कसरतले नेपाली जनताले विभिन्न संघर्षबाट प्राप्त गरेका ऐतिहासिक उपलब्धि खोसिनेसम्मको परिस्थिति देखा परिरहेको जनाएको छ। 'लोकतन्त्रको सुन्दरता नै फरक मत र विविधताको सम्मान हो । यो वा त्यो बहानामा निरङ्कुशता, स्वेच्छाचारिता र तानाशाही सिर्जना गर्ने सरकारका उपर्युक्त कदमको हामी विरोध गर्दछौं,' वक्तव्यमा भनिएको छ। त्यस्तै शान्ति प्रक्रियाका बाँकी कामसँग सम्बन्धित बेपत्ता नागरिकको छानबिन र सत्य निरूपण तथा मेलमिलाप आयोग गठनको प्रक्रिया अवरुद्ध पारिएको विपक्षीको आरोप छ। उक्त प्रक्रियालाई अविलम्ब अघि बढाई पीडितहरूलाई न्याय दिन उनीहरूले सरकारको ध्यानाकर्षण गराएको छ। सरकारलाई खराब नजिर बस्ने गरी बिना आधार संवैधानिक परिषदमा शक्ति सन्तुलन खलबल्याउने दुष्प्रयास नगर्न समेत चेतावनी दिइएको छ। 'संसदीय प्रणालीमा बहुमतले अल्पमतको कदर गर्नुपर्छ। सरकार टिकाउन बहुमत छ भन्दै राज्यका निकायहरूलाई आफू अनुकूल दुरूपयोग गर्ने, संसद छल्ने र राजनीतिक निर्णय तथा काम कारवाहीहरू पूर्वाग्रही ढङ्गले गर्दै जाने प्रवृत्तिले अन्ततः लोकतन्त्र र विधिको शासनमाथि नै संकट ल्याउने हाम्रो ठहर छ। तसर्थ, हामी प्रतिपक्षी राजनीतिक दलहरु संसदको मर्यादा र गरिमाको सम्मान गर्दै तत्काल संसदको हिउँदे अधिवेशन आह्वान गर्न सरकारसमक्ष माग गर्दछौं । सरकारले तत्काल हिउँदे अधिवेशन आह्वानको प्रक्रिया थालनी नगरे विशेष अधिवेशनको माग गर्ने जानकारी दिदै स्वेच्छाचारी र जनविरोधी काम निरन्तर जारी राखेमा हामी कडा संघर्षमा उत्रिने चेतावनी समेत दिन चाहन्छौं,' वक्तव्यमा भनिएको छ। वक्तव्यमा माओवादी केन्द्रबाट अध्यक्ष पुष्पकमल दाहाल, नेकपा एकीकृत समाजवादीबाट अध्यक्ष माधवकुमार नेपाल, राष्ट्रिय स्वतन्त्र पार्टीबाट कार्यवाहक सभापति डीपी अर्याल, राष्ट्रिय प्रजातन्त्र पार्टीबाट अध्यक्ष राजेन्द्र लिङ्देन, नेसपा अध्यक्ष महेन्द्र राय यादव, आजपा सह अध्यक्ष तिलक थापामागर र रामजो अध्यक्ष दुर्गा पौडेलले हस्ताक्षर गरेका छन्।"
सरकार पूर्णरूपमा असफल भइसक्यो : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले वर्तमान सरकार पूर्णरूपमा असफल भइसकेको बताएका छन्। शुक्रबार संसद भवन बानेश्वरमा बसेको विपक्षी दलको बैठकपछि सञ्चारकर्मीसँग कुरा गर्दै अध्यक्ष नेपालले सरकारले अलोकतान्त्रिक काम गरेको भन्दै वर्तमान सरकार पूर्णरूपमा असफल भइसकेको टिप्पणी गरे। संविधान संशोधनका लागि भन्दै रातारात सरकार परिवर्तन गर्ने र अहिले २०८७ मा मात्रै संशोधन हुन्छ भन्ने अभिव्यक्तिको प्रधानमन्त्रीले जवाफ दिनुपर्ने उनले बताए। उनले संविधान संशोधनका लागि मात्रै २०८७ सम्म प्रधानमन्त्री केपी ओलीलाई टिकाउन नसकिने स्पष्ट पारे। अध्यक्ष नेपालले सरकार परिवर्तन मुख्य चासोको विषय नभएको र आफूहरूले जनताको चासोलाई उजागर गर्नमात्र खोजेको बताए। सरकारले सदनलाई बेवास्ता गरी मनपरी ढंगले आग्रह पूर्वाग्रहका साथ चल्न थाले सडक र सदनबाट सशक्त संघर्ष गर्ने उनले बताए। उनले विपक्षी दलले जनता र राष्ट्रलाई केन्द्रबिन्दुमा राखेर अघि बढ्ने र सरकारको गलत कामको जनतामाझ नांगेझार बनाउने धारणा राखे।
सामाजिक सुरक्षाको न्यायोचित वितरणका लागि परिचयपत्र आवश्यक छ : गृहमन्त्री लेखक,"काठमाडौं : गृहमन्त्री रमेश लेखकले सरल र सहज सेवा प्रवाह, सुशासन, अपराध नियन्त्रण र सामाजिक सुरक्षाको न्यायोचित वितरणका लागि राष्ट्रिय परिचयपत्र आवश्यक भएको बताएका छन्। शुक्रबार सिंहदरबारस्थित प्रतिनिधिसभा, राज्यव्यवस्था तथा सुशासन समितिको बोल्दै गृहमन्त्री लेखकले सम्पत्ति शुद्धीकरणसम्बन्धी राष्ट्रिय तथा अन्तर्राष्ट्रिय प्रतिबद्धताको प्रभावकारी कार्यान्वयन गर्न पनि राष्ट्रिय परिचयपत्र अनिवार्य भएको औंल्याए। 'राष्ट्रिय परिचयपत्रमा समावेश गरिएका नागरिकका जैविक तथा व्यक्तिगत विवरणको सुरक्षाप्रति सरकार गम्भीर र संवेदनशील छ। नागरिकको व्यक्तिगत विवरण राज्यसँग हुनुपर्छ, तर त्यसको दुरुपयोग हुन दिँदैनौं,' उनले भने। तथ्यांक सुरक्षामा सरकारले यथेष्ट ध्यान दिने मन्त्री लेखकको भनाइ छ। विश्वका विभिन्न मुलुकमा राष्ट्रिय परिचयपत्र प्रचलनमा रहेको उल्लेख गर्दै मन्त्री लेखकले विभिन्न निकायका छुट्टाछुट्टै प्रकृतिका कार्ड बोक्नुपर्ने झन्झट अन्त्य गर्न पनि राष्ट्रिय परिचयपत्र आवश्यक भएको बताए। 'राष्ट्रिय परिचयपत्र अनिवार्य नगरे वितरण हुँदैन। अनिवार्य गर्दा कतिपयलाई दुःख पनि भएको छ,' उनले भने, 'परिचयपत्रका लागि राज्यले यति ठूलो लगानी गरेको छ। नागरिकलाई पर्ने सास्ती कम गरेर प्रयोग अनिवार्य गर्दै लैजानुपर्छ।' मन्त्री लेखकले ज्येष्ठ नागरिक, बालबालिका, अपाङ्गता भएका तथा अशक्त व्यक्तिका हकमा राष्ट्रिय परिचयपत्र अनिवार्य नगरिएको स्पष्ट पारे। उनले राष्ट्रिय परिचयपत्रको विवरण संकलन, प्रशोधन र छपाईसम्बन्धी कार्य तथा तथ्याङ्कको सुरक्षा र भण्डारणको अवलोकन गरी आमनागरिकलाई यसप्रति आश्वस्त पार्ने भूमिका निर्वाह गर्न सांसदहरूलाई आग्रह गरे। गृह मन्त्रालयका सचिव गोकर्णमणि दुवाडीले राष्ट्रिय परिचयपत्रका लागि विवरण दिन सुरुआती चरणमा केही झन्झट भए पनि यसको निर्माणपश्चात सेवा लिनका लागि निकै सहज हुने बताए। राष्ट्रिय परिचयपत्र तथा पञ्जीकरण विभागका महानिर्देशक युवराज कट्टेलले राष्ट्रिय परिचयपत्र प्रणालीमा रहेका नागरिकको जैविक तथा व्यक्तिगत विवरणको सुरक्षामा ध्यान दिइएको बताए।"
माधव नेपालबाहेक एकीकृत समाजवादीका सबै नेतालाई स्वागत गर्छौं : एमाले महासचिव,"काठमाडौं : नेकपा एमालेका महासचिव शंकर पोखरेलले माधव नेपालबाहेक एकीकृत समाजवादीका सबै नेतालाई एमालेमा स्वागत गर्ने बताएका छन्। प्रेस संगठनका अध्यक्ष विश्वमणि सुवेदीसहितका पत्रकारलाई शुक्रबार प्रेस चौतारी नेपालमा भित्र्याउँदै पोखरेलले माधव नेपालले एमाले फुटाएर माधव नेपालले ठूलो गल्ती गरेको भन्दै उनका लागि एमालेको ढोका खुला नभएको बताए। माधव नेपालले एमालेबाट अलगिएर जीवनको सबैभन्दा ठूलो भुल गरेको समेत उनले बताए। नेतृत्वले जनताको भावनालाई बुझ्न नसक्दा बेला बखतमा दुर्घटना हुने गरेको उनको भनाइ । त्यही दुर्घटनामा माधव नेपाल पनि परेको पोखरेलले स्पष्ट पारे। एमालेभित्र लामो जीवन बिताएका र योगदान गरेका नेता कार्यकर्ताले आफ्नो भविष्य सुरक्षित गर्ने हो भने समाजवादीमा अलमलिन नहुने उनको भनाइ छ। उनले सरकारले दल विभाजनको अध्यादेश ल्याउला र आफ्नो पार्टी सकिएला भन्ने चिन्ता माधव नेपाललाई भएको बताए। महासचिव पोखरेलले देशका पक्षमा उभिएको कारण केपी ओलीमाथि आक्रमण भएको र ओलीमाथिको आक्रमण मुलुकमाथिको आक्रमण भएको तर्क गरे। कार्यक्रममा एकीकृत समाजवादीको जनवर्गीय संगठन समाजवादी प्रेस संगठनका अध्यक्ष विश्वमणि सुवेदीसँगै संगठनका उपाध्यक्ष सविन शर्मा, महासचिव रामकुमार एलन, सचिव नेपोलियन चेपाङ, कोषाध्यक्ष कृपा भण्डारीलगायत केही केन्द्रीय सदस्यहरू प्रेस चौतारीमा फर्किएका थिए।"
फलामखानी र मल कारखाना स्वदेशमै स्थापना हुँदैछ : प्रधानमन्त्री,"काठमाडौं : प्रधानमन्त्री केपी शर्मा ओलीले जनतालाई सेवा दिन र विकासको गति दिन विभिन्न कानुनमा संशोधनका लागि अध्यादेश ल्याएको बताएका छन्। शुक्रबार काठमाडौंमा स्वतन्त्र ऊर्जा उत्पादकहरूको संस्था, नेपाल (इप्पान)को रजत जयन्ती समारोहलाई सम्बोधन गर्दै प्रधानमन्त्री ओलीले आगामी १५ दिनपछि हुने संसद्को अधिवेशनमा पेस गरी दुई महिनाभित्र पारित गर्ने बताए। उनले मुलुकलाई समृद्धितर्फ अघि बढाउनका लागि आवश्यक कानुनीलगायतका अन्य पूर्वाधारका कामलाई प्राथमिकतामा राखेको बताए। उनले बन्द भएका उद्योगलाई नयाँ ढाँचामा सञ्चालनको तयारी भइरहेको बताए। स्वदेशमै फलामखानी र मल कारखानाजस्ता ठूला उद्योगको स्थापना हुने क्रममा रहेकाले उत्पादित ऊर्जाको खपतको चिन्ता लिइरहनु नपर्ने उनको भनाइ छ। ग्रिन हाइड्रोजन इनर्जी उत्पादन गर्न पनि अनुसन्धान भइरहेको उल्लेख गर्दै प्रधानमन्त्री ओलीले ऊर्जा क्षेत्रमा नयाँ नयाँ सम्भावनाको खोजी गर्नुपर्ने बताए। देशलाई आधुनिकीकरण र विकास गर्दै अध्याँरोबाट उज्यालोमा लाने प्रयासमा लागेका ऊर्जा उत्पादकहरूको योगदान महत्त्वपूर्ण रहेको उनको भनाइ छ। प्रधानमन्त्री ओलीले ऊर्जा क्षेत्रमा सरकारको लगानीका साथै निजी क्षेत्र र वैदेशिक क्षेत्रको लगानीलाई पनि उत्तिकै महत्त्व दिइएको बताए। उनले अदालतबाट हुने कुनै फैसलाले चिन्तित हुनु नपर्ने भन्दै र त्रुटिपूर्ण कानुनीहरूको उपचार खोजिने बताए। कार्यक्रममा ऊर्जा, जलस्रोत तथा सिंचाइ मन्त्री दीपक खड्काले जलस्रोत क्षेत्रमा ढुक्क भएर लगानी गर्न आग्रह गरे। मुलुकमा अधिकतम विद्युत उत्पादन गरी स्वदेशमा खपत गर्ने र बाँकी विद्युत बिक्री गर्दै मुलुकलाई समृद्ध बनाउने उनले बताएका थिए।"
सरकारले दुई अर्ब बराबरको सम्पत्ति जफत गर्दै,"काठमाडौं : सरकारले दुई अर्ब बराबरको सम्पत्ति जफत गर्ने भएको छ। भ्रष्टाचारबाट आर्जन गरेको सम्पत्ति सरकारका नाममा फिर्ता ल्याउन गृह मन्त्रालय सक्रिय बनेको हो। सर्वोच्च अदालतबाट जफत हुने भनेर फैसला भएका घरजग्गा सरकारको नाममा ल्याउने प्रस्ताव गृह मन्त्रालयमार्फत मन्त्रिपरिषद् पठाइएको कसूरजन्य सम्पत्ति व्यवस्थापन विभागका महानिर्देशक सुरेश पन्थीले जानकारी दिए। 'पाँच जना पूर्वप्रशासक र आपराधिक गतिविधिबाट एक भारतीले नेपालमा खरिद गरेको घरजग्गा जफतका लागि प्रस्ताव पठाइएको छ। हामीले अदालतबाट सोसम्बन्धी भएका फैसलाको लगत संकलनका लागि शाखा अधिकृतको नेतृत्वमा पाँच वटा समूह बनाएर खटाएका छौं,' महानिर्देशक पन्थीले भने। उनले सम्पत्ति जफतसम्बन्धी विभिन्न अदालतबाट तीन हजार पाँच सय फैसला भएको जानकारी दिए। महानिर्देशक पन्थीले दुई अर्ब बराबरको सम्पत्ति जफतको तयारीमा रहेको बताए। पहिलो चरणमा पाँच पूर्वप्रशासकको काठमाडौं उपत्यकाका विभिन्न स्थानमा भ्रष्टाचारबाट आर्जन गरेको सम्पत्ति जफतको प्रक्रिया अघि बढाइएको बताए। अदालतबाट फैसला भइ जफत गर्नुपर्ने घरजग्गा लामो समयदेखि कसूरदारहरूले नै प्रयोग गर्दै आएको अवस्थामा मन्त्रालयले जफत गर्ने कार्यलाई सक्रियताका साथ अघि बढाएको गृहमन्त्रालयले जनाएको छ। कसुरजन्य सम्पत्ति जफतसम्बन्धी ऐनअनुसार सर्वोच्चबाट फैसला भएअनुसारका घरजग्गा जफत गरी सरकारको नाममा ल्याउने कार्य तीव्र गतिमा बघि बढाइने महानिर्देशक पन्थीको भनाइ छ। कसूरजन्य सम्पत्ति व्यवस्थापन विभागका अनुसार पुर्वप्रशासक, कर्मचारी तथा परिवारका सदस्यहरू, आमोनन्द मिश्र, सरस्वती ढुङ्गाना, मुरारी बहादुर कार्की, केशरजंग खड्का र रामात्रा चर्तुबेदीको काठमाडौं उपत्यकाका विभिन्न स्थानमा रहेको घरजग्गा जफत गर्ने प्रक्रिया मन्त्रिपरिषद्मा पुगेको हो। त्यस्तै आपराधिक गतिविधिबाट एक भारतीयले नेपालमा खरिद गरेको घरजग्गा पनि जफतका लागि मन्त्रिपरिषद्मा प्रस्ताप पेस भएको छ। विगतमा अपराधिक गतिविधिमा संलग्न भारतको असाम राज्यका निरञ्जन होजाईले नेपाली महिलाको नाममा काठमाडौंमा राखेको जग्गा र घर जफतका लागि गृह मन्त्रालयले अघि बढेको हो। डेढ वर्षअघि कसुरजन्य सम्पत्ति व्यवस्थापन विभागले सो घर खाली गराए पनि सरकारको नाममा आउन नसकेको महानिर्देशक पन्थीले बताए। 'होजाईसँग विवाह गरेकी सरिता गिरीको नाममा सो घरजग्गा छ। होजाईले नेपालमा निर्मल राईको नाममा नागरिकता लिई आफ्नो पहिचान लुकाएर आतंकवादअपराधिक गतिविधिको पैसा ल्याएका थिए। सिन्धुपाल्चोककी सरितासँग बिहे गरी उनी र उनको परिवारको नाममा सम्पत्ति लुकाएको अनुसन्धानमा भेटिएपछि मुद्दा दायर भएको थियो,' उनले भने। कसूरजन्य सम्पत्तिको जफतको कामलाई तीव्रता दिइने बताउँदै विभागका महानिर्देशक पन्थीले केही कसुरजन्य सम्पत्ति जफतका लागि प्रक्रिया अघि बढिसकेको जानकारीसमेत दिए। 'जफतको ठहर भएका घरजग्गा लिलामी गर्ने वा सरकारको नाममा ल्याउने दुवै विकल्प कानुनले दिएको छ। भ्रष्टाचारसम्बन्धी मुद्दामा जफत गर्न लागिएका घरजग्गा भने सरकारको नाममा ल्याएर सरकारी प्रयोजनमा प्रयोग गरिनेछ,' उनले भने।"
"विपक्षी दलको बैठक बस्दै, आजै संयुक्त पत्रकार सम्मेलन","काठमाडौं : विपक्षी दलहरूको बैठक आज बस्ने भएको छ। बैठक शुक्रबार दिउँसो २ बजेका लागि तय भएको छ। बैठकपछि विपक्षी दलले आजै नयाँ बानेश्वरस्थित संसद् भवनको ल्होल्से हलमा पत्रकार सम्मेलनको आयोजना गर्ने माओवादी केन्द्रका अध्यक्ष पुष्पकमल दाहाल 'प्रचण्ड'को सचिवालयले जनाएको छ। यसअघि गत बिहीबार माओवादी केन्द्रका अध्यक्ष 'प्रचण्ड'को आह्वानमा सिंहदरबारमा विपक्षी दलको बैठक बसेको थियो।बैठकले माओवादी केन्द्रका उपमहासचिव वर्षमान पुन र नेकपा एकीकृत समाजवादीका नेता बेदुराम भुसाल सम्मिलित दुई सदस्यीय कार्यदल बनाएर विपक्षीहरूको साझा धारणाको ड्राफ्ट तयार गर्न जिम्मेवारी दिएको थियो। सोही कार्यदलले तयार पारेको विपक्षीको साझा धारणालाई आज सार्वजनिक गर्न पत्रकार सम्मेलन गर्न लागिएको हो। बैठकले सरकारले ल्याएको अध्यादेशको विरोधमा उत्रिने र संसद् बैठक आश्वानका लागि दबाब दिने निर्णय गरेको थियो। यस्तै बैठकले संसद अधिवेशन बोलाउन आलटाल गरेको,संसद अधिवेशन नबोलाएर अध्यादेश जारी गरेको,दलसम्बन्धी विधेयकमा साना दलको आवाज कमजोर पार्ने षडयन्त्र भएको निष्कर्ष निकाल्दै सत्ता पक्षमा रहेका साना दलहरूको साथ लिएर सरकारविरुद्ध संयुक्त मोर्चाबन्दीमा जाने निर्णय गरेको थियो।"
"सहमतिमै अध्यादेश, सहमतिअनुसार काम गर्न मन्त्रीलाई निर्देशन","काठमाडौं : सत्तासीन कांग्रेस सभापति शेरबहादुर देउवाले सत्ता गठबन्धनमा कुनै समस्या नभएको भन्दै दुई दलको सहमतिअनुसार काम गर्न मन्त्रीलाई निर्देशन दिएका छन्। संघीय सरकारमा सहभागी कांग्रेस पार्टीका १२ मन्त्रीसँग बिहीबार छलफल गर्दै सभापति देउवाले यस्तो निर्देशन दिएका हुन्। देउवा निवास बूढानीलकण्ठमा कांग्रेस संसदीय दल कार्यसमिति र मन्त्रीहरूको संयुक्त बैठक बसेको थियो। उक्त अवसरमा देउवाले प्रधानमन्त्री केपी शर्मा ओलीसँग कुनै समस्या नभएको स्पष्ट गरेका हुन्। दुई ठूला दल मिलेर सरकार बनेको छ। एमाले र कांग्रेसको सहमतिमा अघि बढ्ने हो, सभापति देउवाको भनाइ उद्धृत गर्दै गृहमन्त्री रमेश लेखकले भने, सरकारमा कुनै समस्या छैन। मुलुकमा सुशासन र आर्थिक समृद्धि गर्ने हो। यसमा केन्द्रित भएर काम गर्नुस्। सरकारमा कुनै बाधा व्यवधान अप्ठ्याराहरू छैनन्। आआफ्नो मन्त्रालयमा थप राम्रो काम कसरी गर्ने भन्नेबारे मन्त्रीहरूले सभापति देउवालाई ब्रिफिङ गरेका थिए। उनीहरूले दुई दलबीच भएको सातबुँदे सहमतिमा आधारित भई सेवा प्रवाहको क्षेत्रमा सुशासन कायम गर्ने प्रतिबद्धता जनाएका थिए। कांग्रेस संस्थापन इतर पक्षका नेता डा शेखर कोइराला र संस्थापन पक्षकै केही नेताहरूले सरकारका कामकारबाहीप्रति असन्तुष्टि व्यक्त गरिरहेका बेला देउवाले भने गठबन्धनमा कुनै समस्या नभएको मन्त्रीहरूलाई जानकारी गराएका हुन्। सहमतिमै अध्यादेश बैठकमा कांग्रेस महामन्त्री गगन थापाले सहमतिमा अध्यादेशहरू जारी भएकाले त्यसको चर्चापरिचर्चा गर्न आवश्यक नभएको जानकारी मन्त्रीहरूलाई गराएका थिए। हामीसँग छलफल नै गरेर अध्यादेश ल्याइएकाले महामन्त्रीज्यूले यसबारे चर्चा, परिचर्चा गर्न आवश्यक छैन भन्नुभयो, बैठकपछि मन्त्री चौधरीले भने। विपक्षी दलहरूले भने संसद् छलेर पाँच वटा अध्यादेश जारी भएको भन्दै विरोध गरिरहेका छन। पुस २६ को मन्त्रिपरिषद् बैठकले पाँच वटा अध्यादेश राष्ट्रपति रामचन्द्र पौडेलसमक्ष सिफारिस गरेको थियो। सुशासन प्रवद्र्धन तथा सार्वजनिक सेवा प्रवाहसम्बन्धी केही नेपाल ऐनलाई संशोधन गर्ने बनेको अध्यादेश, आर्थिक तथा व्यावसायिक वातावरण सुधार र लगानी अभिवृद्धिसम्बन्धी केही नेपाल ऐनलाई संशोधन गर्न बनेको अध्यादेश, आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, निजीकरण ऐन, २०५० लाई संशोधन गर्न बनेको अध्यादेश र भूमिसम्बन्धी केही नेपाल ऐनलाई संशोधन गर्न बनेको अध्यादेश राष्ट्रपतिबाट जारी भएका छन्। २ दिन जनताका गुनासो सुन्न निर्देशन मन्त्रीहरूसँगको छलफलपछि संसदीय दल केन्द्रीय कार्य सम्पादन समितिले पार्टीबाट मन्त्री बनेकाहरूलाई पाँच दिन मन्त्रालयको काम गर्न र बाँकी दुई दिन जनताको गुनासो सुन्न निर्देशन दिएको छ। प्रमुख सचेतक श्यामकुमार घिमिरेका अनुसार दुई दिन पार्टीका नेताकार्यकर्ताहरूसँग पार्टी कार्यालयमा भेटेर जनताका आवाज सुन्ने र पाँच दिन मन्त्रालयको काममा लाग्न निर्देशन दिइएको हो। हप्तामा दुई निश्चित दिन खुला भेटघाट गर्ने, मन्त्रीहरूले, घिमिरेले भने, आलोपालो सिस्टमबाट हप्तामा दुई दिन पार्टीबीचमा गएर भेटघाट गर्ने। कार्यकताहरूसँग भेट्ने, नागरिकको गुनासो सुन्ने। सुझाव लिने। बाँकी पाँच दिन मन्त्रालयको काममा केन्द्रित हुने। प्रमुख सचेतक घिमिरेले सांसदहरूको चासो, सुझाव र अपेक्षालाई छलफलमार्फत संसदीय दल कार्यसमिति र मन्त्रालयहरूबीच समन्वय गर्ने निर्णय भएको बताए। सरकारमा सहभागी १० जना मन्त्री र दुई जना राज्यमन्त्रीसँग सरकारका सबै पक्षमा घनिभुत छलफल भएको बैठकमा सहभागी एक पदाधिकारीले जानकारी दिए। सरकारका विषयमा विभिन्न तर्कहरू बाहिर उठिरहेकाले सभापतिजीले यो विषयमा बोल्न खोजी राख्नुभएको थियो, ती पदाधिकारीले भने, मन्त्रीहरूलाई काम गर्न के कस्तो सहजअसहज छ भनेर पनि बैठक राखिएको हो। गठबन्धनभित्र केही समस्या छैन। तपाईंहरूले नतिजा राम्रो दिने र कांग्रेसप्रति सकारात्मक प्रभाव पर्ने ढंगले काम गर्नुहोस् भनेर सभापतिजीले भन्नुभएको छ। कांग्रेस प्रवक्ता डाप्रकाशशरण महतका अनुसार पार्टी पदाधिकारी, संसदीय दल कार्यसमिति र मन्त्रीहरूबीच छलफल गरी सरकारका कामकारबाहीलाई प्रभावकारी बनाउन छलफल राखिएको हो। मन्त्री र राज्यमन्त्रीहरूसँग अहिलेसम्म गरेका कामकाज, कार्यमूलक योजना र पार्टीसँगको समन्वयलगायतका विषयमा बैठकमा छलफल भएको महतले बताए। बूढानीलकण्ठमा बिहान साढे ८ बजेदेखि भएको बैठकमा मन्त्रीहरूको कामकाज र झेल्नु परेका समस्याबारे छलफल भएको थियो। अब केके काम गर्ने ? कसरी प्रभावकारी रूपमा अगाडि जाने ? झन्डै दुई तिहाइको गठबन्धन सरकारको स्पिरिटअनुसार जनतालाई डेलिभरि दिनुपर्ने कुराहरू दिनुहोस्, सभापति देउवाले बैठकको सुरुमा भनेका थिए। सोचेअनुसार दु्रत गतिमा काम गर्न नसकेको भन्दै मन्त्रीहरूले पनि समस्या राखेको एक मन्त्रीले बताए।"
हत्या गरेको आरोपमा एकजना पक्राउ,रूपन्देही : हत्या गरेको आरोपमा एकजना पक्राउ परेका छन्। सियारी गाउँपालिका७ हिरागंजस्थित न्यू कामना इँटा उद्योगमा काम गरी बस्ने भारत गोरखपुर जगल६ घर भएका ४० वर्षीय निष्ठुरी केवटको हत्या गरेको अभियोगमा सियारी गाउँपालिका६ वर्दहवाका २४ वर्षीय कृष्ण केवटलाई बिहीबार राति प्रहरीले पक्राउ गरेको छ। उनीहरू बीच एकआपसमा झगडा भई कुटपिट हुँदा गम्भीर घाइते भएका निष्ठुरीको लुम्बिनी प्रादेशिक अस्पताल बुटवलमा उपचारका क्रममा मृत्यु भएको भन्ने खबर प्राप्त हुनासाथ इलाका प्रहरी कार्यालय छपियाबाट खटिएको प्रहरीले उनलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
हिमपातपछि सेतो घुम्टोमा राराकी अप्सरा,"मुगु : लामो समयदेखि हिमपात नभएर हिमालहरू काला र नाङ्गा देखिएका थिए । हेर्दा उराठ लाग्थ्यो। बिहीबार बिहानबाट जिल्लाको उच्च हिमाली क्षेत्रमा हिमपात भएपछि काला हिमालहरू सेताम्मे देखिएका छन्। सरदरमुका असापासका क्षेत्रमा सामान्य वर्षा भएको छ। योभन्दा अगाडि दुईपटक हिमपात भएको थियो। । तर, बाक्लो हिमपात हुन सकेको थिएन । बिहीबार बिहानदेखि रारा क्षेत्रमा ६ इन्च भन्दा माथि हिमपात भएको छ। बिहीबारको हिमपातले नांगा र काला हिमाल सेताम्मे देखिएका छन् भने रारा पनि सेतो घुम्टो ओढेकी अप्सराजस्तै देखिएको छ । बाक्लो हिमपात नभए पनि काला हिमालहरू सेता देखिएका छन्। २ हजार ९ सय ९० मिटर उचाईमा रहेको रारा ताललगायत जिल्लाका उच्च हिमाली क्षेत्रमा हिमपात भएको हो।"
प्रत्येक घरमा धारा,नुवाकोट : लामो समयदेखि पिउने पानीको समस्यामा रहेका नुवाकोटको दक्षिणी भेगमा रहेको काप्रेका सर्वसाधारणको समस्या समाधान भएको छ। नुवाकोटको तारकेश्वर गाउँपालिका५ काप्रेको एकसय ११ घरमा धारा निर्माण गरिएको हो। निर्माण गरिएको धाराको उद्घाटन गरिएको छ। तारकेश्वर गापा अध्यक्ष शिव अधिकारीले एक घर एक धारा अभियान अन्तर्गत निर्मित धाराको उद्घाटन गरेका हुन्। तारकेश्वर गापाको सहजीकरणमा एक घर एक धारा कार्यक्रम अन्तर्गत माथिल्लो काप्रेका ६८ र तल्लो काप्रेका ४३ गरी १११ घरमा निर्माण गरिएको खानेपानी धाराको निर्माण सम्पन्न गरी उद्घाटन गरिएको हो। गाउँपालिकाका अध्यक्ष अधिकारीले पिउने पानीको समस्या भोगिरहेका काप्रेवासीको सहजताका लागि प्रत्येक घरमा धारा निर्माण गरिएको बताए।
नेपाली वायुसेवामाथि लगाएको प्रतिबन्ध फुकुवा गर्न ईयूलाई आग्रह,काठमाडौं : संस्कृति पर्यटन तथा नागरिक उड्डयनमन्त्री बद्रीप्रसाद पाण्डेले युरोपेली युनियन (ईयू) को आकाशमा नेपाली एयरलाइन्सको हवाई उडानमाथि लगाइएको प्रतिबन्ध फुकुवा गर्न आग्रह गरेका छन्। नेपालका लागि ईयूका राजदूत भेरोनिक लोरेन्जोसहितको प्रतिनिधिमण्डलसँग आज मन्त्रालयमा भएको भेटघाटका क्रममा मन्त्री पाण्डेले ईयूको आकाशमा नेपाली एयरलाइन्समाथि लगाइएको प्रतिबन्ध चाँडै फुकुवा गरेर सहयोग गरिदिन अनुरोध गरेका हुन्। पर्यटनमन्त्री पाण्डेले नेपाल र ईयूबीच पहिलेदेखि कूटनीतिक सम्बन्ध रहेको स्मरण गराउँदै नेपाल र ईयूबीच साझेदारी रहेको उल्लेख गरे। उनले नेपाल र ईयूबीच करिब पाँच दशकअघि कूटनीति सम्बन्ध स्थापना भएदेखि घनिष्ट सम्बन्ध रहेको र ईयू नेपालको प्रमुख विकास साझेदारको रुपमा रहेकोप्रति कृतज्ञता प्रकट गरे। राजदूत भेरोनिक लोरेन्जोले ईयूको लगाएको हवाई प्रतिबन्धले नेपाली पर्यटनका क्षेत्रमा परेको असरको बारेमा जानकार रहेको उल्लेख गर्दे नेपालले प्राविधिक रुपमा सक्षम बन्नुपर्नेमा जोड दिए। उनले फ्रान्सको एयरबस कम्पनीले नेपाली नागरिक उड्डयन क्षेत्रमा सहयोग गर्न तयार रहेको बताए।
भक्तपुरको मनोहरा खोला किनारमा शव फेला,"भक्तपुर : भक्तपुरको मनोहरा खोला किनारमा शव फेला परेको छ। भक्तपुरको मध्यपुर थिमि नगरपालिका१ स्थित बीपी आँखा अस्पताल नजिक मनोहरा खोला बगरमा पुरुषको शव फेला परेको हो। फेला परेको शव सुनसरीको भोक्राहा नरसिंह गाउँपालिका४ घर भई हाल भक्तपुरको मध्यपुर थिमि नगरपालिका२ सानोठिमी बस्ने ४५ वर्षीय लेल्का उराउको रहेको भक्तपुर जिल्ला प्रहरी परिसरले जनाएको छ। परिसरका सूचना अधिकारी तथा डीएसपी ढुण्डीराज न्यौपानेका अनुसार उनका १८ वर्षीय छोरा समीर उराउले शवको पहिचान गरेका थिए। प्रहरी परिसर भक्तपुरका अनुसार शव सनाखत भएपछि चाँगुनारायण नगरपालिका२, दुवाकोट स्थित काठमाडौं मेडिकल अस्पतालमा पोस्टमार्टमका लागि लगिएको छ।"
"रुखले च्यापेर एक जनाको मृत्यु, एकजना घाइते",त्रिवेणी (रुकुम पश्चिम) : रुकुम पश्चिमको आठबिसकोट नगरपालिकामा रुखले च्यापेर एक जनाको मृत्यु भएको छ भने एक जना घाइते भएका छन्। घर निर्माणमा प्रयोग हुने रुख काट्न गएको बेला रुखले च्यापेर आज आठबिसकोट१० झिन्चौरका ५१ वर्षीय वीरबहादुर शाहीको मृत्यु भएको वडाध्यक्ष गणेशकुमार शाहले बताए। शाहीको घटनास्थलमै मृत्यु भएको हो। उनले सोही वडाका ३५ वर्षीय प्रेमराज कुसारी घाइते भएका बताउँदै घाइतेको आठबिसकोट नगर अस्पतालमा उपचार भइरहेको जानकारी दिए। कुसारी र शाही रुख काट्ने विद्युतीय उपकरण (आरा मेसिन) प्रयोग गरेर घरमा प्रयोग हुने दार बनाउन जंगल गएका थिए।
ट्रकको ठक्करबाट पैदलयात्रीको मृत्यु,धनुषा : ट्रकको ठक्करबाट पैदलयात्रीको मृत्यु भएको छ। जनकपुर उपमहानगरपालिका७ स्थित भमरपुराचोकदेखि वलुवा टोलतर्फ जाने सडकमा ना ६ ख ४५३७ नम्बरको ट्रकको ठक्करबाट महोत्तरीको महोत्तरी गाउँपालिका५ गौरीगामाका ६० वर्षीय सत्यनारायण साह तेलीको शुक्रबार बिहान घटनास्थलमै मृत्यु भएको हो। प्रहरीले ट्रक चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको जनाएको छ।
रुपन्देहीमा कुटपिटबाट भारतीय नागरिकको मृत्यु,भैरहवा : रुपन्देहीमा कुटपिटको कारणले एक भारतीय नागरिकको मृत्यु भएको छ । मृत्यु हुनेमा भारत गोरखपुरका ४० वर्षीय निष्ठुरी केवट रहेको प्रहरीले जनाएको छ । प्रहरीका अनुसार जिल्लाको सियारी गाउँपालिका७ हिरागंजस्थित न्यू कामना इँटा उद्योगमा परिवारसहित कार्यरत रहेका केवट र उद्योगमै ट्याक्टर चालकको रुपमा कार्यरत सियारी गाउँपालिका६ का १९ वर्षीय कृष्ण केवटबीच विवाद भइ कुटपिट भएको थियो । कृष्णले इँटाले हान्दा गम्भीर घाइते भएका निष्ठुरीको बुटवलस्थित लुम्बिनी प्रादेशिक अस्पतालमा उपचारको क्रममा बिहीवार राति मृत्यु भएको जिल्ला प्रहरी कार्यालय रुपन्देहीका डीएसपी एवम् सूचना अधिकारी सुरज कार्कीले बताए । आरोपी कृष्णलाई पक्राउ गरेर घटनाका सम्बन्धमा अनुसन्धान भइरहेको जिल्ला प्रहरी कार्यालय रूपन्देहीले जनाएको छ ।
निकुञ्ज र संरक्षण क्षेत्रमा विकास आयोजना सञ्चालन गर्न नपाइने,"काठमाडौं : सर्वोच्च अदालतले राष्ट्रिय निकुञ्ज, आरक्ष तथा संरक्षण क्षेत्रमा लगानी बोर्डबाट स्वीकृत भएका आयोजना वा राष्ट्रिय गौरवका आयोजना सञ्चालन गर्न पाउने व्यवस्था खारेज गरेको छ। प्रधानन्यायाधीश प्रकाशमान सिंह राउत र न्यायाधीशहरू सपना प्रधान मल्ल, कुमार रेग्मी, हरिप्रसाद फुयाल र मनोजकुमार शर्मा सम्मिलित संवैधानिक इजलासले राष्ट्रिय निकुञ्ज ऐनमा थप गरिएको दफा ५ क र दफा ६ (१ क) लाई अमान्य र बदर गरेको हो। यो आदेशमा न्यायाधीश मल्लले फरक दृष्टिकोणसहित समवर्तीय राय जनाएकी छिन्। अर्का न्यायाधीश फुयालले फरक राय दिएका छन्। अधिवक्ता दिलराज खनाललगायतले निकुञ्ज, आरक्ष र संरक्षित क्षेत्रभित्र पूर्वाधार निर्माण गर्न दिने गरी संशोधित ऐन बदर गर्न माग गर्दै रिट दायर गरेका थिए। सर्वोच्चले लगानी सहजीकरणसम्बन्धी केही केही नेपाल ऐनलाई संशोधन गर्ने ऐन, २०८१ को दफा ३ बमोजिम राष्ट्रिय निकुञ्ज तथा वन्यजन्तु संरक्षण ऐन, २०२९ मा थप गरिएको व्यवस्थाहरू प्रारम्भदेखि नै बदर गरेको हो। नेपालको संविधानको धारा ३० मा मौलिक हकको रूपमा रहेको संवैधानिक व्यवस्थाले स्वच्छ वातावरणको हकको सुनिश्चितता गरेको छ। भौतिक विकासको आवश्यकताले वातावरणमा अपूरणीय क्षति पुग्ने असमान भारलाई अनुमति प्रदान गरेको मान्न मिल्दैन, आदेशमा भनिएको छ, नेपालको संविधानको धारा ५१ मा उल्लेख गरिएका राज्यका नीतिहरूको परिपालना गर्नु राज्यको दायित्व रहने भनी नेपालको संविधानको धारा ५२ मा व्यवस्था गरिएको छ। संविधानको धारा ५१ (छ) ले प्राकृतिक साधन स्रोतको संरक्षण, संवर्द्धन र उपयोगसम्बन्धी नीतिले मूलतः प्रकृति, वातावरण र जैविक विविधताको संरक्षण र संवर्द्धनलाई उच्च प्राथमिकतामा राखेको छ।"
वरिष्ठ अधिवक्ता त्रिपाठीमाथि आक्रमण गरेको आरोपमा एकजना पक्राउ,काठमाडौं : वरिष्ठ अधिवक्ता दिनेश कुमार त्रिपाठीलाई आक्रमण गरेको आरोपमा एकजना पक्राउ परेका छन्। पक्राउ पर्नेमा दोलखाको तामाकोशी गाउँपालिका१ घर भई ललितपुरको महालक्ष्मी नगरपालिका५ टीकाथली बस्ने ४८ वर्षीय ललित कुमार केसी रहेका छन्। माघ २ गते बुधबार दिउँसो पौने ४ बजे काठमाडौं जिल्ला अदालतको दक्षिण गेट बाहिर सार्वजनिक सडक खण्डमा सर्वसाधारणहरूको भिड रहेको अवस्थामा वरिष्ठ अधिवक्ता त्रिपाठीमाथि आक्रमण भएको थियो। अदालतको दक्षिण गेट अगाडिको सडक खण्डमा जेबा क्रसिङबाट सडक पार गर्ने क्रममा उक्त भीडमा रहेका केही व्यक्तिहरूले हुलहुज्जत गरी आक्रमण गर्न खोजेकोमा तत्काल प्रहरी परिचालित भई वरिष्ठ अधिवक्ता त्रिपाठीलाई उद्धार गरी सुरक्षित स्थानमा राखेको थियो। आक्रमण गर्ने व्यक्तिहरूमध्ये केसीलाई पक्राउ गरिएको जिल्ला प्रहरी परिसर काठमाडौंका सूचना अधिकारी एवं प्रहरी उपरीक्षक नवराज अधिकारीले बताए। पक्राउ परेका केसीमाथि ज्यान मार्ने उद्योगमा काठमाडौं जिल्ला अदालतबाट म्याद थप गरी प्रहरी वृत्त सिंहदरबारबाट थप अनुसन्धान भइरहेको सूचना अधिकारी अधिकारीले बताए। घटनामा संलग्न अन्य व्यक्तिहरूको खोजी भइरहेको प्रहरीले जनाएको छ।
युके र दुबई पठाइदिने भन्दै ठगी गर्ने दुईजना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी युके र दुबई पठाइदिन्छु भन्दै रकम ठगी गरेको आरोपमा २ जनालाई प्रहरीले पक्राउ गरेको छ। पक्राउ पर्नेहरूमा तनहुँ बन्दिपुर गाउँपालिका२ घर भई काठमाडौं महानगरपालिका२६ बस्ने २३ वर्षीया सन्जिता गुरुङ र तनहुँ भिमाद नगरपालिका१ घर भई काठमाडौं महानगरपालिका६ बौद्ध बस्ने ५० वर्षीय रेशम राज लामिछाने रहेका छन्। पक्राउ मध्ये सन्जिताले युके पठाइदिन्छु भन्दै २ जना पीडितहरूबाट ६० लाख ८९ हजार रूपैयाँ र रेशम राजले दुबई पठाइदिन्छु भन्दै ११ जना पीडितहरूबाट २४ लाख रुपैयाँ लिई सम्पर्कबिहीन भएको भन्ने पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले सन्जितालाई काठमाडौं न्यूरोडबाट र रेशम राजलाई काठमाडौं बौद्धबाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।
झुम्लाबाङमा फलाम खानी उत्खनन् प्रयास,"रुकुमपूर्व : रुकुमपूर्वको भूमे गाउँपालिका३ झुम्लाबाङमा फलाम खानीको प्राविधिक अध्ययन गत वर्ष भएको थियो । खानी तथा भूगर्भ विभागका अनुसार झुम्लाबाङमा भूगर्भ विभागका भूगर्भविद् डा सनौक भण्डारी र सुजन देवकोटाको नेतृत्वमा गरिएको प्रारम्भिक अध्ययनले झुम्लाबाङमा धौवादीभन्दा ठूलो फलाम खानी रहेको पुष्टि गरेको थियो। बिहीबार पनि भूमे गाउँपालिका अध्यक्ष होम प्रकाश श्रेष्ठ,वडाध्यक्ष प्रशुराम बुढा मगर , अखिल क्रान्तिकारी रुकुमपूर्वका अध्यक्ष चन्द्र रसाइली, नेपाल पत्रकार महासंघ रुकुमपूर्वका उपाध्यक्ष बालाराम शेर्पाली, युवा तथा समाजसेवी,बुद्धिजिवीलगायत टिमले झुम्लाबाङका स्थानीय नागरिकसँग फलाम खानीका प्रतिनिधि र सरोकारवाला निकायसँग डीपीआर विषयमा छलफल गरेको छ । फलाम खानीको सम्भावित स्रोतका रूपमा चिनिएको यस क्षेत्रको खनिज स्रोतको प्राविधिक अध्ययन गर्न सरकार तथा विभिन्न संस्थाहरूले प्रयास गरेका छन्। प्रारम्भिक अनुसन्धान तथा नमूना परीक्षण काम अगाडि बढाएको खानी विभागका प्रतिनिधिले जानकारी दिएका छन् । झुम्लाबाङमा फलाम खानीको ठूलो सम्भावना रहेको प्रारम्भिक प्रतिवेदनले यश अघिनै देखाएको छ । प्राविधिक अध्ययनले खानी उत्खनन्,प्रशोधन र यसबाट उत्पादन गर्न सकिने फलामजन्य सामग्रीहरूका सम्भावनाहरू वातावरणीय प्रभाव,आर्थिक लाभ र स्थानीयका लागि रोजगारीको सिर्जना जस्ता पक्षहरू पनि मूल्यांकन गरिएको खानी तथा भूगर्भविद्का प्रतिनिधिले बताएका छन् । खानी विभागका अनुसार,झुम्लाबाङमा करिब २० करोड मेट्रिक टन फलाम रहेको प्रारम्भिक अनुमान छ । नेपालकै सबैभन्दा ठूलो फलाम खानीको रूपमा स्थापित गर्ने गरि राष्ट्रिय स्तरबाटै छलफल भइरहेको भूमे गाउँपालिका अध्यक्ष होमप्रकाश श्रेष्ठले बताए । अध्यक्ष श्रेष्ठले झुम्लाबाङमा रहेको फलाम खानीले रुकुम पूर्वमा मात्रै नभएर देशलाई नै आर्थिक रुपमा बलियो बनाउने विश्वास व्यक्त गरे । यता झुम्लाबाङका नागरिकलाई भने खानी उत्खनन्का कारण आफ्नो बसोबास नै उठिबास हुने हो कि भन्ने चिन्ताले सताएको छ । खानी उत्खनन् प्रक्रियामा स्थानीय समुदायको हित र पुनर्स्थापनालाई ध्यानमा राखेर सरकारले योजना बनाउनुपर्ने स्थानीयको माग रहेको ओम प्रकाश सुनारले बताए ।"
"नेपाली सेनाको अधिकृत हुँ भन्दै तीन लाख ठगी, एकजना पक्राउ",काठमाडौं : नेपाली सेनाको अधिकृत हुँ भन्दै ठगी गर्ने एकजना पक्राउ परेका छन्। पक्राउ पर्नेमा रामेछापको मन्थली नगरपालिका३ घर भई हाल भक्तपुरको मध्यपुर ठिमी नगरपालिका४ थिमीमा बस्ने ३० वर्षीय राजु कार्की रहेका छन्। काठमाडौं उपत्यका अपराध अनुसन्धान कार्यालयका अनुसार कार्कीले नेपाली सेनाको अधिकृत भएको बताउँदै जग्गा पास गराइदिने भनेर पीडितसँग ३ लाख रुपैयाँ लिएका थिए। रकम लिएर फरार भएपछि पीडितले प्रहरीमा उजुरी दिएका थिए। पक्राउ परेका उनलाई थप अनुसन्धान तथा कारबाहीका लागि जिल्ला प्रहरी परिसर जावलाखेल पठाइएको छ।
नेपाल प्रहरीको केन्द्रीय प्रवक्तामा डीआइजी आचार्य,काठमाडौं : नेपाल प्रहरीको केन्द्रीय प्रवक्तामा प्रहरी नायब महानिरीक्षक (डीआइजी) दिनेश कुमार आचार्य नियुक्त भएका छन्। नेपाल प्रहरी प्रधान कार्यालय प्रहरी महानिरीक्षकको सचिवालयमा रहेका उनलाई केन्द्रीय प्रवक्ताको जिम्मेवारी दिइएको हो। नेपाल प्रहरीद्वारा सम्पादित जनसरोकारका काम कारबाहीलाई यथार्थ तथा तथ्यगत रूपमा सञ्चार माध्यमहरूमा सम्प्रेषण गर्नका लागि प्रहरी नायव महानिरीक्षक दिनेश कुमार आचार्यलाई केन्द्रीय प्रहरी प्रवक्ता तोकिएको उक्त सचिवालयले शुक्रबार जनाएको छ।
