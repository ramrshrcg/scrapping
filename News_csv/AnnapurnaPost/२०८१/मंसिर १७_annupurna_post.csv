शीर्षक,विवरण
"कीर्तिपुर नगरपालिका माओवादी केन्द्र निरन्तर तेस्रो स्थानमा, कांग्रेसले बढायो मतान्तर","काठमाडौं : कीर्तिपुर नगरपालिका माओवादी केन्द्र निरन्तर तेस्रो स्थानमा रहेको छ। निर्वाचन आयोगका अनुसार हालसम्म मेयर पदका लागि भएको निर्वाचनमा नेपाली कांग्रेसका उम्मेदवार कृष्णमान डंगोलले निरन्तर अग्रता लिएका छन्। पछिल्लो मतपरिणाम अनुसार ४७६८ मत प्राप्त गरेका छन्। उनलाई नेपाल कम्युनिष्ट पार्टी (एमाले)का डा सुरेन्द्र मानन्धरले पछ्याइ रहेका छन्। मानन्धरले ३६६६ मत प्राप्त गरेका छन्। उनीहरुबीच ११०२ मतान्तर रहेको छ। यस्तै, नेकपा (माओवादी केन्द्र)का शिवशरण महर्जनले ३३२७ र स्वतन्त्र उम्मेदवार राजमान महर्जनले १७०५, कवि कुमार महर्जनले १२२१ र दिनेश कुमार अधिकारीले १०४३ मत ल्याएका छन्। प्रमुखका लागि भएको उपनिर्वाचनको मतगणना जारी छ ।"
"उपनिर्वाचन : ३७ स्थानको मतपरिणाम सार्वजनिक, कोकहाँ विजयी ?","काठमाडौं : आइतबार भएको स्थानीय तहको उपनिर्वाचनमा हालसम्म ३७ स्थानको मतगणनाको नतिजा सार्वजनिक भएको छ। निर्वाचन आयोगले हाल काठमाडौंको कीर्तिपुर नगरपालिकाका प्रमुख, हुम्लाको सर्केगाड गाउँपालिका उपाध्यक्ष, दोलखाको गौरीशंकर गाउँपालिकाका उपाध्यक्ष र उदयपुरको बेलका नगरपालिका९ को वडाध्यक्षको मतगणना जारी रहेको जनाएको छ। पछिल्लो मतगणनाअनुसार कीर्तिपुर नगरपालिकाको प्रमुखमा कांग्रेसका कृष्णमान डंगोल अगाडि रहेका छन्। उनलाई एमालेका सुरेन्द्र मानन्धरले पछ्याइ रहेका छन्। हुम्लाको सर्केगाड गाउँपालिकाको उपाध्यक्षमा नेकपा (माओवादी केन्द्र) का देवकी तिमल्सिनाले अग्रता कायम गरेकी छन्। उनलाई कांग्रेसका सविता बुढाले पछ्याइरहेकी छन्। दोलखाको गौरीशंकर गाउँपालिका उपाध्यक्षका उम्मेदवार एमालेका उमा लुङ्गेली मगर शेर्पाले अग्रता कायम गरेकी छन्। उनलाई माओवादी केन्द्रकी निम लेकी शेर्पाले पछ्याइरहेकी छन्। यता उदयपुरको बेलका नगरपालिका वडा नं ९ को मतगणना आज साँझ ५ बजेदेखि सुरु भएको छ। कहाँ को निर्वाचित ? रुकुम (पूर्व भाग) को पुथा उत्तरगङ्गा गाउँपालिकाको उपाध्यक्षमा माओवादी केन्द्रका नरपुर बुढा विजयी भएका छन्। उनले कांग्रेस केशकुमारी तुलाचनलेलाई पराजित गरेका हुन्। मोरङको ग्रामथान गाउँपालिकाको अध्यक्षमा माओवादी केन्द्रका नमोनारायण माझी विजयी भएका छन्। उनले कांग्रेसका बलराम सरदार थारुलाई पराजित गरेका हुन। दैलेखको महाबुँ गाउँपालिकाको अध्यक्षमा एमालेका जङ्गबहादुर शाही विजयी भएका छन्। उनले कांग्रेसका झलकबहादुर भण्डारीलाई पराजित गरेका हुन्। जाजरकोटको नलगाड नगरपालिकाको उपप्रमुखमा माओवादीका देवका लामिछाने विजयी भइन्। उनले कांग्रेसका इन्द्रा चन्द (सिंह) लाई पराजित गरिन्। बाजुराको स्वामीकार्तिक खापर गाउँपालिका उपाध्यक्षमा एमालेका सुलोचनाकुमारी भण्डारी विजयी भइन्। उनले कांग्रेसकी पुल्तीसरा शाहीलाई पराजित गरिन्। वडा अध्यक्षमा कोको निर्वाचित ? काठमाडौं महानगरपालिका१६ मा रास्वपाकी उम्मेदवार रोजिना श्रेष्ठ कीर्तिपुर नगरपालिका१ मा कांग्रेसका इच्छाकुमार महर्जन कीर्तिपुर नगरपालिका४ मा कांग्रेसका राजेन्द्र बानियाँ नुवाकोटको ककनी गाउँपालिका२ मा माओवादी केन्द्रका कृष्ण घिमिरे हेटौँडा उपमहानगरपालिका१२ को वडाध्यक्षमा कांग्रेसका अर्जुनप्रसाद तिवारी डोल्पाको त्रिपुरासुन्दरी नगरपालिका५ को वडाध्यक्षमा माओवादीका नरबहादुर झाँक्री कालिकोटको तिलागुफा नगरपालिका४ मा नेपाल मजदुर किसान पार्टीका खड्गराज शाही जाजरकोटको कुशे गाउँपालिका७ मा कांग्रेसका खम्बबहादुर सिंह दैलेखको दुल्लु नगरपालिका१३ को वडाध्यक्षमा एमालेका लालबहादुर शाही रुकुम (पश्चिम भाग) को सानीभेरी गाउँपालिका५ मा कांग्रेसका मोतीराम खत्री ताप्लेजुङको सिरिजङ्गा गाउँपालिका३ मा एमालेका कुमारी सावादेन झापाको कन्काई नगरपालिका वडा नं ६ मा स्वतन्त्र उम्मेदवार लक्ष्मीप्रसाद ओली तेह्रथुमको लालीगुराँस नगरपालिका८ मा कांग्रेसका नगेन्द्र लिम्बू सुनसरीको गढी गाउँपालिका६ मा कांग्रेसका तेतर साहु ओखलढुङ्गाको मोलुङ गाउँपालिका५ मा एमालेका गंगाबहादुर तामाङ उदयपुरको त्रियुगा नगरपालिका१२ मा माओवादी केन्द्रका नवीनकुमार वान्तवा राई सप्तरीको डाक्नेश्वरी नगरपालिका१ को वडाध्यक्षमा जनता समाजवादी पार्टी, नेपालका धीरेन्द्रकुमार साह डाक्नेश्वरी४ मा जनता समाजवादी पार्टी नेपालकै देवेन्द्रप्रसाद यादव धनुषाधाम नगरपालिका१ मा माओवादी केन्द्रका सुनील कापर केवट महोत्तरीको रामगोपालपुर नगरपालिका२ को वडाध्यक्षमा एमालेका सकिवुल खाँ रौतहटको ईशनाथ नगरपालिका७ मा कांग्रेसका शेख अब्दुल खलिक गढीमाई नगरपालिका८ एकीकृत समाजवादीका बजरङ्गी प्रसाद यादव रौटहटकै राजपुर नगरपालिका६ को वडाध्यक्षमा कांग्रेसका समसे आलम गोरखाको गोरखा नगरपालिका५ को वडाध्यक्ष पदमा माओवादीका विष्णुबहादुर मगर गुल्मीको मुसिकोट नगरपालिका१ को वडाध्यक्षमा कांग्रेसका आनन्द श्रेष्ठ कपिलवस्तुको शुद्धोधन गाउँपालिका १ मा एमालेका मोहमद ताहिर मुलसलमा रोल्पाको रुन्टीगढी गाउँपालिका४ मा कांग्रेसका भूपमणि पुनमगर बर्दियाको ठाकुरबाबा नगरपालिका४ मा कांग्रेस उम्मेदवार अमिन थारु बझाङको सूर्मा गाउँपालिका४ को वडाध्यक्षमा कांग्रेसका धीरेन्द्र पुजारा डोटीको पूर्वीचौकी गाउँपालिका६ मा कांग्रेसका मोहन थापा दार्चुलाको दुहुँ गाउँपालिका५ मा कांग्रेसका धनसिंह कुँवर कञ्चनपुरको भीमदत्त नगरपालिका६ को वडाध्यक्षमा कांग्रेसका प्रकाश चन्द"
कर्णालीका खानेपानी योजनामा बजेटको अभाव हुँदैन : मन्त्री यादव,"वीरेन्द्रनगर : खानेपानीमन्त्री प्रदीप यादवले कर्णालीका कुनै पनि खानेपानी आयोजनाहरूमा बजेटको अभाव नहुने बताएका छन्। सुर्खेतमा ग्रामीण खानेपानी सेवा सहायता केन्द्रको उद्घाटन गर्दै उनले नागरिकहरूलाई सहज खानेपानीको सेवा विस्तार गर्न आफूले बजेटको व्यवस्थापन गर्न निर्देशन दिइसकेको बताएका हुन्। कर्णाली नेपालकै विकट प्रदेश हो। यहाँका नागरिकहरुलाई प्रयाप्त खानेपानीको सुविधाबाट बञ्चित छन्। म संघीयताका लागि लडेको सिपाई हुँ। कर्णाली र मधेस जस्तै भूगोलका लागि संघीयता आवश्यक हो। उनले भने, म व्यक्तिगत रुपमा पनि कर्णालीलाई माया गर्ने व्यक्ति हो। त्यसैले मेरो पहलमा कर्णालीमा प्रक्रियामा रहेका सबै खानेपानी आयोजनाहरूमा पर्याप्त बजेटको सुनिश्चितता गर्न सम्बन्धित ठाँउमा निर्देशन दिइसकेको छु। मन्त्रालयको सचिव र विभागका माहानिर्देशकलाई निर्देशन दिएको छु। उनले आम नेपालीहरूलाई स्वच्छ खानेपानीको सुविधा दिन र खानेपानी सेवाको दिगोपनका लागि मन्त्रालयले पहल थालेको बताए। स्वच्छ खानेपानी सेवा पाउने अधिकार सबै नागरिकहरूको भएकाले विकासमा पछाडि परेको समुदायलाई झन् पहिलो प्राथमिकता दिने उनले बताए।"
एनपीएल : दीपेन्द्र सिंह ऐरी भर्सेस सन्दीप लामिछाने,"काठमाडौं : नेपाल प्रिमियर लिग(एनपीएल)को तेस्रो दिनको पहिलो खेल सुदूरपश्चिम रोयल्स र विराटनगर किङ्ग्सबीच हुनेछ। जसमा पहिलो खेलमा हार व्यहोरेको विराटनगर जितको खोजीमा हुनेछ भने सुदूरपश्चिम जितको साथ प्रतियोगिता सुरु गर्न चाहन्छ। दीपेन्द्र सिंह ऐरीको नेतृत्वमा सुदूरपश्चिम रोयल्स खेल्नेछ भने सन्दीप लामिछानेले विराटनगरको कप्तानी गर्नेछन्। सुदूरपश्चिममा अनुभवी ब्याटर विनोद भण्डारी, युवा अलराउन्डर इशान पाण्डे, आरिफ शेख, नरेश बुढा ऐर, रोहन मुस्तफा, ब्रान्डन म्याक मुलेन, खडक बोहोरासहित दीपेन्द्र सिंह ऐरीको एउटा राम्रो ब्याटिङ टिम छ। अर्जुन कुमाल हालः यु१९ को राष्ट्रिय जिम्मेवारीमा छन्। ब्याटिङ टिममा आरिफ शेख विशेषतः टिकेर ग्राउन्ड सट खेल्न मन पराउने क्रिकेटरको रुपमा चिनिन्छन्। बलिङमा अभिनास बोहोराको टी२० रेकर्ड राम्रो छ। स्कट कुगेलिन बलिङ अलराउन्डर हुन्। उनको साथमा रोहन मुस्तफा पनि बलिङमा राम्रो प्रभाव पार्न सक्ने खेलाडी हुन्। स्पिनमा दिपेन्द्र आफैं पनि बलिङ गर्छन्। आरिफ शेख पनि बलिङ र ब्याटिङ दुवैमा योगदान दिन सक्ने खेलाडी हुन्। भोज राज भट्ट बलर हुन्। उनले सायद पहिलो खेलमा प्लेइङ सेटमा मौका बनाउन गाह्रो हुनेछ। बसन्त खत्री ब्याटिङ अलराउन्डर हुन्। यी खेलाडीलाई भने सुदूरले अलि समयपछि मात्रै मैदानमा उतार्नेछ। सेफ जैब इङ्ल्यान्डका ब्याटिङ अलराउन्डर हुन्। हालसम्म विदेशी ब्याटरले त्रीवीको पिचमा राम्रो ब्याटिङ गर्न सकेका छैनन्। जनकपुरका पहिलो खेलमा हर्ष र लाहिरुले त्रीवीको विकेटमा टिकेर खेले। सुदूरका विदेशी खेलाडीले पनि यो कुरामा ध्यान दिनुपर्छ। सुदूरको टिममा रहेका विदेशी खेलाडीमा पनि रोहन मुस्तफा टियु मैदानको बारेमा राम्रो जानकारी राख्ने खेलाडी हुन्। उनले पनि यो कुरा ध्यान दिएर आफ्नो अनुभवको प्रयोग गर्नु जरुरी हुनेछ। सुदूरले प्लेइङ११ मा दिपेन्द्र सिंह ऐरी (कप्तान), आरिफ शेख, विनोद भण्डारी, इशान पाण्डे, खडक बोहोरा, रोहन मुस्तफा, स्कट, सेफ जैब, ब्रान्डन म्याकमुलेन, नरेश बुढा ऐर र अभिनास बोहोरालाई उतार्न सक्छ। जसमा विनोद भण्डारी निकै राम्रो ब्याटिङ गर्न सक्ने खेलाडी हुन्। उनको प्रदर्शन त्रिवी मैदानमा निकै राम्रो हुन्छ। उनी टियु मैदानको बारेमा निकै राम्रो जानकारी राख्ने अनुभवी खेलाडी हुन्। विकेटकिपर ब्याटर उनले सिनियर खेलाडीको रुपमा टिमलाई अघि बढ्न मद्धत गर्नेछन्। खडक बोहोरा र इशान पाण्डे घरेलुमा राम्रो प्रदर्शन गर्ने ब्याटर हुन्। यी दुई ब्याटरलाई पनि टियुको बारेमा राम्रो ज्ञान छ। घरेलु मैदान भएका कारण नेपाली खेलाडीले थप जिम्मेवारी लिएर खेल्नुपर्ने हुन्छ। जितको खोजीमा विराटनगर विराटनगरले पहिलो खेलमा जनकपुर बोल्ट्ससँग ८ विकेटले पराजित भएको थियो। उक्त खेलमा विराटनगरको कुनै पनि खेलाडीको ब्याटिङ चलेन। यसरी भन्नु पर्दा मार्टिन गुप्टेलले भन्दा अन्यले राम्रोसँग खेल्न सकेनन्। दोहोरो अंकमा रन बनाउनेमा अकिब इलियास र मार्टिन मात्रै रहे। अन्यले दोहोरो अंकमा रन बनाउन सकेनन्। टियुको विकेटमा पहिलो खेल भएकाले ब्याटरलाई केही कठिनाई पक्कै हुनेछ। टिकेर उपयुक्त सट सेलेक्सन गर्न सक्नुपर्छ। बलिङको कुरा गर्ने हो भने सन्दीप आफैंले पनि स्टेप अप गर्नु पर्ने हुन्छ। पछिल्लो खेलका गल्तीहरुलाई उनले आफ्नो अनुभवका आधारमा पनि सुधार गर्न सक्नुपर्छ। पहिलो खेलको कुरा गर्ने हो भने बलिङमा प्रतिश जीसीको बलिङ स्पेल राम्रो भयो। उनी ब्याटिङमा पनि राम्रो गर्न सक्ने खेलाडी हुन्, तर पहिलो खेलमा उनको ब्याट चलेन। बसिर अहमद पनि नेपाली क्रिजमा राम्रो चल्ने ब्याटर हुन्, तर उनको पनि पहिलो खेलमा ब्याट चलेन, न बलिङमा नै उनले आफ्नो खुबी देखाउन सके। क्रिस सोलले पहिलो खेलमा १ विकेट लिएका थिए। विराटनगरको पहिलो खेलमा देखिएको कमजोरी भनेको ब्याटिङ थियो। बलिङमा पनि विकेटको मागअनुसार खेलाडीलाई कप्तान सन्दीपले चलाउन सक्नुपर्छ। विराटनगरले सायद पहिलो खेलका १२ खेलाडी परिवर्तन गरे पनि एकदमै धेरै परिवर्तन भने नगर्ला। विशेषतः सन्दीपले त्रिवीको विकेट अनुसार टिममा खेलाडी छनोट गर्नेछन्। टियुको पिच एनपीएलको ३ खेल सकिँदा टियुको पिचबारे राम्रो जानकारी भइसकेको छ। विहान टियु मैदानमा ब्याटिङ गर्न सहज हुँदैन। टस जित्ने टिमले बलिङ नै रोज्दा फाइदा हुने देखियो। कर्णालीको बलियो ब्याटिङ लाइनअप र दोस्रो खेल हुँदा पनि पर्याप्त रन बनाउन टिमले सकेन। जसका कारण टियुमा टस पनि निकै भाइटल हुने गर्छ। यसमा पनि दुवै टिमका कप्तान उत्तिकै सतर्क भएको राम्रो हुनेछ।"
जलविद्युत आयोजनामा लगानी गर्न विपन्नलाई बिनाधितो सहुलियत दरमा कर्जा,"काठमाडौं : जलविद्युत आयोजनामा लगानी गर्न ऊर्जा, जलस्रोत तथा सिँचाइ मन्त्रालयले विपन्न नागरिकका लागि बिनाधितो सहुलियत दरमा कर्जाको व्यवस्था गर्ने भएको छ। मन्त्रालयले मुलुकभरका विपन्न नागरिकको जीवनस्तर सुधार्दै देशलाई समृद्ध बनाउन जनताको जलविद्युत कार्यक्रम अन्तर्गत विपन्न नागरिकलाई जलविद्युतको शेयर सुनिश्चित गर्न उक्त व्यवस्था गर्न लागेको हो। मन्त्रालयले विद्युत नियमावली, २०५० को नियम ९४क बमोजिम २०७५ मा यो कार्यविधि जारी गरेको थियो। जनताको जलविद्युत कार्यक्रमको दोस्रो संशोधनमा गरिब तथा विपन्न घरधुरीका लागि आयोजनाको जडित क्षमता हेरेर २ लाखदेखि अधिकतम ५ लाख रुपैयाँसम्म बिनाधितो सहुलियत कर्जा लिएर लगानी गर्न पाउने व्यवस्था गरिएको हो। प्राकृतिक स्रोत माथिको अधिकार सबै नागरिकमा समान हुने भएकाले आर्थिक हिसाबले विपन्न रहेका नागरिकलाई समेट्ने गरी कार्यक्रमलाई संशोधन गरिएको बताइएको छ। जलविद्युतको विकास तथा निर्माणमा नेपाली जनताको सहभागिता र स्वामित्व कायम गरी आन्तरिक पुँजी बजारको माध्यमबाट नेपाली नागरिकलाई जलविद्युत आयोजना गर्ने उद्देश्यले शेयर लगानी गर्ने र त्यसको प्रतिफल जनताले सुनिश्चित गर्ने व्यवस्था गरिएको छ। मन्त्री खड्काले सोमबार मन्त्रालयमा आयोजित पत्रकार सम्मेलनमा स्रोत माथिको अधिकार सबै नागरिकमा सुनिश्चित गर्न गरिब तथा विपन्न घरधुरीलाई बिनाधितो सहुलियत कर्जाको व्यवस्था गरिएको बताए। मन्त्रालयले नेपाल सरकारले परिभाषा गरेका विपन्न नागरिक र स्थानीय तहले सिफारिस गरेका विपन्न नागरिकलाई प्राथमिकता दिएर काम गर्नेछ। सरकारले सन् २०३५ सम्म २८ हजार ५०० मेगावाट विद्युत उत्पादन गर्ने लक्ष्य लिएकाले नीतिगत सुधारका लागि सरकारले काम गरिरहेको मन्त्री खड्काको भनाई थियो। सुरुमा आयोजना प्रभावित जिल्ला र प्रसारण लाइन रहेका जिल्लाका विपन्न बासिन्दामा लागू गरिए पनि विस्तारै उक्त व्यवस्थालाई देशभर लागू गरिने मन्त्रालयले जनाएको छ। शेयर खरीदका लागि आयोजना निर्माण हुने जिल्लाभित्रका आर्थिक रूपले विपन्न पिछडिएका र गरिब नागरिकलाई बैंक तथा वित्तीय संस्थामार्फत शतप्रतिशत बिनाधितो सहुलियत ब्याजदरमा कर्जा उपलब्ध गराउनका लागि कम्पनीले मन्त्रालयको सहयोग लिई आवश्यक व्यवस्था मिलाउने कार्यविधिमा उल्लेख छ। स्थानीय सरकारले दिएको घरधुरीको संख्याअनुसार गरिब तथा अति विपन्न वर्गको पहिचान गरी उनीहरूको शेयरको ग्यारेन्टी सरकारले लिनेछ। सरकारले जनताको जलविद्युत कार्यक्रमअन्तर्गत देशभर २२ जलविद्युत आयोजनालाई यसअघि नै अगाडि सारिसकेको छ। जसमा माथिल्लो त्रिशूली, माथिल्लो अरुण, अरुण किमाथांका, घुन्साखोला, सिम्बुवाखोला, रसुवागढी, सान्जेन, अपर सेती, बुढीगण्डकी, भेरी बबई डाइभर्सन, चैनपुर सेतीलगायत रहेका छन्।"
कोशीको कानुनमन्त्रीमा भण्डारी नियुक्त,"विराटनगर : कोशी प्रदेशको आन्तरिक मामिला तथा कानुनमन्त्रीमा रेवतीरमण भण्डारी सोमबार नियुक्त भएका छन्। उनी नेकपा (एमाले) कोशी प्रदेश संसदीय दलका प्रमुख सचेतक हुन्। मुख्यमन्त्री हिक्मतकुमार कार्कीले संविधानसभा सदस्य एवं एमालेका प्रदेशसभा सदस्य भण्डारीलाई मन्त्री नियुक्त गरे। उनले सोमबार साँझ नै प्रदेश प्रमुख पर्शुराम खापुङबाट पद तथा गोपनीयताको शपथ लिएका छन्। भण्डारी सुनसरीको निर्वाचन क्षेत्र नम्बर २ को कबाट प्रदेशसभा सदस्य निर्वाचित भएका हुन्। विवादास्पद जापान भ्रमणका कारण तत्कालीन आन्तरिक मामिला तथा कानुनमन्त्री लिलाबल्लभ अधिकारीले कात्तिक २१ गते राजीनामा दिएका थिए। त्यसयता आन्तरिक मामिला तथा कानुन मन्त्रालय खाली थियो। अधिकारीमाथि मानव तस्करीको आरोप लागेपछि प्रहरीले पक्राउ गरेर अनुसन्धान गरेको थियो। तर, मानव तस्करीमा संलग्न भएको प्रमाण फेला नपरेको भन्दै जिल्ला सरकारी वकिलको कार्यालय काठमाडौंले उनीविरुद्ध मुद्दा नचल्ने निर्णय गर्यो। नवनियुक्त मन्त्री भण्डारीले कोशी प्रदेशमा बन्न बाँकी ऐन निर्माण गर्ने र ऐन कार्यान्वयन गर्ने आवश्यक नियमावली निर्माण गर्ने बताएका छन्। उनले नयाँ कानुन बनाउनुपर्ने भए प्रदेशसभामार्फत पहल लिने प्रतिबद्धता पनि जनाए। कोशी प्रदेशको यातायात मन्त्रालय पनि आन्तरिक मामिला तथा कानुनमन्त्रीले नै सम्हाल्दै आएका छन्। भण्डारीले यातायात क्षेत्रलाई पारदर्शी बनाउन पहल गर्ने बताए। कोशीमा भौतिक पूर्वाधारमन्त्री भूपेन्द्र राईले स्वास्थ्य मन्त्रालयको पनि जिम्मेवारी सम्हालिरहेका छन्। नेपाली कांग्रेसको डाक्टर शेखर कोइराला पक्षले मन्त्रीले नाम नदिएका कारण कांग्रेस नेता राईले दोहोरो जिम्मेवारी सम्हालिरहेका हुन्। कोइराला पक्षले मन्त्रीको नाम कहिले दिन्छभन्ने टुंगो छैन। स्वास्थ्यमन्त्रीको नाम प्राप्त नभएका कारण सोमबार भण्डारीले मात्रै शपथ लिए।"
उदयपुरको नगरपालिका ९ मा मतगणना सुरु,"उदयपुर : उदयपुरको बेलका नगरपालिका वडा नं ९ मा रोकिएको मतगणना पुनः सुरु भएको छ । बदर मतको विषयलाई लिएर रोकिएको मतगणना निर्वाचन आयोगको आदेशपछि सुरु गरिएको हो । निर्वाचन अधिकृत मनोज प्रसाद गुप्ताका अनुसार बदर मतलाई पुनः गणना गर्ने गरी आदेश आएपछि साँझदेखि मतगणना सुरु भएको हो । ५ सय मतगणना गर्दा २२० मत बदर भएपछि दलहरुबीटच विवाद उत्पन्न हुँदा मत गणना रोकिएको थियो । निर्वाचन आयोगले कानुन अनुसार अगाडि बढ्न निर्देशन दिएपछि पुनः गणना शुरु गरिएको छ । स्थानीय तह निर्वाचन नियमावली २०७३ र स्थानीय तह उपनिर्वाचन निर्देशिका २०८१ समेतमा भएको मतगणना सम्बन्धी कानुनी व्यवस्था अनुसार त्यस्तो मतपत्रलाई दोहोर्याई मतगणना गर्न सक्ने अधिकार निर्वाचन अधिकृतलाई तोकिएको हुन्छ । निर्वाचन आयोग सोही आधारमा मतगणना गर्न निर्देशन दिइएको आयोगकी प्रवक्ता निता पोखरेलले जानकारी दिइन् । आयोगको निर्देशन अनुसार हामी पुनः मतगणना गर्ने निष्कर्षमा पुग्यौं । त्यसैले पुनः बदर मतलाई मतगणना गरी मतगणना गर्न बाँकी रहेको मतपत्रलाई निरन्तर रूपमा गणनाको कार्य प्रारम्भ भएको छ, निर्वाचन अधिकृत गुप्ताले भने । तीन हजार १६७ मतदाता रहेको यस वडामा एक हजार ८८५ मत खसेको थियो । यस वडाको वडाध्यक्षका लागि ७ जना प्रतिस्पर्धामा छन् । जसमा नेकपा एमालेका मोहन खड्का, नेपाली कांग्रेसका नवराज बस्नेत, नेकपा माओवादी केन्द्रका भरत घिमिरे, राष्ट्रिय स्वतन्त्र पार्टीका तेजमान विक, राप्रपाका टिकाप्रसाद फुयाँल, जनता समाजवादी पार्टीका राजकुमार राई र मंगोल नेशनल अर्गनाईजेसन पार्टीका सुरे तामाङ्गको उम्मेदवारी रहेका छन् । वडामा नेपाली कांग्रेसबाट निर्वाचित वडाध्यक्ष पदम खड्काको मोटरसाइकल दुर्घटनामा परेर निधन भएपछि उपनिर्वाचन भएको हो ।"
बिर्तामोडमा फलामको चेनगेटले किचेर एक बालकको मृत्यु,झापा : झापाको बिर्तामोडमा फलामको चेनगेटले किचेर एक बालकको मृत्यु भएको छ मृत्यु हुनेमा इलाम जिल्ला देउमाई नगरपालिका८ घर भई हाल बिर्तामोड नगरपालिका१ बुद्धचोक निवासी रामकुमार आचार्यको घरमा डेरा गरी बस्ने राजकुमार राईका अन्दाजी ३ वर्षीय छोरा दिवाहाङ राई रहेको जिल्ला प्रहरी कार्यालय झापाले जनाएको छ। मंसिर १३ गते साँझ ७ बजेको समयमा चेनगेटमा खेल्ने क्रममा बालक राई घाइते भएका थिए। घाइते बालकलाई उपचारको लागि बिर्तासिटी अस्पताल लगिएको र त्यहाँ सामान्य उपचारपश्चात् बीएण्डसी अस्पताल बिर्तामोड पठाइएको थियो। बालकको सोही अस्पतालमा उपचारको क्रममा सोमबार दिउँसो ३:१० बजे मृत्यु भएको प्रहरीले जनाएको छ।
"दोलखाको गौरीशंकर गाउँपालिकामा एमालेले लियो अग्रता, पछि पर्यो माओवादी",काठमाडौं : दोलखाको गौरीशंकर गाउँपालिकामा एमालेले अग्रता लिएको छ। उपाध्यक्षका पदका लागि भएको उपनिर्वाचनमा माओवादीका उम्मेदवारलाई एमालेकी उमा लुङ्गेली मगर शेर्पाले अग्रता कायम गरेकी हुन्। निर्वाचन अधिकृतको कार्यालयका अनुसार एमालेकी उमाले १९७२ मत ल्याउँदा माओवादी केन्द्रकी निम लेकी शेर्पाले १९०६ मत ल्याएकी छन्। उनीहरुबीचको मतान्तर ६६ रहेको छ। यस अगाडि माओवादीले निरन्तर अग्रता लिएको थियो। यसैगरी नेपाली काँग्रेसकी पासदिकी तामाङले १२८१ मत ल्याएकी छन्। ५४९६ मत गणना हुँदा ५४१६ सदर र ८० मत बदर भएको छ। गौरीशंकरमा उपाध्यक्ष पदका लागि भएको निर्वाचनमा ७ राजनीतिक दलसहित १६ जना उम्मेदवार चुनावी मैदानमा रहेका थिए । २०७९ को निर्वाचनमा उपाध्यक्ष पदमा कांग्रेसबाट श्यामसुन्दर तामाङ निर्वाचित भएका थिए । गत वर्ष हृदय घातका कारण उनको मृत्यु भएपछि आइतबार उक्त पदमा निर्वाचन भएको हो ।
तलबको माग गर्दै सम्सीका शिक्षक धर्नामा,"सम्सी (महोत्तरी) : गाउँसभाको बन्द सत्र सम्पन्न नहुँदा सम्सी गाउँपालिकाका शिक्षकहरू धर्नामा बसेका छन्। सोमबार बिहानदेखि सामुदायिक विद्यालयमा कार्यरत शिक्षकहरू तलब भत्ताको माग गर्दै कार्यालयको मुलगेटमा धर्नामा बसेका हुन्। पालिकामा बारम्बार आएर तलबको लागि तकेदा गर्दा उधारो आश्वासन मात्र दिँदै आएकोले बाध्य भएर धर्नामा बस्नु परेको नेपाल शिक्षक महासंघ सम्सीका अध्यक्ष रामबाबु यादवले जानकारी दिए। गाउँसभाको बन्द सत्रमा विवाद हुँदा पालिकाको अर्थतन्त्र पूर्णरुपमा प्रभावित भएको गाउँपालिकाका अध्यक्ष रामनाथ यादवले बताए। जसको कारण पालिकामा कार्यरत कर्मचारी, शिक्षक, स्वास्थ्यकर्मी लगायतका कर्मचारीहरूको तलब भत्ता साउनयता निकासा हुनका लागि समस्या भएको अध्यक्ष यादवले जानकारी दिए। ७ वटा सामुदायिक विद्यालय रहेको यस पालिकामा विभिन्न तहका गरि ६८ जना शिक्षकहरू कार्यरत रहेका छन्।"
ज्येष्ठ नागरिक आश्रमलाई सहयोग,नुवाकोट : नुवाकोटको देवीघाटस्थित एक वृद्धाश्रमलाई सूर्यगढी गाउँपालिकाले विविध सामग्रीहरू प्रदान गरेको छ। विदुर नपा ५ देवीघाटमा रहेको देवीघाट जेष्ठ नागरिक संरक्षण तथा अध्ययन प्रतिष्ठानमा आश्रित वृद्धवृद्धाहरुका लागि सूर्यगढी गापाले रकमका सार्थ जिन्सी सहयोग गरेको हो। देवीघाट वृद्धाश्रममा पुगेर सूर्यगढी गापाका अध्यक्ष सन्तवहादुर घलेले प्रतिष्ठानमा आश्रित वृद्धवृद्धाको लागि भोजन तथा प्रशासनिक व्यवस्थापन खर्चको लागि एक लाख रुपैयाँका साथै सामग्रीहरु हस्तान्तरण गरेका हुन्। आश्रित ज्येष्ठ नागरिकहरूको लागि थप एक लाख रुपैयाँ बराबरको न्यानो कपडा वितरण गरिएको सूर्यगढी गापाले जनाएको छ। वृद्धवृद्धाहरूलाई न्यानो कपडा वितरण गर्दै सूर्यगढी गापा अध्यक्ष सन्तबहादुर घलेले आगामी दिनमा पनि प्रतिष्ठानलाई सहयोग गर्ने प्रतिवद्धता व्यक्त गरे। उनले जेष्ठ नागरिक अनुभवका खानी भएका कारण उनीहरूबाट शिक्षा ग्रहण गरेर पुस्तान्तरणको क्रममा आउँदो पुस्ताले जीवनोपयोगी कार्यमा लगाउन आवश्यक रहेको बताए। अध्यक्ष घलेले आर्थिक सहयोग रकम देवीघाट जेष्ठ नागरिक संरक्षण तथा अध्ययन प्रतिष्ठानका अध्यक्ष विष्णुप्रसाद नेपाल लगायतलाई हस्तान्तरण गरेका हुन्। नेपालले ज्येष्ठ नागरिकका हकमा सरकारले उचित ध्यान दिन आवश्यक रहेको बताए। सो प्रतिष्ठानमा हाल ३६ जना ज्येष्ठ नागरिकहरूले आश्रय लिई बसिरहेका छन् भने आश्रितमध्ये सूर्यगढी गाउँपालिकाका ४ जना रहेका छन्।
टिममा अनिल र आसिफलाई पाउनु भाग्य हो : पुबुदु दासानायके,"काठमाडौं : नेपाल प्रिमियर लिग (एनपीएल)मा लगातार दोस्रो जित हात पारेपछि टिमका प्रमुख प्रशिक्षक पुबुदु दासानायकेले नेपालका दुई राम्रा खेलाडी आफ्नो टिममा पर्नु भाग्य रहेको बताए। उनले भने, अनिल र आसिफ दुवैलाई एउटै टिममा पाउनु भाग्यको कुरा हो। यी दुई खेलाडीलाई बलरहरुको बारेमा राम्रो जानकारी छ, उनले कर्णाली याक्सविरुद्धको खेलमा ८ विकेटको फराकिलो जित पछि भने। टिममा वातावरण निकै राम्रो भएका कारण पनि टिमले चाहेजस्तो नतिजा निकाल्न सकेको दासानायकेले भने, हाम्रो टिम निकै शान्त र शालिन छ। हामीलाई के चाहिन्छ त्यो बारेमा हामीलाई थाहा छ। हामलसम्म नेपालको त्रिवी मैदानको पिचमा विदेशी खेलाडीको ब्याट चलेको भनेको पहिलो खेलमा विराटनगर विरुद्ध लाहिरु र हर्षको हो। त्यसबाहेक कुनै पनि ब्याटरले यो पिचमा राम्रो रन बनाउन सकेका छैनन्। यसमा पुबुदुको नजर नपरेको कसरी हुन सक्थ्यो र, विदेशी खेलाडीलाई यो पिचमा रन बनाउन अझै गाह्रो भइरहेको छ। नेपाली खेलाडीले रन बनाइरहेका छन्। आज पनि घरेलु खेलाडीले राम्रो रन बनाए। टिममा माहोल निकै सन्तुलित रहँदा नतिजा पनि सोचे अनुरुपको आइरहेको दासानायकेले भने, टिमको वातावरण निकै शान्त छ। जसले गर्दा हामीले यो नतिजा ल्याइरहेका छौं। यो नतिजालाई हामी निरन्तरता दिन चाहन्छौं। आजको खेलमा जनकपुरले १४० र १५० कै हाराहारीमा लक्ष्य सोचिरहेको उनले बताए। यो मैदानको कन्डिसन मलाई थाहा छ। जसको आधारमा भन्नु पर्दा यो पिचले सुरुवातमा भन्दा चौथो इनिङ्समा राम्रो गर्छ भन्ने थाहा छ,' उनले भने। हालः टिमका २ मुख्य खेलाडी यु१९ को राष्ट्रिय जिम्मेवारी निर्वाह गरिरहेका छन्। जसले गर्दा टिममा धेरै विकल्प नरहेको प्रशिक्षक दासानायकेको भनाइ छ। हामीसँग धेरै विकल्प छैनन्। आकाश र हेमन्त बाहिर भएका कारण हामीसँग टिममा खेलाडी परिवर्तन गर्न धेरै विकल्प छैन, उनले भने। टिममा हालसम्म शेर मल्ल र तुलबहादुर थापाले खुलेर मौका पाएका छैनन्। यी खेलाडीलाई पनि जिम्मेवारी दिएको खण्डमा उनीहरूले पूरा गर्ने प्रशिक्षक पुबुदुको विश्वास छ। हालसम्म तुल र शेरले खुलेर मौका पाएका छैनन्। उनीहरूले पनि मौका पाउँदा गर्नेछन्,' उनले भने। उनले आफ्नो कप्तान अनिल शाहको बारेमा समेत प्रशंसा गरे। उनी भन्छन्, अनिलले मलाई सरप्राइज गरिरहेका छन्। जसरी उनले यो २ खेलमा कप्तानी गरिरहेका छन्, यसले टिमलाई अझ राम्रो बनाइरहेको छ।"
दिपलले सोनु निगम लाइभ इन नेपाल ल्याउने,"काठमाडौं : छोटो समयमै नेपालमा निकै लोकप्रिय बनेको प्रिमियम र इन्टेलिजेन्ट ईभी ब्रान्ड दिपलले चर्चित बलिउड गायक सोनु निगमको कन्सर्टमा मुख्य प्रायोजकका रुपमा हिस्सा लिने भएको छ। कला, संस्कृति र अद्वितीय अनुभवसँगको सम्बन्धलाई आत्मसात् गर्दै दिपलले आउँदो पुस १० गते हुन लागेको सोनु निगम लाइभ इन नेपालमा मुख्य प्रायोजक बन्ने घोषणा गरेको हो। नेपाली टच इभेन्ट्सले हायात् ग्राउन्डमा आयोजना गर्न लागेको यो कन्सर्टमा दिपलको सहभागितालाई औपचारिकता दिन आज एमएडब्लु वृद्धि अटोकर्पका प्रबन्ध कार्यकारी निर्देशक विवेक सिकारिया र आयोजक नेपाली टच इभेन्ट्सका प्रबन्ध निर्देशक राज गोस्वामीले एमओयुमा हस्ताक्षर गरेका हुन्। कार्यक्रममा नेपाली मनोरञ्जन जगतका परिचित व्यक्तित्व तथा दिपलका प्रमोटर सन्दिप क्षेत्र पनि थिए। कार्यक्रममा बोल्दै प्रबन्ध निर्देशक विवेक सिकारियाले सोनु निगम लाइभ इन नेपालको मुख्य प्रायोजका रुपमा दिपललाई उभ्याउन पाउँदा हर्षित भएको बताए। उनले प्रिमियम र अविश्मरणीय अनुभव दिलाउने दिपलको उद्देश्यमा रहेर नेपाली स्रोतामाझ लेगेन्डरी गायक सोनु निगमलाई ल्याउन लागेको बताए। त्यसैगरी नेपाली टच इभेन्ट्सका राज गोस्वानीले दिपलसँगको यो पार्टनरशिप प्रिमियम ब्रान्ड र विश्वस्तरीय मनोरञ्जनबीचको समन्वयको प्रमाण रहेको बताए। बलिउडको सबैभन्दा बढी सुनिएका चर्चित गायक सोनु निगमले नेपाली फ्यानलाई आफ्ना कालजयी गीतसंगीतबाट भरपुर मजा दिने अपेक्षा दिपलले गरेको छ। यो कन्सर्टको टिकट एक्स्क्लुसिभली इसेवामा उपलब्ध हुनेछ। नेपालमा सार्वजनिक भएको केही समयमै आफ्नो फ्युचरिस्टिक डिजाइन, अत्याधुनिक प्रविधि र अद्वितीय फिचरका कारण इभी बजारमा नयाँ मापदण्ड स्थापित गरेको दिपल हालसम्म ६५० भन्दा दिपल बिक्री भइसकेको छ।"
पत्रकार महासंघ कपिलवस्तुमा सदस्यता विवाद चुलिँदै,"कपिलवस्तु : नेपाल पत्रकार महासंघको देशैभर निर्वाचनको कार्य तालिका नजिकिदै गए पनि महासंघको कपिलवस्तु शाखामा भने सदस्यता सम्बन्धी विवाद चुलिँदै गएको छ। जिल्ला कार्य समितिका अध्यक्ष किरणमान बज्राचार्यले एकलौटी रुपमा मनोमानी ढंगबाट सदस्यता सम्बन्धी नवीकरण सिफारिस केन्द्र तथा प्रदेश समितिमा पठाएको भन्दै नेपाल पत्रकार महासंघका २ जनै जिल्ला उपाध्यक्ष सहितको बहुमत कार्यसमितिले विरोध जनाएका हुन्। पत्रकार महासंघका जिल्ला उपाध्यक्षहरू हरि अधिकारी र स्वेता गिरी, कोषाध्यक्ष मोहन बेलबासे सहित बहुमत कार्य समितिले तत्काल मनोमानी ढंगबाट गरिएको सदस्यता नवीकरण सिफारिस सच्याउन माग गरेका छन्। नेपाल प्रेस युनियनका जिल्ला उपसभापति गणेश पोखरेल, प्रेस चौतारी नेपालका जिल्ला उपाध्यक्ष बाबुराम रायमाझी लगायतले एक प्रेस विज्ञप्ति जारी गरी विवाद निरुपण नगरी महासंघको निर्वाचन प्रक्रिया अघि बढ्न नसक्ने बताएका छन्। अध्यक्ष बज्राचार्यको स्वेच्छाचारी निर्णय विरुद्ध सामूहिक रूपमा पत्रकार महासंघ कपिलवस्तु शाखा कार्यालयमा तालाबन्दी गर्दै आन्दोलनमा उत्रने आफूहरूले घोषणा गरेको नेपाल पत्रकार महासंघका जिल्ला उपाध्यक्ष हरि अधिकारीले बताए। २ जना उपाध्यक्ष सहितको बहुमत कार्य समितिका सदस्यहरूको विरोधका कारण आज निर्माण गर्ने भनिएको जिल्ला निर्वाचन समिति गठन हुन सकेको छैन। यस सम्बन्धमा अध्यक्ष बज्राचार्यले भने कुनै प्रतिक्रिया नदिई सदस्यता नवीकरणका लागि रकम जम्मा गर्न सूचना प्रकाशित गरेका छन्।"
प्रिमियम गुणस्तरीय कजारिया टायल्स बजारमा,काठमाडौं : नेपालको प्रमुख व्यापारिक तथा औद्योगिक समूह रमेश कर्प र भारतको कजारिया सिरामिक्सको संयुक्त लगानीमा नवलपरासीमा अत्याधुनिक उद्योग स्थापना गरेर कजारिया ब्राण्डको टायल्स उत्पादन भइरहेको छ। कजारियाले २०७९ सालदेखि नवलपरासीमा अन्तर्राष्ट्रिय स्तरको अत्याधुनिक उद्योग स्थापना गरेर उत्पादन सुरु गरेको हो। हाल कजारिया ब्राण्डका ग्लेज भिट्रिफाइड टायल्स र हेभी ड्यूटी भिट्रीफाइड टायल्स उत्पादन गरी बजारमा बिक्रि वितरण भइरहेको छ। कम्पनीले निकट भविष्यमा अन्य साइजका टायल्स पनि छिट्टै नेपाली बजारमा ल्याउँदै छ। अहिले देशभर १ सयभन्दा बढी डिष्ट्रीब्यूटर र डिलरबाट कजारिया टायल्स बिक्री वितरण गरिरहेको छ भने निकट भविष्यमा आफ्नो बजारलाई आक्रामक रूपमा विस्तारको रणनीति बनाएको छ। कजारिया टाइल्स नेपालमै उत्पादन भएपछि पनि यसको उच्च गुणस्तर कायमै रहेको छ। साथै कजारिया टाइल्सको भारतबाट आयात गरी बिक्री वितरण गर्ने भन्दा नेपालमै उत्पादन हुन थालेपछि २० देखि २५ प्रतिशतले सस्तो भएको छ।
एमाले कोशीको प्रमुख सचेतकमा विदुर लिङ्थेप नियुक्त,विराटनगर : नेकपा एमाले कोशी प्रदेशको प्रमुख सचेतकमा संखुवासभाबाट प्रदेशसभामा निर्वाचित प्रदेशसभा सदस्य विदुर लिङ्थेप नियुक्त भएका छन्। नेकपा एमालेका संसदीय दलका नेता तथा मुख्यमन्त्री हिक्मतकुमार कार्कीले आज उनलाई प्रमुख सचेतकमा नियुक्त गरेका हुन्। प्रमुख सचेतक रेवतीरमण भण्डारी आज आन्तरिक मामिला तथा कानुन मन्त्री बनेपछि लिङ्थेपले नियुक्ति पाएका छन्। प्रदेश सभामा निर्वाचित हुनुअघि लिङ्थेप संखुवासभाको मादि नगरपालिकाको मेयर थिए।
कीर्तिपुर नगरपालिकाको मेयरमा कांग्रेसका कृष्णमान डंगोल विजयी,काठमाडौं : कीर्तिपुर नगरपालिकाको मेयरमा कांग्रेसका कृष्णमान डंगोल विजयी भएका छन्। उनले ५ हजार ३ सय ३४ मत ल्याए विजयी भएका हुन्। उनका निकटतम् प्रतिस्पर्धी माओवादीका शिवशरण महर्जनले ४ हजार ५ सय ५५ मत ल्याएका छन्। उनी ७ सय ७९ मतान्तरले विजयी भएका हुन्। नेकपा एमालेका उम्मेदवार सुरेन्द्र मानन्धरले ४ हजार ३ सय ३७ मत ल्याए।
अधिवेशन हुन बाँकी सात जिल्लामा मंसिरभित्रै अधिवेशन सक्न एमालेको निर्देशन,"काठमाडौं : नेपाल कम्युनिष्ट पार्टी (एमाले) सात जिल्ला अधिवेशन तयारीमा जुटेको छ। एमाले निर्वाचन आयोगका अध्यक्ष डा विजय सुब्बाले मोरङ, सिरहा, सप्तरी, धनुषा, अछाम, बझाङ र डोटी जिल्लाको अधिवेशन गर्न बाँकी रहेको जानकारी दिए। उनका अनुसार बाँकी रहेका जिल्लाको अधिवेशन मङ्सिर महिनाभित्र सम्पन्न गर्न निर्देशन दिइएको छ। डा सुब्बाले गत जेठ मसान्तमा जिल्ला अधिवेशन गर्नुपर्ने भए पनि सदस्यता वितरण र आन्तरिक विवादका कारण ती जिल्लाको अधिवेशन निर्धारित समयमा हुन नसकेको अध्यक्ष बताए । उनले बझाङ जिल्लाको अधिवेशनको समय यही महिनाको अन्तिममा तोकिएको र बाँकी जिल्लाको अधिवेशन पनि चाँडै तोकिने बताए । एमालेको अहिलेसम्म ७० जिल्लाका जिल्ला अधिवेशन भएर नयाँ नेतृत्व चयन भएको छ।"
लामिछानेविरुद्ध राहदानी दुरूपयोग मुद्दामा आज सुनुवाइ भएन,"काठमाडौं : राष्ट्रिय स्वतन्त्र पार्टीका (रास्वपा) सभापति रवि लामिछानेमाथि राहदानी दुरूपयोगका विषयमा मुद्दा नचलाउने सरकारको निर्णयविरुद्ध परेको रिटमा आज सुनुवाइ भएन । रिट हेर्न नभ्याइने सूचीमा राखिएको छ। सुनुवाइका लागि न्यायाधीशद्वय हरि फुयाल र नृपध्वज निरौलाको इजलासमा रिटको पेशी चढेको थियो। महान्यायाधिवक्ता डादिनमणि पोखरेलले राहदानी दुरूपयोगको विषयमा लामिछानेमाथि मुद्दा नचल्ने निर्णय गरेका थिए । सोही निर्णय बदरको माग गर्दै युवराज पौडेल सफलले २०७९ चैत्र २० गते सर्वोच्च अदालतमा रिट दर्ता गराएका थिए। महान्यायाधिवक्तको कार्यालय,डादिनमणि पोख्रेल महान्यायाधिवक्ता,महान्यायाधिवक्ताको कार्यालय, जिल्ला प्रशासन कार्यालय, अध्यागमन विभाग,नेपाल प्रहरी प्रधान कार्यालय,जिल्ला प्रहरी परिसर,निर्वाचन आयोग र लामिछानेलाई निवेदनमा प्रतिवादी बनाइएको छ। उनले लामिछानेलाई नेपाली नागरिकको रुपमा राजनीतिक अधिकार प्रयोग गर्न नदिन समेत अन्तरिम आदेश माग गरेका छन्। सहकारी ठगी प्रकरणमा लामिछाने हाल प्रहरी हिरासतमा छन्। सहकारी ठगी,संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका लामिछानेमाथि काठमाडौं सरकारी वकिलको कार्यालयमा बयान चलिरहेको छ। उनको बयान अन्तिम चरणमा पुगेको प्रहरीले जनाएको छ। बयानका लागि उनलाई गत बिहीबार बेलुका काठमाडौं ल्याइएको थियो।"
"जनकपुरको दोस्रो जित, कर्णालीलाई ८ विकेटले हरायो","काठमाडौं : नेपाल प्रिमियर लिग (एनपीएल)को सोमबार भएको दोस्रो खेलमा जनकपुर बोल्ट्सले कर्णाली याक्समाथि ८ विकेटको फराकिलो जित हात पारेको छ। कर्णालीले दिएको १४२ को लक्ष्य पछ्याएको जनकपुरले १५१ ओभरमा २ विकेट गुमाउँदै लक्ष्य पूरा गरेको हो। जनकपुरका लागि कप्तान अनिल शाहले सर्वाधिक ६२ रन बनाए। उनले आज टिमको लागि परिपक्व पारी खेले। उनले ४२ बलमा ६ चौका र ३ छक्का प्रहार गरेका हुन् । उनीसँगै जेम्स निसमले ८ बलमा २ चौकासहित १६ रनमा अविजित रहे। जनकपुरका ओपनरद्वय अनिल शाह र आसिफ शेखले पहिलो विकेटका लागि ८४ रनको साझेदारी गरेर उत्कृष्ट सुरुवात दिलाए। यो हालसम्मको एनपीएलमा पहिलो विकेटका लागि गरेको उच्च साझेदारी हो। पहिलो विकेटका रुवमा जनकपुरले आसिफ शेखलाई गुमायो। उनले २९ बलमा २ चौका र २ छक्का प्रहार गर्दै ३६ रन बनाए। कर्णालीका लागि मौसम ढकालले आसिफको विकेट लिँदै विकेटको सुरुवात गराएका थिए। दोस्रो विकेटको रूपमा जनकपुरले लाहिरु मिलान्थालाई गुमायो। उनले १३ बलमा २ चौका र २ छक्का सहित २४ रन बनाए। जिसन मक्सुदले मिलान्थालाई एलबीडब्ल्यु आउट गराएका हुन्। १४३ ओभरमा डिजिटल स्कोर बोर्ड भएको ठाउँबाट अनिललाई भेट्न उनका फ्यानबीच मैदानमा नै आएका थिए। उनी त्यसबेला ६१ रनमा अविजित खेलिरहेका थिए। कर्णालीका लागि मौसम ढकाल र जिसन मक्सुदले ११ विकेट लिए। त्यसअघि, टस जितेर ब्याटिङ गरेको कर्णालील २० ओभरमा ७ विकेट गुमाउँदै १४१ रन बनाएको थियो। अन्तिम २ ओभरमा कप्तान सोमपाल कामी र अर्जुन घर्तीको आक्रमक ब्याटिङमा ४१ रन जोड्दै कर्णालीले प्रतिस्पर्धात्मक लक्ष्य प्रस्तुत गरेको हो। कर्णालीका लागि १९ औं ओभरमा अर्जुन घर्तीको आक्रमक ब्याटिङमा कर्णालीले सम्मान जनक स्कोर बनायो । उनले १९ औं ओभर हर्ष थाकरलाई २४ रन जोड्यो। १८ ओभरसम्म १०० पनि नपूर्याएको कर्णालीका लागि अर्जुनले एक ओभरमा नै २४ रन जोड्दिए। जसमा उनले पहिलो बल डट खेलेर २ चौका र २ छक्का र अन्तिम बलमा २ रन जोडे। कर्णालीका लागि अर्जुनले ३३ रन जोड्दै रन आउट भए। पावरप्ले सकिँदा कर्णालीले २ विकेट गुमाउँदै ३१ रन बनाएको थियो। कर्णालीले पहिलो विकेटका रुपमा देव खनालको विकेट गुमाएको छ। दोस्रो ओभरको दोस्रो बलमा कर्णालीले आफ्नो पहिलो विकेटको रुपमा देवलाई १ रनमै गुमायो। दोस्रो विकेटका रूपमा कर्णालीले शिखर धवनको विकेट गुमायो। उनलाई पाँचौं ओभरको दोस्रो बलमा हर्ष थाकरले बोल्ड आउट गरेका हुन्। शिखरले १४ बलमा ३ चौकासहित १४ रन बनाए। कर्णालीका लागि तेस्रो विकेट चान्डविक वाल्टनको विकेट गयो। उनले १२ बलमा १ चौकासहित ८ रन बनाउँदै जेम्स निसामको बलमा एलबीडब्ल्यु आउट भए। चौथो विकेटमा जिसन मक्सुद डक आउट हुँदला ८ ओभरसम्ममा कर्णाली ४ विकेटको क्षतिमा ३६ रन बनायो। पाँचौं विकेट १३२ ओभरमा मोहम्मद मोसिनले बाबर हायातलाई १२ रन जोड्दा जेम्स निसमको हातबाट क्याच आउट गराए। १६ औं ओभरको दोस्रो बलमा किशोर महतोले गुल्सन झालाई ३६ रनमा बोल्ड आउट गरे। उनले २७ बलमा १ चौका र ३ छक्का प्रहार गरी पेभेलियन फर्किए। किशोर महतोले गरेको १८औं ओभरको चौथो बलमा सोमपाल कामीको क्याच कप्तान अनिलले बाउन्ड्री लाइनमा फुत्काए। कर्णालीका लागि कप्तान सोमपाल कामी २९ र नन्दन यादव शुन्यमा अविजित रहे। जनकपुरका मोहम्मद मोसिनले २ विकेट लिए। ललित राजवंशी, किशोर महतो, हर्ष थाकर र जेम्स निसमले समान ११ विकेट लिए। पहिलो खेलमा पनि जनकपुरले विराटनगरमाथि ८ विकेटको जित हात पारेको थियो। सोमबारको पहिलो खेलमा चितवन राइनोजले काठमाडौं गुर्खाजलाई ५ विकेटले पराजित गरेको थियो। मंगलबार पहिलो खेल सुदुरपश्चिम रोयल्स र विराटनगर किङ्ग्सको खेल ९:१५ मा सुरु हुनेछ भने दोस्रो खेल चितवन राइनोज र पोखरा एभेन्जर्सबीच हुनेछ।"
"बेइजिङ पुगे प्रधानमन्त्री ओली, उपमन्त्री सुन बेइदोङले गरे स्वागत","काठमाडौं : प्रधानमन्त्री केपी शर्मा ओली चीनको राजधानी बेइजिङ पुगेका छन्। प्रधानमन्त्री ओलीलाई चिनियाँ कम्युनिष्ट पार्टीका वैदेशिक मामिलाका उपमन्त्री सुन बेइदोङले बेइजिङ क्यापिटल अन्तरराष्ट्रिय विमानस्थलमा स्वागत गरेका हुन्। चिनियाँ प्रधानमन्त्री ली छ्याङको निमन्त्रणामा प्रधानमन्त्री ओली चारदिने औपचारिक भ्रमणमा आज बिहान हिमालयन एयरलाइन्सको चार्टर विमानबाट गएका थिए। प्रधानमन्त्री ओलीलाई त्रिभुवन अन्तर्राष्ट्रिय विमानस्थलमा पर्यटनमन्त्री बद्रीप्रसाद पाण्डे, नेपालस्थित चिनियाँ दूतावासका उपप्रमुख वाङ सीन,सुरक्षा निकायका प्रमुखलगायतले बिदाइ गरेका थिए। प्रधानमन्त्री ओलीलाई नेपाली सेनाको एक टुकडीले सम्मान गारत अर्पण गरेको थियो । भ्रमण टोलीमा प्रधानमन्त्रीकी पत्नी राधिका शाक्य, परराष्ट्रमन्त्री डा आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, प्रधानमन्त्रीका आर्थिक तथा विकास सल्लाहकार डा युवराज खतिवडा, सङ्घीय सांसद्हरु, मुख्यसहित विशिष्ट श्रेणीका सरकारी अधिकारीहरू,निजी क्षेत्रका प्रतिनिधिहरू,सञ्चारकर्मीलगायत ८७ छन्। भ्रमण टोलीमा सहभागी ८७ जनामध्ये सरकारी खर्चमा ३९ जना र निजी खर्चमा ४८ जना चीन गएका हुन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेटवार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्ता गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै,उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्री ओलीले चीन भ्रमणका क्रममा चिनियाँ राष्ट्रपति सी चिनफिङलगायत शीर्ष नेताहरूसँग भेटघाट गर्नेछन्। प्रधानमन्त्री ओलीले पेकिङ विश्विविद्यालयमा सम्बोधन गर्नेछन्। यसैगरी उनी अन्य विभिन्न कार्यक्रममा सहभागी हुनेछन्। गठबन्धनका दलबीच चिनियाँ परियोजना (बीआरआई) कार्यान्वयनमा मध्यमार्गी बाटोअपनाएर ओली चीन उडेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा अन्ततः सहमत जुटेको हो। प्रधानमन्त्री ओली मङ्सिर २० गते स्वदेश फर्कने कार्यतालिका छ ।"
ब्राउन सुगरसहित तीनजना पक्राउ,काभ्रे : लागूऔषध ब्राउन सुगरसहित तीनजना पक्राउ परेका छन्। धुलिखेल नगरपालिका९ स्थित बिपी राजमार्गमा प्रहरीले विशेष सुराकीका आधारमा लागूऔषध नियन्त्रण ब्यूरोले लागेका तीन व्यक्तिलाई नियन्त्रणमा लिएर चेक जाँच गर्दा गाडी भित्र लुकाई रहेको ब्राउन सुगर सहित तीन जनालाई पक्राउ गरेको हो। उनीहरू भकुण्डेबेशीबाट धुलिखेल हुँदै काठमाडौं जाँदै थिए। जिल्ला प्रहरी कार्यालय काभ्रेका सूचना अधिकारी प्रहरी नायब उपरीक्षक मिन बहादुर घलेका अनुसार २०८१ मंसिर १६ गते राति १० बजे प्रहरीले काठमाडौंको शंखरापुर९ बस्ने अभिषेक राजबाहक सोही स्थान बस्ने ३१ वर्षीय किशोर थापा र ३२ वर्षीय विराट थापालाई पक्राउ गरेको हो। प्रहरीले टोयोटा हाइलक्स गाडी चेकजाँच गर्ने क्रममा उनीहरूलाई नियन्त्रणमा लिएको हो। गाडीभित्र रहेको प्लास्टिकको झोलाभित्र लुकाइएको अवस्थामा ५५ ग्राम ब्राउन सुगर फेला परेको प्रहरीले जनाएको छ। प्रहरीले काभ्रे जिल्ला अदालतबाट ५ दिनको म्याद थप गरी अनुसन्धान गरिरहेको छ।
वैदेशिक रोजगारमा विभिन्न देशमा पठाइदिने भन्दै ठगी गर्ने दुईजना पक्राउ,काठमाडौं : वैदेशिक रोजगारमा विभिन्न देशमा पठाइदिने भन्दै ठगी गर्ने दुई जना पक्राउ परेका छन्। पक्राउ पर्नेमा काठमाडौं महानगरपालिका२० भीमसेनस्थानका ४४ वर्षीय निराजन मानन्धर र पाल्पाको पूर्वखोला गाउँपालिका५ बिरकोट घर भई हाल काठमाडौंको नयाँ बसपार्क बस्ने ३० वर्षीय चन्द्र प्रकाश झेडी रहेका छन्। मानन्धरले इजरायल पठाइदिने भन्दै २ लाख र झेडीले बोस्निया पठाइदिने भन्दै दुई लाख लिएर सम्पर्कविहीन भएका थिए। बेरोजगार युवायुवतीलाई आकर्षक तलबको प्रलोभनमा पारी विभिन्न देशहरूमा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्कविहीन भएपछि उजुरी परेको थियो। काठमाडौं उपत्यका अपराध अनुसन्धान कार्यालयको टोलीले काठमाडौंको टेकुबाट पक्राउ गरेको हो। पक्राउ परेका दुवै जनालाई अनुसन्धान तथा कारबाहीका लागि वैदेशिक रोजगार विभाग पठाइएको छ।
ट्राफिक प्रहरी कार्यालय रोल्पाका प्रमुख घुससहित पक्राउ,काठमाडौं : अख्तियार दुरुपयोग अनुसन्धान आयोगको टोलीले जिल्ला ट्राफिक प्रहरी कार्यालय रोल्पाका प्रमुख प्रहरी नायव निरीक्षकलाई घुससहित नियन्त्रणमा लिएको छ। २५ हजार घुससहित ट्राफिक प्रहरी कार्यालयका प्रमुख प्रहरी नायव निरीक्षक ललित कुमार बुढाथोकीलाई नियन्त्रणमा लिएको हो। बुढाथोकीले सवारी साधनहरूलाई आवतजावत गर्न सहजिकरण गरिदिए वाफत घुस माग गरेको उजुरी परेको थियो। सोही उजुरीका आधारमा अख्तियारको टोलीले २५ हजार रुपैयाँ घुस लिइसकेको अवस्थामा बुढाथोकीलाई नियन्त्रणमा लिएको अख्तियारका प्रवक्ता नरहरी घिमिरेले जानकारी दिएका छन्। उनका अनुसार बुढाथोकीमाथि थप अनुसन्धान भइरहेको आयोगले जनाएको छ।
मूल्यवृद्धि खारेज गर्न निर्माण व्यवसायी महासंघको माग,"वीरेन्द्रनगर : कर्णाली प्रदेश निर्माण व्यवसायी महासंघले निर्माण सामग्रीमा भएको मूल्यवृद्धि खारेज गर्न माग गरेका छ। महासंघका प्रदेश महासचिव मानव बमले सोमबार एक विज्ञप्ति जारी गर्दै निर्माण सामग्रीमा भएको मूल्यवृद्धि तत्काल खारेज गर्न सरकारसँग माग गरेका हुन्। विज्ञप्तिमा भनिएको छ, निर्माण कार्य गर्नुपर्ने सिजनमा सीमित सिमेन्ट उद्योगीहरूले मूल्यवृद्धिसँगै कार्टेलिङ गरी उत्पादनमा समेत कटौती गरेको भुक्तानी अभाव लगायतका कारण अत्यन्त सकसमा रहेको निर्माण उद्योग थप मारमा परेको कर्णाली प्रदेश निर्माण व्यवसायी महासंघको ठहर छ। खुला अर्थतन्त्रको नीति विपरीत सिमेन्टमा गरिएको यस किसिमको अस्वाभाविक मूल्यवृद्धि दण्डनीय अपराध भएको महासंघको ठम्याई छ। विगतमा पनि पटक पटक भएको मूल्यवृद्धिका कारण पूर्वाधार खर्च बढ्न गई सरकारका सार्वजनिक निकायहरूलाई आर्थिक बोझ थपिएको छ। निर्माण व्यवसायीहरूको अर्बौं रकम भुक्तानी नहुँदा निर्माण उद्योग नै धराशायी भएको स्थितिमा सिमेन्ट लगायतका निर्माण सामग्रीमा भएको मूल्यवृद्धि अविलम्ब खारेज गरी आम उपभोक्तालाई राहत दिन सरकारका सम्बन्धित निकायसँग माग गर्दछौँ, विज्ञप्तिमा भनिएको छ। अन्यथा मूल्यवृद्धि खारेज नभएसम्म सम्पूर्ण निर्माण व्यवसायीको निर्माण कार्यलाई रोक्न बाध्य हुने भन्दै महासंघले चेतावनी पनि दिएको छ।"
कीर्तिपुर नगरपालिकामा कृष्णमान डंगोलले बढाए मतान्तर,"काठमाडौं : कीर्तिपुर नगरपालिकाको उपनिर्वाचनमा नेपाली कांग्रेसका कृष्णमान डंगोलले मतान्तर बढाएका छन्। सोमबार जारी मतगणनामा हालसम्म डंगोलले २९३० मत पाएका हुन्। उनका प्रतिस्पर्धी नेकपा एमालेका उम्मेदवार डा सुरेन्द्र मानन्धरले २३५८ मत पाएका छन्। त्यसैगरी माओवादी केन्द्रका उम्मेदवार शिवशरण महर्जनले २१०१ मत प्राप्त गरेका छन्। स्वतन्त्र उम्मेदवार राजमान महर्जन निरन्तर चौथो स्थानमा छन्। कीर्तिपुरमा वडा नम्बर १, २, ३, ४ र ५ को मतगणना भएको छ। बाँकी स्थानमा मतगणना जारी रहेको छ।"
तलब माग्दै शिक्षक आन्दोलित,"ढल्केवर(धनुषा) : महोत्तरीको सम्सीका गाउँपालिकाका सामुदायिक विद्यालयका शिक्षकहरु आन्दोलित बनेका छन्। ५ महिनादेखि तलब नपाएपछि उनीहरू आन्दोलित बनेका हुन्। तलब उपलब्ध गराउन माग गर्दै शिक्षक शिक्षिकाहरू सोमबार गाउँपालिका कार्यालयको प्रवेशद्वार अगाडि धर्नामा बसेका छन्। पाँच महिनादेखि तलब रोकिएपछि आफूहरू बाध्य भएर आन्दोलनमा उत्रिनु परेको नेपाल शिक्षक महासंघ सम्सी गाउँपालिकाका अध्यक्ष रामबाबु यादवले बताए। हामीले तलबका विषयमा गाउँपालिका अध्यक्षलाई पनि पटक पटक जानकारी गरायौं। तर उहाँले पनि कुनै वास्ता नगरपेछि गाउँपालिका कार्यालयकै अगाडी धर्नामा बस्न बाध्य भएका हौं, अध्यक्ष यादवले भने। तलब नपाएपछि आवत जावत देखि लिएर घरायसी समस्या समेत दिनप्रतिदिन बढ्दै गईरहेको बलिराम माविका प्रधानाध्यापक रबिन्द्र प्रसाद यादवले दुखेसो पाखे। यता सम्सी गाउँपालिकाका अध्यक्ष रामनाथ यादव गाउँसभा गर्न नसकेको कारण कर्मचारी तथा शिक्षकहरूलाई तलब खुवाउन नसकेको बताउँछन्। गाउँपालिका उपाध्यक्ष र केही वडा अध्यक्षका बीचमा कुरा नमिल्दा सभा गर्न नसकेको उल्लेख गर्दै उनले यसै महिनाभित्र सबै शिक्षक तथा कर्मचारीको तलब उपलब्ध गराउने बताए।"
वैदेशिक रोजगारमा विभिन्न देश पठाइदिने भन्दै ठगी गर्ने तीनजना पक्राउ,"काठमाडौं : वैदेशिक रोजगारमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको आरोपमा ३ जनालाई प्रहरीले पक्राउ गरेको छ। पक्राउ पर्नेहरूमा चितवनको राप्ती नगरपालिका७ घर भई ललितपुर महानगरपालिका१५ बस्ने ४४ वर्षीय धिरेन्द्र चौधरी, धनुषा धनुषाधाम नगरपालिका७ घर भई काठमाडौं७ बस्ने ३६ वर्षीय राज कुमार महरा र मकवानपुर इन्द्रसरोवर गाउँपालिका३ घर भई काठमाडौं १५ बस्ने ३२ वर्षीय चन्द्र ब्लोन रहेका छन्। धिरेन्द्रले क्यानडा पठाइदिन्छु भन्दै १ जना पीडितबाट ३ लाख ४८ हजार रुपैयाँ, राज कुमारले कुवेत पठाइदिन्छु भन्दै १ जना पीडितबाट १ लाख ९० हजार रुपैयाँ र चन्द्रले माल्टा पठाइदिन्छु भन्दै १ जना पीडितबाट १ लाख रुपैयाँ लिई सम्पर्कबिहीन भएको भन्ने पीडितहरूको उजुरी परेको थियो। काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले धिरेन्द्रलाई ललितपुर महानगरपालिका१५ बाट र राजकुमारलाई काठमाडौं महानगरपालिका७ बाट तथा चन्द्रलाई काठमाडौं महानगरालिका१२ बाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
धरहराबाट एक सातामा झण्डै १५ लाख आम्दानी,"काठमाडौं : ऐतिहासिक धरहराबाट एक सातामा १४ लाख ७० हजार रुपैयाँ राजस्व संकलन भएको छ। गत आइतबारदेखि सर्वसाधारणका लागि शुल्कसहित खुला गरिएको धरहराबाट आजसम्म १४ लाखभन्दा बढी राजस्व संकलन भएको कामु आयोजना निर्देशक प्रकाश अर्यालले जानकारी दिए। उनका अनुसार दैनिक करिब एक हजार दुई सयले धरहरा चढ्ने गरेको जानकारी दिए। बुधबार भने बन्द रहनेछ। बिहान साढे १० देखि ३ बजेसम्म धरहरा चढ्ने व्यवस्था गरिएको छ। ९ गतेदेखि हालसम्म ८ हजार ३१६ जनाले धरहरा चढिसकेका छन्। जसमा १२ वर्षमुनिका बालबालिकाको तथ्याङ्क राख्ने गरिएको छैनउनले भने। धरहरा चढ्दा विद्यार्थी, ज्येष्ठ नागरिक, बालबालिका अपाङ्गता भएका व्यक्तिहरूले ५० प्रतिशत छुट पाउनेछन्। सार्क राष्ट्रबाट आउने पर्यटकलाई प्रतिव्यक्ति रु पाँच सय र सार्कबाहेक राष्ट्रलाई प्रतिव्यक्ति रु एक हजार शुल्क तोकिएको छ। धरहरामा पार्किङ गर्दा चार पाङ्ग्रेका लागि प्रतिघण्टा रु २० र दुई पाङ्ग्रेलाई रु १० तोकिएको छ। यस्तै, धरहरा परिसरमा प्रवेशका लागि भने रु ५० निर्धारण गरिएको बताइएको छ।"
उदयपुरको बेलका ९ मा अझै मतगणना सुरु भएन,"उदयपुर : बदर मत गणनाका विषयमा विवाद हुँदा स्थगित भएको बेलका नगरपालिका वडा नम्बर ९ को मतगणना १५ घण्टा बित्दासम्म सुचारु हुन सकेको छैन। बिहान बसेको सर्वदलीय बैठक बिना निष्कर्ष टुंगिएपछि गणना कार्य अनिश्चित बनेको हो। औपचारिक र अनौपचारिक रूपमा सहमतिको प्रयास गरिए पनि सहमति जुट्न नसकेपछि थप निर्णयका लागि निर्वाचन आयोगलाई पत्र पठाइएको निर्वाचन अधिकृत मनोजप्रसाद गुप्ताले जानकारी दिए। उनले भने, गणनाका क्रममा देखिएका विषयवस्तु र दलहरूले उठाएका सवाललाई आयोगमा लेखि पठाएको छु, उताबाट अहिलेसम्म केही निर्णय आएको छैन। सर्वदलीय सहमति नभएपछि माथिल्लो निर्णयको प्रतीक्षा गर्नुको विकल्प नभएको उनले बताए। गुप्ताले माथिबाट जे आदेश आउँछ त्यहीँ गर्ने बताए। वडानं ९ को वडाध्यक्ष पदमा आइतबार भएको निर्वाचनको मतगणना गर्दै गर्दा सोमबार राति १ बजेबाट बदर मतका विषयमा दलहरू बीच विवाद हुँदा गणना रोकिएको छ। अत्यधिक मत बदर देखिएपछि दलहरू विवाद हुँदा मतगणना रोकिएको हो। गुप्ताका अनुसार ५०० मतगणना सकिएपछि सदर र बदर मतको विषयमा दलहरूले असन्तुष्टि पोखेर रोकेका हुन्। ५०० मत गणना हुँदा २२० मत बदर भएको छ। प्राप्त मतपरिणाम अनुसार नेकपा एमालेको ८५, नेकपा माओवादी केन्द्रको ८० र नेपाली कांग्रेसको ६२ मत रहेको छ। सर्वदलीय बैठकमा चिन्ह भन्दा अन्य ठाउँमा संकेत देखिए बदर गर्ने सहमति भएको थियो। सोही मुताबिक गणना प्रक्रिया अघि बढेको गुप्ताले बताए। माओवादी केन्द्रले भने पुनः मतगणना गर्नु पर्ने माग राखेको छ। तीन हजार १६७ मतदाता रहेको बेलकामा एक हजार ८८५ मत खसेको थियो। बेलका नगरपालिका वडा नम्बर ९ मा ७ जना प्रतिस्पर्धामा छन्। बेलकामा एमालेका मोहन खड्का, कांग्रेसका नवराज बस्नेत, माओवादी केन्द्रका भरत घिमिरेले प्रतिस्पर्धामा छन्। त्यसैगरी राष्ट्रिय स्वतन्त्र पार्टीका तेजमान विक, राप्रपाका टिकाप्रसाद फुयाँल, जनता समाजवादी पार्टीका राजकुमार राई र मंगोल नेशनल अर्गनाईजेसन पार्टीका सुरे तामाङको उम्मेदवारी रहेको छ। गत ०७९ वैशाख २० गते सम्पन्न स्थानीय तह निर्वाचनमा यो वडामा कांग्रेसका पदम खड्का वडाध्यक्षमा निर्वाचित भएका थिए। उनको मोटरसाइकल दुर्घटनामा परेर निधन भएपछि उपनिर्वाचन भएको हो।"
पुथाउत्तरगंगाको उपाध्यक्षमा माओवादी केन्द्रकी नरपूरा बुढा विजयी,रुकुम पूर्व : रुकुम पूर्वको पुथाउत्तरगंगा गाउँपालिकामा नेकपा माओवादी केन्द्र विजयी भएको छ । उपप्रमुखका लागि आइतबार भएको उपनिर्वाचन माओवादीकी नरपूरा बुढा पुनले ३ हजार ६ सय २७ मत ल्याएर विजयी भएकी हुन्। उनकी प्रतिस्पर्धी नेपाली कांग्रेसकी केशकुमारी तुलाचनले २ हजार १ सय २८ मत मात्र प्राप्त गरिन्। माओवादीकी बुढाले १ हजार ४ सय ९९ मतान्तरले विजयी भएकी हुन्। पुथाउत्तरगंगामा कुल ११ हजार १ सय ८० जना मतदाता रहेकामा ५ हजार ९ सय २१ मत मात्र खसेको थियो । सत्तारुढ काँग्रेसएमालले गठबन्धन गर्दा माओवादीलाई नेकपा एकीकृत समाजवादीले समर्थन गरेको थियो । यहाँ २०७९ मा भएको निर्वाचनमा माओवादी नै विजयी भएको थियो । उपाध्यक्ष भूपेन्द्रा बुढाको गत भदौ २८ गते बागलुङमा भएको गाडी दुर्घटनामा मृत्यु भएको थियो । उनीसँगै पुथाउत्तरगंगा गाउँपालिका वडा नम्बर २ का अध्यक्ष जसबहादुर श्रीपालीको पनि मृत्यु भएको थियो । उक्त वडामा यसअघि नै माओवादी केन्द्रका जगत घर्ती निर्विरोध निर्वाचित भइसकेकी छन्।
गौरीशंकर गाउँपालिकामा माओवादीको अग्रता कायमै,"दोलखा : दोलखाको गौरीशंकर गाउँपालिकामा ४ वटा वडाको मतगणना सकिएको छ । ४ वटा वडाको मतगणना सकिँदा नेकपा माओवादी केन्द्रले अग्रता लिएको छ । १२ वटा मतदानस्थलको २१ वटा मतदान केन्द्रमा जम्मा ७ हजार ५ सय ८९ मत खसेको थियो । जम्मा ९ वटा वडामा १५ हजार ७ सय १८ मतदाता रहेका थिए । ९ वटा वडामध्ये वडा नं १,२,३ र ४ को मत गणना भइसकेको हो । वडा नम्बर १,२ जुगुमा १५ सय ६६ मत गणना गर्दा नेपाली कांग्रेसले २४० मत, नेकपा माओवादी केन्द्रले ८०९ मत, नेकपा एमालेले ४ सय ४७ मत राष्ट्रिय स्वतन्त्र पार्टी रास्वपाले १८, नेकपा एकीकृत समाजवादीले १४, राप्रपाले १२ मत र जसपाले ४ मत प्राप्त गरेको छ । त्यसैगरी वडा नं ३ र ४ झ्याकुमा १ हजार ७ सय ९८ मतमा नेपाली कांग्रेसले ५ सय ५६ मत, नेकपा माओवादी केन्द्रले ५ सय ७१ मत, नेकपा एमालेले ५ सय ६६ मत राष्ट्रिय स्वतन्त्र पार्टी रास्वपाले ४२, नेकपा एकीकृत समाजवादीले १७, राप्रपाले १७ मत र जसपाले २ मत प्राप्त गरेको जिल्ला निर्वाचन कार्यालय दोलखाले जनाएको छ । पछिल्लो नतिजा अनुसार नेकपा माओवादी केन्द्रले सबैभन्दा बढी १ हजार ३ सय ८० मत पाएको छ । नेकपा माओवादी केन्द्र नेकपा एमालेभन्दा ३ सय ६७ मतले अगाडि देखिएको छ । कुल खसेको मतमध्ये वडा नं१,२ मा १७ मत बदर भएको छ । वडा नं ३, ४ मा २१ मत बदर भएको छ । गौरीशंकरमा उपाध्यक्ष पदका लागि भएको निर्वाचनमा ७ राजनीतिक दलसहित १६ जना उम्मेदवार चुनावी मैदानमा रहेका थिए । २०७९ को निर्वाचनमा उपाध्यक्ष पदमा कांग्रेसबाट श्यामसुन्दर तामाङ निर्वाचित भएका थिए । गत वर्ष हृदयघातका कारण उनको मृत्यु भएपछि आइतबार उक्त पदमा निर्वाचन भएको हो ।"
"कीर्तिपुरमा कांग्रेसको अग्रता कायमै, ६५९ मतले पछाडि एमाले","काठमाडौं : कीर्तिपुर नगरपालिकाको प्रमुखका लागि भएको उपनिर्वाचनको मतगणना जारी छ । निर्वाचन आयोगका अनुसार हालसम्म प्रमुख पदका लागि नेपाली कांग्रेसका उम्मेदवार कृष्णमान डंगोलले ३३८५ मत प्राप्त गरेका छन्। उनलाई नेपाल कम्युनिष्ट पार्टी (एमाले)का सुरेन्द्र मानन्धरले पछ्याइ रहेका छन् । उनले २७२६ मत प्राप्त गरेका छन्। उनीहरुबीच ६५९ मतान्तर रहेको छ। यस्तै, नेकपा (माओवादी केन्द्र)का शिवशरण महर्जनले २३१७ र स्वतन्त्र उम्मेदवार राजमान महर्जनले १२०७ मत प्राप्त गरेका छन् ।"
राष्ट्रवादी शक्ति एकतावद्ध हुन कमल थापाको आह्वान,काठमाडौं : राप्रपा नेपालका अध्यक्ष कमल थापाले राष्ट्रवादी दल र शक्तिलाई एकतावद्ध हुन आह्वान गरेका छन्। सोमबार काठमाडौंमा आयोजित एक कार्यक्रममा बोल्दै थापाले जनताले अहिले विकल्प खोजिरहेको अवस्थामा राष्ट्रवादी शक्ति एकतावद्ध हुनुपर्ने भन्दै एकताका लागि आह्वान गरेका हुन्। उनले विगतका त्रुटि कमजोरीबाट पाठ सिकेर नयाँ ढंगले बलियो वैचारिक राष्ट्रवादी प्रजातान्त्रिक शक्ति निर्माण गर्नुपर्ने धारणा राखे। राष्ट्रवादी भन्ने दलहरूले आत्मसमिक्षा गर्नुपर्ने उनले बताए । उनले कांग्रेसएमालेविरुद्धमा जनता उत्रिएको देखिए पनि उनीहरूकै पक्षमा मत दिन जनता बाध्य भएकाले नयाँ शक्ति आवश्यक रहेको उल्लेख गरे। एकताको पूर्वसर्त आत्मियता भएकाले विगतमा भएका कमजोरीलाई दोहर्याउर एकता हुन नसक्ने उनको भनाइ छ । उनले विभिन्न प्रकरणमा भइरहेको अनुसन्धान लम्बाउने काम भएको र प्रहरीले पक्राउ गरेर मानसिक तनाव दिने काम भएको आरोप समेत लगाए।
कोशीमा रेवतीरमण भण्डारी मन्त्री बन्दै,"विराटनगर : कोशी प्रदेशका मुख्यमन्त्री हिक्मतकुमार कार्कीले एमाले प्रमुख सचेतक रेवतीरमण भण्डारीलाई आन्तरिक मामिला तथा कानुन मन्त्री नियुक्त गर्ने तयारी गरेका छन् । संविधानसभा सदस्य भण्डारीलाई आन्तरिक मामिला तथा कानुन मन्त्री नियुक्त गर्ने भएका हुन् । मानव तस्करी प्रकरणमा मुछिएर तत्कालीन मन्त्री लिलाबल्लभ अधिकारीले राजीनामा दिएपछि आन्तरिक मामिला तथा कानुन मन्त्रालय खाली थियो । भण्डारीको शपथ आज साढे ५ बजे गर्ने तयारी छ । भण्डारीले पनि साढे ५ बजे शपथग्रहण रहेको जानकारी दिए । नियुक्तिको प्रक्रियामा छ, उनले भने, साढे ५ बजे शपथ ग्रहणको तयारी छ । कोशीमा भौतिक पूर्वाधार मन्त्री भूपेन्द्र राईले स्वास्थ्य मन्त्रालयको पनि जिम्मेवारी सम्हालिरहेका छन् । डाक्टर शेखर कोइराला पक्षले नाम नदिएका कारण राईले दोहोरो जिम्मेवारी सम्हालिरहेका छन् । कोइराला पक्षले नाम नदिएका कारण स्वास्थ्य मन्त्री आज एक जनाको मात्रै शपथ ग्रहण हुने बताइएको छ ।"
कर्णालीविरुद्ध कप्तान अनिल साहको अर्धशतक,काठमाडौं : जनकपुर बोल्ट्सका कप्तान अनिल साहले अर्धशतक प्रहार गरेका छन्। नेपाल प्रिमियर लिगअन्तर्गत टियु क्रिकेट मैदानमा अनिलले कर्णालीविरुद्ध अर्धशतक प्रहार गरेका हुन्। उनले ३५ बलमा ६ चौका र २ छक्का प्रहार गरे। एनपीएलमा यसअघि जनकपुरकै लहिरु मिलन्था र विारटनगरका मार्टिन गुप्टेलले अर्धशतक प्रहार गरेका थिए।
"नक्कली सुन देखाएर ठगी गर्ने गिरोह सक्रिय, ६ जना पक्राउ","विराटनगर : पूर्वका विभिन्न स्थानमा नक्कली सुन देखाएर सर्वसाधारणमाथि ठगी गर्ने गिरोह सक्रिय भएको छ। गिरोहका ६ जना पक्राउ परेका छन्। तीमध्ये २ जना भारतीय नागरिक छन्। जिल्ला प्रहरी कार्यालय मोरङले सोमबार पत्रकार सम्मेलन गरेर ५० वर्षमाथिका ५ र ३४ वर्षका १ जनालाई सार्वजनिक गरेको छ। भारतको दार्जिलिङका ५१ वर्षीय नारायण गुरुङ, ३४ वर्षीय सञ्जय शर्मा, झापाको कमल गाउँपालिका१ तोपगाछीका ५२ वर्षीय अशोक तामाङ, कनकाई नगरपालिका९ घैलाडुब्बाका ५९ वर्षीय धकलबहादुर थिङ, अर्जुनधारा नगरपालिका११ का ५४ वर्षीय प्रवीन तामाङ र हल्दिबारी गाउँपालिका३ का ६६ वर्षीय रामबहादुर कन्दङवालाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले बताए। संखुवासभाको पाँचखपन नगरपालिका५ का कृष्णबहादुर तामाङले कात्तिक २७ गते बिरामी पत्नीलाई उपचारका लागि मोरङको बूढीगंगास्थित विराट शिक्षण अस्पताल ल्याएका थिए। अस्पतालमै भेटघाट भएका अपरिचित व्यक्तिले गाउँले दाजुभाइको नाता लगाएर सहयोग गर्ने बहानामा झोलाभित्र राखेको १ लाख १० हजार रुपैयाँ चोरिदिए। उक्त घटनाको अनुसन्धान सुरु गरेको प्रहरी अन्ततः सर्वसाधारणलाई ठगी गर्ने गिरोहको सञ्जालसम्म पुगेको हो। मोरङ प्रहरी प्रमुख एसपी नारायणप्रसाद चिमरियाले विभिन्न प्राविधिक पक्षको विश्लेषण गर्ने क्रममा गिरोह प्रहरीको फन्दामा परेको बताए। उनका अनुसार कृष्णबहादुरको पैसा विराटबाट चोरी गरेर हिँडेका व्यक्ति अशोक तामाङ हुन्। गिरोहले मोरङसहित झापा र सुनसरीमा पनि ठगी गरेको पाइएको प्रहरीले जनाएको छ। कोशी प्रदेश प्रहरी कार्यालय विराटनगर र जिल्ला प्रहरी कार्यालय सुनसरीको टोलीले गिरोहलाई इटहरीका विभिन्न स्थानबाट आइतबार पक्राउ गरेको हो। विशेष गरेर हटिया, अस्पताल, मेला, पर्व र भीडभाड बढी हुने ठाउँमा गएर गरगहना लगाएका सोझा र वृद्ध अवस्थाका मानिसहरुलाई सुनजस्तो धातु देखाइ प्रलोभनमा पारेर ठगी गर्ने गरेको पाइयो, चिमरिया भन्छन्, यसरी ठगी गर्ने क्रम बढेकाले सबै जना सचेत हुनुपर्ने देखिन्छ। अपरिचित व्यक्तिबाट सावधान हुनुपर्यो। उनका अनुसार नक्कली सुनका टिल (बिस्कुट) देखाएर प्रलोभनमा पार्दै सर्वसाधारणले लगाएका गरगहना र उनीहरुसँग भएको पैसा ठगी गर्ने गरेको प्रारम्भिक अनुसन्धानबाट खुलेको छ। ठगीमा संलग्न गिरोह सीमित समयका लागि होटलमा बस्ने, होटल परिवर्तन गरिरहने, गलत नामहरु बताउने, फ्ल्याट भाडामा लिएर बस्ने, अन्य व्यक्तिका नाममा रहेका मोबाइलका सिम प्रयोग गर्ने गरेको प्रहरीले पत्ता लगाएको छ। प्रारम्भिक अनुसन्धानबाट सुनसरीमा ५, मोरङमा ४ र झापामा १ जनामाथि ठगी गरेको पत्ता लागेको छ। गिरोहबाट ठगीमा पर्नेको संख्या अझै धेरै रहेको र पीडितहरु प्रहरीको सम्पर्कमा आउने क्रम चलिरहेको एसपी चिमरियाले बताए। पक्राउ परेको समूहबाट सुनजस्तो देखिने पहेँलो धातुबाट बनाइएको तिलहरी, हार, मंगलशूत्र, टिल, चन्द्रमा, कानमा लगाउने रिङ, बेरुवा, लकेट, सिक्री, झुम्का, टप, ब्रासलेट, औंठी, चाँदीको पाउजू, जिमाला, कालो पोतेलगायत बरामद भएको उनले बताए। साथै, २ लाख ७२ हजार ४ स ३० नेपाली र २ हजार ६ स ३० भारती रुपैयाँसमेत बरामद भएको छ। प्रहरीका अनुसार सामान र नगद पक्राउ परेकाहरुको घर तथा कोठाबाट बरामद गरिएको हो। पक्राउ प्रतिवादीविरुद्ध ठगी मुद्दा चलाउन प्रहरीले सोमबार अदालतबाट म्याद थप गरेर अनुसन्धानको बाँकी प्रक्रिया अघि बढाएको छ। कसुर ठहर भएमा ७ वर्षसम्म कैद र ७० हजार रुपैयाँसम्म जरिबाना हुने कानुनी व्यवस्था छ।"
"अन्तिम २ ओभरमा कर्णालीको आक्रामक ब्याटिङ, जनकपुरलाई दियो १४२ को लक्ष्य","काठमाडौं : नेपाल प्रिमियर लिग (एनपीएल)अन्तर्गत सोमबारको दोस्रो खेलमा कर्णाली याक्सले जनकपुर बोल्ट्सलाई १४२ रनको वीजयी लक्ष्य दिएको छ। टियु क्रिकेट मैदानमा टस जितेर ब्याटिङ गरेको कर्णालीले निर्धारित २० ओभरमा ७ विकेट गुमाउँदै १४१ रन बनायो। अन्तिम २ ओभरमा कप्तान सोमपाल कामी र अर्जुन घर्तीको आक्रमक ब्याटिङमा ४१ रन जोड्दै कर्णालीले प्रतिस्पर्धात्मक लक्ष्य प्रस्तुत गरेको हो। कर्णालीका लागि १९ औं ओभरमा अर्जुन घर्तीको आक्रमक ब्याटिङमा कर्णालीले सम्मान जनक स्कोर बनायो। उनले १९ औं ओभर हर्ष थाकरलाई २४ रन जोड्यो। १८ ओभरसम्म १०० पनि नपूर्याएको कर्णालीका लागि अर्जुनले एक ओभरमा नै २४ रन जोड्दिए। जसमा उनले पहिलो बल डट खेलेर २ चौका र २ छक्का र अन्तिम बलमा २ रन जोडे। कर्णालीका लागि अर्जुनले ३३ रन जोड्दै रन आउट भए। पावरप्ले सकिँदा कर्णालीले २ विकेट गुमाउँदै ३१ रन बनाएको थियो। कर्णालीले पहिलो विकेटका रूपमा देव खनालको विकेट गुमाएको छ। दोस्रो ओभरको दोस्रो बलमा कर्णालीले आफ्नो पहिलो विकेटको रुपमा देवलाई १ रनमै गुमायो। दोस्रो विकेटका रुपमा कर्णालीले शिखर धवनको विकेट गुमायो। उनलाई पाँचौं ओभरको दोस्रो बलमा हर्ष थाकरले बोल्ड आउट गरेका हुन्। शिखरले १४ बलमा ३ चौकासहित १४ रन बनाए। कर्णालीका लागि तेस्रो विकेट चान्डविक वाल्टनको विकेट गयो। उनले १२ बलमा १ चौकासहित ८ रन बनाउँदै जेम्स निसामको बलमा एलबीडब्ल्यु आउट भए। चौथो विकेटमा जिसन मक्सुद डक आउट हुँदला ८ ओभरसम्ममा कर्णाली ४ विकेटको क्षतिमा ३६ रन बनायो। पाँचौं विकेट १३२ ओभरमा मोहम्मद मोसिनले बाबर हायातलाई १२ रन जोड्दा जेम्स निसमको हातबाट क्याच आउट गराए। १६ औं ओभरको दोस्रो बलमा किशोर महतोले गुल्सन झालाई ३६ रनमा बोल्ड आउट गरे। उनले २७ बलमा १ चौका र ३ छक्का प्रहार गरी पेभेलियन फर्किए। किशोर महतोले गरेको १८ औं ओभरको चौथो बलमा सोमपाल कामीको क्याच कप्तान अनिलले बाउन्ड्री लाइनमा फुत्काए। कर्णालीका लागि कप्तान सोमपाल कामी २९ र नन्दन यादव शुन्यमा अविजित रहे। जनकपुरका मोहम्मद मोसिनले २ विकेट लिए। ललित राजवंशी, किशोर महतो, हर्ष थाकर र जेम्स निसमले समान ११ विकेट लिए। आजको पहिलो खेलमा चितवन राइनोजले काठमाडौं गुर्खाजलाई ५ विकेटले हराएको थियो।"
बिउ बिजन वितरणमा प्रविधिको प्रयोगले समग्र कृषि क्षेत्रमा सुधार आउँछ : कृषिमन्त्री अधिकारी,"काठमाडौं : कृषि तथा पशुपन्छी विकासमन्त्री रामनाथ अधिकारीले विश्व प्रविधिको युगमा प्रवेश गरेसँगै बिउ बिजनको क्षेत्रलाई पनि प्रविधिमा आधारित बनाउँदै लैजान कृषि क्षेत्रको महत्वपूर्ण उपलब्धि भएको बताएका छन्। बिउ सम्बन्धी निर्माण गरिएको सफ्टवेयर देसिस२ को आज काठमाडौंमा शुभारम्भ गर्दै मन्त्री अधिकारीले कृषिलाई सूचना प्रविधिसँग जोडन जरुरी रहेको सन्दर्भमा बिउ बिजनको वितरणलाई डिजिटलाईजेसन प्रणालीमा लैजाने कार्यले समग्र कृषि क्षेत्रमा सुधार देखिने अपेक्षा व्यक्त गरे। सरकारले डिजिटल नेपाल फ्रेमवर्क कार्यान्वयन गरिरहँदा यसको तुलनात्मक लाभ कृषि क्षेत्रले समेत लिनुपर्छ, मन्त्री अधिकारीले भने। कृषि , पर्यटन, ऊर्जा र वृहत्तर पूर्वाधार निर्माण नेपालको विकासका लागि अपरिहार्य रहेको भन्दै मन्त्री अधिकारीले कृषिलाई प्रविधिमा आधारित बनाइरहँदा डिजिटल साक्षरता पनि आवश्यक रहेको बताए। मन्त्री अधिकारीले यस सफ्टवेयर मार्फत गणस्तरीय बिउ बिजनमा किसानको सहज पहुँच हुने अपेक्षा पनि व्यक्त गरे। विभिन्न दातृ संस्थाको सहयोगमा कृषि तथा पशुपन्छी विकास मन्त्रालय अन्तर्गतको बिउ बिजन गुणस्तर नियन्त्रण केन्द्र मार्फत यो सफ्टवेयर निर्माण गरेको हो। यस मार्फत तीनै तहका सरकार बीच बिउ बिजन वितरणलाई डिजिटलाइजेसन गरी गुणस्तरीय बिउमा किसानको पहुँच कायम हुने केन्द्रका प्रमुख बेनु प्रसाद प्रसाईंले बताए।"
"१९ अंकले बढ्यो नेप्से परिसूचक, १० अर्बमाथिको सेयर कारोबार","काठमाडौं : सेयर बजार दोहोरो अंकले बढेर बन्द भएको छ। अघिल्लो कारोबार दिन आइतबार ९९९ अंकले घटेको बजार आज १९९७ अंकले बढेर २७५८०४ विन्दुमा कायम भएको छ। सेन्सेटिभ इण्डेक्स १५० अंकले घटेर ४७१७९ विन्दुमा पुगेको छ। नेप्स बढेसँगै कारोबार रकम पनि आइतारको तुलनामा बढेको छ। यसदिन ३१४ स्क्रिप्सको २ करोड ३० लाख ११ हजार ३६१ कित्ता सेयर १० अर्ब ५४ करोड १७ लाख ४६ हजार ५६४ रुपैयाँमा खरिदबिक्री भए। अघिल्लो दिन ८ अर्ब ८३ करोड मूल्य बराबरको सेयर कारोबार भएको थियो। दोहोरो अंकले बढेको बजारमा चार कम्पनीको सेयर सकारात्मक सर्किट लेभलमा कारोबार भएको छ। तारागाउँ रिजेन्सी होटल,विशाल बजार,खानीखोला हाइड्रोपावर र जोशी हाइड्रोपावर डेभलपमेन्ट कम्पनीको सेयर १० प्रतिशतले बढेको हो। यसदिन नेपाल फाइनान्सका लगानीकर्ता भने सर्वाधिक गु्माए। सो कम्पनीको सेयर ८७२ प्रतिशतले घट्यो। चार समूहको उपसूचकबाहेक अन्यको सूचक सकारात्मक देखिएका छन्। आज ट्रेडिङ समूहको उपसूचक ९७० प्रतिशतले बढेको हो। कारोबारमा आएकामध्ये १२६ वटा स्टक्सको मूल्य बढ्दा ११२ वटाको घट्यो। बाँकी ६ स्टक्सको मूल्य भने स्थिर रहयो।"
नेपालमा लगानी गर्न विदेशी लगानीकर्तालाई उद्योगमन्त्री भण्डारीको आह्वान,"काठमाडौं : उद्योग,वाणिज्य तथा आपूर्तिमन्त्री दामोदर भण्डारीले नेपालमा लगानी गर्न विदेशी लगानीकर्तालाई आह्वान गरेका छन्। भारतको वाणिज्य तथा उद्योग मन्त्रालय र भारतीय उद्योग परिसंघको आयोजनामा भारतको राजधानी नयाँ दिल्लीमा आजदेखि सुरु भएको दुईदिने २९औँ साझेदारी शिखर सम्मेलनको पूर्ण सत्रमा बोल्दै मन्त्री भण्डारीले ५० करोडसम्म लगानी गर्न विदेशबाट आवेदन दिन सकिने बताएका हुन्। मन्त्री भण्डारीले विदेशी लगानीकर्ताहरूले अनलाइन प्रणालीमार्फत स्वतः पूर्वस्वीकृति प्राप्त गर्ने जानकारी दिए। त्यसैगरी मन्त्री भण्डारीले एफडिआईको थ्रेसहोल्ड ५ करोडबाट घटाएर २करोडमा पुर्याइएको र सूचना प्रविधि क्षेत्रमा लगानीको थ्रेसहोल्ड नभएको सम्मेलनमा जानकारी गराएका छन्। 'हामीले नेपालमा व्यापार गर्न नीतिगत र कानुनी पक्षमा सुधार गर्न ध्यान केन्द्रित गरेका छौँ,लगानीकर्तालाई दर्ता र सुविधा उपलब्ध गराउन १४ एजेन्सीलाई एउटै छानामुनि ल्याएर वन स्टप सर्भिस सेन्टर (ओएसएससी) स्थापना गरिएको छ,'मन्त्री भण्डारीले भने। मन्त्री भण्डारीले नेपालमा लगानी गर्ने विदेशी लगानीकर्ताहरूले आफ्नो लगानीको नाफा र पुँजीको ग्यारेन्टीसहित उच्च दरमा प्रतिफल प्राप्त गरिरहेका बताए। मन्त्री भण्डारीले नेपालमा नवप्रवर्तन, उद्यमशीलता र लगानीलाई प्रवद्र्धन गर्न सक्षम व्यापारिक वातावरण सिर्जना गर्न प्रतिबद्ध रहेको उल्लेख गरे। मन्त्री भण्डारीले शिखर सम्मेलनमा भएको छलफल र विचार विमर्शले दिगो विकास, नवप्रवर्तन, प्रविधि हस्तान्तरण र समृद्धिलाई अगाडि बढाउन अर्थपूर्ण साझेदारीका लागि मार्ग प्रशस्त गर्नेमा विश्वास व्यक्त गरे। उनले भने,'आर्थिक समृद्धिका हाम्रा साझा लक्ष्यलाई साकार पार्न पुँजी, नयाँ प्रविधि र विशेषज्ञता ल्याई हामीसँग साझेदार हुन सम्भावित क्षेत्रमा अन्वेषण गर्न म विश्वभरका व्यवसाय र लगानीकर्तालाई आमन्त्रित गर्दछु ।' उनले समृद्ध नेपाल, सुखी नेपालीको राष्ट्रिय नारासहित नेपालले पर्यटन, जलविद्युत्, कृषि, औषधि र सुगन्धित वनस्पति, सूचना प्रविधि तथा उत्पादन जस्ता क्षेत्रमा लगानीका प्रशस्त अवसर प्रदान गरेको बताए। नेपालमा पर्यटन र प्रत्यक्ष वैदेशिक लगानीका हिसाबले भारत सबैभन्दा ठूलो स्रोत देश रहेको उनको भनाइ छ। मन्त्री भण्डारीले नेपालले भारतसँगको आफ्नो बलियो र ऐतिहासिक सम्बन्धलाई महत्व दिएको बताउँदै दुई देशको साझा इतिहास,सांस्कृतिक सम्बन्ध उत्तिकै निकट र बलियो रहेको बताए।"
कार्यवाहक प्रधानमन्त्रीको जिम्मेवारी उपप्रधानमन्त्री सिंहलाई,काठमाडौं : राष्ट्रपति रामचन्द्र पौडेलले प्रधानमन्त्रीको अनुपस्थितिमा उनले गर्दै आएको दैनिक प्रशासनिक कामकाज उपप्रधानमन्त्री एवं सहरी विकासमन्त्री प्रकाशमान सिंहले सम्हाल्नेगरी तोकेका छन्। प्रधानमन्त्री केपी शर्मा ओली आज चीनतर्फ प्रस्थान गरेपछि उनको अनुपस्थितिमा प्रधानमन्त्रीको कार्यभार उपप्रधानमन्त्री सिंहलाई दिइएको हो । राष्ट्रपति पौडेलले प्रधानमन्त्री ओलीको अनुपस्थितिमा उनले गर्ने दैनिक प्रशासनिक कार्य नेपालको संविधानबमोजिम प्रधानमन्त्रीको सिफारिसमा उपप्रधानमन्त्री सिंहले सम्हाल्ने गरी तोकेको राष्ट्रपति कार्यालयद्वारा जारी विज्ञप्तिमा उल्लेख छ । प्रधानमन्त्री ओली चिनियाँ समकक्षी ली छ्याङको मैत्रीपूर्ण निमन्त्रणामा चीनको औपचारिक भ्रमणका लागि आज बेइजिङ प्रस्थान गरेका हुन् । प्रधानमन्त्री ओली चीनको भ्रमण पूरा गरी यही मङ्सिर २० गते स्वदेश फर्कने कार्यतालिका छ ।
झापामा दुर्घटनामा परी घाइते दुईजनाको मृत्यु,झापा : झापामा छुट्टाछुट्टै दुर्घटनामा परी घाइते भएका दुईजनाको उपचारको क्रममा मृत्यु भएको छ । साइकलबाट लडेर र मोटरसाइकल दुर्घटनामा परी दुईजनाको मृत्यु भएको जिल्ला प्रहरी कार्यालय झापाले जनाएको छ । प्रहरीका अनुसार मङ्सिर ११ गते हल्दिबारी गाउँपालिका५ का ४४ वर्षीय नवीन राई आफैले चलाएको साइकलबाट लडेर घाइते भएका थिए । मादक पदार्थ सेवन गरी साइकलबाट लड्दा घाइते भएका उनलाई मेची प्रादेशिक अस्पताल भद्रपुरमा लगिएको थियो । त्यहाँ उपचार सम्भव नभएपछि बीएण्डसी अस्पताल बिर्तामोड लगिएको र उनको सोमबार बिहान पौन ११ बजे उपचारको क्रममा मृत्यु भएको प्रहरीले जनाएको छ । त्यस्तै मङ्सिर ४ गते पूर्वपश्चिम राजमार्गअन्तरगत कमल गाउँपालिका ५ रतुवा पुलमा मे १० प १४४१ नम्बरको मोटरसाइकल आफै अनियन्त्रित भई पुलको बायाँ भागमा ठोक्किँदा दुर्घटना भएको थियो । दुर्घटनामा परी मोटरसाइकल चालक कमल ५ का ३० वर्षीय रुपेश सुनुवार र सोही मोटरसाइकलको पछाडि सवार सोही ठाउँका २८ वर्षीय नितेश राई घाइते भएका थिए । घाइते दुवैलाई सोही दिन निम्स अस्पताल दमकमा सामान्य उपचार पश्चात् थप उपचारको लागी न्युरो अस्पताल विराटनगर पठाइएको थियो । अस्पतालबाट मङ्सिर १६ गते दुवैजना डिस्चार्ज भई घर आएकोमा घाइते नितेश भोलिपल्ट पुनः बिरामी परेका थिए । उनलाई उपचारका लागि विराटनगर लगिएको र उपचारको क्रममा सोमबार बिहान पौने १० बजे मृत्यु भएको प्रहरी कार्यालय झापाका डीएसपी कृष्णकुमार चन्दले जानकारी दिए ।
चलेन कर्णालीको टप अर्डर,काठमाडौं : नेपाल प्रिमियर लिग (एनपीएल)अन्तर्गत सोमबारको दोस्रो खेलमा कर्णाली याक्सले १० ओभरमा ४ विकेट गुमाउँदै ४५ रन बनाएको छ। टियु क्रिकेट मैदानमा टस जितेर जनकपुर बोल्ट्सविरुद्ध ब्याटिङ गरेको कर्णालीले पावरप्ले सकिँदा कर्णालीले २ विकेट गुमाउँदै ३१ रन बनाएको थियो। कर्णालीले पहिलो विकेटका रुपमा देव खनालको विकेट गुमाएको छ। दोस्रो ओभरको दोस्रो बलमा कर्णालीले आफ्नो पहिलो विकेटको रुपमा देवलाई १ रनमै गुमायो। दोस्रो विकेटका रूपमा कर्णालीले शिखर धवनको विकेट गुमायो। उनलाई पाँचौं ओभरको दोस्रो बलमा हर्ष थाकरले बोल्ड आउट गरेका हुन्। शिखरले १४ बलमा ३ चौकासहित १४ रन बनाए। कर्णालीका लागि तेस्रो विकेट चान्डविक वाल्टनको विकेट गयो। उनले १२ बलमा १ चौका सहित ८ रन बनाउँदै जेम्स निसामको बलमा एलबीडब्ल्यु आउट भए। चौथो विकेटमा जिसन मक्सुद डक आउट हुँदा ८ ओभरसम्ममा कर्णाली ४ विकेटको क्षतिमा ३६ रन बनायो। हाल क्रिजमा गुल्सन झा ९ रनमा र बाबर हायात ८ रनमा खेलिरहेका छन्। आजको पहिलो खेलमा चितवन राइनोजले काठमाडौं गुर्खाजलाई ५ विकेटले हराएको थियो।
पावरप्लेमा जनकपुरको बलियो सुरुवात,काठमाडौं : नेपाल प्रिमियर लिग (एनपीएल)को सोमबार भएको दोस्रो खेलमा १४२ को लक्ष्य पछ्याएको जनकपुरले पावरप्लेमा ५५ रन बनाएको छ। जनकपुरले बिना विकेट क्षति ५५ रन बनाएको हो। जनकपुरका ओपनरद्वय अनिल शाह र आसिफ शेखले ५५ रनको साझेदारी गरेका हुन्। अनिलले २० बलमा ५ चौका र १ छक्का प्रहार गर्दै ३४ रनमा खेलिरहेका छन्। अर्का ओपनर आसिफ शेखले १४ बलमा १ चौका र १ छक्का १९ रनमा खेलिरहेका छन्। यसअघि टस जितेर ब्याटिङ गरेको कर्णालीले १४१ रन बनाएको थियो।
१४ रनमा आउट भए शिखर धवन,काठमाडौं : नेपाल प्रिमियर लिग (एनपीएल)मा जनकपुरलाई दोस्रो सफलता मिलेको छ। कर्णालीका शिखर धवन १४ रन आउट भएका छन्। हर्ष ठकरेले धवनलाई बोल्ड गरेका हुन्। धवनले १४ बलमा ३ चौका प्रहार गरे। यसअघि कर्णालीका देव खनाल १ रन बनाएर पेभेलियन फर्किएका थिए।
बजेट अभावमा कर्णालीका खानेपानी आयोजना रोकिदैनन् : खानेपानी मन्त्री,"सुर्खेत : खानेपानी मन्त्री प्रदीप यादवले कर्णाली प्रदेशमा खानेपानी आयोजनाअन्तर्गतका योजनामा अब बजेट अभाव नहुने बताएका छन्। सोमबार कर्णाली प्रदेशको सदरमुकाम सुर्खेतस्थित वीरेन्द्रनगरमा संघीय खानेपानी तथा ढल व्यवस्थापन आयोजना सुर्खेतको ग्रामीण खानेपानी सेवा सहायता केन्द्र 'सेवा सहायता केन्द्र' शुभारम्भ कार्यशालालाई सम्बोधन गर्दै मन्त्री यादवले डिपिआरसहितका अन्य सबै प्रक्रिया पूरा गरेर खानेपानीका योजनाहरू अगाडि बढाइने बताएका हुन्। 'म यहाँका जनप्रतिनिधि, स्थानीयवासीलाई विश्वास दिलाउन चाहन्छु,संघीय सरकार खानेपानी मन्त्रालयबाट कर्णाली प्रदेशमा सञ्चालन भइरहेका र बजेट नभएर रोकिएका डिपिआर भएका कुनै पनि योजना पैसा अभावमा रोकिने छैन,'उनले भने,'बजेट रकमान्तर गरेर भएपनि म यहाँका योजनाको टेण्डर आह्वान गर्छु,कर्णालीवासीका सुख दु:खमा साथ दिने छु ।' यसैगरी मन्त्री यादवले कर्णाली प्रदेशसहितका विकट क्षेत्रका आम नेपाली नागरिकलाई स्वच्छ तथा गुणस्तरीय खानेपानी तथा सरसफाइमा पहुँच पुर्याउन आफू लागि परेको बताए। उनले भने, 'कर्णाली प्रदेशका अधिकांश क्षेत्रहरू विकासको नाममा निकै विकट छन्,यहाँ ९६ प्रतिशतले अहिलेसम्म पनि अशुद्ध पानी पिउन बाध्य भएकाले म त्यसको अन्त्य गर्न लागिपरेको छु ।' मन्त्री यादवले स्वच्छ खानेपानीसहितको एक घर,एक धाराको अवधारणालाई अघि सारेर काम सञ्चालन गरिरहेको जानकारी दिए।"
"कर्णालीको सुस्त सुरुवात, शिखर धवन भए बोल्ड",काठमाडौं : नेपाल प्रिमियर लिग (एनपीएल)अन्तर्गत कीर्तिपुरस्थित टियु क्रिकेट मैदानमा टस जितेर ब्याटिङ गरेको कर्णालीले पावरप्ले सकिँदा कर्णालीले २ विकेट गुमाउँदै ३१ रन बनाएको हो। कर्णालीले पहिलो विकेटका रुपमा देव खनालको विकेट गुमाएको छ। दोस्रो ओभरको दोस्रो बलमा कर्णालीले आफ्नो पहिलो विकेटको रूपमा देवलाई १ रनमै गुमायो। दोस्रो विकेटका रूपमा कर्णालीले शिखर धवनको विकेट गुमायो। उनलाई पाँचौं ओभरको दोस्रो बलमा हर्ष थाकरले बोल्ड आउट गरेका हुन्। शिखरले १४ बलमा ३ चौकासहित १४ रन बनाए। आजको पहिलो खेलमा चितवन राइनोजले काठमाडौं गुर्खाजलाई ५ विकेटले हराएको थियो।
मोरङको ग्रामथान: एमाले र कांग्रेसलाई उछिनेर माओवादीको इन्ट्री,"विराटनगर : थारू समुदायको बाहुल्यता रहेको मोरङको ग्रामथानको अध्यक्षमा २०७४ मा नेकपा (एमाले) र २०७९ सालमा नेपाली कांग्रेसका उम्मेदवार विजयी भए। २०७९ को स्थानीय तह निर्वाचनबाट अध्यक्षमा विजयी भएका जयप्रकाश गच्छदार थारूको निधन भयो। रिक्त रहेको अध्यक्ष पदका लागि आइतबार उपनिर्वाचन हुँदा दुवै दललाई उछिनेर नेकपा (माओवादी केन्द्र)ले बाजी मारेको छ। माओवादीका नमोनारायण माझी ६ हजार ९ सय ६९ मत पाएर गाउँपालिका अध्यक्ष निर्वाचित हुँदा प्रतिस्पर्धी नेपाली कांग्रेसका बलराम सरदार थारू ५ हजार ३ स ३३ मतमा सीमित हुन पुगे। उनीहरू बीचको मतान्तर १ हजार ६ सय ३६ छ। नेकपा (एमाले) तेस्रो भयो। एमाले उम्मेदवार तुलसीराम विश्वास ४ हजार १ सय ५९ मतमा खुम्चिए। २६ हजार ४४ मतदाता रहेको ग्रामथानमा १८ हजार ५ सय ५६ मत खसेको थियो। १८ हजार २ सय ७ मत सदर भएको छ। यसअघि मुख्य निर्वाचन अधिकृतको कार्यालयले १८ हजार ५ सय ७७ मत खसेको जानकारी दिएको थियो। तर, मतपेटिकाभित्र २१ मत कम रहेको पाइएको कार्यालयका सहायक निर्वाचन अधिकृत रामराज पौडेलले बताए। मुचुल्का उठाउँदा मत संख्यामा केही तलमाथि भएछ, उनले भने। माझीले २०७९ सालमा कांग्रेसबाट ग्रामथानमा अध्यक्षको उम्मेदवार बन्ने चाहना राखेका थिए। तर, पार्टीले नपत्याएसँगै ग्रामथान१ बाट वडाध्यक्षको उम्मेदवार बन्न खोजे। वडाध्यक्षमा पनि पार्टीले टिकट दिएन। त्यसपछि स्वतन्त्र उम्मेदवार बनेर चुनावमा होमिएका उनले जित्न सकेनन्। कांग्रेसका सुरेशकुमार माझी वडाध्यक्ष निर्वाचित हुँदा उनी तेस्रो भए। नमोनारायण माझी २०७४ सालको स्थानीय तह निर्वाचनमा भने तत्कालीन मधेसी जनअधिकार फोरम (लोकतान्त्रिक)बाट सोही वडाको वडाध्यक्ष निर्वाचित भएका थिए। तर, फोरम लोकतान्त्रिक र कांग्रेसबीच पार्टी एकीकरण भएसँगै कांग्रेसमा गएका उनले त्यसपछि पार्टीबाट अवसर पाएनन्। यद्यपि, २०५४ सालको स्थानीय निकाय निर्वाचनमा उनी कांग्रेसबाटै तत्कालीन लखन्तरी गाविस (गाउँ विकास समिति)को अध्यक्ष निर्वाचित भएका थिए। लखन्तरी हाल ग्रामथान१ मा पर्छ। २०५९ सालमा गाविस अध्यक्षको कार्यकाल सकिएसँगै उनी विदेशिए। गाउँमा माओवादीले दिएको पीडा सहन नसकेर नेपाल छाडेका उनले १४ वर्ष विदेशमै बिताए। ७ वर्ष मलेसिया र ७ वर्ष दुबई बसेर फर्किएपछि उनले वडाध्यक्षमा चुनाव लडेर जितेका थिए। कांग्रेसले वडाध्यक्षको समेत टिकट नदिएछि २०७९ सालमा स्वतन्त्र बनेका उनी पार्टीमा फर्किएनन्। गत भदौ २९ गते नेकपा (माओवादी केन्द्रमा) प्रवेश गरे। नेताचोकमा आयोजित सभामा पूर्वप्रधानमन्त्री एवं पार्टी अध्यक्ष पुष्पकमल दाहाल प्रचण्डले अन्य पार्टीका कार्यकर्तासँगै माझीलाई पनि पार्टीमा स्वागत गरेका हुन्। माओवादीले गाउँपालिका अध्यक्षको उम्मेदवार बनाउने सर्तमा उनलाई भित्राएको थियो। माओवादी नेता एवं संघीय सांसद अमनलाल मोदीले पार्टी प्रवेश गराउनेदेखि टिकट दिलाउनेसम्मको भूमिका खेलेका थिए। कांग्रेस छाडेर माओवादीमा प्रवेश गरेका माझी कांग्रेसलाई नै पछि पार्दै गाउँपालिका अध्यक्षमा निर्वाचित भएका हुन्। ग्रामथानको अध्यक्ष निर्वाचित माझी जनसरोकारका मुद्दामा आवाज उठाइरहने आँटिला उम्मेदवार भनेर चिनिन्थे। नागरिक सरोकारको विषयलाई उठाउँदा आफूविरुद्ध मुद्दा चलेको बताउने गर्थे। ग्रामथान१ को रामजानकी मन्दिरका लागि बजेट माग गर्दै २०८० चैत ११ गते गाउँपालिकाको कार्यालयमा उनकै नेतृत्वमा प्रदर्शन भएको थियो। त्यतिबेला गाउँपालिकामा तोडफोडको प्रयाससमेत भयो। कार्यपालिका बैठक चलिरहेको बेला हुलहुज्जत गरेको भन्दै गाउँपालिकाको तर्फबाट जाहेरी परेपछि प्रहरीले उनीसहित ९ जनालाई पक्राउ गरेर अभद्र व्यवहारको मुद्दा चलायो। जिल्ला प्रशासन कार्यालय मोरङले २०८१ भदौ १७ गते सबै प्रतिवादीलाई जरिबाना हुने फैसला सुनायो। पालिकाको नेतृत्वले काम नगरेको भनेर विरोध गर्दा र गाउँको मन्दिर बनाउन बजेट माग्दा आफूविरुद्ध मुद्दा चलेको माझी बताउँछन्। मुद्दा चलेपछि आफ्नो हाइट बढेको बताउने माझी अहिले जनमत प्राप्त गरेर सिँगो गाउँपालिका हाँक्ने ठाउँमा पुगेका छन्। पालिकाको नेतृत्वले काम नगरेको भनेर बारम्बार आवाज उठाउने र दबाब दिइरहने उनी अब आफैं त्यस्ता आवाजको सुनुवाइ गर्नुपर्ने तहमा पुगेका हुन्। माझीले २०४५ सालदेखि नेपाल विद्यार्थी संघबाट राजनीति सुरु गरेका थिए। उपनिर्वाचनमा ग्रामथानको अध्यक्षका उम्मेदवार भइरहँदा उनको भन्दा माओवादी नेता मोदीको चर्चा धेरै थियो। मोदी भर्सेस कांग्रेसएमाले भनेर चर्चा हुन्थ्यो। वास्तवमै ठूलै शक्ति खर्च गरेका कांग्रेस र एमालेलाई पछि पार्दै मोदीको रोजाइमा परेका माझीले उपचुनावमा बाजी मारे। माझीको जित हुनुमा मोदीको मिहिनेत र क्रेजनै प्रमुख कारण रहेको बताइन्छ। माझीको विजयसँगै मोदीको राजनीतिक उचाइ र चर्चा झन् चुलिएको छ। चुनावी अभियानका क्रममा फरक पार्टीबाट जितेका कारण आफूले केन्द्रबाट ल्याएको बजेट पालिकाले खर्च नगरी फिर्ता पठाउने गरेको गुनासो मोदीले गर्ने गरेका थिए। एउटै पार्टीको मान्छे भए बजेट ल्याउन र विकास निर्माणमा खर्च गर्न सजिलो हुने कुरा उठाउने गर्थे। मोदीकै आग्रहलाई स्वीकार गर्दै मतदाताले पनि उनकै पार्टीका उम्मेदवारलाई रोजेका छन्। ग्रामथानमा कांग्रेसले दाबी गर्दै आएको गढ भत्काएका माझी सबैसँग समन्वय गरेर विकास निर्माणको काम अघि बढाउने बताउँछन्। हिजो म पार्टीको नेता थिएँ। आज जनताको भएँ। जनप्रतिनिधि हुँ, उनले भने, एमाले, कांग्रेस मतलब छैन। सबै मेरा लागि बराबर हुन्। समन्वय गरेर अघि बढ्छु। पालिकाका अन्य उम्मेदवारसँग राम्रा एजेन्डामा समन्वय गरेर अघि बढ्ने प्रतिबद्धता जनाएका माझीले कसैलाई भेदभाव नगरी सबैलाई समान व्यवहार गर्ने बताए। माओवादीको एक्लो प्रयासले मात्रै सम्भव नहुने बताउँदै उनले पालिकाको विकासका लागि सबैसँग समन्वय आवश्यक रहेको उल्लेख गरे। ग्रामथानमा माओवादी सांगठनिक हिसाबले कमजोर रहेको भन्दै माझीले आफ्नो व्यक्तिगत प्रभावसँगै माओवादी पार्टी र मोदीलगायतका नेता एवं आमजनताको सहयोगमा चुनाव जितेको उल्लेख गरे। एमाले र कांग्रेसपछि माओवादीको पालो ग्रामथानको अध्यक्षमा यसअघि एमाले र कांग्रेसले ११ पटक जितिसकेका छन्। २०७४ सालमा एमाले र २०७९ सालमा कांग्रेसका उम्मेदवार निर्वाचित भएका थिए। २०७९ मा कांग्रेसबाट निर्वाचित जयप्रकाश गच्छदार थारुको गत असार ३ गते निधन भएको थियो। गच्छदार ७ हजार ६ सय ५ मतसहित अध्यक्ष निर्वाचित हुँदा प्रतिस्पर्धी एमालेका शिवनारायण माझी थारुले ६ हजार ९३ मत ल्याए। तेस्रो भएको माओवादीका विजयकुमार सरदार २ हजार ७ स २७ मतमै सीमित हुन पुगे। पालिकाको ७ वटा वडामध्ये एमालेले ४, कांग्रेसले २ र माओवादी केन्द्रले १ वडाध्यक्ष जितेका थिए। सबैभन्दा बढी वडा जितेर पनि २०७९ मा पालिका अध्यक्ष गुमाएको एमाले अहिले तेस्रो स्थानमा पुगेको छ। २०७४ मा भने एमालेका शिवनारायण माझी थारु ४ हजार ७ सय २० मतसहित विजयी हुँदा प्रतिस्पर्धी तत्कालीन फोरम लोकतान्त्रिकका जयप्रकाश गच्छदार थारु ४ हजार ६ सय ६१ मतमा रोकिएका थिए। तेस्रो भएको कांग्रेसका कृष्णकुमार सरदार थारुले ३ हजार १ सय ४३ मत ल्याउँदा चौथो स्थानमा रहेको माओवादीका रमेशकुमार भगत १ हजार ६ सय २ मतबाट अघि बढ्न सकेनन्। माओवादी २०७९ सालमा तेस्रो र २०७४ मा चौथो स्थानमा थियो। तर, माओवादीको इन्ट्री भएको छ। एमाले र कांग्रेसपछि उपनिर्वाचनमार्फत ग्रामथानको नेतृत्वमा माओवादी पुगेको हो। ग्रामथान माओवादीको जनाधार कमजोर भएको पालिका भनेर चिनिन्थ्यो। तर, अहिले अध्यक्षमा बाजी मारेको छ। १३ उम्मेदवारको जमानत जफत स्थानीय तह निर्वाचन ऐेन २०७९ को दफा ६३ मा कूल सदर मतको १० प्रतिशत नकटाए उम्मेदवारको जमानत जफत हुने व्यवस्था छ। उपनिर्वाचनमा ग्रामथानको अध्यक्षका लागि विभिन्न दलका १५ र १ स्वतन्त्रसहित १६ जना उम्मेदवार प्रतिस्पर्धामा थिए। तर, ३ ठूला दल कांग्रेस, एमाले र माओवादीबाहेकका अन्य १३ जना उम्मेदवारले सदर मतको १० प्रतिशत कटाउन सकेनन्। सदर भएको १८ हजार २ सय ७ मतको १० प्रतिशत १ हजार ८ सय २१ हुन्छ। चुनावी प्रतिस्पर्धामा रहेकामध्ये १० प्रतिशत मत प्राप्त गर्न नसकेका १३ जनाको जमानत जफत भएको छ। मुख्य निर्वाचन अधिकृतको कार्यालयका अनुसार जमानत जफत हुनेमा राष्ट्रिय प्रजातन्त्र पार्टी (राप्रपा)का दिनेशकुमार थन्दार (दिवेश) (५ सय ५५), रास्वपाका नवीनकुमार विश्वास (३ सय ७५), समावेशी समाजवादी पार्टी नेपालबाट बोधनारायण माझी (२ सय ३३), नेकपा (एकीकृत समाजवादी) पार्टीका दिलबहादुर विश्वकर्मा (१ सय ४४), स्वतन्त्र उम्मेदवार नमनारायण चौधरीले (१ सय ३०), नागरिक उन्मुक्ति पार्टीका बुद्धिचन विश्वास ( ८९) र उपेन्द्र यादव नेतृत्वको जसपा नेपालका सुरेशकुमार राजवंशी (४७) छन्। त्यस्तै, मंगोल नेशनल अर्गनाइजेसनका भरत राई (४५), जनमत पार्टीका विनोदकुमार माझी (४२), कमल थापा नेतृत्वको राप्रपा नेपालका राजु मुसहर (२७), नेपाल मजदुर किसान पार्टी (नेमकिपा)का पर्शुराम विश्वास थारु (२६), अशोक राई नेतृत्वको जनता समाजवादी पार्टी (जसपा)का धर्मेन्द्रकुमार चौधरी (१८) र बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी (१५)को जमानत जफत भएको छ।"
"सशस्त्र प्रहरी नायब निरीक्षकको मृत्यु प्रकरण, दुई जना पक्राउ",सिरहा : स्कोरपियोको ठक्करबाट सिरहामा सशस्त्र प्रहरी नायब निरीक्षकको मृत्यु प्रकरणमा दुई जनालाई पक्राउ परेका छन्। जिल्ला प्रहरी कार्यालय सिरहाका प्रमुख प्रहरी उपरीक्षक रमेश पण्डितले अनुसन्धानका क्रममा सोधपुछका लागि दुई जनालाई नियन्त्रणमा लिएको जानकारी दिए । घटनामा प्रयोग भएको गाडी र सङ्लग्न व्यक्तिको पनि पहिचान भइसकेको उनले बताए । नम्बर नखुलेको स्कोरपियोको ठक्करबाट नेपालभारत सीमा नजिकै बडियारपट्टी१ कचनारीको भित्री सडकमा गस्तीमा रहेका सशस्त्र प्रहरी नायब निरीक्षक ४८ वर्षीय लक्ष्मणप्रसाद यादवको आइतबार बिहान मृत्यु भएको थियो । ठक्कर दिएर उक्त स्कोरपियो भारततर्फ फरार भएको थियो ।
"हुम्लाको सर्केगाड गाउँपालिका उपाध्यक्षमा माओवादीको अग्रता, पछ्याउँदै एमाले","हुम्ला : हुम्लाको सर्केगाड गाउँपालिका उपाध्यक्षका लागि भएको उपनिर्वाचनको मतगणना जारी छ । पछिल्लो मतगणना अनुसार नेकपा माओवादी केन्द्रले अग्रता लिएको छ। माओवादीकी देवकी तिमिल्सिनाले ४७७ मत प्राप्त गरेकी छन्। नेकपा एमालेकी जाना शाहीले ४०३ मत प्राप्त गरी दोसो स्थानमा छिन् । यस्तै, नेपाली कांग्रेसकी सविता बुढाले ३४८ मत प्राप्त गरी तेस्रो स्थानमा छन्। राष्ट्रिय प्रजातन्त्र पार्टी (राप्रपा) की संगीता शाहीले २० मत प्राप्त गरेकी छन् । राष्ट्रिय स्वतन्त्र पाटीकी ५ मत ल्याएकी छन्। सर्केगाडका उपाध्यक्ष चन्द्रसिंह कार्कीको सुर्खेतबाट नेपालगञ्ज जानेक्रममा दुर्घटनामा परी निधन भएपछि यहाँ उपनिर्वाचन भएको हो । उनी माओवादी केन्द्रबाट निर्वाचित भएका थिए।"
जनमत पार्टीले किन माग्यो सभामुख घिमिरेको राजीनामा ?,काठमाडौं : जनमत पार्टीले सभामुख देवराज घिमिरेले सांसद गोमा लाभ सापकोटालाई कारबाही नगरेको भन्दै आपत्ति जनाएकाे छ । सोमबार जनमतका पार्टी प्रवक्ता शरद सिंह यादवले विज्ञप्ति जारी गर्दै केन्द्रीय समितिले सम्पूर्ण प्रक्रिया पुर्याई कारबाही गर्दा पनि गैर संवैधानिक कदमद्वारा रक्षा गर्ने सभामुखले अविलम्ब राजीनामा दिनुपर्ने बताएका हुन् । जनमतले प्रक्रिया पुर्याएर सापकोटालाई कारबाही गरिएको दाबी गर्दै आएको छ । कोही प्रतिनिधिसभा सदस्य सभामुखको नातेदार र समुदायको मान्छे पर्यो भन्दैमा र सभामुखको (पूर्व) पार्टी नेकपा (एमाले) मा जाने वचनबद्धता गर्यो भन्दैमा जनमत पार्टीको केन्द्रीय समितिले सम्पूर्ण प्रक्रिया पुर्याई कारबाही सदर गरिसकेको सदस्यलाई यसरी गैर संवैधानिक कदमद्वारा रक्षा गर्ने सभामुखले अविलम्ब राजीनामा दिनुपर्दछ विज्ञप्तिमा भनिएकाे छ । उनले सङ्घीय संसद् सचिवालयले मधेसीहरूप्रति देखाएको रङ्गभेदी र नस्लवादी व्यवहार र नीतिको हामीले संसद्मा समेत घोर विरोध गर्ने जनाएकाे छ। सङ्घीय संसद् सचिवालयले आफ्नो नश्चवादी निर्णय नसच्चाए हामी संसद् अवरुद्ध गर्न बाध्य हुने विज्ञप्तिमा उल्लेख छ । जनमतले सांसदबाट हटाउनका लागि चारपटक सभामुखलाई पत्र लेखेपछि सांसद सापकोटालाई पदमुक्त गर्नुपर्ने आधार नरहेको सभामुख घिमिरेले जवाप्फ दिएका थिए ।
वरिष्ठ उपाध्यक्ष पोखरेललाई कार्यवाहक अध्यक्षको जिम्मेवारी,काठमाडौं : प्रधानमन्त्री एवं नेपाल कम्युनिष्ट पार्टी (एमाले)का अध्यक्ष केपी शर्मा ओलीले पार्टीको कार्यवाहक अध्यक्षको जिम्मेवारी वरिष्ठ उपाध्यक्ष ईश्वर पोखरेललाई दिएका छन्। अध्यक्ष ओली चिनियाँ समकक्षी ली छ्याङको मैत्रीपूर्ण निमन्त्रणामा औपचारिक भ्रमणका क्रममा आज त्यसतर्फ प्रस्थान गरेपछि पार्टी कार्यवाहक अध्यक्षको जिम्मेवारी वरिष्ठ उपाध्यक्ष पोखरेललाई जिम्मेवारी प्रदान गरेको एमाले प्रचार विभाग प्रमुख राजेन्द्र गौतमले जानकारी दिए। एमालेको विधान २०४९ (संशोधन २०७८) को धारा २१ को उपधारा (२) बमोजिम वरिष्ठ उपाध्यक्ष पोखरेललाई कार्यवाहक अध्यक्षको जिम्मेवारी प्रदान गरिएको हो । प्रधानमन्त्री ओली चीनको भ्रमण पूरा गरी यही मङ्सिर २० गते स्वदेश फर्कने कार्यतालिका छ ।
"क्रेडिट रेटिङको नतिजाले लगानी वृद्धि हुने विश्वास छ, सरकार आर्थिक विकासमा केन्द्रित छ : अर्थमन्त्री पौडेल","सरकार गठन भएसँगै मुलुकका प्रमुख आर्थिक सूचकमा सुधार हुँदै गएको छ। मुलुकको बाह्य क्षेत्र सन्तुलन र वित्तीय क्षेत्रको अवस्था अनुकूल अवस्थामा छ। काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले सरकार नेपालको आर्थिक विकासमा केन्द्रित भएको बताएका छन्। अर्थ मन्त्रालयमा आयोजित विकास साझेदारहरूसँगको बैठकमा अर्थमन्त्री पौडेलले दुई ठूला राजनीतिक दल मिलेर सरकार बनेपछि मुलुकमा राजनीतिक र नीतिगत स्थायित्व कायम हुँदै गएकाले अब सरकारको ध्यान आर्थिक विकासमा केन्द्रित भएको बताएका हुन्। अर्थमन्त्री पौडेलले विकास साझेदारहरूको निरन्तर सहयोग र साझेदारीमा आर्थिक विकासलाई अघि बढाउने जानकारी गराए। क्रेडिट रेटिङको नतिजाले लगानीका लागि नेपाल अनुकूल अवस्थामा रहेको देखाएको उल्लेख गर्दै अर्थमन्त्रीले यसले निजी क्षेत्र र लगानीकर्ताको मनोबल बढाउनुका साथै बाह्य लगानी वृद्धि हुने विश्वास व्यक्त गरे। सरकार गठन भएसँगै मुलुकका प्रमुख आर्थिक सूचकमा सुधार हुँदै गएको छ। मुलुकको बाह्य क्षेत्र सन्तुलन र वित्तीय क्षेत्रको अवस्था अनुकूल अवस्थामा छ। चालु वर्षमा आर्थिक वृद्धिमा निरन्तर सुधार हुने अनुमान गरिएको छ जुन यहाँहरूले गर्नुभएका कतिपय प्रक्षेपणले पनि उल्लेख गरेको छ' पौडेलले भने। सरकारले पूर्वाधार विकास, मानव संशाधन विकास र निजी क्षेत्रका लागि लगानीको राम्रो वातावरण सिर्जना गर्न जोड दिएको बताए। उनले भने, चालू खाताको सन्तुलन, विद्युत निर्यातमा उत्साहजनक वृद्धि, विप्रेषणमा वृद्धि र पर्यटकहरूको बढ्दो आगमन सङ्ख्या लगायतका कारण मुलुकको अर्थतन्त्र सुदृढीकरणमा योगदान पुग्दै गएको छ। तथापि, हाम्रो निर्यातलाई विविधीकरण गर्दै विस्तार गर्न आवश्यक छ, जसले दीर्घकालमा समेत बाह्य क्षेत्र सुदृढ बनाउन सकियोस्। पछिल्ला वर्षहरूमा पुँजीगत खर्च कम भएका कारण हाम्रो सार्वजनिक लगानीमा अपेक्षित सुधार हुन सकेको छैन्। यसका लागि आयोजनाको गुणस्तर सुधारमा हामीले प्राथमिकताका साथ काम गरिरहेका छौँ। सार्वजनिक ऋणको भारबाट तत्काल अत्तालिनु पर्ने अवस्था छैन सार्वजनिक ऋणको भारबाट तत्काल अत्तालिनु पर्ने अवस्था नरहेको उनको भनाई छ। अर्थमन्त्री पौडेलले लामो समयसम्म दिगो बनाईराख्न ऋण परिचालनलाई पुन: प्राथमिकीकरण गर्नुपर्ने आवश्यकता महसुस गरेको बताए। सार्वजनिक वित्त व्यवस्थापन प्रणाली सुधारमा पनि सरकारले जोड दिएको उल्लेख गर्दै अर्थमन्त्री पौडेलले सार्वजनिक लगानीमा र हरित अर्थव्यवस्था निर्माणमा लचिलो र एकीकृत दृष्टिकोण निर्माण गर्दै जलवायु न्यूनीकरण र अनुकूलन पहलहरूमा विकास साझेदारसँग सहकार्य गर्न सरकार उत्सुक भएको जानकारी गराए। सार्वजनिक वित्त सन्तुलनमा केही दबाब सामना गरिरहेका छौँ। हाम्रा केही प्रतिबद्ध खर्च बढ्दै गएका कारण पूर्वाधारमा हाम्रो लगानी संकुचित भइरहेको छ। खासगरी सामाजिक सुरक्षा कार्यक्रमहरू प्रति हाम्रो प्रतिबद्धता र बढ्दो ऋण सेवा लागतका कारण पुँजीगत खर्चको अनुपात कम भएको छ।,अर्थमन्त्री पौडेलले भने। नयाँ राजस्व परिचालन रणनीति लागू गर्छौं नेपालको अर्थव्यवस्था चुनौती मुक्त नभएको उनको भनाई छ। प्रदेश र स्थानीय तहमा स्रोत परिचालनको ठूलो माग रहेकोले सोको व्यवस्थापन गर्नु पर्नेछ। पहिले नै कार्यान्वयनमा गइसकेका रणनीतिक आयोजनाहरूमा स्रोतहरू विनियोजन गर्नै पर्ने हुन्छ। राजस्व परिचालनलाई दिगो बनाउन नयाँ राजस्व परिचालन रणनीति लागू गर्न प्रतिबद्ध रहेको उनको भनाई छ। अर्थमन्त्री पौडेलले विकासका सबै प्रयासका लागि वित्तीय श्रोत जुटाउन आन्तरिक प्रयासहरू पर्याप्त नभएको उल्लेख गरे। विकास सहायता नेपालको वित्त व्यवस्थापनको एक महत्त्वपूर्ण आधारशिला भएको उल्लेख गर्दै अर्थमन्त्री पौडेलले अझ प्रभावकारी र दिगो परिणाम हासिल हुने गरी साझा प्रयासहरूलाई अगाडि बढाउन विकास साझेदारलाई आग्रह गरे। कार्यक्रममा विकास साझेदारका प्रतिनिधिहरूले नेपालको आर्थिक विकासमा थप सहयोग गर्न आफूहरू तयार रहेको बताउँदै उच्चस्तरीय आर्थिक क्षेत्र सुधार सुझाव आयोग गठन गरेकोमा सरकारलाई धन्यवाद दिएका थिए । उनीहरूले क्रेटिड रेटिङको नतिजाले नेपालमा बाह्य लगानीलाई थप आकर्षण गरेको बताएका थिए ।"
"कीर्तिपुर नगरपालिकामा कांग्रेसको अग्रता, पछ्याउँदै एमाले","काठमाडौं : कीर्तिपुर नगरपालिकाको प्रमुखका लागि भएको उपनिर्वाचनको मतगणना जारी छ । निर्वाचन आयोगका अनुसार हालसम्म प्रमुख पदका लागि नेपाली कांग्रेसका उम्मेदवार कृष्णमान डंगोलले १८९२ मत प्राप्त गरेका छन् । उनलाई नेपाल कम्युनिष्ट पार्टी (एमाले)का सुरेन्द्र मानन्धरले पछ्याइ रहेका छन् । उनले १३७८ मत प्राप्त गरेका छन्। यस्तै, नेकपा(माओवादी केन्द्र)का शिवशरण महर्जनले ११८८ र स्वतन्त्र उम्मेदवार राजमान महर्जनले ७३६ मत प्राप्त गरेका छन् ।"
ईसेवाको ब्रान्ड प्रवर्द्धकमा दीपेन्द्र सिंह ऐरीको निरन्तरता,काठमाडौं : नेपालको अग्रणी डिजिटल रेमिट्यान्स कम्पनी ईसेवा मनी ट्रान्सफरले ब्रान्ड प्रवर्द्धकका रूपमा नेपाली क्रिकेटर दीपेन्द्रसिंह ऐरीलाई पुनः अनुबन्ध गरेको छ। विगत एक वर्षदेखि ईसेवाको ब्रान्ड प्रवर्द्धकका रूपमा अनुबन्धित भएका ऐरीसँगको सम्झौताको अवधि पुनः थप गरिएको हो। ईसेवाका प्रमुख कार्यकारी अधिकृत (सीईओ)अजेश कोइराला र दीपेन्द्रसिंह ऐरीबीच पुनबीच ब्रान्ड प्रवर्द्धकको सम्झौतापत्रमा हस्ताक्षर भएको थियो। कार्यक्रममा ब्रान्ड प्रवर्द्धक ऐरीले ईसेवासँगको यात्रालाई निरन्तरता दिन पाउँदा खुसी लागेको बताए। ईसेवाका सीईओ कोइरालाले नेपाली क्रिकेटलाई अगाडि बढाउनमा महत्त्वपूर्ण योगदान दिँदै आएका ऐरी जस्ता प्रतिभाशाली व्यक्तित्वलाई ब्रान्ड प्रवर्द्धकका रूपमा निरन्तरता दिन पाउनु गर्वको विषय भएको बताए।
सानिमा रिलायन्स लाइफको पुनर्जागरण अभियान,काठमाडौं : सानिमा रिलायन्स लाइफ इन्स्योरेन्सले नवीकरण नभएका बिमालेखका लागि शतप्रतिशत विलम्ब शुल्क छुटसहितको पुनर्जागरण अभियान सुरु गरेको छ। उक्त पुनर्जागरण अभियान यही मंसिर १६ गतेदेखि २८ गतेसम्म लागू हुनेछ। पुनर्जागरण अभियानअन्तर्गत बिमालेख अवधिभित्र एक पटक मात्र ब्याज छुटको सुविधा प्रदान गरिने कम्पनीले जनाएको छ। कुनै पनि बिमालेख व्यतीत रहँदा बिमितले रक्षावरण गुमाउनुका साथै विलम्ब शुल्क पनि व्यहोर्न पर्ने हुनाले यो सुनौलो मौकाको फाइदा लिई बिमालेख नवीकरण गर्न कम्पनीले भनेको छ। हरेक नेपालीलाई बिमाको दायराभित्र ल्याई बिमित र बिमितसँग आश्रित परिवारको आर्थिक सुरक्षाको लागि जीवन बिमा अनिवार्य रहेको छ।
"रवि लामिछाने सरकारी वकिलको कार्यालयमा, बयान जारी","काठमाडौं : सहकारी ठगी प्रकरणमा पक्राउ परेका राष्ट्रिय स्वतन्त्र पार्टीका सभापति एवं पूर्व गृहमन्त्री रवि लामिछानेलाई बयानका लागि सरकारी वकिलको कार्यालयमा उपस्थित गराइएको छ। जिल्ला सरकारी वकिलको कार्यालयमा उनको बयान जारी छ। सरकारी वकिलको कार्यालयले आइतबार पनि लामिछानेको बयान लिएको थियो। सहकारी ठगी प्रकरणमा काठमाडौं सरकारी वकिल कार्यालयमा आइतबार लामिछानेको बयान भइरहँदा उनका समर्थकले माइतिघरमा प्रदर्शन गरेका थिए। उनीहरूले राजनीतिक प्रतिशोधका कारण निर्दोश व्यक्तिलाई थुनामा राखेको आरोप लगाएका छन् । प्रदर्शनमा सहभागीले रवि लामिछानेलाई रिहा गर,राजनीतिक प्रतिशोध बन्द गर लगायतका प्लेकार्ड प्रदर्शन गर्दै नारा लगाएका थिए । शुक्रबारदेखि लामिछानेको बयान सुरू गरिएको हो। काठमाडौंमा बयान सकिएपछि उनलाई चितवन लैजाने प्रहरीको तयारी छ। सहकारी ठगी, संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका लामिछानेलाई बिहीबार बेलुका बयानका लागि काठमाडौं ल्याएको थियो। लामिछानेविरुद्ध काठमाडौंको कालिमाटीस्थित स्वर्णलक्ष्मी सहकारीको बचत अपचलन गरेको अभियोगमा काठमाडौं जिल्ला अदालतबाट पक्राउ पुर्जी जारी भएको थियो। स्वर्णलक्ष्मीकै बचत हिनामिना गरेको आरोपमा छविलाल जोशी र कुमार रम्तेलसँग काठमाडौंमा बयान लिएर कास्की पठाइसकेको छ। पोखराको सूर्यदर्शन बचत तथा ऋण सहकारी संस्थामा सहकारीको रकम ठगी र सङ्गठित अपराध कसुरमा गत कात्तिक २ गते पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखेर अनुसन्धान भइरहेको छ। उनलाई बयानका लागि यसअघि रुपन्देही लगेर पुनः पोखरा ल्याइएको थियो। जिल्ला अदालत कास्कीको आदेशबाट पटकपटक म्याद थप गर्दै प्रहरीले लामिछानेविरुद्ध सहकारीको रकम अपचलनसम्बन्धी कसूरमा अनुसन्धान गरिरहेको छ। लामिछानेलाई रुपन्देहीको सुप्रिम सहकारी ठगी प्रकरणमा बयान लिएको थियो। यता साहारा चितवन सहकारीको रकम ठगी र संगठित अपराधको कसुरमा उनीविरुद्ध अनुसन्धान गर्न चितवनमा पनि पक्राउ पुर्जी जारी भइसकेको छ।"
कीर्तिपुर१ मा कांग्रेस उम्मेदवार महर्जन विजयी,काठमाडौं : कीर्तिपुर नगरपालिका वडा नम्बर १ मा नेपाली कांग्रेसका उम्मेदवार इच्छाकुमार महर्जन ५ सय ६२ मत ल्याइ विजयी भएका छन्। उनका निकटतम प्रतिष्पर्धी एमालेका उम्मेदवार हर्ष महर्जनले ४ सय ९८ मत प्राप्त गर्दा नेकपा माओवादी केन्द्रका उम्मेदवार सरल गोपाल महर्जनले १ सय ७३ मत प्राप्त गरे। स्थानीय तह उपनिर्वाचन आइतबार सम्पन्न भएको हो।
लीपमोटर  अब चितवनमा पनि उपलब्ध,"काठमाडौं : इलेक्ट्रिक गाडी () कम्पनी लीपमोटरले प्रिमियम लीपमोटर  अब चितवनमा पनि उपलब्ध हुने घोषणा गरेको छ। यसले नेपालमा बढ्दो मागसँगै उच्च(स्तरीय इलेक्ट्रिक गाडीहरू ग्राहक माझ सहज उपलब्ध गराउने कार्यको विस्तार गरेको छ। यस उपलब्धीलाई उत्सवको रूपमा मनाउन, भरतपुर चितवनस्थित होटल सिराइचुलीमा एक भव्य समारोहको आयोजना गरिएको थियो। र यसैबीच ओजोन मोटर्सद्वारा दशवटा लिपमोटर ऋज्ञण् गाडी वितरण गरिएको थियो। लीपमोटर  ले आधुनिक प्रविधिलाई आकर्षक डिजाइनसँग समायोजन गरेर वातावरणमैत्रीका लागि अविश्वसनीय एवम् आरामदायी अनुभव प्रदान गरेको छ। यसका विस्तारित सुविधाहरू र दुरदर्शी दृष्टिकोणले  लाई इलेक्ट्रिक गाडी रोज्नेहरूका लागि उत्कृष्ट विकल्प बनाएको छ। साङ्ग्रिला मोटर्स प्रालि प्रतिष्ठित गोल्छा अर्गनाइजेसनसँग सम्बद्ध छ। यो कम्पनी २०१७ देखि प्युजो, २०२१ देखि सिट्रोएन, र हाल लिपमोटरको एकमात्र आधिकारिक आयातकर्ता रहँदै आएको छ। लीपमोटर  बारे थप जानकारीका लागि शोरुममा गइ बुझ्न र इलेक्ट्रिक ड्राइभिङको नयाँ अनुभव लिन कम्पनीले आग्रह गरेको छ।"
प्रधानमन्त्री ओली चीन प्रस्थान,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका लागि चीन प्रस्थान गरेका छन्। चिनियाँ प्रधानमन्त्री ली छ्याङको निमन्त्रणमा प्रधानमन्त्री ओली त्यसतर्फ प्रस्थान गरेका हुन्। उनी हिमालयन एयरलाइन्सको चार्टर विमानबाट चीन उडेका हुन्। प्रधानमन्त्री ओलीलाई त्रिभुवन अन्तर्राष्ट्रिय विमानस्थलमा पर्यटनमन्त्री बद्रीप्रसाद पाण्डे, नेपालस्थित चिनियाँ दूतावासका उपप्रमुख वाङ सीन,सुरक्षा निकायका प्रमुखलगायतले विदाइ गरेका थिए। प्रधानमन्त्री ओलीलाई नेपाली सेनाको एक टुकडीले सम्मान गारत अर्पण गरेको थियो । भ्रमण टोलीमा प्रधानमन्त्रीकी पत्नी राधिका शाक्य, परराष्ट्रमन्त्री डा आरजु राणा देउवा,प्रधानमन्त्रीका मुख्य सल्लाहकार विष्णुप्रसाद रिमाल, प्रधानमन्त्रीका आर्थिक तथा विकास सल्लाहकार डा युवराज खतिवडा, सङ्घीय सांसद्हरु, मुख्यसहित विशिष्ट श्रेणीका सरकारी अधिकारीहरू,निजी क्षेत्रका प्रतिनिधिहरू,सञ्चारकर्मीलगायत ८७ छन्। भ्रमण टोलीमा सहभागी ८७ जनामध्ये सरकारी खर्चमा ३९ जना र निजी खर्चमा ४८ जना चीन गएका हुन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेटवार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्ता गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै,उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्री ओलीले चीन भ्रमणका क्रममा चिनियाँ राष्ट्रपति सी चिनफिङलगायत शीर्ष नेताहरूसँग भेटघाट गर्नेछन्। प्रधानमन्त्री ओलीले पेकिङ विश्विविद्यालयमा सम्बोधन गर्नेछन्। यसैगरी उनी अन्य विभिन्न कार्यक्रममा सहभागी हुनेछन्। गठबन्धनका दलबीच चिनियाँ परियोजना (बीआरआई) कार्यान्वयनमा मध्यमार्गी बाटोअपनाएर ओली चीन उडेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा कांग्रेसले प्रस्ताव गरेकै नाममा अन्ततः सहमत जुटेको हो। प्रधानमन्त्री ओली चीनको चार दिने भ्रमण पूरा गरी यही मङ्सिर २० गते स्वदेश फर्कने कार्यतालिका छ ।"
"कहिले होलान्, अपांगमैत्री सार्वजनिक यातायात ?","काठमाडौं : राजधानीका सडकमा मिनेटमिनेटमा सार्वजनिक यातायातका साधन भेटिन्छन्। तर, अपांगता भएका व्यक्तिले ती सवारीमा यात्रा गर्नु ठूलै युद्ध जित्नुपर्छ। किनभने, अपांगता भएका व्यक्ति देखेँ अधिकांश चालकले गाडी रोक्दैनन्। देखेको नदेखेझै व्यवहार गर्छन्। केही गरी गाडी रोके, चढ्नकै सास्ती। चढिहाले चालकसहचालकले राम्रो व्यवहार गर्दैनन्। सिटमा बस्न पाउनु त उनीहरूका लागि अर्को लडाइँ जिते जस्तै हुन्छ। अपांगता भएकै कारण उनीहरूले सडक, सवारी र गन्तव्यमा पुग्दासम्म पाइलापाइलामा दुव्र्यवहार खेप्नुपर्छ। कतिपयले त माग्न आएको जस्तो दुव्र्यवहार गर्छन्। उस्तै परे, लखेटन पनि पछि पर्दैनन्। अपांगमैत्री भौतिक पूर्वधार, सवारीसधानका बारे थुप्रै ऐन, कानुन छन्। तर, कार्यान्वयन नहुँदा अपांगता भएका व्यक्तिलाई सार्वजनिक यातायातका सवारीसधान प्रयोग गर्न निकै कठिन छ। उनीहरूको पढाइ, लेखाइ, उपचार, घुमघाम, जागिर लगायतका श्रीवृद्धिमा अवरोध भइरहेको छ। राष्ट्रिय जनगणना०७८ अनुसार मुलुकको जनसंख्या २ करोड ९१ लाख ६४ हजार ५ सय ७८ छ। यसमध्ये ६ लाख ४७ हजार ७ सय ४४ जना अपांगता भएका व्यक्ति छन्। अर्थात्, कुल जनसंख्याको २२ प्रतिशत अपांगता भएका व्यक्ति छन्। अपांगता भएका व्यक्तिको संख्या यति धेरै भए पनि सार्वजनिक यातायातदेखि भौतिक संरचना अपांगतामैत्री छैनन्। त्यसैकारण उनीहरूले जताततै दुव्र्यवहार र भेदभावको शिकार बन्नुपर्छ। गाडी चढ्नै हम्मेहम्मे अपांगता भएका व्यक्तिहरूलाई ट्राफिक प्रहरी गाडी चढाउने, बाटो काट्न सहयोग गर्छ। पहिला र अहिलेको अवस्थामा निकै परिवर्तन आइसकेको छ। गाडी कम र यात्री धेरै भएकाले पनि भने जस्तो सुविधा यात्रुहरूले पाउन सकेको छैन। बिकु नारायण काशिछ्वा, प्रहरी वरिष्ट नायव निरीक्षक, ट्राफिक प्रहरी परिसर ललितपुर झापाकी सुजता लिम्बु दृष्टिविहीन हुन्। काठमाडौं डाँची बस्छिन्। कलेज पढ्न चाबहिल आउजाउ गरिरहनुपर्छ। तर, सधैंको एउटै चिन्ता हुन्छ, बाटो काट्नैको सास्ती। बाटो काटी हाले कुन सवारी चढने भन्ने पिरलो। अर्कोतिर, इसारा गरे पनि अधिकांश सवारीले चढाउन मान्दैनन्। सवारी भेटिहाले चढ्नैको झन्झट। चढेपछि सिट पाउनेनपाउने अर्को चिन्ता। सवारीमा खचाखच यात्रु भए घरी यता, घरी उता ठोक्किदैको हैरानी। बसमाइक्रोबस कुरिरहेको बेला कुन गाडी आइरहेको छ थाहा पाइँदैन, उनले दुःखेसो पोखिन् बस हो कि, वा ट्रकटिपर के आइरहेका छन् भन्ने ठम्याउनै मुस्किल हुन्छ। दैनिक जीवनमा भोग्नुपरेका समस्याबारे उनी भन्छिन्, गाडीमा सार्वजनिक सवारीसधान छुट्ट्याउने निश्चित साउन्ड जडान गर्नुपर्छ। अपांगता भएका व्यक्तिहरूलाई बाटो काट्न सहज बनाउनुपर्छ। त्यसका लागि जेब्रा क्रसिङ भएको स्थानमा निश्चित साउन्डको जडान गर्नुपर्छ। बाटो कुर्दा गाडी रोक्दैन, चढ्दा सिट पाइँदैन सार्वजनिक सवारीसाधनमा अपांगता भएका व्यक्तिले हत्तपत्ति सिट नै पाउँदैनन्। उनीहरूलाई यात्रा गरेर गन्तव्यमा पुग्नै कठिन हुन्छ। बाटोमा गाडी कुरेर बस्दा होस् या गाडी चढ्दा होस्, अपांगता भएका व्यक्तिमाथि दुव्यर्वहारजन्य घटनाहरू भइरहेका हुन्छन्। यस्तै घटनाबाट पीडितमध्येकी हुन् कोपिला गुरुङ। कोपिला कीर्तिपुरमा बस्छिन्। कोपिलाले राम्रोसँग आँखा देख्दिनन्। उनलाई काम विशेषले सधै कीर्तिपुरबाट बागबजार आउजाउ गर्नुपरिरहन्छ। लोकसेवाको तयारी कक्षामा जानआउन सार्वजनिक गाडी प्रयोग गर्नुपर्छ। उनको सहारा नै सेतो छडी हो। उनी गाडी चढ्न एकाबिहानै कीर्तिपुरको नयाँ बजारको बस बिसौनी पुग्छिन्। त्यहाँ उनले अनेकौ किसिमका समस्या भोग्छिन्। कसैले गाडी रोक्दैनन् त कहिले गाडीमा सिट नै पाइँदैन, उनी भन्छिन्, यो बाटोमा बसभन्दा माइक्रोबस र हाइस धेरै कुद्छन। हामीले रोक्न हात दिन्छौं, चालकले देखेर वा नदेखेर गाडी रोक्दै रोक्दैनन्। गाडी नरोक्नु एउटा समस्या हो। कोपिलाले घरबाट बाहिर निस्किँदा अपांगता भएकै कारण बग्रेल्ती चुनौतीसँंग सामाना गर्नुपर्छ। ठूलो गाडी(बस) आउँछ। त्यहाँ यति धेरै मान्छे हुन्छन्की हामी चढ्नै सक्दैनौं। यदि चढिहाले पनि सिट नै पाइँदैन, कोपिलाले दुःखेसो पोखिन् तपाईँ अपांगता भएको व्यक्ति नै होइन, सिट माग्न बहाना बनाएको ? भन्दै हेला गर्छन्। शिरदेखि पाउसम्म हेर्छन्। अपांग सिटमा ज्येष्ठ नागरिक बसिसकेका हुन्छन्। अर्को ठाउँमा सिट माग्दा त्यहाँ अपांगता सिट छँदै छ नि भन्दै दुव्र्यवहार गर्ने गरेको बताउँदै उनी थप्छिन्, कोहीकोही बुझ्नु हुन्न। उल्टै झगडा गर्नुहुन्छ। हामीले आँखा नदेख्नुमा हाम्रो के दोष। हेला, दुव्र्यवहार कहिलेसम्म हामी जस्ता अपांगता भएका व्यक्तिले खेप्ने ? गाडी कुर्दा पनि ठग र मागेर खाने भन्दै धपाइन्छ अपांगता भएकै कारण यस्ता व्यक्तिमाथि सडक र बसमा दुव्र्यवहार हुँदै आएको छ। घटना कात्तिक दोस्रो साताको हो। कोपिला अपांगता भएकी दिदीबहिनीहरूलाई गाडी चढाउन कीर्तिपुरको नयाँ बजारमा बस कुरेर बसिरहेकी थिइन्। त्यहाँबाट लगनखेल जाने गाडी आइपुग्ने समय थियो। त्यहाँ रक्सीले लठ्ठ भएका एक व्यक्ति आइपुगे। ती व्यक्ति आफ्नो बाटो जान्छन् होला भनेर कोपिलाले केही बोलिनन्। तर, उनी अपांगता भएका व्यक्तिमाथि जाइलागे। मागेर खाने, ठगेर खाने भन्दै धपाउन थाले। अपांगता भएकाहरूले गुहार मागे। स्थानीयहरू आए। गाडी आयो। अपांगताका दिदीबहिनीहरूलाई चढाएर कोपिला कोठा फर्किइन्। तर, उनको मनमा एउटा प्रश्न बिझिरह्योदृष्टिविहीन भएकाहरूले कहिलेसम्म हेंला सहनुपर्ने ? उनी भन्छिन्, हाम्रो वरिपरि के भइरहेको छ, को आइरहेको छ ? थाहा हुँदैन। गाडी कुर्ने ठाउँमा असुरक्षित महसुस भइरहेको हुन्छ। बाटोमा उभिँदा पनि गाली खाइन्छ। गाडीमा चढ्दा पनि हेंला भोग्नुपर्छ। यस्ता समस्या धेरै नै छन्। लामोदूरीका यातायातमा त झनै समस्या जाजरकोटका भरत बीसी ललितपुरमा बस्छन्। शारीरिक कठिनाइका कारण उनलाई हिँड्डुल गर्न कठिन छ। सार्वजनिक यातायातमा यात्रा गरेर दैनिकी चलाउन कठिन बन्यो। अनि उनले किने चारपांग्रे स्कुटर। रहरले होइन् बाध्यताले। सानोमा गन्तव्यका लागि स्कुटर भरपर्दो साथी भयो। तर, टाढाको यात्रामा कठिनै छ। जाजरकोट पुग्न उनलाई सार्वजनिक यातायातमा चढ्नै पर्छ। काठमाडौं उपत्यकामा पनि आपांगता भएका व्यक्तिले सहज रूपमा सार्वजनिक गाडीमा यात्रा गर्न पाउँदैनन्, उनले पीडा पोखे लामोदूरीका बसमा त झनै समस्या छ। सार्वजनिक यातायातमा लामो यात्रा गर्दा खाना, खाजा खान ओर्लिनुपर्छ। दिशापिसाब गर्न झर्नुपर्छ। तर, चालक, सहचालकले ह्वीलचेयर छतमा राखिदिन्छन्। बसको डिकीमा कोचिदिनुहुन्छ। जहाँ झर्ने हो, त्यहाँ मात्रै ह्वीलचेयर झारिदिनुहुन्छ। तर, बाटोमा आवश्यक पर्दा उहाँहरूले ह्वीलचियर निकालदिनु हुन्न। हाम्रो पीडा उहाँहरूलाई के थाहा ? भरतले धेरैपटक यात्रा गर्दा यस्तो समस्या झेलेका छन्। त्यसैकारण, जोखिम मोलेरै तीनपटक स्कुटरबाटै सुर्खेतसम्म आउजाउ गरेको उनले बताए। काठमाडौंमा स्कुल र क्याम्पस पढ्न जाँदा सार्वजनिक यातायातामा भोगेका पीडा पनि कम दर्दनाक छैनन्। त्यतिबेला उनी कीर्तिपुर बस्थे। कीर्तिपुरबाट लगनखेल पढ्न जान्थेँ। अनि लगनखेलबाट जावलाखेलसम्म आउजाउ गर्दा दुइटा गाडी फेर्नुपथ्र्यो। ती दिन सम्झिँदै उनी भन्छन्, सुरुमा त गाडीमा चढाउनै नमान्ने। कुनैले चढाइहाले पनि सिटै दिन नखोज्ने। कीर्तिपुरबाट थोरै संख्यामा गाडी चल्थे। अनि उनले जुक्ति लगाए, परिपक्व खालका चालक हेरेर मात्रै गाडी चढ्ने। त्यस्ता चालकले भरतलाई सजिलैसँग गन्तव्यमा पुयाइदिन्थे। अपांगता भएका कारण आफैंलाई पनि हिनताबोध हुन्थ्यो, भरतले भने, त्यसैले सेवासुविधाबाट बञ्चित भएँ। गाडी नरोक्ने। बोलीवचन पनि तुच्छखालको प्रयोग हुन्छ। यसले हामीलाई नराम्रो लाग्छ। अपांगता भएका व्यक्तिलाई सभ्य बोली बोल्दा पनि उत्प्रेरणा जाग्छ। अपांगता भएका व्यक्तिलाई पनि लाइसेन्स दिनुपर्छ काठमाडौंकी ठकुमाया बोल्न सक्दिनन्। कुराकानी गर्न दोभाषेको सहारा लिनुपर्छ। उनको माइती धादिङ हो। उनी बेलाबखत माइती आउजाउ गरिरहन्छिन्। सार्वजनिक गाडीमा यात्रा गर्दा कष्ट भोग्नु परेको बताउँछिन्। उनको प्रायः सहचालकसँग विवाद पर्छ। दोभाषेमार्फत उनले भनिन्, सहचालकसँग अपांगता सिटमा बस्न पाउनुपर्छ भन्छु। तर, उनीहरूले तपार्इं अपांगता भएको व्यक्ति होइन, यहाँ बस्न मिल्दैन भनेर झर्को जवाफ दिन्छन्। कार्ड देखाउँदा पनि मान्दैनन्। जहिल्यै भनाभन हुन्छ। बहिराहरूलाई पनि सरकारले यातायात चलाउने लाइसेन्स दिनुपर्ने उनको माग छ। सवारीसाधनको लाइसेन्स हामीले पाउनुपयो, उनले आक्रोश पोखिन्, हामीले किन लाइसेन्स पाउँदैनौं ? म पनि त सवारीसाधन चलाउन सक्छु। बहिरालाई लाइसेन्स दिँदा दुर्घटनाको सम्भावना झन कम हुने उनको दाबी छ। कान सुन्ने व्यक्तिले सवारी चलाउँदा दायाँबायाँ हेर्छन्, बोल्छन्, उनले भनिन्, तर बहिराको ध्यान केवल गाडी चलाउनेमा मात्रै हुन्छ। ध्यान दिएर साधनहरू चलाउँछौं। त्यसैले हामीलाई लाइसेन्स दिनुपर्छ। सार्वजनिक यातायातमा यात्रा गर्ने अधिकार छैन त ? गोकर्णेश्वर नयाँपाटी बस्ने अनु राई स्पाइनलक्ड इन्जुरीको चपेटामा परिन्। एक दशक अघि उनी अपांग भइन्। त्यसपछि उनका दुःखका दिन सुरु भए। मलाई नसासम्बन्धी रोग लगेपछि पहिला जस्तो मेरो जीवन सजिलो रहेन, उनले भनिन्, ह्वीलचेयर सहारा भयो, हिँड्डुल गर्न। घरपरिवारको सहारामा बाँच्नुपयो। सार्वजनिक यातायातमा यात्रा गर्न अरूको सहयोग नै चाहिने भयो। केही दिन त उनी सार्वजनिक यातायातबाट गन्तव्यमा पुगिन्। त्यहाँ हुने दुःख र गर्ने हेलाले मन दुःख्यो। अनि उनले बाध्य भएर अपांगमैत्री चारपांग्रे स्कुटर किनिन्। उनी भन्छिन्, म जस्तो सबै अपांगता भएका व्यक्तिहरूसँग स्कुटर किन्ने र चढ्ने क्षमता छैन। कतिलाई शरीरले पनि सवारी चलाउन साथ दिँदैन। के उनीहरू सार्वजनिक सवारीसाधन प्रयोग गरेर सजिलै हिँड्डुल गर्न नपाउने त ? अपांगमैत्री छैनन् सवारीसाधन र भौतिक पूर्वाधार सडकका भौतिक पूर्वाधार, सार्वजनिक यातायात र त्यहाँ काम गर्ने कर्मचारीहरूको व्यवहारले अपांगता भएका व्यक्तिहरूलाई सेवा लिन समस्या हुने गरेको छ। राष्ट्रिय शारीरिक संघ ललितपुरका उपाध्यक्ष किरण शिल्पकारले सडक, बस स्टेसन, बस पार्कहरू अपांगमैत्री नरहेको बताए। सवारी साधनको संरचना, भौतिक पूर्वाधारको अवस्था त सगरमाथा जस्तो अग्लो भयो। जहाँ अपांगता भएका व्यक्तिलाई ह्वीलचेयर लिएर गाडी चढ्नै समस्या भयो, उनी भन्छन्, अपांग सिटको आरक्षण कुनै कुनै बसमा छ, कतै छैन। अपांगमैत्री संरचना हुनुपर्ने बारे थुप्रै कानुनले बोलेको छ। हामी कानुन, ऐन, नियामवलीमा धनी पनि छौं। तर, त्यसको कार्यान्वयनमा कमजोर छौं। उनका अनुसार भीडभाडको समयमा काठमाडौं उपत्यकासहित देशभरि सर्वसाधारणलाई गाडी चढ्न समस्या हुन्छ। अपांगता भएका व्यक्तिहरूलाई ह्वीलचेयर लिएर गाडी चढ्न कति कठिन हुन्छ भन्नु परेन। झन् बसका सिँढीहरू त हाम्रा लागि पहाडजस्तै छ, उनले भने, ह्वीलचेयर लिएर चढदै कठिन। अपांगता भएका व्यक्तिले गाडी रोक्न हात दिँदा पनि चालक, सहचालकले नरोक्ने गरेको उनको गुनासो छ। उनी भन्छन्, रोकिहाले पनि तपाईंले भनेको बाटोमा गाडी जाँदैन भन्छ। तर, गाडी त्यही बाटोको रुटमा गइरहेको हुन्छ। समय बढी लाग्ने र भाडा पनि आधा मात्रै दिन्छन् भनेर सकभर गाडीवालाहरूले अपांगता भएका व्यक्तिलाई गाडीमा नै चढाउँदैनन्। कतिपय गाडी चालक र सहचालकले बाटोमा गाडी कुरी रहेकाहरूलाई रोकेर चढाउँदा पनि ट्राफिक प्रहरीले जरिवाना काटिदिने गरेको राष्ट्रिय शारीरिक संघ ललितपुरका उपाध्यक्ष शिल्पकार बताउँछन्। व्यवसायी, चालकका आआफ्नै समस्या गाडी र सडकको भौतिक अवस्था सुधार नभएसम्म न त अपांगता भएका व्यक्तिको संख्यामा कमी आउँछ न त सडक दुर्घटना न्यूनीकरण हुन्छ। यसबारे सरकार गम्भीर बन्नुपर्छ। नवराज घिमिरे, उपाध्यक्ष, नेपाल यातायात स्वतन्त्र मजदुर संगठन। सार्वजनिक यातायात अपांगतामैत्री नरहेकाले अपांगता भएका व्यक्तिहरूलाई सेवा प्रदान गर्न कठिन भइरहेको यातायात व्यवसायी तथा तीनका संघसंगठन बताउँछन्। नेपाल यातायात स्वतन्त्र मजदुर संगठन ललितपुरका जिल्ला अध्यक्ष विनोद बुढाथोकी भन्छन्, अपांगता भएका व्यक्तिले गाडी कुरेको ठाउँमा सवारी रोक्दा ट्राफिक प्रहरीले जरिवाना गर्ने गर्छन्। त्यसैकारण कतिपय अवस्थामा उनीहरूलाई गाडीमा चढाउनै समस्या हुन्छ। नेपाल यातायात स्वतन्त्र मजदुर संगठन ललितपुरका सचिव तथा चालक स्वीग्रिप थिङले चालक सहचालकहरूमा जनचेतनाको कमीले गर्दा पनि अपांगता भएका व्यक्तिमाथि दुव्र्यवहार हुने गरेको सुनाए। मैले गाडी चलाउँदा अपांगता भएकाहरूलाई मिलाएर चढाउनुस् भनेर सहचालकलाई भन्छु। कतिपय गाडीमा ह्वीलचेयर राख्ने पनि ठाउँ हुँदैन, उनले भने, तर, हाम्रा साथीहरूले आफू पनि यस्तै अपांगता भएको व्यक्ति भए कस्तो होला जीवन ? भन्ने मानवीयभावले अपांगता भएका साथीहरूलाई सहयोग पनि गर्छन। सरोकारवाला निकायहरूले सार्वजनिक सवारीसाधनलाई अपांगमैत्री बनाउन भूमिका खेल्नुपर्ने उनको भनाइ छ। फरकफरक शारीरिक अपांगता हुन्छन्। तर, बाटोमा ती व्यक्तिहरूलाई चालकले चिन्न नसक्दा पनि गाडी कसरी रोक्ने ? समस्या हुने गरेको नेपाल यातायात राष्ट्रिय व्यवसायी महासंघ काठमाडौं जिल्ला कमिटी संयोजक गोपालचन्द्र गुरुङले सुनाए। उनले भने, ट्राफिक नियम पनि पालना गर्नै पयो, बस स्टपमा मात्रै गाडी रोक्ने नियम छ। सवारीसाधनलाई अपांगमैत्री बनाउन राज्यले सार्वजनिक यातायात सञ्चालन गर्ने गाडीधनीलाई अनुदान दिनुपर्ने बताउँछन् लगनेश्वर महादेव यातायात सेवा प्रालि ललितपुरका अध्यक्ष कविन्द्र थापामगर। सवारी दुर्घटनाले देशमा अपांगता भएका व्यक्तिहरूको संख्या बढ्दै गएको यातायात क्षेत्रमा काम गर्नेहरूको भनाइ छ। सडकको दुराअवस्थाले दुर्घटना बढ्दै गएको छ। त्यसले बर्सेनि अपांगता भएका व्यक्तिहरूको संख्या थपिँदै गएको नेपाल यातायात स्वतन्त्र मजदुर संगठनका केन्द्रीय उपाध्यक्ष नवराज घिमिरेले सुनाए। उनले भने, गाडी र सडकको भौतिक अवस्थ सुधार नभएसम्म न त अपांगा भएका व्यक्तिको संख्यामा कमी आउँछ न त सडक दुर्घटना न्यूनीकरण हुन्छ। यसबारे सरकार गम्भीर बन्नुपर्छ। पहिलेभन्दा अपांगता भएका व्यक्तिहरूले थोरै भएपनि सार्वजनिक यातायाता सुविधा, सहुलियत पाइरहेका प्रहरी बताउँछन् ट्राफिक प्रहरी परिसर ललितपुरका प्रहरी वरिष्ट नायव निरीक्षक बिकु नारायण काशिछ्वा। सवारी साधनको संरचना, भौतिक पूर्वाधारको अवस्था त सगरमाथा जस्तो अग्लो भयो। जहाँ अपांगता भएका व्यक्तिलाई ह्वीलचेयर लिएर गाडी चढ्नै समस्या भयो। अपांगमैत्री संरचना हुनुपर्नेबारे थुप्रै कानुनले बोलेको छ। तर, त्यसको कार्यान्वयनमा कमजोर छौं। किरण शिल्पकार, उपाध्यक्ष, राष्ट्रिय शारीरिक संघ ललितपुर सार्वजनिक यातायातमा हुने समस्या समाधान गर्न हामी सहजीकरण, कारबाही गर्दै आएको अनुभव सुनाउँछन्। उनी लामो समयदेखि काठमाडौं उपत्यकाका जिल्लाहरूमा ट्राफिक प्रहरीको जिम्मेवारीसहित काम गर्दै आएका छन्। उनी भन्छन्, अपांगता भएका व्यक्तिहरूलाई ट्राफिक प्रहरी गाडी चढाउने, बाटो काट्न सहयोग गर्छ। पहिला र अहिलेको अवस्थामा निकै परिवर्तन आइसकेको छ। गाडी कम र यात्री धेरै भएकाले पनि भने जस्तो सुविधा यात्रुहरूले पाउन नसकेको उनले बताए। उनले भने, चालक, सहचालकलाई यातायातका कानुन, गर्नुपर्ने व्यवस्था र प्रदान गरिने सुविधाबारे प्रशिक्षण दिदैं आएका छौं। बदमासी गर्ने चालक र सहचालकहरूलाई चेकजाँच गरेर कारबाही पनि गर्छौं । अपांगतासम्बन्धी ऐन, कार्यान्वयनमा झेल संविधानको धारा १८ समानताको हक (२) सामान्य कानूनको प्रयोगमा उत्पत्ति, धर्म, वर्ण, जात जाति, लिङ्ग,शारीरिक अवस्था, अपांगता, स्वास्थ्य स्थिति, वैवाहिक स्थिति, गर्भावस्था, आर्थिक अवस्था, भाषा या क्षेत्र, वैचारिक आस्था या यस्तै अन्य कुनै आधारमा भेदभाव गर्ने छैन। अपांगता भएका व्यक्तिहरूको अधिकारसम्बन्धी महासन्धि धारा ९ पहुँचयुक्तता १ अपांगता भएका व्यक्तिहरूलाई स्वनिर्भरता पूर्वक जीवनयापन गर्न तथा जीवनका हरेक पक्षमा पूर्णरूपमा सहभागी हुन सक्षम बनाउन पक्ष राष्ट्रहरूले अन्य व्यक्ति सरह समान आधारमा अपाङ्गता भएका व्यक्तिहरूलाई सहरी र ग्रामीण दुवै क्षेत्रहरूमा भौतिक वातावरण, यातायात, सूचना तथा सञ्चार प्रविधि र प्रणालीहरू लगायत सूचना र सञ्चार तथा सर्वसाधारणलाई खुला भएका वा प्रदान गरिका अन्य सुविधा तथा सेवाहरूमा पहुँच सुनिश्चित गर्न उपायहरू अवलम्बन गर्नेछन्। अपांगता भएका व्यक्तिको अधिकारसम्बन्धी नियमावली, २०७७ १२) सुहलियत र सुविधाः बसमाइक्रोबस कुरिरहेको बेला कुन गाडी आइरहेको छ थाहा पाइँदैन। गाडीमा सार्वजनिक सवारीसधान छुट्ट्याउने निश्चित साउन्ड जडान गर्नुपर्छ। जेब्रा क्रसिङ भएको स्थानमा पनि निश्चित साउन्डको व्यवस्था गरिनुपर्छ। सुजता लिम्बु, दृष्टिविहीन, झापा (१) सार्वजनिक यातायातले पूर्ण अशक्त, अति अशक्त र मध्यम अपांगता भएका व्यक्तिलाई परिचयपत्रका आधारमा बस, रेल, हवाईजहाज जस्ता सार्वजनिक साधनबाट यात्रा गर्दा लाग्ने भाडामा ५० प्रतिशत छुट उपलब्ध गराउनुपर्ने छ। (२) देहाय बमोजिमका सिट क्षमता भएका सार्वजनिक सवारी साधनले देहायबमोजिमका सीट अपांगता भएका व्यक्तिका लागि सुरक्षित राख्नुपर्ने छ ः क) दश वा सोभन्दा कम सिट क्षमता भएका सवारी साधनले एक सिट ख) ११ देखि १५ सिट क्षमता भएका सवारी साधनले दुई सिट ग) १६ देखि ३० सिट क्षमता भएका सवारी साधनले तीन सिट घ) ३० भन्दा बढी सिट क्षमता भएका सवारी साधनले चार सिट ङ) रेल लगायतका ठूला सवारी साधनले कूल सिट संख्याको कम्तीमा पाँच प्रतिशत सीट अपांगता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका, २०६९ ८ बसपार्क पहुँचयुक्त बनाउने: नेपाल सरकार, स्थानीय निकाय, अन्य सम्बन्धित निकायले बस पार्क निर्माण गर्दा वा गराउँदा सार्वजनिक वस पार्कमा सर्वसाधारणका लागि राखिएका टिकट काउन्टर, सवारी प्रतिक्षा गर्ने ठाउँ, परिसरभित्रका शौचालय, वसमा यात्रु चढ्न प्रयोग हुने प्लेटफर्म ह्वीलचियर प्रयोगकर्ता, होचापुड्का, दृष्टिविहीन, वैशाखी प्रयोगकर्तालगायत सबै अपांगता भएका व्यक्तिका लागि पहुँचयुक्त बनाउनुपर्ने छ। ९ यात्रुहरू ओराल्ने र चढाउने स्थान पहुँचयुक्त बनाउने: नेपाल सरकार, स्थानीय निकाय, अन्य सम्बन्धित निकाय वा संस्थाले यात्रुहरू ओराल्ने र चढाउने स्थान निर्माण गर्दा वा गराउँदा अपांगता भएका व्यक्तिको पहुँचयुक्त बनाउन देहायको व्यवस्था गर्नु पर्नेछः (क) सडकमा सार्वजनिक सवारीले यात्रुहरू ओराल्न र चढाउन सवारी रोक्ने स्थान ह्वीलचियर प्रयोगकर्ता, होचापुड्का, दृष्टिविहीन, वैशाखी प्रयोगकर्ता लगायत सवै अपांगता भएका व्यक्तिका लागि पहुँचयुक्त र प्रयोगमैत्री बनाउनु पर्नेछ। (ख) खण्ड (क) को प्रयोजनको लागि सडकबाट उक्त स्थानको उचाइ, याम्पको व्यवस्था, ह्वीलचियरको लागि आवश्यक स्थान, सवारी प्रतिक्षा गर्न बस्ने ठाउँ आदिको निर्माणमा विशेष ध्यान दिइनेछ। १० सार्वजनिक यातायात पहुँचयुक्त बनाउनेसम्बन्धी ः (१) यातायात व्यावसायीले नयाँ सार्वजनिक वस खरिद गर्दा अपांगता भएका व्यक्तिको लागि पहुँचयुक्त बस खरिद गर्नु पर्नेछ। (२) उपदफा (१) बमोजिम अपांगा मैत्री सार्वजनिक यातायातको आयात वा खरिदमा आर्थिक ऐनमा उल्लेख भए बमोजिम राजश्व छुट सुविधा उपलब्ध गराइनेछ। (३) पुराना सार्वजनिक बसहरूलाई पहुँचयुक्त बनाउनको लागि नेपाल सरकारले आर्थिक ऐनमा उल्लेख भएबमोजिम कर छुटलगायत विभिन्न अनुदानको व्यवस्था गरी व्यावसायीलाई उत्प्रेरित गर्ने छ।"
"एनपीएलमा आक्रामक तनवीर, पहिलो खेलमै लिए पाँच विकेट","काठमाडौं : पाकिस्तानका अनुभवी खेलाडी सोहेल तनभिरले नेपाल प्रिमियर लिग (एनपीएल) को आफ्नो पहिलो खेलमै पाँच विकेट लिएका छन्। काठमाडौं गोर्खाजविरुद्ध सुरुवाती बलिङमा चितवन राइनोजबाट उत्रिएका उनले पहिलो खेलमै पाँच विकेट लिएका हुन्। चार ओभर बलिङ गरेका उनले २१ रन खर्चिएर पाँच विकेट लिएका हुन्। आफ्नो बलिङ शैलीले उनी संसारभर चर्चामा रहँदै आएका तनभिरले स्टेफन स्किनाजी, माइकल लेभिट, भीम सार्की, करण केसी र साहब आलमलाई पेभेलियन फर्काएका थिए। उनको घातक बलिङमा टस हारेर पहिले ब्याटिङ गरेको काठमाडौं गोर्खाज निर्धारित २० ओभरमा नौ विकेट गुमाउँदै एक सय ११ रनमा समेटिएको थियो। लामो समय पाकिस्तानी टोलीमा बिताएका बायाँ हाते तीब्र गतिका बलर तनभिरले राजस्थान रोयल्सबाट इन्डियन प्रिमियर लिग (आईपीएल) खेलका थिए। उनले टोलीलाई उपाधि दिलाउन महत्वपूर्ण भूमिका निर्वाह पनि गरेका थिए। उनी आईपीएलसँगै पाकिस्तान सुपर लिग विजेता टोलीको पनि सदस्य हुन् । उनको सबैभन्दा ठूलो उपलब्धि पाकिस्तानलाई सन् २००९ मा टीट्वेन्टी विश्वकपको उपाधि दिलाउनु हो। मैले नेपाल यात्रालाई एक चुनौतीका रुपमा लिएको छु। नेपाल आएर हजारौं नेपाली क्रिकेट फ्यानहरूका सामु चितवन राइनोजको प्रतिनिधित्व गर्न पाउँदा अत्यन्त गौरवशाली अनुभूति गरेको छु। मलाई लाग्छ नेपालमा पनि पाकिस्तानी क्रिकेट टिमका धेरै फ्यानहरू छन्, तनभिरले नेपाल आउनु अघि भनेका थिए। चितवन राइनोजले दक्षिण अफ्रिकाका मचेन्ट डे ल्याङको स्थानमा तनभिरलाई टोलीमा अनुबन्ध गरेको हो। हामीलाई यस्तै कुनै खेलाडीको खाँचो थियो। हामीले डे लाङको अभावलाई खड्किन नदिन सोहेल तनभिरलाई अनुबन्ध गरी टिममा नयाँ ऊर्जा थपेका हौं। उनको उपस्थितिले टिमलाई उत्कृष्ट प्रदर्शन गर्न प्रोत्साहित गर्दछ, चितवन राइनोजका अध्यक्ष आयुष न्यौपानेले भनेका थिए। चितवनले यसअघि इङ्ल्यान्डका लुक मार्टिन बेनकेन्स्टाइन, अफगानिस्तानका हसन इसाखिल, नामिबियाका जान निकोल लोफ्टी इटन र इङ्ल्यान्ड रवि बोपारालाई भित्र्याएको छ। चितवनको मार्की खेलाडीमा राष्ट्रिय टोलीका अलराउन्डर कुशल मल्ल छन्। टोलीले राष्ट्रिय टोलीका पूर्व प्रशिक्षक उमेश पटवाललाई प्रशिक्षकको जिम्मेवारी सुम्पिएको छ।"
रूकुमको पुथाउत्तरगंगा गाउँपालिकामा मतगणना सुरू,रुकुम : रूकुमको पुथाउत्तरगंगा गाउँपालिकामा मतगणना सुरू भएको छ । वडा नम्बर १० को तक स्थित पालिकाको सभा हलमा मत गणना सुरु भएको हो। १४ वडाका १९ मतदान स्थलबाट मत पेटिका पुगेपछि सर्वदलीय बैठक पश्चात् मतगणना सुरू भएको मुख्य निर्वाचन अधिकृत लोकबहादुर हमालले जानकारी दिए । आइतबार पालिका उपाध्यक्ष पदको लागि भएको निर्वाचनमा पाँच हजार नौ सय ३१ जनाले मतदान गरेका थिए। यहाँ नेपाली काँग्रेस र नेकपा एमालेकी साझा उम्मेदवार केशकुमारी तुलाचन र नेकपा माओवादी केन्द्रकी नरपुरा बुढा पुन बीच प्रतिस्पर्धा भइरहेको छ ।
"कर्णाली पहिलो जितको खोजीमा, शिखर धवन मुख्य आकर्षण","काठमाडौं : नेपाल प्रिमियर लिग (एनपीएल)को तेस्रो खेलमा कर्णाली याक्स र जनकपुर बोल्ट्सबीच खेल हुनेछ। टियु क्रिकेट मैदानमा सोमबार दिउँसो १:१५ मा हुने यस खेलमा पहिलो पटक शिखर धवन नेपाली मैदानमा उत्रिँदैछन्। नेपाली क्रिकेट समर्थकले प्रत्यक्षरूपमा हेर्न पाउने यो खेललाई निकै चासोको रूपमा हेरिएको छ। त्यसलगायत पहिलो खेलमा जित दर्ता गरेको जनकपुर बोल्ट्स भने जितलाई निरन्तरता दिन चाहन्छ। पहिलो खेलमा ८ विकेटको जित हात पारेको जनकपुरको आत्मविश्वास निकै उच्च छ। उच्च लयमा रहेको जनकपुरलाई कर्णालीको अनुभवी र युवाको मिश्रीत टिमले कडा टक्कर दिने आकलन गरिएको छ। यो काठमाडौं र चितवनको भन्दा बढी समर्थकको चासो जोडिएको खेल हुनेछ। जसमा शिखर धवन मुख्य आकर्षक रहनेछन्। यस्तो छ कर्णाली टिम सोमपाल कामीको नेतृत्वमा रहेको कर्णाली याक्स एनपीएलमा पहिलो जितको खोजीमा हुनेछ। कर्णालीका लागि बलिङमा कप्तान सोमपालको नेतृत्व हुनेछ भने गुल्सन झा अर्का नेपाली स्टारको साथ उनले पाउनेछन्। यो टिमलाई निकै आकर्षक मान्न सकिन्छ। यसका कारण हुन् नेपाली स्टार खेलाडी र नेपाली समर्थकको जनबोलीमा झुन्डिएका विदेशी खेलाडीहरू। जसमा बाबर हायात, जिसन मक्सुदजस्ता विदेशी खेलाडीको नाम रहेको छ। यस टिमको प्रमुख प्रशिक्षकमा ज्ञानेन्द्र मल्ल छन्। नेपाली टिमका पूर्वकप्तानसमेत रहेका ज्ञानेन्द्र टिम निर्देशकको रूपमा रहेका छन्। ब्याटिङ अर्डर हेर्ने हो भने चाड्विक वाल्टन, बाबर हायात, शिखर धवन, जिसन मक्सुद, देव खनाल, दीपक प्रसाद डुम्रे, रित गौतम र अर्जुन घर्ती मुख्य खेलाडी हुनेछन्। यस टिमले ओपनरको रूपमा वाल्टन र धवनको जोडीलाई मैदानमा उतार्न सक्छ। देव खनाल, जिसन मक्सुद र बाबर यी मुख्य ब्याटर रहलान्। यसो त देव एकदिवसीय फर्म्याटका लागि निकै चर्चित छन्। जसमा रित गौतम पनि घरेलु क्रिकेटमा निकै राम्रो खेल्नसक्ने ब्याटर हुन्। बलिङ युनिटमा सोमपाल कामी आफैंले यसलाई लिड गर्नेछन्। ब्याटिङ लाइनअप निकै बलियो भएका कारण गुल्सन झालाई यो टिमले बलिङ अलराउन्डरको रूपमा प्रयोग गर्न सक्छ। जसमा अनुभवी बलर भुवन कार्की, यसवा स्पिनर श्याम(मौसम) ढकाल, तीव्र गतिका बलर नन्दन यादवले टिम पूरा गर्लान्। यसमा दिपेन्द्र रावत, युनिस विक्रम सिंह ठकुरी र विपिन प्रसाद शर्मा पनि बलरकै भूमिकामा केही पछि टिमको रोजाइमा पर्लान्। विशेषतः पहिलो खेलमा यी खेलाडी प्लेइङ सेटमा नपर्न सक्छन्। सोमपाल कामी र गुल्सन झा दुवै रोलमा फिट आउँछन्। विशेषतः नेपाली युवा स्टार गुल्सन झा, अक्सनकै बेलामा सबैको इच्छालाई गोला प्रथाबाट पछि पारेर कर्णालीमा परेका हुन्। यो टिम जनकपुरका लागि निकै बलियो दाबेदारी प्रस्तुत गर्ने टिम हो। दोस्रो जितको खोजीमा हुनेछ जनकपुर पहिलो खेलमा विराटनगर किङ्गसमाथि ८ विकेटको फराकिलो जित दर्ता गरेको जनकपुरको आत्मविश्वास निकै बलियो छ। पहिलो खेलमा दुवै नेपाली ओपनर चलेनन् तर तेस्रो क्रममा आएका लाहिरु मिलान्था र हर्ष थाकरले शतकीय साझेदारी गर्दै खेल जिताए। पहिलो खेलमा खेलाएका १२ खेलाडी सायद जनकपुरले परिवर्तन गर्न चाहनेछ। जसमा तुल बहादुरको ठाउँमा शेर मल्ललाई टिमले मौका दिन सक्छ। टिममा ब्याटिङमा आसिफ शेख, कप्तान अनिल कुमार शाह, लाहिरु मिलान्था र हर्ष थाकरले पहिलो खेलजस्तै टप अर्ड सम्हाल्लान्। यो चारको ब्याटिङमा जनकपुरको रन निर्धारण होला। अन्य खेलाडीको भने ब्याटिङ पहिलो खेलमा परीक्षण नै भएन। १२८ को लक्ष्य पाएको जनकपुरले २ वटा ओपनर गुमाउँदा नै लक्ष्य पूरा गर्यो। अब जनकपुरको बलिङ लाइनअपमा स्पिनमा पहिलो खेलजस्तै ललितको जादु जनकपुरले आश गर्ला, किशोर महतोको घातक बलिङ र बेन माइक त्यसमा शेर मल्ल वा तुलबहादुर एक जनाको साथ हुनेछ। पहिलो खेल हेर्दा निकै राम्रो बलिङ अट्याक देखिएको यस टिमको ब्याटिङ लाइन अप दोस्रो खेलमा परीक्षण हुनेछ। कर्णालीको बलियो बलिङ अट्याकले जनकपुरलाई ब्याटिङमा सहज भने हुने छैन। टयु मैदानको पिच यो खेल दिउँसो १:१५ मा सुरु हुनेछ। जसका कारण पिचको मोइस्चर भन्ने नहोला। तर पहिलो खेल खेलाएको पिचभन्दा फरक पिचमा पनि खेल हुन सक्छ। जसका कारण खेलमा पिचले फरक भूमिका खेल्न पनि सक्छ। तर, टियु मैदानमा टस जित्ने टिमले प्रायः बलिङ नै रोज्ने गर्छ। कर्णालीले टस जितेको खण्डमा बलियो ब्याटिङ लाइनअप भएको कर्णालीले आफ्नो ब्याटिङ लाइनअप परीक्षण गर्ने जोखिम उठाउन पनि सक्छ। तर पहिलो खेल हो, जसमा सोमपाल जितबाट नै सुरु गर्न चाहन्छन्। जनकपुर भने आफ्नो पहिलो खेलमा भएको गल्ती सुधारेर मैदानमा उत्रनेछ। जसमा ब्याटिङमा ओपनर दुईले अलि टिकेर खेल्ने कोसिस गर्लान्।"
कीर्तिपुर ४ को वडा अध्यक्षमा कांग्रेसका बानियाँ विजयी,"काठमाडौं : कीर्तिपुर नगरपालिका वडा नम्बर ४ को अध्यक्षमा नेपाली कांग्रेसका राजेन्द्र बानियाँ निर्वाचित भएका छन् । उनले ११५५ मत ल्याउँदा निकटतम प्रतिद्वन्द्वी स्वतन्त्र उम्मेदवार पविता खड्का अधिकारीले ८०६ मत ल्याएकी थिइन् । बानियाँले ३४९ मतले विजयी भएका हुन् । अघिल्लो निर्वाचनमा बानियाँ पविताका श्रीमान् श्याम अधिकारीसँग पराजित भएका थिए । उपनिर्वाचनमा नेकपा एमालेका उम्मेदवार बद्री बुढाथोकीले ४६०,माओवादीका नारायण विष्टले ३८१ मत ल्याएका थिए । यसअघि वडा नम्बर १ मा पनि नेपाली कांग्रेसका इच्छा महर्जन विजयी भइसकेका छन् । निर्वाचन अधिकृत इन्दिरा कार्कीका अनुसार कांग्रेस उम्मेदवार इच्छा महर्जन ५६२ मतसहित विजयी भएका हुन् । नेकपा एमालेका हर्ष महर्जनले ४९८ मत प्राप्त गरेका छन् । यस्तै, नेकपा माओवादी केन्द्रका उम्मेदवार सरल गोपाल महर्जनले १७३ मत प्राप्त गरेका थिए । ०७९ को निर्वाचनमा नेपाली कांग्रेसका हिरालाल महर्जन ७ सय ७८ मतसहित विजयी भएका थिए । नगर प्रमुखमा पनि कांग्रेसकै कृष्णमान डंगोलले अग्रता बनाइरहेका छन् ।"
"जनकपुरलाई पहिलो सफलता, राजवंशीले लिए विकेट",काठमाडौं : नेपाल प्रिमियर लिग (एनपीएल)मा जनकपुरलाई पहिलो सफलता मिलेको छ। जनकपुरका ललित राजवंशीले देव खनालको विकेट लिएका हुन्। खनाल १ रन बनाएर पेभेलियन फर्किएका हुन्। कर्णालीले टस जितेर ब्याटिङ गर्ने निर्णय गरेको हो। कर्णालीका लागि देव खनाल र शिखर धवन ओपनिङ ब्याटिङ गर्न आएका थिए।
१० ओभरमा चितवनको ७२ रन,काठमाडौं : कीर्तिपुरस्थित त्रिवी क्रिकेट मैदानमा काठमाडौंले दिएको ११२ रनको लक्ष्य पछ्याएको चितवन राइनोनले १० ओभरमा ५ विकेट गुमाउँदै ७२ रन बनाएको छ। पावरप्लेमा २ विकेट गुमाउँदै ४६ रन बनाएको चितवनले थप ४ ओभरमा ३ विकेट गुमायो। चितवनका लागि दोस्रो ओभरको अन्तिम बलमा साहब आलमले दीपक बोहोरालाई एलबीडब्ल्यु आउट गराए । उनले ७ रन बनाएर आउट भए। दोस्रो विकेट पनि साहब आलमकै नाममा रह्यो। उनले हसन इसाखिललाई विकेटकिपर स्टेफन स्किनाजीबाट स्टम्पिङ आउट गराए। इसाखिल १२ रन बनाइ पेभेलियन फर्किए। तेस्रो विकेट लुक बेन्केन्स्टाइनको भयो । उनले १७ बलमा १ चौका र २ छक्का प्रहार गरे। पाँचौं विकेट कप्तान कुशल मल्लको भयो । उनी ११ बलमा ११ रन बनाउँदै शंकर रानाको हातबाट क्याच आउट भए। छैटौं विकेट रवि बोपाराको गयो। नवौं ओभरको पाँचौं बलमा साहब आलमको बलमा विकेटकिपर इस्किनाजीको हातबाट पिचमा नै क्याच भए। गलत सटका कारण उनी आउट भए। सातौं ब्याटरका रुपमा शरद भेषवाकर २ र सन्तोष कार्की ४ रनमा खेलिरहेका छन्। १० ओभरमा ५ विकेट गुमाउँदै चितवनले ७२ रन बनाएको छ।
बालअधिकारको क्षेत्रमा सेभ द चिल्ड्रेनको ४ दशक बढीको यात्रा,"काठमाडौं : बालअधिकारलाई छुट्टै अधिकारको रूपमा पहिचान गरिएको एक सय वर्ष पुगेको छ। सन् १९२४ मा बालअधिकारसम्बन्धी पहिलो अन्तर्राष्ट्रिय दस्तावेज जेनेभा घोषणापत्र जारी भएपछि बालअधिकारको अवधारणाले विश्वव्यापी मान्यता पाएको हो। यसअघिसम्म बालबालिकालाई भविष्यका नागरिक मानिन्थ्यो। बालअधिकारको क्षेत्रमा काम गर्ने संस्था सेभ द चिल्ड्रेनका संस्थापक एग्नेलटाइन जेबले नै यो दस्तावेज तयार गरेका थिए। सन् १९१९ मा स्थापित सेभ द चिल्ड्रेन विश्वभर बालअधिकारको क्षेत्रमा काम गर्ने एक अग्रणी एवं स्वतन्त्र संस्था हो। नेपालमा सन् १९७६ देखि सेभ द चिल्ड्रेनले बालबालिकाको स्वास्थ्य, पोषण र शिक्षालगायत क्षेत्रहरूमा काम गर्दै आएको छ। समग्रमा सेभ द चिल्ड्रेनले बालबालिका, समुदाय, सरकार एवं नागरिक समाज संगठनहरूसँगको साझेदारी र सहकार्यमा बालबालिकाको हक, अधिकार सुनिश्चित गर्ने उद्देश्यसहितका कार्यक्रमहरू सँगसँगै अपांगता भएका, पिछडिएका र लैंगिक तथा यौनिक अल्पसंख्यकमा पर्ने बालबालिकाको अधिकार प्राप्तिका लागि पैरवीका कार्यहरू गर्दै आएको छ। संस्थाको सन् २०२३ सम्मको तथ्यांकलाई आधार मान्ने हो भने १० लाख ६० हजार बालबालिकामा आफ्नो पहुँच पुर्याउन सफल भएको छ। त्यसमा पनि बाल संरक्षणमा ४२ हजार ९ सय ५४, शिक्षा ३ लाख ६ हजार ६ सय ४४, स्वास्थ्य तथा पोषणमा १२ लाख २८ हजार २ सय ९९, ह्युमानिटरियनमा ६३ हजार २ सय ४२, बालअधिकारको सुशासन ४७ हजार ३ सय १० र जीविकोपार्जनमा ७४ हजार ६ सय ४४ जनामा पहुँच पुर्याएको छ। विश्वव्यापी रूपमा बालअधिकार पैरवीको एक शताब्दी र नेपालमा बालबालिकासँग चार दशकभन्दा लामो यात्रा पूरा गरेकोे उपलक्ष्यमा सेभ द चिल्ड्रेनले हालै काठमाडौंमा एक कार्यक्रमको आयोजना गर्यो। बालबालिका, नेपाल सरकारका प्रतिनिधि, विकास साझेदार संस्थाहरूका प्रतिनिधिहरू, नागरिक समाज संगठनका प्रतितिनिधिहरू एवं बालअधिकार क्षेत्रका विज्ञ एवं बालअभियन्ताहरू सम्मिलित उक्त कार्यक्रममा सेभ द चिल्डे्रले नेपालमा बालअधिकारसम्बन्धी विगतमा हासिल उपलब्धि, जारी चुनौतीहरू र भविष्यको मार्गचित्र केन्द्रित प्रस्तुतिहरू समावेश थिए। सेभ द चिल्ड्रेन नेपाल र भुटानका राष्ट्रिय निर्देशक तारा क्षेत्रीले भनिन्, बालबालिका, समुदाय, सरकार र नागरिक समाजको दशकौं लामो सामूहिक प्रयत्नहरूको परिणामस्वरूप नेपालमा बालअधिकारलाई विकासको एक आधारशिला स्थापित गर्ने तर्फ उल्लेख्य उपलब्धि हासिल भए पनि नयाँ चुनौतीहरू देखा परिरहेको छ। बालअधिकारसम्बन्धी प्राप्त उपलब्धिहरूलाई दिगो रूपमा कायम राख्न एवं नयाँ चुनौतीहरूको सम्बोधन गर्न, सेभ द चिल्ड्रेन नरोकिकन निरन्तर रूपमा बालबालिकाको अवस्थामा सुधार ल्याउन काम गर्ने कुरामा क्षेत्रले जोड दिए। बालिकाहरूले जलवायु परिवर्तन सिर्जित विपद्हरूदेखि अनलाइन, अफलाइन जोखिमसम्मका चुनौतीहरूको सामना गरिरहेको अहिलेको समयमा बालबालिकाका अधिकार र समाजमा उनीहरूको अर्थपूर्ण सहभागिताका लागि हामी एकजुट छौं। अबको समयमा हामीले बालबालिकासँग अझ बढी सहकार्य गर्न आवश्यक छ। यसका लागि बालबालिकाका अधिकार र समाजमा उनीहरूको अर्थपूर्ण सहभागिताका लागि सबै एकजुट भइरहेको उनले बताइन्। साथै नेपालमा बालअधिकारलाई राष्ट्रको विकास र समृद्धिको आधार बनाउन संघीय, प्रदेश र स्थानीय तीनै तहका सरकारहरूसँग थप समन्वय र पहलहरूका लागि आह्वान पनि गरिन्। कार्यक्रममा नेपालमा बालअधिकार अभियानः अवसर र भावी मार्गचित्र शीर्षकको अध्ययन प्रतिवेदन पनि सार्वजनिक गरिएको थियो। प्रतिवेदनले देशमा बालअधिकारको विकासक्रमलाई २०४६ सालको राजनीतिक आन्दोलनपूर्व, २०४६ सालदेखि २०६२०६३ सम्म र २०६२०६३ देखि नयाँ संविधान जारी भएको २०७२ सालसम्म र २०७२ सालदेखि हालसम्म गरी चार भागमा विभाजन गरी समीक्षा गरिएको छ। उक्त दस्तावेजले बालबालिकामा रणनीतिक लगानी बढाउनुपर्ने र नेपालको बालअधिकार अभियानले हासिल गरेका उपलब्धिहरूलाई दिगो रूपमा कायम राख्न भावी पुस्ताका बाल अभियन्ताहरू तयार गर्नुपर्नेमा जोड दिएको छ। कार्यक्रममा महिला, बालबालिका तथा ज्येष्ठ नागरिक मन्त्री नबलकिशोर साह सुडीले बालबालिकालाई राष्ट्र निर्माणको प्रभावशाली साझेदारको रूपमा लिइनुपर्ने बताए। मन्त्री सुडीले विशेषगरी विशेष संरक्षण आवश्यकता भएका बालबालिकालाई प्राथमिकता दिँदै बालअधिकार प्रवद्र्धन गर्न र बालबालिकाको आवाजलाई नीति निर्माणको हरेक तहमा समेट्न सरकार प्रतिबद्ध रहेको बताए। युरोपेली संघका नेपालका लागि राजदूत भेरोनिक लोरेन्जोले सेभ द चिल्ड्रेन, सरकार र अन्य साझेदारहरूसँग सहकार्य गर्दै बालबालिकाको अवस्थामा सुधार ल्याउन युरोपियन युनियन प्रतिबद्ध रहेको बताइन्। कार्यक्रममा नेपालभरका बालबालिका र युवाको नेतृत्वमा सञ्चालन भएका जलवायु र लैंगिक न्यायजस्ता महŒवपूर्ण विषय केन्द्रित अभियानसम्बन्धी प्रस्तुतिहरू गरिएको थियो। कार्यक्रममा कायापलट, सिफ्ट, नेपलिज युथ फर क्लाइमेट एक्सेन र क्वयेर केयरका अभियन्ताहरूको उपस्थिति थियो। कायापलटका अध्यक्ष दिवाकर उप्रेतीले सेभ द चिल्ड्रेनको सहयोगबाट मधेस प्रदेशअन्तर्गतको जनकपुर उपमहानगरपालिकामा प्लास्टिकजन्य वस्तुको प्रयोगमा न्यूनीकरण कसरी गर्न सकिन्छ भनेर पन्नी से दुर जनकपुर अभियान नै सञ्चालन भइरहेको जानकारी दिए। उनले त्यहाँका बालबालिका, नागरिक समाज, स्थानीय सरकार एवं समुदायसँग मिलेर प्लास्टिक उन्मूलन अभियान सञ्चालन गरिरहेको पनि जानकारी दिए। यस्तै, नेपलिज युथ फर क्लाइमेट एक्सेनका प्रतिनिधि दीक्षा बरालले स्टेट अफ ग्लोबल रिपोर्टको तथ्यांक प्रस्तुत गर्दै वायु प्रदूषणका कारण नेपालमा बर्सेनि ४२ हजार १ सयको मृत्यु हुने गरेको बताइन्। जसमा १९ प्रतिशत ५ वर्षमुनिका बालबालिका र २७ प्रतिशत ७० वर्षभन्दा माथिका वृद्धाहरू पर्ने बताइन्। वायु प्रदूषणको असर बढिरहेको बेला यो अभियानले सन् २००८ देखि सचेतना तथा पैरवीका अभियानहरू सञ्चालन गर्दै आइरहेको बताइन्। सेभ द चिल्ड्रेन नेपालसँग सिफ्ट र जेनेरेसन होप अभियानअन्तर्गत जोडिएको बताउँदै यस वर्ष बालबालिका र युवाहरूलाई वायुको गुणस्तरबारे सचेत गराउन र वायुगुणस्तर सूचकांकसँग परिचित गराउन यो अभियानसँग जोडिएको बताइन्। सेभ द चिल्ड्रेनको स्थापना बालबालिकाको क्षेत्रमा काम गर्ने अर्को अन्तर्राष्ट्रिय संस्था युनिसेफ भन्छ, हरेक अधिकार, हरेक बालबालिका लागि। बालबालिका र युवाहरूसँग वयस्कहरू जस्तै सामान्य मानव अधिकारसँगै उनीहरूका विशेष आवश्यकताहरू पहिचान गर्ने विशेष अधिकार छन्। छोराछोरी न त आमाबुवाको सम्पत्ति हुन् न त परोपकारको वस्तु हुन्। तिनीहरू मानव हुन् र तिनीहरूको आफ्नै अधिकारको विषय बाल अधिकार हो। योसँगै ग्लोबल इनिसियटिभ अन जस्टिस विथ चिल्ड्रेन (जीआईजेडब्लूसी), सह्रस्राब्दी विकास लक्ष्यलगायत धेरै संस्थाहरूले बाल अधिकारको क्षेत्रमा काम गर्छन्। तर, विश्वमा सबैभन्दा पहिला बालअधिकार संरक्षणमा काम गर्ने संस्था भनेको सेभ द चिल्ड्रेन हो। विश्वमा सबैभन्दा पहिला बालअधिकारको विषयमा एगलान्टाइन जेब नामका महिलाले वकालत गरेकी थिइन्। सन् १९१४ देखि १९१८ सम्म भएको पहिलो विश्वयुद्धले संसारभर ठूलो मात्रामा धनजनको क्षति भयो। युद्ध सकिएपछि पनि युद्धमा होमिएका देशहरूको ध्यान राजनीतिक विषयमा खासगरी भौतिक एवं आर्थिक पुनर्निर्माणमा केन्द्रित थियो। बालबालिकाहरूको अवस्था, दुर्दशा र कठिनाइप्रति त्यति ध्यान गएको थिएन। यसमा काम गर्न एगलान्टाइन जेबले आफ्नी बहिनी डोराची वक्सटनसँग मिलेर सन् १९१९ मा सेभ द चिल्ड्रेन नामक संस्था स्थापना गरिन्। यस संस्थाले ती बालबालिकाहरूका लागि खाद्यान्न, औषधि र अन्य जीवनरक्षाका सहयोग उपलब्ध गराएको थियो। उनले सेभ द चिल्ड्रेन संस्थालाई आपत्कालीन राहत प्रदान गर्ने कार्यमा मात्र सीमित नराखी बालबालिकाहरूको स्वास्थ्य, शिक्षा र संरक्षणको अधिकारलाई विश्वव्यापी रूपमा मान्यता दिलाउन विभिन्न अभियानहरू सञ्चालन गरिन्। यसका लागि उनले आफ्नो दृष्टिकोण समेटिएको बालअधिकारको घोषणापत्रको मस्यौदा तयार गरिन्। सन् १९२३ मा एगलान्टाइनद्वारा तयार गरिएको बालअधिकारको घोषणापत्रलाई सन् १९२४ सेप्टेम्बर २६ मा लिग अफ नेसन्सद्वारा स्वीकार गरियो। सन् १९८९ मा संयुक्त राष्ट्रसंघबाट पारित बालअधिकार महासन्धिको प्रारूप एगलान्टाइनले तयार पारेको यही मूल आलेख (जेनेभा घोषणापत्र) बाट लिइएको थियो। यो घोषणापत्रमा बालबालिकालाई भौतिक तथा आध्यात्मिक विकास गर्नका लागि चाहिने सबै पूर्वाधार प्रदान गरिनु, भोका बालबालिकाले खान पाउनुपर्ने, बिरामी बालबालिकाले स्याहार र उपचार पाउनुपर्ने, शारीरिक वा मानसिक रूपले अपांगता वा अशक्तता भएका बालबालिकाले उचित तालिम र शिक्षा पाउनुपर्ने लगायतका अधिकारहरूलाई सुनिश्चित गरिएको छ। नेपालमा बालअधिकारको अवस्था नेपालमा सन् १९७६ मा सेभ द चिल्ड्रेन यूके स्थापना भएको थियो। सन् १९९० मा नेपालले संयुक्त राष्ट्रसंघीय बालअधिकारसम्बन्धी महासन्धिको अनुमोदन गरी पक्ष राष्ट्र बनेको थियो। यसपछि सन् १९९२ नेपालले संयुक्त राष्ट्रिय बालबालिकासम्बन्धी एकीकृत ऐनको रूपमा बालबालिकासम्बन्धी ऐन, २०४८ लागू गर्यो। सन् १९९२ मा बालबालिकाको विषयलाई विशिष्ट रूपमा समेटिएको आवधिक योजनाको रूपमा आठौं पञ्चवर्षीय योजना (सन् १९९२१९९७) कार्यान्वयनमा आयो। नेपाल सरकारद्वारा बालबालिकासम्बन्धी पहिलो १० वर्षे योजना (सन् १९९२२००१) तर्जुमा तथा कार्यान्वयन भएको थियो। यस्तै, सन् २००० बाल श्रम (निषेध र नियमित गर्ने) ऐन, २०५६ लागू गरियो। सन् २००३ बालबालिका शान्ति क्षेत्र राष्ट्रिय अभियानको थालनी भयो। २०१५ मा जारी नयाँ संविधानले पनि बालअधिकारलाई प्रत्याभूत गर्यो। सन् २०२३ मा बालबालिकासम्बन्धी राष्ट्रिय नीति २०८० पारित भयो। सन् २०२४ मा नागरिक समाज तथा बालबालिकाहरूको नेतृत्वमा दिगो विकासका लक्ष्यहरूमा बालबालिकाको दृष्टिकोणबाट नेपालले हासिल गरेको प्रगति प्रतिवेदन तयार गरी राष्ट्रिय योजना आयोगमा पेस गरिएको छ।"
"चिसो बढ्दै, फ्लु फैलिँदै : काठमाडौंको तापक्रम एक डिग्री सेल्सियसले घट्न थाल्यो","काठमाडौं : मनसुन बाहिरिएको एक महिनापछि मुलुकको मौसमी अवस्थामा फेरबदल आएको छ। अधिकतम र न्यूनतम तापक्रम घट्ने क्रमले काठमाडौंलगायत मुलुकभर चिसो बढेको छ। चिसो बढेसँगै सिजनल इन्फ्लुएन्जा अर्थात् फ्लु (मौसमी रुघाखोकी ) पनि फैलन थालेको छ। जल तथा मौसम विज्ञान विभागका सूचना अधिकारी दिनकर कायस्थका अनुसार, काठमाडौंसहित मुलुकभरको तापक्रम घट्दै गएकोले चिसो बढेको हो। एकसाता अघिदेखि अधिकतम र न्यूनतम तापक्रम घट्दै गएको पाइएको छ। विभागका मौसमविद् रोजन लामिछाने भन्छन्, काठमाडौं उपत्यकामा अधिकतम र न्यूनतम तापक्रम हल्का घट्दै गएको छ। एक सातादेखि चिसो बढ्दो छ। चिसोका कारण न्यानो लुगाकपडा, हिटरको माग बढेको व्यवसायीहरू बताउँछन्। गत असोजको अन्तिम साता यस वर्षको मनसुन नेपालबाट बाहिरिएको हो। मनसुन बाहिरिएको एक महिनापछि मुलुकभर अधिकतम र न्यूनतम तापक्रम घट्दो क्रममा रहेको जल तथा मौसम विज्ञान विभागले जनाएको छ। एक सातादेखि काठमाडौं उपत्यकावासीले चिसो महसुस गरेका छन्। विभागका अनुसार, एक साताअघि अर्थात् मंसिर ८ गते काठमाडौंको अधिकतम तापक्रम २० देखि २२ डिग्री सेल्सियस थियो। न्यूनतम तापक्रम ९ देखि ११ डिग्री सेल्यियस थियो। त्यस्तै, शुक्रबार काठमाडौंको अधिकतम तापक्रम १९ देखि २१ डिग्री सेल्सियसम झर्यो। न्यूनतम तापक्रम ७ देखि ९ डिग्री सेल्सियस ओर्लियो। आइतबार अधिकतम तापक्रममा कुनै फेरबदल नभए पनि न्यूनतम तापक्रम ६ देखि ८ डिग्री सेल्सियसमा झर्यो। एक सातामै न्यूनतम तापक्रम एक डिग्री सेल्सियस घटेको पाइएको छ। मौसमविद् लामिछाने भन्छन्, अधिकतम र न्यूनतम तापक्रम एक डिग्री सेल्सियसका हिसाबमा घट्दा चिसो महसुस भएको छ। अक्टोबर र नोभेम्बरलाई पोस्ट मनसुन अवधिको रूपमा लिइन्छ। पोखरा, दिपायललगायतका कतिपय स्थानमा बिहान कुहिरो लाग्न थालेको छ। त्यस्तै नेपालगन्ज, भैरहवा, सिमरा, धनगढी, विराटनगर, जनकपुरमा पनि बिहानपख हुस्सु लागेको छ। अधिकतम र न्यूनतम तापक्रम देशको हिमाली भूभागमा हल्का घट्ने र पहाडी तथा तराईका भूभागमा मंसिरको पहिलो सातादेखि हलुका घटेको छ। रातिको समयमा जुम्ला, जोमसोमको न्यूनतम तापक्रम माइनसमा झर्ने गरेको छ। विभागका सूचना अधिकारी कायस्थका अनुसार, न्यूनतम घट्नु भनेको चिसो बढ्दै जानु हो। कायस्थ भन्छन्, अधिकतम र न्यूनतम तापक्रम घट्नु भनेको समग्रमा चिसो बढ्नु नै हो। हिमालीपहाडी भू भागमा आंशिक बदली ! विभागको मौसम पूर्वानुमान महाशाखाले यो साता मुलुकभर पश्चिमी वायुका साथै स्थानीय वायुको पनि आंशिक प्रभाव रहने प्रक्षेपण गरेको छ। साताभर देशका अधिकांश हिमाली तथा पहाडी भूभागमा आंशिक बदली रहने पूर्वानुमानसमेत गरेको छ। विभागका अनुसार, साताको सुरुमा गण्डकी र कर्णालीसाथै मध्य र अन्त्यमा कोशी र बागमती प्रदेशको हिमाली भूभागका एकदुई स्थानमा हल्का हिमपात र वर्षाको सम्भावना रहेको छ। साताको सुरुमा कोशी र गण्डकीसाथै मध्य र अन्त्यमा कोशी, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। तराईमा हुस्सु र कुहिरो विभागले तराई भूभागमा साताभरि नै बिहान हुस्सु र कुहिरो लाग्ने सम्भावना रहेको जनाएको छ। तथापि साताको मध्य अन्त्यमा हुस्सु र कुहिरोको अवधि साताको सुरुमा भन्दा केही बढ्ने सम्भावना रहेको विभागको पूर्वानुमान छ। देशका धेरै स्थानहरूमा अधिकतम र न्यूनतम तापक्रम हल्का घट्ने सम्भावना रहेको विभागले जनाएको छ। चिसोसँगै संक्रमणको जोखिम चिसो बढेसँगै मौसमी रुघाखोकी (सिजनल फ्लु) का बिरामीहरू उपचारका लागि अस्पताल जान थालेका छन्। सरुवा रोग विशेषज्ञ डा शेरबहादुर पुनका अनुसार, मौसमी रुघाखोकीको सिजन भएकोले फ्लु फैलने क्रम विस्तारै बढ्ने जोखिम देखिएको छ। फ्लु अर्थात् इन्फ्लुएन्जा भाइरसका कारणले हुने संक्रामक रोग हो। यो भाइरसले सबै उमेरका व्यक्तिलाई संक्रमण गराउन सक्छ। यो चार किसिमको हुन्छन्। शुक्रराज ट्रपिकल तथा सरुवा रोग अस्पताल टेकु, क्लिनिकल रिसर्च युनिट संयोजक डा शेरबहादुर पुनका अनुसार, इन्फ्लुएन्जा ए र बीले बढी संक्रमण गर्छ। जसमध्ये इन्फ्लुएन्जा एले बेलाबखत बढी नै सताएको देखिन्छ। सामान्य रुघाखोकीको रूपमा मौसमी इन्फ्लुएन्जा देखिए पनि केही व्यक्तिमा जटिलता देखिन सक्छन्। सरुवा रोग विशेषज्ञ डा पुनका अनुसार, फ्लुको संक्रमण हुँदा ज्वरो आउने, खोकी लाग्ने, घाँटी, टाउको दुख्ने, नाक बन्द हुने वा सिंगान बग्ने, जिउ र मांसपेशी दुख्ने, थकान महसुस हुनेलगायतका लक्षणहरू देखिन सक्छन्। यसका अधिकांश लक्षण भाइरल रुघाखोकीको जस्तो देखिएता पनि तुलनात्मक रूपमा यो सामान्य रुघाखोकीभन्दा बढी घातक हुन्छ। डा पुनका अनुसार, विशेषगरी बालबालिका, ज्येष्ठ नागरिक, दीर्घरोगी, अंग प्रत्यारोपण गराएका, मधुमेह तथा क्यान्सरका बिरामीलगायत रोग प्रतिरोधात्मक क्षमता कम भएका व्यक्तिको मृत्युसमेत हुने गरेको छ। त्यस्तै वरिष्ठ छाती रोग विशेषज्ञ डा निरज बमका अनुसार, चिसो, धूलो, धुवाँ र एलर्जीका कारण ज्येष्ठ नागरिकलाई दम, निमोनियालगायतका समस्याले पनि पिरोल्न सक्छन्।"
साहब आलमले लिए चितवनको दुई विकेट,काठमाडौं : नेपाल प्रिमियर लिग (एनपीएल)को जारी दोस्रो खेलमा चितवनको दोस्रो विकेट पतन भएको छ। चितवनका दीपक बोहोरा र हसन एइसाखिलको विकेट पतन भएको हो। काठमाडौंका लागि दुवै विकेट साहब आलमले लिएका हुन्। यसअघि काठमाडौंले चितवनलाई ११२ रनको विजय लक्ष्य प्रस्तुत गरेको छ।
कर्णालीले टस जितेर जनकपुरविरुद्ध ब्याटिङ गर्ने,काठमाडौं : नेपाल प्रिमियर लिग (एनपीएल)को तेस्रो खेलमा कर्णालीले टस जितेर ब्याटिङ गर्ने निर्णय लिएको छ। सोमबारको दोस्रो खेलमा कीर्तिपुरस्थित त्रिवी क्रिकेट मैदानमा कर्णालीका कप्तान सोमपाल कामीले टस जितेर ब्याटिङ गर्ने निर्णय लिएका हुन्। पहिलो खेलमा चितवनले काठमाडौं गुर्खाजलाई ५ विकेटले हराएको हो।
हुम्लामा अझै मत गणना हुन सकेन,हुम्ला : बिहान साढे ९ बजेबाट मत गणना हुने भनिएको सर्केगाडमा मत गणना कार्य रोकिएको छ। सर्वदलीय बैठक निष्कर्षमा नपुगेपछि मत गणना कार्य रोकिएको हो। मतदान केन्द्रबाट मतपेटिका पुगे पनि सर्वदलीय बैठकमा बदर तथा सदर दलहरूबीच राय बाँझिएपछि मत गणना कार्य ढिला भएको मुख्य निर्वाचन अधिकृत कार्यालय सर्केगाड हुम्लाले जनाएको छ। मतपेटिका पुगेको ११ घण्टा बितिसक्दा पनि दलका प्रतिनिधिबीच राय बाझिंदा ढिलासुस्ती भएको छ।
चितवनले काठमाडौंलाई ५ विकेटले हरायो,"काठमाडौं : नेपाल प्रिमियर लिग (एनपीएल)को दोस्रो खेलमा चितवन राइनोजले विजयी सुरुवात गरेको छ। चितवनले काठमाडौंलाई ५ विकेटले पराजित गरेको हो। कीर्तिपुरस्थित टियु क्रिकेट मैदानमा काठमाडौंले दिएको ११२ रनको लक्ष्य पछ्याएको चितवन राइनोनले १७१ ओभरमा ५ विकेट गुमाउँदै लक्ष्य पूरा गरेको हो। पावरप्लेमा २ विकेट गुमाउँदै ४६ रन बनाएको चितवनले थप ४ ओभरमा ३ विकेट गुमायो। १० ओभरमा ४ विकेट गुमाउँदै ७२ रन बनाएको चितवनले सम्हालिएको पारी खेल्दै पहिलो जित दर्ता गरेको हो। चितवनका लागि सन्तोष कार्कीले सर्वाधिक २८ रनमा बनाउँदै अविजित रहे । ३१ बलमा २ चौका र १ छक्का प्रहार गरेका हुन्। उनीसँगै शरद भेषवाकर ११ रनमा अविजित रहे । यी दुईले छैटौं विकेटका लागि ४६ रनको अविजित साझेदारी गरे। चितवनका लागि दोस्रो ओभरको अन्तिम बलमा साहब आलमले दिपक बोहोरालाई एलबीडब्ल्यु आउट गराए। उनले ७ रन बनाएर आउट भए। दोस्रो विकेट पनि साहब आलमकै नाममा रह्यो । उनले हसन इसाखिललाई विकेटकिपर स्टेफन स्किनाजीबाट स्टम्पिङ आउट गराए। इसाखिल १२ रन बनाइ पेभेलियन फर्किए। तेस्रो विकेट लुक बेन्केन्स्टाइनको भयो। उनले १७ बलमा १ चौका र २ छक्कासहित २२ रन प्रहार गरे। चौथो विकेट कप्तान कुशल मल्लको भयो। उनी ११ बलमा ११ रन बनाउँदै शंकर रानाको हातबाट क्याच आउट भए। पाँचौं विकेट रवि बोपाराको गयो। नवौं ओभरको पाँचौं बलमा साहब आलमको बलमा विकेटकिपर इस्किनाजीको हातबाट पिचमा नै क्याच भए। गलत सटका कारण उनी आउट भए। काठमाडौंका लागि साहब आलमले सर्वाधिक ३ विकेट लिए। गेरहार्ड इरास्मस र डान डाउथवेटले समान ११ विकेट लिए। टस हारेर ब्याटिङको निम्तो पाएको काठमाडौंले निर्धारित २० ओभरमा १११ रन बनायो। काठमाडौंका लागि तेस्रो क्रममा आएका सुमित महर्जनले सर्वाधिक २९ रन बनाए। उनले ४१ बलमा १ चौका प्रहार गरेका हुन्। शंकर रानाले १६, माइकल लेभिटले २५ रन बनाए भने डान डाउथवेट १९ रनमा अविजित रहे। अन्य ब्याटरले भने दोहोरो अंकमा रन जोड्न सकेनन्। चितवनका लागि सोहिल तान्भिरले सर्वाधिक ५ विकेटि लिए। अमर रौतेला, रिजन ढकाल, कुशल मल्ल र लुकले ११ विकेट लिए। आजको दोस्रो खेल कर्णाली याक्स र जनकपुर बोल्ट्सबीच हुनेछ।"
"पावरप्लेमा चितवन अगाडि, काठमाडौंलाई चौथो सफलता",काठमाडौं : नेपाल प्रिमियर लिग (एनपीएल)को दोस्रो खेलमा काठमाडौंले दिएको ११२ रनको लक्ष्य पछ्याएको चितवन राइनोनले पावरप्लेमा २ विकेट गुमाउँदै ४६ रन बनाएको छ। कीर्तिपुरस्थित टियु क्रिकेट मैदानमा चितवनका लागि दोस्रो ओभरको अन्तिम बलमा साहब आलमले दीपक बोहोरालाई एलबीडब्ल्यु आउट गराए। उनले ७ रन बनाएर आउट भए। दोस्रो विकेट पनि साहब आलमकै नाममा रह्यो। उनले हसन इसाखिललाई विकेटकिपर स्टेफन स्किनाजीबाट स्टम्पिङ आउट गराए । इसाखिल १२ रन बनाइ पेभेलियन फर्किए। पाँचौं ओभरको तेस्रो बलमा लुक बेन्केन्स्टाइनको क्याच कभरमा शंकर रानाले क्याच छोडे। यो क्याच मिस काठमाडौंको लागि निकै महँगो सावित हुन सक्छ। यसैबीच काठमाडौंलाई चौथो सफलता मिलेको छ। कुशल मल्ल र लक बेनकेन्स्टीन आउट भएका हुन्। कुशल ११ रन रबेनकेनस्टीन १७ बलमा २२ रन बनाएर पेभेलियन फर्किएका हुन्
लामिछानेविरुद्ध राहदानी दुरूपयोग मुद्दामा आज सुनुवाइ,"काठमाडौं : राष्ट्रिय स्वतन्त्र पार्टीका (रास्वपा) सभापति रवि लामिछानेमाथि राहदानी दुरूपयोगका विषयमा मुद्दा नचलाउने सरकारको निर्णयविरुद्ध परेको रिटमा आज सुनुवाइ हुने भएको छ। न्यायाधीशद्वय हरि फुयाल र नृपध्वज निरौलाको इजलासमा पेशी चढेको छ। महान्यायाधिवक्ता डादिनमणि पोखरेलले राहदानी दुरूपयोगको विषयमा लामिछानेमाथि मुद्दा नचल्ने निर्णय गरेका थिए । सोही निर्णय बदरको माग गर्दै युवराज पौडेल सफलले २०७९ चैत्र २० गते सर्वोच्च अदालतमा रिट दर्ता गराएका थिए। महान्यायाधिवक्तको कार्यालय,डादिनमणि पोख्रेल महान्यायाधिवक्ता,महान्यायाधिवक्ताको कार्यालय, जिल्ला प्रशासन कार्यालय, अध्यागमन विभाग,नेपाल प्रहरी प्रधान कार्यालय,जिल्ला प्रहरी परिसर,निर्वाचन आयोग र लामिछानेलाई निवेदनमा प्रतिवादी बनाइएको छ। उनले लामिछानेलाई नेपाली नागरिकको रुपमा राजनीतिक अधिकार प्रयोग गर्न नदिन समेत अन्तरिम आदेश माग गरेका छन्। सहकारी ठगी प्रकरणमा लामिछाने हाल प्रहरी हिरासतमा छन्। सहकारी ठगी,संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका लामिछानेमाथि काठमाडौं सरकारी वकिलको कार्यालयमा बयान चलिरहेको छ। उनको बयान अन्तिम चरणमा पुगेको प्रहरीले जनाएको छ। बयानका लागि उनलाई गत बिहीबार बेलुका काठमाडौं ल्याइएको थियो।"
प्रधानमन्त्रीको चीन भ्रमण टोलीमा को को छन् ?,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका लागि चीन प्रस्थान गरेका छन्। चिनियाँ प्रधानमन्त्री ली छ्याङको निमन्त्रणमा प्रधानमन्त्री ओली त्यसतर्फ प्रस्थान गरेका हुन्। उनी हिमालयन एयरलाइन्सको चार्टर विमानबाट सोमबार बिहान चीन उडेका हुन्। प्रधानमन्त्री ओलीलाई त्रिभुवन अन्तर्राष्ट्रिय विमानस्थलमा उपप्रधानमन्त्री प्रकाशमान सिंह, पर्यटनमन्त्री बद्रीप्रसाद पाण्डे, गृहमन्त्री रमेश लेखक, नेपालस्थित चिनियाँ दूतावासका उपप्रमुख वाङ सीन,सुरक्षा निकायका प्रमुखलगायतले विदाइ गरेका थिए। प्रधामन्त्रीको भ्रमण टोलीमा सरकारी खर्चबाट ३९ जना र निजीबाट ४८ जना गरी ८७ जना रहेका छन्। सरकारी खर्चमा चीन भ्रमणमा जानेहरूमा प्रधानमन्त्री,सांसद, सरकारी अधिकारीहरू रहेका छन्। भ्रमण टोलीमा प्रधानमन्त्री केपी शर्मा ओली, प्रधानमन्त्री पत्नी राधिका शाक्य, प्रधानमन्त्रीका मुख्य सल्लाहकार विष्णु रिमाल,प्रधानमन्त्रीका आर्थिक सल्लाहकार युवराज खतिवडा रहेका छन्। त्यस्तै सांसदहरू श्यामकुमार घिमिरे, लिलानाथ श्रेष्ठ,अर्जुननरसिंह केसी, बिजुला रायमाझी, धीरेन्द्रप्रसाद महतो, रेखा शर्मा, सर्वेन्द्रनाथ सुक्ला, दीपक कार्की र रञ्जिता श्रेष्ठ रहेका छन्। त्यस्तै मुख्य सचिव एकनारायण अर्याल, अर्थसचिव रामप्रसाद घिमिरे, कामु परराष्ट्रसचिव अमृतबहादुर राई, लगानी बोर्डका कार्यकारी प्रमुख सुशील ज्ञवाली, प्रधानमन्त्रीका निजी चिकित्सक डा दिव्या सिंह, मदन भण्डारी विज्ञान तथा प्रविधि विश्वविद्यालयका उपाध्यक्ष पद्मसुन्दर जोशी छन्। त्यस्तै परराष्ट्र मन्त्रालयका सिस्टाचार महापाल विष्णुप्रसाद गौतम, उत्तर पूर्वी एसिया महाशाखा प्रमुख कृष्णप्रसाद ढकाल, उत्तर पूर्वी एसिया महाशाखाका उपसचिव मणिरत्न शर्मा, प्रधानमन्त्रीका स्वकीय उपसचिव उदय पोखरेल, उपराष्ट्रमन्त्रीका स्वकीय उपसचिव कमल रावल, परराष्ट्रका अधिकृतहरू ऋचा भट्टराई, जानकी ओझा, सुजन लामिछाने र विनोद खनाल रहेका छन्। त्यस्तै प्रधानमन्त्रीका निजी सहयोगी जयश्री शाक्य,परराष्ट्रमन्त्रीका निजी सहयोगी अनिता सिंह पनि भ्रमण टोलीमा सहभागी हुनेछन्। बिहीबार बसेको मन्त्रिषरिद बैठकले प्रधानमन्त्री ओलीको चीन भ्रमण स्वीकृत गरेको थियो। प्रधानमन्त्री ओली चार दिने औपचारिक भ्रमण सकेर मंसिर २० गते स्वदेश फर्किनेछन्।"
बर्दिया ठाकुरबाबा४ को वडाध्यक्षमा नेपाली काँग्रेसका अमिन थारु निर्वाचित,"गुलरिया : स्थानीय तह उपनिर्वाचन बर्दियाको ठाकुरबाबा नगरपालिका वडा नम्बर ४ को वडाध्यक्ष पदमा नेपाली काँग्रेसका अमिन थारु विजयी भएका छन् । निकतम प्रतिद्वन्दी नेकपा (माओवादी केन्द्र) लाई ३६५ मतले पछि पार्दै थारु निर्वाचित भएका हुन् । थारुले १ हजार ४३ मत प्राप्त गरे । नेकपा माओवादी केन्द्रका शेरबहादुर थारुले ६ सय ७८ मत प्राप्त गरेको मुख्य निर्वाचन अधिकृतको कार्यालय ठाकुरबाबाले जनाएको छ । त्यस्तै नेकपा एमालेका विष्णु प्रसाद देवकोटाले ३ सय ३७ मत प्राप्त गरेका छन् । नागरिक उन्मुक्ति पार्टीका प्रितिलाल थारूले ७०, राप्रपाका रत्नबहादुर शाहीले ५२ र राष्ट्रिय स्वतन्त्र पार्टीका वासुदेव शर्माले १७ मत प्राप्त गरेका छन् । आइतवार सम्पन्न निर्वाचनमा ठाकुरबाबा नगरपालिका वडा नम्बर ४ मा रहेको कृषि सेवा केन्द्र भवन मतदान स्थलका २ वटा मतदान केन्द्रमा १ हजार १३७ मतदाता मध्ये ७४२ मत खसेको थियो । त्यस्तै बबई शिशु मन्दिर आधारभूत विद्यालय बर्गदा मतदान स्थलको ३ वटा मतदान केन्द्रमा २ हजार ३ सय ७३ मतदाता रहेकोमा १ हजार ४९७ मत खसेको मुख्य निर्वाचन अधिकृतको कार्यालयले जनाएको छ । वडामा कुल ३ हजार ५१० मतदाता रहेकोमा २ हजार २३९ मतमध्ये ४० मत बदर भएको छ । वडामा ६३ दशमलव ७९ प्रतिशत मत खसेको थियो । वडा नम्बर ४ को वडाध्यक्ष पदको निर्वाचनको मतगणना सकिएको छ ।"
चेत आए पो !,"धेरै भइसकेको थियो मित्र सुपर्णखा र म कतै घुम्न नगएको। आज मैले नै निम्ता गरें उनलाई घुम्न जान। उनले सहर्ष स्वीकार गरे। मैले सोचें यसो एकान्त ठाउँमा बसेर कुराकानी गरौं। काठमाडौंमा एकान्त ठाउँ कहाँ पाउनु ? कंक्रिटको जंगल र जताततै भीडमभीड। भादगाउँको सूर्यविनायकको जंगल उपयुक्त ठाउँ लागेर उतैतिर लाग्यौं। त्यहाँ पनि यदाकदा हाम्रो एकान्तपनमा बाधा भए पनि हाम्रो कुरा जारी राख्यौं। मैले कुरा बिसाएँ, हेर, यसपालि मैले प्रस्टसँगै भनिदिएँ। म कसैलाई भ्रष्टाचार गर्न दिन्नँ। भ्रष्टाचार गर्नेलाई पुलिसले छाड्दैन। उनले झट्ट भनिहाले, आफ्नो मान्छेबाहेक भनेर थप्नुपथ्र्यो नि। मैले उनको अनुहारमा हेरेर भनें, त्यस्तो कुरा पनि सार्वजनिक गर्नुहुन्छ र ? तिमीले मलाई मूर्ख भन्ठान्याछौ कि क्या हो ? तिमीले जस्तो सबैले बुझ्छन् भन्ने नसोच न ! मूर्खहरूको दिमाग भुट्ने त हो नि। त्यसैले त पुलिसले समात्छ भन्ने त्रास देखाइदिएको मैले। उनले थपे, अहिले पुलिस मेरै हातमा पनि भन्नुपथ्र्यो यद्यपि त्यहाँ पनि धेरै निष्ठावान् छन्, इमान्दार छन्। कसैको गोटी चालमा चल्दैनन्। भोलिको कुरा थाहा छैन, जब म कवचबाट टाढा हुनेछु भनेर पनि थपिदिएको भए झन् राम्रो हुन्थ्यो। अब तिमी यो यो भन्नुपथ्र्यो भनेर अहिले नसिकाउ। के के कुनबेला भन्नुपर्छ कुनबेला भन्नु हुँदैन भन्ने थाहा नभएको भए यस्तो सुरक्षित, आनन्दमय, सम्मानित, विलासी कवच भिरिरहन पाउँथें मैले ? आफ्नो मित्र हुन् उनलाई भनेको मेरो कुरा अन्त जाँदैन र मेरा विरुद्धमा उनले कुनै षड्यन्त्र गर्दैनन् भन्ने विश्वासका साथ मैले आफ्नो कुरा ओकलें। उनी बम्किए, यै कुटिल चालले कति दिन जीवन चल्छ भन्ने सोचेका छौ ? अनि यस्तै चाल सुनाउन मलाई यहाँ ल्याएको तिमीले ? मैले नरम भएर भनें, त्यसो नभन न। असाध्य व्यस्त भइयो, एकछिन भए पनि फुर्सद लिउँ, यस्सो मनको कुरा गर्न मिल्ने मित्रसँग समय बिताऊँ भनेर पो यहाँ आएको त। तिमी त्यत्तिकै रिसाउँछौ। उनी पनि अलि नरम भएर मलाई सम्झाउने पारामा भने, हेर, तिमी सम्मानजनक पदमा छौं। ती बिचरा आफूभन्दा सानाको विरुद्धमा नबोल। तिनीहरूको विषयमा धेरै माथापच्ची नगर। तिमीले तिनका विषयमा किन कुर्लिन पयो ? मैले उनको कुरा काट्दै भनें, तिमी यति ठूला छौ। त्यो लामखुट्टे कति सानो छ। त्यो कराएको सुन्यौ भने तिमी चुपो लागेर बस्छौ ? उनी झर्किए, यस्तै उखान टुक्का हालेर कति दिन चल्छ भन्ठानेका छौ ? आफ्नो सम्मानजनक पदको मर्यादा राख्न पनि सिक न। पदमा बस्दैमा हुन्छ र ? त्यसको मर्यादा बुझ्नु पर्दैन ? मर्यादा राख्नु पर्दैन ? अब त मलाई पनि अलिअलि झोक चल्यो, भनिदिएँ, उपद्रो उपद्रो काम गर्न थालेपछि बोल्नु परेन ? मलाई सम्झाउने प्रयासमा उनले फेरि भने, तिनले के उपद्रो गरे ? कसैले राजस्वको लुटेर भतेर खान पाइँदैन भनेर राजस्व उठाउन खोजे। कसैले अव्यवस्थित सहरलाई व्यवस्थित गराए। तिनको समर्थन गर्ने, तिनका काममा सहयोग पुयाउनेभन्दा विरोध गरेर हिँड्ने गर्नु उचित हुन्छ ? बालसखा हुन् भनेर मैले सत्य र गाँठी कुरा भनिदिएँ, के गर्नु मित्र, म पनि त्यस्तो गर्न कहाँ चाहन्थें र ? राम्रा काम गर्नेहरूले हाम्रो अस्तित्व नै मेटाइदिने खतरा बढ्यो। एक त हाम्रा सहयोगी हातबाट धम्की आउन थाल्यो। यता पनि उता पनि हामी हाम्रो कमाइ दिन सक्दैनौं भन्न थाले। तिनका कमाइको अंश नपाउने हो भने हामी सिद्धिन्छौं। अर्कोतिर ती अर्काथरीका कामले गर्दा जनता हामीबाट टाढा टाढा हुने भए। अनि कसरी सहनु ? यो सम्मानित पद गुमाउन त भएन नि ! सहयोगी हातहरूलाई आफूले पनि सहयोग गर्नु पयो नि ! एक हातले ताली बज्दैन क्या र ! इतिहासले सराप्ला, साथी, उनले चेतावनी दिए। आफ्नो इतिहास आफैंले कसले पढ्न पाएको छ र ? आफू नैं नभएपछि जे सुकै होस्, के मतलव। सबै कुरा बाँचुञ्जेलका लागि न हो। मरेपछिको विचार गर्ने त उल्लु हुन्। यही सोचेर म चुप लागें। त्यहाँबाट हामी फर्की पनि हालौं।"
"एनपीएल : तनवीरले लिए दोस्रो विकेट, माइकल लेभिट आउट",काठमाडौं : नेपाल प्रिमियर लिगको जारी दोस्रो खेलमा चितवनले दोस्रो सफलता हात पारेका छन्। पाकिस्तानी बलर सोहिल तनवीरले दोस्रो विकेट लिएका हुन्। उनले काठमाडौंका माइकल लेभिटको विकेट लिएका हुन्। लेभिटले काठमाडौंका लागि आक्रामक सुरुवात गरेका थिए। उनले १६ बलमा ४ चौका र १ छक्का प्रहार गर्दै २५ रन बनाए। यसअघि तनवीरले स्टेफेन इस्किनाजीको विकेट लिएका थिए। उनी २ रनमै पेभेलियन फर्किएका थिए।
ग्रामथानको अध्यक्षमा माओवादीका नमोनारायण माझी विजयी,विराटनगर : मोरङको ग्रामथान गाउँपालिकाको अध्यक्षमा नेकपा (माओवादी केन्द्र)का नमोनारायण माझी विजयी भएका छन् । ६ हजार ९ सय ६९ मतसहित उनी गाउँपालिका अध्यक्ष निर्वाचित भएका हुन् । उनका निकटतम प्रतिद्वन्द्वी नेपाली कांग्रेसका बलराम सरदारले ५ हजार ३ सय ३३ मत पाए । उनीहरुबीचको मतान्तर १ हजार ६ सय ३६ छ । निर्वाचनमा नेकपा (एमाले) तेस्रो भयो । एमालेका तुलसीराम विश्वास ४ हजार १ सय ५९ मतमा सीमित भए । ग्रामथानमा २०७९ को निर्वाचनमा नेपाली कांग्रेसका जयप्रकाश गच्छदार थारु विजयी भएका थिए । त्यतिबेला एमालेका शिवनारायण माझी थारु दोस्रो र माओवादीका विजयकुमार सरदार तेस्रो भएका थिए । गच्छदारको गत असार ३ गते निधन भयो । रिक्त रहेको अध्यक्ष पदका लागि आइतबार उपनिर्वाचन भएको थियो । जनाधार कमजोर भएको भनिएको माओवादी उपनिर्वाचनमार्फत गाउँपालिकाको नेतृत्वमा पुगेको हो ।
धनुषाधाम१ मा माओवादीका २८ वर्षीय सुनिल निर्वाचित,धनुषा : नेपाली काँगेसका केन्द्रीय सदस्य तथा राष्ट्रियसभा सांसद आनन्दप्रसाद ढुंगानाको गृह वडामा नेकपा माओवादी केन्द्रका उम्मेदवार विजयी भएका छन् । धनुषाको धनुषाधाम नगरपालिका१ मा वडाध्यक्षका लागि भएको उपनिर्वाचनमा माओवादी केन्द्रका उम्मेदवार २८ वर्षीय सुनिल कापर केवट निर्वाचित भएका हुन्। माओवादीका कापरले ६ सय ८४ मत ल्याएर निर्वाचित हुँदा उनको निकट प्रतिद्धन्द्धी नेपाली कांग्रेसका उम्मेदवार ३२ वर्षीय अशोक कुमार ६ सय २ मत प्राप्त गरेका छन् । त्यस्तै जनता समाजवादी पार्टी (जसपा) नेपालका २९ वर्षीय उम्मेदवार अजय कुमार यादव ४ सय ९९ मत ल्याएर तेस्रो भए । नेकपा एमालेका उम्मेदवार ४९४ मतसहित चौथों स्थानमा झरे। २०७९ सालको स्थानीय निर्वाचनमा नेपाली काँग्रेसबाट दोस्रोपट वडाध्यक्षमा निर्वाचित वडाध्यक्ष विश्वनाथ यादवको निधन भएपछि यहाँ उपनिर्वाचन भएको हो। अघिल्लो निर्वाचनमा तेस्रो स्थानमा रहेका माओवादीका कापर उपनिर्वाचनमा जित हात पार्न सफल हुँदा दोस्रो भएका एमालेका यादव यसपटक चौथों स्थानमा पुगेका छन्।
"टस जितेर चितवनले बलिङ गर्दै, दोस्रो ओभरमै काठमाडौंको विकेट पतन","काठमाडौं : नेपाल प्रिमियर लिग (एनपीएल)को दोस्रो खेलमा चितवनले टस जितेर काठमाडौं गुर्खाजविरुद्ध बलिङ गर्ने निर्णय गरेको छ। टियु क्रिकेट मैदानमा सोमबार विहान ९ बजे सुरु भएको खेलको दोस्रो ओभरमै चितवनले सफलता पनि हात पारेको छ। पाकिस्तानी बलर सोहिल तनविरले काठमाडौंका स्टेफेन इस्कीनाजीको विकेट लिएका हुन्। यस्तो छ टिम काठमाडौं काठमाडौं टिमको कुरा गर्ने हो कप्तान करण केसी राष्ट्रिय टिमको लामो अनुभव बोकेका खेलाडी हुन्। उनीसँग साहब आलमको स्पिनले टियु मैदानमा धेरै राम्रो नतिजा दिन सक्छ। साहब नेपाली घरेलु तथा अन्तर्राष्ट्रिय क्रिकेटको पनि अनुभव लिएका उत्कृष्ट स्पिनरमध्ये एक हुन्। स्पिनकै कुरा गर्दा दिपेश कँडेल अर्का स्टार खेलाडी हुन्। उनी स्पिनमा मात्रै होइन, टिमलाई चाहिएको खण्डमा ब्याटिङमा पनि महत्त्वपूर्ण भूमिका निभाउन सक्छन्। काठमाडौंमा नेपाल ए टिम खेलिसकेका घरेलु स्टार राशिद खान पनि छन्। उनी पनि घरेलु मैदानमा राम्रो कौशल देखाउनसक्ने खेलाडी हुन्। विवेक केसी पनि काठमाडौं गुर्खाजको टिममा छन्। उनी दायाँ हाते बलिङ अलराउन्डर हुन्। उनी अष्ट्रेलिया बसेर क्रिकेट खेलिरहेका हुन्छन्। उनलाई पहिलो खेलमा काठमाडौंले सेटमा राख्ने सम्भावना कम छ। यसै पनि बलियो बलिङ युनिट भएको काठमाडौंमा विवेकले अन्य खेलहरूमा भने स्थान बनाउन सक्छन्। ब्याटिङको कुरा गर्ने हो भीम सार्की नेपाली राष्ट्रिय टिममा फिल्डिङका कारण जोन्टी उपनाम पाएका खेलाडी हुन्। उनी मिडल अर्डरमा भरपर्दा ब्याटर हुन्। हुन त भीम एक दिवसीय खेलमा निकै रुचाइने खेलाडी हुन्, उनका ग्राउन्ड सटहरू निकै प्रशंसनीय हुन्छन्। अर्का ब्याटर हुन्, राजु रिजाल। उनी नेपालको अनुभवी खेलाडी हुन्। घरेलु मैदानको फाइदा लिन सकेको खण्डमा काठमाडौंलाई पक्कै सहज हुनेछ। कृष्ण कार्की एक समय यु१९ मा धमाका मच्चाएका खेलाडी हुन्। उनी अहिले पनि लुम्बिनी प्रदेशका एक मुख्य खेलाडी हुन्। घरेलु खेलमा उनले कप्तानको भूमिकामा पनि देखिने गर्छन्। सुमित महर्जन पनि ब्याटिङमा टियु मैदानको सदुपयोग गर्नसक्ने खेलाडी हुन्। उनी विभागीय क्लब एपीएफबाट निरन्तर खेल्दै आएका छन्। त्यस्तै कृष कार्की काठमाडौंका युवा खेलाडी हुन्। उनको लागि यो एनपीएल हाइपमा आउने वातावरण बन्न सक्छ। यस्तो छ टिम चितवन नेपालका आक्रामक युवा ब्याटर कुशल मल्लको कप्तानीमा रहने टिम हो, चितवन राइनोज। यस टिममा कुशलले नेतृत्व गरिरहँदा नेपालका अनुभवी खेलाडी शरद भेषवाकर पनि चितवनमा छन्। ब्याटिङ युनिटको कुरा गर्ने हो भने शरद र कुशलसँगै दिपक बोहोरा, रञ्जित कुमार र विपिन रावल पनि चितवनसँग रहेका छन्। त्यसबाहेक विदेशी खेलाडीमा रवि बोपारा, जान निकोल लोफ्टी इटोनले चितवनको ब्याटिङ युनिट पूरा हुनेछ। बलिङ युनिटमा गौतम केसी, अमर रौतेला, सन्तोष कार्कीको साथमा पाकिस्तानी बलर शाहिल तानविरको मुख्य भूमिका हुनेछ। जसमा पार्ट टाइम बलर खोज्ने हो भने स्पिनमा कप्तान कुशल आफैं पनि आउन सक्छन्। जसमा इटोन लोफ्टी अर्का पार्ट टाइम बलर हुन सक्छन्। चितवनका लागि सलाउद्दिन खान आइकोनिक खेलाडीको रूपमा चितवनमा जोडिएका छन्। उनी पहिलो खेलमा भने सायद प्लेइङ सेटमा मौका नपाउलान्। नयाँ खेलाडीलाई चितवनले केहीपछि मात्रै मौका दिन सक्छ। अर्का खेलाडी नरबहादुर सार्की पनि चितवनको टिममा छन्। उनी दायाँ हाते अलराउन्डरको रूपमा चितवनमा जोडिएका हुन्। सलाउद्दिन र नरले भने चितवनको प्लेइङ सेटमा खेल्न केही खेल कुर्नुपर्ने हुन सक्छ। यो पनि पढ्नुस्: एनपीएलमा काठमाडौं भर्सेस चितवन : अनुभवी करण र युवा ब्याटर कुशलबीच भीडन्त"
कपिलवस्तु शुद्दोधन१ मा नेकपा एमालेका मोहम्मद तारिफ विजयी,कपिलवस्तु : कपिलवस्तु शुद्दोधन गाउँपालिका वडा नं १ को वडा अध्यक्ष पदका लागि भएको उपनिर्वाचनमा नेकपा एमालेका उम्मेदवार मोहम्मद ताहिर मुसलमान बिजयी भएका छन् । कुल १ हजार १ सय ५० मत ल्याइ नेकपा एमालेका उम्मेदवार मोहम्मद तारिफ विजयी भएका मुख्य निर्वाचन अधिकृतको कार्यालयले जनाएको छ । उनका निकटत प्रतिस्पर्धी नेपाली कांग्रेसका दिनेश कुमार यादवले १ हजार ७६ मत प्राप्त गरेका छन् ।
सप्तरीमा कांग्रेसले जितेका दुबै वडा खोस्यो जसपा नेपालले,"राजविराज : सप्तरीको डाक्नेश्वरी नगरपालिका वडा नम्बर १ र ४ को वडाध्यक्ष पदमा जनता समाजवादी पार्टी (जसपा) नेपाल विजयी भएको छ । मतगणनाको अन्तिम परिणाम अनुसार डाक्नेश्वरी नगरपालिका १ को वडाध्यक्षमा जसपा, नेपालका ३८ वर्षीय धिरेन्द्रकुमार साह र वडा नम्बर ४ को वडाध्यक्षमा ४७ वर्षीय देवेन्द्रप्रसाद यादव निर्वाचित भएको निर्वाचन आयोगले जानकारी दिएको छ । साह ६ सय ५२ मत ल्याएर निर्वाचित हुँदा कांग्रेसका उम्मेदवार भूलिया देवी थरुनीले पाँच सय ८७ मत ल्याइन् । यसअघि ०७९ को स्थानीय तहको निर्वाचनमा वडाध्यक्षमा नेपाली कांग्रेसका प्रितमलाल चौधरी पाँच सय ३५ मत ल्याएर निर्वाचित भएका थिए । उनको मृत्युपछि कांग्रेसले प्रितमलालकी श्रीमती भुलियादेबीलाई उम्मेदवार बनाएको थियो । नेकपा (एमाले)का भगवानी साहले दुई सय ६५ मत पाइन् । ०७९ को निर्वाचनमा यस वडामा पाँच सय ३५ मत ल्याएर प्रितमलाल चौधरी निर्वाचित भएका थिए । यसैगरी, वडा नम्बर ४ को वडाध्यक्षमा पनि जसपा नेपालकै देवेन्द्रप्रसाद यादव निर्वाचित भएका छन् । उनले ३७२ मत पाउँदा उनका निकटतम प्रतिद्वन्द्वी नेपाली कांग्रेसका जोगिन्द्र राय अमातले २७७ र जनमत पार्टीका उदयनारायण पण्डितले २३१ मत पाए । यो वडामा पनि ०७९ को निर्वाचनमा नेपाली कांग्रेसका हरिप्रसाद राय तीन सय ३३ मत ल्याएर विजयी भएका थिए । निर्वाचित वडा अध्यक्षहरू।"
डोल्पाको त्रिपुरासुन्दरी नगरपालिका५ को वडाध्यक्षमा माओवादीका झाँक्री विजयी,डोल्पा : जिल्लाको त्रिपुरासुन्दरी नगरपालिका ५ ल्हाँको वडाध्यक्ष पदका लागि भएको उपनिर्वाचनमा नेकपा माओवादी केन्द्रका नरबहादुर झाँक्री १६१ मत ल्याएर विजयी भएका छन्। उनका मुख्य प्रतिष्प्रधी नेकपा एमालेका नरबहादुर रोकायले ११६ मत प्राप्त गरे। कांग्रेस उम्मेदवार राजेन्द्रप्रसाद न्यौपानेले २१ मत ल्याएर तेस्रो स्थानमा रहे। अघिल्लो पटक सम्पन्न स्थानीय तहको निर्वाचनमाबाट निर्वाचित वडाध्यक्ष नन्दलाल रोकायको मृत्यु भएपछि रिक्त सोही पदका लागि आइतबार उपनिर्वाचन भएको हो ।
"तनवीरले लिए तेस्रो विकेट, काठमाडौंको चौथो विकेट पतन",काठमाडौं : नेपाल प्रिमियर लिगको जारी दोस्रो खेलमा काठमाडौंको चौथो विकेट पतन भएको छ। चितवनका लागि पाकिस्तान बलर सोहिल तनवीरले तीन विकेट लिएका छन्। उनले भीम सार्कीलाई १ रनमै आउट गरेका हुन्। यसअघि उनले काठमाडौंका माइकल लेभिट र स्टेफेन इस्किनाजीको विकेट लिए। लेभिटले १६ बलमा ४ चौका र १ छक्का प्रहार गर्दै २५ रन बनाए भने इस्किनाजीको २ रनमै पेभेलियन फर्किएका थिए। त्यस्तै कप्तान मल्लले एक विकेट लिए। उनले गर्हाड इरासमलाई ४ रन आउट गरका हुन्।
ज्येष्ठ नागरिकलाई न्याय कहिले ?,"नुवाकोटकी सीतामायाको उमेरले ९० काटिसक्यो। यो डाँडामाथिको जूनजस्तै ९० वर्षको उमेरमा सीतामायाको वरिपरि छोराछोरी, नातिनातिना हुुनुपर्ने हो। तर आफैंले जन्माएको छोराले आफूलाई वृद्धा श्रममा छोडेर अमेरिकामा रमाइरहेका छन्। सीतामाया वृद्धा श्रममा बस्न थालेको पनि आज पाँच वर्ष भयो। यो बीचमा आफूलाई वृद्धा श्रममा छोडेर गएपछि एक पटक पनि फर्केर आएनन् सीतामायाका छोरा। छोराले बुहारी र आफ्नो छोरो लिएर अमेरिकातिर गएको कुरा सीतामायाले उनलाई वृद्धा श्रममा भेट्न आएका गाउँलेको मुखबाट सुन्नुपर्यो। कुन आमाको चाहना हुँदैन र जिन्दगीको उत्तराद्र्ध डाँडामाथिको जूनजस्तै भएको बेला सन्तान साथमै होस्। आफ्नो ज्यान आफैंलाई भारी भएर घुँडाले बूढो शरीर धान्न नसकेको बेला घरपरिवार, छोराछोरी, नातिनातिना आफन्तको सहारा होस्। तर, सीतामायाले अहिले वृद्धा श्रममा काल पर्खेर बसेजस्तै भएको छ। उनको सहारा भनेको त्यही एउटा लौरी छ साथमा। सीतामायाको मात्रै होइन, अहिले वृद्धा श्रममा बस्दै आएकी ७८ वर्षीया चन्द्राकुमारीको पनि एउटा छोरा अस्ट्रेलियामा बस्छन्। सिन्धुली घर बताउने चन्द्राकुमारीको अर्को छोरा परिवारसहित भारतमा बस्छन्। चन्द्राकुमारीको श्रीमान्को मृत्युपछि आमालाई कसले पाल्ने भन्नेबारे दुई भाइबीचमा किचलो सुरु भयो। भएको सबै सम्पत्ति आआफ्नो नाममा गरेर एउटा छोरा अस्ट्रेलिया र अर्को आफ्नो परिवार ( श्रीमती, छोराछोरी) लिएर भारततिर गए। सीतामायाको सहारा कोही नभएपछि गाउँलेकै साथ लाएर अहिले यता वृद्धा श्रममा आएर बसेकी छन्। चन्द्राकुमारीलाई कहिलेकाहीँ विरक्त लाग्छ। सन्तान हुनुभन्दा बरु नभएको भए हुन्थ्यो जस्तो लाग्छ। कहिलेकाहीँ चन्दाकुमारी एक्लै बसेर रुन्छिन्। फेरि संसार यस्तै हो, आफ्नो भाग्य जस्तो छ, त्यस्तै भोग्ने हो भनेर चित्त बुझाउँछिन्, चन्दाकुमारी। सन्तान भएर पनि बुढेसकालमा एक्लो जिन्दगी जिउनु पर्दा साह्रै पीडा हुन्छ, चन्द्राकुमारीलाई। मानव सेवा आ श्रममा आ श्रय लिइरहेकी ९० वर्षीया लक्ष्मी भट्टको पनि सीतामाया र चन्दाकुमारीको जस्तै मनभरि पीडा छन्। श्रीमान्को मृत्युपछि दुई भाइ छोराले भएको सबै सम्पत्ति कुम्ल्याए र आमालाई सडकमा बेवारिसे छाडे। बुढेसकालमा आफ्नै छोराहरूको आँखाको कसिंगर भएपछि उनी आ श्रमको आड लागेको पनि आज वर्ष दिन भयो। अहिलेसम्म न छोरा न त कोही आफन्त नै खोजीनीति गर्न आए। यसरी सन्तान भएर पनि बुढेसकालमा वृद्धा श्रमको सहारा लिएर बस्ने सीतामाया, चन्द्राकुमारी लक्ष्मी उदाहरणमात्रै हुन्। पछिल्लो समयमा बूढा भएका बाबुआमालाई बेवारिसे वा वृद्धा श्रममा लगेर छोड्ने र आफू विदेश पलायन हुने संस्कार जस्तै बनेको छ। पशुपति वृद्धा श्रममा आ श्रय लिने अधिकांश वृद्धवृद्धाको सन्तान छन्, तर आमाबावुलाई हेर्दैनन्। बुढेसकालमा पाल्ने एकमात्र छोराले सडकमै छाडेपछि टोखास्थित पवित्र समाजसेवा नेपालमा आ िश्रत हुनु परेको छ, ६० वर्षीया सुन्तली आमालाई। यी प्रतिनिधि आमामात्रै हुन्। धेरै आमा सन्तान भएर पनि निभ्ने बेलाको जिन्दगीलाई वृद्धा श्रमको सहारामा जबरजस्त धकेलिरहेका छन्। सन्तान भएर पनि वृद्धा श्रमको आड लिनुपर्ने बाउ (बाबु)हरू पनि उत्तिकै छन्। एकातिर सन्तान भएर पनि आ श्रममा आश्रित जीवन बाँच्नु पर्दाको पीडा, अर्कातिर शारीरिक अस्वस्थता, मानसिक तथा मनोवैज्ञानिक पीडा, एक्लोपना उदासीनता र हीनताबोधको पीडा। वृद्धा श्रममा बस्ने अधिकांश वृद्धवृद्धामध्ये धेरैका छोराबुहारी अमेरिका, अस्ट्रेलिया, बेलायतलगायतका मुलुकमा डाक्टर इन्जिनियर छन्। राजनीतिक दलका नेता तथा व्यापारीसमेत छन्। तर पनि आमाबाबुलाई वृद्धा श्रममा लगेर राखेका छन्। खासगरी सम्पत्तिका कारण वृद्धवृद्धा बुढेसकालमा आफ्ना सन्तानबाट एक्लिनु परेको छ। नयाँ पुस्तामा देखिएको व्यक्तिवादि सोचसँगै मौलाएको एक त परिवार ( श्रीमान्, श्रीमती, छोराछोरी)को संरचनाभित्र जन्म दिने बाबुआमा नअटाएको देखिन्छ। सम्पत्ति खाने छोराछोरीले नै आफ्ना बाबुआमालाई पाल्नुपर्ने बाध्यकारी ऐन, कानुन बनाएर व्यावहारिक रूपमा प्रभावकारी कार्यान्वयन गर्नुपर्ने देखिन्छ। ज्येष्ठ नागरिकसम्बन्धी ऐन, २०६३ मा यातायात र स्वास्थ्य उपचारमा ज्येष्ठ नागरिकलाई ५० प्रतिशत छुट दिने भनिए पनि त्यसको अहिलेसम्म पनि पूर्ण कार्यान्वयन हुन सकेको छैन। ज्येष्ठ नागरिक (दलित, महिला, लोपोन्मुख जाति, आदिवासी, जनजाति, कर्णालीवासी र एकल महिलाले ६० वर्ष र अन्य ज्येष्ठ नागरिकले ६५ वर्ष पुगेपछि सामाजिक सुरक्षा भत्ता पाउने भनिए पनि नागरिकता नभएका कारण वृद्धा श्रमको आ श्रय लिने ज्येष्ठ नागरिक त्यसबाट वञ्चित हुँदै आएका छन्। सर्वोच्च अदालतको २०६७ चैत २४ गतेको फैसलाले ज्येष्ठ नागरिकलाई सार्वजनिक यातायातमा भाडामा ५० प्रतिशत छुट दिन, सरकारी अस्पतालमा निःशुल्क र निजी अस्पतालमा ५० प्रतिशत छुटलाई कार्यान्वयन गर्न सरकारको नाममा आदेश जारी गरेको थियो। तर त्यसको अहिलेसम्म पनि प्रभावकारी कार्यान्वयन हुन सकेको छैन। मुख्य त छोराछोरीलाई बाबुआमाप्रति उत्तरदायी बनाउनुपर्ने देखिन्छ। २०६८ सालको जनगणना अनुसार ज्येष्ठ नागरिकको जनसंख्या (६० वर्ष पुगेका) २५ लाख अर्थात् कुल जनसंख्याको ८१३ प्रतिशत छ। हाल विश्वमा ६० वर्ष नाघेका ज्येष्ठ नागरिक करिब ८० करोड छन्। यो संख्या सन् २०५० सम्ममा दुई अर्ब लाग्ने अनुमान गरिएको छ। महिला, बालबालिका तथा ज्येष्ठ नागरिक मन्त्रालयका अनुसार हाल देशैभर करिब ८० वटा वृद्धा श्रम सञ्चालनमा छन्। पछिल्लो समयमा संयुक्तभन्दा पनि एकल परिवारको संस्कृति झन्झन् मौलाइरहेको सन्दर्भमा ज्येष्ठ नागरिकलाई राज्यबाट विशेष संरक्षण तथा सामाजिक सुरक्षाको हक हुनेछ भनी संविधानमा उल्लेख अधिकारका आधारमा जतिसक्दो चाँडो ऐनकानुन निर्माण गरी कार्यान्वयन गर्न आवश्यक देखिन्छ। नेपालको संविधानको धारा ४१ मा ज्येष्ठ नागरिकको मौलिक हकमा ज्येष्ठ नागरिकलाई राज्यबाट विशेष संरक्षण तथा सामाजिक सुरक्षाको हक हुनेछ भनिएको छ। त्यसैगरी, राज्यका नीतिहरू धारा ५१, (ञ) सामाजिक न्याय र समावेशीकरणसम्वन्धी नीति (१२) मा सामाजिक सुरक्षा र सामाजिक न्याय प्रदान गर्दा सबै लिंग, क्षेत्र र समुदायभित्रका आर्थिक रूपले विपन्नलाई प्राथमिकता प्रदान गर्ने भनिएको छ। ज्येष्ठ नागरिकले लामो समयदेखि स्वास्थ्य उपचार, यातायात भाडामा छुटको व्यवस्था र सिटको व्यवस्थालगायतका माग गर्दै आएका छन्। बजार भाउ र महँगीलाई मध्यनजर राखेर ज्येष्ठ नागरिकले पाउँदै भएको वृद्धाभत्ता कम्तीमा पाँच हजार रुपैयाँ पुर्याउनुपर्ने ज्येष्ठ नागरिक महासंघको माग छ। २०५१ सालमा तत्कालीन प्रधानमन्त्री मनमोहन अधिकारीले एक सय रुपैयाँबाट सुरु गर्नु भएको वृद्धाभत्ता स्वास्थ्य उपचार खर्चसहित अहिले चार हजार रुपैयाँ पुगेको छ। ७० वर्ष उमेर पुगेका ज्येष्ठ नागरिकलाई वृद्धभत्ता दिँदै आए पनि ज्येष्ठ नागरिकहरूले ६० वर्षदेखि नै दिनुपर्ने मागसमेत गरेका छन्। पैतृक सम्पत्तिमा छोराछोरीको हकदाबी नलाग्ने, आमाबाबु जीवित रहुन्जेल पैतृक सम्पत्ति छोराछोरीको नाममा नामसारी गर्न नपाइने र बाबुआमाका विरुद्धमा कुनै वहानामा उजरी गर्न नपाइने विषयलाई कानुनमा कडाइका साथ उल्लेख गर्नुपर्ने देखिन्छ।"
काठमाडौंको पाँचौं विकेट पतन,काठमाडौं : काठमाडौंको पाँचौं विकेट पतन भएको छ। चितवनका अमर रौतेलाले शंकर रानाको विकेट लिएका हुन्। शंकरले १७ बलमा १ चौका र १ छक्कासहित १६ रन बनाएर पेभेलियन फर्किए। यसअघि सोहिल तनवीरले ३ र कप्तान कुशल मल्लले एक विकेट लिए।
पावरप्लेमा तनवीरको घातक बलिङमा काठमाडौंको ब्याटिङ धरापमा,काठमाडौं : नेपाल प्रिमियर लिग (एनपीएल)को दोस्रो खेलमा काठमाडौंले पावरप्लेमा ४ विकेट गुमाउँदै ३९ रन बनायो। पावरप्लेमा पाकिस्तानी बलर सोहिल तनवीरको उत्कृष्ट बलिङमा काठमाडौंको ब्याटिङ धरापमा पारेको हो। कीर्तिपुरस्थित टियु क्रिकेट मैदानमा टस हारेर ब्याटिङको निम्तो पाएको काठमाडौंले दोस्रो ओभरमा नै ओपनर ब्याटर स्टेफन स्किनाजीलाई २ रनमा गुमाएको काठमाडौंको ब्याटिङ धरापमा परेको थियो। पावरप्लेको चौथो ओभरको चौथो बलमा माइकल लेभिटलाई १६ बलमा ४ चौका र १ छक्कासहित २५ रनमा सोहिल तान्भिरलाई दिपक बोहोराको हातबाट क्याच आउट गराए। अर्को ओभरमा चितवनका कप्तान कुशल मल्लले ग्रेहार्ड इरास्मसलार्ए ४ रनमा नै बोल्ड बनाए। काठमाडौंका पाँचौं ब्याटरका रुपमा क्रिजमा आएका भिम सार्की छैटौं ओभरको दोस्रो बलमा नै सोहिल तान्भिरले एलबीडब्ल्यु आउट गरे। चितवनका लागि पाकिस्तानी बलर सोहिल तान्भिर पावरप्लेमा काठमाडौंका लागि घातक बने। सोहिलले पावरप्लेमा काठमाडौंको ३ विकेट लिए।
"ग्रामथानको मतगणना सकिन लाग्यो, माओवादी उम्मेदवार जितनजिक",विराटनगर : मोरङको ग्रामथान गाउँपालिकाको अध्यक्षमा नेकपा (माओवादी केन्द्र)का उम्मेदवार जितनजिक पुगेका छ । १६ हजार १ सय ९४ मत गणना हुँदा माओवादी उम्मेदवार नमोनारायण माझीले ६ हजार २ सय ७६ प्राप्त गरेका छन् । कांग्रेसका उम्मेदवार बलराम सरदार ४ हजार ७ सय ९१ मतका साथ उनलाई पछ्याइरहेका छन् । ३ हजार २ सय ६६ मत नेकपा (एमाले)का उम्मेदवार तुलसीराम विश्वासले प्राप्त गरेका छन् । माओवादी र कांग्रेसका उम्मेदवारबीचको मतान्तर १ हजार ४ सय ८५ छ । माओवादी उम्मेदवार जितनजिक पुगिरहेका बेला मतगणनास्थल बाहिर नेता कार्यकर्ताले खुसीयाली मनाइरहेका छन् । अब २ हजार ३८३ मत गणना हुन बाँकी छ । आइतबार भएको उपनिर्वाचनमा ग्रामथानमा १८ हजार ५७७ मत खसेको थियो । सोमबार बिहान साढे ७ बजेसम्म १६ हजार १९४ मत गणना भएको हो ।
उदयपुरको बेलका९ मा बदर मत बढी आएपछि मतगणना रोकियो,"उदयपुर : उदयपुरका बेलका नगरपालिका वडा नं ९ को वडाध्यक्ष पदमा भएको निर्वाचनमा सोमबार राती १ बजेबाट मतगणना रोकिएको छ । अत्याधिक मात्रामा वदर मत देखिएपछि दलहरूबीच विवाद हुँदा मतगणना रोकिएको हो । निर्वाचन अधिकृत मनोजप्रसाद गुप्ताका अनुसार ५०० मतगणना सकिएपछि सदर र बदर मतको विषयमा दलहरूले असन्तुष्टि पोखेर रोकेका हुन् । ५०० मत गणना हुँदा २२० मत बदर भएको छ । प्राप्त मतपरिणाम अनुसार नेकपा एमालेको ८५, नेकपा माओबादी केन्द्रको ८० र नेपाली काँग्रेसको ६२ मत रहेको छ । सर्वदलीय बैठकमा चिन्हभन्दा अन्य ठाउँमा संकेत देखिए बदर गर्ने सहमति भएको थियो । सोही मुताबिक गणना प्रकृया अघि बढेको गुप्ताले बताए । यता नेकपा माओबादी केन्द्रले भने पुनः मतगणना गर्नु पर्ने माग रोखेको छ । विवाद बढेपछि सहमतिको प्रयास भइरहेको उनले बताए । यद्यपि बदर मतको विषयमा निर्वाचन अधिकृतले केही निर्णय लिन सकेका छैनन् भने सर्वदलीय बैठकसमेत बस्न सकेको छैन् । तीन हजार १६७ मतदाता रहेको बेलकामा एक हजार ८८५ मत खसेको थियो । बेलका नगरपालिका वडान ९ मा ७ जना प्रतिसपर्धामा छन् । बेलकामा नेकपा एमालेका मोहन खड्का, नेपाली काँग्रेसका नवराज बस्नेत, नेकपा माओबादी केन्द्रका भरत घिमिरेले प्रतिसपर्धामा छन् । त्यसैगरी राष्ट्रिय स्वतन्त्र पार्टीका तेजमान विक, राप्रपाका टिकाप्रसाद फुँयाल, जनता समाजबादी पार्टीका राजकुमार राई र मंगोल नेशनल अर्गनाईजेसन पार्टीका सुरे तामाङ्गको उमेदवारी रहेको छ । गत ०७९ वैशाख २० गते सम्पन्न स्थानीयतह निर्वाचनमा यो वडामा काँग्रेसका पदम खड्का वडाध्यक्षमा निर्वाचित भएका थिए । उनको मोटरसाईकल दुर्घटनामा परेर निधन भएपछि उपनिर्वाचन भएको हो ।"
ठूला परियोजनामा ऋणको भारी,"जति ठूलो योजना, उत्ति नै निर्माण कार्यमा ढिलाइ ! तर यो हुनु सामान्य जस्तै बनिसकेको छ। तर, त्यसले दिएको आर्थिक क्षतिबारे भने कुनै मूल्यांकन छैन। नेपालको आर्थिक विकासका लागि महत्वपूर्ण मानिएका राष्ट्रिय गौरवका आयोजनाहरू ढिलासुस्ती, हेलचेक्र्याइँ र कुशासनको सिकार बन्नु समृद्ध नेपाल निर्माणको प्रमुख अवरोधक तत्व हो। यी आयोजना समयमै सम्पन्न नहुँदा लागत बढ्दै गएको मात्र छैन, राज्यलाई ऋणको भारसमेत ठूलो अंकमा बढ्दै गएको छ। सरकारले आर्थिक समृद्धिको यात्रालाई गति दिन भन्दै घोषणा गरेका अधिकांश आयोजनाहरूको प्रगति साँच्चै कमजोर छ, दयनीय छ। विभिन्न बहानामा सरकारमा पुगेकाहरू पुरानै योजना उद्घाटन र शिलान्यास गर्न तम्सिन्छन्। तर योजना दु्रत गतिमा अघि बढाउने मामिलामा अत्यन्तै कमजोर बनिदिन्छन्। पछिल्ला तथ्यांकले पुष्पलाल (मध्यपहाडी) लोकमार्ग, पूर्वपश्चिम रेलमार्ग र बूढीगण्डकी जलविद्युत् आयोजना जस्ता योजना प्रारम्भिक लागतको दुईदेखि दस गुणासम्म बढेको देखाएको छ। हुलाकी राजमार्गको लागत ४७ अर्बबाट एक खर्ब एक अर्ब पुग्नु र काठमाडौंतराई फास्ट ट्रयाकको लागत दुई खर्ब नाघ्नु नेपालको विकासको खस्कँदो व्यवस्थापनको गतिलो उदाहरण हो। ढिलासुस्तीका कारण आयोजनाहरूमा लागेको ऋणको ब्याज दिनप्रतिदिन बढ्दो छ। विशेषगरी विदेशी सहायतामा सञ्चालित आयोजना समयमै सम्पन्न नभएपछि ऋणको बोझले राष्ट्रिय अर्थतन्त्रलाई दबाब दिन थालेको छ। यस बारेमा प्रमुख राजनीतिक दलहरू गम्भीर हुनुपर्नेमा सत्ताकेन्द्रित राजनीतिमै रुमल्लिरहेका छन्। यस ढिलासुस्तीको प्रमुख कारण भनेकै राजनीतिक अराजकता, प्रशासनिक कमजोरी र परियोजना कार्यान्वयनमा प्राविधिक र वित्तीय तयारीको अभाव हो। आयोजना घोषणा हुँदा प्रारम्भिक अध्ययन, मुआब्जा वितरण र स्रोत व्यवस्थापन जस्ता महत्वपूर्ण चरणहरूको उचित तयारी नगरीकनै जस लिने होडमा ठूला लक्ष्य तोकिनु यस समस्याको मुख्य कारण हो। यस्ता समस्यालाई समाधान गर्न सरकारले स्पष्ट नीति र योजना बनाउन जरुरी छ। महंगी बढ्दै गर्दा बजेटको ठूलो हिस्सा परियोजना निर्माणमा लिएको ऋणको ब्याज तिर्नमै खर्चिनुपर्ने अवस्था आउनु देशको आर्थिक भविष्यका लागि चिन्ताजनक संकेत हो। राष्ट्रिय गौरवका आयोजनाहरूको संख्या सीमित गरी ठूला र रणनीतिक महत्वका आयोजनाहरूलाई मात्र समावेश गर्नुपर्छ। आयोजना कार्यान्वयनमा जिम्मेवारी बोध गराई समयसीमाभित्रै काम सम्पन्न गर्न नागरिक तहबाट पनि दबाब सिर्जना गर्नुपर्छ। प्राविधिक र वित्तीय तयारीमा सुधार ल्याई सुरुआतदेखि नै समय र लागतको यथार्थ अनुमान गर्नुपर्छ।"
सोहिलको उत्कृष्ट स्पेलमा काठमाडौं १११ रनमै समेटियो,"काठमाडौं : नेपाल प्रिमियर लिग (एनपीएल)को दोस्रो खेलमा चितवनका पाकिस्तानी बलर सोहिल तनवीरको उत्कृष्ट स्पेलमा काठमाडौंले चितवनलाई ११२ रनको लक्ष्य दिएको छ। कीर्तिपुरस्थित टियु क्रिकेट मैदानमा टस हारेर ब्याटिङको निम्तो पाएको काठमाडौंले निर्धारित २० ओभरमा १११ रन बनायो। सोहिलले ४ ओभर बलिङ गर्दै २१ रन खर्चिएर ५ विकेट लिए। काठमाडौंका लागि तेस्रो क्रममा आएका सुमित महर्जनले सर्वाधिक २९ रन बनाए। उनले ४१ बलमा १ चौका प्रहार गरेका हुन्। काठमाडौंले पावरप्लेमा भने दोस्रो ओभरमा नै ओपनर ब्याटर स्टेफन स्किनाजीलाई २ रनमा गुमाएको काठमाडौंको ब्याटिङ धरापमा परेको थियो। चौथो ओभरको चौथो बलमा माइकल लेभिटलाई १६ बलमा ४ चौका र १ छक्कासहित २५ रनमा सोहिल तान्भिरलाई दिपक बोहोराको हातबाट क्याच आउट गराए। अर्को ओभरमा चितवनका कप्तान कुशल मल्लले ग्रेहार्ड इरास्मसलार्ए ४ रनमा नै बोल्ड बनाए। काठमाडौंका पाँचौं ब्याटरका रुपमा क्रिजमा आएका भिम सार्की छैटौं ओभरको दोस्रो बलमा नै सोहिलले एलबीडब्ल्यु आउट गरे। चितवनका लागि पाकिस्तानी बलर सोहिल पावरप्लेमा काठमाडौंका लागि घातक बने। पावरप्लेमा ४ विकेट गुमाएको काठमाडौंले जम्मा ३९ रन बनाएको थियो। काठमाडौंले १० ओभरमा ४ विकेट गुमाउँदै ६३ रन बनाएको थियो। ११ औं ओभरको तेस्रो बलमा शंकर राना १७ बलमा १ चौका र १ छक्कासहित १६ रन बनाएर अमरसिंह रौतेलाको बलमा विकेटकिपर विपिन रावलको हातबाट क्याच आउट भए। लुक बेन्केन्स्टाइनले चौधौं ओभरको पहिलो बलमा रासिद खानलाई लङअनमा शरद भेषवाकरको हातबाट क्याच आउट गराए। १८ औं ओभरको पाँचौं बलमा सुमित महर्जनलाई रिजन ढकालले हसनको हातबाट क्याच आउट गराए। १९ औं ओभरको पहिलो बलमा करण केसी १ रनमै सोहिलको बलमा सन्तोष कार्कीले क्याच आउट गरे। १९ औं ओभरको पाँचौं बलमा साहब आलम पनि दोस्रो रन नबनाई कुशल मल्लको हातमा क्याच भए। अन्तिम विकेटका लागि दिपेश कँडेलले डान डाउथवेटसँग ५ रनको सानो साझेदारी गर्दै टिमलाई अलआउट हुनबाट जोगाए। दिपेशले १ रन र डानले १९ रनमा अविजित रहे। चितवनका लागि अमर रौतेला, रिजन ढकाल, कुशल मल्ल र लुकले ११ विकेट लिए ।"
बझाङको सुर्मा४ मा नेपाली काँग्रेसका पुजारा विजयी,बझाङ : बझाङको सुर्मा गाँउपालिका वडा नम्बर ४ को वडाध्यक्षमा नेपाली काँग्रेसका धिरेन्द्र पुजारा १७० मतान्तरले विजयी भएका छन् । काँग्रेस उम्मेदवार पुजाराले ६ सय ५७ मत प्राप्त गरि विजयी भएका हुन् । उनका निकटतम प्रतिद्वन्दी नेकपा एमालेका लखिचन्द्र बोहराले ४ सय ८७ मत प्राप्त गरेका छन् भने नेकपा माओवादी केन्द्रका उम्मेदवार पुस्कर बोहराले जम्मा १७ मत मात्रै प्राप्त गरे। कुल एक हजार ५ सय ५४ मतदाता रहेको सो वडामा आइतवार भएको उपचिर्वाचनमा एक हजार १ सय ७८ मत खसेको थियो । यो वडामा यस अघिको निर्वाचनमा एमालेले जितेको थियो । वडाध्यक्ष सर्जन बोहराको निधन भएपछि रिक्त रहेको वडाध्यक्ष पदमा उपनिर्वाचन भएको हो । यसअघि यहाँ एमालेका सर्जन बहादुर बोहरा ६२९ मतसहित निर्वाचित हुँदा कांग्रेसका लोकबहादुर बोहराले ६०४ मत पाएका थिए ।
विश्वद्वन्द्वको भ्रामक भुलभुलैया,"विश्वका विभिन्न राष्ट्रबीच अन्तरदेशीय टकराब पेचिलो बन्दैछ। इजरायलप्यालेस्टाइन, रसियायुक्रेन युद्घलगायत अनगिन्ती द्वन्द्वका परिघटनाहरूले सम्पूर्ण मानव समूहलाई तर्साइरहेको छ। तर टकराबका यस्ता नियमित शृंखलालाई बुझ्ने क्रममा हामी कम्तीमा दुईवटा भ्रामक भुलभुलैयामा हराइरहेका छौं। द्वितीय विश्वयुद्घपछि अहिलेसम्म विभिन्न द्विपक्षीय र त्रिपक्षीय युद्घका गरी जम्मा ५६ वटा शृंखला चलेका छन्। हुन त युरोपका केही देशको अहंकार अनि आपसी लडाइँलाई विश्वयुद्घ नै भन्नुपर्छ कि पर्दैन ? यो अर्को बहसको विषय होला। युरोपकै अधिकांश देशले मात्र खेल्ने फुटबल प्रतियोगितालाई पनि विश्वकप भन्ने प्रचलन छ। सायद यी पनि भाषाको साम्राज्य अथवा प्रभुत्ववादका उदाहरण हुन्। पछिल्लोपटक विश्वशक्ति अनि उनीहरूबीचको टकराब अथवा द्वन्द्व भन्दै आएका घटनाहरू पनि यस्तै खालको भाषिक प्रभुत्ववादका ज्वलन्त उदाहरण हुन्। सच्याइचाहिँ यो हो कि न त अन्तरदेशीय टकराबका पछिल्ला भिडन्त केवल द्वन्द्व हुन्, न त ती विश्वशक्ति नै हुन्। यी दुवै बुझाइ हामीमाथि जबर्जस्त थोपरिएको भाषिक साम्राज्य अथवा प्रभुत्ववादको उपज हो। हामीमाथि गरिएको ज्ञानको हिंसा र दिमागमाथि उपनिवेशीकरणको परिणाम हो। द्वितीय विश्वयुद्घपछिका ५६ वटा ती अन्तरदेशीय टकराबमा ९२ देश सक्रिय हिसाबले सरिक र सहभागी भएका छन्। त्यस्ता आततायी टकराबका परिणाम एवं विध्वंशबारे विविध शोध तथा अध्ययन गर्ने संस्थालगायत शोधार्थीले केही बृहत् र हृदयविदारक तथ्यहरू सार्वजनिक गरेका छन्। पछिल्लो वर्ष २०२३ मा मात्रै यस्ता टकराबका कारण १ लाख ६२ हजार मानिसको अनाहकमा ज्यान गएको छ। १९३ ट्रिलियन डलरबराबरको आर्थिक नोक्सानीको प्रक्षेपण छ। ११० मिलियन मानिस शरणार्थी बन्नुपरेको छ। विश्वव्यापी रूपमा स्थायी तथा अटल शान्तिको अभिरुचिसाथ सन् १९४५ मा संयुक्त राष्ट्रसंघ स्थापना भयो। तर त्यसपछि १०८ वटा देशले पहिलेभन्दा सैन्यशक्तिलाई अभै बढोत्तरी गरेका छन् र गर्दैछन्। ४० देशले त ड्रोनसमेत प्रयोगमा ल्याएका छन्। पछिल्लो ४० वर्षमा कुनै देशले द्वन्द्व जितेर टकराब अन्त हुने दर ४९ बाट ९ प्रतिशत र आपसी सहमति तथा वार्तालापबाट द्वन्द्व अन्त्य हुने दर २३ बाट ४ प्रतिशतमा झरेको छ। यसको अर्थ टकराब अन्तहीन र अनन्त बन्दैछन्। बालबच्चासमेत यसका सिकार भएका छन्। सन् २०२३ मा मात्रै ४५० मिलियन बालबच्चा हत्या, अपहरण, अंगभंग, सैन्यदस्तामा भर्ती, यौन अत्यचारलगायत आततायी अभ्यासको जोखिममा भएको तथ्यांक छ। सिंगै विश्वसमुदाय यस्ता टकराबबाट ठूलो आयतनमा प्रताडित बन्नु परेको छ। गरिबी, ऊर्जा संकट तथा मुद्रास्फीतिको बढ्दो दर नियन्त्रण बाहिर जाँदैछ। वस्तु तथा सेवाको आपूर्तिमा व्यवधान, आपसी विश्वास तथा हार्दिकताको विघटन यसका नयाँ आयाम हुन्। मानसिक पीडा, अफवाहको सञ्जाल, घृणा वक्तव्यबाजी, त्रास तथा बेचैनले गुणात्मक जीवनको कम्पासलाई अस्थिर बनाउँदैछ। सफ्टपावरबाट हाडपावरतिर अनि प्रोक्सीवारबाट रियलवारतिर विश्वलाई धकेलिरहेछन्। तर आमविश्लेषक यसलाई कन्फ्लिक्ट अथवा द्वन्द्वयुद्घ भनेर भ्रामक भुलभुलैयाको खेती गरिरहेछन्। तर यी टकराबहरू युद्घ अथवा द्वन्द्व नभएर पाँच मुख्य आधारमा अति संघीन र संगठित अपराध हुन्। एक, कोही व्यक्तिले अर्को व्यक्तिको हत्या गर्दा त्यो गम्भीर अपराध हुन्छ। कानुनको बर्खिलाप हुन्छ, लोकतन्त्रको अपमान हुन्छ। माथिका घटनामा राज्यले मानिसको हत्या गरिरहेको छ। राज्यले गरेको हत्या पनि अपराध नै हो, युद्घ हुन सक्दैन। दुई, अझ आततायी यस हिसाबमा छ कि एकदुईजना होइन, सामूहिक कत्लेआम गरिरहेको छ, बीभत्स र पाशुवत हत्या भएको छ। तीन, राज्यको जिम्मेवारी व्यक्तिको जीवन रक्षा गर्नु हो। जो रक्षक हुनुपर्ने हो, उही भक्षक बनिरहेको छ। जोगाउने दायित्वबाट विमुख हुनै नै अपराध थियो, अझ हत्याको अपराधमै होमिएर अपराधकर्मको आयतन दोब्बर बढाइरहेछ। चार, राजनीतिमा आन्दोलन, द्वन्द्व र आतंक गरी तीन फरक शब्दावलीको पृथक् अर्थ हुन्छ। आन्दोलन सामान्यतया शान्तिपूर्ण हुन्छ, आपसी वार्तालाप र सहमतिबाट निष्कर्षमा पुग्छ। द्वन्द्वमा लडाइँ हुन्छ र शत्रुमाथि सशस्त्र युद्घमार्पत विजय प्राप्तगरी शक्ति लिने उद्देश्य हुन्छ। शत्रुलाई मात्र निसानामा राखेर युद्घ लडिन्छ। तर आतंकमा शत्रुलाई मात्र नभै आम निहत्था र सामान्य सर्वसाधारणलाई पनि आक्रमण गरिन्छ। अहिलेका टकराबका दृश्यमा तोकिएका शत्रुभन्दा सर्वसाधारणको हाताहाती र परिसानी करोडौं गुणा बढी छ। पाँच, यसले टकराबमा सरिक नभएकालाई पनि व्यापक त्राहिमाम पारेको छ। तसर्थ हामीले द्वन्द्व भनेर भुलभुलैयामा बुझिराखेको यी घटना संघीन र संगठित अपराध हुन्। अनि यसरी टकराबमा आउने राष्ट्रहरूलाई शक्तिराष्ट्र भनिरहेका छौं। विश्वयुद्घ पछिका यस्ता घटनामा अमेरिका तथा रसिया प्रत्यक्षपरोक्ष रूपमा एकअर्काको प्रतिवादमा भएका निष्कर्ष निकालिन्छ। कोरिया, जर्मनी, भियतनाम तनावदेखि रसिया युक्रेन तनावसम्म मैदानमा जो भए पनि योजनाचाहिँ अमेरिका र रसियाको भनेर चित्रण हुन्छ। अनि यी शक्तिलाई विश्वशक्ति मानेर भ्रमको अर्को महल खडा गरिएको छ। वल्र्ड अडरमा पहिलो र दोस्रो राष्ट्रको स्थान दिने अथवा फस्ट वल्र्ड र सेकेन्ड वल्र्ड भनेर घोषणा गर्ने केही मनमौजी विश्लेषणले लामो समय सामरिक ज्ञान अनि चेतलाई करणी गर्दैछ। उनीहरूको सैन्यशक्तिमात्रको आधारमा यस्तो निष्कर्ष निकालिएको हो। तर पछिल्लो केही समयदेखि विश्वशक्ति मापन सूचकांक, ७० को नवीन अवधारणा आएको छ। कुनै पनि देशलाई शक्तिशाली मान्न प्रयोग हुनुपर्ने मुख्य १० सूचकांकमा क्षेत्रफल, जनसंख्या, अर्थतन्त्रको आकार, प्रतिव्यक्ति औसत आयस्तर, खुसीपनाको स्तर, प्रतिव्यक्ति क्रय क्षमता, मुद्राको सबलता, आणविक हैसियत, लोककल्याणकारी गतिविधिमा लगानी, अनि हरित अर्थतन्त्र उन्मुख कदमलाई हेरिन्छ। एउटा तालिका बनाएर यी १० सूचकांकलाई राखी हरेक सूचकांकमा विश्वभरबाट पहिलो ७ देशलाई सूचीकृत गरी विश्वशक्ति मापन सूचकांक, ७० को म्याट्रिक्स बन्छ। नागरिकको गुणस्तरीय जीवनमा सम्बन्धित देशको क्षेत्रफल, जनसंख्या, अर्थतन्त्रको आकार, आणविक हैसियतको खासै कुनै सम्बन्ध हुँदैन। विश्वशक्ति भन्ने गरेका राष्ट्रहरू यिनै सूचीमा चाहिँ पहिलो सातभित्र छन्। तर प्रतिव्यक्ति औसत आयस्तर, खुसीपनाको स्तर, प्रतिव्यक्ति क्रय क्षमता, मुद्राको सबलता, लोककल्याणकारी गतिविधिमा लगानी, हरित अर्थतन्त्र उन्मुख कदमजस्ता पक्षले चाहिँ नागरिकको गुणस्तरीय जीवनसँग बलियो, नजिकको र प्रत्यक्ष सम्बन्ध राख्छन्। यद्यपि यी सूचकांकमा अहिलेसम्म भनिदिएका विश्वशक्तिहरू कतै पनि छैनन्, पहिलो ७ हैन, अधिकांश त पहिलो १५ देखि २० सम्ममा पनि छैनन्। नागरिकको जीवन विनाश गर्ने सूचकांकमा पहिलो सातभित्र परेकालाई विश्वशक्ति भन्ने कि गुणस्तरीय जीवनसँग नजिकको र प्रत्यक्ष सम्बन्ध राख्ने सूचकांकमा पहिलो सातभित्र पर्नेलाई विश्वशक्ति मान्ने ? विश्वशक्तिको मापन जीवन विनाश र पृथ्वी ध्वस्त बनाउने क्षमतामा मापन गर्ने कि, जीवन बचाउन र पृथ्वी जोगाइराख्न गरिने अभ्यासका आधारमा मापन गर्ने ? हामी यो भ्रमबाट मुक्त हुनुपर्छ। तसर्थ, भाषाको प्रभुत्वमार्पत विश्वशक्तिका रूपमा उनीहरूको चित्रण अनि द्वन्द्वका रूपमा उनीहरूको गतिविधिको व्याख्या र सम्प्रेषण एक भ्रामक भुलभुलैया सिवाय केही होइन। हामीले अहिलेसम्म भनिआएका विश्वशक्ति वास्तवमा नै विश्वशक्ति नभै विनाशक शक्ति हुन्, उनीहरूले कौशल देखाइरहेको टकराबसमेत युद्घ अथवा द्वन्द्व नभएर घोर मानवताविरोधी एउटा संघीन अनि संगठित अपराधमात्र हो।"
नलगाडको उपप्रमुखमा माओवादी केन्द्रकी लामिछाने विजयी,"जाजरकोट : जाजरकोटको नलगाड नगरपालिकाको उपप्रमुखमा नेपाल कम्युनिष्ट पार्टी माओवादी केन्द्रका उम्मेदवार देवका लामिछाने शोभा विजयी भएकी छन् । उनले ४ हजार २ सय ७२ मत प्राप्त गरि विजयी भएकी हुन् । जिल्ला निर्वाचन कार्यालयका अनुसार उनका निकटतम प्रतिद्वन्दी नेपाली काँग्रेसका उम्मेदवार इन्द्रा चन्द सिंहले तीन हजार एक सय ४७ मत प्राप्त गरिन्। एक हजार एक सय २५ मतको मतान्तरले लामिछाने विजयी भएकी हुन् । नेकपा एमालेका उम्मेदवार सुनिता बोहराले दुई हजार पाँच सय ४२ मत प्राप्त गरेको जिल्ला निर्वाचन कार्यालयका प्रमुख नविन कुमार कठायतले जानकारी दिए । उनका अनुसार रास्वापाका पार्वती पुनले एक सय ७९ मत, समाजवादीकी सुनिता पुन रावलले ५८ मत र राप्रपा नेपालका पवित्रा जैसीले १७ मत प्राप्त गरेकी छन् । १६ हजार ४ सय ४८ मतदाता रहेको नलगाडमा १० हजार ६ सय ८ मत खसेको थियो । यस अघि यो पालिकाको उपप्रमुख नेपाली काँग्रेसले जितेको थियो । उपप्रमुख सरिता सिहको गत बर्ष भुकम्पमा परि निधन भएपछि उक्त पद रिक्त भएको थियो । उनी काँग्रेस माओवादी गठबन्धनबाट विजयी भएकी थिइन्। यसपटक दलहरु एक्लाएक्लै चुनाव लडेका थिए । नलगाडमा नगरप्रमुख पनि माओवादी केन्द्रले नै जितेको छ ।"
काठमाडौं१६ को वडाध्यक्षमा रास्वपाकी रोजिना श्रेष्ठ विजयी,काठमाडौं : काठमाडौं १६ को वडाध्यक्षमा राष्ट्रिय स्वतन्त्र पार्टीकी रोजिना श्रेष्ठ निर्वाचित भएकी छन्। उनी २९०२ मत ल्याउँदै निर्वाचित भएकी हुन्। श्रेष्ठले एमालेका लक्ष्मीरत्न तुलाधर र कांग्रेसका देवेन्द्र पाठकलाई हराएकी हुन्। सो वडामा एमाले दोस्रो भएको छ भने कांग्रेस तेस्रो भएको छ। एकालेकी तुलाधरले २२२० मत पाएका छन् भने कांग्रेसका पाठकले २११४ मत पाएका छन्। यसअघि उक्त वडामा नेपाली कांग्रेसका मुकुन्द रिजाल निर्वाचित भएका थिए। उनको निधन भएपछि उपनिर्वाचन भएको हो।
कुशेको वडाध्यक्षमा कांग्रेसका खम्बबहादुर सिंह १५ मतान्तरले विजयी,जाजरकोट : जाजरकोटको कुशे गाँउपालिका वडा नम्बर ७ को वडाध्यक्षमा नेपाली काँग्रेसका खम्बबहादुर सिंह १५ मतान्तरले विजयी भएका छन् । काँग्रेस उम्मेदवार सिंहले ३ सय ४७ मत प्राप्त गरि विजयी भएका हुन् । उनका निकटतम प्रतिद्वन्दी नेकपा माओवादी केन्द्रका डम्बरबहादुर घर्तीले ३ सय ३२ मत प्राप्त गरेका छन् । एक हजार ३ सय २ मतदाता रहेको सो वडामा आइतवार भएको उपचिर्वाचनमा ९ सय ५६ मत खसेको थियो । एमालेका गोरखबहादुर नेपालीले २ सय ५२ मत र राष्ट्रिय प्रजातन्त्र पार्टीका लालबहादुर खत्रीले ७ मत प्राप्त गरेको जिल्ला निर्वाचन अधिकारी नविनकुमार कठायतले जानकारी दिए । १५ मत बदर भएको छ । यो वडा माओवादी केन्द्रले जितेको थियो । वडाध्यक्ष मुनबहादुर घर्तीको निधन भएपछि रिक्त रहेको वडाध्यक्ष पदमा उपनिर्वाचन भएको हो ।
"ककनी२ उपनिर्वाचन : माओवादीले विरासत फर्कायो, दोब्बर मतले घिमिरे विजयी","नुवाकोट : नुवाकोटको ककनी गाउँ पालिका २ को अन्तिम मत परिणाम सार्वजनिक भएको छ । ककनी२ मा उपनिर्वाचन अन्तर्गत भएको मतदानको मतगणना अनुसार नेकपा माओवादी केन्द्र विजयी भएको छ । गत २०७९ को स्थानीय तह निर्वाचनमा काँग्रेसका उम्मेदवार तीलकबहादुर लामासँग थोरै मतले पराजित भएका माओवादी केन्द्रका ३८ वर्षीय कृष्ण घिमिरे मिलन विजयी भएका छन् । गत २०७९ को निर्वाचनमा वडाध्यक्षमा विजयी भएका तीलक लामाको गत वर्ष निधन भएपछि सो वडामा उपनिर्वाचन भएको हो । मत परिणाम अनुसार नुवाकोटको ककनी२ मा नेकपा माओवादी केन्द्रका उम्मेदवार घिमिरे झण्डै दोब्बर मतले विजयी भएका हुन् । सो वडामा दुईहजार दुई सय ५५ अर्थात् ७१ दशमलव ०६ प्रतिशत मत खसेको थियो । ५१ मत वदर भएको छ । ने गत २०७९ को निर्वाचनमा भने घिमिरेले कांग्रेसकै तीलक लामासँग १ सय ५४ मतले हार ब्यहोरेका थिए । त्यतिबेलाको पराजयलाई यो उपनिर्वाचनमा झण्डै दोब्बर मतले बदला लिँदै घिमिरे विजयी भएका हुन् । २ हजार २ सय ५५ मतगणनामा घिमिरे १ हजार ८५ मत प्राप्त गरेर विजयी भएका हुन् । उनका निकटतम् प्रतिद्वन्द्वी कांग्रेसका सुर्य तामाङले ५ सय ८७ मत मात्रै पाएका छन् । ३१ महिना अगाडि विजयी कांग्रेसका तीलक लामाले ८ सय ८८ मत प्राप्त गरेका थिए भने घिमिरेले भने ७ सय ४३ मतमै चित्त बुझाएका थिए । नेकपा (एमाले) का उम्मेद्वार यमबहादुर लामाले ३ सय ६६ मत प्राप्त गर्दै तेस्रो भएका छन् । रास्वपाका मंगलसिद्धी तामाङले ८३, राप्रपाका खेमबहादुर थापाले २८ र समाजवादीका मानबहादुर लामाले २३ मत प्राप्त गरेको मुख्य निर्वाचन अधिकृतको कार्यालय ककनीले जनाएको छ । ककनी २ मा वडाध्यक्ष पदका लागि ११ जना उम्मेदवार चुनावी प्रतिष्पर्धामा थिए । ककनी २ को वडाध्यक्षका लागि दुई स्थानमा चार मतदान केन्द्र कायम गरिएका थिए । कुल तीनहजार एकसय ७३ जना मतदाता रहेको सो वडामा दुई हजार दुइसय ५५ जनाले मत खसालेको जिल्ला निर्वाचन कार्यालय नुवाकोटले जनाएको छ । ककनी २ स्थित वडा कार्यालयको 'क' मतदान केन्द्रमा तीनसय ५५, 'ख' मा तीनसय ७९ तथा शिवालय मावि 'क' मतदान केन्द्रमा सातसय ७० र 'ख' मा सातसय ५१ गरि दुईहजार दुई सय ५५ अर्थात् ७१ दशमलव ०६ प्रतिशत मत खसेको जिल्ला निर्वाचन अधिकारी होमबहादुर थापामगरले जानकारी दिए । ककनी २ मा गत २०७४ सालको स्थानीय तह निर्वाचनमा माओवादीका केदार पौडेल वडाध्यक्षमा विजयी भएका थिए । सो वडामा यस पटक उपनिर्वाचनवाट माओवादीले जित फर्काएको हो ।"
त्रियुगा नगरपालिका१२ मा माओवादीका नविन विजयी,उदयपुर : उदयपुरको त्रियुगा नगरपालिका १२ को वडाध्यक्ष पदमा नेकपा माओवादी केन्द्रका नविनकुमार वान्तवा राई विजयी भएका छन् । सोमबार बिहान सम्पन्न मतगणनामा ९२३ मत ल्याएर माओवादीका राई विजयी भएका हुन् । उनका निकटतम प्रतिद्वन्द्वी नेकपा एमालेका लक्ष्मीनारायण चौधरीले ६०८ मत पाए । त्यसैगरी नेपाली काँग्रेसका संजिव काफ्लेले ३५१ मत ल्याएका छन् । यसअघि उक्त वडामा कांग्रेसबाट चूँडाराज काफ्ले वडाध्यक्षमा निर्वाचित भएका थिए । उनको निधन भएपछि भएको उपनिर्वाचनमा माओवादीले जित निकालेको हो । त्रियुगामा ६५ दशमलव ६८ र बेलका ९ मा ६० दशमलव १० प्रतिशत मत खसेको थियो । तीन हजार ८४७ मत रहेको त्रियुगामा दुई हजार ५२७ मत खसेको थियो ।
गोरखा नगरपालिका५ को वडाध्यक्षमा माओवादीका विष्णु राना विजयी,गोरखा : गोरखा नगरपालिका ५ को वडाअध्यक्ष पदमा भएको उपनिर्वाचनमा नेकपा माओवादीका विष्णु राना मगर विजयी भएका छन् । निकटतम प्रतिद्वन्द्वी नेपाली कांग्रेसका भाइकाजी आलेलाई ८४ मतान्तरले पछि पार्दै राना विजयी भएका हुन् । रानाले ४८६ मत प्राप्त गरेका छन् भने आलेले ४०२ मत प्राप्त गरेका छन् । त्यस्तै नेकपा एमालकी दुर्गा थापा मगरले ३४५ मत प्राप्त गरेकी छन् । राष्ट्रिय स्वतन्त्र पाटीका मंगलबहादुर थापाले ८६ मत प्राप्त गरेका छन् ।
दैलेखको महाबु गाउँपालिका अध्यक्षमा एमालेका जंगबहादुर शाही निर्वाचित,"दैलेख : दैलेखको महाबु गाउँपालिकाको अध्यक्षमा नेकपा एमालेका जंगबहादुर शाही विजयी भएका छन् । २०७९ को स्थानीय तह निर्वाचनमा नेपाली कांग्रेसले जितेको यो पालिकाको अध्यक्षमा उपनिर्वाचन हुँदा एमाले जित हात पारेको हो । एमालेका शाही ३१२७ मत ल्याएर विजयी भएका प्रमुख निर्वाचन अधिकृतको कार्यालयले जनाएको छ । उनका निकटतम् प्रतिस्पर्धी नेपाली कांग्रेसका झलकबहादुर भण्डारी २६७५ मत ल्याएर दोस्रो भए भने माओवादीका जंगबहादुर बरालमगरले ८४२ मत पाए । राष्ट्रिय स्वतन्त्र पाटी (रास्वपा)का प्रकाशकुमार बुढाले ११२ मत मात्रै पाए । नेपाल मजदुर किसान पाटीका दुर्ग बहादुर मगरले ५३, राष्ट्रिय प्रजातन्त्र पाटीका सुर्जे रावतले ४७ मत पाए । यहाँ नेकपा एकीकृत समाजवादीका जगत बहादुर हमालले आफ्नो उम्मेदवारी निस्कृय पारेर नेकपा एमालेका उम्मेदवारलाई समर्थन गरेका थिए । उनलाई पनि चार मत परेको छ । एमालेबाट निर्वाचित भएका शाही यसअघि एकीकृत समाजवादीको केन्द्रीय सदस्य एवं दैलेख जिल्ला अध्यक्ष थिए । उनी उपनिर्वाचनअघि मात्रै एमालेमा फर्किएर टिकट पाएका हुन् । ०७४ सालको स्थानीय तहको निर्वाचनमा एमालेबाट सोही पालिकामा अध्यक्ष जितेका उनी पाटी विभाजनपछि एकीकृत समाजवादीतिरमा लागेका थिए २०७९ को स्थानीय तहको निर्वाचनमा एकीकृत समाजवादीबाटै अध्यक्ष पदमा निर्वाचन लडेका उनी २२६८ मत ल्याएर तेस्रो भएका थिए । त्यसबेला नेपाली काँग्रेसका लछुमन गुरुङ २९७९ मतसहित गाउँपालिका अध्यक्षमा निर्वाचित भएका थिए । उनको निधनपछि यो पालिकामा अध्यक्ष पदका लागि उपनिर्वाचन भएको हो । अघिल्लो निर्वाचनमा यहाँ एमालेका हरिप्रसाद उपाध्यायले २५१९ प्राप्त गरेका थिए ।"
प्रधानमन्त्री आज चीन जाने,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका क्रममा सोमबार चीन जाँदैछन्। गठबन्धनका दलबीच बीआरआई कार्यान्वयनमा मध्यमार्गी बाटो अपनाएर ओली चीन जान लागेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा कांग्रेसले प्रस्ताव गरेकै नाममा अन्ततः सहमत जुटेको हो। चिनियाँ राजदूतावासमा शनिबार बुझाइएको यससम्बन्धी डकुमेन्टमा नयाँ सम्झौताको नाम कांग्रेसले प्रस्ताव गरेअनुसार नै बीआरआई सहकार्य फ्रेमवर्क राखिएको छ। चीनलाई पठाइएको दस्तावेजमा सन् २०१७ मा भएको बीआरआईसम्बन्धी समझदारीको विषयको चर्चा गरिएको छ। त्यसअन्र्तगत विद्युत्, शिक्षा, पर्यटन स्वास्थ्य, पूर्वाधार निर्माणलगायत कयौं विषयमा सहकार्य गर्न सकिने उल्लेख छ। चीन भ्रमणको मिति तय भएसँगै बीआरआई मोडालिटीबारे छलफल गर्न प्रधानमन्त्रीका प्रमुख सल्लाहकार विष्णुप्रसाद रिमाल, आर्थिक तथा विकास सल्लाहकार युवराज खतिवडा, कांग्रेसका महामन्त्री गगन थापा र अधिवक्ता सेमन्त दाहाल सदस्य रहेको कार्यदल बनाइएको थियो। फ्रेमवर्कको प्रावधानलाई एमालेका अध्यक्षसमेत रहेका प्रधानमन्त्री ओली र कांग्रेसका सभापति शेरबहादुर देउवाले अनुमोदन गरेर मस्यौदा चीनको परराष्ट्र मन्त्रालयलाई पठाइसकेको छ। एमाले उपमहासचिव तथा पूर्वपरराष्ट्रमन्त्री प्रदीप ज्ञवालीले सामाजिक सञ्जाल एक्समा लेखेका छन् कांग्रेस र एमालेको सहमतिमा तयार पारिएको बीआरआई सहकार्य फ्रेमवर्क लाई नेपालचीनबीच विकास साझेदारी र बाह्य सम्बन्धमा एकीकृत धारणा निर्माण गर्ने महŒवपूर्ण प्रस्थानबिन्दु हुनेछ। सत्ता साझेदार प्रमुख दुई दलबीच सहमति कायम गरी परराष्ट्र मन्त्रालयले बीआरआई सहकार्य फ्रेमवर्क प्रस्ताव चीनलाई बुझाएको भोलिपल्ट पूर्वमन्त्री ज्ञवालीले यस्तो टिप्पणी गरेका हुन्। ज्ञवालीले भनेका छन्, फ्रेमवर्क अन बीआरआई कोअपरेसनमा सहमति निर्माण गर्न सफल हुनु भएकोमा सम्माननीय प्रधानमन्त्री र नेकां सभापति मा शेरबहादुर देउवालाई बधाई ! यो चीनसँग नेपालको विकास साझेदारी नयाँ उचाइमा उठाउने र बाह्य सम्बन्धमा सिंगै राष्ट्रको एकीकृत धारणा निर्माण गर्ने महŒवपूर्ण प्रस्थानबिन्दु हो। चिनियाँ परियोजना (बीआरआई) कार्यान्वयन सम्झौताका सम्बन्धमा नेपालले चीनलाई आफ्नो तर्फबाट अन्तिम प्रस्ताव बुझाएको थियो। यसअघि चीनले बीआरआई कार्यान्वयन योजना प्रस्ताव गरी त्यसमा हस्ताक्षरका लागि पहल गरिरहेको थियो। चिनियाँ प्रस्तावको जवाफमा नेपालले फरक नाम र व्यहोरा प्रस्ताव गरेको हो। यस प्रस्तावमा चिनियाँ धारणा सार्वजनिक भइसकेको छैन। चिनियाँ राजदूत छन सोङ चीन प्रस्थान गरेका छन् भने परराष्ट्रमन्त्री आरजु राणा चिनियाँ समकक्षी वाङ यीसँग भेटवार्ता गरी शनिबारै स्वदेश फर्किएकी छन्। सोमबारै प्रधानमन्त्रीसँगै मन्त्री राणा पनि भ्रमणमा जाँदै छन्। यस्तो छ प्रधानमन्त्रीको भ्रमण तालिका प्रधानमन्त्री ओली हिमालयन एयरलाइन्सको चार्टर विमानबाट चीन जाँदैछन्। मंसिर १७ देखि २० गतेसम्म हुने प्रधानमन्त्रीको भ्रमण टोलीमा सरकारी खर्चबाट ३९ जना र निजीबाट ४८ जना रहनेछन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेट वार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्त गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै, उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्रीको कार्यतालिका सोमबार बिहान ११ बजे काठमाडौंबाट उड्ने बेलुकी साढे ५ बजे बेइजिङ पुग्ने मंगलबार चीनका प्रधानमन्त्री ली छ्यानसँग औपचारिक भेटवार्ता चीनका राष्ट्रपति सी चिनफिङसँग औपचारिक भेटवार्ता चिनियाँ जनकंग्रेसका स्थायी समितिका अध्यक्ष झाओ लेजीसँग भेटवार्ता बुधबार पेकिङ विश्वविद्यालयमा सम्बोधन नेपालचीन बिजनेस फोरमको कार्यक्रमलाई सम्बोधन बेइजिङस्थित नेपाली दूतावासले आयोजना गर्ने कार्यक्रममा सहभागी बिहीबार स्वदेश फर्किने"
गुल्मी मुसिकोट १ को वडाध्यक्षमा कांग्रेसका श्रेष्ठ विजयी,गुल्मी : गुल्मीको मुसिकोट नगरपालिका१ को वडा अध्यक्षमा कांग्रेसका आनन्द श्रेष्ठ विजयी भएका छन् । श्रेष्ठले ११ सय ८४ मत ल्याई विजयी भएका हुन् । निकटतम् प्रतिद्वन्द्वी नेकपा एमालेका दलबहादुर थापाले ९ सय ३० मत ल्याएका छन् । श्रेष्ठले २ सय ५४ मतान्तरले विजयी हासिल गरेका हुन् । उनका प्रतिस्पर्धी नेकपा माओवादी केन्द्रका दुर्गा बहादुर बिकले १ सय ४३ मत ल्याएका छन्। त्यस्तै राष्ट्रिय स्वतन्त्र पार्टीका उम्मेदवार विकास थापाले ४३ मत पाए भने राष्ट्रिय प्रजातान्त्र पार्टीका उम्मेदवार ईश्वरी खाती क्षेत्रीले ५ मत प्राप्त गरेका छन् । स्वतन्त्र उम्मेदवार योगेन्द्र खरेलले १ मत प्राप्त छन् । स्वतन्त्र उम्मेदवार कुल बहादुर थापा र पोमानन्द खरेलले मत प्राप्त गर्न सकेका छैनन् । यहाँ खसेको २ हजार ३ सय ३४ कुल मत खसेको थियो । जसमा एक हजार ४० पुरुष र एक हजार दुई सय ९४ महिलाले मतदान गरेका छन् । ५७ दशमलव ०५ प्रतिशत मत खसेको मुख्य निर्वाचन अधिकृतको कार्यालयले जनाएको छ । खसेको कुल मतमा २८ मत बदर भएको थियो । वडामा ४ हजार ९१ जना मतदाता रहेका छन् । मुसिकोट नगरपालिका १ को वडाध्यक्ष पदका लागि ५ जना विभिन्न दल र तीनजना स्वतन्त्र गरेर ८ जनाले उम्मेदवारी दिएका थिए । २०७९ मा सम्पन्न स्थानीय तहको निर्वाचनमा त्यस वडामा नेपाली कांग्रेसबाट वडाअध्यक्ष पदमा निर्वाचित मोहन घिमिरेको २०८० भदौ २ गते निधन भएको थियो ।
हेटौंडा१२ को वडाध्यक्षमा नेपाली काँग्रेसका तिवारी विजयी,"हेटौंडा : बागमती प्रदेशको राजधानी हेटौंडा स्थित वडा नम्बर १२ मा भएको स्थानीय तह उपनिर्वाचन२०८१ अन्तर्गतको निर्वाचनमा नेपाली काँग्रेसका अर्जुन तिवारी विजयी भएका छन् । उनी २०६३ मत प्राप्त गर्दै विजयी भएका हुन् । नेकपा माओवादी केन्द्रका रविकुमार प्रधानलाई ५०३ मतको फराकिलो मतान्तरले पराजित गर्दै उनी विजयी भएका हुन्। प्रधानले १५६० मत प्राप्त गरेका छन् । चुनावी प्रतिस्पर्धामा तेस्रो भएका नेकपा एमालेका राजेश नगरकोटीले १३९८ मात्रै मत ल्याए । यस्तै १२ राष्ट्रिय प्रजातन्त्र पार्टी (राप्रपा)का प्रेमबहादुर भ्लोनले १७८ मत, राष्ट्रिय स्वतन्त्र पार्टी (रास्वपा) का आशावीर बलले ८३ मत ल्याएका छन् । नेकपा (एकीकृत समाजवादी)का बलराम बलले ७३ मत पाएका छन् । ७८ मत बदर भएको छ। वडाध्यक्षमा निर्वचित तिवारी २०७४ र २०७९ को स्थानीय तह निर्वाचनमा पनि १२ नम्बर वडाको वडा अध्यक्ष पदका उम्मेदवार थिए । यसअघि उक्त वडाबाट नेकपा माओवादीबाट निर्वाचित वडाध्यक्ष ललित घलान जिल्ला समन्वय समितिका प्रमुखमा गएसँगै रिक्त रहेको स्थानमा निर्वाचन भएको हो ।"
बाजुराको स्वामीकार्तिक गाउँपालिका उपाध्यक्षमा एमालेकी सुलोचना बुढा विजयी,"बाजुरा : बाजुराको स्वामिकार्तिक खापर गाउँपालिका उपाध्यक्षमा एमाले उम्मेद्वार सुलोचना बुढा विजयी भएकी छन्। नेकपा एमालेकी उम्मेद्वारा बुढाले १ हजार ७ सय ४० मत ल्याएर विजयी भएकी छन् भने उनका प्रतिद्वन्द्वी नेपाली काँग्रेसकी उम्मेद्वारा पुल्तिसरा शाहीले १ हजार ४ सय ७४ मत ल्याएकी छन्। सुलोचना भण्डारी बुढा २ सय ६६ मतान्तरले विजयी भएकी हुन्। एकीकृत समाजवादीकी उम्मेद्वारा जवा शाहीले ५ सय ५३ मल ल्याएर तेस्रो स्थानमा छन्। २०७९ सालको स्थानीय तहको निर्वाचनमा १७३ मतले पराजित भएकी एमाले उम्मेदवार सुलोचना कुमारी भण्डारी बुढाले त्योभन्दा बढि मत पाउँदै उपनिर्वाचन जितेकी छन्। २०७९ को निर्वाचनमा एमाले काङ्ग्रेसकै प्रतिस्पर्धामा कांग्रेस उम्मेदवार मैनादेवी जैसी विजयी भएकी थिइन्। उनले १ हजार ८ सय १० ल्याएर विजयी हुँदा बुढाले १ हजार ६ सय ३७ पाएकी थिइन्। जोशीको निधन भएपछि भएको उपनिर्वाचनमा कांग्रेस उम्मेदवार पुलतीसरा शाहीलाई २ सय ६६ मतले पछि पार्दै सुलोचना निर्वाचित भएकी हुन्। बाजुराको स्वामीकार्तिक खापर गाउँपालिकामा उपाध्यक्षका लागि नेकपा एमाले, नेपाली काँग्रेस र नेकपा एकीकृत समाजवादी पार्टी चुनावी प्रतिस्पर्धामा थिए।"
दुल्लु नगरपालिका १३ को वडाध्यक्षमा एमालेका लालबहादुर शाही निर्वाचित,"दैलेख : स्थानीय तह उपनिर्वाचन अन्तर्गत दैलेखको दुल्लु नगरपालिका१३ को वडाध्यक्षमा नेकपा एमालेका लालबहादुर शाही निर्वाचित भएका छन् । उनले पाँच सय ७४ मत प्राप्त गरी उक्त पदमा निर्वाचित भएका मुख्य निर्वाचन अधिकृतको कार्यालयले जनाएको छ । नेपाली कांग्रेसका रेशमबहादुर शाहीलाई ३ मतले पराजित गर्दै उनी वडाध्यक्षमा विजयी भएका हुन् । एमालेका शाहीको निकटम् प्रतिद्वन्दी नेपाली काँग्रेसका रेशमबहादुर शाहीले पाँच सय ७१ मत प्राप्त गरेका छन् । त्यसैगरी नेकपा माओवादी केन्द्रका ढकेन्द्रबहादुर शाहीले दुई सय ७८, राष्ट्रिय स्वतन्त्र पाटी (रास्वपा) का रामबहादुर शाहीले ५३, राप्रपाका रेशमबहादुर मल्लले १३ र नेमकिपाका पूर्णप्रसाद उपाध्यायले चार मत प्राप्त गरेका मुख्य निर्वाचन अधिकृतको कार्यालयले जनाएको छ । आइतबार भएको मतदानमा खसेको कुल एक हजार पाँच सय २७ मत गणना हुँदा ३३ मत बदर भएका छ । यसअघि यो वडाको वडाध्यक्षमा नेकपा एमाले नै विजयी भएको थियो । २०७९ को स्थानीय तह निर्वाचनमा नेकपा एमालेका विर्खबहादुर शाही ८ सय २२ मतसहित वडाध्यक्षमा निर्वाचित भएका थिए । त्यसबेला नेकपा माओवादी केन्द्रका डम्मरबहादुर शाहीले ५ सय ५०, नेकपा एकीकृत समाजवादीका भीमप्रसाद शर्माले ३६ र नेपाल मजदुर किसान पाटीका मधुसुदन शर्माले ११ मत प्राप्त गरेका थिए ।"
रामगोपालपुर नगरपालिका२ मा एमालेको जीत,"महोत्तरी : रामगोपालपुर नगरपालिका२ को अध्यक्षमा नेकपा एमालेका उम्मेदवार सकिवुल खान विजयी भएका छन्। गएराति सम्पन्न उपनिर्वाचनको मतपरिमाणअनुसार खानले ९७ मत अन्तरले विजय हासिल गरेका हुन्। खानले उपनिर्वाचनमा ६३१ मत ल्याएका छन् भने उनका निकटम प्रतिद्वन्द्वी नेकपा माओबादी केन्द्रका आईतीकुमारी यादवले ५३४ मत ल्याइन्। कुल खसेको १५१४ मतमा नेपाली कांग्रेसका उम्मेदवार मो जनीफ खानले २८४, जसपाका मो नजामुद्दीन खानले ३८, राष्ट्रीय जनता पार्टीका राजेश कुमार यादवले ले५, राष्ट्रीय स्वतन्त्र पार्टीका खुरशेद खान ४, राप्रपाका मो मन्नान खानले २, स्वतन्त्र उम्मेदवार धीरेन्द्र प्रसाद यादवले १ र अर्का स्वतन्त्र उम्मेदवार अशोक कुमार यादवले १ मत ल्याएका मुख्य निर्वाचन अधिकृतको कार्यालय रामगोपालपुरले जनाएको छ। साविकका वडाअध्यक्ष मुकेशकुमार यादवको सवारी दुर्घटनामा परि मृत्यु भएपछि रिक्त रहेको उनको ठाँउमा उपनिर्वाचन भएको हो।"
कनकाई६ को वडाध्यक्षमा स्वतन्त्र उम्मेदवार ओली निर्वाचित,"झापा : झापाको कनकाई नगपालिका६ को वडाध्यक्षमा स्वतन्त्र उम्मेदवार लक्ष्मीप्रसाद ओली निर्वाचित भएका छन् । स्वतन्त्र उम्मेदवार ओलीले एमालेका तुलराम बस्नेतलाई १३७ मतान्तरले पराजित गर्दै वडाध्यक्षमा निर्वाचित भएका हुन् । ओलीले ४९३ मत ल्याएकोमा एमालेका बस्नेतले ३५६ र काँग्रेसका रामगोपाल ओलीले ३१७ मत प्राप्त गरेका छन् । त्यस्तै माओवादी केन्द्रका गणेशबहादुर थापाले २७७, राप्रपाका नारायणप्रसाद निरौलाले २६, मङ्गोल नेशनल अर्गनाइजेशनका पदम बहादुर तामाङले २०, जनमत पार्टीका शुकलाल राजवंशीले ९, नागरिक उन्मुक्ति पार्टीका जमुना राजवंशीले ६ र संघीय लोकतान्त्रिक राष्ट्रिय मञ्चका दल बहादुर श्रेष्ठले २ मत ल्याएको निर्वाचन कार्यालय झापाले जनाएको छ । स्थानीय तह उपनिर्वाचनअन्तर्गत झापाको कनकाई नगरपालिका६ मा कुल २ हजार ५८ मतदाता रहेकोमा एक हजार ५१३ मत खसेको थियो । जसमा ८२४ पुरुष र ६८९ महिलाले मतदान गरेका थिए । यसअघि एमालेबाट निर्वाचित वडाध्यक्ष विजयी दीर्घबहादुर थापाको ६६ वर्षको उमेरमा गत असारमा निधन भएपछि सो वडामा उपनिर्वाचन भएको हो । त्यसभन्दा अघि नेपाली काँग्रेसबाट लक्ष्मीप्रसाद ओली वडाध्यक्षमा निर्वाचित भएका थिए । अहिले ओली काँग्रेस छाडेर स्वतन्त्र उम्मेदवारी दिएर पुनः वडाध्यक्षमा निर्वाचित भएका हुन् ।"
सुनसरीको गढी गाउँपालिका६ मा कांग्रेस उम्मेदवार विजयी,धरान : सुनसरीको गढी गाउँपालिका६ मा नेपाली कांग्रेस उम्मेदवार तेतर साहु बिजयी भएका छन् । उनले ८ सय १६ मत प्राप्त गरि निर्वाचित भएका जिल्ला प्रहरी कार्यालय सुनसरीका डिएसपी रामप्रसाद तिमल्सिनाले जानकारी दिएका छन् । साहले माओवादी केन्द्रका उम्मेदवार कुशेश्वर खेरवारलाई २४ मतले पछि पार्दै वडाअध्यक्षमा विजयी बनेका हुन्। माओवादीका खेरवारले ७ सय ९४ मत प्राप्त गरेका छन् । २०७९ को निर्वाचनमा यस वडा जितेको एमाले उपनिर्वाचनमा तेस्रो स्थानमा झरेको छ । एमालेका उम्मेदवार शन्तु उरावले ७ सय ७० मत प्राप्त गरेका छन् । दोस्रो भएका खेरवार एमालेले वडाअध्यक्षको टिकट नदिएपछि एमाले परित्याग गरी माओवादी प्रवेश गरि वडाअध्यक्षको टिकट लिन सफल भएका थिए । यस वडामा २ हजार ६ सय ४४ मत खसेको थियो । जसमध्य ७५ मत बदर भएको निर्वाचन आयोगले जानकारी दिएको छ । गढी६ एमालेबाट प्रतिनिधि सभा सदस्य निर्वाचित भगवती चौधरीको सुनसरी क्षेत्र नम्बर३ मा पर्दछ ।
ठूला परियोजनामा ऋणको भारी,"जति ठूलो योजना, उत्ति नै निर्माण कार्यमा ढिलाइ ! तर यो हुनु सामान्य जस्तै बनिसकेको छ। तर, त्यसले दिएको आर्थिक क्षतिबारे भने कुनै मूल्यांकन छैन। नेपालको आर्थिक विकासका लागि महत्वपूर्ण मानिएका राष्ट्रिय गौरवका आयोजनाहरू ढिलासुस्ती, हेलचेक्र्याइँ र कुशासनको सिकार बन्नु समृद्ध नेपाल निर्माणको प्रमुख अवरोधक तत्व हो। यी आयोजना समयमै सम्पन्न नहुँदा लागत बढ्दै गएको मात्र छैन, राज्यलाई ऋणको भारसमेत ठूलो अंकमा बढ्दै गएको छ। सरकारले आर्थिक समृद्धिको यात्रालाई गति दिन भन्दै घोषणा गरेका अधिकांश आयोजनाहरूको प्रगति साँच्चै कमजोर छ, दयनीय छ। विभिन्न बहानामा सरकारमा पुगेकाहरू पुरानै योजना उद्घाटन र शिलान्यास गर्न तम्सिन्छन्। तर योजना दु्रत गतिमा अघि बढाउने मामिलामा अत्यन्तै कमजोर बनिदिन्छन्। पछिल्ला तथ्यांकले पुष्पलाल (मध्यपहाडी) लोकमार्ग, पूर्वपश्चिम रेलमार्ग र बूढीगण्डकी जलविद्युत् आयोजना जस्ता योजना प्रारम्भिक लागतको दुईदेखि दस गुणासम्म बढेको देखाएको छ। हुलाकी राजमार्गको लागत ४७ अर्बबाट एक खर्ब एक अर्ब पुग्नु र काठमाडौंतराई फास्ट ट्रयाकको लागत दुई खर्ब नाघ्नु नेपालको विकासको खस्कँदो व्यवस्थापनको गतिलो उदाहरण हो। ढिलासुस्तीका कारण आयोजनाहरूमा लागेको ऋणको ब्याज दिनप्रतिदिन बढ्दो छ। विशेषगरी विदेशी सहायतामा सञ्चालित आयोजना समयमै सम्पन्न नभएपछि ऋणको बोझले राष्ट्रिय अर्थतन्त्रलाई दबाब दिन थालेको छ। यस बारेमा प्रमुख राजनीतिक दलहरू गम्भीर हुनुपर्नेमा सत्ताकेन्द्रित राजनीतिमै रुमल्लिरहेका छन्। यस ढिलासुस्तीको प्रमुख कारण भनेकै राजनीतिक अराजकता, प्रशासनिक कमजोरी र परियोजना कार्यान्वयनमा प्राविधिक र वित्तीय तयारीको अभाव हो। आयोजना घोषणा हुँदा प्रारम्भिक अध्ययन, मुआब्जा वितरण र स्रोत व्यवस्थापन जस्ता महत्वपूर्ण चरणहरूको उचित तयारी नगरीकनै जस लिने होडमा ठूला लक्ष्य तोकिनु यस समस्याको मुख्य कारण हो। यस्ता समस्यालाई समाधान गर्न सरकारले स्पष्ट नीति र योजना बनाउन जरुरी छ। महंगी बढ्दै गर्दा बजेटको ठूलो हिस्सा परियोजना निर्माणमा लिएको ऋणको ब्याज तिर्नमै खर्चिनुपर्ने अवस्था आउनु देशको आर्थिक भविष्यका लागि चिन्ताजनक संकेत हो। राष्ट्रिय गौरवका आयोजनाहरूको संख्या सीमित गरी ठूला र रणनीतिक महत्वका आयोजनाहरूलाई मात्र समावेश गर्नुपर्छ। आयोजना कार्यान्वयनमा जिम्मेवारी बोध गराई समयसीमाभित्रै काम सम्पन्न गर्न नागरिक तहबाट पनि दबाब सिर्जना गर्नुपर्छ। प्राविधिक र वित्तीय तयारीमा सुधार ल्याई सुरुआतदेखि नै समय र लागतको यथार्थ अनुमान गर्नुपर्छ।"
प्रधानमन्त्री आज चीन जाने,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका क्रममा सोमबार चीन जाँदैछन्। गठबन्धनका दलबीच बीआरआई कार्यान्वयनमा मध्यमार्गी बाटो अपनाएर ओली चीन जान लागेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा कांग्रेसले प्रस्ताव गरेकै नाममा अन्ततः सहमत जुटेको हो। चिनियाँ राजदूतावासमा शनिबार बुझाइएको यससम्बन्धी डकुमेन्टमा नयाँ सम्झौताको नाम कांग्रेसले प्रस्ताव गरेअनुसार नै बीआरआई सहकार्य फ्रेमवर्क राखिएको छ। चीनलाई पठाइएको दस्तावेजमा सन् २०१७ मा भएको बीआरआईसम्बन्धी समझदारीको विषयको चर्चा गरिएको छ। त्यसअन्र्तगत विद्युत्, शिक्षा, पर्यटन स्वास्थ्य, पूर्वाधार निर्माणलगायत कयौं विषयमा सहकार्य गर्न सकिने उल्लेख छ। चीन भ्रमणको मिति तय भएसँगै बीआरआई मोडालिटीबारे छलफल गर्न प्रधानमन्त्रीका प्रमुख सल्लाहकार विष्णुप्रसाद रिमाल, आर्थिक तथा विकास सल्लाहकार युवराज खतिवडा, कांग्रेसका महामन्त्री गगन थापा र अधिवक्ता सेमन्त दाहाल सदस्य रहेको कार्यदल बनाइएको थियो। फ्रेमवर्कको प्रावधानलाई एमालेका अध्यक्षसमेत रहेका प्रधानमन्त्री ओली र कांग्रेसका सभापति शेरबहादुर देउवाले अनुमोदन गरेर मस्यौदा चीनको परराष्ट्र मन्त्रालयलाई पठाइसकेको छ। एमाले उपमहासचिव तथा पूर्वपरराष्ट्रमन्त्री प्रदीप ज्ञवालीले सामाजिक सञ्जाल एक्समा लेखेका छन् कांग्रेस र एमालेको सहमतिमा तयार पारिएको बीआरआई सहकार्य फ्रेमवर्क लाई नेपालचीनबीच विकास साझेदारी र बाह्य सम्बन्धमा एकीकृत धारणा निर्माण गर्ने महŒवपूर्ण प्रस्थानबिन्दु हुनेछ। सत्ता साझेदार प्रमुख दुई दलबीच सहमति कायम गरी परराष्ट्र मन्त्रालयले बीआरआई सहकार्य फ्रेमवर्क प्रस्ताव चीनलाई बुझाएको भोलिपल्ट पूर्वमन्त्री ज्ञवालीले यस्तो टिप्पणी गरेका हुन्। ज्ञवालीले भनेका छन्, फ्रेमवर्क अन बीआरआई कोअपरेसनमा सहमति निर्माण गर्न सफल हुनु भएकोमा सम्माननीय प्रधानमन्त्री र नेकां सभापति मा शेरबहादुर देउवालाई बधाई ! यो चीनसँग नेपालको विकास साझेदारी नयाँ उचाइमा उठाउने र बाह्य सम्बन्धमा सिंगै राष्ट्रको एकीकृत धारणा निर्माण गर्ने महŒवपूर्ण प्रस्थानबिन्दु हो। चिनियाँ परियोजना (बीआरआई) कार्यान्वयन सम्झौताका सम्बन्धमा नेपालले चीनलाई आफ्नो तर्फबाट अन्तिम प्रस्ताव बुझाएको थियो। यसअघि चीनले बीआरआई कार्यान्वयन योजना प्रस्ताव गरी त्यसमा हस्ताक्षरका लागि पहल गरिरहेको थियो। चिनियाँ प्रस्तावको जवाफमा नेपालले फरक नाम र व्यहोरा प्रस्ताव गरेको हो। यस प्रस्तावमा चिनियाँ धारणा सार्वजनिक भइसकेको छैन। चिनियाँ राजदूत छन सोङ चीन प्रस्थान गरेका छन् भने परराष्ट्रमन्त्री आरजु राणा चिनियाँ समकक्षी वाङ यीसँग भेटवार्ता गरी शनिबारै स्वदेश फर्किएकी छन्। सोमबारै प्रधानमन्त्रीसँगै मन्त्री राणा पनि भ्रमणमा जाँदै छन्। यस्तो छ प्रधानमन्त्रीको भ्रमण तालिका प्रधानमन्त्री ओली हिमालयन एयरलाइन्सको चार्टर विमानबाट चीन जाँदैछन्। मंसिर १७ देखि २० गतेसम्म हुने प्रधानमन्त्रीको भ्रमण टोलीमा सरकारी खर्चबाट ३९ जना र निजीबाट ४८ जना रहनेछन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेट वार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्त गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै, उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्रीको कार्यतालिका सोमबारबिहान ११ बजे काठमाडौंबाट उड्नेबेलुकी साढे ५ बजे बेइजिङ पुग्नेमंगलबारचीनका प्रधानमन्त्री ली छ्यानसँग औपचारिक भेटवार्ताचीनका राष्ट्रपति सी चिनफिङसँग औपचारिक भेटवार्ताचिनियाँ जनकंग्रेसका स्थायी समितिका अध्यक्ष झाओ लेजीसँग भेटवार्ता बुधबारपेकिङ विश्वविद्यालयमा सम्बोधन नेपालचीन बिजनेस फोरमको कार्यक्रमलाई सम्बोधन बेइजिङस्थित नेपाली दूतावासले आयोजना गर्ने कार्यक्रममा सहभागीबिहीबारस्वदेश फर्किने"
"कहिले होलान्, अपांगमैत्री सार्वजनिक यातायात ?","काठमाडौं : राजधानीका सडकमा मिनेटमिनेटमा सार्वजनिक यातायातका साधन भेटिन्छन्। तर, अपांगता भएका व्यक्तिले ती सवारीमा यात्रा गर्नु ठूलै युद्ध जित्नुपर्छ। किनभने, अपांगता भएका व्यक्ति देखेँ अधिकांश चालकले गाडी रोक्दैनन्। देखेको नदेखेझै व्यवहार गर्छन्। केही गरी गाडी रोके, चढ्नकै सास्ती। चढिहाले चालकसहचालकले राम्रो व्यवहार गर्दैनन्। सिटमा बस्न पाउनु त उनीहरूका लागि अर्को लडाइँ जिते जस्तै हुन्छ। अपांगता भएकै कारण उनीहरूले सडक, सवारी र गन्तव्यमा पुग्दासम्म पाइलापाइलामा दुव्र्यवहार खेप्नुपर्छ। कतिपयले त माग्न आएको जस्तो दुव्र्यवहार गर्छन्। उस्तै परे, लखेटन पनि पछि पर्दैनन्। अपांगमैत्री भौतिक पूर्वधार, सवारीसधानका बारे थुप्रै ऐन, कानुन छन्। तर, कार्यान्वयन नहुँदा अपांगता भएका व्यक्तिलाई सार्वजनिक यातायातका सवारीसधान प्रयोग गर्न निकै कठिन छ। उनीहरूको पढाइ, लेखाइ, उपचार, घुमघाम, जागिर लगायतका श्रीवृद्धिमा अवरोध भइरहेको छ। राष्ट्रिय जनगणना०७८ अनुसार मुलुकको जनसंख्या २ करोड ९१ लाख ६४ हजार ५ सय ७८ छ। यसमध्ये ६ लाख ४७ हजार ७ सय ४४ जना अपांगता भएका व्यक्ति छन्। अर्थात्, कुल जनसंख्याको २२ प्रतिशत अपांगता भएका व्यक्ति छन्। अपांगता भएका व्यक्तिको संख्या यति धेरै भए पनि सार्वजनिक यातायातदेखि भौतिक संरचना अपांगतामैत्री छैनन्। त्यसैकारण उनीहरूले जताततै दुव्र्यवहार र भेदभावको शिकार बन्नुपर्छ। गाडी चढ्नै हम्मेहम्मे अपांगता भएका व्यक्तिहरूलाई ट्राफिक प्रहरी गाडी चढाउने, बाटो काट्न सहयोग गर्छ। पहिला र अहिलेको अवस्थामा निकै परिवर्तन आइसकेको छ। गाडी कम र यात्री धेरै भएकाले पनि भने जस्तो सुविधा यात्रुहरूले पाउन सकेको छैन। बिकु नारायण काशिछ्वा, प्रहरी वरिष्ट नायव निरीक्षक, ट्राफिक प्रहरी परिसर ललितपुर झापाकी सुजता लिम्बु दृष्टिविहीन हुन्। काठमाडौं डाँची बस्छिन्। कलेज पढ्न चाबहिल आउजाउ गरिरहनुपर्छ। तर, सधैंको एउटै चिन्ता हुन्छ, बाटो काट्नैको सास्ती। बाटो काटी हाले कुन सवारी चढने भन्ने पिरलो। अर्कोतिर, इसारा गरे पनि अधिकांश सवारीले चढाउन मान्दैनन्। सवारी भेटिहाले चढ्नैको झन्झट। चढेपछि सिट पाउनेनपाउने अर्को चिन्ता। सवारीमा खचाखच यात्रु भए घरी यता, घरी उता ठोक्किदैको हैरानी। बसमाइक्रोबस कुरिरहेको बेला कुन गाडी आइरहेको छ थाहा पाइँदैन, उनले दुःखेसो पोखिन् बस हो कि, वा ट्रकटिपर के आइरहेका छन् भन्ने ठम्याउनै मुस्किल हुन्छ। दैनिक जीवनमा भोग्नुपरेका समस्याबारे उनी भन्छिन्, गाडीमा सार्वजनिक सवारीसधान छुट्ट्याउने निश्चित साउन्ड जडान गर्नुपर्छ। अपांगता भएका व्यक्तिहरूलाई बाटो काट्न सहज बनाउनुपर्छ। त्यसका लागि जेब्रा क्रसिङ भएको स्थानमा निश्चित साउन्डको जडान गर्नुपर्छ। बाटो कुर्दा गाडी रोक्दैन, चढ्दा सिट पाइँदैन सार्वजनिक सवारीसाधनमा अपांगता भएका व्यक्तिले हत्तपत्ति सिट नै पाउँदैनन्। उनीहरूलाई यात्रा गरेर गन्तव्यमा पुग्नै कठिन हुन्छ। बाटोमा गाडी कुरेर बस्दा होस् या गाडी चढ्दा होस्, अपांगता भएका व्यक्तिमाथि दुव्यर्वहारजन्य घटनाहरू भइरहेका हुन्छन्। यस्तै घटनाबाट पीडितमध्येकी हुन् कोपिला गुरुङ। कोपिला कीर्तिपुरमा बस्छिन्। कोपिलाले राम्रोसँग आँखा देख्दिनन्। उनलाई काम विशेषले सधै कीर्तिपुरबाट बागबजार आउजाउ गर्नुपरिरहन्छ। लोकसेवाको तयारी कक्षामा जानआउन सार्वजनिक गाडी प्रयोग गर्नुपर्छ। उनको सहारा नै सेतो छडी हो। उनी गाडी चढ्न एकाबिहानै कीर्तिपुरको नयाँ बजारको बस बिसौनी पुग्छिन्। त्यहाँ उनले अनेकौ किसिमका समस्या भोग्छिन्। कसैले गाडी रोक्दैनन् त कहिले गाडीमा सिट नै पाइँदैन, उनी भन्छिन्, यो बाटोमा बसभन्दा माइक्रोबस र हाइस धेरै कुद्छन। हामीले रोक्न हात दिन्छौं, चालकले देखेर वा नदेखेर गाडी रोक्दै रोक्दैनन्। गाडी नरोक्नु एउटा समस्या हो। कोपिलाले घरबाट बाहिर निस्किँदा अपांगता भएकै कारण बग्रेल्ती चुनौतीसँंग सामाना गर्नुपर्छ। ठूलो गाडी(बस) आउँछ। त्यहाँ यति धेरै मान्छे हुन्छन्की हामी चढ्नै सक्दैनौं। यदि चढिहाले पनि सिट नै पाइँदैन, कोपिलाले दुःखेसो पोखिन् तपाईँ अपांगता भएको व्यक्ति नै होइन, सिट माग्न बहाना बनाएको ? भन्दै हेला गर्छन्। शिरदेखि पाउसम्म हेर्छन्। अपांग सिटमा ज्येष्ठ नागरिक बसिसकेका हुन्छन्। अर्को ठाउँमा सिट माग्दा त्यहाँ अपांगता सिट छँदै छ नि भन्दै दुव्र्यवहार गर्ने गरेको बताउँदै उनी थप्छिन्, कोहीकोही बुझ्नु हुन्न। उल्टै झगडा गर्नुहुन्छ। हामीले आँखा नदेख्नुमा हाम्रो के दोष। हेला, दुव्र्यवहार कहिलेसम्म हामी जस्ता अपांगता भएका व्यक्तिले खेप्ने ? गाडी कुर्दा पनि ठग र मागेर खाने भन्दै धपाइन्छ अपांगता भएकै कारण यस्ता व्यक्तिमाथि सडक र बसमा दुव्र्यवहार हुँदै आएको छ। घटना कात्तिक दोस्रो साताको हो। कोपिला अपांगता भएकी दिदीबहिनीहरूलाई गाडी चढाउन कीर्तिपुरको नयाँ बजारमा बस कुरेर बसिरहेकी थिइन्। त्यहाँबाट लगनखेल जाने गाडी आइपुग्ने समय थियो। त्यहाँ रक्सीले लठ्ठ भएका एक व्यक्ति आइपुगे। ती व्यक्ति आफ्नो बाटो जान्छन् होला भनेर कोपिलाले केही बोलिनन्। तर, उनी अपांगता भएका व्यक्तिमाथि जाइलागे। मागेर खाने, ठगेर खाने भन्दै धपाउन थाले। अपांगता भएकाहरूले गुहार मागे। स्थानीयहरू आए। गाडी आयो। अपांगताका दिदीबहिनीहरूलाई चढाएर कोपिला कोठा फर्किइन्। तर, उनको मनमा एउटा प्रश्न बिझिरह्योदृष्टिविहीन भएकाहरूले कहिलेसम्म हेंला सहनुपर्ने ? उनी भन्छिन्, हाम्रो वरिपरि के भइरहेको छ, को आइरहेको छ ? थाहा हुँदैन। गाडी कुर्ने ठाउँमा असुरक्षित महसुस भइरहेको हुन्छ। बाटोमा उभिँदा पनि गाली खाइन्छ। गाडीमा चढ्दा पनि हेंला भोग्नुपर्छ। यस्ता समस्या धेरै नै छन्। लामोदूरीका यातायातमा त झनै समस्या जाजरकोटका भरत बीसी ललितपुरमा बस्छन्। शारीरिक कठिनाइका कारण उनलाई हिँड्डुल गर्न कठिन छ। सार्वजनिक यातायातमा यात्रा गरेर दैनिकी चलाउन कठिन बन्यो। अनि उनले किने चारपांग्रे स्कुटर। रहरले होइन् बाध्यताले। सानोमा गन्तव्यका लागि स्कुटर भरपर्दो साथी भयो। तर, टाढाको यात्रामा कठिनै छ। जाजरकोट पुग्न उनलाई सार्वजनिक यातायातमा चढ्नै पर्छ। काठमाडौं उपत्यकामा पनि आपांगता भएका व्यक्तिले सहज रूपमा सार्वजनिक गाडीमा यात्रा गर्न पाउँदैनन्, उनले पीडा पोखे लामोदूरीका बसमा त झनै समस्या छ। सार्वजनिक यातायातमा लामो यात्रा गर्दा खाना, खाजा खान ओर्लिनुपर्छ। दिशापिसाब गर्न झर्नुपर्छ। तर, चालक, सहचालकले ह्वीलचेयर छतमा राखिदिन्छन्। बसको डिकीमा कोचिदिनुहुन्छ। जहाँ झर्ने हो, त्यहाँ मात्रै ह्वीलचेयर झारिदिनुहुन्छ। तर, बाटोमा आवश्यक पर्दा उहाँहरूले ह्वीलचियर निकालदिनु हुन्न। हाम्रो पीडा उहाँहरूलाई के थाहा ? भरतले धेरैपटक यात्रा गर्दा यस्तो समस्या झेलेका छन्। त्यसैकारण, जोखिम मोलेरै तीनपटक स्कुटरबाटै सुर्खेतसम्म आउजाउ गरेको उनले बताए। काठमाडौंमा स्कुल र क्याम्पस पढ्न जाँदा सार्वजनिक यातायातामा भोगेका पीडा पनि कम दर्दनाक छैनन्। त्यतिबेला उनी कीर्तिपुर बस्थे। कीर्तिपुरबाट लगनखेल पढ्न जान्थेँ। अनि लगनखेलबाट जावलाखेलसम्म आउजाउ गर्दा दुइटा गाडी फेर्नुपथ्र्यो। ती दिन सम्झिँदै उनी भन्छन्, सुरुमा त गाडीमा चढाउनै नमान्ने। कुनैले चढाइहाले पनि सिटै दिन नखोज्ने। कीर्तिपुरबाट थोरै संख्यामा गाडी चल्थे। अनि उनले जुक्ति लगाए, परिपक्व खालका चालक हेरेर मात्रै गाडी चढ्ने। त्यस्ता चालकले भरतलाई सजिलैसँग गन्तव्यमा पुयाइदिन्थे। अपांगता भएका कारण आफैंलाई पनि हिनताबोध हुन्थ्यो, भरतले भने, त्यसैले सेवासुविधाबाट बञ्चित भएँ। गाडी नरोक्ने। बोलीवचन पनि तुच्छखालको प्रयोग हुन्छ। यसले हामीलाई नराम्रो लाग्छ। अपांगता भएका व्यक्तिलाई सभ्य बोली बोल्दा पनि उत्प्रेरणा जाग्छ। अपांगता भएका व्यक्तिलाई पनि लाइसेन्स दिनुपर्छ काठमाडौंकी ठकुमाया बोल्न सक्दिनन्। कुराकानी गर्न दोभाषेको सहारा लिनुपर्छ। उनको माइती धादिङ हो। उनी बेलाबखत माइती आउजाउ गरिरहन्छिन्। सार्वजनिक गाडीमा यात्रा गर्दा कष्ट भोग्नु परेको बताउँछिन्। उनको प्रायः सहचालकसँग विवाद पर्छ। दोभाषेमार्फत उनले भनिन्, सहचालकसँग अपांगता सिटमा बस्न पाउनुपर्छ भन्छु। तर, उनीहरूले तपार्इं अपांगता भएको व्यक्ति होइन, यहाँ बस्न मिल्दैन भनेर झर्को जवाफ दिन्छन्। कार्ड देखाउँदा पनि मान्दैनन्। जहिल्यै भनाभन हुन्छ। बहिराहरूलाई पनि सरकारले यातायात चलाउने लाइसेन्स दिनुपर्ने उनको माग छ। सवारीसाधनको लाइसेन्स हामीले पाउनुपयो, उनले आक्रोश पोखिन्, हामीले किन लाइसेन्स पाउँदैनौं ? म पनि त सवारीसाधन चलाउन सक्छु। बहिरालाई लाइसेन्स दिँदा दुर्घटनाको सम्भावना झन कम हुने उनको दाबी छ। कान सुन्ने व्यक्तिले सवारी चलाउँदा दायाँबायाँ हेर्छन्, बोल्छन्, उनले भनिन्, तर बहिराको ध्यान केवल गाडी चलाउनेमा मात्रै हुन्छ। ध्यान दिएर साधनहरू चलाउँछौं। त्यसैले हामीलाई लाइसेन्स दिनुपर्छ। सार्वजनिक यातायातमा यात्रा गर्ने अधिकार छैन त ? गोकर्णेश्वर नयाँपाटी बस्ने अनु राई स्पाइनलक्ड इन्जुरीको चपेटामा परिन्। एक दशक अघि उनी अपांग भइन्। त्यसपछि उनका दुःखका दिन सुरु भए। मलाई नसासम्बन्धी रोग लगेपछि पहिला जस्तो मेरो जीवन सजिलो रहेन, उनले भनिन्, ह्वीलचेयर सहारा भयो, हिँड्डुल गर्न। घरपरिवारको सहारामा बाँच्नुपयो। सार्वजनिक यातायातमा यात्रा गर्न अरूको सहयोग नै चाहिने भयो। केही दिन त उनी सार्वजनिक यातायातबाट गन्तव्यमा पुगिन्। त्यहाँ हुने दुःख र गर्ने हेलाले मन दुःख्यो। अनि उनले बाध्य भएर अपांगमैत्री चारपांग्रे स्कुटर किनिन्। उनी भन्छिन्, म जस्तो सबै अपांगता भएका व्यक्तिहरूसँग स्कुटर किन्ने र चढ्ने क्षमता छैन। कतिलाई शरीरले पनि सवारी चलाउन साथ दिँदैन। के उनीहरू सार्वजनिक सवारीसाधन प्रयोग गरेर सजिलै हिँड्डुल गर्न नपाउने त ? अपांगमैत्री छैनन् सवारीसाधन र भौतिक पूर्वाधार सडकका भौतिक पूर्वाधार, सार्वजनिक यातायात र त्यहाँ काम गर्ने कर्मचारीहरूको व्यवहारले अपांगता भएका व्यक्तिहरूलाई सेवा लिन समस्या हुने गरेको छ। राष्ट्रिय शारीरिक संघ ललितपुरका उपाध्यक्ष किरण शिल्पकारले सडक, बस स्टेसन, बस पार्कहरू अपांगमैत्री नरहेको बताए। सवारी साधनको संरचना, भौतिक पूर्वाधारको अवस्था त सगरमाथा जस्तो अग्लो भयो। जहाँ अपांगता भएका व्यक्तिलाई ह्वीलचेयर लिएर गाडी चढ्नै समस्या भयो, उनी भन्छन्, अपांग सिटको आरक्षण कुनै कुनै बसमा छ, कतै छैन। अपांगमैत्री संरचना हुनुपर्ने बारे थुप्रै कानुनले बोलेको छ। हामी कानुन, ऐन, नियामवलीमा धनी पनि छौं। तर, त्यसको कार्यान्वयनमा कमजोर छौं। उनका अनुसार भीडभाडको समयमा काठमाडौं उपत्यकासहित देशभरि सर्वसाधारणलाई गाडी चढ्न समस्या हुन्छ। अपांगता भएका व्यक्तिहरूलाई ह्वीलचेयर लिएर गाडी चढ्न कति कठिन हुन्छ भन्नु परेन। झन् बसका सिँढीहरू त हाम्रा लागि पहाडजस्तै छ, उनले भने, ह्वीलचेयर लिएर चढदै कठिन। अपांगता भएका व्यक्तिले गाडी रोक्न हात दिँदा पनि चालक, सहचालकले नरोक्ने गरेको उनको गुनासो छ। उनी भन्छन्, रोकिहाले पनि तपाईंले भनेको बाटोमा गाडी जाँदैन भन्छ। तर, गाडी त्यही बाटोको रुटमा गइरहेको हुन्छ। समय बढी लाग्ने र भाडा पनि आधा मात्रै दिन्छन् भनेर सकभर गाडीवालाहरूले अपांगता भएका व्यक्तिलाई गाडीमा नै चढाउँदैनन्। कतिपय गाडी चालक र सहचालकले बाटोमा गाडी कुरी रहेकाहरूलाई रोकेर चढाउँदा पनि ट्राफिक प्रहरीले जरिवाना काटिदिने गरेको राष्ट्रिय शारीरिक संघ ललितपुरका उपाध्यक्ष शिल्पकार बताउँछन्। व्यवसायी, चालकका आआफ्नै समस्या गाडी र सडकको भौतिक अवस्था सुधार नभएसम्म न त अपांगता भएका व्यक्तिको संख्यामा कमी आउँछ न त सडक दुर्घटना न्यूनीकरण हुन्छ। यसबारे सरकार गम्भीर बन्नुपर्छ। नवराज घिमिरे, उपाध्यक्ष, नेपाल यातायात स्वतन्त्र मजदुर संगठन। सार्वजनिक यातायात अपांगतामैत्री नरहेकाले अपांगता भएका व्यक्तिहरूलाई सेवा प्रदान गर्न कठिन भइरहेको यातायात व्यवसायी तथा तीनका संघसंगठन बताउँछन्। नेपाल यातायात स्वतन्त्र मजदुर संगठन ललितपुरका जिल्ला अध्यक्ष विनोद बुढाथोकी भन्छन्, अपांगता भएका व्यक्तिले गाडी कुरेको ठाउँमा सवारी रोक्दा ट्राफिक प्रहरीले जरिवाना गर्ने गर्छन्। त्यसैकारण कतिपय अवस्थामा उनीहरूलाई गाडीमा चढाउनै समस्या हुन्छ। नेपाल यातायात स्वतन्त्र मजदुर संगठन ललितपुरका सचिव तथा चालक स्वीग्रिप थिङले चालक सहचालकहरूमा जनचेतनाको कमीले गर्दा पनि अपांगता भएका व्यक्तिमाथि दुव्र्यवहार हुने गरेको सुनाए। मैले गाडी चलाउँदा अपांगता भएकाहरूलाई मिलाएर चढाउनुस् भनेर सहचालकलाई भन्छु। कतिपय गाडीमा ह्वीलचेयर राख्ने पनि ठाउँ हुँदैन, उनले भने, तर, हाम्रा साथीहरूले आफू पनि यस्तै अपांगता भएको व्यक्ति भए कस्तो होला जीवन ? भन्ने मानवीयभावले अपांगता भएका साथीहरूलाई सहयोग पनि गर्छन। सरोकारवाला निकायहरूले सार्वजनिक सवारीसाधनलाई अपांगमैत्री बनाउन भूमिका खेल्नुपर्ने उनको भनाइ छ। फरकफरक शारीरिक अपांगता हुन्छन्। तर, बाटोमा ती व्यक्तिहरूलाई चालकले चिन्न नसक्दा पनि गाडी कसरी रोक्ने ? समस्या हुने गरेको नेपाल यातायात राष्ट्रिय व्यवसायी महासंघ काठमाडौं जिल्ला कमिटी संयोजक गोपालचन्द्र गुरुङले सुनाए। उनले भने, ट्राफिक नियम पनि पालना गर्नै पयो, बस स्टपमा मात्रै गाडी रोक्ने नियम छ। सवारीसाधनलाई अपांगमैत्री बनाउन राज्यले सार्वजनिक यातायात सञ्चालन गर्ने गाडीधनीलाई अनुदान दिनुपर्ने बताउँछन् लगनेश्वर महादेव यातायात सेवा प्रालि ललितपुरका अध्यक्ष कविन्द्र थापामगर। सवारी दुर्घटनाले देशमा अपांगता भएका व्यक्तिहरूको संख्या बढ्दै गएको यातायात क्षेत्रमा काम गर्नेहरूको भनाइ छ। सडकको दुराअवस्थाले दुर्घटना बढ्दै गएको छ। त्यसले बर्सेनि अपांगता भएका व्यक्तिहरूको संख्या थपिँदै गएको नेपाल यातायात स्वतन्त्र मजदुर संगठनका केन्द्रीय उपाध्यक्ष नवराज घिमिरेले सुनाए। उनले भने, गाडी र सडकको भौतिक अवस्थ सुधार नभएसम्म न त अपांगा भएका व्यक्तिको संख्यामा कमी आउँछ न त सडक दुर्घटना न्यूनीकरण हुन्छ। यसबारे सरकार गम्भीर बन्नुपर्छ। पहिलेभन्दा अपांगता भएका व्यक्तिहरूले थोरै भएपनि सार्वजनिक यातायाता सुविधा, सहुलियत पाइरहेका प्रहरी बताउँछन् ट्राफिक प्रहरी परिसर ललितपुरका प्रहरी वरिष्ट नायव निरीक्षक बिकु नारायण काशिछ्वा। सवारी साधनको संरचना, भौतिक पूर्वाधारको अवस्था त सगरमाथा जस्तो अग्लो भयो। जहाँ अपांगता भएका व्यक्तिलाई ह्वीलचेयर लिएर गाडी चढ्नै समस्या भयो। अपांगमैत्री संरचना हुनुपर्नेबारे थुप्रै कानुनले बोलेको छ। तर, त्यसको कार्यान्वयनमा कमजोर छौं। किरण शिल्पकार, उपाध्यक्ष, राष्ट्रिय शारीरिक संघ ललितपुर सार्वजनिक यातायातमा हुने समस्या समाधान गर्न हामी सहजीकरण, कारबाही गर्दै आएको अनुभव सुनाउँछन्। उनी लामो समयदेखि काठमाडौं उपत्यकाका जिल्लाहरूमा ट्राफिक प्रहरीको जिम्मेवारीसहित काम गर्दै आएका छन्। उनी भन्छन्, अपांगता भएका व्यक्तिहरूलाई ट्राफिक प्रहरी गाडी चढाउने, बाटो काट्न सहयोग गर्छ। पहिला र अहिलेको अवस्थामा निकै परिवर्तन आइसकेको छ। गाडी कम र यात्री धेरै भएकाले पनि भने जस्तो सुविधा यात्रुहरूले पाउन नसकेको उनले बताए। उनले भने, चालक, सहचालकलाई यातायातका कानुन, गर्नुपर्ने व्यवस्था र प्रदान गरिने सुविधाबारे प्रशिक्षण दिदैं आएका छौं। बदमासी गर्ने चालक र सहचालकहरूलाई चेकजाँच गरेर कारबाही पनि गर्छौं । अपांगतासम्बन्धी ऐन, कार्यान्वयनमा झेल संविधानको धारा १८ समानताको हक (२) सामान्य कानूनको प्रयोगमा उत्पत्ति, धर्म, वर्ण, जात जाति, लिङ्ग,शारीरिक अवस्था, अपांगता, स्वास्थ्य स्थिति, वैवाहिक स्थिति, गर्भावस्था, आर्थिक अवस्था, भाषा या क्षेत्र, वैचारिक आस्था या यस्तै अन्य कुनै आधारमा भेदभाव गर्ने छैन। अपांगता भएका व्यक्तिहरूको अधिकारसम्बन्धी महासन्धि धारा ९ पहुँचयुक्तता १ अपांगता भएका व्यक्तिहरूलाई स्वनिर्भरता पूर्वक जीवनयापन गर्न तथा जीवनका हरेक पक्षमा पूर्णरूपमा सहभागी हुन सक्षम बनाउन पक्ष राष्ट्रहरूले अन्य व्यक्ति सरह समान आधारमा अपाङ्गता भएका व्यक्तिहरूलाई सहरी र ग्रामीण दुवै क्षेत्रहरूमा भौतिक वातावरण, यातायात, सूचना तथा सञ्चार प्रविधि र प्रणालीहरू लगायत सूचना र सञ्चार तथा सर्वसाधारणलाई खुला भएका वा प्रदान गरिका अन्य सुविधा तथा सेवाहरूमा पहुँच सुनिश्चित गर्न उपायहरू अवलम्बन गर्नेछन्। अपांगता भएका व्यक्तिको अधिकारसम्बन्धी नियमावली, २०७७ १२) सुहलियत र सुविधाः बसमाइक्रोबस कुरिरहेको बेला कुन गाडी आइरहेको छ थाहा पाइँदैन। गाडीमा सार्वजनिक सवारीसधान छुट्ट्याउने निश्चित साउन्ड जडान गर्नुपर्छ। जेब्रा क्रसिङ भएको स्थानमा पनि निश्चित साउन्डको व्यवस्था गरिनुपर्छ। सुजता लिम्बु, दृष्टिविहीन, झापा (१) सार्वजनिक यातायातले पूर्ण अशक्त, अति अशक्त र मध्यम अपांगता भएका व्यक्तिलाई परिचयपत्रका आधारमा बस, रेल, हवाईजहाज जस्ता सार्वजनिक साधनबाट यात्रा गर्दा लाग्ने भाडामा ५० प्रतिशत छुट उपलब्ध गराउनुपर्ने छ। (२) देहाय बमोजिमका सिट क्षमता भएका सार्वजनिक सवारी साधनले देहायबमोजिमका सीट अपांगता भएका व्यक्तिका लागि सुरक्षित राख्नुपर्ने छ ः क) दश वा सोभन्दा कम सिट क्षमता भएका सवारी साधनले एक सिटख) ११ देखि १५ सिट क्षमता भएका सवारी साधनले दुई सिट ग) १६ देखि ३० सिट क्षमता भएका सवारी साधनले तीन सिट घ) ३० भन्दा बढी सिट क्षमता भएका सवारी साधनले चार सिट ङ) रेल लगायतका ठूला सवारी साधनले कूल सिट संख्याको कम्तीमा पाँच प्रतिशत सीट अपांगता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका, २०६९ ८ बसपार्क पहुँचयुक्त बनाउने: नेपाल सरकार, स्थानीय निकाय, अन्य सम्बन्धित निकायले बस पार्क निर्माण गर्दा वा गराउँदा सार्वजनिक वस पार्कमा सर्वसाधारणका लागि राखिएका टिकट काउन्टर, सवारी प्रतिक्षा गर्ने ठाउँ, परिसरभित्रका शौचालय, वसमा यात्रु चढ्न प्रयोग हुने प्लेटफर्म ह्वीलचियर प्रयोगकर्ता, होचापुड्का, दृष्टिविहीन, वैशाखी प्रयोगकर्तालगायत सबै अपांगता भएका व्यक्तिका लागि पहुँचयुक्त बनाउनुपर्ने छ। ९ यात्रुहरू ओराल्ने र चढाउने स्थान पहुँचयुक्त बनाउने: नेपाल सरकार, स्थानीय निकाय, अन्य सम्बन्धित निकाय वा संस्थाले यात्रुहरू ओराल्ने र चढाउने स्थान निर्माण गर्दा वा गराउँदा अपांगता भएका व्यक्तिको पहुँचयुक्त बनाउन देहायको व्यवस्था गर्नु पर्नेछः (क) सडकमा सार्वजनिक सवारीले यात्रुहरू ओराल्न र चढाउन सवारी रोक्ने स्थान ह्वीलचियर प्रयोगकर्ता, होचापुड्का, दृष्टिविहीन, वैशाखी प्रयोगकर्ता लगायत सवै अपांगता भएका व्यक्तिका लागि पहुँचयुक्त र प्रयोगमैत्री बनाउनु पर्नेछ। (ख) खण्ड (क) को प्रयोजनको लागि सडकबाट उक्त स्थानको उचाइ, याम्पको व्यवस्था, ह्वीलचियरको लागि आवश्यक स्थान, सवारी प्रतिक्षा गर्न बस्ने ठाउँ आदिको निर्माणमा विशेष ध्यान दिइनेछ। १० सार्वजनिक यातायात पहुँचयुक्त बनाउनेसम्बन्धी ः (१) यातायात व्यावसायीले नयाँ सार्वजनिक वस खरिद गर्दा अपांगता भएका व्यक्तिको लागि पहुँचयुक्त बस खरिद गर्नु पर्नेछ। (२) उपदफा (१) बमोजिम अपांगा मैत्री सार्वजनिक यातायातको आयात वा खरिदमा आर्थिक ऐनमा उल्लेख भए बमोजिम राजश्व छुट सुविधा उपलब्ध गराइनेछ।(३) पुराना सार्वजनिक बसहरूलाई पहुँचयुक्त बनाउनको लागि नेपाल सरकारले आर्थिक ऐनमा उल्लेख भएबमोजिम कर छुटलगायत विभिन्न अनुदानको व्यवस्था गरी व्यावसायीलाई उत्प्रेरित गर्ने छ।"
एमाले कोशीको प्रमुख सचेतकमा विदुर लिङ्थेप नियुक्त,विराटनगर : नेकपा एमाले कोशी प्रदेशको प्रमुख सचेतकमा संखुवासभाबाट प्रदेशसभामा निर्वाचित प्रदेशसभा सदस्य विदुर लिङ्थेप नियुक्त भएका छन्। नेकपा एमालेका संसदीय दलका नेता तथा मुख्यमन्त्री हिक्मतकुमार कार्कीले आज उनलाई प्रमुख सचेतकमा नियुक्त गरेका हुन्। प्रमुख सचेतक रेवतीरमण भण्डारी आज आन्तरिक मामिला तथा कानुन मन्त्री बनेपछि लिङ्थेपले नियुक्ति पाएका छन्। प्रदेश सभामा निर्वाचित हुनुअघि लिङ्थेप संखुवासभाको मादि नगरपालिकाको मेयर थिए।
कर्णालीका खानेपानी योजनामा बजेटको अभाव हुँदैन : मन्त्री यादव,"वीरेन्द्रनगर : खानेपानीमन्त्री प्रदीप यादवले कर्णालीका कुनै पनि खानेपानी आयोजनाहरूमा बजेटको अभाव नहुने बताएका छन्। सुर्खेतमा ग्रामीण खानेपानी सेवा सहायता केन्द्रको उद्घाटन गर्दै उनले नागरिकहरूलाई सहज खानेपानीको सेवा विस्तार गर्न आफूले बजेटको व्यवस्थापन गर्न निर्देशन दिइसकेको बताएका हुन्। कर्णाली नेपालकै विकट प्रदेश हो। यहाँका नागरिकहरुलाई प्रयाप्त खानेपानीको सुविधाबाट बञ्चित छन्। म संघीयताका लागि लडेको सिपाई हुँ। कर्णाली र मधेस जस्तै भूगोलका लागि संघीयता आवश्यक हो। उनले भने, म व्यक्तिगत रुपमा पनि कर्णालीलाई माया गर्ने व्यक्ति हो। त्यसैले मेरो पहलमा कर्णालीमा प्रक्रियामा रहेका सबै खानेपानी आयोजनाहरूमा पर्याप्त बजेटको सुनिश्चितता गर्न सम्बन्धित ठाँउमा निर्देशन दिइसकेको छु। मन्त्रालयको सचिव र विभागका माहानिर्देशकलाई निर्देशन दिएको छु। उनले आम नेपालीहरूलाई स्वच्छ खानेपानीको सुविधा दिन र खानेपानी सेवाको दिगोपनका लागि मन्त्रालयले पहल थालेको बताए। स्वच्छ खानेपानी सेवा पाउने अधिकार सबै नागरिकहरूको भएकाले विकासमा पछाडि परेको समुदायलाई झन् पहिलो प्राथमिकता दिने उनले बताए।"
कीर्तिपुर नगरपालिकाको मेयरमा कांग्रेसका कृष्णमान डंगोल विजयी,काठमाडौं : कीर्तिपुर नगरपालिकाको मेयरमा कांग्रेसका कृष्णमान डंगोल विजयी भएका छन्। उनले ५ हजार ३ सय ३४ मत ल्याए विजयी भएका हुन्। उनका निकटतम् प्रतिस्पर्धी माओवादीका शिवशरण महर्जनले ४ हजार ५ सय ५५ मत ल्याएका छन्। उनी ७ सय ७९ मतान्तरले विजयी भएका हुन्। नेकपा एमालेका उम्मेदवार सुरेन्द्र मानन्धरले ४ हजार ३ सय ३७ मत ल्याए।
"दोलखाको गौरीशंकर गाउँपालिकामा एमालेले लियो अग्रता, पछि पर्यो माओवादी",काठमाडौं : दोलखाको गौरीशंकर गाउँपालिकामा एमालेले अग्रता लिएको छ। उपाध्यक्षका पदका लागि भएको उपनिर्वाचनमा माओवादीका उम्मेदवारलाई एमालेकी उमा लुङ्गेली मगर शेर्पाले अग्रता कायम गरेकी हुन्। निर्वाचन अधिकृतको कार्यालयका अनुसार एमालेकी उमाले १९७२ मत ल्याउँदा माओवादी केन्द्रकी निम लेकी शेर्पाले १९०६ मत ल्याएकी छन्। उनीहरुबीचको मतान्तर ६६ रहेको छ। यस अगाडि माओवादीले निरन्तर अग्रता लिएको थियो। यसैगरी नेपाली काँग्रेसकी पासदिकी तामाङले १२८१ मत ल्याएकी छन्। ५४९६ मत गणना हुँदा ५४१६ सदर र ८० मत बदर भएको छ। गौरीशंकरमा उपाध्यक्ष पदका लागि भएको निर्वाचनमा ७ राजनीतिक दलसहित १६ जना उम्मेदवार चुनावी मैदानमा रहेका थिए । २०७९ को निर्वाचनमा उपाध्यक्ष पदमा कांग्रेसबाट श्यामसुन्दर तामाङ निर्वाचित भएका थिए । गत वर्ष हृदय घातका कारण उनको मृत्यु भएपछि आइतबार उक्त पदमा निर्वाचन भएको हो ।
"कीर्तिपुर नगरपालिका माओवादी केन्द्र निरन्तर तेस्रो स्थानमा, कांग्रेसले बढायो मतान्तर","काठमाडौं : कीर्तिपुर नगरपालिका माओवादी केन्द्र निरन्तर तेस्रो स्थानमा रहेको छ। निर्वाचन आयोगका अनुसार हालसम्म मेयर पदका लागि भएको निर्वाचनमा नेपाली कांग्रेसका उम्मेदवार कृष्णमान डंगोलले निरन्तर अग्रता लिएका छन्। पछिल्लो मतपरिणाम अनुसार ४७६८ मत प्राप्त गरेका छन्। उनलाई नेपाल कम्युनिष्ट पार्टी (एमाले)का डा सुरेन्द्र मानन्धरले पछ्याइ रहेका छन्। मानन्धरले ३६६६ मत प्राप्त गरेका छन्। उनीहरुबीच ११०२ मतान्तर रहेको छ। यस्तै, नेकपा (माओवादी केन्द्र)का शिवशरण महर्जनले ३३२७ र स्वतन्त्र उम्मेदवार राजमान महर्जनले १७०५, कवि कुमार महर्जनले १२२१ र दिनेश कुमार अधिकारीले १०४३ मत ल्याएका छन्। प्रमुखका लागि भएको उपनिर्वाचनको मतगणना जारी छ ।"
राष्ट्रवादी शक्ति एकतावद्ध हुन कमल थापाको आह्वान,काठमाडौं : राप्रपा नेपालका अध्यक्ष कमल थापाले राष्ट्रवादी दल र शक्तिलाई एकतावद्ध हुन आह्वान गरेका छन्। सोमबार काठमाडौंमा आयोजित एक कार्यक्रममा बोल्दै थापाले जनताले अहिले विकल्प खोजिरहेको अवस्थामा राष्ट्रवादी शक्ति एकतावद्ध हुनुपर्ने भन्दै एकताका लागि आह्वान गरेका हुन्। उनले विगतका त्रुटि कमजोरीबाट पाठ सिकेर नयाँ ढंगले बलियो वैचारिक राष्ट्रवादी प्रजातान्त्रिक शक्ति निर्माण गर्नुपर्ने धारणा राखे। राष्ट्रवादी भन्ने दलहरूले आत्मसमिक्षा गर्नुपर्ने उनले बताए । उनले कांग्रेसएमालेविरुद्धमा जनता उत्रिएको देखिए पनि उनीहरूकै पक्षमा मत दिन जनता बाध्य भएकाले नयाँ शक्ति आवश्यक रहेको उल्लेख गरे। एकताको पूर्वसर्त आत्मियता भएकाले विगतमा भएका कमजोरीलाई दोहर्याउर एकता हुन नसक्ने उनको भनाइ छ । उनले विभिन्न प्रकरणमा भइरहेको अनुसन्धान लम्बाउने काम भएको र प्रहरीले पक्राउ गरेर मानसिक तनाव दिने काम भएको आरोप समेत लगाए।
मोरङको ग्रामथान: एमाले र कांग्रेसलाई उछिनेर माओवादीको इन्ट्री,"विराटनगर : थारू समुदायको बाहुल्यता रहेको मोरङको ग्रामथानको अध्यक्षमा २०७४ मा नेकपा (एमाले) र २०७९ सालमा नेपाली कांग्रेसका उम्मेदवार विजयी भए। २०७९ को स्थानीय तह निर्वाचनबाट अध्यक्षमा विजयी भएका जयप्रकाश गच्छदार थारूको निधन भयो। रिक्त रहेको अध्यक्ष पदका लागि आइतबार उपनिर्वाचन हुँदा दुवै दललाई उछिनेर नेकपा (माओवादी केन्द्र)ले बाजी मारेको छ। माओवादीका नमोनारायण माझी ६ हजार ९ सय ६९ मत पाएर गाउँपालिका अध्यक्ष निर्वाचित हुँदा प्रतिस्पर्धी नेपाली कांग्रेसका बलराम सरदार थारू ५ हजार ३ स ३३ मतमा सीमित हुन पुगे। उनीहरू बीचको मतान्तर १ हजार ६ सय ३६ छ। नेकपा (एमाले) तेस्रो भयो। एमाले उम्मेदवार तुलसीराम विश्वास ४ हजार १ सय ५९ मतमा खुम्चिए। २६ हजार ४४ मतदाता रहेको ग्रामथानमा १८ हजार ५ सय ५६ मत खसेको थियो। १८ हजार २ सय ७ मत सदर भएको छ। यसअघि मुख्य निर्वाचन अधिकृतको कार्यालयले १८ हजार ५ सय ७७ मत खसेको जानकारी दिएको थियो। तर, मतपेटिकाभित्र २१ मत कम रहेको पाइएको कार्यालयका सहायक निर्वाचन अधिकृत रामराज पौडेलले बताए। मुचुल्का उठाउँदा मत संख्यामा केही तलमाथि भएछ, उनले भने। माझीले २०७९ सालमा कांग्रेसबाट ग्रामथानमा अध्यक्षको उम्मेदवार बन्ने चाहना राखेका थिए। तर, पार्टीले नपत्याएसँगै ग्रामथान१ बाट वडाध्यक्षको उम्मेदवार बन्न खोजे। वडाध्यक्षमा पनि पार्टीले टिकट दिएन। त्यसपछि स्वतन्त्र उम्मेदवार बनेर चुनावमा होमिएका उनले जित्न सकेनन्। कांग्रेसका सुरेशकुमार माझी वडाध्यक्ष निर्वाचित हुँदा उनी तेस्रो भए। नमोनारायण माझी २०७४ सालको स्थानीय तह निर्वाचनमा भने तत्कालीन मधेसी जनअधिकार फोरम (लोकतान्त्रिक)बाट सोही वडाको वडाध्यक्ष निर्वाचित भएका थिए। तर, फोरम लोकतान्त्रिक र कांग्रेसबीच पार्टी एकीकरण भएसँगै कांग्रेसमा गएका उनले त्यसपछि पार्टीबाट अवसर पाएनन्। यद्यपि, २०५४ सालको स्थानीय निकाय निर्वाचनमा उनी कांग्रेसबाटै तत्कालीन लखन्तरी गाविस (गाउँ विकास समिति)को अध्यक्ष निर्वाचित भएका थिए। लखन्तरी हाल ग्रामथान१ मा पर्छ। २०५९ सालमा गाविस अध्यक्षको कार्यकाल सकिएसँगै उनी विदेशिए। गाउँमा माओवादीले दिएको पीडा सहन नसकेर नेपाल छाडेका उनले १४ वर्ष विदेशमै बिताए। ७ वर्ष मलेसिया र ७ वर्ष दुबई बसेर फर्किएपछि उनले वडाध्यक्षमा चुनाव लडेर जितेका थिए। कांग्रेसले वडाध्यक्षको समेत टिकट नदिएछि २०७९ सालमा स्वतन्त्र बनेका उनी पार्टीमा फर्किएनन्। गत भदौ २९ गते नेकपा (माओवादी केन्द्रमा) प्रवेश गरे। नेताचोकमा आयोजित सभामा पूर्वप्रधानमन्त्री एवं पार्टी अध्यक्ष पुष्पकमल दाहाल प्रचण्डले अन्य पार्टीका कार्यकर्तासँगै माझीलाई पनि पार्टीमा स्वागत गरेका हुन्। माओवादीले गाउँपालिका अध्यक्षको उम्मेदवार बनाउने सर्तमा उनलाई भित्राएको थियो। माओवादी नेता एवं संघीय सांसद अमनलाल मोदीले पार्टी प्रवेश गराउनेदेखि टिकट दिलाउनेसम्मको भूमिका खेलेका थिए। कांग्रेस छाडेर माओवादीमा प्रवेश गरेका माझी कांग्रेसलाई नै पछि पार्दै गाउँपालिका अध्यक्षमा निर्वाचित भएका हुन्। ग्रामथानको अध्यक्ष निर्वाचित माझी जनसरोकारका मुद्दामा आवाज उठाइरहने आँटिला उम्मेदवार भनेर चिनिन्थे। नागरिक सरोकारको विषयलाई उठाउँदा आफूविरुद्ध मुद्दा चलेको बताउने गर्थे। ग्रामथान१ को रामजानकी मन्दिरका लागि बजेट माग गर्दै २०८० चैत ११ गते गाउँपालिकाको कार्यालयमा उनकै नेतृत्वमा प्रदर्शन भएको थियो। त्यतिबेला गाउँपालिकामा तोडफोडको प्रयाससमेत भयो। कार्यपालिका बैठक चलिरहेको बेला हुलहुज्जत गरेको भन्दै गाउँपालिकाको तर्फबाट जाहेरी परेपछि प्रहरीले उनीसहित ९ जनालाई पक्राउ गरेर अभद्र व्यवहारको मुद्दा चलायो। जिल्ला प्रशासन कार्यालय मोरङले २०८१ भदौ १७ गते सबै प्रतिवादीलाई जरिबाना हुने फैसला सुनायो। पालिकाको नेतृत्वले काम नगरेको भनेर विरोध गर्दा र गाउँको मन्दिर बनाउन बजेट माग्दा आफूविरुद्ध मुद्दा चलेको माझी बताउँछन्। मुद्दा चलेपछि आफ्नो हाइट बढेको बताउने माझी अहिले जनमत प्राप्त गरेर सिँगो गाउँपालिका हाँक्ने ठाउँमा पुगेका छन्। पालिकाको नेतृत्वले काम नगरेको भनेर बारम्बार आवाज उठाउने र दबाब दिइरहने उनी अब आफैं त्यस्ता आवाजको सुनुवाइ गर्नुपर्ने तहमा पुगेका हुन्। माझीले २०४५ सालदेखि नेपाल विद्यार्थी संघबाट राजनीति सुरु गरेका थिए। उपनिर्वाचनमा ग्रामथानको अध्यक्षका उम्मेदवार भइरहँदा उनको भन्दा माओवादी नेता मोदीको चर्चा धेरै थियो। मोदी भर्सेस कांग्रेसएमाले भनेर चर्चा हुन्थ्यो। वास्तवमै ठूलै शक्ति खर्च गरेका कांग्रेस र एमालेलाई पछि पार्दै मोदीको रोजाइमा परेका माझीले उपचुनावमा बाजी मारे। माझीको जित हुनुमा मोदीको मिहिनेत र क्रेजनै प्रमुख कारण रहेको बताइन्छ। माझीको विजयसँगै मोदीको राजनीतिक उचाइ र चर्चा झन् चुलिएको छ। चुनावी अभियानका क्रममा फरक पार्टीबाट जितेका कारण आफूले केन्द्रबाट ल्याएको बजेट पालिकाले खर्च नगरी फिर्ता पठाउने गरेको गुनासो मोदीले गर्ने गरेका थिए। एउटै पार्टीको मान्छे भए बजेट ल्याउन र विकास निर्माणमा खर्च गर्न सजिलो हुने कुरा उठाउने गर्थे। मोदीकै आग्रहलाई स्वीकार गर्दै मतदाताले पनि उनकै पार्टीका उम्मेदवारलाई रोजेका छन्। ग्रामथानमा कांग्रेसले दाबी गर्दै आएको गढ भत्काएका माझी सबैसँग समन्वय गरेर विकास निर्माणको काम अघि बढाउने बताउँछन्। हिजो म पार्टीको नेता थिएँ। आज जनताको भएँ। जनप्रतिनिधि हुँ, उनले भने, एमाले, कांग्रेस मतलब छैन। सबै मेरा लागि बराबर हुन्। समन्वय गरेर अघि बढ्छु। पालिकाका अन्य उम्मेदवारसँग राम्रा एजेन्डामा समन्वय गरेर अघि बढ्ने प्रतिबद्धता जनाएका माझीले कसैलाई भेदभाव नगरी सबैलाई समान व्यवहार गर्ने बताए। माओवादीको एक्लो प्रयासले मात्रै सम्भव नहुने बताउँदै उनले पालिकाको विकासका लागि सबैसँग समन्वय आवश्यक रहेको उल्लेख गरे। ग्रामथानमा माओवादी सांगठनिक हिसाबले कमजोर रहेको भन्दै माझीले आफ्नो व्यक्तिगत प्रभावसँगै माओवादी पार्टी र मोदीलगायतका नेता एवं आमजनताको सहयोगमा चुनाव जितेको उल्लेख गरे। एमाले र कांग्रेसपछि माओवादीको पालो ग्रामथानको अध्यक्षमा यसअघि एमाले र कांग्रेसले ११ पटक जितिसकेका छन्। २०७४ सालमा एमाले र २०७९ सालमा कांग्रेसका उम्मेदवार निर्वाचित भएका थिए। २०७९ मा कांग्रेसबाट निर्वाचित जयप्रकाश गच्छदार थारुको गत असार ३ गते निधन भएको थियो। गच्छदार ७ हजार ६ सय ५ मतसहित अध्यक्ष निर्वाचित हुँदा प्रतिस्पर्धी एमालेका शिवनारायण माझी थारुले ६ हजार ९३ मत ल्याए। तेस्रो भएको माओवादीका विजयकुमार सरदार २ हजार ७ स २७ मतमै सीमित हुन पुगे। पालिकाको ७ वटा वडामध्ये एमालेले ४, कांग्रेसले २ र माओवादी केन्द्रले १ वडाध्यक्ष जितेका थिए। सबैभन्दा बढी वडा जितेर पनि २०७९ मा पालिका अध्यक्ष गुमाएको एमाले अहिले तेस्रो स्थानमा पुगेको छ। २०७४ मा भने एमालेका शिवनारायण माझी थारु ४ हजार ७ सय २० मतसहित विजयी हुँदा प्रतिस्पर्धी तत्कालीन फोरम लोकतान्त्रिकका जयप्रकाश गच्छदार थारु ४ हजार ६ सय ६१ मतमा रोकिएका थिए। तेस्रो भएको कांग्रेसका कृष्णकुमार सरदार थारुले ३ हजार १ सय ४३ मत ल्याउँदा चौथो स्थानमा रहेको माओवादीका रमेशकुमार भगत १ हजार ६ सय २ मतबाट अघि बढ्न सकेनन्। माओवादी २०७९ सालमा तेस्रो र २०७४ मा चौथो स्थानमा थियो। तर, माओवादीको इन्ट्री भएको छ। एमाले र कांग्रेसपछि उपनिर्वाचनमार्फत ग्रामथानको नेतृत्वमा माओवादी पुगेको हो। ग्रामथान माओवादीको जनाधार कमजोर भएको पालिका भनेर चिनिन्थ्यो। तर, अहिले अध्यक्षमा बाजी मारेको छ। १३ उम्मेदवारको जमानत जफत स्थानीय तह निर्वाचन ऐेन २०७९ को दफा ६३ मा कूल सदर मतको १० प्रतिशत नकटाए उम्मेदवारको जमानत जफत हुने व्यवस्था छ। उपनिर्वाचनमा ग्रामथानको अध्यक्षका लागि विभिन्न दलका १५ र १ स्वतन्त्रसहित १६ जना उम्मेदवार प्रतिस्पर्धामा थिए। तर, ३ ठूला दल कांग्रेस, एमाले र माओवादीबाहेकका अन्य १३ जना उम्मेदवारले सदर मतको १० प्रतिशत कटाउन सकेनन्। सदर भएको १८ हजार २ सय ७ मतको १० प्रतिशत १ हजार ८ सय २१ हुन्छ। चुनावी प्रतिस्पर्धामा रहेकामध्ये १० प्रतिशत मत प्राप्त गर्न नसकेका १३ जनाको जमानत जफत भएको छ। मुख्य निर्वाचन अधिकृतको कार्यालयका अनुसार जमानत जफत हुनेमा राष्ट्रिय प्रजातन्त्र पार्टी (राप्रपा)का दिनेशकुमार थन्दार (दिवेश) (५ सय ५५), रास्वपाका नवीनकुमार विश्वास (३ सय ७५), समावेशी समाजवादी पार्टी नेपालबाट बोधनारायण माझी (२ सय ३३), नेकपा (एकीकृत समाजवादी) पार्टीका दिलबहादुर विश्वकर्मा (१ सय ४४), स्वतन्त्र उम्मेदवार नमनारायण चौधरीले (१ सय ३०), नागरिक उन्मुक्ति पार्टीका बुद्धिचन विश्वास ( ८९) र उपेन्द्र यादव नेतृत्वको जसपा नेपालका सुरेशकुमार राजवंशी (४७) छन्। त्यस्तै, मंगोल नेशनल अर्गनाइजेसनका भरत राई (४५), जनमत पार्टीका विनोदकुमार माझी (४२), कमल थापा नेतृत्वको राप्रपा नेपालका राजु मुसहर (२७), नेपाल मजदुर किसान पार्टी (नेमकिपा)का पर्शुराम विश्वास थारु (२६), अशोक राई नेतृत्वको जनता समाजवादी पार्टी (जसपा)का धर्मेन्द्रकुमार चौधरी (१८) र बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी (१५)को जमानत जफत भएको छ।"
कोशीको कानुनमन्त्रीमा भण्डारी नियुक्त,"विराटनगर : कोशी प्रदेशको आन्तरिक मामिला तथा कानुनमन्त्रीमा रेवतीरमण भण्डारी सोमबार नियुक्त भएका छन्। उनी नेकपा (एमाले) कोशी प्रदेश संसदीय दलका प्रमुख सचेतक हुन्। मुख्यमन्त्री हिक्मतकुमार कार्कीले संविधानसभा सदस्य एवं एमालेका प्रदेशसभा सदस्य भण्डारीलाई मन्त्री नियुक्त गरे। उनले सोमबार साँझ नै प्रदेश प्रमुख पर्शुराम खापुङबाट पद तथा गोपनीयताको शपथ लिएका छन्। भण्डारी सुनसरीको निर्वाचन क्षेत्र नम्बर २ को कबाट प्रदेशसभा सदस्य निर्वाचित भएका हुन्। विवादास्पद जापान भ्रमणका कारण तत्कालीन आन्तरिक मामिला तथा कानुनमन्त्री लिलाबल्लभ अधिकारीले कात्तिक २१ गते राजीनामा दिएका थिए। त्यसयता आन्तरिक मामिला तथा कानुन मन्त्रालय खाली थियो। अधिकारीमाथि मानव तस्करीको आरोप लागेपछि प्रहरीले पक्राउ गरेर अनुसन्धान गरेको थियो। तर, मानव तस्करीमा संलग्न भएको प्रमाण फेला नपरेको भन्दै जिल्ला सरकारी वकिलको कार्यालय काठमाडौंले उनीविरुद्ध मुद्दा नचल्ने निर्णय गर्यो। नवनियुक्त मन्त्री भण्डारीले कोशी प्रदेशमा बन्न बाँकी ऐन निर्माण गर्ने र ऐन कार्यान्वयन गर्ने आवश्यक नियमावली निर्माण गर्ने बताएका छन्। उनले नयाँ कानुन बनाउनुपर्ने भए प्रदेशसभामार्फत पहल लिने प्रतिबद्धता पनि जनाए। कोशी प्रदेशको यातायात मन्त्रालय पनि आन्तरिक मामिला तथा कानुनमन्त्रीले नै सम्हाल्दै आएका छन्। भण्डारीले यातायात क्षेत्रलाई पारदर्शी बनाउन पहल गर्ने बताए। कोशीमा भौतिक पूर्वाधारमन्त्री भूपेन्द्र राईले स्वास्थ्य मन्त्रालयको पनि जिम्मेवारी सम्हालिरहेका छन्। नेपाली कांग्रेसको डाक्टर शेखर कोइराला पक्षले मन्त्रीले नाम नदिएका कारण कांग्रेस नेता राईले दोहोरो जिम्मेवारी सम्हालिरहेका हुन्। कोइराला पक्षले मन्त्रीको नाम कहिले दिन्छभन्ने टुंगो छैन। स्वास्थ्यमन्त्रीको नाम प्राप्त नभएका कारण सोमबार भण्डारीले मात्रै शपथ लिए।"
"उपनिर्वाचन : ३७ स्थानको मतपरिणाम सार्वजनिक, कोकहाँ विजयी ?","काठमाडौं : आइतबार भएको स्थानीय तहको उपनिर्वाचनमा हालसम्म ३७ स्थानको मतगणनाको नतिजा सार्वजनिक भएको छ। निर्वाचन आयोगले हाल काठमाडौंको कीर्तिपुर नगरपालिकाका प्रमुख, हुम्लाको सर्केगाड गाउँपालिका उपाध्यक्ष, दोलखाको गौरीशंकर गाउँपालिकाका उपाध्यक्ष र उदयपुरको बेलका नगरपालिका९ को वडाध्यक्षको मतगणना जारी रहेको जनाएको छ। पछिल्लो मतगणनाअनुसार कहाँ को निर्वाचित ? वडा अध्यक्षमा कोको निर्वाचित ?"
उदयपुरको नगरपालिका ९ मा मतगणना सुरु,उदयपुर : उदयपुरको बेलका नगरपालिका वडा नं ९ मा रोकिएको मतगणना पुनः सुरु भएको छ । बदर मतको विषयलाई लिएर रोकिएको मतगणना निर्वाचन आयोगको आदेशपछि सुरु गरिएको हो । निर्वाचन अधिकृत मनोज प्रसाद गुप्ताका अनुसार बदर मतलाई पुनः गणना गर्ने गरी आदेश आएपछि साँझदेखि मतगणना सुरु भएको हो । ५ सय मतगणना गर्दा २२० मत बदर भएपछि दलहरुबीटच विवाद उत्पन्न हुँदा मत गणना रोकिएको थियो । निर्वाचन आयोगले कानुन अनुसार अगाडि बढ्न निर्देशन दिएपछि पुनः गणना शुरु गरिएको छ । स्थानीय तह निर्वाचन नियमावली २०७३ र स्थानीय तह उपनिर्वाचन निर्देशिका २०८१ समेतमा भएको मतगणना सम्बन्धी कानुनी व्यवस्था अनुसार त्यस्तो मतपत्रलाई दोहोर्याई मतगणना गर्न सक्ने अधिकार निर्वाचन अधिकृतलाई तोकिएको हुन्छ । निर्वाचन आयोग सोही आधारमा मतगणना गर्न निर्देशन दिइएको आयोगकी प्रवक्ता निता पोखरेलले जानकारी दिइन् ।
उदयपुरको बेलका ९ मा अझै मतगणना सुरु भएन,"उदयपुर : बदर मत गणनाका विषयमा विवाद हुँदा स्थगित भएको बेलका नगरपालिका वडा नम्बर ९ को मतगणना १५ घण्टा बित्दासम्म सुचारु हुन सकेको छैन। बिहान बसेको सर्वदलीय बैठक बिना निष्कर्ष टुंगिएपछि गणना कार्य अनिश्चित बनेको हो। औपचारिक र अनौपचारिक रूपमा सहमतिको प्रयास गरिए पनि सहमति जुट्न नसकेपछि थप निर्णयका लागि निर्वाचन आयोगलाई पत्र पठाइएको निर्वाचन अधिकृत मनोजप्रसाद गुप्ताले जानकारी दिए। उनले भने, गणनाका क्रममा देखिएका विषयवस्तु र दलहरूले उठाएका सवाललाई आयोगमा लेखि पठाएको छु, उताबाट अहिलेसम्म केही निर्णय आएको छैन। सर्वदलीय सहमति नभएपछि माथिल्लो निर्णयको प्रतीक्षा गर्नुको विकल्प नभएको उनले बताए। गुप्ताले माथिबाट जे आदेश आउँछ त्यहीँ गर्ने बताए। वडानं ९ को वडाध्यक्ष पदमा आइतबार भएको निर्वाचनको मतगणना गर्दै गर्दा सोमबार राति १ बजेबाट बदर मतका विषयमा दलहरू बीच विवाद हुँदा गणना रोकिएको छ। अत्यधिक मत बदर देखिएपछि दलहरू विवाद हुँदा मतगणना रोकिएको हो। गुप्ताका अनुसार ५०० मतगणना सकिएपछि सदर र बदर मतको विषयमा दलहरूले असन्तुष्टि पोखेर रोकेका हुन्। ५०० मत गणना हुँदा २२० मत बदर भएको छ। प्राप्त मतपरिणाम अनुसार नेकपा एमालेको ८५, नेकपा माओवादी केन्द्रको ८० र नेपाली कांग्रेसको ६२ मत रहेको छ। सर्वदलीय बैठकमा चिन्ह भन्दा अन्य ठाउँमा संकेत देखिए बदर गर्ने सहमति भएको थियो। सोही मुताबिक गणना प्रक्रिया अघि बढेको गुप्ताले बताए। माओवादी केन्द्रले भने पुनः मतगणना गर्नु पर्ने माग राखेको छ। तीन हजार १६७ मतदाता रहेको बेलकामा एक हजार ८८५ मत खसेको थियो। बेलका नगरपालिका वडा नम्बर ९ मा ७ जना प्रतिस्पर्धामा छन्। बेलकामा एमालेका मोहन खड्का, कांग्रेसका नवराज बस्नेत, माओवादी केन्द्रका भरत घिमिरेले प्रतिस्पर्धामा छन्। त्यसैगरी राष्ट्रिय स्वतन्त्र पार्टीका तेजमान विक, राप्रपाका टिकाप्रसाद फुयाँल, जनता समाजवादी पार्टीका राजकुमार राई र मंगोल नेशनल अर्गनाईजेसन पार्टीका सुरे तामाङको उम्मेदवारी रहेको छ। गत ०७९ वैशाख २० गते सम्पन्न स्थानीय तह निर्वाचनमा यो वडामा कांग्रेसका पदम खड्का वडाध्यक्षमा निर्वाचित भएका थिए। उनको मोटरसाइकल दुर्घटनामा परेर निधन भएपछि उपनिर्वाचन भएको हो।"
पुथाउत्तरगंगाको उपाध्यक्षमा माओवादी केन्द्रकी नरपूरा बुढा विजयी,रुकुम पूर्व : रुकुम पूर्वको पुथाउत्तरगंगा गाउँपालिकामा नेकपा माओवादी केन्द्र विजयी भएको छ । उपप्रमुखका लागि आइतबार भएको उपनिर्वाचन माओवादीकी नरपूरा बुढा पुनले ३ हजार ६ सय २७ मत ल्याएर विजयी भएकी हुन्। उनकी प्रतिस्पर्धी नेपाली कांग्रेसकी केशकुमारी तुलाचनले २ हजार १ सय २८ मत मात्र प्राप्त गरिन्। माओवादीकी बुढाले १ हजार ४ सय ९९ मतान्तरले विजयी भएकी हुन्। पुथाउत्तरगंगामा कुल ११ हजार १ सय ८० जना मतदाता रहेकामा ५ हजार ९ सय २१ मत मात्र खसेको थियो । सत्तारुढ काँग्रेसएमालले गठबन्धन गर्दा माओवादीलाई नेकपा एकीकृत समाजवादीले समर्थन गरेको थियो । यहाँ २०७९ मा भएको निर्वाचनमा माओवादी नै विजयी भएको थियो । उपाध्यक्ष भूपेन्द्रा बुढाको गत भदौ २८ गते बागलुङमा भएको गाडी दुर्घटनामा मृत्यु भएको थियो । उनीसँगै पुथाउत्तरगंगा गाउँपालिका वडा नम्बर २ का अध्यक्ष जसबहादुर श्रीपालीको पनि मृत्यु भएको थियो । उक्त वडामा यसअघि नै माओवादी केन्द्रका जगत घर्ती निर्विरोध निर्वाचित भइसकेकी छन्।
"कीर्तिपुरमा कांग्रेसको अग्रता कायमै, ६५९ मतले पछाडि एमाले","काठमाडौं : कीर्तिपुर नगरपालिकाको प्रमुखका लागि भएको उपनिर्वाचनको मतगणना जारी छ । निर्वाचन आयोगका अनुसार हालसम्म प्रमुख पदका लागि नेपाली कांग्रेसका उम्मेदवार कृष्णमान डंगोलले ३३८५ मत प्राप्त गरेका छन्। उनलाई नेपाल कम्युनिष्ट पार्टी (एमाले)का सुरेन्द्र मानन्धरले पछ्याइ रहेका छन् । उनले २७२६ मत प्राप्त गरेका छन्। उनीहरुबीच ६५९ मतान्तर रहेको छ। यस्तै, नेकपा (माओवादी केन्द्र)का शिवशरण महर्जनले २३१७ र स्वतन्त्र उम्मेदवार राजमान महर्जनले १२०७ मत प्राप्त गरेका छन् ।"
"क्रेडिट रेटिङको नतिजाले लगानी वृद्धि हुने विश्वास छ, सरकार आर्थिक विकासमा केन्द्रित छ : अर्थमन्त्री पौडेल","सरकार गठन भएसँगै मुलुकका प्रमुख आर्थिक सूचकमा सुधार हुँदै गएको छ। मुलुकको बाह्य क्षेत्र सन्तुलन र वित्तीय क्षेत्रको अवस्था अनुकूल अवस्थामा छ। काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले सरकार नेपालको आर्थिक विकासमा केन्द्रित भएको बताएका छन्। अर्थ मन्त्रालयमा आयोजित विकास साझेदारहरूसँगको बैठकमा अर्थमन्त्री पौडेलले दुई ठूला राजनीतिक दल मिलेर सरकार बनेपछि मुलुकमा राजनीतिक र नीतिगत स्थायित्व कायम हुँदै गएकाले अब सरकारको ध्यान आर्थिक विकासमा केन्द्रित भएको बताएका हुन्। अर्थमन्त्री पौडेलले विकास साझेदारहरूको निरन्तर सहयोग र साझेदारीमा आर्थिक विकासलाई अघि बढाउने जानकारी गराए। क्रेडिट रेटिङको नतिजाले लगानीका लागि नेपाल अनुकूल अवस्थामा रहेको देखाएको उल्लेख गर्दै अर्थमन्त्रीले यसले निजी क्षेत्र र लगानीकर्ताको मनोबल बढाउनुका साथै बाह्य लगानी वृद्धि हुने विश्वास व्यक्त गरे। सरकार गठन भएसँगै मुलुकका प्रमुख आर्थिक सूचकमा सुधार हुँदै गएको छ। मुलुकको बाह्य क्षेत्र सन्तुलन र वित्तीय क्षेत्रको अवस्था अनुकूल अवस्थामा छ। चालु वर्षमा आर्थिक वृद्धिमा निरन्तर सुधार हुने अनुमान गरिएको छ जुन यहाँहरूले गर्नुभएका कतिपय प्रक्षेपणले पनि उल्लेख गरेको छ' पौडेलले भने। सरकारले पूर्वाधार विकास, मानव संशाधन विकास र निजी क्षेत्रका लागि लगानीको राम्रो वातावरण सिर्जना गर्न जोड दिएको बताए। उनले भने, चालू खाताको सन्तुलन, विद्युत निर्यातमा उत्साहजनक वृद्धि, विप्रेषणमा वृद्धि र पर्यटकहरूको बढ्दो आगमन सङ्ख्या लगायतका कारण मुलुकको अर्थतन्त्र सुदृढीकरणमा योगदान पुग्दै गएको छ। तथापि, हाम्रो निर्यातलाई विविधीकरण गर्दै विस्तार गर्न आवश्यक छ, जसले दीर्घकालमा समेत बाह्य क्षेत्र सुदृढ बनाउन सकियोस्। पछिल्ला वर्षहरूमा पुँजीगत खर्च कम भएका कारण हाम्रो सार्वजनिक लगानीमा अपेक्षित सुधार हुन सकेको छैन्। यसका लागि आयोजनाको गुणस्तर सुधारमा हामीले प्राथमिकताका साथ काम गरिरहेका छौँ। सार्वजनिक ऋणको भारबाट तत्काल अत्तालिनु पर्ने अवस्था छैन सार्वजनिक ऋणको भारबाट तत्काल अत्तालिनु पर्ने अवस्था नरहेको उनको भनाई छ। अर्थमन्त्री पौडेलले लामो समयसम्म दिगो बनाईराख्न ऋण परिचालनलाई पुन: प्राथमिकीकरण गर्नुपर्ने आवश्यकता महसुस गरेको बताए। सार्वजनिक वित्त व्यवस्थापन प्रणाली सुधारमा पनि सरकारले जोड दिएको उल्लेख गर्दै अर्थमन्त्री पौडेलले सार्वजनिक लगानीमा र हरित अर्थव्यवस्था निर्माणमा लचिलो र एकीकृत दृष्टिकोण निर्माण गर्दै जलवायु न्यूनीकरण र अनुकूलन पहलहरूमा विकास साझेदारसँग सहकार्य गर्न सरकार उत्सुक भएको जानकारी गराए। सार्वजनिक वित्त सन्तुलनमा केही दबाब सामना गरिरहेका छौँ। हाम्रा केही प्रतिबद्ध खर्च बढ्दै गएका कारण पूर्वाधारमा हाम्रो लगानी संकुचित भइरहेको छ। खासगरी सामाजिक सुरक्षा कार्यक्रमहरू प्रति हाम्रो प्रतिबद्धता र बढ्दो ऋण सेवा लागतका कारण पुँजीगत खर्चको अनुपात कम भएको छ।,अर्थमन्त्री पौडेलले भने। नयाँ राजस्व परिचालन रणनीति लागू गर्छौं नेपालको अर्थव्यवस्था चुनौती मुक्त नभएको उनको भनाई छ। प्रदेश र स्थानीय तहमा स्रोत परिचालनको ठूलो माग रहेकोले सोको व्यवस्थापन गर्नु पर्नेछ। पहिले नै कार्यान्वयनमा गइसकेका रणनीतिक आयोजनाहरूमा स्रोतहरू विनियोजन गर्नै पर्ने हुन्छ। राजस्व परिचालनलाई दिगो बनाउन नयाँ राजस्व परिचालन रणनीति लागू गर्न प्रतिबद्ध रहेको उनको भनाई छ। अर्थमन्त्री पौडेलले विकासका सबै प्रयासका लागि वित्तीय श्रोत जुटाउन आन्तरिक प्रयासहरू पर्याप्त नभएको उल्लेख गरे। विकास सहायता नेपालको वित्त व्यवस्थापनको एक महत्त्वपूर्ण आधारशिला भएको उल्लेख गर्दै अर्थमन्त्री पौडेलले अझ प्रभावकारी र दिगो परिणाम हासिल हुने गरी साझा प्रयासहरूलाई अगाडि बढाउन विकास साझेदारलाई आग्रह गरे। कार्यक्रममा विकास साझेदारका प्रतिनिधिहरूले नेपालको आर्थिक विकासमा थप सहयोग गर्न आफूहरू तयार रहेको बताउँदै उच्चस्तरीय आर्थिक क्षेत्र सुधार सुझाव आयोग गठन गरेकोमा सरकारलाई धन्यवाद दिएका थिए । उनीहरूले क्रेटिड रेटिङको नतिजाले नेपालमा बाह्य लगानीलाई थप आकर्षण गरेको बताएका थिए ।"
नेपालमा लगानी गर्न विदेशी लगानीकर्तालाई उद्योगमन्त्री भण्डारीको आह्वान,"काठमाडौं : उद्योग,वाणिज्य तथा आपूर्तिमन्त्री दामोदर भण्डारीले नेपालमा लगानी गर्न विदेशी लगानीकर्तालाई आह्वान गरेका छन्। भारतको वाणिज्य तथा उद्योग मन्त्रालय र भारतीय उद्योग परिसंघको आयोजनामा भारतको राजधानी नयाँ दिल्लीमा आजदेखि सुरु भएको दुईदिने २९औँ साझेदारी शिखर सम्मेलनको पूर्ण सत्रमा बोल्दै मन्त्री भण्डारीले ५० करोडसम्म लगानी गर्न विदेशबाट आवेदन दिन सकिने बताएका हुन्। मन्त्री भण्डारीले विदेशी लगानीकर्ताहरूले अनलाइन प्रणालीमार्फत स्वतः पूर्वस्वीकृति प्राप्त गर्ने जानकारी दिए। त्यसैगरी मन्त्री भण्डारीले एफडिआईको थ्रेसहोल्ड ५ करोडबाट घटाएर २करोडमा पुर्याइएको र सूचना प्रविधि क्षेत्रमा लगानीको थ्रेसहोल्ड नभएको सम्मेलनमा जानकारी गराएका छन्। 'हामीले नेपालमा व्यापार गर्न नीतिगत र कानुनी पक्षमा सुधार गर्न ध्यान केन्द्रित गरेका छौँ,लगानीकर्तालाई दर्ता र सुविधा उपलब्ध गराउन १४ एजेन्सीलाई एउटै छानामुनि ल्याएर वन स्टप सर्भिस सेन्टर (ओएसएससी) स्थापना गरिएको छ,'मन्त्री भण्डारीले भने। मन्त्री भण्डारीले नेपालमा लगानी गर्ने विदेशी लगानीकर्ताहरूले आफ्नो लगानीको नाफा र पुँजीको ग्यारेन्टीसहित उच्च दरमा प्रतिफल प्राप्त गरिरहेका बताए। मन्त्री भण्डारीले नेपालमा नवप्रवर्तन, उद्यमशीलता र लगानीलाई प्रवद्र्धन गर्न सक्षम व्यापारिक वातावरण सिर्जना गर्न प्रतिबद्ध रहेको उल्लेख गरे। मन्त्री भण्डारीले शिखर सम्मेलनमा भएको छलफल र विचार विमर्शले दिगो विकास, नवप्रवर्तन, प्रविधि हस्तान्तरण र समृद्धिलाई अगाडि बढाउन अर्थपूर्ण साझेदारीका लागि मार्ग प्रशस्त गर्नेमा विश्वास व्यक्त गरे। उनले भने,'आर्थिक समृद्धिका हाम्रा साझा लक्ष्यलाई साकार पार्न पुँजी, नयाँ प्रविधि र विशेषज्ञता ल्याई हामीसँग साझेदार हुन सम्भावित क्षेत्रमा अन्वेषण गर्न म विश्वभरका व्यवसाय र लगानीकर्तालाई आमन्त्रित गर्दछु ।' उनले समृद्ध नेपाल, सुखी नेपालीको राष्ट्रिय नारासहित नेपालले पर्यटन, जलविद्युत्, कृषि, औषधि र सुगन्धित वनस्पति, सूचना प्रविधि तथा उत्पादन जस्ता क्षेत्रमा लगानीका प्रशस्त अवसर प्रदान गरेको बताए। नेपालमा पर्यटन र प्रत्यक्ष वैदेशिक लगानीका हिसाबले भारत सबैभन्दा ठूलो स्रोत देश रहेको उनको भनाइ छ। मन्त्री भण्डारीले नेपालले भारतसँगको आफ्नो बलियो र ऐतिहासिक सम्बन्धलाई महत्व दिएको बताउँदै दुई देशको साझा इतिहास,सांस्कृतिक सम्बन्ध उत्तिकै निकट र बलियो रहेको बताए।"
अधिवेशन हुन बाँकी सात जिल्लामा मंसिरभित्रै अधिवेशन सक्न एमालेको निर्देशन,"काठमाडौं : नेपाल कम्युनिष्ट पार्टी (एमाले) सात जिल्ला अधिवेशन तयारीमा जुटेको छ। एमाले निर्वाचन आयोगका अध्यक्ष डा विजय सुब्बाले मोरङ, सिरहा, सप्तरी, धनुषा, अछाम, बझाङ र डोटी जिल्लाको अधिवेशन गर्न बाँकी रहेको जानकारी दिए। उनका अनुसार बाँकी रहेका जिल्लाको अधिवेशन मङ्सिर महिनाभित्र सम्पन्न गर्न निर्देशन दिइएको छ। डा सुब्बाले गत जेठ मसान्तमा जिल्ला अधिवेशन गर्नुपर्ने भए पनि सदस्यता वितरण र आन्तरिक विवादका कारण ती जिल्लाको अधिवेशन निर्धारित समयमा हुन नसकेको अध्यक्ष बताए । उनले बझाङ जिल्लाको अधिवेशनको समय यही महिनाको अन्तिममा तोकिएको र बाँकी जिल्लाको अधिवेशन पनि चाँडै तोकिने बताए । एमालेको अहिलेसम्म ७० जिल्लाका जिल्ला अधिवेशन भएर नयाँ नेतृत्व चयन भएको छ।"
गौरीशंकर गाउँपालिकामा माओवादीको अग्रता कायमै,"दोलखा : दोलखाको गौरीशंकर गाउँपालिकामा ४ वटा वडाको मतगणना सकिएको छ । ४ वटा वडाको मतगणना सकिँदा नेकपा माओवादी केन्द्रले अग्रता लिएको छ । १२ वटा मतदानस्थलको २१ वटा मतदान केन्द्रमा जम्मा ७ हजार ५ सय ८९ मत खसेको थियो । जम्मा ९ वटा वडामा १५ हजार ७ सय १८ मतदाता रहेका थिए । ९ वटा वडामध्ये वडा नं १,२,३ र ४ को मत गणना भइसकेको हो । वडा नम्बर १,२ जुगुमा १५ सय ६६ मत गणना गर्दा नेपाली कांग्रेसले २४० मत, नेकपा माओवादी केन्द्रले ८०९ मत, नेकपा एमालेले ४ सय ४७ मत राष्ट्रिय स्वतन्त्र पार्टी रास्वपाले १८, नेकपा एकीकृत समाजवादीले १४, राप्रपाले १२ मत र जसपाले ४ मत प्राप्त गरेको छ । त्यसैगरी वडा नं ३ र ४ झ्याकुमा १ हजार ७ सय ९८ मतमा नेपाली कांग्रेसले ५ सय ५६ मत, नेकपा माओवादी केन्द्रले ५ सय ७१ मत, नेकपा एमालेले ५ सय ६६ मत राष्ट्रिय स्वतन्त्र पार्टी रास्वपाले ४२, नेकपा एकीकृत समाजवादीले १७, राप्रपाले १७ मत र जसपाले २ मत प्राप्त गरेको जिल्ला निर्वाचन कार्यालय दोलखाले जनाएको छ । पछिल्लो नतिजा अनुसार नेकपा माओवादी केन्द्रले सबैभन्दा बढी १ हजार ३ सय ८० मत पाएको छ । नेकपा माओवादी केन्द्र नेकपा एमालेभन्दा ३ सय ६७ मतले अगाडि देखिएको छ । कुल खसेको मतमध्ये वडा नं१,२ मा १७ मत बदर भएको छ । वडा नं ३, ४ मा २१ मत बदर भएको छ । गौरीशंकरमा उपाध्यक्ष पदका लागि भएको निर्वाचनमा ७ राजनीतिक दलसहित १६ जना उम्मेदवार चुनावी मैदानमा रहेका थिए । २०७९ को निर्वाचनमा उपाध्यक्ष पदमा कांग्रेसबाट श्यामसुन्दर तामाङ निर्वाचित भएका थिए । गत वर्ष हृदयघातका कारण उनको मृत्यु भएपछि आइतबार उक्त पदमा निर्वाचन भएको हो ।"
"बेइजिङ पुगे प्रधानमन्त्री ओली, उपमन्त्री सुन बेइदोङले गरे स्वागत","काठमाडौं : प्रधानमन्त्री केपी शर्मा ओली चीनको राजधानी बेइजिङ पुगेका छन्। प्रधानमन्त्री ओलीलाई चिनियाँ कम्युनिष्ट पार्टीका वैदेशिक मामिलाका उपमन्त्री सुन बेइदोङले बेइजिङ क्यापिटल अन्तरराष्ट्रिय विमानस्थलमा स्वागत गरेका हुन्। चिनियाँ प्रधानमन्त्री ली छ्याङको निमन्त्रणामा प्रधानमन्त्री ओली चारदिने औपचारिक भ्रमणमा आज बिहान हिमालयन एयरलाइन्सको चार्टर विमानबाट गएका थिए। प्रधानमन्त्री ओलीलाई त्रिभुवन अन्तर्राष्ट्रिय विमानस्थलमा पर्यटनमन्त्री बद्रीप्रसाद पाण्डे, नेपालस्थित चिनियाँ दूतावासका उपप्रमुख वाङ सीन,सुरक्षा निकायका प्रमुखलगायतले बिदाइ गरेका थिए। प्रधानमन्त्री ओलीलाई नेपाली सेनाको एक टुकडीले सम्मान गारत अर्पण गरेको थियो । भ्रमण टोलीमा प्रधानमन्त्रीकी पत्नी राधिका शाक्य, परराष्ट्रमन्त्री डा आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, प्रधानमन्त्रीका आर्थिक तथा विकास सल्लाहकार डा युवराज खतिवडा, सङ्घीय सांसद्हरु, मुख्यसहित विशिष्ट श्रेणीका सरकारी अधिकारीहरू,निजी क्षेत्रका प्रतिनिधिहरू,सञ्चारकर्मीलगायत ८७ छन्। भ्रमण टोलीमा सहभागी ८७ जनामध्ये सरकारी खर्चमा ३९ जना र निजी खर्चमा ४८ जना चीन गएका हुन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेटवार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्ता गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै,उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्री ओलीले चीन भ्रमणका क्रममा चिनियाँ राष्ट्रपति सी चिनफिङलगायत शीर्ष नेताहरूसँग भेटघाट गर्नेछन्। प्रधानमन्त्री ओलीले पेकिङ विश्विविद्यालयमा सम्बोधन गर्नेछन्। यसैगरी उनी अन्य विभिन्न कार्यक्रममा सहभागी हुनेछन्। गठबन्धनका दलबीच चिनियाँ परियोजना (बीआरआई) कार्यान्वयनमा मध्यमार्गी बाटोअपनाएर ओली चीन उडेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा अन्ततः सहमत जुटेको हो। प्रधानमन्त्री ओली मङ्सिर २० गते स्वदेश फर्कने कार्यतालिका छ ।"
"हुम्लाको सर्केगाड गाउँपालिका उपाध्यक्षमा माओवादीको अग्रता, पछ्याउँदै एमाले","हुम्ला : हुम्लाको सर्केगाड गाउँपालिका उपाध्यक्षका लागि भएको उपनिर्वाचनको मतगणना जारी छ । पछिल्लो मतगणना अनुसार नेकपा माओवादी केन्द्रले अग्रता लिएको छ। माओवादीकी देवकी तिमिल्सिनाले ४७७ मत प्राप्त गरेकी छन्। नेकपा एमालेकी जाना शाहीले ४०३ मत प्राप्त गरी दोसो स्थानमा छिन् । यस्तै, नेपाली कांग्रेसकी सविता बुढाले ३४८ मत प्राप्त गरी तेस्रो स्थानमा छन्। राष्ट्रिय प्रजातन्त्र पार्टी (राप्रपा) की संगीता शाहीले २० मत प्राप्त गरेकी छन् । राष्ट्रिय स्वतन्त्र पाटीकी ५ मत ल्याएकी छन्। सर्केगाडका उपाध्यक्ष चन्द्रसिंह कार्कीको सुर्खेतबाट नेपालगञ्ज जानेक्रममा दुर्घटनामा परी निधन भएपछि यहाँ उपनिर्वाचन भएको हो । उनी माओवादी केन्द्रबाट निर्वाचित भएका थिए।"
वरिष्ठ उपाध्यक्ष पोखरेललाई कार्यवाहक अध्यक्षको जिम्मेवारी,काठमाडौं : प्रधानमन्त्री एवं नेपाल कम्युनिष्ट पार्टी (एमाले)का अध्यक्ष केपी शर्मा ओलीले पार्टीको कार्यवाहक अध्यक्षको जिम्मेवारी वरिष्ठ उपाध्यक्ष ईश्वर पोखरेललाई दिएका छन्। अध्यक्ष ओली चिनियाँ समकक्षी ली छ्याङको मैत्रीपूर्ण निमन्त्रणामा औपचारिक भ्रमणका क्रममा आज त्यसतर्फ प्रस्थान गरेपछि पार्टी कार्यवाहक अध्यक्षको जिम्मेवारी वरिष्ठ उपाध्यक्ष पोखरेललाई जिम्मेवारी प्रदान गरेको एमाले प्रचार विभाग प्रमुख राजेन्द्र गौतमले जानकारी दिए। एमालेको विधान २०४९ (संशोधन २०७८) को धारा २१ को उपधारा (२) बमोजिम वरिष्ठ उपाध्यक्ष पोखरेललाई कार्यवाहक अध्यक्षको जिम्मेवारी प्रदान गरिएको हो । प्रधानमन्त्री ओली चीनको भ्रमण पूरा गरी यही मङ्सिर २० गते स्वदेश फर्कने कार्यतालिका छ ।
जनमत पार्टीले किन माग्यो सभामुख घिमिरेको राजीनामा ?,काठमाडौं : जनमत पार्टीले सभामुख देवराज घिमिरेले सांसद गोमा लाभ सापकोटालाई कारबाही नगरेको भन्दै आपत्ति जनाएकाे छ । सोमबार जनमतका पार्टी प्रवक्ता शरद सिंह यादवले विज्ञप्ति जारी गर्दै केन्द्रीय समितिले सम्पूर्ण प्रक्रिया पुर्याई कारबाही गर्दा पनि गैर संवैधानिक कदमद्वारा रक्षा गर्ने सभामुखले अविलम्ब राजीनामा दिनुपर्ने बताएका हुन् । जनमतले प्रक्रिया पुर्याएर सापकोटालाई कारबाही गरिएको दाबी गर्दै आएको छ । कोही प्रतिनिधिसभा सदस्य सभामुखको नातेदार र समुदायको मान्छे पर्यो भन्दैमा र सभामुखको (पूर्व) पार्टी नेकपा (एमाले) मा जाने वचनबद्धता गर्यो भन्दैमा जनमत पार्टीको केन्द्रीय समितिले सम्पूर्ण प्रक्रिया पुर्याई कारबाही सदर गरिसकेको सदस्यलाई यसरी गैर संवैधानिक कदमद्वारा रक्षा गर्ने सभामुखले अविलम्ब राजीनामा दिनुपर्दछ विज्ञप्तिमा भनिएकाे छ । उनले सङ्घीय संसद् सचिवालयले मधेसीहरूप्रति देखाएको रङ्गभेदी र नस्लवादी व्यवहार र नीतिको हामीले संसद्मा समेत घोर विरोध गर्ने जनाएकाे छ। सङ्घीय संसद् सचिवालयले आफ्नो नश्चवादी निर्णय नसच्चाए हामी संसद् अवरुद्ध गर्न बाध्य हुने विज्ञप्तिमा उल्लेख छ । जनमतले सांसदबाट हटाउनका लागि चारपटक सभामुखलाई पत्र लेखेपछि सांसद सापकोटालाई पदमुक्त गर्नुपर्ने आधार नरहेको सभामुख घिमिरेले जवाप्फ दिएका थिए ।
"कीर्तिपुर नगरपालिकामा कांग्रेसको अग्रता, पछ्याउँदै एमाले","काठमाडौं : कीर्तिपुर नगरपालिकाको प्रमुखका लागि भएको उपनिर्वाचनको मतगणना जारी छ । निर्वाचन आयोगका अनुसार हालसम्म प्रमुख पदका लागि नेपाली कांग्रेसका उम्मेदवार कृष्णमान डंगोलले १८९२ मत प्राप्त गरेका छन् । उनलाई नेपाल कम्युनिष्ट पार्टी (एमाले)का सुरेन्द्र मानन्धरले पछ्याइ रहेका छन् । उनले १३७८ मत प्राप्त गरेका छन्। यस्तै, नेकपा(माओवादी केन्द्र)का शिवशरण महर्जनले ११८८ र स्वतन्त्र उम्मेदवार राजमान महर्जनले ७३६ मत प्राप्त गरेका छन् ।"
कीर्तिपुर नगरपालिकामा कृष्णमान डंगोलले बढाए मतान्तर,"काठमाडौं : कीर्तिपुर नगरपालिकाको उपनिर्वाचनमा नेपाली कांग्रेसका कृष्णमान डंगोलले मतान्तर बढाएका छन्। सोमबार जारी मतगणनामा हालसम्म डंगोलले २९३० मत पाएका हुन्। उनका प्रतिस्पर्धी नेकपा एमालेका उम्मेदवार डा सुरेन्द्र मानन्धरले २३५८ मत पाएका छन्। त्यसैगरी माओवादी केन्द्रका उम्मेदवार शिवशरण महर्जनले २१०१ मत प्राप्त गरेका छन्। स्वतन्त्र उम्मेदवार राजमान महर्जन निरन्तर चौथो स्थानमा छन्। कीर्तिपुरमा वडा नम्बर १, २, ३, ४ र ५ को मतगणना भएको छ। बाँकी स्थानमा मतगणना जारी रहेको छ।"
कोशीमा रेवतीरमण भण्डारी मन्त्री बन्दै,"विराटनगर : कोशी प्रदेशका मुख्यमन्त्री हिक्मतकुमार कार्कीले एमाले प्रमुख सचेतक रेवतीरमण भण्डारीलाई आन्तरिक मामिला तथा कानुन मन्त्री नियुक्त गर्ने तयारी गरेका छन् । संविधानसभा सदस्य भण्डारीलाई आन्तरिक मामिला तथा कानुन मन्त्री नियुक्त गर्ने भएका हुन् । मानव तस्करी प्रकरणमा मुछिएर तत्कालीन मन्त्री लिलाबल्लभ अधिकारीले राजीनामा दिएपछि आन्तरिक मामिला तथा कानुन मन्त्रालय खाली थियो । भण्डारीको शपथ आज साढे ५ बजे गर्ने तयारी छ । भण्डारीले पनि साढे ५ बजे शपथग्रहण रहेको जानकारी दिए । नियुक्तिको प्रक्रियामा छ, उनले भने, साढे ५ बजे शपथ ग्रहणको तयारी छ । कोशीमा भौतिक पूर्वाधार मन्त्री भूपेन्द्र राईले स्वास्थ्य मन्त्रालयको पनि जिम्मेवारी सम्हालिरहेका छन् । डाक्टर शेखर कोइराला पक्षले नाम नदिएका कारण राईले दोहोरो जिम्मेवारी सम्हालिरहेका छन् । कोइराला पक्षले नाम नदिएका कारण स्वास्थ्य मन्त्री आज एक जनाको मात्रै शपथ ग्रहण हुने बताइएको छ ।"
कार्यवाहक प्रधानमन्त्रीको जिम्मेवारी उपप्रधानमन्त्री सिंहलाई,काठमाडौं : राष्ट्रपति रामचन्द्र पौडेलले प्रधानमन्त्रीको अनुपस्थितिमा उनले गर्दै आएको दैनिक प्रशासनिक कामकाज उपप्रधानमन्त्री एवं सहरी विकासमन्त्री प्रकाशमान सिंहले सम्हाल्नेगरी तोकेका छन्। प्रधानमन्त्री केपी शर्मा ओली आज चीनतर्फ प्रस्थान गरेपछि उनको अनुपस्थितिमा प्रधानमन्त्रीको कार्यभार उपप्रधानमन्त्री सिंहलाई दिइएको हो । राष्ट्रपति पौडेलले प्रधानमन्त्री ओलीको अनुपस्थितिमा उनले गर्ने दैनिक प्रशासनिक कार्य नेपालको संविधानबमोजिम प्रधानमन्त्रीको सिफारिसमा उपप्रधानमन्त्री सिंहले सम्हाल्ने गरी तोकेको राष्ट्रपति कार्यालयद्वारा जारी विज्ञप्तिमा उल्लेख छ । प्रधानमन्त्री ओली चिनियाँ समकक्षी ली छ्याङको मैत्रीपूर्ण निमन्त्रणामा चीनको औपचारिक भ्रमणका लागि आज बेइजिङ प्रस्थान गरेका हुन् । प्रधानमन्त्री ओली चीनको भ्रमण पूरा गरी यही मङ्सिर २० गते स्वदेश फर्कने कार्यतालिका छ ।
बझाङको सुर्मा४ मा नेपाली काँग्रेसका पुजारा विजयी,बझाङ : बझाङको सुर्मा गाँउपालिका वडा नम्बर ४ को वडाध्यक्षमा नेपाली काँग्रेसका धिरेन्द्र पुजारा १७० मतान्तरले विजयी भएका छन् । काँग्रेस उम्मेदवार पुजाराले ६ सय ५७ मत प्राप्त गरि विजयी भएका हुन् । उनका निकटतम प्रतिद्वन्दी नेकपा एमालेका लखिचन्द्र बोहराले ४ सय ८७ मत प्राप्त गरेका छन् भने नेकपा माओवादी केन्द्रका उम्मेदवार पुस्कर बोहराले जम्मा १७ मत मात्रै प्राप्त गरे। कुल एक हजार ५ सय ५४ मतदाता रहेको सो वडामा आइतवार भएको उपचिर्वाचनमा एक हजार १ सय ७८ मत खसेको थियो । यो वडामा यस अघिको निर्वाचनमा एमालेले जितेको थियो । वडाध्यक्ष सर्जन बोहराको निधन भएपछि रिक्त रहेको वडाध्यक्ष पदमा उपनिर्वाचन भएको हो । यसअघि यहाँ एमालेका सर्जन बहादुर बोहरा ६२९ मतसहित निर्वाचित हुँदा कांग्रेसका लोकबहादुर बोहराले ६०४ मत पाएका थिए ।
नलगाडको उपप्रमुखमा माओवादी केन्द्रकी लामिछाने विजयी,"जाजरकोट : जाजरकोटको नलगाड नगरपालिकाको उपप्रमुखमा नेपाल कम्युनिष्ट पार्टी माओवादी केन्द्रका उम्मेदवार देवका लामिछाने शोभा विजयी भएकी छन् । उनले ४ हजार २ सय ७२ मत प्राप्त गरि विजयी भएकी हुन् । जिल्ला निर्वाचन कार्यालयका अनुसार उनका निकटतम प्रतिद्वन्दी नेपाली काँग्रेसका उम्मेदवार इन्द्रा चन्द सिंहले तीन हजार एक सय ४७ मत प्राप्त गरिन्। एक हजार एक सय २५ मतको मतान्तरले लामिछाने विजयी भएकी हुन् । नेकपा एमालेका उम्मेदवार सुनिता बोहराले दुई हजार पाँच सय ४२ मत प्राप्त गरेको जिल्ला निर्वाचन कार्यालयका प्रमुख नविन कुमार कठायतले जानकारी दिए । उनका अनुसार रास्वापाका पार्वती पुनले एक सय ७९ मत, समाजवादीकी सुनिता पुन रावलले ५८ मत र राप्रपा नेपालका पवित्रा जैसीले १७ मत प्राप्त गरेकी छन् । १६ हजार ४ सय ४८ मतदाता रहेको नलगाडमा १० हजार ६ सय ८ मत खसेको थियो । यस अघि यो पालिकाको उपप्रमुख नेपाली काँग्रेसले जितेको थियो । उपप्रमुख सरिता सिहको गत बर्ष भुकम्पमा परि निधन भएपछि उक्त पद रिक्त भएको थियो । उनी काँग्रेस माओवादी गठबन्धनबाट विजयी भएकी थिइन्। यसपटक दलहरु एक्लाएक्लै चुनाव लडेका थिए । नलगाडमा नगरप्रमुख पनि माओवादी केन्द्रले नै जितेको छ ।"
हेटौंडा१२ को वडाध्यक्षमा नेपाली काँग्रेसका तिवारी विजयी,"हेटौंडा : बागमती प्रदेशको राजधानी हेटौंडा स्थित वडा नम्बर १२ मा भएको स्थानीय तह उपनिर्वाचन२०८१ अन्तर्गतको निर्वाचनमा नेपाली काँग्रेसका अर्जुन तिवारी विजयी भएका छन् । उनी २०६३ मत प्राप्त गर्दै विजयी भएका हुन् । नेकपा माओवादी केन्द्रका रविकुमार प्रधानलाई ५०३ मतको फराकिलो मतान्तरले पराजित गर्दै उनी विजयी भएका हुन्। प्रधानले १५६० मत प्राप्त गरेका छन् । चुनावी प्रतिस्पर्धामा तेस्रो भएका नेकपा एमालेका राजेश नगरकोटीले १३९८ मात्रै मत ल्याए । यस्तै १२ राष्ट्रिय प्रजातन्त्र पार्टी (राप्रपा)का प्रेमबहादुर भ्लोनले १७८ मत, राष्ट्रिय स्वतन्त्र पार्टी (रास्वपा) का आशावीर बलले ८३ मत ल्याएका छन् । नेकपा (एकीकृत समाजवादी)का बलराम बलले ७३ मत पाएका छन् । ७८ मत बदर भएको छ। वडाध्यक्षमा निर्वचित तिवारी २०७४ र २०७९ को स्थानीय तह निर्वाचनमा पनि १२ नम्बर वडाको वडा अध्यक्ष पदका उम्मेदवार थिए । यसअघि उक्त वडाबाट नेकपा माओवादीबाट निर्वाचित वडाध्यक्ष ललित घलान जिल्ला समन्वय समितिका प्रमुखमा गएसँगै रिक्त रहेको स्थानमा निर्वाचन भएको हो ।"
बर्दिया ठाकुरबाबा४ को वडाध्यक्षमा नेपाली काँग्रेसका अमिन थारु निर्वाचित,गुलरिया : स्थानीय तह उपनिर्वाचन बर्दियाको ठाकुरबाबा नगरपालिका वडा नम्बर ४ को वडाध्यक्ष पदमा नेपाली काँग्रेसका अमिन थारु विजयी भएका छन् । निकतम प्रतिद्वन्दी नेकपा (माओवादी केन्द्र) लाई ३६५ मतले पछि पार्दै थारु निर्वाचित भएका हुन् ।
रूकुमको पुथाउत्तरगंगा गाउँपालिकामा मतगणना सुरू,रुकुम : रूकुमको पुथाउत्तरगंगा गाउँपालिकामा मतगणना सुरू भएको छ । वडा नम्बर १० को तक स्थित पालिकाको सभा हलमा मत गणना सुरु भएको हो। १४ वडाका १९ मतदान स्थलबाट मत पेटिका पुगेपछि सर्वदलीय बैठक पश्चात् मतगणना सुरू भएको मुख्य निर्वाचन अधिकृत लोकबहादुर हमालले जानकारी दिए । आइतबार पालिका उपाध्यक्ष पदको लागि भएको निर्वाचनमा पाँच हजार नौ सय ३१ जनाले मतदान गरेका थिए। यहाँ नेपाली काँग्रेस र नेकपा एमालेकी साझा उम्मेदवार केशकुमारी तुलाचन र नेकपा माओवादी केन्द्रकी नरपुरा बुढा पुन बीच प्रतिस्पर्धा भइरहेको छ ।
"रवि लामिछाने सरकारी वकिलको कार्यालयमा, बयान जारी","काठमाडौं : सहकारी ठगी प्रकरणमा पक्राउ परेका राष्ट्रिय स्वतन्त्र पार्टीका सभापति एवं पूर्व गृहमन्त्री रवि लामिछानेलाई बयानका लागि सरकारी वकिलको कार्यालयमा उपस्थित गराइएको छ। जिल्ला सरकारी वकिलको कार्यालयमा उनको बयान जारी छ। सरकारी वकिलको कार्यालयले आइतबार पनि लामिछानेको बयान लिएको थियो। सहकारी ठगी प्रकरणमा काठमाडौं सरकारी वकिल कार्यालयमा आइतबार लामिछानेको बयान भइरहँदा उनका समर्थकले माइतिघरमा प्रदर्शन गरेका थिए। उनीहरूले राजनीतिक प्रतिशोधका कारण निर्दोश व्यक्तिलाई थुनामा राखेको आरोप लगाएका छन् । प्रदर्शनमा सहभागीले रवि लामिछानेलाई रिहा गर,राजनीतिक प्रतिशोध बन्द गर लगायतका प्लेकार्ड प्रदर्शन गर्दै नारा लगाएका थिए । शुक्रबारदेखि लामिछानेको बयान सुरू गरिएको हो। काठमाडौंमा बयान सकिएपछि उनलाई चितवन लैजाने प्रहरीको तयारी छ। सहकारी ठगी, संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका लामिछानेलाई बिहीबार बेलुका बयानका लागि काठमाडौं ल्याएको थियो। लामिछानेविरुद्ध काठमाडौंको कालिमाटीस्थित स्वर्णलक्ष्मी सहकारीको बचत अपचलन गरेको अभियोगमा काठमाडौं जिल्ला अदालतबाट पक्राउ पुर्जी जारी भएको थियो। स्वर्णलक्ष्मीकै बचत हिनामिना गरेको आरोपमा छविलाल जोशी र कुमार रम्तेलसँग काठमाडौंमा बयान लिएर कास्की पठाइसकेको छ। पोखराको सूर्यदर्शन बचत तथा ऋण सहकारी संस्थामा सहकारीको रकम ठगी र सङ्गठित अपराध कसुरमा गत कात्तिक २ गते पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखेर अनुसन्धान भइरहेको छ। उनलाई बयानका लागि यसअघि रुपन्देही लगेर पुनः पोखरा ल्याइएको थियो। जिल्ला अदालत कास्कीको आदेशबाट पटकपटक म्याद थप गर्दै प्रहरीले लामिछानेविरुद्ध सहकारीको रकम अपचलनसम्बन्धी कसूरमा अनुसन्धान गरिरहेको छ। लामिछानेलाई रुपन्देहीको सुप्रिम सहकारी ठगी प्रकरणमा बयान लिएको थियो। यता साहारा चितवन सहकारीको रकम ठगी र संगठित अपराधको कसुरमा उनीविरुद्ध अनुसन्धान गर्न चितवनमा पनि पक्राउ पुर्जी जारी भइसकेको छ।"
डोल्पाको त्रिपुरासुन्दरी नगरपालिका५ को वडाध्यक्षमा माओवादीका झाँक्री विजयी,डोल्पा : जिल्लाको त्रिपुरासुन्दरी नगरपालिका ५ ल्हाँको वडाध्यक्ष पदका लागि भएको उपनिर्वाचनमा नेकपा माओवादी केन्द्रका नरबहादुर झाँक्री १६१ मत ल्याएर विजयी भएका छन्। उनका मुख्य प्रतिष्प्रधी नेकपा एमालेका नरबहादुर रोकायले ११६ मत प्राप्त गरे। कांग्रेस उम्मेदवार राजेन्द्रप्रसाद न्यौपानेले २१ मत ल्याएर तेस्रो स्थानमा रहे। अघिल्लो पटक सम्पन्न स्थानीय तहको निर्वाचनमाबाट निर्वाचित वडाध्यक्ष नन्दलाल रोकायको मृत्यु भएपछि रिक्त सोही पदका लागि आइतबार उपनिर्वाचन भएको हो ।
कीर्तिपुर ४ को वडा अध्यक्षमा कांग्रेसका बानियाँ विजयी,"काठमाडौं : कीर्तिपुर नगरपालिका वडा नम्बर ४ को अध्यक्षमा नेपाली कांग्रेसका राजेन्द्र बानियाँ निर्वाचित भएका छन् । उनले ११५५ मत ल्याउँदा निकटतम प्रतिद्वन्द्वी स्वतन्त्र उम्मेदवार पविता खड्का अधिकारीले ८०६ मत ल्याएकी थिइन् । बानियाँले ३४९ मतले विजयी भएका हुन् । अघिल्लो निर्वाचनमा बानियाँ पविताका श्रीमान् श्याम अधिकारीसँग पराजित भएका थिए । उपनिर्वाचनमा नेकपा एमालेका उम्मेदवार बद्री बुढाथोकीले ४६०,माओवादीका नारायण विष्टले ३८१ मत ल्याएका थिए । यसअघि वडा नम्बर १ मा पनि नेपाली कांग्रेसका इच्छा महर्जन विजयी भइसकेका छन् । निर्वाचन अधिकृत इन्दिरा कार्कीका अनुसार कांग्रेस उम्मेदवार इच्छा महर्जन ५६२ मतसहित विजयी भएका हुन् । नेकपा एमालेका हर्ष महर्जनले ४९८ मत प्राप्त गरेका छन् । यस्तै, नेकपा माओवादी केन्द्रका उम्मेदवार सरल गोपाल महर्जनले १७३ मत प्राप्त गरेका थिए । ०७९ को निर्वाचनमा नेपाली कांग्रेसका हिरालाल महर्जन ७ सय ७८ मतसहित विजयी भएका थिए । नगर प्रमुखमा पनि कांग्रेसकै कृष्णमान डंगोलले अग्रता बनाइरहेका छन् ।"
सप्तरीमा कांग्रेसले जितेका दुबै वडा खोस्यो जसपा नेपालले,"राजविराज : सप्तरीको डाक्नेश्वरी नगरपालिका वडा नम्बर १ र ४ को वडाध्यक्ष पदमा जनता समाजवादी पार्टी (जसपा) नेपाल विजयी भएको छ । मतगणनाको अन्तिम परिणाम अनुसार डाक्नेश्वरी नगरपालिका १ को वडाध्यक्षमा जसपा, नेपालका ३८ वर्षीय धिरेन्द्रकुमार साह र वडा नम्बर ४ को वडाध्यक्षमा ४७ वर्षीय देवेन्द्रप्रसाद यादव निर्वाचित भएको निर्वाचन आयोगले जानकारी दिएको छ । साह ६ सय ५२ मत ल्याएर निर्वाचित हुँदा कांग्रेसका उम्मेदवार भूलिया देवी थरुनीले पाँच सय ८७ मत ल्याइन् । यसअघि ०७९ को स्थानीय तहको निर्वाचनमा वडाध्यक्षमा नेपाली कांग्रेसका प्रितमलाल चौधरी पाँच सय ३५ मत ल्याएर निर्वाचित भएका थिए । उनको मृत्युपछि कांग्रेसले प्रितमलालकी श्रीमती भुलियादेबीलाई उम्मेदवार बनाएको थियो । नेकपा (एमाले)का भगवानी साहले दुई सय ६५ मत पाइन् । ०७९ को निर्वाचनमा यस वडामा पाँच सय ३५ मत ल्याएर प्रितमलाल चौधरी निर्वाचित भएका थिए । यो वडामा पनि ०७९ को निर्वाचनमा नेपाली कांग्रेसका हरिप्रसाद राय तीन सय ३३ मत ल्याएर विजयी भएका थिए । निर्वाचित वडा अध्यक्षहरू।"
उदयपुरको बेलका९ मा बदर मत बढी आएपछि मतगणना रोकियो,"उदयपुर : उदयपुरका बेलका नगरपालिका वडा नं ९ को वडाध्यक्ष पदमा भएको निर्वाचनमा सोमबार राती १ बजेबाट मतगणना रोकिएको छ । अत्याधिक मात्रामा वदर मत देखिएपछि दलहरूबीच विवाद हुँदा मतगणना रोकिएको हो । निर्वाचन अधिकृत मनोजप्रसाद गुप्ताका अनुसार ५०० मतगणना सकिएपछि सदर र बदर मतको विषयमा दलहरूले असन्तुष्टि पोखेर रोकेका हुन् । ५०० मत गणना हुँदा २२० मत बदर भएको छ । प्राप्त मतपरिणाम अनुसार नेकपा एमालेको ८५, नेकपा माओबादी केन्द्रको ८० र नेपाली काँग्रेसको ६२ मत रहेको छ । सर्वदलीय बैठकमा चिन्हभन्दा अन्य ठाउँमा संकेत देखिए बदर गर्ने सहमति भएको थियो । सोही मुताबिक गणना प्रकृया अघि बढेको गुप्ताले बताए । यता नेकपा माओबादी केन्द्रले भने पुनः मतगणना गर्नु पर्ने माग रोखेको छ । विवाद बढेपछि सहमतिको प्रयास भइरहेको उनले बताए । यद्यपि बदर मतको विषयमा निर्वाचन अधिकृतले केही निर्णय लिन सकेका छैनन् भने सर्वदलीय बैठकसमेत बस्न सकेको छैन् । तीन हजार १६७ मतदाता रहेको बेलकामा एक हजार ८८५ मत खसेको थियो । बेलका नगरपालिका वडान ९ मा ७ जना प्रतिसपर्धामा छन् । बेलकामा नेकपा एमालेका मोहन खड्का, नेपाली काँग्रेसका नवराज बस्नेत, नेकपा माओबादी केन्द्रका भरत घिमिरेले प्रतिसपर्धामा छन् । त्यसैगरी राष्ट्रिय स्वतन्त्र पार्टीका तेजमान विक, राप्रपाका टिकाप्रसाद फुँयाल, जनता समाजबादी पार्टीका राजकुमार राई र मंगोल नेशनल अर्गनाईजेसन पार्टीका सुरे तामाङ्गको उमेदवारी रहेको छ । गत ०७९ वैशाख २० गते सम्पन्न स्थानीयतह निर्वाचनमा यो वडामा काँग्रेसका पदम खड्का वडाध्यक्षमा निर्वाचित भएका थिए । उनको मोटरसाईकल दुर्घटनामा परेर निधन भएपछि उपनिर्वाचन भएको हो ।"
धनुषाधाम१ मा माओवादीका २८ वर्षीय सुनिल निर्वाचित,धनुषा : नेपाली काँगेसका केन्द्रीय सदस्य तथा राष्ट्रियसभा सांसद आनन्दप्रसाद ढुंगानाको गृह वडामा नेकपा माओवादी केन्द्रका उम्मेदवार विजयी भएका छन् । धनुषाको धनुषाधाम नगरपालिका१ मा वडाध्यक्षका लागि भएको उपनिर्वाचनमा माओवादी केन्द्रका उम्मेदवार २८ वर्षीय सुनिल कापर केवट निर्वाचित भएका हुन्। माओवादीका कापरले ६ सय ८४ मत ल्याएर निर्वाचित हुँदा उनको निकट प्रतिद्धन्द्धी नेपाली कांग्रेसका उम्मेदवार ३२ वर्षीय अशोक कुमार ६ सय २ मत प्राप्त गरेका छन् । त्यस्तै जनता समाजवादी पार्टी (जसपा) नेपालका २९ वर्षीय उम्मेदवार अजय कुमार यादव ४ सय ९९ मत ल्याएर तेस्रो भए । नेकपा एमालेका उम्मेदवार ४९४ मतसहित चौथों स्थानमा झरे। २०७९ सालको स्थानीय निर्वाचनमा नेपाली काँग्रेसबाट दोस्रोपट वडाध्यक्षमा निर्वाचित वडाध्यक्ष विश्वनाथ यादवको निधन भएपछि यहाँ उपनिर्वाचन भएको हो। अघिल्लो निर्वाचनमा तेस्रो स्थानमा रहेका माओवादीका कापर उपनिर्वाचनमा जित हात पार्न सफल हुँदा दोस्रो भएका एमालेका यादव यसपटक चौथों स्थानमा पुगेका छन्।
हुम्लामा अझै मत गणना हुन सकेन,हुम्ला : बिहान साढे ९ बजेबाट मत गणना हुने भनिएको सर्केगाडमा मत गणना कार्य रोकिएको छ। सर्वदलीय बैठक निष्कर्षमा नपुगेपछि मत गणना कार्य रोकिएको हो। मतदान केन्द्रबाट मतपेटिका पुगे पनि सर्वदलीय बैठकमा बदर तथा सदर दलहरूबीच राय बाँझिएपछि मत गणना कार्य ढिला भएको मुख्य निर्वाचन अधिकृत कार्यालय सर्केगाड हुम्लाले जनाएको छ। मतपेटिका पुगेको ११ घण्टा बितिसक्दा पनि दलका प्रतिनिधिबीच राय बाझिंदा ढिलासुस्ती भएको छ।
"ग्रामथानको मतगणना सकिन लाग्यो, माओवादी उम्मेदवार जितनजिक",विराटनगर : मोरङको ग्रामथान गाउँपालिकाको अध्यक्षमा नेकपा (माओवादी केन्द्र)का उम्मेदवार जितनजिक पुगेका छ । १६ हजार १ सय ९४ मत गणना हुँदा माओवादी उम्मेदवार नमोनारायण माझीले ६ हजार २ सय ७६ प्राप्त गरेका छन् । कांग्रेसका उम्मेदवार बलराम सरदार ४ हजार ७ सय ९१ मतका साथ उनलाई पछ्याइरहेका छन् । ३ हजार २ सय ६६ मत नेकपा (एमाले)का उम्मेदवार तुलसीराम विश्वासले प्राप्त गरेका छन् । माओवादी र कांग्रेसका उम्मेदवारबीचको मतान्तर १ हजार ४ सय ८५ छ । माओवादी उम्मेदवार जितनजिक पुगिरहेका बेला मतगणनास्थल बाहिर नेता कार्यकर्ताले खुसीयाली मनाइरहेका छन् । अब २ हजार ३८३ मत गणना हुन बाँकी छ । आइतबार भएको उपनिर्वाचनमा ग्रामथानमा १८ हजार ५७७ मत खसेको थियो । सोमबार बिहान साढे ७ बजेसम्म १६ हजार १९४ मत गणना भएको हो ।
कपिलवस्तु शुद्दोधन१ मा नेकपा एमालेका मोहम्मद तारिफ विजयी,कपिलवस्तु : कपिलवस्तु शुद्दोधन गाउँपालिका वडा नं १ को वडा अध्यक्ष पदका लागि भएको उपनिर्वाचनमा नेकपा एमालेका उम्मेदवार मोहम्मद ताहिर मुसलमान बिजयी भएका छन् । कुल १ हजार १ सय ५० मत ल्याइ नेकपा एमालेका उम्मेदवार मोहम्मद तारिफ विजयी भएका मुख्य निर्वाचन अधिकृतको कार्यालयले जनाएको छ । उनका निकटत प्रतिस्पर्धी नेपाली कांग्रेसका दिनेश कुमार यादवले १ हजार ७६ मत प्राप्त गरेका छन् ।
ग्रामथानको अध्यक्षमा माओवादीका नमोनारायण माझी विजयी,विराटनगर : मोरङको ग्रामथान गाउँपालिकाको अध्यक्षमा नेकपा (माओवादी केन्द्र)का नमोनारायण माझी विजयी भएका छन् । ६ हजार ९ सय ६९ मतसहित उनी गाउँपालिका अध्यक्ष निर्वाचित भएका हुन् । उनका निकटतम प्रतिद्वन्द्वी नेपाली कांग्रेसका बलराम सरदारले ५ हजार ३ सय ३३ मत पाए । उनीहरुबीचको मतान्तर १ हजार ६ सय ३६ छ । निर्वाचनमा नेकपा (एमाले) तेस्रो भयो । एमालेका तुलसीराम विश्वास ४ हजार १ सय ५९ मतमा सीमित भए । ग्रामथानमा २०७९ को निर्वाचनमा नेपाली कांग्रेसका जयप्रकाश गच्छदार थारु विजयी भएका थिए । त्यतिबेला एमालेका शिवनारायण माझी थारु दोस्रो र माओवादीका विजयकुमार सरदार तेस्रो भएका थिए । गच्छदारको गत असार ३ गते निधन भयो । रिक्त रहेको अध्यक्ष पदका लागि आइतबार उपनिर्वाचन भएको थियो । जनाधार कमजोर भएको भनिएको माओवादी उपनिर्वाचनमार्फत गाउँपालिकाको नेतृत्वमा पुगेको हो ।
दैलेखको महाबु गाउँपालिका अध्यक्षमा एमालेका जंगबहादुर शाही निर्वाचित,"दैलेख : दैलेखको महाबु गाउँपालिकाको अध्यक्षमा नेकपा एमालेका जंगबहादुर शाही विजयी भएका छन् । २०७९ को स्थानीय तह निर्वाचनमा नेपाली कांग्रेसले जितेको यो पालिकाको अध्यक्षमा उपनिर्वाचन हुँदा एमाले जित हात पारेको हो । एमालेका शाही ३१२७ मत ल्याएर विजयी भएका प्रमुख निर्वाचन अधिकृतको कार्यालयले जनाएको छ । उनका निकटतम् प्रतिस्पर्धी नेपाली कांग्रेसका झलकबहादुर भण्डारी २६७५ मत ल्याएर दोस्रो भए भने माओवादीका जंगबहादुर बरालमगरले ८४२ मत पाए । राष्ट्रिय स्वतन्त्र पाटी (रास्वपा)का प्रकाशकुमार बुढाले ११२ मत मात्रै पाए । नेपाल मजदुर किसान पाटीका दुर्ग बहादुर मगरले ५३, राष्ट्रिय प्रजातन्त्र पाटीका सुर्जे रावतले ४७ मत पाए । यहाँ नेकपा एकीकृत समाजवादीका जगत बहादुर हमालले आफ्नो उम्मेदवारी निस्कृय पारेर नेकपा एमालेका उम्मेदवारलाई समर्थन गरेका थिए । उनलाई पनि चार मत परेको छ । एमालेबाट निर्वाचित भएका शाही यसअघि एकीकृत समाजवादीको केन्द्रीय सदस्य एवं दैलेख जिल्ला अध्यक्ष थिए । उनी उपनिर्वाचनअघि मात्रै एमालेमा फर्किएर टिकट पाएका हुन् । ०७४ सालको स्थानीय तहको निर्वाचनमा एमालेबाट सोही पालिकामा अध्यक्ष जितेका उनी पाटी विभाजनपछि एकीकृत समाजवादीतिरमा लागेका थिए २०७९ को स्थानीय तहको निर्वाचनमा एकीकृत समाजवादीबाटै अध्यक्ष पदमा निर्वाचन लडेका उनी २२६८ मत ल्याएर तेस्रो भएका थिए । त्यसबेला नेपाली काँग्रेसका लछुमन गुरुङ २९७९ मतसहित गाउँपालिका अध्यक्षमा निर्वाचित भएका थिए । उनको निधनपछि यो पालिकामा अध्यक्ष पदका लागि उपनिर्वाचन भएको हो । अघिल्लो निर्वाचनमा यहाँ एमालेका हरिप्रसाद उपाध्यायले २५१९ प्राप्त गरेका थिए ।"
"ककनी२ उपनिर्वाचन : माओवादीले विरासत फर्कायो, दोब्बर मतले घिमिरे विजयी","नुवाकोट : नुवाकोटको ककनी गाउँ पालिका २ को अन्तिम मत परिणाम सार्वजनिक भएको छ । ककनी२ मा उपनिर्वाचन अन्तर्गत भएको मतदानको मतगणना अनुसार नेकपा माओवादी केन्द्र विजयी भएको छ । गत २०७९ को स्थानीय तह निर्वाचनमा काँग्रेसका उम्मेदवार तीलकबहादुर लामासँग थोरै मतले पराजित भएका माओवादी केन्द्रका ३८ वर्षीय कृष्ण घिमिरे मिलन विजयी भएका छन् । गत २०७९ को निर्वाचनमा वडाध्यक्षमा विजयी भएका तीलक लामाको गत वर्ष निधन भएपछि सो वडामा उपनिर्वाचन भएको हो । मत परिणाम अनुसार नुवाकोटको ककनी२ मा नेकपा माओवादी केन्द्रका उम्मेदवार घिमिरे झण्डै दोब्बर मतले विजयी भएका हुन् । सो वडामा दुईहजार दुई सय ५५ अर्थात् ७१ दशमलव ०६ प्रतिशत मत खसेको थियो । ५१ मत वदर भएको छ । ने गत २०७९ को निर्वाचनमा भने घिमिरेले कांग्रेसकै तीलक लामासँग १ सय ५४ मतले हार ब्यहोरेका थिए । त्यतिबेलाको पराजयलाई यो उपनिर्वाचनमा झण्डै दोब्बर मतले बदला लिँदै घिमिरे विजयी भएका हुन् । २ हजार २ सय ५५ मतगणनामा घिमिरे १ हजार ८५ मत प्राप्त गरेर विजयी भएका हुन् । उनका निकटतम् प्रतिद्वन्द्वी कांग्रेसका सुर्य तामाङले ५ सय ८७ मत मात्रै पाएका छन् । ३१ महिना अगाडि विजयी कांग्रेसका तीलक लामाले ८ सय ८८ मत प्राप्त गरेका थिए भने घिमिरेले भने ७ सय ४३ मतमै चित्त बुझाएका थिए । नेकपा (एमाले) का उम्मेद्वार यमबहादुर लामाले ३ सय ६६ मत प्राप्त गर्दै तेस्रो भएका छन् । रास्वपाका मंगलसिद्धी तामाङले ८३, राप्रपाका खेमबहादुर थापाले २८ र समाजवादीका मानबहादुर लामाले २३ मत प्राप्त गरेको मुख्य निर्वाचन अधिकृतको कार्यालय ककनीले जनाएको छ । ककनी २ मा वडाध्यक्ष पदका लागि ११ जना उम्मेदवार चुनावी प्रतिष्पर्धामा थिए । ककनी २ को वडाध्यक्षका लागि दुई स्थानमा चार मतदान केन्द्र कायम गरिएका थिए । कुल तीनहजार एकसय ७३ जना मतदाता रहेको सो वडामा दुई हजार दुइसय ५५ जनाले मत खसालेको जिल्ला निर्वाचन कार्यालय नुवाकोटले जनाएको छ । ककनी २ स्थित वडा कार्यालयको 'क' मतदान केन्द्रमा तीनसय ५५, 'ख' मा तीनसय ७९ तथा शिवालय मावि 'क' मतदान केन्द्रमा सातसय ७० र 'ख' मा सातसय ५१ गरि दुईहजार दुई सय ५५ अर्थात् ७१ दशमलव ०६ प्रतिशत मत खसेको जिल्ला निर्वाचन अधिकारी होमबहादुर थापामगरले जानकारी दिए । ककनी २ मा गत २०७४ सालको स्थानीय तह निर्वाचनमा माओवादीका केदार पौडेल वडाध्यक्षमा विजयी भएका थिए । सो वडामा यस पटक उपनिर्वाचनवाट माओवादीले जित फर्काएको हो ।"
प्रधानमन्त्री ओली चीन प्रस्थान,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका लागि चीन प्रस्थान गरेका छन्। चिनियाँ प्रधानमन्त्री ली छ्याङको निमन्त्रणमा प्रधानमन्त्री ओली त्यसतर्फ प्रस्थान गरेका हुन्। उनी हिमालयन एयरलाइन्सको चार्टर विमानबाट चीन उडेका हुन्। प्रधानमन्त्री ओलीलाई त्रिभुवन अन्तर्राष्ट्रिय विमानस्थलमा पर्यटनमन्त्री बद्रीप्रसाद पाण्डे, नेपालस्थित चिनियाँ दूतावासका उपप्रमुख वाङ सीन,सुरक्षा निकायका प्रमुखलगायतले विदाइ गरेका थिए। प्रधानमन्त्री ओलीलाई नेपाली सेनाको एक टुकडीले सम्मान गारत अर्पण गरेको थियो । भ्रमण टोलीमा प्रधानमन्त्रीकी पत्नी राधिका शाक्य, परराष्ट्रमन्त्री डा आरजु राणा देउवा,प्रधानमन्त्रीका मुख्य सल्लाहकार विष्णुप्रसाद रिमाल, प्रधानमन्त्रीका आर्थिक तथा विकास सल्लाहकार डा युवराज खतिवडा, सङ्घीय सांसद्हरु, मुख्यसहित विशिष्ट श्रेणीका सरकारी अधिकारीहरू,निजी क्षेत्रका प्रतिनिधिहरू,सञ्चारकर्मीलगायत ८७ छन्। भ्रमण टोलीमा सहभागी ८७ जनामध्ये सरकारी खर्चमा ३९ जना र निजी खर्चमा ४८ जना चीन गएका हुन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेटवार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्ता गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै,उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्री ओलीले चीन भ्रमणका क्रममा चिनियाँ राष्ट्रपति सी चिनफिङलगायत शीर्ष नेताहरूसँग भेटघाट गर्नेछन्। प्रधानमन्त्री ओलीले पेकिङ विश्विविद्यालयमा सम्बोधन गर्नेछन्। यसैगरी उनी अन्य विभिन्न कार्यक्रममा सहभागी हुनेछन्। गठबन्धनका दलबीच चिनियाँ परियोजना (बीआरआई) कार्यान्वयनमा मध्यमार्गी बाटोअपनाएर ओली चीन उडेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा कांग्रेसले प्रस्ताव गरेकै नाममा अन्ततः सहमत जुटेको हो। प्रधानमन्त्री ओली चीनको चार दिने भ्रमण पूरा गरी यही मङ्सिर २० गते स्वदेश फर्कने कार्यतालिका छ ।"
कीर्तिपुर१ मा कांग्रेस उम्मेदवार महर्जन विजयी,काठमाडौं : कीर्तिपुर नगरपालिका वडा नम्बर १ मा नेपाली कांग्रेसका उम्मेदवार इच्छाकुमार महर्जन ५ सय ६२ मत ल्याइ विजयी भएका छन्। स्थानीय तह उपनिर्वाचन आइतबार सम्पन्न भएको हो।
प्रधानमन्त्रीको चीन भ्रमण टोलीमा को को छन् ?,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका लागि चीन प्रस्थान गरेका छन्। चिनियाँ प्रधानमन्त्री ली छ्याङको निमन्त्रणमा प्रधानमन्त्री ओली त्यसतर्फ प्रस्थान गरेका हुन्। उनी हिमालयन एयरलाइन्सको चार्टर विमानबाट सोमबार बिहान चीन उडेका हुन्। प्रधानमन्त्री ओलीलाई त्रिभुवन अन्तर्राष्ट्रिय विमानस्थलमा उपप्रधानमन्त्री प्रकाशमान सिंह, पर्यटनमन्त्री बद्रीप्रसाद पाण्डे, गृहमन्त्री रमेश लेखक, नेपालस्थित चिनियाँ दूतावासका उपप्रमुख वाङ सीन,सुरक्षा निकायका प्रमुखलगायतले विदाइ गरेका थिए। प्रधामन्त्रीको भ्रमण टोलीमा सरकारी खर्चबाट ३९ जना र निजीबाट ४८ जना गरी ८७ जना रहेका छन्। सरकारी खर्चमा चीन भ्रमणमा जानेहरूमा प्रधानमन्त्री,सांसद, सरकारी अधिकारीहरू रहेका छन्। भ्रमण टोलीमा प्रधानमन्त्री केपी शर्मा ओली, प्रधानमन्त्री पत्नी राधिका शाक्य, प्रधानमन्त्रीका मुख्य सल्लाहकार विष्णु रिमाल,प्रधानमन्त्रीका आर्थिक सल्लाहकार युवराज खतिवडा रहेका छन्। त्यस्तै सांसदहरू श्यामकुमार घिमिरे, लिलानाथ श्रेष्ठ,अर्जुननरसिंह केसी, बिजुला रायमाझी, धीरेन्द्रप्रसाद महतो, रेखा शर्मा, सर्वेन्द्रनाथ सुक्ला, दीपक कार्की र रञ्जिता श्रेष्ठ रहेका छन्। त्यस्तै मुख्य सचिव एकनारायण अर्याल, अर्थसचिव रामप्रसाद घिमिरे, कामु परराष्ट्रसचिव अमृतबहादुर राई, लगानी बोर्डका कार्यकारी प्रमुख सुशील ज्ञवाली, प्रधानमन्त्रीका निजी चिकित्सक डा दिव्या सिंह, मदन भण्डारी विज्ञान तथा प्रविधि विश्वविद्यालयका उपाध्यक्ष पद्मसुन्दर जोशी छन्। त्यस्तै परराष्ट्र मन्त्रालयका सिस्टाचार महापाल विष्णुप्रसाद गौतम, उत्तर पूर्वी एसिया महाशाखा प्रमुख कृष्णप्रसाद ढकाल, उत्तर पूर्वी एसिया महाशाखाका उपसचिव मणिरत्न शर्मा, प्रधानमन्त्रीका स्वकीय उपसचिव उदय पोखरेल, उपराष्ट्रमन्त्रीका स्वकीय उपसचिव कमल रावल, परराष्ट्रका अधिकृतहरू ऋचा भट्टराई, जानकी ओझा, सुजन लामिछाने र विनोद खनाल रहेका छन्। त्यस्तै प्रधानमन्त्रीका निजी सहयोगी जयश्री शाक्य,परराष्ट्रमन्त्रीका निजी सहयोगी अनिता सिंह पनि भ्रमण टोलीमा सहभागी हुनेछन्। बिहीबार बसेको मन्त्रिषरिद बैठकले प्रधानमन्त्री ओलीको चीन भ्रमण स्वीकृत गरेको थियो। प्रधानमन्त्री ओली चार दिने औपचारिक भ्रमण सकेर मंसिर २० गते स्वदेश फर्किनेछन्।"
काठमाडौं१६ को वडाध्यक्षमा रास्वपाकी रोजिना श्रेष्ठ विजयी,काठमाडौं : काठमाडौं १६ को वडाध्यक्षमा राष्ट्रिय स्वतन्त्र पार्टीकी रोजिना श्रेष्ठ निर्वाचित भएकी छन्। उनी २९०२ मत ल्याउँदै निर्वाचित भएकी हुन्। सो वडामा एमाले दोस्रो भएको छ भने कांग्रेस तेस्रो भएको छ। एकालेकी तुलाधरले २२२० मत पाएका छन् भने कांग्रेसका पाठकले २११४ मत पाएका छन्। यसअघि उक्त वडामा नेपाली कांग्रेसका मुकुन्द रिजाल निर्वाचित भएका थिए। उनको निधन भएपछि उपनिर्वाचन भएको हो।
गुल्मी मुसिकोट १ को वडाध्यक्षमा कांग्रेसका श्रेष्ठ विजयी,गुल्मी : गुल्मीको मुसिकोट नगरपालिका१ को वडा अध्यक्षमा कांग्रेसका आनन्द श्रेष्ठ विजयी भएका छन् । श्रेष्ठले ११ सय ८४ मत ल्याई विजयी भएका हुन् । निकटतम् प्रतिद्वन्द्वी नेकपा एमालेका दलबहादुर थापाले ९ सय ३० मत ल्याएका छन् । श्रेष्ठले २ सय ५४ मतान्तरले विजयी हासिल गरेका हुन् । उनका प्रतिस्पर्धी नेकपा माओवादी केन्द्रका दुर्गा बहादुर बिकले १ सय ४३ मत ल्याएका छन्। त्यस्तै राष्ट्रिय स्वतन्त्र पार्टीका उम्मेदवार विकास थापाले ४३ मत पाए भने राष्ट्रिय प्रजातान्त्र पार्टीका उम्मेदवार ईश्वरी खाती क्षेत्रीले ५ मत प्राप्त गरेका छन् । स्वतन्त्र उम्मेदवार योगेन्द्र खरेलले १ मत प्राप्त छन् । स्वतन्त्र उम्मेदवार कुल बहादुर थापा र पोमानन्द खरेलले मत प्राप्त गर्न सकेका छैनन् । यहाँ खसेको २ हजार ३ सय ३४ कुल मत खसेको थियो । जसमा एक हजार ४० पुरुष र एक हजार दुई सय ९४ महिलाले मतदान गरेका छन् । ५७ दशमलव ०५ प्रतिशत मत खसेको मुख्य निर्वाचन अधिकृतको कार्यालयले जनाएको छ । खसेको कुल मतमा २८ मत बदर भएको थियो । वडामा ४ हजार ९१ जना मतदाता रहेका छन् । मुसिकोट नगरपालिका १ को वडाध्यक्ष पदका लागि ५ जना विभिन्न दल र तीनजना स्वतन्त्र गरेर ८ जनाले उम्मेदवारी दिएका थिए । २०७९ मा सम्पन्न स्थानीय तहको निर्वाचनमा त्यस वडामा नेपाली कांग्रेसबाट वडाअध्यक्ष पदमा निर्वाचित मोहन घिमिरेको २०८० भदौ २ गते निधन भएको थियो ।
गोरखा नगरपालिका५ को वडाध्यक्षमा माओवादीका विष्णु राना विजयी,गोरखा : गोरखा नगरपालिका ५ को वडाअध्यक्ष पदमा भएको उपनिर्वाचनमा नेकपा माओवादीका विष्णु राना मगर विजयी भएका छन् । निकटतम प्रतिद्वन्द्वी नेपाली कांग्रेसका भाइकाजी आलेलाई ८४ मतान्तरले पछि पार्दै राना विजयी भएका हुन् । रानाले ४८६ मत प्राप्त गरेका छन् भने आलेले ४०२ मत प्राप्त गरेका छन् । त्यस्तै नेकपा एमालकी दुर्गा थापा मगरले ३४५ मत प्राप्त गरेकी छन् । राष्ट्रिय स्वतन्त्र पाटीका मंगलबहादुर थापाले ८६ मत प्राप्त गरेका छन् ।
त्रियुगा नगरपालिका१२ मा माओवादीका नविन विजयी,उदयपुर : उदयपुरको त्रियुगा नगरपालिका १२ को वडाध्यक्ष पदमा नेकपा माओवादी केन्द्रका नविनकुमार वान्तवा राई विजयी भएका छन् । सोमबार बिहान सम्पन्न मतगणनामा ९२३ मत ल्याएर माओवादीका राई विजयी भएका हुन् । उनका निकटतम प्रतिद्वन्द्वी नेकपा एमालेका लक्ष्मीनारायण चौधरीले ६०८ मत पाए । त्यसैगरी नेपाली काँग्रेसका संजिव काफ्लेले ३५१ मत ल्याएका छन् । यसअघि उक्त वडामा कांग्रेसबाट चूँडाराज काफ्ले वडाध्यक्षमा निर्वाचित भएका थिए । उनको निधन भएपछि भएको उपनिर्वाचनमा माओवादीले जित निकालेको हो । त्रियुगामा ६५ दशमलव ६८ र बेलका ९ मा ६० दशमलव १० प्रतिशत मत खसेको थियो । तीन हजार ८४७ मत रहेको त्रियुगामा दुई हजार ५२७ मत खसेको थियो ।
प्रधानमन्त्री आज चीन जाने,"काठमाडौं : प्रधानमन्त्री केपी शर्मा ओली चारदिने औपचारिक भ्रमणका क्रममा सोमबार चीन जाँदैछन्। गठबन्धनका दलबीच बीआरआई कार्यान्वयनमा मध्यमार्गी बाटो अपनाएर ओली चीन जान लागेका हुन्। बीआरआई कार्यान्वयनको सम्झौताका विषयलाई लिएर कांग्रेस र एमालेबीच लामै छलफल चलेको थियो। बीआरआई कार्यान्वयनका सम्बन्धमा नेपालचीनबीच हुने प्रस्तावित समझदारीका सम्बन्धमा कांग्रेसले प्रस्ताव गरेकै नाममा अन्ततः सहमत जुटेको हो। चिनियाँ राजदूतावासमा शनिबार बुझाइएको यससम्बन्धी डकुमेन्टमा नयाँ सम्झौताको नाम कांग्रेसले प्रस्ताव गरेअनुसार नै बीआरआई सहकार्य फ्रेमवर्क राखिएको छ। चीनलाई पठाइएको दस्तावेजमा सन् २०१७ मा भएको बीआरआईसम्बन्धी समझदारीको विषयको चर्चा गरिएको छ। त्यसअन्र्तगत विद्युत्, शिक्षा, पर्यटन स्वास्थ्य, पूर्वाधार निर्माणलगायत कयौं विषयमा सहकार्य गर्न सकिने उल्लेख छ। चीन भ्रमणको मिति तय भएसँगै बीआरआई मोडालिटीबारे छलफल गर्न प्रधानमन्त्रीका प्रमुख सल्लाहकार विष्णुप्रसाद रिमाल, आर्थिक तथा विकास सल्लाहकार युवराज खतिवडा, कांग्रेसका महामन्त्री गगन थापा र अधिवक्ता सेमन्त दाहाल सदस्य रहेको कार्यदल बनाइएको थियो। फ्रेमवर्कको प्रावधानलाई एमालेका अध्यक्षसमेत रहेका प्रधानमन्त्री ओली र कांग्रेसका सभापति शेरबहादुर देउवाले अनुमोदन गरेर मस्यौदा चीनको परराष्ट्र मन्त्रालयलाई पठाइसकेको छ। एमाले उपमहासचिव तथा पूर्वपरराष्ट्रमन्त्री प्रदीप ज्ञवालीले सामाजिक सञ्जाल एक्समा लेखेका छन् कांग्रेस र एमालेको सहमतिमा तयार पारिएको बीआरआई सहकार्य फ्रेमवर्क लाई नेपालचीनबीच विकास साझेदारी र बाह्य सम्बन्धमा एकीकृत धारणा निर्माण गर्ने महŒवपूर्ण प्रस्थानबिन्दु हुनेछ। सत्ता साझेदार प्रमुख दुई दलबीच सहमति कायम गरी परराष्ट्र मन्त्रालयले बीआरआई सहकार्य फ्रेमवर्क प्रस्ताव चीनलाई बुझाएको भोलिपल्ट पूर्वमन्त्री ज्ञवालीले यस्तो टिप्पणी गरेका हुन्। ज्ञवालीले भनेका छन्, फ्रेमवर्क अन बीआरआई कोअपरेसनमा सहमति निर्माण गर्न सफल हुनु भएकोमा सम्माननीय प्रधानमन्त्री र नेकां सभापति मा शेरबहादुर देउवालाई बधाई ! यो चीनसँग नेपालको विकास साझेदारी नयाँ उचाइमा उठाउने र बाह्य सम्बन्धमा सिंगै राष्ट्रको एकीकृत धारणा निर्माण गर्ने महŒवपूर्ण प्रस्थानबिन्दु हो। चिनियाँ परियोजना (बीआरआई) कार्यान्वयन सम्झौताका सम्बन्धमा नेपालले चीनलाई आफ्नो तर्फबाट अन्तिम प्रस्ताव बुझाएको थियो। यसअघि चीनले बीआरआई कार्यान्वयन योजना प्रस्ताव गरी त्यसमा हस्ताक्षरका लागि पहल गरिरहेको थियो। चिनियाँ प्रस्तावको जवाफमा नेपालले फरक नाम र व्यहोरा प्रस्ताव गरेको हो। यस प्रस्तावमा चिनियाँ धारणा सार्वजनिक भइसकेको छैन। चिनियाँ राजदूत छन सोङ चीन प्रस्थान गरेका छन् भने परराष्ट्रमन्त्री आरजु राणा चिनियाँ समकक्षी वाङ यीसँग भेटवार्ता गरी शनिबारै स्वदेश फर्किएकी छन्। सोमबारै प्रधानमन्त्रीसँगै मन्त्री राणा पनि भ्रमणमा जाँदै छन्। यस्तो छ प्रधानमन्त्रीको भ्रमण तालिका प्रधानमन्त्री ओली हिमालयन एयरलाइन्सको चार्टर विमानबाट चीन जाँदैछन्। मंसिर १७ देखि २० गतेसम्म हुने प्रधानमन्त्रीको भ्रमण टोलीमा सरकारी खर्चबाट ३९ जना र निजीबाट ४८ जना रहनेछन्। परराष्ट्र मन्त्रालयका अनुसार प्रधानमन्त्री ओलीले मंगलबार चीनका प्रधानमन्त्री ली छ्याङसँग औपचारिक रूपमा द्विपक्षीय भेट वार्ता गर्ने कार्यक्रम छ। सोही द्विपक्षीय वार्तामा दुई मुलुकबीचका एजेन्डाहरूमा छलफल हुने तथा सहमति र सम्झौतामा हस्ताक्षर हुनेछन् । प्रधानमन्त्री ओलीले मंगलबारै चीनका राष्ट्रपति सी चिनफिङसँग द्विपक्षीय भेटवार्ता गर्ने कार्यक्रम छ। उनले चिनियाँ जनकंग्रेसका स्थायी समितिका अध्यक्ष झाओ लेजीसँग पनि भेटवार्त गर्ने कार्यक्रम रहेको छ। प्रधानमन्त्री ओलीले बुधबार पेकिङ विश्वविद्यालयमा सम्बोधन गर्ने कार्यक्रम रहेको छ। साथै, उनले नेपालचीन बिजनेस फोरमले आयोजना गर्ने कार्यक्रममा सम्बोधन गर्नेछन्। बेइजिङस्थित नेपाली दूतावासले आयोजना गरेको कार्यक्रममा प्रधानमन्त्री ओली सहभागी हुनेछन्। भ्रमणको चौथो दिन बिहीबार नेपाल फर्किने कार्यक्रम छ। प्रधानमन्त्रीको कार्यतालिका सोमबारबिहान ११ बजे काठमाडौंबाट उड्नेबेलुकी साढे ५ बजे बेइजिङ पुग्नेमंगलबारचीनका प्रधानमन्त्री ली छ्यानसँग औपचारिक भेटवार्ताचीनका राष्ट्रपति सी चिनफिङसँग औपचारिक भेटवार्ताचिनियाँ जनकंग्रेसका स्थायी समितिका अध्यक्ष झाओ लेजीसँग भेटवार्ता बुधबारपेकिङ विश्वविद्यालयमा सम्बोधन नेपालचीन बिजनेस फोरमको कार्यक्रमलाई सम्बोधन बेइजिङस्थित नेपाली दूतावासले आयोजना गर्ने कार्यक्रममा सहभागीबिहीबारस्वदेश फर्किने"
रामगोपालपुर नगरपालिका२ मा एमालेको जीत,"महोत्तरी : रामगोपालपुर नगरपालिका२ को अध्यक्षमा नेकपा एमालेका उम्मेदवार सकिवुल खान विजयी भएका छन्। गएराति सम्पन्न उपनिर्वाचनको मतपरिमाणअनुसार खानले ९७ मत अन्तरले विजय हासिल गरेका हुन्। खानले उपनिर्वाचनमा ६३१ मत ल्याएका छन् भने उनका निकटम प्रतिद्वन्द्वी नेकपा माओबादी केन्द्रका आईतीकुमारी यादवले ५३४ मत ल्याइन्। कुल खसेको १५१४ मतमा नेपाली कांग्रेसका उम्मेदवार मो जनीफ खानले २८४, जसपाका मो नजामुद्दीन खानले ३८, राष्ट्रीय जनता पार्टीका राजेश कुमार यादवले ले५, राष्ट्रीय स्वतन्त्र पार्टीका खुरशेद खान ४, राप्रपाका मो मन्नान खानले २, स्वतन्त्र उम्मेदवार धीरेन्द्र प्रसाद यादवले १ र अर्का स्वतन्त्र उम्मेदवार अशोक कुमार यादवले १ मत ल्याएका मुख्य निर्वाचन अधिकृतको कार्यालय रामगोपालपुरले जनाएको छ। साविकका वडाअध्यक्ष मुकेशकुमार यादवको सवारी दुर्घटनामा परि मृत्यु भएपछि रिक्त रहेको उनको ठाँउमा उपनिर्वाचन भएको हो।"
बाजुराको स्वामीकार्तिक गाउँपालिका उपाध्यक्षमा एमालेकी सुलोचना बुढा विजयी,"बाजुरा : बाजुराको स्वामिकार्तिक खापर गाउँपालिका उपाध्यक्षमा एमाले उम्मेद्वार सुलोचना बुढा विजयी भएकी छन्। नेकपा एमालेकी उम्मेद्वारा बुढाले १ हजार ७ सय ४० मत ल्याएर विजयी भएकी छन् भने उनका प्रतिद्वन्द्वी नेपाली काँग्रेसकी उम्मेद्वारा पुल्तिसरा शाहीले १ हजार ४ सय ७४ मत ल्याएकी छन्। सुलोचना भण्डारी बुढा २ सय ६६ मतान्तरले विजयी भएकी हुन्। एकीकृत समाजवादीकी उम्मेद्वारा जवा शाहीले ५ सय ५३ मल ल्याएर तेस्रो स्थानमा छन्। २०७९ को निर्वाचनमा एमाले काङ्ग्रेसकै प्रतिस्पर्धामा कांग्रेस उम्मेदवार मैनादेवी जैसी विजयी भएकी थिइन्। उनले १ हजार ८ सय १० ल्याएर विजयी हुँदा बुढाले १ हजार ६ सय ३७ पाएकी थिइन्। जोशीको निधन भएपछि भएको उपनिर्वाचनमा कांग्रेस उम्मेदवार पुलतीसरा शाहीलाई २ सय ६६ मतले पछि पार्दै सुलोचना निर्वाचित भएकी हुन्। बाजुराको स्वामीकार्तिक खापर गाउँपालिकामा उपाध्यक्षका लागि नेकपा एमाले, नेपाली काँग्रेस र नेकपा एकीकृत समाजवादी पार्टी चुनावी प्रतिस्पर्धामा थिए।"
कनकाई६ को वडाध्यक्षमा स्वतन्त्र उम्मेदवार ओली निर्वाचित,"झापा : झापाको कनकाई नगपालिका६ को वडाध्यक्षमा स्वतन्त्र उम्मेदवार लक्ष्मीप्रसाद ओली निर्वाचित भएका छन् । स्वतन्त्र उम्मेदवार ओलीले एमालेका तुलराम बस्नेतलाई १३७ मतान्तरले पराजित गर्दै वडाध्यक्षमा निर्वाचित भएका हुन् । ओलीले ४९३ मत ल्याएकोमा एमालेका बस्नेतले ३५६ र काँग्रेसका रामगोपाल ओलीले ३१७ मत प्राप्त गरेका छन् । त्यस्तै माओवादी केन्द्रका गणेशबहादुर थापाले २७७, राप्रपाका नारायणप्रसाद निरौलाले २६, मङ्गोल नेशनल अर्गनाइजेशनका पदम बहादुर तामाङले २०, जनमत पार्टीका शुकलाल राजवंशीले ९, नागरिक उन्मुक्ति पार्टीका जमुना राजवंशीले ६ र संघीय लोकतान्त्रिक राष्ट्रिय मञ्चका दल बहादुर श्रेष्ठले २ मत ल्याएको निर्वाचन कार्यालय झापाले जनाएको छ । स्थानीय तह उपनिर्वाचनअन्तर्गत झापाको कनकाई नगरपालिका६ मा कुल २ हजार ५८ मतदाता रहेकोमा एक हजार ५१३ मत खसेको थियो । जसमा ८२४ पुरुष र ६८९ महिलाले मतदान गरेका थिए । यसअघि एमालेबाट निर्वाचित वडाध्यक्ष विजयी दीर्घबहादुर थापाको ६६ वर्षको उमेरमा गत असारमा निधन भएपछि सो वडामा उपनिर्वाचन भएको हो । त्यसभन्दा अघि नेपाली काँग्रेसबाट लक्ष्मीप्रसाद ओली वडाध्यक्षमा निर्वाचित भएका थिए । अहिले ओली काँग्रेस छाडेर स्वतन्त्र उम्मेदवारी दिएर पुनः वडाध्यक्षमा निर्वाचित भएका हुन् ।"
सुनसरीको गढी गाउँपालिका६ मा कांग्रेस उम्मेदवार विजयी,धरान : सुनसरीको गढी गाउँपालिका६ मा नेपाली कांग्रेस उम्मेदवार तेतर साहु बिजयी भएका छन् । उनले ८ सय १६ मत प्राप्त गरि निर्वाचित भएका जिल्ला प्रहरी कार्यालय सुनसरीका डिएसपी रामप्रसाद तिमल्सिनाले जानकारी दिएका छन् । साहले माओवादी केन्द्रका उम्मेदवार कुशेश्वर खेरवारलाई २४ मतले पछि पार्दै वडाअध्यक्षमा विजयी बनेका हुन्। माओवादीका खेरवारले ७ सय ९४ मत प्राप्त गरेका छन् । २०७९ को निर्वाचनमा यस वडा जितेको एमाले उपनिर्वाचनमा तेस्रो स्थानमा झरेको छ । एमालेका उम्मेदवार शन्तु उरावले ७ सय ७० मत प्राप्त गरेका छन् । दोस्रो भएका खेरवार एमालेले वडाअध्यक्षको टिकट नदिएपछि एमाले परित्याग गरी माओवादी प्रवेश गरि वडाअध्यक्षको टिकट लिन सफल भएका थिए । यस वडामा २ हजार ६ सय ४४ मत खसेको थियो । जसमध्य ७५ मत बदर भएको निर्वाचन आयोगले जानकारी दिएको छ । गढी६ एमालेबाट प्रतिनिधि सभा सदस्य निर्वाचित भगवती चौधरीको सुनसरी क्षेत्र नम्बर३ मा पर्दछ ।
दुल्लु नगरपालिका १३ को वडाध्यक्षमा एमालेका लालबहादुर शाही निर्वाचित,"दैलेख : स्थानीय तह उपनिर्वाचन अन्तर्गत दैलेखको दुल्लु नगरपालिका१३ को वडाध्यक्षमा नेकपा एमालेका लालबहादुर शाही निर्वाचित भएका छन् । उनले पाँच सय ७४ मत प्राप्त गरी उक्त पदमा निर्वाचित भएका मुख्य निर्वाचन अधिकृतको कार्यालयले जनाएको छ । नेपाली कांग्रेसका रेशमबहादुर शाहीलाई ३ मतले पराजित गर्दै उनी वडाध्यक्षमा विजयी भएका हुन् । एमालेका शाहीको निकटम् प्रतिद्वन्दी नेपाली काँग्रेसका रेशमबहादुर शाहीले पाँच सय ७१ मत प्राप्त गरेका छन् । त्यसैगरी नेकपा माओवादी केन्द्रका ढकेन्द्रबहादुर शाहीले दुई सय ७८, राष्ट्रिय स्वतन्त्र पाटी (रास्वपा) का रामबहादुर शाहीले ५३, राप्रपाका रेशमबहादुर मल्लले १३ र नेमकिपाका पूर्णप्रसाद उपाध्यायले चार मत प्राप्त गरेका मुख्य निर्वाचन अधिकृतको कार्यालयले जनाएको छ । आइतबार भएको मतदानमा खसेको कुल एक हजार पाँच सय २७ मत गणना हुँदा ३३ मत बदर भएका छ । यसअघि यो वडाको वडाध्यक्षमा नेकपा एमाले नै विजयी भएको थियो । २०७९ को स्थानीय तह निर्वाचनमा नेकपा एमालेका विर्खबहादुर शाही ८ सय २२ मतसहित वडाध्यक्षमा निर्वाचित भएका थिए । त्यसबेला नेकपा माओवादी केन्द्रका डम्मरबहादुर शाहीले ५ सय ५०, नेकपा एकीकृत समाजवादीका भीमप्रसाद शर्माले ३६ र नेपाल मजदुर किसान पाटीका मधुसुदन शर्माले ११ मत प्राप्त गरेका थिए ।"
कुशेको वडाध्यक्षमा कांग्रेसका खम्बबहादुर सिंह १५ मतान्तरले विजयी,जाजरकोट : जाजरकोटको कुशे गाँउपालिका वडा नम्बर ७ को वडाध्यक्षमा नेपाली काँग्रेसका खम्बबहादुर सिंह १५ मतान्तरले विजयी भएका छन् । काँग्रेस उम्मेदवार सिंहले ३ सय ४७ मत प्राप्त गरि विजयी भएका हुन् । उनका निकटतम प्रतिद्वन्दी नेकपा माओवादी केन्द्रका डम्बरबहादुर घर्तीले ३ सय ३२ मत प्राप्त गरेका छन् । एक हजार ३ सय २ मतदाता रहेको सो वडामा आइतवार भएको उपचिर्वाचनमा ९ सय ५६ मत खसेको थियो । एमालेका गोरखबहादुर नेपालीले २ सय ५२ मत र राष्ट्रिय प्रजातन्त्र पार्टीका लालबहादुर खत्रीले ७ मत प्राप्त गरेको जिल्ला निर्वाचन अधिकारी नविनकुमार कठायतले जानकारी दिए । १५ मत बदर भएको छ । यो वडा माओवादी केन्द्रले जितेको थियो । वडाध्यक्ष मुनबहादुर घर्तीको निधन भएपछि रिक्त रहेको वडाध्यक्ष पदमा उपनिर्वाचन भएको हो ।
वैदेशिक रोजगारमा विभिन्न देशमा पठाइदिने भन्दै ठगी गर्ने दुईजना पक्राउ,काठमाडौं : वैदेशिक रोजगारमा विभिन्न देशमा पठाइदिने भन्दै ठगी गर्ने दुई जना पक्राउ परेका छन्। पक्राउ पर्नेमा काठमाडौं महानगरपालिका२० भीमसेनस्थानका ४४ वर्षीय निराजन मानन्धर र पाल्पाको पूर्वखोला गाउँपालिका५ बिरकोट घर भई हाल काठमाडौंको नयाँ बसपार्क बस्ने ३० वर्षीय चन्द्र प्रकाश झेडी रहेका छन्। मानन्धरले इजरायल पठाइदिने भन्दै २ लाख र झेडीले बोस्निया पठाइदिने भन्दै दुई लाख लिएर सम्पर्कविहीन भएका थिए। बेरोजगार युवायुवतीलाई आकर्षक तलबको प्रलोभनमा पारी विभिन्न देशहरूमा लैजाने भन्दै लामो समयसम्म झुक्यानमा राखेपश्चात विदेश नपठाई सम्पर्कविहीन भएपछि उजुरी परेको थियो। काठमाडौं उपत्यका अपराध अनुसन्धान कार्यालयको टोलीले काठमाडौंको टेकुबाट पक्राउ गरेको हो। पक्राउ परेका दुवै जनालाई अनुसन्धान तथा कारबाहीका लागि वैदेशिक रोजगार विभाग पठाइएको छ।
बजेट अभावमा कर्णालीका खानेपानी आयोजना रोकिदैनन् : खानेपानी मन्त्री,"सुर्खेत : खानेपानी मन्त्री प्रदीप यादवले कर्णाली प्रदेशमा खानेपानी आयोजनाअन्तर्गतका योजनामा अब बजेट अभाव नहुने बताएका छन्। सोमबार कर्णाली प्रदेशको सदरमुकाम सुर्खेतस्थित वीरेन्द्रनगरमा संघीय खानेपानी तथा ढल व्यवस्थापन आयोजना सुर्खेतको ग्रामीण खानेपानी सेवा सहायता केन्द्र 'सेवा सहायता केन्द्र' शुभारम्भ कार्यशालालाई सम्बोधन गर्दै मन्त्री यादवले डिपिआरसहितका अन्य सबै प्रक्रिया पूरा गरेर खानेपानीका योजनाहरू अगाडि बढाइने बताएका हुन्। 'म यहाँका जनप्रतिनिधि, स्थानीयवासीलाई विश्वास दिलाउन चाहन्छु,संघीय सरकार खानेपानी मन्त्रालयबाट कर्णाली प्रदेशमा सञ्चालन भइरहेका र बजेट नभएर रोकिएका डिपिआर भएका कुनै पनि योजना पैसा अभावमा रोकिने छैन,'उनले भने,'बजेट रकमान्तर गरेर भएपनि म यहाँका योजनाको टेण्डर आह्वान गर्छु,कर्णालीवासीका सुख दु:खमा साथ दिने छु ।' यसैगरी मन्त्री यादवले कर्णाली प्रदेशसहितका विकट क्षेत्रका आम नेपाली नागरिकलाई स्वच्छ तथा गुणस्तरीय खानेपानी तथा सरसफाइमा पहुँच पुर्याउन आफू लागि परेको बताए। उनले भने, 'कर्णाली प्रदेशका अधिकांश क्षेत्रहरू विकासको नाममा निकै विकट छन्,यहाँ ९६ प्रतिशतले अहिलेसम्म पनि अशुद्ध पानी पिउन बाध्य भएकाले म त्यसको अन्त्य गर्न लागिपरेको छु ।' मन्त्री यादवले स्वच्छ खानेपानीसहितको एक घर,एक धाराको अवधारणालाई अघि सारेर काम सञ्चालन गरिरहेको जानकारी दिए।"
ज्येष्ठ नागरिक आश्रमलाई सहयोग,नुवाकोट : नुवाकोटको देवीघाटस्थित एक वृद्धाश्रमलाई सूर्यगढी गाउँपालिकाले विविध सामग्रीहरू प्रदान गरेको छ। विदुर नपा ५ देवीघाटमा रहेको देवीघाट जेष्ठ नागरिक संरक्षण तथा अध्ययन प्रतिष्ठानमा आश्रित वृद्धवृद्धाहरुका लागि सूर्यगढी गापाले रकमका सार्थ जिन्सी सहयोग गरेको हो। देवीघाट वृद्धाश्रममा पुगेर सूर्यगढी गापाका अध्यक्ष सन्तवहादुर घलेले प्रतिष्ठानमा आश्रित वृद्धवृद्धाको लागि भोजन तथा प्रशासनिक व्यवस्थापन खर्चको लागि एक लाख रुपैयाँका साथै सामग्रीहरु हस्तान्तरण गरेका हुन्। आश्रित ज्येष्ठ नागरिकहरूको लागि थप एक लाख रुपैयाँ बराबरको न्यानो कपडा वितरण गरिएको सूर्यगढी गापाले जनाएको छ। वृद्धवृद्धाहरूलाई न्यानो कपडा वितरण गर्दै सूर्यगढी गापा अध्यक्ष सन्तबहादुर घलेले आगामी दिनमा पनि प्रतिष्ठानलाई सहयोग गर्ने प्रतिवद्धता व्यक्त गरे। उनले जेष्ठ नागरिक अनुभवका खानी भएका कारण उनीहरूबाट शिक्षा ग्रहण गरेर पुस्तान्तरणको क्रममा आउँदो पुस्ताले जीवनोपयोगी कार्यमा लगाउन आवश्यक रहेको बताए। अध्यक्ष घलेले आर्थिक सहयोग रकम देवीघाट जेष्ठ नागरिक संरक्षण तथा अध्ययन प्रतिष्ठानका अध्यक्ष विष्णुप्रसाद नेपाल लगायतलाई हस्तान्तरण गरेका हुन्। नेपालले ज्येष्ठ नागरिकका हकमा सरकारले उचित ध्यान दिन आवश्यक रहेको बताए। सो प्रतिष्ठानमा हाल ३६ जना ज्येष्ठ नागरिकहरूले आश्रय लिई बसिरहेका छन् भने आश्रितमध्ये सूर्यगढी गाउँपालिकाका ४ जना रहेका छन्।
धरहराबाट एक सातामा झण्डै १५ लाख आम्दानी,"काठमाडौं : ऐतिहासिक धरहराबाट एक सातामा १४ लाख ७० हजार रुपैयाँ राजस्व संकलन भएको छ। गत आइतबारदेखि सर्वसाधारणका लागि शुल्कसहित खुला गरिएको धरहराबाट आजसम्म १४ लाखभन्दा बढी राजस्व संकलन भएको कामु आयोजना निर्देशक प्रकाश अर्यालले जानकारी दिए। उनका अनुसार दैनिक करिब एक हजार दुई सयले धरहरा चढ्ने गरेको जानकारी दिए। बुधबार भने बन्द रहनेछ। बिहान साढे १० देखि ३ बजेसम्म धरहरा चढ्ने व्यवस्था गरिएको छ। ९ गतेदेखि हालसम्म ८ हजार ३१६ जनाले धरहरा चढिसकेका छन्। जसमा १२ वर्षमुनिका बालबालिकाको तथ्याङ्क राख्ने गरिएको छैनउनले भने। धरहरा चढ्दा विद्यार्थी, ज्येष्ठ नागरिक, बालबालिका अपाङ्गता भएका व्यक्तिहरूले ५० प्रतिशत छुट पाउनेछन्। सार्क राष्ट्रबाट आउने पर्यटकलाई प्रतिव्यक्ति रु पाँच सय र सार्कबाहेक राष्ट्रलाई प्रतिव्यक्ति रु एक हजार शुल्क तोकिएको छ। धरहरामा पार्किङ गर्दा चार पाङ्ग्रेका लागि प्रतिघण्टा रु २० र दुई पाङ्ग्रेलाई रु १० तोकिएको छ। यस्तै, धरहरा परिसरमा प्रवेशका लागि भने रु ५० निर्धारण गरिएको बताइएको छ।"
ब्राउन सुगरसहित तीनजना पक्राउ,काभ्रे : लागूऔषध ब्राउन सुगरसहित तीनजना पक्राउ परेका छन्। धुलिखेल नगरपालिका९ स्थित बिपी राजमार्गमा प्रहरीले विशेष सुराकीका आधारमा लागूऔषध नियन्त्रण ब्यूरोले लागेका तीन व्यक्तिलाई नियन्त्रणमा लिएर चेक जाँच गर्दा गाडी भित्र लुकाई रहेको ब्राउन सुगर सहित तीन जनालाई पक्राउ गरेको हो। उनीहरू भकुण्डेबेशीबाट धुलिखेल हुँदै काठमाडौं जाँदै थिए। जिल्ला प्रहरी कार्यालय काभ्रेका सूचना अधिकारी प्रहरी नायब उपरीक्षक मिन बहादुर घलेका अनुसार २०८१ मंसिर १६ गते राति १० बजे प्रहरीले काठमाडौंको शंखरापुर९ बस्ने अभिषेक राजबाहक सोही स्थान बस्ने ३१ वर्षीय किशोर थापा र ३२ वर्षीय विराट थापालाई पक्राउ गरेको हो। प्रहरीले टोयोटा हाइलक्स गाडी चेकजाँच गर्ने क्रममा उनीहरूलाई नियन्त्रणमा लिएको हो। गाडीभित्र रहेको प्लास्टिकको झोलाभित्र लुकाइएको अवस्थामा ५५ ग्राम ब्राउन सुगर फेला परेको प्रहरीले जनाएको छ। प्रहरीले काभ्रे जिल्ला अदालतबाट ५ दिनको म्याद थप गरी अनुसन्धान गरिरहेको छ।
झापामा दुर्घटनामा परी घाइते दुईजनाको मृत्यु,झापा : झापामा छुट्टाछुट्टै दुर्घटनामा परी घाइते भएका दुईजनाको उपचारको क्रममा मृत्यु भएको छ । साइकलबाट लडेर र मोटरसाइकल दुर्घटनामा परी दुईजनाको मृत्यु भएको जिल्ला प्रहरी कार्यालय झापाले जनाएको छ । प्रहरीका अनुसार मङ्सिर ११ गते हल्दिबारी गाउँपालिका५ का ४४ वर्षीय नवीन राई आफैले चलाएको साइकलबाट लडेर घाइते भएका थिए । मादक पदार्थ सेवन गरी साइकलबाट लड्दा घाइते भएका उनलाई मेची प्रादेशिक अस्पताल भद्रपुरमा लगिएको थियो । त्यहाँ उपचार सम्भव नभएपछि बीएण्डसी अस्पताल बिर्तामोड लगिएको र उनको सोमबार बिहान पौन ११ बजे उपचारको क्रममा मृत्यु भएको प्रहरीले जनाएको छ । त्यस्तै मङ्सिर ४ गते पूर्वपश्चिम राजमार्गअन्तरगत कमल गाउँपालिका ५ रतुवा पुलमा मे १० प १४४१ नम्बरको मोटरसाइकल आफै अनियन्त्रित भई पुलको बायाँ भागमा ठोक्किँदा दुर्घटना भएको थियो । दुर्घटनामा परी मोटरसाइकल चालक कमल ५ का ३० वर्षीय रुपेश सुनुवार र सोही मोटरसाइकलको पछाडि सवार सोही ठाउँका २८ वर्षीय नितेश राई घाइते भएका थिए । घाइते दुवैलाई सोही दिन निम्स अस्पताल दमकमा सामान्य उपचार पश्चात् थप उपचारको लागी न्युरो अस्पताल विराटनगर पठाइएको थियो । अस्पतालबाट मङ्सिर १६ गते दुवैजना डिस्चार्ज भई घर आएकोमा घाइते नितेश भोलिपल्ट पुनः बिरामी परेका थिए । उनलाई उपचारका लागि विराटनगर लगिएको र उपचारको क्रममा सोमबार बिहान पौने १० बजे मृत्यु भएको प्रहरी कार्यालय झापाका डीएसपी कृष्णकुमार चन्दले जानकारी दिए ।
पत्रकार महासंघ कपिलवस्तुमा सदस्यता विवाद चुलिँदै,"कपिलवस्तु : नेपाल पत्रकार महासंघको देशैभर निर्वाचनको कार्य तालिका नजिकिदै गए पनि महासंघको कपिलवस्तु शाखामा भने सदस्यता सम्बन्धी विवाद चुलिँदै गएको छ। जिल्ला कार्य समितिका अध्यक्ष किरणमान बज्राचार्यले एकलौटी रुपमा मनोमानी ढंगबाट सदस्यता सम्बन्धी नवीकरण सिफारिस केन्द्र तथा प्रदेश समितिमा पठाएको भन्दै नेपाल पत्रकार महासंघका २ जनै जिल्ला उपाध्यक्ष सहितको बहुमत कार्यसमितिले विरोध जनाएका हुन्। पत्रकार महासंघका जिल्ला उपाध्यक्षहरू हरि अधिकारी र स्वेता गिरी, कोषाध्यक्ष मोहन बेलबासे सहित बहुमत कार्य समितिले तत्काल मनोमानी ढंगबाट गरिएको सदस्यता नवीकरण सिफारिस सच्याउन माग गरेका छन्। नेपाल प्रेस युनियनका जिल्ला उपसभापति गणेश पोखरेल, प्रेस चौतारी नेपालका जिल्ला उपाध्यक्ष बाबुराम रायमाझी लगायतले एक प्रेस विज्ञप्ति जारी गरी विवाद निरुपण नगरी महासंघको निर्वाचन प्रक्रिया अघि बढ्न नसक्ने बताएका छन्। अध्यक्ष बज्राचार्यको स्वेच्छाचारी निर्णय विरुद्ध सामूहिक रूपमा पत्रकार महासंघ कपिलवस्तु शाखा कार्यालयमा तालाबन्दी गर्दै आन्दोलनमा उत्रने आफूहरूले घोषणा गरेको नेपाल पत्रकार महासंघका जिल्ला उपाध्यक्ष हरि अधिकारीले बताए। २ जना उपाध्यक्ष सहितको बहुमत कार्य समितिका सदस्यहरूको विरोधका कारण आज निर्माण गर्ने भनिएको जिल्ला निर्वाचन समिति गठन हुन सकेको छैन। यस सम्बन्धमा अध्यक्ष बज्राचार्यले भने कुनै प्रतिक्रिया नदिई सदस्यता नवीकरणका लागि रकम जम्मा गर्न सूचना प्रकाशित गरेका छन्।"
वैदेशिक रोजगारमा विभिन्न देश पठाइदिने भन्दै ठगी गर्ने तीनजना पक्राउ,"काठमाडौं : वैदेशिक रोजगारमा आकर्षक तलबको प्रलोभनमा पारी विभिन्न देश पठाइदिन्छु भन्दै रकम ठगी गरेको आरोपमा ३ जनालाई प्रहरीले पक्राउ गरेको छ। पक्राउ पर्नेहरूमा चितवनको राप्ती नगरपालिका७ घर भई ललितपुर महानगरपालिका१५ बस्ने ४४ वर्षीय धिरेन्द्र चौधरी, धनुषा धनुषाधाम नगरपालिका७ घर भई काठमाडौं७ बस्ने ३६ वर्षीय राज कुमार महरा र मकवानपुर इन्द्रसरोवर गाउँपालिका३ घर भई काठमाडौं १५ बस्ने ३२ वर्षीय चन्द्र ब्लोन रहेका छन्। धिरेन्द्रले क्यानडा पठाइदिन्छु भन्दै १ जना पीडितबाट ३ लाख ४८ हजार रुपैयाँ, राज कुमारले कुवेत पठाइदिन्छु भन्दै १ जना पीडितबाट १ लाख ९० हजार रुपैयाँ र चन्द्रले माल्टा पठाइदिन्छु भन्दै १ जना पीडितबाट १ लाख रुपैयाँ लिई सम्पर्कबिहीन भएको भन्ने पीडितहरूको उजुरी परेको थियो। काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले धिरेन्द्रलाई ललितपुर महानगरपालिका१५ बाट र राजकुमारलाई काठमाडौं महानगरपालिका७ बाट तथा चन्द्रलाई काठमाडौं महानगरालिका१२ बाट पक्राउ गरेको हो। उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग पठाइएको छ।"
ट्राफिक प्रहरी कार्यालय रोल्पाका प्रमुख घुससहित पक्राउ,काठमाडौं : अख्तियार दुरुपयोग अनुसन्धान आयोगको टोलीले जिल्ला ट्राफिक प्रहरी कार्यालय रोल्पाका प्रमुख प्रहरी नायव निरीक्षकलाई घुससहित नियन्त्रणमा लिएको छ। २५ हजार घुससहित ट्राफिक प्रहरी कार्यालयका प्रमुख प्रहरी नायव निरीक्षक ललित कुमार बुढाथोकीलाई नियन्त्रणमा लिएको हो। बुढाथोकीले सवारी साधनहरूलाई आवतजावत गर्न सहजिकरण गरिदिए वाफत घुस माग गरेको उजुरी परेको थियो। सोही उजुरीका आधारमा अख्तियारको टोलीले २५ हजार रुपैयाँ घुस लिइसकेको अवस्थामा बुढाथोकीलाई नियन्त्रणमा लिएको अख्तियारका प्रवक्ता नरहरी घिमिरेले जानकारी दिएका छन्। उनका अनुसार बुढाथोकीमाथि थप अनुसन्धान भइरहेको आयोगले जनाएको छ।
"नक्कली सुन देखाएर ठगी गर्ने गिरोह सक्रिय, ६ जना पक्राउ","विराटनगर : पूर्वका विभिन्न स्थानमा नक्कली सुन देखाएर सर्वसाधारणमाथि ठगी गर्ने गिरोह सक्रिय भएको छ। गिरोहका ६ जना पक्राउ परेका छन्। तीमध्ये २ जना भारतीय नागरिक छन्। जिल्ला प्रहरी कार्यालय मोरङले सोमबार पत्रकार सम्मेलन गरेर ५० वर्षमाथिका ५ र ३४ वर्षका १ जनालाई सार्वजनिक गरेको छ। भारतको दार्जिलिङका ५१ वर्षीय नारायण गुरुङ, ३४ वर्षीय सञ्जय शर्मा, झापाको कमल गाउँपालिका१ तोपगाछीका ५२ वर्षीय अशोक तामाङ, कनकाई नगरपालिका९ घैलाडुब्बाका ५९ वर्षीय धकलबहादुर थिङ, अर्जुनधारा नगरपालिका११ का ५४ वर्षीय प्रवीन तामाङ र हल्दिबारी गाउँपालिका३ का ६६ वर्षीय रामबहादुर कन्दङवालाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले बताए। संखुवासभाको पाँचखपन नगरपालिका५ का कृष्णबहादुर तामाङले कात्तिक २७ गते बिरामी पत्नीलाई उपचारका लागि मोरङको बूढीगंगास्थित विराट शिक्षण अस्पताल ल्याएका थिए। अस्पतालमै भेटघाट भएका अपरिचित व्यक्तिले गाउँले दाजुभाइको नाता लगाएर सहयोग गर्ने बहानामा झोलाभित्र राखेको १ लाख १० हजार रुपैयाँ चोरिदिए। उक्त घटनाको अनुसन्धान सुरु गरेको प्रहरी अन्ततः सर्वसाधारणलाई ठगी गर्ने गिरोहको सञ्जालसम्म पुगेको हो। मोरङ प्रहरी प्रमुख एसपी नारायणप्रसाद चिमरियाले विभिन्न प्राविधिक पक्षको विश्लेषण गर्ने क्रममा गिरोह प्रहरीको फन्दामा परेको बताए। उनका अनुसार कृष्णबहादुरको पैसा विराटबाट चोरी गरेर हिँडेका व्यक्ति अशोक तामाङ हुन्। गिरोहले मोरङसहित झापा र सुनसरीमा पनि ठगी गरेको पाइएको प्रहरीले जनाएको छ। कोशी प्रदेश प्रहरी कार्यालय विराटनगर र जिल्ला प्रहरी कार्यालय सुनसरीको टोलीले गिरोहलाई इटहरीका विभिन्न स्थानबाट आइतबार पक्राउ गरेको हो। विशेष गरेर हटिया, अस्पताल, मेला, पर्व र भीडभाड बढी हुने ठाउँमा गएर गरगहना लगाएका सोझा र वृद्ध अवस्थाका मानिसहरुलाई सुनजस्तो धातु देखाइ प्रलोभनमा पारेर ठगी गर्ने गरेको पाइयो, चिमरिया भन्छन्, यसरी ठगी गर्ने क्रम बढेकाले सबै जना सचेत हुनुपर्ने देखिन्छ। अपरिचित व्यक्तिबाट सावधान हुनुपर्यो। उनका अनुसार नक्कली सुनका टिल (बिस्कुट) देखाएर प्रलोभनमा पार्दै सर्वसाधारणले लगाएका गरगहना र उनीहरुसँग भएको पैसा ठगी गर्ने गरेको प्रारम्भिक अनुसन्धानबाट खुलेको छ। ठगीमा संलग्न गिरोह सीमित समयका लागि होटलमा बस्ने, होटल परिवर्तन गरिरहने, गलत नामहरु बताउने, फ्ल्याट भाडामा लिएर बस्ने, अन्य व्यक्तिका नाममा रहेका मोबाइलका सिम प्रयोग गर्ने गरेको प्रहरीले पत्ता लगाएको छ। प्रारम्भिक अनुसन्धानबाट सुनसरीमा ५, मोरङमा ४ र झापामा १ जनामाथि ठगी गरेको पत्ता लागेको छ। गिरोहबाट ठगीमा पर्नेको संख्या अझै धेरै रहेको र पीडितहरु प्रहरीको सम्पर्कमा आउने क्रम चलिरहेको एसपी चिमरियाले बताए। पक्राउ परेको समूहबाट सुनजस्तो देखिने पहेँलो धातुबाट बनाइएको तिलहरी, हार, मंगलशूत्र, टिल, चन्द्रमा, कानमा लगाउने रिङ, बेरुवा, लकेट, सिक्री, झुम्का, टप, ब्रासलेट, औंठी, चाँदीको पाउजू, जिमाला, कालो पोतेलगायत बरामद भएको उनले बताए। साथै, २ लाख ७२ हजार ४ स ३० नेपाली र २ हजार ६ स ३० भारती रुपैयाँसमेत बरामद भएको छ। प्रहरीका अनुसार सामान र नगद पक्राउ परेकाहरुको घर तथा कोठाबाट बरामद गरिएको हो। पक्राउ प्रतिवादीविरुद्ध ठगी मुद्दा चलाउन प्रहरीले सोमबार अदालतबाट म्याद थप गरेर अनुसन्धानको बाँकी प्रक्रिया अघि बढाएको छ। कसुर ठहर भएमा ७ वर्षसम्म कैद र ७० हजार रुपैयाँसम्म जरिबाना हुने कानुनी व्यवस्था छ।"
"कहिले होलान्, अपांगमैत्री सार्वजनिक यातायात ?","काठमाडौं : राजधानीका सडकमा मिनेटमिनेटमा सार्वजनिक यातायातका साधन भेटिन्छन्। तर, अपांगता भएका व्यक्तिले ती सवारीमा यात्रा गर्नु ठूलै युद्ध जित्नुपर्छ। किनभने, अपांगता भएका व्यक्ति देखेँ अधिकांश चालकले गाडी रोक्दैनन्। देखेको नदेखेझै व्यवहार गर्छन्। केही गरी गाडी रोके, चढ्नकै सास्ती। चढिहाले चालकसहचालकले राम्रो व्यवहार गर्दैनन्। सिटमा बस्न पाउनु त उनीहरूका लागि अर्को लडाइँ जिते जस्तै हुन्छ। अपांगता भएकै कारण उनीहरूले सडक, सवारी र गन्तव्यमा पुग्दासम्म पाइलापाइलामा दुव्र्यवहार खेप्नुपर्छ। कतिपयले त माग्न आएको जस्तो दुव्र्यवहार गर्छन्। उस्तै परे, लखेटन पनि पछि पर्दैनन्। अपांगमैत्री भौतिक पूर्वधार, सवारीसधानका बारे थुप्रै ऐन, कानुन छन्। तर, कार्यान्वयन नहुँदा अपांगता भएका व्यक्तिलाई सार्वजनिक यातायातका सवारीसधान प्रयोग गर्न निकै कठिन छ। उनीहरूको पढाइ, लेखाइ, उपचार, घुमघाम, जागिर लगायतका श्रीवृद्धिमा अवरोध भइरहेको छ। राष्ट्रिय जनगणना०७८ अनुसार मुलुकको जनसंख्या २ करोड ९१ लाख ६४ हजार ५ सय ७८ छ। यसमध्ये ६ लाख ४७ हजार ७ सय ४४ जना अपांगता भएका व्यक्ति छन्। अर्थात्, कुल जनसंख्याको २२ प्रतिशत अपांगता भएका व्यक्ति छन्। अपांगता भएका व्यक्तिको संख्या यति धेरै भए पनि सार्वजनिक यातायातदेखि भौतिक संरचना अपांगतामैत्री छैनन्। त्यसैकारण उनीहरूले जताततै दुव्र्यवहार र भेदभावको शिकार बन्नुपर्छ। गाडी चढ्नै हम्मेहम्मे अपांगता भएका व्यक्तिहरूलाई ट्राफिक प्रहरी गाडी चढाउने, बाटो काट्न सहयोग गर्छ। पहिला र अहिलेको अवस्थामा निकै परिवर्तन आइसकेको छ। गाडी कम र यात्री धेरै भएकाले पनि भने जस्तो सुविधा यात्रुहरूले पाउन सकेको छैन। बिकु नारायण काशिछ्वा, प्रहरी वरिष्ट नायव निरीक्षक, ट्राफिक प्रहरी परिसर ललितपुर झापाकी सुजता लिम्बु दृष्टिविहीन हुन्। काठमाडौं डाँची बस्छिन्। कलेज पढ्न चाबहिल आउजाउ गरिरहनुपर्छ। तर, सधैंको एउटै चिन्ता हुन्छ, बाटो काट्नैको सास्ती। बाटो काटी हाले कुन सवारी चढने भन्ने पिरलो। अर्कोतिर, इसारा गरे पनि अधिकांश सवारीले चढाउन मान्दैनन्। सवारी भेटिहाले चढ्नैको झन्झट। चढेपछि सिट पाउनेनपाउने अर्को चिन्ता। सवारीमा खचाखच यात्रु भए घरी यता, घरी उता ठोक्किदैको हैरानी। बसमाइक्रोबस कुरिरहेको बेला कुन गाडी आइरहेको छ थाहा पाइँदैन, उनले दुःखेसो पोखिन् बस हो कि, वा ट्रकटिपर के आइरहेका छन् भन्ने ठम्याउनै मुस्किल हुन्छ। दैनिक जीवनमा भोग्नुपरेका समस्याबारे उनी भन्छिन्, गाडीमा सार्वजनिक सवारीसधान छुट्ट्याउने निश्चित साउन्ड जडान गर्नुपर्छ। अपांगता भएका व्यक्तिहरूलाई बाटो काट्न सहज बनाउनुपर्छ। त्यसका लागि जेब्रा क्रसिङ भएको स्थानमा निश्चित साउन्डको जडान गर्नुपर्छ। बाटो कुर्दा गाडी रोक्दैन, चढ्दा सिट पाइँदैन सार्वजनिक सवारीसाधनमा अपांगता भएका व्यक्तिले हत्तपत्ति सिट नै पाउँदैनन्। उनीहरूलाई यात्रा गरेर गन्तव्यमा पुग्नै कठिन हुन्छ। बाटोमा गाडी कुरेर बस्दा होस् या गाडी चढ्दा होस्, अपांगता भएका व्यक्तिमाथि दुव्यर्वहारजन्य घटनाहरू भइरहेका हुन्छन्। यस्तै घटनाबाट पीडितमध्येकी हुन् कोपिला गुरुङ। कोपिला कीर्तिपुरमा बस्छिन्। कोपिलाले राम्रोसँग आँखा देख्दिनन्। उनलाई काम विशेषले सधै कीर्तिपुरबाट बागबजार आउजाउ गर्नुपरिरहन्छ। लोकसेवाको तयारी कक्षामा जानआउन सार्वजनिक गाडी प्रयोग गर्नुपर्छ। उनको सहारा नै सेतो छडी हो। उनी गाडी चढ्न एकाबिहानै कीर्तिपुरको नयाँ बजारको बस बिसौनी पुग्छिन्। त्यहाँ उनले अनेकौ किसिमका समस्या भोग्छिन्। कसैले गाडी रोक्दैनन् त कहिले गाडीमा सिट नै पाइँदैन, उनी भन्छिन्, यो बाटोमा बसभन्दा माइक्रोबस र हाइस धेरै कुद्छन। हामीले रोक्न हात दिन्छौं, चालकले देखेर वा नदेखेर गाडी रोक्दै रोक्दैनन्। गाडी नरोक्नु एउटा समस्या हो। कोपिलाले घरबाट बाहिर निस्किँदा अपांगता भएकै कारण बग्रेल्ती चुनौतीसँंग सामाना गर्नुपर्छ। ठूलो गाडी(बस) आउँछ। त्यहाँ यति धेरै मान्छे हुन्छन्की हामी चढ्नै सक्दैनौं। यदि चढिहाले पनि सिट नै पाइँदैन, कोपिलाले दुःखेसो पोखिन् तपाईँ अपांगता भएको व्यक्ति नै होइन, सिट माग्न बहाना बनाएको ? भन्दै हेला गर्छन्। शिरदेखि पाउसम्म हेर्छन्। अपांग सिटमा ज्येष्ठ नागरिक बसिसकेका हुन्छन्। अर्को ठाउँमा सिट माग्दा त्यहाँ अपांगता सिट छँदै छ नि भन्दै दुव्र्यवहार गर्ने गरेको बताउँदै उनी थप्छिन्, कोहीकोही बुझ्नु हुन्न। उल्टै झगडा गर्नुहुन्छ। हामीले आँखा नदेख्नुमा हाम्रो के दोष। हेला, दुव्र्यवहार कहिलेसम्म हामी जस्ता अपांगता भएका व्यक्तिले खेप्ने ? गाडी कुर्दा पनि ठग र मागेर खाने भन्दै धपाइन्छ अपांगता भएकै कारण यस्ता व्यक्तिमाथि सडक र बसमा दुव्र्यवहार हुँदै आएको छ। घटना कात्तिक दोस्रो साताको हो। कोपिला अपांगता भएकी दिदीबहिनीहरूलाई गाडी चढाउन कीर्तिपुरको नयाँ बजारमा बस कुरेर बसिरहेकी थिइन्। त्यहाँबाट लगनखेल जाने गाडी आइपुग्ने समय थियो। त्यहाँ रक्सीले लठ्ठ भएका एक व्यक्ति आइपुगे। ती व्यक्ति आफ्नो बाटो जान्छन् होला भनेर कोपिलाले केही बोलिनन्। तर, उनी अपांगता भएका व्यक्तिमाथि जाइलागे। मागेर खाने, ठगेर खाने भन्दै धपाउन थाले। अपांगता भएकाहरूले गुहार मागे। स्थानीयहरू आए। गाडी आयो। अपांगताका दिदीबहिनीहरूलाई चढाएर कोपिला कोठा फर्किइन्। तर, उनको मनमा एउटा प्रश्न बिझिरह्योदृष्टिविहीन भएकाहरूले कहिलेसम्म हेंला सहनुपर्ने ? उनी भन्छिन्, हाम्रो वरिपरि के भइरहेको छ, को आइरहेको छ ? थाहा हुँदैन। गाडी कुर्ने ठाउँमा असुरक्षित महसुस भइरहेको हुन्छ। बाटोमा उभिँदा पनि गाली खाइन्छ। गाडीमा चढ्दा पनि हेंला भोग्नुपर्छ। यस्ता समस्या धेरै नै छन्। लामोदूरीका यातायातमा त झनै समस्या जाजरकोटका भरत बीसी ललितपुरमा बस्छन्। शारीरिक कठिनाइका कारण उनलाई हिँड्डुल गर्न कठिन छ। सार्वजनिक यातायातमा यात्रा गरेर दैनिकी चलाउन कठिन बन्यो। अनि उनले किने चारपांग्रे स्कुटर। रहरले होइन् बाध्यताले। सानोमा गन्तव्यका लागि स्कुटर भरपर्दो साथी भयो। तर, टाढाको यात्रामा कठिनै छ। जाजरकोट पुग्न उनलाई सार्वजनिक यातायातमा चढ्नै पर्छ। काठमाडौं उपत्यकामा पनि आपांगता भएका व्यक्तिले सहज रूपमा सार्वजनिक गाडीमा यात्रा गर्न पाउँदैनन्, उनले पीडा पोखे लामोदूरीका बसमा त झनै समस्या छ। सार्वजनिक यातायातमा लामो यात्रा गर्दा खाना, खाजा खान ओर्लिनुपर्छ। दिशापिसाब गर्न झर्नुपर्छ। तर, चालक, सहचालकले ह्वीलचेयर छतमा राखिदिन्छन्। बसको डिकीमा कोचिदिनुहुन्छ। जहाँ झर्ने हो, त्यहाँ मात्रै ह्वीलचेयर झारिदिनुहुन्छ। तर, बाटोमा आवश्यक पर्दा उहाँहरूले ह्वीलचियर निकालदिनु हुन्न। हाम्रो पीडा उहाँहरूलाई के थाहा ? भरतले धेरैपटक यात्रा गर्दा यस्तो समस्या झेलेका छन्। त्यसैकारण, जोखिम मोलेरै तीनपटक स्कुटरबाटै सुर्खेतसम्म आउजाउ गरेको उनले बताए। काठमाडौंमा स्कुल र क्याम्पस पढ्न जाँदा सार्वजनिक यातायातामा भोगेका पीडा पनि कम दर्दनाक छैनन्। त्यतिबेला उनी कीर्तिपुर बस्थे। कीर्तिपुरबाट लगनखेल पढ्न जान्थेँ। अनि लगनखेलबाट जावलाखेलसम्म आउजाउ गर्दा दुइटा गाडी फेर्नुपथ्र्यो। ती दिन सम्झिँदै उनी भन्छन्, सुरुमा त गाडीमा चढाउनै नमान्ने। कुनैले चढाइहाले पनि सिटै दिन नखोज्ने। कीर्तिपुरबाट थोरै संख्यामा गाडी चल्थे। अनि उनले जुक्ति लगाए, परिपक्व खालका चालक हेरेर मात्रै गाडी चढ्ने। त्यस्ता चालकले भरतलाई सजिलैसँग गन्तव्यमा पुयाइदिन्थे। अपांगता भएका कारण आफैंलाई पनि हिनताबोध हुन्थ्यो, भरतले भने, त्यसैले सेवासुविधाबाट बञ्चित भएँ। गाडी नरोक्ने। बोलीवचन पनि तुच्छखालको प्रयोग हुन्छ। यसले हामीलाई नराम्रो लाग्छ। अपांगता भएका व्यक्तिलाई सभ्य बोली बोल्दा पनि उत्प्रेरणा जाग्छ। अपांगता भएका व्यक्तिलाई पनि लाइसेन्स दिनुपर्छ काठमाडौंकी ठकुमाया बोल्न सक्दिनन्। कुराकानी गर्न दोभाषेको सहारा लिनुपर्छ। उनको माइती धादिङ हो। उनी बेलाबखत माइती आउजाउ गरिरहन्छिन्। सार्वजनिक गाडीमा यात्रा गर्दा कष्ट भोग्नु परेको बताउँछिन्। उनको प्रायः सहचालकसँग विवाद पर्छ। दोभाषेमार्फत उनले भनिन्, सहचालकसँग अपांगता सिटमा बस्न पाउनुपर्छ भन्छु। तर, उनीहरूले तपार्इं अपांगता भएको व्यक्ति होइन, यहाँ बस्न मिल्दैन भनेर झर्को जवाफ दिन्छन्। कार्ड देखाउँदा पनि मान्दैनन्। जहिल्यै भनाभन हुन्छ। बहिराहरूलाई पनि सरकारले यातायात चलाउने लाइसेन्स दिनुपर्ने उनको माग छ। सवारीसाधनको लाइसेन्स हामीले पाउनुपयो, उनले आक्रोश पोखिन्, हामीले किन लाइसेन्स पाउँदैनौं ? म पनि त सवारीसाधन चलाउन सक्छु। बहिरालाई लाइसेन्स दिँदा दुर्घटनाको सम्भावना झन कम हुने उनको दाबी छ। कान सुन्ने व्यक्तिले सवारी चलाउँदा दायाँबायाँ हेर्छन्, बोल्छन्, उनले भनिन्, तर बहिराको ध्यान केवल गाडी चलाउनेमा मात्रै हुन्छ। ध्यान दिएर साधनहरू चलाउँछौं। त्यसैले हामीलाई लाइसेन्स दिनुपर्छ। सार्वजनिक यातायातमा यात्रा गर्ने अधिकार छैन त ? गोकर्णेश्वर नयाँपाटी बस्ने अनु राई स्पाइनलक्ड इन्जुरीको चपेटामा परिन्। एक दशक अघि उनी अपांग भइन्। त्यसपछि उनका दुःखका दिन सुरु भए। मलाई नसासम्बन्धी रोग लगेपछि पहिला जस्तो मेरो जीवन सजिलो रहेन, उनले भनिन्, ह्वीलचेयर सहारा भयो, हिँड्डुल गर्न। घरपरिवारको सहारामा बाँच्नुपयो। सार्वजनिक यातायातमा यात्रा गर्न अरूको सहयोग नै चाहिने भयो। केही दिन त उनी सार्वजनिक यातायातबाट गन्तव्यमा पुगिन्। त्यहाँ हुने दुःख र गर्ने हेलाले मन दुःख्यो। अनि उनले बाध्य भएर अपांगमैत्री चारपांग्रे स्कुटर किनिन्। उनी भन्छिन्, म जस्तो सबै अपांगता भएका व्यक्तिहरूसँग स्कुटर किन्ने र चढ्ने क्षमता छैन। कतिलाई शरीरले पनि सवारी चलाउन साथ दिँदैन। के उनीहरू सार्वजनिक सवारीसाधन प्रयोग गरेर सजिलै हिँड्डुल गर्न नपाउने त ? अपांगमैत्री छैनन् सवारीसाधन र भौतिक पूर्वाधार सडकका भौतिक पूर्वाधार, सार्वजनिक यातायात र त्यहाँ काम गर्ने कर्मचारीहरूको व्यवहारले अपांगता भएका व्यक्तिहरूलाई सेवा लिन समस्या हुने गरेको छ। राष्ट्रिय शारीरिक संघ ललितपुरका उपाध्यक्ष किरण शिल्पकारले सडक, बस स्टेसन, बस पार्कहरू अपांगमैत्री नरहेको बताए। सवारी साधनको संरचना, भौतिक पूर्वाधारको अवस्था त सगरमाथा जस्तो अग्लो भयो। जहाँ अपांगता भएका व्यक्तिलाई ह्वीलचेयर लिएर गाडी चढ्नै समस्या भयो, उनी भन्छन्, अपांग सिटको आरक्षण कुनै कुनै बसमा छ, कतै छैन। अपांगमैत्री संरचना हुनुपर्ने बारे थुप्रै कानुनले बोलेको छ। हामी कानुन, ऐन, नियामवलीमा धनी पनि छौं। तर, त्यसको कार्यान्वयनमा कमजोर छौं। उनका अनुसार भीडभाडको समयमा काठमाडौं उपत्यकासहित देशभरि सर्वसाधारणलाई गाडी चढ्न समस्या हुन्छ। अपांगता भएका व्यक्तिहरूलाई ह्वीलचेयर लिएर गाडी चढ्न कति कठिन हुन्छ भन्नु परेन। झन् बसका सिँढीहरू त हाम्रा लागि पहाडजस्तै छ, उनले भने, ह्वीलचेयर लिएर चढदै कठिन। अपांगता भएका व्यक्तिले गाडी रोक्न हात दिँदा पनि चालक, सहचालकले नरोक्ने गरेको उनको गुनासो छ। उनी भन्छन्, रोकिहाले पनि तपाईंले भनेको बाटोमा गाडी जाँदैन भन्छ। तर, गाडी त्यही बाटोको रुटमा गइरहेको हुन्छ। समय बढी लाग्ने र भाडा पनि आधा मात्रै दिन्छन् भनेर सकभर गाडीवालाहरूले अपांगता भएका व्यक्तिलाई गाडीमा नै चढाउँदैनन्। कतिपय गाडी चालक र सहचालकले बाटोमा गाडी कुरी रहेकाहरूलाई रोकेर चढाउँदा पनि ट्राफिक प्रहरीले जरिवाना काटिदिने गरेको राष्ट्रिय शारीरिक संघ ललितपुरका उपाध्यक्ष शिल्पकार बताउँछन्। व्यवसायी, चालकका आआफ्नै समस्या गाडी र सडकको भौतिक अवस्था सुधार नभएसम्म न त अपांगता भएका व्यक्तिको संख्यामा कमी आउँछ न त सडक दुर्घटना न्यूनीकरण हुन्छ। यसबारे सरकार गम्भीर बन्नुपर्छ। नवराज घिमिरे, उपाध्यक्ष, नेपाल यातायात स्वतन्त्र मजदुर संगठन। सार्वजनिक यातायात अपांगतामैत्री नरहेकाले अपांगता भएका व्यक्तिहरूलाई सेवा प्रदान गर्न कठिन भइरहेको यातायात व्यवसायी तथा तीनका संघसंगठन बताउँछन्। नेपाल यातायात स्वतन्त्र मजदुर संगठन ललितपुरका जिल्ला अध्यक्ष विनोद बुढाथोकी भन्छन्, अपांगता भएका व्यक्तिले गाडी कुरेको ठाउँमा सवारी रोक्दा ट्राफिक प्रहरीले जरिवाना गर्ने गर्छन्। त्यसैकारण कतिपय अवस्थामा उनीहरूलाई गाडीमा चढाउनै समस्या हुन्छ। नेपाल यातायात स्वतन्त्र मजदुर संगठन ललितपुरका सचिव तथा चालक स्वीग्रिप थिङले चालक सहचालकहरूमा जनचेतनाको कमीले गर्दा पनि अपांगता भएका व्यक्तिमाथि दुव्र्यवहार हुने गरेको सुनाए। मैले गाडी चलाउँदा अपांगता भएकाहरूलाई मिलाएर चढाउनुस् भनेर सहचालकलाई भन्छु। कतिपय गाडीमा ह्वीलचेयर राख्ने पनि ठाउँ हुँदैन, उनले भने, तर, हाम्रा साथीहरूले आफू पनि यस्तै अपांगता भएको व्यक्ति भए कस्तो होला जीवन ? भन्ने मानवीयभावले अपांगता भएका साथीहरूलाई सहयोग पनि गर्छन। सरोकारवाला निकायहरूले सार्वजनिक सवारीसाधनलाई अपांगमैत्री बनाउन भूमिका खेल्नुपर्ने उनको भनाइ छ। फरकफरक शारीरिक अपांगता हुन्छन्। तर, बाटोमा ती व्यक्तिहरूलाई चालकले चिन्न नसक्दा पनि गाडी कसरी रोक्ने ? समस्या हुने गरेको नेपाल यातायात राष्ट्रिय व्यवसायी महासंघ काठमाडौं जिल्ला कमिटी संयोजक गोपालचन्द्र गुरुङले सुनाए। उनले भने, ट्राफिक नियम पनि पालना गर्नै पयो, बस स्टपमा मात्रै गाडी रोक्ने नियम छ। सवारीसाधनलाई अपांगमैत्री बनाउन राज्यले सार्वजनिक यातायात सञ्चालन गर्ने गाडीधनीलाई अनुदान दिनुपर्ने बताउँछन् लगनेश्वर महादेव यातायात सेवा प्रालि ललितपुरका अध्यक्ष कविन्द्र थापामगर। सवारी दुर्घटनाले देशमा अपांगता भएका व्यक्तिहरूको संख्या बढ्दै गएको यातायात क्षेत्रमा काम गर्नेहरूको भनाइ छ। सडकको दुराअवस्थाले दुर्घटना बढ्दै गएको छ। त्यसले बर्सेनि अपांगता भएका व्यक्तिहरूको संख्या थपिँदै गएको नेपाल यातायात स्वतन्त्र मजदुर संगठनका केन्द्रीय उपाध्यक्ष नवराज घिमिरेले सुनाए। उनले भने, गाडी र सडकको भौतिक अवस्थ सुधार नभएसम्म न त अपांगा भएका व्यक्तिको संख्यामा कमी आउँछ न त सडक दुर्घटना न्यूनीकरण हुन्छ। यसबारे सरकार गम्भीर बन्नुपर्छ। पहिलेभन्दा अपांगता भएका व्यक्तिहरूले थोरै भएपनि सार्वजनिक यातायाता सुविधा, सहुलियत पाइरहेका प्रहरी बताउँछन् ट्राफिक प्रहरी परिसर ललितपुरका प्रहरी वरिष्ट नायव निरीक्षक बिकु नारायण काशिछ्वा। सवारी साधनको संरचना, भौतिक पूर्वाधारको अवस्था त सगरमाथा जस्तो अग्लो भयो। जहाँ अपांगता भएका व्यक्तिलाई ह्वीलचेयर लिएर गाडी चढ्नै समस्या भयो। अपांगमैत्री संरचना हुनुपर्नेबारे थुप्रै कानुनले बोलेको छ। तर, त्यसको कार्यान्वयनमा कमजोर छौं। किरण शिल्पकार, उपाध्यक्ष, राष्ट्रिय शारीरिक संघ ललितपुर सार्वजनिक यातायातमा हुने समस्या समाधान गर्न हामी सहजीकरण, कारबाही गर्दै आएको अनुभव सुनाउँछन्। उनी लामो समयदेखि काठमाडौं उपत्यकाका जिल्लाहरूमा ट्राफिक प्रहरीको जिम्मेवारीसहित काम गर्दै आएका छन्। उनी भन्छन्, अपांगता भएका व्यक्तिहरूलाई ट्राफिक प्रहरी गाडी चढाउने, बाटो काट्न सहयोग गर्छ। पहिला र अहिलेको अवस्थामा निकै परिवर्तन आइसकेको छ। गाडी कम र यात्री धेरै भएकाले पनि भने जस्तो सुविधा यात्रुहरूले पाउन नसकेको उनले बताए। उनले भने, चालक, सहचालकलाई यातायातका कानुन, गर्नुपर्ने व्यवस्था र प्रदान गरिने सुविधाबारे प्रशिक्षण दिदैं आएका छौं। बदमासी गर्ने चालक र सहचालकहरूलाई चेकजाँच गरेर कारबाही पनि गर्छौं । अपांगतासम्बन्धी ऐन, कार्यान्वयनमा झेल संविधानको धारा १८ समानताको हक (२) सामान्य कानूनको प्रयोगमा उत्पत्ति, धर्म, वर्ण, जात जाति, लिङ्ग,शारीरिक अवस्था, अपांगता, स्वास्थ्य स्थिति, वैवाहिक स्थिति, गर्भावस्था, आर्थिक अवस्था, भाषा या क्षेत्र, वैचारिक आस्था या यस्तै अन्य कुनै आधारमा भेदभाव गर्ने छैन। अपांगता भएका व्यक्तिहरूको अधिकारसम्बन्धी महासन्धि धारा ९ पहुँचयुक्तता १ अपांगता भएका व्यक्तिहरूलाई स्वनिर्भरता पूर्वक जीवनयापन गर्न तथा जीवनका हरेक पक्षमा पूर्णरूपमा सहभागी हुन सक्षम बनाउन पक्ष राष्ट्रहरूले अन्य व्यक्ति सरह समान आधारमा अपाङ्गता भएका व्यक्तिहरूलाई सहरी र ग्रामीण दुवै क्षेत्रहरूमा भौतिक वातावरण, यातायात, सूचना तथा सञ्चार प्रविधि र प्रणालीहरू लगायत सूचना र सञ्चार तथा सर्वसाधारणलाई खुला भएका वा प्रदान गरिका अन्य सुविधा तथा सेवाहरूमा पहुँच सुनिश्चित गर्न उपायहरू अवलम्बन गर्नेछन्। अपांगता भएका व्यक्तिको अधिकारसम्बन्धी नियमावली, २०७७ १२) सुहलियत र सुविधाः बसमाइक्रोबस कुरिरहेको बेला कुन गाडी आइरहेको छ थाहा पाइँदैन। गाडीमा सार्वजनिक सवारीसधान छुट्ट्याउने निश्चित साउन्ड जडान गर्नुपर्छ। जेब्रा क्रसिङ भएको स्थानमा पनि निश्चित साउन्डको व्यवस्था गरिनुपर्छ। सुजता लिम्बु, दृष्टिविहीन, झापा (१) सार्वजनिक यातायातले पूर्ण अशक्त, अति अशक्त र मध्यम अपांगता भएका व्यक्तिलाई परिचयपत्रका आधारमा बस, रेल, हवाईजहाज जस्ता सार्वजनिक साधनबाट यात्रा गर्दा लाग्ने भाडामा ५० प्रतिशत छुट उपलब्ध गराउनुपर्ने छ। (२) देहाय बमोजिमका सिट क्षमता भएका सार्वजनिक सवारी साधनले देहायबमोजिमका सीट अपांगता भएका व्यक्तिका लागि सुरक्षित राख्नुपर्ने छ ः क) दश वा सोभन्दा कम सिट क्षमता भएका सवारी साधनले एक सिट ख) ११ देखि १५ सिट क्षमता भएका सवारी साधनले दुई सिट ग) १६ देखि ३० सिट क्षमता भएका सवारी साधनले तीन सिट घ) ३० भन्दा बढी सिट क्षमता भएका सवारी साधनले चार सिट ङ) रेल लगायतका ठूला सवारी साधनले कूल सिट संख्याको कम्तीमा पाँच प्रतिशत सीट अपांगता भएका व्यक्तिका लागि पहुँचयुक्त भौतिक संरचना तथा सञ्चार सेवा निर्देशिका, २०६९ ८ बसपार्क पहुँचयुक्त बनाउने: नेपाल सरकार, स्थानीय निकाय, अन्य सम्बन्धित निकायले बस पार्क निर्माण गर्दा वा गराउँदा सार्वजनिक वस पार्कमा सर्वसाधारणका लागि राखिएका टिकट काउन्टर, सवारी प्रतिक्षा गर्ने ठाउँ, परिसरभित्रका शौचालय, वसमा यात्रु चढ्न प्रयोग हुने प्लेटफर्म ह्वीलचियर प्रयोगकर्ता, होचापुड्का, दृष्टिविहीन, वैशाखी प्रयोगकर्तालगायत सबै अपांगता भएका व्यक्तिका लागि पहुँचयुक्त बनाउनुपर्ने छ। ९ यात्रुहरू ओराल्ने र चढाउने स्थान पहुँचयुक्त बनाउने: नेपाल सरकार, स्थानीय निकाय, अन्य सम्बन्धित निकाय वा संस्थाले यात्रुहरू ओराल्ने र चढाउने स्थान निर्माण गर्दा वा गराउँदा अपांगता भएका व्यक्तिको पहुँचयुक्त बनाउन देहायको व्यवस्था गर्नु पर्नेछः (क) सडकमा सार्वजनिक सवारीले यात्रुहरू ओराल्न र चढाउन सवारी रोक्ने स्थान ह्वीलचियर प्रयोगकर्ता, होचापुड्का, दृष्टिविहीन, वैशाखी प्रयोगकर्ता लगायत सवै अपांगता भएका व्यक्तिका लागि पहुँचयुक्त र प्रयोगमैत्री बनाउनु पर्नेछ। (ख) खण्ड (क) को प्रयोजनको लागि सडकबाट उक्त स्थानको उचाइ, याम्पको व्यवस्था, ह्वीलचियरको लागि आवश्यक स्थान, सवारी प्रतिक्षा गर्न बस्ने ठाउँ आदिको निर्माणमा विशेष ध्यान दिइनेछ। १० सार्वजनिक यातायात पहुँचयुक्त बनाउनेसम्बन्धी ः (१) यातायात व्यावसायीले नयाँ सार्वजनिक वस खरिद गर्दा अपांगता भएका व्यक्तिको लागि पहुँचयुक्त बस खरिद गर्नु पर्नेछ। (२) उपदफा (१) बमोजिम अपांगा मैत्री सार्वजनिक यातायातको आयात वा खरिदमा आर्थिक ऐनमा उल्लेख भए बमोजिम राजश्व छुट सुविधा उपलब्ध गराइनेछ। (३) पुराना सार्वजनिक बसहरूलाई पहुँचयुक्त बनाउनको लागि नेपाल सरकारले आर्थिक ऐनमा उल्लेख भएबमोजिम कर छुटलगायत विभिन्न अनुदानको व्यवस्था गरी व्यावसायीलाई उत्प्रेरित गर्ने छ।"
लामिछानेविरुद्ध राहदानी दुरूपयोग मुद्दामा आज सुनुवाइ,"काठमाडौं : राष्ट्रिय स्वतन्त्र पार्टीका (रास्वपा) सभापति रवि लामिछानेमाथि राहदानी दुरूपयोगका विषयमा मुद्दा नचलाउने सरकारको निर्णयविरुद्ध परेको रिटमा आज सुनुवाइ हुने भएको छ। न्यायाधीशद्वय हरि फुयाल र नृपध्वज निरौलाको इजलासमा पेशी चढेको छ। महान्यायाधिवक्ता डादिनमणि पोखरेलले राहदानी दुरूपयोगको विषयमा लामिछानेमाथि मुद्दा नचल्ने निर्णय गरेका थिए । सोही निर्णय बदरको माग गर्दै युवराज पौडेल सफलले २०७९ चैत्र २० गते सर्वोच्च अदालतमा रिट दर्ता गराएका थिए। महान्यायाधिवक्तको कार्यालय,डादिनमणि पोख्रेल महान्यायाधिवक्ता,महान्यायाधिवक्ताको कार्यालय, जिल्ला प्रशासन कार्यालय, अध्यागमन विभाग,नेपाल प्रहरी प्रधान कार्यालय,जिल्ला प्रहरी परिसर,निर्वाचन आयोग र लामिछानेलाई निवेदनमा प्रतिवादी बनाइएको छ। उनले लामिछानेलाई नेपाली नागरिकको रुपमा राजनीतिक अधिकार प्रयोग गर्न नदिन समेत अन्तरिम आदेश माग गरेका छन्। सहकारी ठगी प्रकरणमा लामिछाने हाल प्रहरी हिरासतमा छन्। सहकारी ठगी,संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका लामिछानेमाथि काठमाडौं सरकारी वकिलको कार्यालयमा बयान चलिरहेको छ। उनको बयान अन्तिम चरणमा पुगेको प्रहरीले जनाएको छ। बयानका लागि उनलाई गत बिहीबार बेलुका काठमाडौं ल्याइएको थियो।"
तलबको माग गर्दै सम्सीका शिक्षक धर्नामा,"सम्सी (महोत्तरी) : गाउँसभाको बन्द सत्र सम्पन्न नहुँदा सम्सी गाउँपालिकाका शिक्षकहरू धर्नामा बसेका छन्। सोमबार बिहानदेखि सामुदायिक विद्यालयमा कार्यरत शिक्षकहरू तलब भत्ताको माग गर्दै कार्यालयको मुलगेटमा धर्नामा बसेका हुन्। पालिकामा बारम्बार आएर तलबको लागि तकेदा गर्दा उधारो आश्वासन मात्र दिँदै आएकोले बाध्य भएर धर्नामा बस्नु परेको नेपाल शिक्षक महासंघ सम्सीका अध्यक्ष रामबाबु यादवले जानकारी दिए। गाउँसभाको बन्द सत्रमा विवाद हुँदा पालिकाको अर्थतन्त्र पूर्णरुपमा प्रभावित भएको गाउँपालिकाका अध्यक्ष रामनाथ यादवले बताए। जसको कारण पालिकामा कार्यरत कर्मचारी, शिक्षक, स्वास्थ्यकर्मी लगायतका कर्मचारीहरूको तलब भत्ता साउनयता निकासा हुनका लागि समस्या भएको अध्यक्ष यादवले जानकारी दिए। ७ वटा सामुदायिक विद्यालय रहेको यस पालिकामा विभिन्न तहका गरि ६८ जना शिक्षकहरू कार्यरत रहेका छन्।"
मूल्यवृद्धि खारेज गर्न निर्माण व्यवसायी महासंघको माग,"वीरेन्द्रनगर : कर्णाली प्रदेश निर्माण व्यवसायी महासंघले निर्माण सामग्रीमा भएको मूल्यवृद्धि खारेज गर्न माग गरेका छ। महासंघका प्रदेश महासचिव मानव बमले सोमबार एक विज्ञप्ति जारी गर्दै निर्माण सामग्रीमा भएको मूल्यवृद्धि तत्काल खारेज गर्न सरकारसँग माग गरेका हुन्। विज्ञप्तिमा भनिएको छ, निर्माण कार्य गर्नुपर्ने सिजनमा सीमित सिमेन्ट उद्योगीहरूले मूल्यवृद्धिसँगै कार्टेलिङ गरी उत्पादनमा समेत कटौती गरेको भुक्तानी अभाव लगायतका कारण अत्यन्त सकसमा रहेको निर्माण उद्योग थप मारमा परेको कर्णाली प्रदेश निर्माण व्यवसायी महासंघको ठहर छ। खुला अर्थतन्त्रको नीति विपरीत सिमेन्टमा गरिएको यस किसिमको अस्वाभाविक मूल्यवृद्धि दण्डनीय अपराध भएको महासंघको ठम्याई छ। विगतमा पनि पटक पटक भएको मूल्यवृद्धिका कारण पूर्वाधार खर्च बढ्न गई सरकारका सार्वजनिक निकायहरूलाई आर्थिक बोझ थपिएको छ। निर्माण व्यवसायीहरूको अर्बौं रकम भुक्तानी नहुँदा निर्माण उद्योग नै धराशायी भएको स्थितिमा सिमेन्ट लगायतका निर्माण सामग्रीमा भएको मूल्यवृद्धि अविलम्ब खारेज गरी आम उपभोक्तालाई राहत दिन सरकारका सम्बन्धित निकायसँग माग गर्दछौँ, विज्ञप्तिमा भनिएको छ। अन्यथा मूल्यवृद्धि खारेज नभएसम्म सम्पूर्ण निर्माण व्यवसायीको निर्माण कार्यलाई रोक्न बाध्य हुने भन्दै महासंघले चेतावनी पनि दिएको छ।"
लामिछानेविरुद्ध राहदानी दुरूपयोग मुद्दामा आज सुनुवाइ भएन,"काठमाडौं : राष्ट्रिय स्वतन्त्र पार्टीका (रास्वपा) सभापति रवि लामिछानेमाथि राहदानी दुरूपयोगका विषयमा मुद्दा नचलाउने सरकारको निर्णयविरुद्ध परेको रिटमा आज सुनुवाइ भएन । रिट हेर्न नभ्याइने सूचीमा राखिएको छ। सुनुवाइका लागि न्यायाधीशद्वय हरि फुयाल र नृपध्वज निरौलाको इजलासमा रिटको पेशी चढेको थियो। महान्यायाधिवक्ता डादिनमणि पोखरेलले राहदानी दुरूपयोगको विषयमा लामिछानेमाथि मुद्दा नचल्ने निर्णय गरेका थिए । सोही निर्णय बदरको माग गर्दै युवराज पौडेल सफलले २०७९ चैत्र २० गते सर्वोच्च अदालतमा रिट दर्ता गराएका थिए। महान्यायाधिवक्तको कार्यालय,डादिनमणि पोख्रेल महान्यायाधिवक्ता,महान्यायाधिवक्ताको कार्यालय, जिल्ला प्रशासन कार्यालय, अध्यागमन विभाग,नेपाल प्रहरी प्रधान कार्यालय,जिल्ला प्रहरी परिसर,निर्वाचन आयोग र लामिछानेलाई निवेदनमा प्रतिवादी बनाइएको छ। उनले लामिछानेलाई नेपाली नागरिकको रुपमा राजनीतिक अधिकार प्रयोग गर्न नदिन समेत अन्तरिम आदेश माग गरेका छन्। सहकारी ठगी प्रकरणमा लामिछाने हाल प्रहरी हिरासतमा छन्। सहकारी ठगी,संगठित अपराध र सम्पत्ति शुद्धीकरण मुद्दाको कसुरमा कास्की प्रहरीको हिरासतमा रहेका लामिछानेमाथि काठमाडौं सरकारी वकिलको कार्यालयमा बयान चलिरहेको छ। उनको बयान अन्तिम चरणमा पुगेको प्रहरीले जनाएको छ। बयानका लागि उनलाई गत बिहीबार बेलुका काठमाडौं ल्याइएको थियो।"
बिर्तामोडमा फलामको चेनगेटले किचेर एक बालकको मृत्यु,झापा : झापाको बिर्तामोडमा फलामको चेनगेटले किचेर एक बालकको मृत्यु भएको छ मृत्यु हुनेमा इलाम जिल्ला देउमाई नगरपालिका८ घर भई हाल बिर्तामोड नगरपालिका१ बुद्धचोक निवासी रामकुमार आचार्यको घरमा डेरा गरी बस्ने राजकुमार राईका अन्दाजी ३ वर्षीय छोरा दिवाहाङ राई रहेको जिल्ला प्रहरी कार्यालय झापाले जनाएको छ। मंसिर १३ गते साँझ ७ बजेको समयमा चेनगेटमा खेल्ने क्रममा बालक राई घाइते भएका थिए। घाइते बालकलाई उपचारको लागि बिर्तासिटी अस्पताल लगिएको र त्यहाँ सामान्य उपचारपश्चात् बीएण्डसी अस्पताल बिर्तामोड पठाइएको थियो। बालकको सोही अस्पतालमा उपचारको क्रममा सोमबार दिउँसो ३:१० बजे मृत्यु भएको प्रहरीले जनाएको छ।
"सशस्त्र प्रहरी नायब निरीक्षकको मृत्यु प्रकरण, दुई जना पक्राउ",सिरहा : स्कोरपियोको ठक्करबाट सिरहामा सशस्त्र प्रहरी नायब निरीक्षकको मृत्यु प्रकरणमा दुई जनालाई पक्राउ परेका छन्। जिल्ला प्रहरी कार्यालय सिरहाका प्रमुख प्रहरी उपरीक्षक रमेश पण्डितले अनुसन्धानका क्रममा सोधपुछका लागि दुई जनालाई नियन्त्रणमा लिएको जानकारी दिए । घटनामा प्रयोग भएको गाडी र सङ्लग्न व्यक्तिको पनि पहिचान भइसकेको उनले बताए । नम्बर नखुलेको स्कोरपियोको ठक्करबाट नेपालभारत सीमा नजिकै बडियारपट्टी१ कचनारीको भित्री सडकमा गस्तीमा रहेका सशस्त्र प्रहरी नायब निरीक्षक ४८ वर्षीय लक्ष्मणप्रसाद यादवको आइतबार बिहान मृत्यु भएको थियो । ठक्कर दिएर उक्त स्कोरपियो भारततर्फ फरार भएको थियो ।
