शीर्षक,विवरण
उपनिर्वाचनले एमालेको मिसन ८४ लाई सफल बनाउने पुष्टि गर्यो : एमाले सचिव विष्ट,"बागलुङ : नेकपा एमाले जिल्ला कमिटी बागलुङको नवनिर्वाचित पदाधिकारी र सदस्यहरूले बुधबार सपथ ग्रहण गरेका छन्। १०औं जिल्ला अधिवेशनबाट सर्वसम्मत रुपमा चयन भएका पदाधिकारी र सदस्यहरूलाई जिल्ला अध्यक्ष हीराबहादुर केसीले सपथ ग्रहण गराएका थिए। सपथ ग्रहण तथा जिल्ला कमिटीको पहिलो बैठकलाई सम्बोधन गर्दै पार्टीका केन्द्रीय सचिव गोकर्ण विष्टले इलाम र बझाङको उपनिर्वाचनले एमाले एक मात्र सही पार्टी रहेको सन्देश दिएको बताएका छन्। उनले इलाम र बझाङमा भएको उपनिर्वाचनले भावी राजनीति कुन दिशामा जान्छ भन्ने सन्देश दिएको समेत बताए। इलाम र बझाङको उपनिर्वाचनले एमालेको मिसन ८४ लाई सफल बनाउने पुष्टि गरेको छ, सचिव विष्टले भने, भावी राजनीति कुन दिशामा जान्छ भन्ने सन्देश पनि दिएको छ। सचिव विष्टले उपनिर्वाचनको परिणाम इलाम र बझाङमात्र नभई सबैलाई भएको बताए। उनले राष्ट्रिय स्वतन्त्र पार्टी र जातिय पार्टीप्रति लक्षित गर्दै विचारविहीन राजनीतिक दललाई जनताले बहिष्कार गरेको बताएका छन्। समय समयमा जसरी भुलकाहरू आउँछन् त्यसरी समाप्त हुन्छन्, विष्टले भने,विचार विनाका पार्टी लामे समय टिक्दैनन् भन्ने उपचुनावले पुष्टि गरेको छ। २०८४ को निर्वाचनले अझै पुष्टि गर्नेछ। जनमत एमालेसँग रहेको र त्यसलार्य जोगाउनुपर्ने सचिव विष्टको भनाइ छ। उनले पार्टीभित्र आन्तरिक विरोध र समस्या उत्पन्न हुने गरेपनि त्यसलाई विधि र संवादमार्फत समाधान गर्नुपर्ने बताए। एमालेलाई देशको पहिलो राजनीतिक शक्ति हुनबाट कसैले रोक्न नसक्ने दाबी गर्दै विष्टले पार्टीलाई थप शक्तिशाली बनाउन नेता कार्यकर्तालाई एकजुट हुन आग्रह गरेका छन्। सचिव विष्टले आउँदो निर्वाचनमा बागलुङका सबै स्थानीय तह, प्रदेश र संघको निर्वाचनमा एमालेले जित्ने गरेर नयाँ कमिटीले काम गर्न सुझाव दिएका छन्।"
"पाल्पामा आगलागी भयावह बन्दै, १८ जना शंकास्पद व्यक्ति पक्राउ","तानसेन : पाल्पामा वैशाख महिनामा आगलागीको घटना बढेको छ। हालसम्म पाल्पामा २ हजार ८ सय हेक्टर वनजंगल आगलागी भएको छ। एक महिनामा पाल्पामा १ सय २० स्थानमा आगलागी भएको छ। पाल्पाको सबैभन्दा तिनाउँ गाउँपालिकाको जंगल र सबैभन्दा निस्दी गाउँपालिकामा आगलागी भएको डिभिजन वन कार्यालय पाल्पाका सूचना अधिकारी संयोग बस्नेतले जानकारी दिए। सूचना अधिकारी बस्नेतका अनुसार तिनाउ गाउँपालिकाको २५ स्थानमा लागेको आगलागी ९९० हेक्टर वनजंगल डढेर नष्ट भएको छ। तानसेन नगरपालिकाको सय स्थानमा आगलागी भई ४६५ हेक्टर जंगल डढेको छ। बगनासकाली गाउँपालिकामा ६ स्थानमा लागेको आगोबाट १ सय हेक्टर जंगल सखाप भएको छ। रामपुर नगरपालिकामा १२ स्थानमा लागेको आगोबाट २८६ हेक्टर जंगल डढेलोमा परेको छ। रिब्दिकोटमा १२ स्थानमा लागेको आगोले २६० हेक्टर क्षेत्रमा डढेलो फैलिएर नष्ट भएको छ। यसैगरी माथाँगढी गाउँपालिकामा १० स्थानमा लागेको आगोले २४१ हेक्टर क्षेत्रमा आगलागी भएको छ। रैनादेवी छहरा गाउँपालिकामा ८ स्थानमा लागेको आगोले ५० हेक्टरमा क्षेत्र जलेको छ। निस्दी गाउँपालिकाको ४ स्थानमा लागेको आगोबाट २३ हेक्टर क्षेत्र जलेको छ। रम्भा गाउँपालिकाको ४ स्थानमा लागेको आगोबाट १३३ हेक्टर क्षेत्र जलेको छ। आगलागीका घटनाहरूमा मानवीय क्षति हुन नदिन डिभिजन वन कार्यालय पाल्पाले सवारी साधनसहित स्पेसल अग्नी नियन्त्रण समूह परिचालन गर्दै आए पनि पाल्पामा बढी सल्लाको वन भएकाले आगलागीका घटनामा नियन्त्रण हुन नसकेको डिभिजन वन कार्यालय पाल्पाका डिभिजन प्रमुख नारायणदेव भट्टराईले बताए। आगलागी परी यसवर्ष ३ जना मानिस घाइते भएका छन्। १२ वटा घर र १८ वटा गोठ पूर्ण रुपमा जलेर नष्ट भएको छ। ९ वटा भैँसी, २५ वटा बाख्रा, एक वटा गोरु र १ वटा गाई जलेका छन्। आगलागी घटनामा शंकास्पद व्यक्तिहरूलाई प्रहरी पक्राउ गर्दै आएको छ। हालसम्म १८ जना व्यक्तिहरू पक्राउ परेका जिल्ला प्रहरी कार्यालय पाल्पाका सूचना अधिकारी प्रहरी निरीक्षक सन्तोष चन्दले बताए। उनका अनुसार पक्राउ परेकाहरूलाई सोधपुछ गर्ने काम भइरहेको छ। आगलागी नियन्त्रण गर्न प्रहरी २४ सै घण्टा अलटमा बस्ने गरेको, स्थानीयवासी, प्रहरी, सेना, सशस्त्र, वन कार्यालयका अग्नी नियन्त्रक टोलीहरू परिचालित हुँदै आएको जिल्ला प्रहरी कार्यालयका सूचना अधिकारी चन्दले बताए। पाल्पामा सल्लाको जंगलमा बढी आगलागी भएको र पटक पटक लाग्ने गरेको छ। आगलागीबाट मानिसहरू घाइते भएको, धनको ठूलो क्षति भएको भौतिक तथा जैविक विविधता नष्ट भएको, चराचुङ्गी, किरा फट्यांग्राको मृत्यु भएको, कयौ जंगली जनावरको मृत्यु भएको, जंगल जनावर ज्यान जोगाउनका लागि मानव बस्तीमा प्रवेश गरेको डिभिजन वन कार्यालय पाल्पाका अधिकृत यमलाल पोखरेलले बताए। लामो समयदेखिको खडेरी र हालसम्म पनि पानी नपरेकाले आगलागीका घटनाहरू बढेका छन्। पाल्पा जिल्लामा तानसेन नगरपालिकाको मात्र दमकल रहेको छ भने अन्य ९ पालिकाहरू आगलागी हुँदा एउटा दमकलमै निर्भर रहनु परेको छ।"
श्रमिकको न्यूनतम पारिश्रमिक वृद्धि गर्न पहल गर्छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले अनौपचारिक क्षेत्रमा काम गर्ने श्रमिकहरूको न्यूनतम पारिश्रमिक वृद्धि गर्न सरकारले गम्भीर पहल गर्ने बताएका छन्। एक सय ३५ औँ संयुक्त ट्रेड युनियन महासंघद्वारा आयोजित कार्यक्रममलाई सम्बोधन गर्दै प्रधानमन्त्री प्रचण्डले आगामी दिनमा श्रमिक र मजुरहरूको हितलाई केन्द्रमा पारिश्रमिक बढाउन आफू लागिपर्ने बताएका हुन्। प्रधानमन्त्री प्रचण्डले भने,'मेरो नेतृत्वको सरकारले अर्थतन्त्रले चुनौतीपूर्ण परिस्थितिको सामना गरिरहेको परिप्रेक्ष्यमा समेत मजदुर एवं श्रमजीवी वर्गको हितलाई केन्द्रमा राखी श्रमिकको न्यूनतम पारिश्रमिक बढाएको थियो । भविष्यमा न्यूनतम पारिश्रमिक वृद्धिका निम्ति निरन्तर पहल गरिने विश्वास दिलाउँछु । साथै रोजगारदाता संस्थाहरूसमेत श्रमिकको न्यूनतम पारिश्रमिक वृद्धिका निम्ति लचिलो रूपमा प्रस्तुत हुने विश्वास व्यक्त गर्दछु ।' प्रधानमन्त्रीले सङ्घीय लोकतान्त्रिक गणतन्त्रको मर्मअनुरूप सामाजिक सुरक्षालाई सङ्घ वा प्रदेशको मात्र नभइ स्थानीय तहको समेत दायित्वको रुपमा लिँदै कानुनी आधार तयार गर्न लागिएको जानकारी दिए। प्रधानमन्त्री प्रचण्डले स्थानीय तहमा रहेका अनौपचारिक क्षेत्रका श्रमिकहरूलाई सामाजिक सुरक्षा कोषमार्फत सामाजिक सुरक्षाको दायरामा ल्याउन सक्नेगरी कानुनी आधार तयार गरेको बताए। योगदानमा आधारित सामाजिक सुरक्षा कार्यक्रमको अनिवार्य कार्यान्वयन र सफलतामा सरकारले आफ्नो सफलता देखेको बताउँदै प्रधानमन्त्री प्रचण्डले सम्पूर्ण नेपाली नागरिकहरूको कोखदेखि शोकसम्मको सामाजिक सुरक्षा प्रदायक संस्थाका रूपमा समाजिक सुरक्षा कोषलाई विकास गराइने बताए । उनले सामाजिक सुरक्षा कार्यक्रमलाई सबै नागरिकसम्म पुर्याउन सरकारबाट गर्नुपर्ने समन्वय तथा सहयोगमा कुनै कमी नहुने विश्वास दिलाए। 'सीमित साधनस्रोत र असीमित आकाङ्क्षाका बीच सन्तुलन कायम गर्दै श्रमिकमैत्री नीति,कानुन र कार्यक्रमका निम्ति सरकार सधै सकारात्मक रुपमा प्रस्तुत हुनेछ,'प्रधानमन्त्री प्रचण्डले भने,'मुख्यतः विदेशमा रहेका नेपालीको स्वाभिमान र हितरक्षा,नीति निर्माणमा श्रमजीवी वर्गको सम्मानजनक प्रतिनिधित्व,योगदानमा आधारित सामाजिक सुरक्षा कार्यक्रमको प्रभावकारी कार्यान्वयन,श्रमको सम्मान र श्रम संस्कृतिको विकासमा सरकारले प्राथमिकताका साथ काम गर्नेछ ।' देश आगामी आर्थिक वर्षको नीति तथा कार्यक्रम र बजेट निर्माणको सङ्घारमा रहेको उल्लेख गर्दै प्रधानमन्त्री प्रचण्डले यसपटकको नीति तथा कार्यक्रम र बजेटमा उत्पादकत्व वृद्धि र रोजगारी सिर्जनालाई उच्च प्राथमिकताका साथ अगाडि बढाउने गृहकार्यमा सरकार जुटिरहेको दावी गरे। सत्ता साझेदार दलहरूको तर्फबाट प्रस्तुत साझा न्यूनतम कार्यक्रममा उल्लेखित निरासा चिर्दै,भरोसा जगाउँदै मूलमन्त्रलाई व्यवहारिक रूपमा सम्बोधन गर्न सरकार प्रतिबद्ध रहेको उल्लेख गरे।"
नारायणगढबुटवल सडकः पाँच वर्षमा ५० प्रतिशत काम पूरा,"नवलपरासी : विस्तारको क्रममा रहेको पूर्वपश्चिम राजमार्गअन्तर्गत नारायणगढबुटवल खण्डमा ३३ किलोमिटर कालोपत्रे भएको छ। ४२ महिनामा सडक विस्तारको काम सक्ने जिम्मा पाएको निर्माण कम्पनीले ६३ महिनामा ५० प्रतिशत काम पूरा गरेको छ। नारायणगढबुटवल सडक योजना पूर्वी खण्डका सूचना अधिकारी इन्जिनियर शिव खनालका अनुसार वैशाख १५ सम्म पूर्वी खण्डमा ३३ किलोमिटर कालोपत्रे भएको छ। चारलेनमा विस्तार भइरहेको सडकमा द्रुत गतिमा काम भइरहको छ। पछिल्लो पाँच महिनामा हामीले एकतर्फी १८ किलोमिटर सडक कालोपत्रे सम्पन्न गरेका छौँ, उनले भने, २०७५ माघदेखि २०८० असारसम्म एकतर्फी १५ किलोमिटर सडक कालोपत्रे भएको थियो। अहिले सडकमा कालोपत्रेसँगै सडक किनारको खाल्डा पुर्ने सडकमा बेस र सबबेस बनाउने काम भइरहेको छ। उक्त खण्डमा २५ मिटर लामा सबै साना पुलको निर्माण सम्पन्न भएको उल्लेख गर्दै इन्जिनियर खनालले ठूला पुलको ग्रिडर (पुलमा पिलर उठाएपछि ढलान गर्न राखिने बिम) राख्ने काम भइरहेको बताए। सडक विस्तारको काम गरिरहेको चाइना स्टेट कन्स्ट्रक्सन इन्जिनियरिङ कर्पोरेसन लिमिटेडका ठेक्का सहव्यवस्थापक राकेश झाले हाल कावासोतीको डण्डाबाट पश्चिमतर्फ र गैँडाकोटको थुम्सीको जंगलमा कालोपत्रेको काम चलिरहेको बताए। अहिलेसम्म २७ प्रतिशत काम सकिएको उनले बताए। देवचुलीको दुम्कौली, रजहर र गैँडाकोटमा बिजुलीको पोल सार्ने काम बाँकी नै रहेकाले सडक विस्तारमा केही ढिलाइ भएको उनले स्वीकार गरे। गैँडाकोटबाट बुटवलसम्मको एक सय १३ किलोमिटर मध्ये निर्माण कम्पनीले गैँडाकोटबाट दाउन्नेसम्म ६४ दशमलव ४२ किलोमिटर सडकलाई पूर्वीखण्ड र दाउन्नेबाट बुटवलसम्मको ४८ दशमलव ५८ किलोमिटरलाई पश्चिमखण्डमा विभाजन गरेर काम गरिरहेको छ। एसियाली विकास बैंक (एडिबी)को ऋण सहयोगमा कुल रु १६ अर्ब ९९ करोड ५२ लाख लागतमा राजमार्ग विस्तार थालिएको हो राष्ट्रिय गौरवको आयोजनाका रूपमा चार लेनमा विस्तार भइरहेको सडकको सहरी क्षेत्रमा अतिरिक्त दुई लेन बताइनेछ। दाउन्ने पहाडको करिब पाँच किलोमिटर खण्डमा भौगोलिक अवस्थाका कारण जम्मा तीन लेनको सडक बन्ने निर्माण कम्पनीले जनाएको छ।"
अत्यधिक गर्मी बढेसँगै बुटवलका विद्यालय बन्द गर्ने निर्णय,बुटवल : अत्यधिक गर्मी र तातो हावा चल्न थालेपछि बुटवल उपमहानगरपालिकाले दुई दिन विद्यालय बन्द गर्ने निर्णय गरेको छ। वार्षिक बिदाबाट कट्टी हुनेगरी बिहीबार र शुक्रबार विद्यालय बन्द गर्ने निर्णय भएको प्रमुख प्रशासकीय अधिकृत मित्रमणि खनालले जानकारी दिए। गर्मी र तातो हावाले विद्यार्थीहरूको स्वास्थ्यमा गम्भीर असर पर्ने सम्भावनालाई मध्यनजर गरेर बिदा दिने निर्णय भएको उनले बताए। बुटवलका सामुदायिक र संस्थागत सबैमा उक्त निर्णय लागु हुने छ। बुटवल उपमहानगरपालिकामा संस्थागत ५९ र सामुदायिक ३९ गरी कुल ९८ वटा विद्यालय छन्। कुल ५५ हजार विद्यार्थी उपमहानगरपालिका क्षेत्रमा अध्ययनरत छन्। राष्ट्रिय परीक्षा बोर्डले सञ्चालन गरेको कक्षा १२ को वार्षिक परीक्षा यथावत् रहेको उपमहानगरपालिकाले जनाएको छ। दुई दिनपछि मौसमको अवस्था हेरी थप बिदाको निर्णय गरिने खनालले बताए।
ठोरी नाकाको छोटी भन्सार कार्यालय थप सेवासहित पुनः सञ्चालनमा आयो,"वीरगन्ज : पर्साको ठोरी नाकामा वर्षौंदेखि बन्द अवस्थामा रहेको ठोरी नाकास्थित अमृतधारा छोटी भन्सार कार्यालय बुधबारदेखि सेवा थप गर्दै पुनः सञ्चालनमा आएको छ। पर्साको दोस्रो नाका ठोरीमा अवस्थित छोटी भन्सार कार्यालयको नयाँ भवन निर्माण गरी स्तरोन्नति गरिएको वर्षौं बितिसक्दा पनि भन्सार विभागले कर्मचारीको व्यवस्थापन नगरिदिँदा उक्त छोटी भन्सार कार्यालय लामो समयदेखि बन्द थियो। तर हालै संघीय सरकारको मन्त्रिपरिषद बैठकले छोटी भन्सार कार्यालय पुन सञ्चालनमा ल्याउने निर्णय गरेकाले बुधबारदेखि ठोरी छोटी भन्सार कार्यालय सेवा थप गर्दै पुनः सञ्चालनमा ल्याइएको वीरगन्ज भन्सार कार्यालयका प्रमुख भन्सार प्रशासक डिलाराम पन्थीले बताए। यसअघि उक्त भन्सार कार्यालय सञ्चालनमा रहँदाका बखत घरायसी प्रायोजनका लागि भारतबाट ल्याइने अधिकतम १० हजार रुपैयाँ मूल्यका सामानको मात्रै भन्सार प्रज्ञापन पत्र काट्ने सेवा उपलब्ध थियो। तर बुधबारदेखि उक्त सेवासँगै भारतबाट नेपाल आउने सवारी साधनको अस्थायी पैठारीको अनुमति दिने सेवा पनि थप गरिएको पन्थीले बताए। प्रमुख भन्सार प्रशासक पन्थीका अनुसार बुधबारदेखि पुनः सञ्चालनमा आएको छोटी भन्सार कार्यालयमा वीरगन्ज भन्सार कार्यालयले नायब सुब्बा अभिषेक सिंह र एक कार्यालय सहयोगीसहित दुई जना कर्मचारी खटाएको छ। बुधबार आयोजित कार्यक्रममा चितवनको भरतपुर महानगरपालिकाकी मेयर रेणु दाहाले रिबन काटेर थप सेवासहितको भन्सार कार्यालय पुनः सञ्चालनको उद्घाटन गरिन्। लामो समयको प्रतीक्षापछि ठोरी छोटी भन्सार कार्यालय थप सेवासहित पुनः सञ्चालनमा आएपछि ठोरीका व्यापारी, सर्वसाधारण सबै हर्षित बनेको ठोरी गाउँपालिकाका अध्यक्ष लालबहादुर श्रेष्ठले बताए। योसँगै भारतबाट ठोरी नाका हुँदै नेपाल घुम्न आउने खासगरी भारतीय पर्यटकको संख्या पनि अब बढ्ने उनले बताए। तर अब ती पर्यटकहरू ठोरी नाका हुँदै सहजै नेपालको गन्तव्यमा जान पाउने हुँदा पर्यटकको संख्या पनि बढ्ने र यसले ठोरीको बजार, होटल लगायतका व्यवसायलाई पनि चलायमान बनाउने उनले बताए।"
ललितपुर आगलागी : थप एक जनाको मृत्यु,"काठमाडौं : ललितपुरको तपेश्वर सामुदायिक वनमा भएको आगलागीमा परी २ जनाको मृत्यु भएको छ। गोदावरी नगरपालिका४ मा रहेको उक्त वनमा लागेको आगलागी निभाउने क्रममा स्थानीय रमेश पहरी र शंकर पहरीको मृत्यु भएको हो। प्रहरीका अनुसार उपचारका लागि कीर्तिपुर बर्न अस्पतालमा ल्याइएका शंकर पहरीको मंगलबार नै मृत्यु भएको हो भने रमेस पहरीको बुधबार विहान मृत्यु भएको हो। स्थानीय युवाहरू आगलागीमा परेर मृत्यु भएपछि स्थानीयहरूले विरोध जनाएका छन्। स्थानीय अभिराज आर्चायले अर्वौंको ग्यास बालेर जोगाएको वन डढ्यो, स्थानीय युवा र जीवजन्तु र बनस्पती स्वाहा भएको भन्दै सरकारसँग गुहार मागेका छन्। धुवा खरानी र आगोको मुस्लोले ४ दिनदेखि गोदावरी ढाकिएको भन्दै सरकारको ध्यानआर्कषण गरेका छन्। गोदावरी नगरपालिकाका मेयर गजेन्द्र मर्हजनले स्थानीय सरकारले आगलागी निभाउने प्रयत्न गर्दा पनि नसकेको बताए। उनी भन्छन्, 'एकैपटक ८९ वटा वडामा आगो लागेकाले सबैतिर निभाउन सकेनौं। सुरक्षाकर्मी र स्थानीयले डढेलो निभाउने प्रयत्न गर्दा घटना घट्न पुग्यो।' उक्त स्थानमा तपेश्वर मन्दिर रहेको र स्थानीयहरू उक्त मन्दिर जोगाउन भन्दै आगलागी भएको जंगलमा पस्दा घटना घटेको मेयर मर्हजनले बताए। घटनामा ज्यान गुमाउने परिवारप्रति सान्त्वनास्वरुप नगरपालिकाले ५५ लाखका दरले राहत प्रदान गर्ने निर्णय गरेको छ।"
ग्रामीण सडक स्तरीय बनाउँदै गलकोट नगरपालिका,"बागलुङ : बागलुङको मध्य भागमा पर्छ गलकोट नगरपालिका। समथर भूभागदेखि उच्च पहाडसम्म फैलिएको गलकोटको बस्तीबस्तीमा सडक पुगेका छन् तर ग्रामीण क्षेत्रबाट बसाइँसरेर बजार झर्नेको संख्या घटेको छैन। दिनप्रति दिनको बसाइँसराइले गाउँ रित्तिन थालेको छ। बसाइँसराइलाई रोक्नका लागि नगरपालिकाले ग्रामीण सडकहरू स्तरोन्नति गरी गाउँमै सुविधा उपलब्ध गराउने लक्ष्यका साथ काम गरिरहेको छ। नगरपालिका स्थापना हुन पूर्व नै गलकोटमा धेरै सडक ट्रयाक खुलेका थिए। २०७३ अगाडि तीन सय ३० किलोमिटर ग्रामीण सडकको ट्रयाक खुलेको थियो। सात वर्षको अवधिमा एक सय ५७ किलोमिटर थप सडक ट्रयाक खुल्यो। नगरपालिकाभर नयाँ र पुराना गरी चार सय ८७ किलोमिटर ग्रामीण सडक छन्। ती सबै सडकलाई प्राथमिकताका आधारमा पालिकाले स्तरोन्नति गर्न थालेको छ। गलकोट नगरपालिकाका प्रवक्ता हिमबहादुर भण्डारीका अनुसार ११ वटै वडाको सबै बस्तीमा सडक पुगेको हुँदा अब नयाँ ट्रयाक खोल्ने काम रोकिएको छ। यस वर्ष हटियाहरिचौरताराखोला सडक, हटिया बजारदेखि कोटघर सडक र नरेठाँटीदुदिलाभाटी सडक कालोपत्र गर्न थालिएको भण्डारीले बताए। मल्मपाण्डवखनी, रँगेनीतोरीखोलाठानामजुवा सडक र हरिचौरटेउवालगायत पालिकाभरका २० वटा सडक चालु आर्थिक वर्षमा स्तरोन्नति भइरहेको उनले जानकारी दिए। गलकोटमा धेरै वर्ष अगाडिदेखि सडक खुल्न थालेका थिए, नगरपालिका स्थापना भएर जनप्रतिनिधि आएपछि सुरुका वर्षदेखि सडकमा लगानी गरिएको थियो, प्रवक्ता भण्डारीले भने, अब धेरै बस्तीमा सडक पुगिसकेको हुँदा नयाँ ट्रयाक नखोल्ने योजनामा छौँ, अति आवश्यक परेको ठाउँमा ट्रयाक खोल्नै परे खोलिने छ नत्र स्तरोन्नतिमा ध्यान दिनेछौँ। गलकोट नगरपालिकाका नगर प्रमुख भरत शर्मा गैरेले सडक गुरुयोजना बनाएर काम गर्न थालेको बताए। अघिल्लो वर्षदेखि नै पालिकाभरिका सडक बाह्रै महिना सञ्चालन हुने स्तरको बनाइएको र अब कालोपत्र गरिने उनको भनाइ छ। प्रमुख गैरेका अनुसार २०७४ साल यता ११ किलोमिटर ढलान तथा कालोपत्र, ६५ किलोमिटर ग्राभेल, पाँचवटा मोटरेबल पुल र दुई दर्जन कल्भर्ट निर्माण भएका छन्। राष्ट्रिय गौरवको आयोजना मध्यपहाडी लोकमार्ग गलकोटमा करिब ४५ किलोमिटर फैलिएको हुँदा यसले यातायातमा ठूलो टेवा पुर्याएको छ। नगरपालिकाले सडकलाई स्तरोन्नति गर्न थालेपछि यात्रा र सामान ढुवानीमा सहज भएको गलकोट नगरपालिका६ का वीरबहादुर खत्रीले बताए। अघिल्लो वर्षसम्म थुप्रै सडक साँघुरा र अप्ठ्यारा हुँदा यात्रा गर्न निकै कठिन हुने गरेको थियो। अहिले धेरै सजिलो भएको खत्रीको भनाइ छ। सडक स्तरोन्नतिपछि गाडी भाडासमेत घटेकोमा स्थानीयवासी खुसी भएका छन्।"
गलैंचा र राडीपाखी बुनेर आत्मनिर्भर बन्दै हिमाली भेगका महिला,"सिन्धुपाल्चोक : खेतीपाती र घर गृहस्थीमा मात्रै व्यस्त रहने सिन्धुपाल्चोकको हिमाली क्षेत्रका महिलाहरू आय आर्जनमा पनि जोडिन थालेका छन्। हिमाली क्षेत्र पाँचपोखरी थाङ्पाल गाउँपालिकाका महिलाहरू आयआर्जन मार्फत आत्मनिर्भर बन्न थालेका हुन्। राडीपाखी बुनेर आम्दानी हुन थालेपछि नम्बर ७ की बुद्धिमाया गुरुङ खुशी छिन्। श्रीमानको भरमा मात्र घर व्यवहार चलाउँदै आएकी उनी आफूले पनि केही गर्नुपर्छ भन्ने लागेर नै गलैंचा बुनाई सम्बन्धी काम सुरु गरेको बताउँछिन्। अहिले श्रीमानको भर पर्नु परेको छैन, केही गर्न सक्छु भन्ने आत्मविश्वास बढेको छ, उनले भनिन्। बिहानदेखि बेलुकासम्म राडीपाखी बुन्ने काममा नै व्यस्त रहने उनी एउटै राडीपाखीबाट २० हजारसम्म कमाउने गर्छिन्। आफ्नो सीपलाई प्रयोग गर्दै गाउँमै स्वरोजगार बनेकी उनी जीवनयापनमा सहज हुन थालेपछि झन् उत्साहित बनेकी छिन्। तर बजारको अलि समस्या भएको गुरुङको अनुभव छ। त्यसो त गाउँपालिकाले समस्या समाधान गर्नेमा पनि उनी विश्वस्त छिन्। बुद्धिमायाको मात्रै नभई १३ वर्षदेखि गलैंचा बुनेर सोही ठाउँकी सानुमाया श्रेष्ठले परिवारको गर्जो टार्दै आएकी छिन्। सानो छँदा आमाहरूले बुनेको हेरेर नै गलैंचा बुन्न सिकेकी उनले परिवारसँग बसेर, घर परिवारलाई समय दिएर पनि महिनामा १० हजार रुपैंया सजिलै कमाउने गरेकी छिन्। आफ्नै सुरमा काम गर्न पाउँछु, यसलाई नै आफ्नो व्यवसायको रुपमा अंगालेको छु, श्रेष्ठले भनिन् सानोतिनो खर्चका लागि ऋण काड्नु परेको छैन। उनीहरूजस्तै वडा नम्बर ७ का २० घरपरिवारका महिलाहरू अचेल राडीपाखी, गलैंचा बुन्द व्यस्त हुने गरेका छन्। घरैमा बसेर, खाली समयमा गलैंचा, राडीपाखी बुनेर राम्रो आम्दानी हुने भएपछि यहाँका महिलाहरू अहिले राडीपाखी बुनाईप्रति आकर्षित भएका छन्। यहाँका अधिकांश महिलाहरूले अरूले बुनेको हेरेर नै गलैंचा बुन्न सिकेका हुन्। यो सीपले आत्मनिर्भर हुन सकिन्छ भन्ने सोच उनीहरूमा छ। उनीहरूको सीप र उत्पादनलाई बजारीकरण गर्न गाउँपालिका पनि जुटेको छ। युवा, महिला, पिछडिएको वर्गलाई लक्षित गर्दै विभिन्न सीपमूलक तालिम प्रदान गर्दै हामीले आफ्नै ठाउँमा भएका सीपलाई प्रयोग गरि रोजगार सिर्जनाका प्रयासहरू गरेका छौं, पाँचपोखरी थाङ्पाल गाउँपालिकाका अध्यक्ष टाँसी लामाले भने युवाहरूलाई उद्यमी, व्यवसाय बनाउन विभिन्न तालिम र अनुदान उपलब्ध गराउँदै आएका छौं। भौगोलिक रुपमा विविधता, विभिन्न जातजाति संस्कृति रहेको पाँचपोखरीमा परम्परागत सीपहरूलाई प्राथकिमता दिई विभिन्न योजना ल्याएको अध्यक्ष लामाले जनाए। पिछडिएको क्षेत्र, समुदायका महिलाहरूलाई राडी बुन्ने, गलैंचा बुन्ने, डोका बुन्ने जस्ता सीपमूलक तालिम दिएको र महिलाहरूले निर्माण गरेको सामग्रीको बजारीकरणमा सहयोग गरिरहेको उनले बताए। परम्परागत सीप र उत्पादनहरू लोप हुनबाट जोगाउन ती सीपलाई पुस्तान्तरण गर्न र बजार व्यवस्थापनमा ध्यान पुर्याउन आवश्यक हुन्छ, गाउँपालिका लघु उद्यम विकास शाखाका प्रमुख दिपेन्द्र पौड्याल भन्छन् सोही अनुरूप हामीले हिमाली भेगमा महिलाहरूलाई जीविकोपार्जनमा टेवा पुर्याउने र उत्पादित सामग्रीको बजारीकरणतर्फ ध्यान दिइरहेका छौं। उनले गाउँपालिकाको गरिबी निवारणका लागि उद्यम विकास शाखा अन्तर्गत पिछडिएको क्षेत्र, पिछडिएको वर्गको पहिचान गरि अभिमुखीकरण कार्यक्रम गरि विभिन्न सीपमूलक तालिमहरू दिइरहेको बताए। उहाँहरूको माग र आवश्यकताको आधारमा विभिन्न चरणका स्वाभलम्वन बन्ने खालका कार्यक्रम सञ्चालन गरिरहेका छौं, पौड्यालले भने। आव २०८०८१ मा संघीय सशर्त अनुदानमा १३ लाख र गाउँपालिकाबाट १९ लाख गरी जम्मा ३० लाख बजेट उद्यम बन्न प्रेरित हुने कार्यक्रमका लागि गाउँपालिकाले छुट्याएको छ। सिँगो पालिकालाई समृद्ध बनाउनका लागि स्थानीय स्रोत साधन, सीपको विकास र जनशक्तिको उचित व्यवस्थापन गर्नु एकदमै महत्वपूर्ण रहेको भन्दै पालिका उपाध्यक्ष सुनिता अधिकारी बताउँछिन्। परम्परागत स्थानीय सीपहरू अझै पनि यहाँका महिलाहरूले संरक्षण गरेको पाइन्छ, उनले भनिन् सीप विकास र क्षमता अभिबृद्धि गरेरै उद्यमी बन्न प्रेरित गर्न सकिन्छ भन्ने यस ठाउँका महिलाहरूले पुष्टि गरेका छन्। पछिल्लो समय युवा पुस्ताले वास्ता नगर्दा र सीपलाई व्यावसायिक रुपमा विस्तार गर्न नसक्दा परम्परागत सीप र उत्पादनहरू लोप हुने अवस्था आएको उनको भनाइ छ।"
विश्वकप खेल्ने नेपाली टोली घोषणा,"काठमाडौं : नेपाल क्रिकेट संघ (क्यान)ले टी२० विश्वकप खेल्ने टोली घोषणा गरेको छ। क्यानले बुधबार रोहित पौडेलको कप्तानीमा १५ सदस्यीय टोली घोषणा गरेको हो। टोलीमा सागर ढकाल र कमलसिंह ऐरी समेटिएका छन्। टोलीमा आसिफ शेख, अनिल साह, कुशल भुर्तेल, कुशल मल्ल, दीपेन्द्र सिंह ऐरी, ललित राजबंशी, करण केसी, गुल्शन झा, सोमपाल कामी, प्रतिश जिसी, सन्दीप जोरा, अविनाश बोहोरा, सागर ढकाल र कमल सिंह ऐरी छन्। नेपालले अर्को महिना अमेरिका र वेस्ट इज्डिजमा हुने टी२० विश्वकप खेल्दैछ। नेपालले समूहचरणमा नेदरल्यान्ड्स, दक्षिण अफ्रिका, श्रीलंका र बंगलादेशसँग खेल्नेछ।"
"डोल्पामा हावाहुरीले स्वास्थ्य चौकी, विद्यालय र वडा कार्यालयमा क्षति","डोल्पा : हिमाली जिल्ला डोल्पामा तीव्र हावाहुरीका कारण सार्वजनिक भौतिक संरचनामा क्षति पुर्याएको छ। बुधबार बिहानैदेखि तीव्र गतिमा लागेको हावाहुरीले वडा कार्यालय, स्वास्थ्य चौकी र विद्यालय भवनमा लाखौँ रकम बराबरको क्षति पुर्याएको हो। हावाहुरीका कारण जगदुल्ला गाउँपालिका२ काइगउँमा रहेको स्वास्थ्य चौकीको छाना हावाहुरी उडाएको छ। बिहान ११ बजेतीर चलेको हावाहुरीका कारण स्वास्थ्य चौकीको छाना उडाएको काइगँउका स्थानीय हरिमान थापाले जानकारी दिए। छाना उडाएपछि लाखौँ रकम बराबरको क्षति हुनुका साथै स्वास्थ्य चौकीको सेवा प्रवाह समेत प्रभावित भएको उनले बताए। त्यसैगरी हावाहुरीकै कारण आज मुड्केचुला गाउँपालिका वडा नं ५ को वडा कार्यालयको भवनमा क्षति पुर्याएको छ। तीव्र गतिमा लागेको हावाहुरीले वडा कार्यालय भवनको छाना उडाएको कालिकाका स्थानीय सुरेन्द्र बहादुर शाहीले जानकारी दिए। एक्कासि चलेको हावाले वडा कार्यालयको छाना उडाएपछि लाखौँको क्षति हुनुको साथै जनताको सेवा प्रवाहमा समेत समस्या भएको उनको भनाइ छ। हावाहुरीकै कारण त्रिपुरासुन्दरी नगरपालिका११ मा रहेको कञ्चनजंगा आधारभूत विद्यालयमा क्षति पुर्याएको छ। तीव्र गतिमा लागेको हावाहुरीले विद्यालय भवनको छाना उडाएपछि लाखौँ बराबरको क्षति भएको नगर उप प्रमुख देवी घर्तीले जानकारी दिइन। एक्कासि तीव्र बेगमा लागेको हावाले छाना उडाएपछि विद्यार्थीको पठनपाठन प्रभावित हुनुका साथै खुला चौरमा पढाउनु पर्ने अवस्था आएको स्थानीय मंगल पुनले बताए।"
आगलागीले घर र गोठ नष्ट,"मकवानपुर : आगलागीले घर र गोठ जलेर सखाप भएको छ। राक्सिराङ गाउँपालिका६ स्थित खर्कण्डेटारका इन्द्रलाल चेपाङको घर जलेर नष्ट भएको हो। बुधबार दिउँसो ३ बजेतिर आगलागी भएको तर आगलागीका कारण भने यकिन हुन नसकेको पीडित चेपाङले बताए। उनका अनुसार सोलारको तार सट भएर आगलागी भएको हुनसक्छ। 'म औषधि लिन बजार गएको थिएँ। यता घरमा एक्कासि आगलागी भएको खबर पाएँ। घर आइपुग्दा सबै घर खरानी भइसकेछ,' उनले भने, 'धन्न मानवीय क्षति भने भएन।' आगलागीका कारण सबै अन्न र घरसहित करिब ५ लाख जतिको सम्पत्ति जलेर नष्ट भएको चेपाङले बताए। त्यति मात्र नभई छोराछोरीको किताब, कापी सबै सखाप भएको सुनाए। 'भएको १३ मुरी धान, १५ पाथी मकै, एक बोरा युरिया मल सबै जल्यो। केही बाँकी रहेन,' उनले भने, 'तीनै जना छोराछोरीको सबै किताबकापी पनि खरानी भयो।' ओढ्ने ओछ्याउने सबै खरानी भएपछि बासको समस्या भएको छ। आर्थिक अवस्था कमजोर भएका चेपाङ्लाई घर चलाउन धौधौ परिरहेका बेला यस्तो विपद आइलाग्दा छोराछोरीलाई कसरी पढाउने भन्ने चिन्ताले पिरोलेको छ। उनले भने, 'अब भोलिदेखि बास कहाँ बस्ने भन्ने चिन्ता त छदै छ। त्योभन्दा पनि छोराछोरीको पढाइमा हुने समस्याले झन चिन्ता थपेको छ।' सम्बन्धित निकायबाट केही क्षतिपूर्ति पाए सजिलो हुने उनको भनाइ छ। त्यस्तै, सोही घर छेउमा रहेको स्थानीय जंगलाल चेपाङको बाख्राको गोठ पनि आगलागीले नष्ट भएको छ। बाख्रा चरनमा गएका कारण क्षति हुन नपाएको तर काठ जलेर सखाप भएको जङ्गलालले बताए। '३० वटा बाख्रा छन्। ती खोरमै भाको भए निकै ठूलो क्षति हुने रहेछ,' उनले भने, 'तर गोठमा भएको ५० हजारभन्दा बढीको काठ जलेर नष्ट भयो।'"
वेस्टइन्डिजविरुद्ध नेपालले टस हारेर पहिला फिल्डिङ गर्दै,"काठमाडौं : ५ टी२० श्रृंखलाअन्तर्गत तेस्रो खेलमा वेस्टइन्डिजविरुद्ध नेपालले टस हारेर पहिला फिल्डिङ गर्ने भएको छ। कीर्तिपुरस्थित त्रिवि क्रिकेट मैदानमा वेस्टइन्डिज ए का कप्तान रोस्टन चेशले टल जितेर ब्याटिङ रोजेका हुन्। यसअघि सम्पन्न पहिलो खेलमा नेपालले वेस्टइन्डिजलाई हराएको थियो भने अर्को खेलमा नेपाल पराजित भएको हो। शनिबार सम्पन्न पहिलो खेलमा नेपालले वेस्ट इण्डिजलाई ४ विकेटले हराएको थियो भने दोस्रो खेलमा नेपाल १० रनले पराजित भएको थियो। नेपालले आईसीसी टी२० विश्वकपको तयारीका लागि वेस्ट इन्डिजसँग शृंखला खेलिरहेको हो। उक्त शृंखलापछि नेपाली टोली आईसीसी टी२० विश्वकपका लागि अमेरिका प्रस्थान गर्नेछ। नेपाली टीम लोकेश बम,विनोद भण्डारी,अनिल कुमार शाह, कुशल मल्ल,आसिफ शेख, दीपेन्द्रसिंह ऐरी,गुलशन झा,विवेक यादव,करण केसी,सागर ढकाल र कमलसिंह ऐरी ।"
पर्सामा आधुनिक कृषि बजार निर्माण हुँदै,"वीरगन्ज : पर्साको पटेर्वा सुगौली गाउँपालिका२ गादीको रंगपुरटाँडीमा आधुनिक कृषि बजार निर्माण गर्न थालिएको छ। किसानका उत्पादन संकलन र बिक्री वितरणका लागि रंगपुर टाँडीमा १ करोड रुपैयाँभन्दा बढीको लागतमा आधुनिक कृषि बजार निर्माण गर्न थालिएको हो। मंगलबार गाउँपालिकाका अध्यक्ष दिनेश चौधरीले कृषि बजार निर्माण कार्यको शिलान्यास गरेका हुन्। संघीय सरकारको कृषि तथा पशुपक्षी विकास मन्त्रालय र गाउँपालिकाको गरी कूल १ करोड ९ लाख रुपैयाँको लागतमा आधुनिक कृषि बजार निर्माण गर्न थालिएको गाउँपालिका अध्यक्ष चौधरीले बताए। उनका अनुसार आधुनिक कृषि बजारमा किसानले उत्पादन गर्ने तरकारी संकलन र बिक्री वितरणका लागि ६ वटा व्यवस्थित पक्की सेड, एउटा शौचालय र कम्पाउन्ड वाल निर्माण गरिनेछ। किसानका तरकारी भण्डारणका लागि कृषि बजार परिसरमै १९ लाख ५० हजार रुपैयाँको लागतमा मिनि कोल्ड स्टोर पनि निर्माण गर्न थालिएको चौधरीले जानकारी दिए। कृषि बजारको निर्माणको ठेक्का वन देवी निर्माण सेवा कम्पनीले पाएको छ। आगामी असार मसान्तभित्र कृषि बजार निर्माण कार्य सम्पन्न गर्ने गरी निर्माण कम्पनीसँग सम्झौता गरिएको जानकारी पनि चौधरीले दिए।"
जापानमा ९० लाख घर खाली,"टोकियो : जापानमा खाली घरहरूको सङ्ख्या सन् २०२३ अक्टोबरसम्ममा ९० लाख पुगेको छ। यो सङ्ख्या सन् २०१८ मा गरिएको सर्वेक्षणमा देखिएको भन्दा पाँच लाख १० हजारले बढेको पछिल्लो सरकारी तथ्याङ्कले देखाएको छ। उक्त सङ्ख्या जापानमा कुल घर सङ्ख्याको १३८ प्रतिशत हुन आउँछ। जापानमा औषतमा सात घरमध्ये एक घर रिक्त रहेको मङ्गलबार प्रकाशित आन्तरिक मामिला मन्त्रालयको सर्वेक्षण रिपोर्टले पुष्टि गरेको छ। स्रोतले घरहरू खाली हुनुलाई विदेशमा सन्तान भएका वा सन्तान नभएका वृद्धहरूको स्वामित्वमा रहेका घरहरू उनीहरूको मृत्युपछि वा उनीहरू वृद्धाश्रममा बस्न थालेपछि खाली भएका हुन्। खाली घरहरू मध्ये, ४४ लाख ३० हजार भाडामा लगाइएका छन् भने तीन लाख ३० हजार बिक्रीका लागि छन्। त्यसैगरी तीन लाख ८० हजार खाली घरहरू छुट्टीका समय प्रयोग गरिने गर्छ। खाली रहेका तीन लाख ८५ हजार घर बेवारिसे अवस्थामा रहेका छन्। जापानमा सन् १९८४ देखि प्रत्येक पाँचपाँच वर्षमा आवास र भूमि सर्वेक्षण गरिन्छ। सन् १९७३ मा खाली घरहरूको सङ्या एक लाख ७२ हजार थियो, जुन कुल घरहरूको ५५ प्रतिशत हो। मन्त्रालयको तथ्याङ्कअनुसार सन् १९९३ मा यो सङ्ख्या बढेर चार लाख ४८ हजार पुगेको थियो। ३० वर्षको अवधिमा यो सङ्ख्या बढेर दोब्बर भएको छ।"
वेस्टइन्डिज 'ए' ले दियो नेपाललाई २२८ रनको लक्ष्य,काठमाडौं : वेस्टइन्डिज 'ए' ले नेपाललाई जितका लागि २२८ रनको लक्ष्य प्रस्तुत गरेको छ। ५ टी २० श्रृंखलाअन्तर्गतको तेस्रो खेलमा वेस्टइन्डिज 'ए' ले २० ओभरमा ३ विकेटको क्षतिमा २२८ रनको योगफल तयार पारेको हो। वेस्टइन्डिज 'ए' का लागि जोनसोन चार्जिले सर्वाधिक ११९ रन बनाए। उनले ६१ बलमा १३ चौका र ७ छक्का प्रहार गरे। नेपालका लागि करण केसी र सागर ढकाल ११ विकेट लिए।
काठमाडौंमा न्युयोर्क राइटर्स वर्कसप र हिमालयन लिटरेचर फेस्टिभल हुँदै,"काठमाडौं : न्युयोर्क राइटर्स वर्कसपले काठमाडौंमा अन्तर्राष्ट्रिय साहित्य सम्मेलन तथा कार्यशाला आयोजना गर्दैछ। ह्वाइट लोटस बुक शप, ललितपुरसँगको साझेदारीमा उक्त कार्यशाला मे २७ र २८ मा हुनेछ। काठमाडौं गेस्ट हाउसमा आयोजना हुने कार्यशाला हिमालयन लिटरेचर फेस्टिभलमा परिणत हुने आयोजकले बताएको छ। सहभागी सर्जकहरूले कार्यशालामा तयार गरेका आफ्ना साहित्यिक रचनाहरू प्रस्तुत गर्नेछन्। फेस्टिभल निर्देशक सिर्जना भण्डारीका अनुसार ३५ भन्दा बढी अन्तर्राष्ट्रिय लेखक तथा प्रशिक्षकहरू फेस्टिभलमा सहभागी हुनेछन्। हिमालयन लिटरेचर फेस्टिभलको पहिलो संस्करणमा प्यानल छलफल, विभिन्न भाषाहरूमा कविता वाचन, पुस्तक विमोचन र अन्तरक्रियाहरू समावेश हुनेछन्। हिमालयन लिटरेचर फेस्टिभलका संरक्षक एवं हिमालयन कवि युयुत्सु आरडी शर्माले काठमाडौंमा कार्यशाला तथा सम्मेलनको नयाँ संस्करणको आयोजना गर्न र वास्तविक अर्थमा अन्तर्राष्ट्रिय साहित्य महोत्सव सुरु गर्नका लागि न्यूयोर्क राइटर्स वर्कसप टोलीलाई नेपाल ल्याउन महत्वपूर्ण भूमिका खेलेका थिए। न्यूयोर्क राइटर्स वर्कसपका अध्यक्ष टिम टमलिन्सन र हिमालयन लिटरेचर फेस्टिभलका निर्देशक भण्डारीका अनुसार, सो महोत्सवमा लेखकहरू लोर्डेस रोड्रिग्वेज टमलिन्सन र डा। रवि शंकर, प्रशिक्षकमा जेमी प्रोक्टर जू, कवि, निबन्धकार, अनुवादक, जुली कृष्णान(विलियम्स, अन्तर्राष्ट्रिय फोटोग्राफर, क्यालिफोर्नियास्थित ह्वाइटर कलेजका प्रोफेसर डा। टोनी बार्नस्टोनको उपस्थिति रहनेछ। यस वर्कसप र लिटरेचर फेस्टिभलमा नेपालका लागि अष्ट्रेलियाकी राजदूत फेलिसिटी भोल्क, पोल्यान्डका कवि सन भान र डारियस लेबियोडास पानामानियन कवि गोर्का लासास दक्षिण अफ्रिकी कवि तथा कलाकार जाहरोज जाफ्तास अमेरिकी कविहरू रुथ डेनन, पिटर एलेनस्पच र उनकी पत्नी दा माओस अंग्रेजी कवि मारिया क्लेयर हीथस ग्रीक कवि, लेखक, तथा शिक्षक भयासिलिस मनुसाकिसस हिन्दी उपन्यासकार पंकज बिष्ट, भारतीय कवि तथा विद्वान् के सच्चिदानन्दनस हङकङका लेखक तथा कलाकार नेभिल सारोनीस हङकङका फोटोग्राफर ब्रायन हाउ र संगीतकार, लेखक, परोपकारी जेन हङस एनवाइयू अबु धाबीका लेखक तथा प्राध्यापक पाया मुस्तमाकीस अष्ट्रेलियाली लेखक लिजी प्याकरस साथै नयाँ लेखकहरू क्याथलीन बटलर, क्याथरीन केम्फ, एन गोर्डन, न्यान्सी पेरिस र मारियान साइबेरास पनि सहभागी हुनेछन्। यसबाहेक द्वारिका श्रेष्ठ, नारायण वाग्ले, शैलेन्द्र साकार, राजकुमार बानियाँ, दीपक सापकोटा, केन सुवेदी, मनोज दाहाल, शरद प्रधान, नारायण ढकाल, श्याम रिमाल, अमर आकाश, भुवन थपलिया, विजय गुरुङ, रजनी मीला लगायत अन्य तीन दर्जनभन्दा बढी नेपाली लेखक फेस्टिबलमा जोडिनेछन् र तिनीहरूमध्ये केहीले नेपाली साहित्यका विभिन्न विषयवस्तुमा प्यानलिस्टका रूपमामा विमर्श गर्नेछन्। फेस्टिबल महान् नेपाली कवि गोपालप्रसाद रिमाललाई समर्पित गरिएको छ र कार्यक्रममा नेपाली साहित्यमा उनको योगदानका बारेमा चर्चा गर्नुका साथै उनका कृतिहरूका अङ्ग्रेजी अनुवाद पनि सार्वजनिक गरिने छ।"
धादिङको तेम्बाह्यारा महभिरमा हनी हन्टिङ,"धादिङ : साहसिक पर्यटनको अत्याधिक सम्भावना बोकेको धादिङको गङ्गाजमुना गाउँपालिका२ तेम्बाह्यारा महभिरमा हनी हन्टिङ गरिएको छ। गङ्गाजमुना तीनसुरे पदमार्गको अनुसन्धान तथा प्रवर्द्धनको अन्वेषणका लागि पुगेको ट्रेकिङ एजेन्सिज् एशोसियशन अफ नेपाल (टान) र गाउँपालिकाको टोलीको उपस्थितिमा आज तेम्बाह्यारा महभिरमा हनी हन्टिङ गरिएको हो। तामाङ भाषामा ह्याराको अर्थ भिरमौरी भन्ने बुझिन्छ। गङ्गाजमुनाका प्रमुख प्रशासकीय अधिकृत अनिल श्रेष्ठले विगत लामो समयदेखि भीरमौरीको मह उत्पादन हुँदै आएको तेम्बायारा महभिरमा मह उत्पादनका लागि आवश्यक सामग्री गाउँपालिकाले व्यवस्थापन गरेर पर्यटन प्रवर्द्धनमा सहयोग गर्दैआएको बताए। साहसिक पर्यटनको अत्यधिक सम्भावना भएको तेम्बाह्यारा महभिरमा भीरमौरीको महबाहेक क्यानोनिङकोसमेत सम्भावना छ, गाउँपालिकाले यसको सम्भाव्यता अध्ययन गरेर अगाडि बढ्छ, अधिकृत श्रेष्ठले भने। गङ्गाजमुना२ का वडाअध्यक्ष बलबहादुर तामाङले तेम्बाह्यारा महभिरमा रहेको भिरमौरीको महलाई आगामी दिनमा संरक्षण समिति बनाएर उत्पादन गरिने बताए। उक्त महभिरमा विगत दुई सय वर्षदेखि भिरमौरीको मह निकालिँदै आएको उनको भनाइ छ। हाल री गाउँका ६ युवाले दुई लाख रुपैयाँ लगानी गरेर डोरी खरिद गरी भिरमौरीको मह निकाल्दै आएका छन्। उत्पादन भएको मह एक हजार पाँच सयदेखि दुई हजार रुपैयाँसम्ममा बिक्रीवितरण गरिँदै आएको वडाअध्यक्ष तामाङले बताए। उक्त महभिर गङ्गाजमुना२ र ३ को सिमाना ताप्राङ खोलामा पर्दछ। गङ्गाजमुना३ का वडाअध्यक्ष राजकुमार गुरुङले वडाभित्रका पर्यटकीय क्षेत्रको खोज गरी संरक्षणमा वडा लागेको बताए। आजदेखि सुरु भएको भिरमौरी मह निकाल्न एक हप्ता लाग्नेछ। भिरमौरीको मह निकाल्नका लागि री गाउँका चन्द्रबहादुर तामाङ, कुर्मु तामाङ, दुर्गा तामाङलगायत लाग्नुभएको थियो। उक्त महभिरमा कात्तिक र वैशाखमा भिरमौरीको मह उत्पादन गरिँदै आएको छ। गङ्गाजमुनाका पर्यटन विकास संयोजक एवं वडा नम्बर ६ का वडाध्यक्ष रमेश ढकालले गङ्गाजमुनामा भएको साहसिक पर्यटनको विकासका लागि गाउँपालिकाले काम गर्ने बताए। संघीय राजधानी काठमाडौंमासमेत धादिङका अधिकांश व्यक्ति पर्यटन व्यवसाय गर्दै आएका छन्। गङ्गाजमुनाका बासिन्दाका मात्र ९५ ट्रेकिङ कम्पनी छन्। पर्यटन विकास संयोजक ढकालले गङ्गाजमुनाभित्रको पर्यटनको विकासका लागि काठमाडौंमा रहेका सबै व्यवसायीलाई समेटेर अगाडि बढ्ने बताए।"
"मुस्ताङमा यार्सा संकलन सुरू, यार्सा टिप्न स्थानीय लेकतिर","जोमसोम : मुस्ताङका उच्चलेकमा यार्सा गुम्बा संकलन गर्न थालिएको छ । जिल्लाको थासाङ गाउँपालिका१ टुकुचे र थासाङ गाउँपालिकाका उच्चलेकमा यार्सा संकलन सुरू भएको हो । राष्ट्रिय प्रकृति संरक्षण कोष,अन्नपूर्ण संरक्षण क्षेत्र आयोजना (एक्याप)अन्तर्गत रहेको हिमाली जिल्ला मुस्ताङका ५ स्थानीय तहमध्ये ३ वटा स्थानीय तहमा स्थानीय र जिल्ला बाहिरका सर्वसाधारणलाई यार्सा संकलन गर्न अनुमति दिइने गरिन्छ । उपल्लो मुस्ताङको उच्चलेकमा यार्सा संकलन हुँदैन । तर,जिल्लाको वारागुङ मुक्तिक्षेत्र गाउँपालिका,घरपझोङ गाउँपालिका र थासाङ गाउँपालिकाका विभिन्न लेकमा यार्सा संकलन हुन्छ । अन्नपूर्ण संरक्षण क्षेत्र आयोजनाअन्तर्गत (एक्याप) मातहतको इलाका संरक्षण कार्यालय जोमसोममा ९ वटा र इलाका संरक्षण कार्यालय लोमान्थाङमा ७ वटा स्थानीय संरक्षण व्यवस्थापन समिति (सीएमसी) छन् । यी समितिले एक्यापअन्तर्गत रहेर एक्यापले सुम्पिएको जिम्मेवारी र कार्यसम्पादन गर्ने गर्छन् । एक्याप मातहतको समितिले एक्यापको कार्यविधि र मापदण्डमा रहेर वन तथा वातावरणका साथै जैविक विविधता संरक्षणमा काम गर्ने गरेका हुन्छन् । यी समितिले वन जंगलको संरक्षणसँगै हिमाली वन्य जटिबुटी यार्सा गुम्बा संकलन तथा व्यवस्थापनको काम गर्ने गरेका छन् । यिनै समितिले बैठक बसेर एक्यापको कार्यविधिमा रहेर निर्णय गरी यार्सा संकलन अनुमतिका लागि एक्यापलाई निवेदन पेश गर्छन् । यसरी सम्बन्धित संरक्षण व्यवस्थापन समितिले एक्यापको अनुमति पाएपछि सर्वसाधारणलाई तोकिएको शुल्क लिएर उच्चलेकमा यार्सा संकलन गर्न अनुमति दिने एक्याप मुस्ताङका कार्यालय प्रमुख प्रमोदराज रेग्मीले जानकारी दिए । उनले चालु वर्षका लागि हालसम्म कोवाङ र टुकुचे लेकमा यार्सा गुम्बा संकलन गर्नका लागि सम्बन्धित समितिले निवेदन दिएपछि एक्यापले अनुमति प्रदान गरेको जनाए । उनका अनुसार अन्य संरक्षण व्यवस्थापन समितिले पनि यार्सा संकलन छोड पूर्जी दिन एक्यापमा अनुमति दिने तयारी गरेका छन् । हिमाली जिल्ला मुस्ताङअन्तर्गत थासाङको कुञ्जो,कोवाङ र टुकुचे, घरपझोङ गाउँपालिकाको जोमसोम,वारागुङ मुक्तिक्षेत्रको मुक्तिनाथ,झोङ र छेङ्गुरका उच्चलेकमा यार्सा संकलन गर्न सर्वसाधारण नागरिक जाने गर्छन् । मुस्ताङको थासाङ गाउँपालिकाको वडा १ टुकुचे र वडा२ कोवाङ संरक्षण व्यवस्थापन समितिले जिल्ला बाहिर र जिल्ला भित्रका सर्वसाधारणलाई धमाधम यार्सा संकलन पूर्जी दिन थालेका हुन् । संरक्षण व्यवस्थापन समिति कोवाङका अध्यक्ष जीवन थकालीले कोवाङका उच्चलेकमा बैशाख ४ गतेदेखि यार्सा संकलन पूर्जी वितरण गर्न सुरु गरिएको जानकारी दिए । कोवाङ संरक्षण समितिले मुली लेक,पोलो लेक,श्रीखर्क,मार्चे र सानुसरे लेकमा पुगेर यार्सा संकलन गर्न अनुमती दिने गरिएको समितिका अध्यक्ष थकालीले बताए । सर्वसाधारणलाई यार्सा संकलन गर्न संकलन पूर्जी वापत स्थानीयलाई २ हजार ५ सय र जिल्ला बाहिरका सर्वसाधारणलाई ५ हजार शुल्क लिने गरेको अध्यक्ष थकालीको भनाइ छ । यार्सा संकलनका लागि झन्डै ५० जना भन्दा बढीले संकलन पूर्जी लिइसकेको र यार्सा संकलनका लागि सर्वसाधारण थपिने क्रम जारी रहेको समिति अध्यक्ष थकालीले जनाए । यसैगरी थासाङ गाउँपालिका१ टुकुचेको संरक्षण व्यवस्थापन समितिले पनि बैशाखको २ गतेदेखि यार्सा संकलन फुकुवा गरेको संरक्षण व्यवस्थापन समिति अध्यक्ष दिपसागर थकालीले जानकारी दिए । टुकुचे संरक्षण व्यवस्थापन समितिले स्थानीयलाई १ हजार र जिल्ला बाहिरका सर्वसाधारणलाई ३ हजार रुपैयाँ शुल्क उठाउने गरेको समिति अध्यक्ष थकालीको भनाइ छ । टुकुचे समितिमार्फत बतासे लेक,धम्पुस लेक,मार्चे लेक र धौलागिरि आइफल लेक यार्सा टिप्न हालसम्म २८ जनाले संकलन अनुमति पूर्जी लिएका छन् । घरपझोङ गाउँपालिकाको जोमसोमको नममुलेकलगायतका स्थानमा यार्सा संकलन अनुमतिको प्रक्रिया थालनी भएको छैन । जोमसोम समितिका अध्यक्ष चन्द्रबहादुर थकालीले समितिले यार्सा संकलन अनुमति दिने विषयमा छलफल भएको र सम्भवत जेठको १ गते संकलन अनुमति दिने तयारी भइरहेको बताए । हामी पहिलो बैठक बस्छौं,त्यसमिति मिति तोक्छौं,अध्यक्ष थकाली भने, 'यार्सा टिप्नेलाई नियम र शुल्क कति लिने भन्ने विषयमा छलफल हुन्छ,यसपछि एक्याप कार्यालयमा पत्रचार गछौं । जोमसोम लेकमा गतववर्ष ९० जना भन्दा बढीले यार्सा संकलन अनुमती लिएका थिए । त्यस समय स्थानीयलाई ४ हजार र जिल्ला बाहिरका सर्वसाधारणलाई ६ हजार शुल्क तोकिएको थियो । वारागुङ मुक्तिक्षेत्रको मुक्तिनाथ लेकमा यार्सा संकलनका लागि छोड पूर्जी दिने तयारी भएको मुक्तिनाथ संरक्षण व्यवस्थापन समिति अध्यक्ष घ्यूर्मी गुरुङले जानकारी दिए ।मुक्तिनाथ लेकमा गतवर्ष यार्सा संकलन पूर्जीका लागि स्थानीयलाई ४ हजार र जिल्ला बाहिरका लागि ६ हजार शुल्क थियो । गतवर्ष मुक्तिनाथ लेंकमा यार्सा टिप्न करिब ८० जना मानिस लेंकमा पुगेका थिए । वारागुङको झोङ लेकमा यार्सा संकलनका लागि छोडपूर्जी दिने विषयमा प्रारम्भिक छलफल भएको समिति अध्यक्ष सोनाम खाण्डो गुरुङले बताईन् । झोङ लेकमा गतवर्ष स्थानीयलाई २ हजार र अन्यलाई ३ हजार शुल्क लिइएको थियो । यार्सा संकलनबाट उठेको रकम समिति मार्फत गाउ समाजलाई बुझाउनु पर्ने बाध्यता रहेको उनले सुनाइन् । झोङ लेकमा गतवर्ष ५० जना भन्दा बढीले अनुमति लिएका थिए । वारागुङको छेङ्गुर लेकमा संरक्षण व्यवस्थापन समितिले नभइ गाउँ समाजलेनै यार्सा संकलन अनुमति दिने गरेको श्रोतले जनाएको छ । यसरी यार्सा संकलन अनुमतिबाट उठेको रकम गाउँसमाजकै कोषमा जम्मा हुने गरेको श्रोतको भनाइ छ । मुस्ताङका उच्चेलेकमा यार्सा गुम्बा संकलनका लागि स्थानीय सर्वसाधरणसहित रोल्पा,दाङ,रुकुम,गोरखा,धादिङ,बाग्लुङ र म्याग्दी जिल्लाका सर्वसाधरण यार्सा संकलन गर्न मुस्ताङ आएका छन् । जैविक विविधतामध्येको बहुमूल्य प्राकृतिक हिमाली जटिबुटी यार्सा गुम्बाको स्वदेश तथा विदेशमा उक्तिकै माग हुने गर्छ । यार्सा गुम्बा विभिन्न आयूर्वेद औषधिमा समेत प्रयोग हुन्छ भने यसको सेवनले शारीरिक स्फूर्ती र यौन क्षमता वृद्धि गर्न समेत टेवा पुर्याउँछ। यार्सा संकलनकर्ताले संकलन गरेको यार्सा जिल्ला बाहिर लैजादा स्थानीय तह र एक्याप कार्यालयमा छोड पूर्जी लिने पर्ने प्रावधान छ । एक्याप मुस्ताङले वन नियमावली २०७९ अनुसार यार्सा गुम्बा छोड पूर्जीका लागि प्रति केजी ३१ हजार शुल्क लिने गरेको छ । एक्यापले संकलन गर्ने यार्सा छोड पूर्जी वापत उठेको राजश्व नेपाल सरकारको खातमा जम्मा हुन्छ । यार्सा छोड पूर्जी लिने व्यापारीहरुले एक्याप र स्थानीय तहमा दोहोरो राजश्व बुझाउनु पर्दा समस्या पर्ने गरेको छ ।"
निकुञ्जका मध्यवर्ती क्षेत्रले समस्या,"गुलरिया : निकुञ्ज तथा बन ऐन, नियमावलीमा जटिलता नसच्चिएपछि मध्यवर्ती क्षेत्रका समुदायहरूका लागि मध्यवर्ती क्षेत्र घाँडो बन्न थालेको छ। मध्यवर्तीमा बसोबास गर्दै आएका समुदायहरूले निजीसँगै प्राकृतिक स्रोतसाधन उपभोगमा बञ्चित हुन थालेपछि मध्यवर्ती क्षेत्र खारेजीको आवाजसमेत उठ्न थालेको छ। बर्दियाको गेरुवा गाउँपालिका मध्यवर्ती क्षेत्रअन्तर्गतका स्थानियले बर्दिया राष्ट्रिय निकुञ्जको हस्तक्षेपकारी कार्यको बहिष्कार गर्ने भएका छन्। पूर्वमा बर्दिया राष्ट्रिय निकुञ्ज र पश्चिममा कर्णाली नदीको बीच टापुमा अवस्थित गेरुवाका नागरिकहरूले बर्दिया राष्ट्रिय निकुञ्ज मध्यवर्ती क्षेत्र परित्याग संघर्ष समिति नै घोषणा गर्दै मध्यवर्ती क्षेत्र खारेजीको माग गरे। संघर्ष समितिका सचिव दयाराम वैद्यले बर्दिया राष्ट्रिय निकुञ्जलाई पत्राचार गर्दै निकुञ्जको हस्तक्षेपकारी कार्यको बहिष्कार गर्ने जानकारी गराएका हुन्। बर्दिया राष्ट्रिय निकुञ्ज मध्यवर्ती क्षेत्र तथा सिमांकन अन्र्तगत गेरुवा गाउँपालिकाको ६ वटै वडाहरू मध्यवर्ती क्षेत्रमा पर्छन्। समुदायले ब्यक्तिगत निजी सम्पत्ती समेत उपयोग गर्न निकै झण्झट, दुःख, कष्ट पाई वञ्चित हुनु परेकोले मध्यवर्ती पश्चिम सेक्टरका हस्तक्षेपकारी कार्यहरू बहिष्कार गरिने पत्रमा उल्लेख छ। समितिले गेरुवा गाउँपालिकाको कार्यालय, जिल्ला प्रशासन कार्यालय बर्दिया, बन वातावरण तथा पर्यटन मन्त्रालय दाङ र बन मन्त्रालयमा बोधार्थ समेत पठाएको छ। कर्णाली किनारसम्म निकुञ्जको मध्यवर्ती क्षेत्र बनेपछि स्थानिय नागरिक लगायत पालिकाको विकासमा कठिनाई परेको गेरुवा गाउँपालिकाका अध्यक्ष जमानसिंह केसीले बताए। नागरिकले आफ्नो सम्पत्ति समेत निर्वाध रूपमा उपभोग गर्न पाइरहेको अवस्था छैन। उनले भने पालिकाले टेन्डर गरेका पूर्वाधार निर्माणका कार्यपनि वातावरणीय प्रभाव मूल्यांकनका नाममा सम्पन्न हुन सक्दैनन्। प्राकृतिक स्रोतसाधन गिटी, ढुँगा, वालुवा समेत प्रयोगमा बञ्चित हुनु परेको छ। पालिका, नागरिक समाज, स्थानिय राजनितिक दलले समते परिषदबाटै निर्णय गरी ब्यवस्थापनको लागि माग गर्दा समेत समस्या समाधान हुन सकेन। गेरुवा गाउँपालिकाको मध्यवर्ती क्षेत्र खारेजीको मागसहितको पत्र ईमेल मार्फत प्राप्त भएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले बताए। यो पोलिसी लेवलको कुरा हो। यसमा निकुञ्जको केही लाग्दैन। मध्यवर्ती क्षेत्र खारेजी, घोषणाको अधिकार माथिल्लो निकायमा रहन्छ। उनले भने, हामी त ऐन नियम कार्यान्वयन गराउने माध्यम मात्र हौं। निकुञ्जका ऐन तथा नियमावली जटिल रहेकाले पीडितमैत्री बनाउनु पर्ने मध्यवर्ती क्षेत्रअन्तर्गत ठाकुरबाबा उपभोक्ता समितिका अध्यक्ष हेमन्त आचार्यले बताए। गेरुवाका नागरिकको आवाज संसदले छिटो कानूनी रुपमा टुङग्याउनु पर्छ। अन्यथा परिस्थिती जटिल बन्न सक्छ। नदीले छाडेका जमिनका विषयमा सल्टाउनुपर्ने माग छ। जनताका जायज माग सरकारले सम्बोधन गर्नुपर्छ। उनले भने नियमावली संशोधनका लागि छलफल चल्दैछ। जनतालाई राहत हुने निति बन्नुपर्छ। मध्यवर्ती क्षेत्रको अधिकार स्थानिय सरकारमा पनि बाँड्नुपर्छ।"
"पुर्पक्षका लागि थुनामा रहेकालाई छुटाइदिने भन्दै १७ लाख रुपैयाँ असुली, युवक पक्राउ",वीरगन्ज : बलात्कारको अभियोगमा वीरगन्ज कारागारमा रहेका दुई अभियुक्तलाई छुटाइदिने प्रलोभन दिएर १७ लाख रुपैयाँ असुल्ने बाराका युवक पक्राउ परेका छन्। पक्राउ पर्नेमा बाराको कलैया उपमहानगरपालिका२३ बैराठपुरका २५ वर्षीय सहदेव पटेल रहेका छन्। उनलाई प्रहरीले वैशाख १४ गते पक्राउ गरी बुधबार सार्वजनिक गरेको हो। बाराका प्रहरी प्रवक्ता प्रहरी नायब उपरीक्षक दधिराम न्यौपानेका अनुसार अपहरण शरीर बन्धक तथा जबरजस्ती करणी कसुर मुद्दाको पुर्पक्षका लागि वीरगन्ज कारागारमा रहेका एक अभियुक्तलाई छुटाइदिन्छु भन्दै उनका आफन्तसँग पटेलले १० लाख रुपैयाँ लिएका थिए। यस्तै जबरजस्ती करणी कसुर मुद्दामा पुर्पक्षका लागि वीरगन्ज कारागारमै रहेका अर्का अभियुक्तका आफन्तसँग पनि पटेलले सात लाख रुपैयाँ लिएका थिए। ती दुवै अभियुक्तका आफन्तले दिएको जाहेरीका आधारमा पटेललाई पक्राउ गरी ठगी मुद्दा दर्ता गरेर कारबाही प्रक्रिया अगाडि बढाइएको प्रहरी नायब उपरीक्षक न्यौपानेले जानकारी दिए। यसअघि आइतबार पनि बारा प्रहरीले हत्याको आरोपमा अनुसन्धानका लागि प्रहरी थुनामा रहेका एक अभियुक्तलाई छुटाइ दिने भन्दै अभियुक्तका परिवारसँग ६ लाख रुपैयाँ लिएका बाराकै जितपुरसिमरा उपमहानगरपालिका२० बडहर्वाका ४१ वर्षीय दुर्गा साह कानुलाई पक्राउ गरेको थियो।
श्रमिकका समस्या समाधान गर्न श्रमाधान सेवा सुरू,"काठमाडौं : श्रम,रोजगार तथा सामाजिक सुरक्षा मन्त्रालयले श्रमाधान कार्यक्रम सार्वजनिक गरेको छ । बुधबार मन्त्रालयमा पत्रकार सम्मेलन गर्दै श्रममन्त्री डीपी अर्यालले श्रमिकहरूको समस्या समाधानका लागि श्रमाधान कार्यक्रम सार्वजनिक गरेका हुन् । श्रमाधान कार्यक्रम मन्त्रालयको बृहत र व्यवहारिक योजना भएको भन्दै यसले नेपाली नागरिकको श्रम र रोजगारको बहुआयामिक आवश्यकताको एकद्वार प्रणालीद्वारा समाधान गर्ने मन्त्री अर्यालले बताए । उक्त कार्यक्रम अन्र्तगत इन्द्रेणीका सात रङअनुसार विभिन्न योजना रहेको उनले बताए । जसअनुसार सीपको प्रयोग,रोजगार बैंक,श्रमिक कानुन,कल सेन्टरलगायत रहेको मन्त्री अर्यालले जानकारी दिए। उनले यसअघि मन्त्रालयले श्रमिक कल सेन्टर सञ्चालनमा ल्याएपछि त्यसले मात्रै सबै समस्या समाधान गर्न नसकेका कारण त्यसलाई बृहत रुप दिँदै नयाँ श्रमाधान योजना तयार गरिएको जिकिर गरे । उनले मन्त्रालयलाई विदेश मान्छे पठाउने मन्त्रालयको भाष्यलाई परिवर्तन गर्दै देशमा नै रोजगारी सिर्जना गर्न आन्तरिक रोजगार महाशाखा नै स्थापनाको अन्तिम चरणमा रहेको जानकारी दिए। आन्तरिक रोजगार सिर्जना गर्ने र देशभित्रै स्वरोजगार बनाउनेमा सरकारको ध्यान केन्द्रीत रहेको उनले बताए । मन्त्री अर्यालले सरकारले ल्याएको कार्यक्रमलाई प्रभावकारी रुपमा कार्यान्वयनका साथै सफल बनाउन आह्वान समेत गरे।"
वेस्टइन्डिज 'ए'को दोस्रो विकेट पतन,काठमाडौं : नेपालले वेस्टइन्डिज 'ए' को दोस्रो विकेट लिएको छ। नेपालका सागर ढकालले वेस्टइन्डिजका एन्ड्रे फ्लेचरलाई आउट गराएका हुन्। उनी ३३ बलमा ५३ रन जोडेर आउट भए। यसअघि नेपालका करणसिंह ऐरीले पहिलो विकेटका रुपमा वेस्टइन्डिजका अलिक अथानजेलाई आउट गराएका थिए। ५ टी २० श्रृंखलाअन्तरगतको तेस्रो खेलमानेपालले टस हारेर पहिला फिल्डिङ गरिरहेको छ।
ट्रेड युनियन आन्दोलनले सही बाटो समात्नुपर्छ : शंकर पोखरेल,काठमाडौं : नेकपा एमालेका महासचिव शंकर पोखरेलले नेपालमा व्यवहारिक रुपमा संघीयता कार्यान्वयन हुन नसकेको बताएका छन्। पेशागत महासंघ राष्ट्रिय समितिले अन्तराष्ट्रिय श्रमिक दिवसको अवसरमा बुधबार काठमाडौंमा आयोजना गरेको कार्यक्रममा बोल्दै महासचिव पोखरेलले नेपालमा कानुनी रूपमा संघीयता कार्यान्वयन रहेको भए पनि व्यवहारिक रूपमा अझै पूर्णरूपमा कार्यान्वयन हुन नसकिरहेको बताएका हुन्। हिजो निरङ्कुश व्यवस्था हुँदा जनतालाई राज्यको विरुद्ध उभ्याउने काम भएको भए पनि पोखरेलले अब जनतालाई राज्यको पक्षमा उभ्याउन आवश्यक रहेको पोखरेलले बताए। उनले अहिले पनि श्रमिकमा विभेद र शोषण भए पनि त्यसको प्रकृति फरक भएको बताए । आजको अवस्थालाई हेरेर ट्रेड युनियन आन्दोलनलाई नयाँ परिभाषित गर्नुपर्ने उनको भनाइ छ । उनले समाजलाई सहि ढंगले अघि बढाउनका लागि ट्रेड युनियन आन्दोलनले सहि बाटो समात्नुपर्ने बताए। उनले अहिले अरूलाई सम्मान गर्ने संस्कृतिको अभाव भएको टिप्पणी गरे । समाजले सकारात्मक ढङ्गले नहेर्दा समाज परिवर्तन गर्न नसकिने उनले बताए।
होटलमा आगलागीबाट ५० लाखको क्षति,"विराटनगर : मोरङको मिक्लाजुङ गाउँपालिका७ लालीगुराँस टोलमा रहेको एउटा होटलमा बुधबार बिहान आगलागी भएको छ । आगलागीमा करिब ५० लाख बराबरको क्षति भएको प्रहरीको अनुमान छ । हर्क श्रेष्ठले सञ्चालन गरेको च्वाइस होटलमा बिहान २:२० बजेतिर आगलागी भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार आगलागीको कारण खुल्न सकेको छैन । आगोले होटल सञ्चालन गरिएको घरसहित घरभित्र रहेको नगद,सुनचाँदी, अन्नपात, होटलका सामान, भाँडवर्तन, फ्रिजलगायत जलेर ध्वस्त भएको जानकारी बस्नेतले दिए । प्रहरी,स्थानीय र दमकलको सहयोगमा करिब १ घण्टापछि आगो नियन्त्रणमा लिइएको थियो । घटनाका सम्बन्धमा इलाका प्रहरी कार्यालय उर्लाबारीका इन्सपेक्टर देवेन्द्र दास नेतृत्वको टोलीले अनुसन्धान सुरू गरेको छ ।"
वेस्ट इन्डिज एसँग नेपाल ७६ रनले पराजित,"काठमाडौं : नेपाल वेस्ट इन्डिज एसँग ७६ रनले पराजित भएको छ। टियु क्रिकेट मैदानमा २२८ रनको विशाल लक्ष्य पछ्याएको नेपाल ४ बल अगावै १५१ रन बनाएर अलआउट भयो। नेपालका लागि करण केसीले सर्वाधिन २८ रन बनाए। त्यस्तै लोकेश बमले २८, कुशल मल्लले २०, विनोद भण्डारीले १९, अनिल साहले १४, आरिफ शेखले ३, गुल्झन झाले ६, विवेक यादवले ३ र दीपेन्द्र सिंह ऐरीले ७ रन, कमल सिंह ऐरीले ६ र सागर ढकालले ३ रन बनाए। यसअघि टस जितेर ब्याटिङ गरेको वेस्ट इन्डिज एले निर्धारित ओभरमा ३ विकेटको क्षतिमा २२७ रन बनाएको थियो। वेस्ट इन्डिज एका लागि जोह्नसन चार्लीज्ले अविजित शतकीय पाली खेलेका थिए। ६१ बलमा उनले १३ चौका र ७ छक्का प्रहार गरे। त्यस्तै अन्द्रे फ्लेचरले ५३, फेबियन अलुलेनले १९, अलिक एथेन्जेले १७ र किमो पलले १३ रन बनाए। नेपालका लागि करण केसी र सागर ढकालले ११ विकेट लिए। यससँगै वेस्ट इन्डिज एले शृंखलालाई २१ को स्थितिमा पुर्याएको छ। पहिलो खेलमा विजयी भएको नेपाल पछिल्लो दुवै खेलमा पराजित हुन पुग्यो।"
"वेस्टइन्डिज 'ए'विरुद्ध नेपाललाई पहिलो सफलता, ऐरीले लिए विकेट",काठमाडौं : ५ टी २० श्रृंखलाअन्तरगतको तेस्रो खेलमा वेस्ट इन्डिज 'ए' विरुद्ध नेपाललाई पहिलो सफलता मिलेको छ। नेपालका करणसिंह ऐरीले वेस्टइन्डिजका अलिक अथानजेलाई आउट गराएका हुन्। उनी १० बलमा १७ रन जोडेर आउट भए। नेपालले टस हारेर पहिला फिल्डिङ गरिरहेको छ। कीर्तिपुरस्थित त्रिवि क्रिकेट मैदानमा वेस्टइन्डिज ए का कप्तान रोस्टन चेशले टल जितेर ब्याटिङ रोजेका हुन्।
"वीरगन्जको नबिल बैंकबाट चोरी भएको केही रकम भेटियो, दुई भारतीयसहित चार जना पक्राउ","वीरगन्ज : वीरगन्जको नबिल बैंकको बाइपास शाखाबाट गत आइतबार राति १ करोड ३४ लाख ६५ लाख चोरी भएको घटनामा संलग्न रहेको समूहमध्ये प्रहरीले दुई भारतीयसहित चार जनालाई पक्राउ गरेको छ।यस्तै बैंकबाट चोरी भएकोमध्ये केहि रकमपनि फेला परेको छ। चोरीमा संलग्न रहेको आशंकामा प्रहरीले रौतहटबाट दुई जना नेपालीलाई पक्राउ गरेको छ भने भारतको घोडासहनबाटपनि प्रहरीले दुई जनालाई नियन्त्रणमा लिएको छ। चोरीमा संलग्न समूहका बाँकी एक जना भने अझै फरार रहेको र उनको खोजी भइरहेको प्रहरी श्रोतले जानकारी दिएको छ। हालसम्म पक्राउ पर्नेमा रौतहटको मौलापुर नगरपालिका७ पथरा बुधरामका सन्जय जयसवाल र छोटेलाल जयसवाल रहेका छन्। त्यस्तै भारतीय प्रहरीले बिहारको पूर्वी चम्पारण जिल्लाको घोडासहनका मन्टु पासवान र ललन कुमारलाई नियन्त्रणमा लिएको हो। सन्जय र छोटेलाललाई प्रहरीले रौतहटको मौलापुरबाट मंगलबार साँझ पक्राउ गरेको हो। उनीहरू दुवै जना रात्रीबसमा चढेर काठमाडौं जाँदै गरेका बेला प्रहरीले बस घेरा हालेर नियन्त्रणमा लिएको हो।ती दुवै जना अहिले जिल्ला प्रहरी कार्यालय पर्साको हिरासतमा छन्। मन्टु र ललनलाई भने भारतीय प्रहरीले घोडासहनबाट नियन्त्रणमा लिएको हो। उनीहरू अहिले भारतीय प्रहरीकै हिरासतमा छन्। उनीहरूलाई नेपाल ल्याउने प्रयास भइरहेको जिल्ला प्रहरी कार्यालय पर्साको श्रोतले बताएको छ। घटनामा संलग्न अर्का एक भारतीयको पनि खोजी भइरहेको प्रहरी श्रोतले जानकारी दिएको छ। बैंकमा चोरी गर्नुभन्दा पहिले चोरहरूको समूहले गत आइतबार वीरगन्जको नयाँ बसपार्कस्थित रानीपोखरी होटलमा छोटेलाल जयसवालका नाममा कोठा बुक गरेर बसेको प्रहरीको अनुसन्धानका क्रममा खुलेको छ। जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले भने चोरीको घटनामा संलग्न रहेको आशंकामा अहिलेसम्म दुई जना नेपालीलाई मात्र नियन्त्रणमा लिएको बताए। भारतमा पनि एक जना पक्राउ परेको जानकारी भारतीय प्रहरीबाट आएको तर यस बारेमा यकिन भने भइनसकेको उनले बताए। थापाले भने,अहिलेसम्म हामीले दुई जना नेपालीलाई मात्र नियन्त्रणमा लिएका छौं। अनुसन्धान प्रभावित हुने भएकाले उनीहरूको पहिचान सार्वजनिक गर्न मिल्दैन। उता भारतमा पनि एक जनालाई त्यहाँको प्रहरीले नियन्त्रणमा लिएको भन्ने खबर छ। गत आइतबार राति नबिल बैंकको शाखाबाट चोरी भएको १ करोड ३४ लाख रकममध्ये केही रकम प्रहरीले भारतमा फेला पारेको छ। भारतको घोडासहनमा लुकाएर राखिएको अवस्थामा उक्त रकम भारतीय प्रहरीले फेला पारेको हो। अनुसन्धानमा खटिएका एक प्रहरी अधिकृतले भने, चोरी भएको रकम ६ वटा झोलामा राखेको अवस्थामा भेटिएको छ। फेला परेको उक्त रकम अहिले गन्ने काम भइरहेको छ। पर्साका प्रहरी प्रवक्ता प्रहरी नायब उपरीक्षक थापाले पनि चोरी भएको रकममध्ये केही रकम फेला परेको पुष्टि गरे। उनले भने,चोरी भएको रकममध्ये केही रकम भारतमै भेटिएको खबरपनि आएको छ। कति रकम भेटिएको हो ? कहाँबाट कस्तो अवस्थामा भेटिएको हो? यसबारेमा विस्तृत विवरण आइसकेको छैन। रकम चोरी भएको नबिल बैंकका शाखा प्रबन्धक विजय पौडेलले भने बैंकमा रातिको समयमा सुरक्षा गार्ड नराखेर आफूहरूबाट चुक भएको बताए। बुधबार दिउँसो जिल्ला प्रहरी कार्यालय पर्सामा भेटिएका पौडेलले भने,नबिल बैंकले कुनै कुनै शाखामा मात्र रातिको लागि सुरक्षा गार्ड राख्ने गरेको छ। धेरैजसो ब्रान्चमा रातिका लागि सुरक्षा गार्ड राखिएको हुन्न। सीसीटीभीले नै सेक्युरिटीको काम गर्छ। वीरगन्ज बाइपासको ब्रान्चको सन्दर्भमा हामीमा अलि बढी नै कन्फिडेन्ट थियो। जसका कारण रातिमा सेक्युरिटी गार्ड राखेका थिएनौं। त्यही नै हामीबाट चुक भए जस्तो लाग्छ। बाइपास रोडमा रहेको नबिल बैंकको शाखाबाट गत आइतबार राति पाँच जनाको संख्यामा रहेका चोरहरूको समूहले मूल गेटको ताल्चा फोडेर भित्र प्रवेश गरी टिनको बाक्सामा रहेको १ सय र २० रुपैयाँको नोट गरी १ करोड ३४ लाख ६५ हजार रुपैयाँ बोरामा हालेर लगेको बैंकको सीसीटीभीको फुटेजमा देखिएको थियो। शाखा प्रबन्धक पौडेलका अनुसार बैंकको भल्टभित्र रहेको फलामे सेफमा पनि ५ करोड भन्दा बढी नै रकम राखिएको थियो। तर चोरहरूले टिनको बाकसमा रहेको रकम मात्रै चोरेर लगेको र सेफमा रहेको रकम भने सेफमै सुरक्षित अवस्थामा रहेको थियो।"
प्रशिक्षक देसाई र कप्तान पौडेल भन्छन् विश्वकप खेल्ने १५ खेलाडीबारे स्पष्ट छौं,काठमाडौं : नेपाली राष्ट्रिय क्रिकेट टोलीका कप्तान रोहित पौडेलले आइसीसी टी२० विश्वकपका लागि नेपाली खेलाडी तयारी अवस्थामा रहेको बताएका छन्। बुधबार वेस्ट इन्डिज एसँगको तेस्रो खेलपछि पोष्ट म्याच कन्फ्ररेन्समा पौडेलले सबै खेलाडीहरूको खेल हेरिसकेको भन्दै विश्वकपका लागि नेपाली खेलाडी तयारी अवस्थामा रहेको बताएका हुन्। अहिले खेलिरहेका सबै खेलाडीहरू फिट रहेपछि विश्वकप खेल्ने १५ खेलाडीबारे स्पष्ट भइसकेको उनले बताए। उनले विश्वकप खेल्ने नेपाली टिम मजबुद रहेको जिकिर गरे। पौडेलले दुई खेलपछि आफू आरामका लागि तेस्रो खेल नखेलेको बताए। त्यस्तै नेपाली राष्ट्रिय क्रिकेट टोलीका प्रशिक्षक मोन्टी देसाईले वेस्ट इन्डिज एसँगको जारी सिरिजमा नेपाली टीमलाई निकै अनुभव भएको बताए। उनले नेपाली टीमको तयारीप्रति पूर्णरूपमा सन्तुष्ट रहेको भन्दै दबाबलाई सम्हानसक्ने अवस्थामा टीम रहेको जिकिर गरे।
कार्कीलाई मरणोपरान्त पत्रकारिता पुरस्कार,परासी : नेपाल पत्रकार महासंघ जिल्ला शाखा नवलपरासीका पूर्वअध्यक्ष स्वर्गीय कृष्णबहादुर कार्कीलाई मरणोपरान्त पत्रकारिता पुरस्कार ले सम्मान गरिएको छ। महासंघ जिल्ला शाखाको १४औं अधिवेशन एंव २४ औं साधारण सभामा कार्कीलाई उक्त पुरस्कारले सम्मान गरिएको हो। कार्यक्रममा महासंघका केन्द्रीय वरिष्ठ उपाध्यक्ष रमेश बिष्टले स्वर्गीय कार्कीका जेठा छोरा नारायण कार्कीलाई नगद ११ हजार १११ सहित दोसल्ला र सम्मानपत्र हस्तान्तरण गरेर सम्मान गरेका हुन्। जिल्ला शाखाले यस वर्षदेखि जिल्लामा पत्रिकारिता क्षेत्रमा पुयाएको योगदानको मूल्यांकन गर्दै अधिवेशन हुने वर्षमा एक जना पत्रकारलाई नवलपरासी पत्रकारिता पुरस्कार ले सम्मान गर्ने निर्णय गरेको थियो। सोही निर्णयअनुसार महासंघको अधिवेशनको अवसर पारेर स्वर्गीय कार्कीलाई उक्त पुरस्कारले सम्मान गरिएको शाखा सचिव राजकुमार रेश्मीले बताए। उनले पत्रकार महासंघ जिल्ला शाखाको तीन कार्यकालसम्म अध्यक्ष भएर काम गरेका थिए। २०४५ सालदेखि दैनिक लुम्बिनीमा आबद्ध कार्की ७३ वर्षको उमेरसम्म पनि पत्रकारिता पेसामा क्रियाशील रहँदै आएका थिए। संस्थागत विकास र पत्रकारिता क्षेत्रमा महत्वपूर्ण योगदान गरेको भन्दै शाखाले कार्कीलाई सम्मान गरेको हो। कार्कीकै पहलमा रामग्राम नगरपालिकाबाट जग्गा प्राप्त गरी राजधानी बाहिर नेपालमै पहिलो जिल्ला शाखाका रूपमा पत्रकार महासंघको भवन निर्माण गरिएको शाखाले जनाएको छ। परासी निवासी कार्कीको ७३ वर्षको उमेरमा २०६८ माघ १३ गते निधन भएको थियो। अक्षय कोष स्थापना नेपाल पत्रकार महासंघ जिल्ला शाखा नवलपरासीका पूर्वअध्यक्ष स्वर्गीय कृष्णबहादुर कार्की र उनकी धर्मपत्नी स्वर्गीय पवित्रा कार्कीको स्मृतिमा कार्की परिवारद्वारा अक्षय कोष स्थापना गरिएको छ। नेपाल पत्रकार महासंघमा स्थापना गरिएको अक्षय कोषको राशि १ लाख ११ हजार १११ रुपैयाँ छ। महासंघ जिल्ला शाखाको १४ औं अधिवेशन एवं २४औं साधारणसभामा कार्कीका जेठो छोरा नारायण कार्कीले आफ्ना बुबाले नवलपरासी क्षेत्रको पत्रकारिता क्षेत्रमा पुयाएको योगदानलाई सधैंव सम्झना गर्ने उद्देश्यले परिवारबाट अक्षय कोष स्थापना गरिएको बताए। उक्त अक्षय कोषलाई क्रमशः बढाउँदै लगिने कार्की परिवारले जनाएको छ। स्थापना गरिएको अक्षय कोषबाट आउने ब्याजबाट जिल्लामा व्रियाशिल पत्रकारहरूलाई सम्मान एंव पुरस्कृत गरिने छ। महासंघ जिल्ला समितिको हरेक कार्यकालमा हुने दुईवटा साधारण सभामा ११ जना पत्रकारलाई उक्त पुरस्कार प्रदान गरिने छ। पत्रकार कल्याणकारी कोषमा रकम जम्मा यसैबीच नेपाल पत्रकार महासंघ जिल्ला शाखा नवलपरासीले स्थापना गरेको पत्रकार कल्याणकारी कोषमा नवलपरासीकी पहिलो महिला पत्रकार शान्ता भण्डारीले १६ हजार १ सय रुपैयाँ प्रदान गरेकी छन्। सुनवल निवासी भण्डारी लामो समयदेखि नवलपरासीको पत्रकारितामा क्रियाशील थिइन्। श्रमजीवी पत्रकारहरूको हौसला प्रदान गर्न आफूले उक्त कोषमा रकम सहयोग गरेको भण्डारीले बताइन्।
पर्यटक बढे रक गार्डेनमा,"अर्घाखाँची : अर्घाखाँचीको सन्धिखर्क ११ डिभर्नामा रहेको रक गार्डेन पछिल्लो समय पर्यटकीयस्थलको रूपमा विकास हुँदैछ। प्राकृतिक रूपमा रहेको चट्टान आफैं गार्डेनजस्तै बनेर बसेको छ। एक पटक हेर्न जाने मानिसहरू चट्टानको बनावट र त्यहाँको वातावरणमा प्रफुल्लित हुन्छन्। चिसो वातावरण र छिटोछिटो परिवर्तन हुने मौसममा देखिने ढुंगाको बगैंचामा जाने मानिसहरू आनन्दित हुने गरेको जिल्ला सहकारी संघका अध्यक्ष प्रकाश भुसालले बताए। कलात्मक रूपमा मानिसले आफैं सजाएर र योजनाअनुसार बनाएर राखेको जस्तो देखिने ती चट्टान अनौठो प्रकृतिका छन्। सयौं रोपनी क्षेत्रफलमा फैलिएको उक्त स्थानलाई पर्यटकीयस्थलको रूपमा विकास गर्न र प्रचारप्रसार गर्न सन्धिखर्क नगरपालिकाले गुरुयोजना बनाएर अगाडि बढेको सन्धिखर्क नगपालिकाका प्रमुख प्रशासकीय अधिकृत खुमलाल भुसालले बताए। रक गार्डेनमा स्थानीय तथा आन्तरिक पर्यटकहरू आउन थालेका छन्। ती पर्यटकहरूलाई सहजताका लागि शौचालय, ट्रस्ट तथा मन्दिर पनि निर्माण गरिएको छ। प्राकृतिक रूपमा बनेको ढुंगाको बगैंचाको प्रचारप्रसार र विकासमा ध्यान दिन सकेमा सन्धिखर्क नगरपालिकाको महŒवपूर्ण पर्यटकीयस्थलको रूपमा विकास गर्न सकिने सन्धिखर्क नगरपालिका११ का वडाध्यक्ष चेतनारायण आचार्यले बताए। अहिले पनि जिल्लाभित्रका मानिसहरू दैनिक रूपमा घुम्न आउने गरेका छन्। डिभर्नामा रहेको यो रक गार्डेन साँच्चिकै नेपालकै नमुना रहेको छ। लुम्बिनी र सुपा देउराली मन्दिरमा आएका पर्यटकहरूलाई सन्धिखर्क बजार हुँदै अर्घा भगवती मन्दिर र डिभर्नाको यस रक गार्डेनमा ल्याउन सके सन्धिखर्कमा चहलपहल बढ्ने सन्धिखर्कका व्यवसायी डिलाराम भुसालले बताए। उनले स्थानीयको जीवनस्तर पनि उकासिने सुनाए। रक गार्डेनमा पर्यटकहरू भिœयाउन र वृद्धि गर्न योजनाका साथ काम गरिरहेको सन्धिखर्क नगरपालिकाका नगर प्रमुख कृष्णप्रसाद श्रेष्ठको भनाइ छ।"
सिम्रिकका पाइलट ग्राउन्डेड,काठमाडौं : सिम्रिक एयरका पाइलटलाई ग्राउन्डेड गरिएको छ। नेपाल नागरिक उड्डयन प्राधिकरणले सिम्रिकका पाइलटलाई अर्को सूचना नआएसम्मका लागि ग्राउन्डेड गरेको हो। लुक्लाबाट काठमाडौं आएको सिम्रिककको हेलिकोप्टर त्रिभुवन अन्तर्राष्ट्रिय विमानस्थलको रनवे ०२ मा टावरलाई जानकारी नदिई आएको भन्दै प्राधिकरणले कारबाही गरेको प्राधिकरणका सूचना अधिकारी ज्ञानेन्द्र भुलले जानकारी दिए। मंगलबार बिहान कतारबाट आएको जहाजले रनवे ०२ मा अवतरणका लागि एप्रोज गरिसकेको अवस्थामा अकस्मात सिम्रिक हेलिकोप्टर त्यहाँ पुगेको थियो। कतारको जहाज अवतरण गर्ने क्रममा एप्रोज कन्ट्रोल युनिटसँग सिम्रिकको हेलिकोप्टर सम्पर्क आएको थियो। कतारको जहाजको २ सय फिट तल र २ माइल अघिसम्म हेलिकोप्टर पुगेको थियो। सामान्यतः २ जहाजबीचको दूरी १ हजार फिटसम्म हुनुपर्छ। हेलिकोप्टर नजिकै आएपछि कतारको जहाजको ट्राफिक एलर्ट एन्ड कोलिजन एभोइडेन्स सिस्टम (टिकास)ले अलर्ट गराएको थियो। लुक्लाबाट यात्रु लिएर काठमाडौं आएको हेलिकोप्टर पाइलट राजेन्द्र डंगोलले उडाएका थिए। सिम्रिकको हेलिकोप्टर खराब मौसमका कारण बाटो बिराएर कतारको जहाज एप्रोज गर्ने ठाउँमा पुगेको बताइएको छ। प्राधिकरणले सम्भावित दुर्घटना टरेको भन्दै घटनाको तथ्यसत्य जाँच गर्ने बताएको छ। सबैसँग प्रारम्भिक सोधपुछपछि सिम्रिकका पाइलटलाई ग्राउन्डेड गरिएको भुलले बताए। घटनाको थप अध्ययन गरिने उनको भनाइ छ।
वर्थिङ सेन्टरमा ब्लड बैंक नहुँदा सुत्केरी मृत्युदर बढ्यो,"सिन्धुपाल्चोक : अत्यधिक रक्तस्राव हुँदा चालु आर्थिक वर्षको नौं महिनाभित्रमा सिन्धुपाल्चोकको चौतारा साँगा चोकगढी नगरपालिका दुई जना सुत्केरी महिलाको ज्यान गएको छ। जिल्लाका वर्थिङ सेन्टरमा ब्लड बैंक र पर्याप्त उपकरण नहुँदा सुत्केरीको मृत्युदर बढ्न थालेको जनस्वास्थ्य कार्यालय सिन्धुपाल्चोकका प्रमुख जनस्वास्थ्य अधिकृत दुर्गा बजगाईंले बताइन्। हाम्रा वर्थिङ सेन्टरहरूमा ब्लड बैंक र पर्याप्त उपकरण छैनन्, बजगाईंले भनिन् जसको कारण सुत्केरीहरूको मृत्युदरमा वृद्धि भएको छ। जिल्ला सदरमुकाम रहेको चौतारा साँगाचोकगढी नगरपालिकामा नै यो आर्थिक वर्षको चैत्र मसान्तसम्ममा दुई जनाको मृत्यु हुनुले सुत्केरी मृत्युदर घटाउन थप चुनौती सिर्जना भएको छ। उनले ब्लड बैंक स्थापनाका लागि तीनै तहका सरकारले ध्यान दिनुपर्नेमा जोड दिइन्। वर्थिङ सेन्टरमा सुत्केरी गराउन पुगेकाहरूले रगत अभाव भएको बखत रगत पूर्ति गर्न समस्या भइरहेको जनस्वास्थ्य कार्यालयले जनाएको छ। हाल सिन्धुपाल्चोकमा ५५ वटा वर्थिङ सेन्टर सञ्चालनमा छन्। स्थानीय महिला चौतारा अस्पताल, ३ प्राथमिक स्वास्थ्य केन्द्र, ७५ स्वास्थ्य चौकीमा समेत सुत्केरी गराउन पुग्ने गरेका छन्। रगत अभावकै कारण वर्थिङ सेन्टर र स्वास्थ्य केन्द्रबाट सुत्केरीहरूलाई रेफर गर्नुपर्ने बाध्यता रहेको बाह्रविसे प्राथमिक स्वास्थ्य सेवा केन्द्र बाह्रविसेका डा जेनिथ रौनियारले बताए। हरेक शल्यक्रियामा रगतको पूर्वतयारी गर्नुपर्ने हुन्छ, तर त्यो सम्भव छैन, उनले भने, ब्लड बैंक नहुँदा बिरामी र उनीहरूका आफ्नतले सास्ती भोग्नुपरेको छ। विशेषगरी गर्भवतीको शल्यक्रिया गरेर सुत्केरी गराउनु पर्दा बढी रगत खोजिन्छ। अहिले जिल्लाको अस्पताल तथा स्वास्थ्य संस्थाले समूह मिल्ने व्यक्तिको खोजी गरेरै रगतको आपूर्ति गरेका छन्। यस्ता समस्या भए तापनि अघिल्लो आर्थिक वर्षको तुलनामा यस वर्ष वर्थिङ सेन्टरमा सुत्केरी गराउनेको संख्यामा भने वृद्धि भएको तथ्यांकले देखाएको छ। वर्थिङ सेन्टरमा ४२ प्रतिशत महिला सुत्केरी हुन पुगेका जनस्वास्थ्य कार्यालय सिन्धुपाल्चोकको तथ्यांक छ। गत आर्थिक वर्ष २०७९०८० भित्र ९ जना नवजात शिशुको ज्यान गएको थियो। चालु आर्थिक वर्षमा भने नवजात शिशु मृत्युको कुनै पनि घटना भएको छैन। बागमती प्रदेशले सिन्धुपाल्चोक सहित ११ जिल्लाका स्थानीय तहलाई गर्भवती तथा प्रसूति अवस्थामा ज्यान जोखिममा परेका महिलाका लागि निःशुल्क हवाई उद्धार गर्ने कार्यक्रमअन्तर्गत बजेट छुट्याइएको छ।"
"साङ्मोको स्कुले उमेर, वनपाखा र मेलापातमै","गोरखा : मुलुकका सामुदायिक तथा संस्थागत विद्यालयमा पठनपाठन सुरु भइसक्यो। तर, चुमनुब्री ५ बिही, ह्युल्छुङकी कर्मा साङ्मो भने वनमा निगालो बोकिरहेकी थिइन्। पढ्ने, लेख्ने उमेरमा कर्मा भने गाईवस्तुको गोठालो जाने र घाँसदाउराको जोहो गरिरहेकी छिन्। त्यसो त गोरखा पूर्णसाक्षरता घाोषणा भएको जिल्ला हो। पाँच वर्षभन्दा धेरै भइसक्यो, यस्तो घोषणा भएको। तर, दुर्गम गाउँका अवस्था भने भिन्न छन्। कर्माजस्ता सयौं बालबालिका स्कुल जान पाएका छैनन्। घरायसी कामधन्दा र मेलापातमै स्कुले जीवन बिताइरहेका छन्। कर्मा १४ वर्ष लागिन। हिजोआज गाउँकै पाखा पखेरामा मेलापात गरिरहेको भेटिन्छिन्। सिजनअनुसार कहिले मेलापात त कहिले गोठालो गर्दै जीवन बितिरहेको छ। दाउराघाँस गरेर जोहो गरिरहेकी छिन्। उनले स्कुल पढ्न छाडेको दुई वर्ष भयो। लामा गुरु स्पोन्सर पाएपछि उनि काठमाडौं फर्पिङ गुम्बामा पढ्न गइन्। ६ कक्षा पढ्दापढ्दै घरायसी बाध्यताले स्कुल छुटायो। पढ्न छोड्दे, घरमा आइज भनेर बुबाआमाले सधंै बोलाइरहन्थ्यो, केही दिनअघि वनमा निगालो काटेर ओसार्दै गर्दै भेटिएकी उनी भन्छिन्, पढ्न मन त लाग्छ नि, तर घरको मान्छेले नदिएपछि के गर्ने त ? स्कुलै भर्ना नभएका र, कोही पढ्दा पढ्दै बीचैमा छोडेका साथीसंगीको संख्या गाउँमा धेरै नै भएको उनको भनाइ छ। कर्मा साङ्मो मात्र होइन, उनकी १० वर्षकी बहिनी छेदेन धिकीले पनि स्कुल भर्ना हुन पाइनन्। घरायसी काममा नै छेदेनको दिन बितिरहेको छ। अर्की एउटी दिदी छिरिङ ङामोले सात कक्षासम्म पढेर छोडिन्। बिहे गरेर घरजम गर्न थालिसकिन्। अर्को दिदीले त कत्ति पनि पढेन। उ पनि बिहे गरेर गइसक्यो, उनले भनिन्। बिही गाउँकै पासाङ डोमा यो फागुनले आठ पूरा भएर नौ वर्ष लागिन्। उनलाई स्कुल पढ्ने औधी मन छ। उनका १० बर्षका दाइ तेञ्जिङ छ्योक्याल ल्हो मावि स्यालामा पढ्छन्। अर्को दाइ सेराङ स्कुल पढ्छन्। उनलाई चाहिँ सेराङमा होइन, स्याला स्कूल पढ्ने ठूलो रहर छ। घरमा बस्दा पनि प्रायः उनी ठूलो वर्णमाला किताब हेरेर बस्छिन्। तर, उनलाई अक्षर पढ्न त परको कुरा, नेपाली भाषा बुझ्न र बोल्न पनि आउँदैन। दाइलाई जस्तै आफूलाई पनि यो वर्ष त स्कूल पठाउँछन् कि भन्ने रहर पालेर बसेको धेरै भयो, तर उनलाई स्कुल भर्ना गर्ने बारे घरमा कहिल्यै चर्चा चलेको सुनिनन्। तीन दाजुभाइपछिकी एउटा छोरी पासाङ, खेल्न, बोल्न निकै टाठी र फुर्तिली छिन्। उनको अन्तर्निहित क्षमता वर्णमाला किताबमै सीमित भइरहेको छ। छोरी हो के यो। स्कूल हाल्ने ठाउँ नै पाउँदैन। पैसा छैन, उनका बुबा दोर्जे छेवाङ भन्छन्, सेराङ नजाने, स्याला जान्छु भन्छ। स्याला पठाउन नि गाह्रो छ। बर्खामा स्याला पुयाउनुपर्छ। एकदिनभरि हिँड्नुपर्छ। हिउँदमा कोखेटार पुयाउनुपर्छ। त्यहाँ जान आउन तीन दिन लाग्छ। ल्याउन, पुयाउन खर्च चाहियो। पैसा छैन। ल्हो मावि स्याला चिसो छल्न मंसिरदेखि चैतसम्म आरुघाट गाउँपालिका ३ कोखेटारमा सञ्चालन हुन्छ भने बर्खाका बेला स्यालामा सञ्चालन हुन्छ। सेराङ आधारभूत विद्यालय पनि जाडो महिनामा बिही गाउँमा सञ्चालन हुन्छ, बर्खा महिनामा सेराङगुम्बामा सञ्चालन हुन्छ। सेराङ पुग्न पनि सात, आठ घण्टा लाग्ने उनको भनाइ छ। पासाङ, स्कूल नजाने ? किन स्कुल नगाको ? स्याला, सोधेको कुरा बुझ्दै नबुझी उनले पढ्न मन लागेको स्कुलको नाम मात्र लिइन्। स्याला पढ्ने तीब्र धोको घरआँगनमै धुलौटो कोरेर र ठूलोवर्णमाला हेरेर समाप्त हुने क्रममा छ।"
भूकम्पमा ८२ घण्टा च्यापिँदा बाँच्नेको जीवन चलाउनै नसक्दा मर्ने इच्छा,"अर्घाखाँची : अर्घाखाँची भूमिकास्थान नगरपालिका १ ढाकाबाँग साम्ने गाउँका ऋषि खनाल ९ वर्षअघिको कहालीलाग्दो घटना सम्झँदा अहिले पनि झस्किन्छन्। जिन्दगीमा आफूमाथि ठूलो बज्रपात भएको त्यो दिनको सम्झना नआए पनि हुन्थ्यो भन्ने लाग्छ उनलाई। तर, यही सम्झनाले उनलाई बेलाबेलामा झस्काउँछ, पीरिहन्छ। विदेश जाने भनेर घरबाट निस्केका उनी विदेश पुग्न पाएनन्। विदेशमा गइ धन कमाएर परिवारलाई सुखसँग पाल्ने उनको सपना पनि तुहियो। विदेश जान हिँडेकै कारण स्वदेशमै बसेर गरिखाने खुट्टा पनि उनले गुमाउनुपर्यो। भूकम्पमा भाग्यले बाँचेका ऋषि आफू र आफ्नो परिवारलाई कसरी बचाउने भन्ने चिन्तामा छन्। उनको जिन्दगी दुई वैशाखीको भरमा चलिरहेको छ। २०७२ वैशाख १४ गतेको विदेश उड्ने टिकट थियो। उनी दुई दिनपछि विदेश जाने तयारीमा थिए। दिउँसो नयाँ बानेश्वरमा साथी भेट्ने योजना थियो उनको। खाना खाएपछि बाहिर निस्कनै लाग्दा सिंगो घरै घुम्न थाल्यो। रिंगटा लागेर भाउन्न भएजस्तो भयो उनलाई। उनी बसेको काठमाडौंको गोंगबुस्थित सयपत्री होटलको भवन गल्र्याम्मै ढल्यो। अलिपछि होस् खुल्दा ऋषिलाई कुनै अँध्यारो गुफाभित्र बसेजस्तो भयो। अनि देब्रेखुट्टा शरीरबाट छुट्टिएजस्तो लाग्यो। अँध्यारोमा छामछाम छुमछुम गर्दा छेवैमा कोही भेटिएजस्तो लाग्यो। तर बोली कसैको आएन। आफू बसेको घर लडेको र आफू त्यसमै च्यापिएको उनलाई थाहा भयो। सक्दो चिच्याए। तर अहँ, कसैले सुनेन। केही घण्टापछि उनको मोबाइल बज्यो तर हात गोजीसम्म पुर्याउन सक्ने अवस्था नै थिएन। भोक प्यासको कुनै सीमै थिएन। बाँच्नका लागि हरसम्भव उपाय अपनाउनुको विकल्प रहेन। अनि प्यास मेट्न उनले आफ्नै पिसाव खानु पर्यो। समय बित्दै जाँदा बिस्तारै केही आवाज सुनिन थाल्यो। आवाज त्यही घर भत्काउन आएको डोजरको थियो। त्यो सुन्दा उनलाई भगवान् आएजस्तो लाग्यो। तर, मिलिक्कै त्यो आवाज हराइहाल्यो। दिनरात याद नभए पनि उनको अनुमानमा २ दिनपछि केही शव गन्हाउन थालेका थिए। पुरिएका बेला सबैभन्दा धेरै याद उनलाई आमा र छोराको आयो। पुरिएको ३ दिनसम्म पनि मानिसको चाल नपाएपछि उनको बाँच्ने आस मरिसकेको थियो। शरीर पूरै सेतो भइसकेको थियो। छाम्दा पनि छाला नै आउला जस्तो लाग्थ्यो। मानिस एकदिन मर्छ भन्ने सबैलाई थाहा छ। तर, अब म मर्दै छु भन्ने अनुभूति हुँदा पनि केही गर्न नसक्दाको पीडा कस्तो हुँदो हो ? उनले प्रश्न गरे। अचानक कतैबाट उज्यालोका किरणहरू उनको आङसम्म आइपुगे। कस्तो अचम्म अब मर्दै छु भनेर आशै मारिसकेको जीवनले नयाँ किरण देख्न पाउला कि भन्ने लाग्यो, उनी सम्झन्छन्। त्यतिबेला उनी बोल्न सक्ने अवस्थामा थिएनन्। प्वालबाट एउटा आवाज आयोे, ए ए यहाँ त कोही जिउँदै भेटिएला जस्तो छ। लाइट ल्याउ, लाइट ल्याउ, अक्सिजन ल्याउ आदिआदि। अलिबेरमा उनलाई एउटा पाइपबाट अक्सिजन दिइयो। अक्सिजन आउन थालेपछि उनको जीउ बौरिए जस्तो भयो। सशस्त्र प्रहरी र नेपाली सेनाले बनाएका प्वाल केहीबेरमा ठूलो भयो। कसैले उनको मुखमा पानी पिलाइदिए। ८२ घण्टा घरभित्र च्यापिएर बसेको मानिसले मुखमा पानी पर्दा कस्तो अनुभव भयो होला ? यसको केवल अनुमान मात्र लगाउन सकिन्छ। १२ गते पुरिएका ऋषिको १६ गते उद्धार भयो। ऋषिलाई बाहिरी दुनियाँमा आउँदा संसार जितेजस्तो लाग्यो। तर, उनको एउटा खुट्टा भने भूकम्पले निलिसकेको थियो।। खुट्टा नथिचिएको भए दाँतले कोट्याएर भए पनि म बाहिर निस्कन्थे होला, उनले भने। ऋषिले राति १२ बजे घरमा फोन गरे। आमाको बोली सुन्दा आवाजै निस्केन। श्रीमतीसँग बोल्दा पनि उनी सुक्कसुक्क मात्र गरिरहे। काठमाडौंको गोंगबुस्थित सात तले गेष्ट हाउसमा च्यापिएका ऋषिको ८२ घन्टापछि जीवितै उद्धार भएको थियो। सशस्त्र प्रहरी र फ्रान्सको खोजी तथा उद्दार टोलीको १० घन्टा लामो प्रयासपछि खनालको उद्दार भएको थियो। उनले आफ्नो उद्धारका समयमा ससाना ढुंगा बाहिर फालेर उद्धार टोलीको ध्यान तानेका थिए। यसरी नयाँ जीवन पाएकोमा ऋषि खुशी त छन् नै तर त्यो खुशीले मात्रै छाक नटर्ने उनी बताउँछन्। उनलाई अहिले दैनिक जीवन गुजारा कसरी गर्ने र आफ्ना छोरालाई कसरी पढाउने भन्ने चिन्तामा छन्। बरु उती नै बेला मरेको भए आजसम्म घरकाले पनि बिर्सन्थे होलान् तर जीवित हुँदा झनै पिर थपियो। उपचारका लागि ऋषि पटकपटक काठमाडौं गए। उपचार खर्च सरकारले व्यहोरेको छ। काठमाडौं आउजाउ र औषधि खर्च गर्दा ५ लाख रुपैयाँभन्दा बढी सकियो। आजसम्म त बाँचेको छु, भविष्य निरासाले छाएको छ। भूकम्पमा परेर अंगभंग भएका आफू र आफ्ना साथीहरूले सीप सिकेर जीविकोपार्जन गर्न चाहेको उनले बताए। काठमाडौंका विभिन्न संघसंस्थाले निःशुल्क सीपमूलक तालिम दिने बताएको भएपनि सम्पर्क नै नगरेको गुनासो छ। स्वावलम्बी भएर बाँच्ने इच्छा कहिले पुरा हुने उनलाई नै थाहा छैन। सामान्य प्रक्रियाबाट पाइने अपांग परिचयपत्रसमेत उनले पाएका छैनन्। अपांग परिचय पत्र पनि पाउन नसक्ने हामी कति अभागी। क वर्गको परिचयपत्र भए ४ हजार मासिक त आउने थियो। आँखाभरि आँसु टिलपिलाउँदै उनले भने। उनका २ छोरा गाउँको बाल शिक्षा माध्यमिक विद्यालयमा पढ्छन्। जेठो छोरा कक्षा ४ मा र सानो छोरा बाल शिक्षा पढ्दै छन्। मेरो बारेमा डकुमेन्ट्री र चलचित्र बनाएर धेरैले लाखौँ आम्दानी गरे, आफ्नो दुःखकष्ट बेचेर धेरै लखपति भए पनि आफूलाई कसैले पनि सहयोग नगरेको ऋषिको गुनासो छ।"
पूर्वले जन्माएको युवा नेता,"इलाम : हेर्दा कलिला देखिने, कुरा गर्दा तौलीतौली बोल्ने नेकपा (एमाले)का उम्मेदवार सुहाङ नेम्बाङले इलाम क्षेत्र २ उपनिर्वाचनमा विजय हासिल गरेका छन्। यो जितसँगै उनको यात्रा अब नेपालको संघीय संसद्सम्म पुगेको छ। ३३ वर्षको उमेरमा स्वर्गीय पिता सुवासचन्द्र नेम्बाङको पदचाप समातेर अघि बढेका उनले देखाउने इमान्दारिता र लगनले उनको भविष्य निर्धारण गर्ने छ। यद्यपि उनको विजयले पूर्वी नेपालमा जबरजस्ती युवा नेताको उदय गराएको छ। उनले आफूभन्दा १५ वर्ष जेठा नेपाली कांग्रेसका उम्मेदवार ४८ वर्षीय डम्बर खड्कालाई ५ हजार ८ सय ३० मतले पछि पार्दै नेपालको संघीय संसदसम्मको यात्रा तय गरेका हुन्। उनी २७ हजार ७ सय ७२ मत ल्याएर विजयी भएका हुन्। उनका निकटतम् प्रतिद्वन्द्वी नेपाली कांग्रेसका डम्बरबहादुर खड्काले २१ हजार ९ सय ४२ मत ल्याए। पहिचान पक्षधर स्वतन्त्र उम्मेदवार डकेन्द्रसिंह थेगिम ११ हजार ४ सय ५७ मतसहित तेस्रो भएका छन्। रास्वपा उम्मेदवार मिलन लिम्बू ५ हजार ५० मतसहित चौथो भए। उम्मेदवार छनौटदेखि नै मेहनत गरेको बताउने रास्वपाले आफ्नो उम्मेदवारको जमानतसमेत रक्षा गर्न सकेन। मुख्य निर्वाचन अधिकृत केशवप्रसाद घिमिरेका अनुसार ६९ हजार ३७४ मत गणना भएको थियो। ९०२ मत बदर भएको छ। सुहाङ बुबा सुवासचन्द्र नेम्बाङ र आमा विशाल नेम्बाङका कान्छा छोराका रूपमा २०४६ फागुन ६ मा काठमाडौंमा जन्मिएका हुन्। काठमाडौंको ग्यालेक्सी पब्लिक स्कुलमा नर्सरी कक्षाबाट आफ्नो अध्ययन सुरु गरेका सुहाङले जगत मन्दिरबाट एसएलसी उत्तीर्ण गरे। ज्ञानोदय बालबाटिकाबाट कक्षा १२ सम्मको अध्ययन पूरा गरेर अढाइ वर्षका लागि अस्ट्रेलिया गएका सुहाङ कानुन बिएएलएलबी अध्ययनका लागि पुनः नेपाल फर्किए। काठमाडौं स्कुल अफ लबाट उनले एलएलबी र एलएलएम अध्ययन पूरा गरे। आफूलाई जति आवश्यक छ, त्यति मात्र पढ्न मन पराउने सुहाङको खेलकुदमा लगाब भने निकै राम्रो छ। सुहाङ पिताको प्रभावमा आफूले ठूलो पद र प्रतिष्ठा लिन नचाहेको बताउँछन्। उनी भन्छन्, बुबाले सधैं देशलाई शिरमा राख्नुभयो। म पनि नेपालीको शिर झुक्न दिन्न भनेरै राजनीतिमा आएको हुँ। उनी आफूसँगै चुनावी मैदानमा रहेका उम्मेदवारसँग बसेर सल्लाह गरेर अघि बढ्ने मुडमा छन्। उनी भन्छन्, एकपटक सबै उम्मेदवारसँग बसेर छलफल गर्न मन छ। उहाँहरूले उठाउनुभएका मुद्दालाई कसरी सम्बोधन गर्न सकिन्छ, इलामका समस्या समाधान गर्न कस्तो नीति र योजना बनाउनुपर्छ भन्ने विषयमा काम गर्नु । उनी नीति निर्माण र विकासका लागि नागरिकले दिएको साथलाई सम्झेर अघि बढ्ने बताउँछन्। नीति निमार्ण गर्ने थलोका रूपमा बुझिएको संसद्मा सुहाङको उपस्थितिलाई इलाम २ का मतदाताको विवेकपुर्ण निर्णयका रूपमा आफुले बुझेको बताउँछन् नेकपा (एमाले) इलामका नेता रमेश राई।"
धनी खोज्दै जाने कि अब देश पनि धनी बनाउने ?,"बुटवल : जाग लम्क, चम्क हे नौजवान हो आफ्नै ढंगले, नयाँ रंगले देश सिँगार्न यो राष्ट्रिय गीतले देश सिंगार्न युवालाई आह्वान गरेको छ। तर, नौजवानहरू धमाधम देश छोडिरहेका छन। बिहेमा जन्ती र मृत्यु संस्कारमा मलामी जाने युवाहरूसमेत अचेल गाउँमा भेटिन छोडेका छन्। देश सिंगार्ने युवा कहाँबाट पाउनु ? पढेलेखेका अमेरिका, अष्ट्रेलिया, क्यानाडातिर छन भने पढलेख गर्न मात्रै जान्ने युवाले खाडीमुलुक भरिभराउ छन। वृद्धवृद्धा, बालवालिका र महिलाहरूले मात्र गाउँ धानिएका छन्। विकासको जनसहभागीतामा जुट्ने त कुरै छाडौं। के मुलुकमा संभावना नभएरै युवाहरू देशमा नभेटिएका हुन् त ? पक्कै होइन्। संभावनै संभावनाले भरिएको मुलुकमा युवाहरूलाई देशमै टिकाउन अनेकन अवसर र संभावनाहरू छन्। देशमा माल छ तर चाल पाउन सकिएको छैन्। निराशाको कुण्ठा बोकेर मात्र होइन् अब उत्साह, हौसला र उमंग बोकेर अघि बढ्नुपर्ने बेला आएको छ। देशमा के छैन ? देशमा के छैन ? चुनदेखि सुनका खानी यहीँ छन्। तामा र कोइला मात्रै बेचेर पनि रातारात देशको मुहार फेर्न सकिन्छ। फलाम खानी उत्खनन गरे, यहीँ उद्योग खुल्न सक्छन्। रोजगारी सिर्जना हुन सक्छन्। काम खोज्न विदेश जानै पर्दैन। प्रकृतिले धनी बनाइदिएको छ, तर सरकारको ध्यान त्यतातिर भएन्। कहीँ उत्खननका नाममा खानी मात्रै ओगटिएका छन्। कहीँ विभिन्न खानीहरू पहिचान भएको छ, काम सिन्को भाँचिएको छैन्। त्यसैले माल पाएर चाल नपाएको अवस्था अन्त्य गरी सरकारले खानीको देशभर भएका विभिन्न खानीको उत्खनन र उद्योग विकास गर्नुपर्ने जरुरी देखिन्छ। खानी तथा भूगर्भ विभागले अहिलेसम्म देशभरका १ सय ५६ वटा खानीहरूको उत्खननका लागि विभिन्न उद्योगहरूलाई इजाजतसमेत दिइसकेको छ। तर, धेरैजसो उद्योग वा कम्पनीहरूले खानीमा पुगेर उत्खननको काम गरेका छैनन्। विभागको तथ्यांक अनुसार सबैभन्दा धेरै खानीहरू बागमती प्रदेशमा ५८ वटा छन्। त्यसपछि लुम्बिनी प्रदेशमा ५४ वटा खानी उत्खननका लागि पहिचान भइसकेका छन्। देशभर ३० वटा जिल्लाका लागि खानी उत्खनन गर्न इजाजत दिइएको छ। खानीहरू उत्खनन गर्नसके मात्र देशमा लाखौँ युवाहरूलाई रोजगारी दिन सकिने संभावना देशमै छ। यस्ता प्राकृतिक सम्पदाहरूसँगै अनेकन संभावनाले देश धनी छ। त्यसैले सरकारको ध्यान देशमै रोजगार सिर्जना गर्नेतर्फ हुनुपर्छ। तर, बढ्दै वैदेशिक रोजगारमा जानेहरूयतिबेला वैदेशिक रोजगार सबैको आकर्षणको केन्द्र बनिरहेको छ। हाइस्किल अर्थात् उच्च सीप भएकाहरूदेखि सीपै नभएका युवाहरूले देश छाड्ने क्रम बढेको हो। चालु आर्थिक वर्षको चैत महिनाको मात्र तथ्यांक हेर्ने हो भने ७० हजार ९ सय ३३ जना युवाले विदेशका विभिन्न मुलुक पुगेका छन्। त्यसमध्ये ६४ हजार २ सय ४१ जना पुरुष र ६ हजार ६ सय ९२ जना महिला छन्। युवाहरूसँग सीप छ। तर, देशमा अवसर नभएका कारण चैत महिनामा मात्रै ५१ हजार ३ सय २८ जना युवाहरू विदेशीभूमिमा पसिना बगाउन पुगेका छन्। त्यो उनीहरूको रहर थिएन्, बाध्यता हो। डाक्टर, इन्जिनियर, चार्टर एकाउन्टेन्ट, कुक लगायतको जनशक्ति पनि बिदेसिएको छ। एकै महिनामा ६६ जना विदेश पुगेको तथ्यांक छ। पाँच वर्षमा मात्रै झन्डै २३ लाख बाहिरिए वैदेशिक रोजगार विभागको पछिल्लो पाँच वर्षको तथ्यांक हेर्ने हो भने अवस्था कहालीलाग्दो छ। तथ्यांक केलाउँदा विदेशिने युवाहरूको पंक्ति बर्सेनि बढिरहेको देखिन्छ। आर्थिक वर्ष २०७६०७७ मा १ लाख ९० हजार ४ सय ५३ जना युवाहरू बाहिरिए। अर्को वर्ष २०७७०७८ मा १ लाख ६६ हजार ६ सय ९८ जना युवाहरू विदेश गए भने त्यसको झन्डै छैटौं गुणा बढी २०७८०७९ मा ६ लाख ३० हजार ९० जना पलायन भएका छन्। बर्सेनि बाहिरने क्रम बढ्दै गयो। आर्थिक वर्ष २०७९०८० मा ७ लाख ७१ हजार ३ सय २७ र चालु आर्थिक वर्षको चैत मसान्तसम्म ५ लाख ३९ हजार ६८ जना श्रमशक्ति बाहिरियो। पाँच वर्षको अवधिमा २० लाख ८७ हजार ७ सय ५३ जना पुरुष र २ लाख ९ सय ८ सय ८३ जना महिला गरी कुल २२ लाख ९७ हजार ६ सय ३६ जना नेपाली युवायुवतीहरू देश बाहिर गएका छन्। विदेश पुग्नेहरू सतप्रतिशत युवा वैदेशिक रोजगार विभागका निर्देशक लोकनाथ भुसालका अनुसार विभागबाट श्रम स्वीकृत लिनेहरूमा करिब सतप्रतिशत युवाहरू नै छन्। ७५ प्रतिशत सीप भएर अवसर नपाएका र तीन प्रतिशत युवाहरू उच्च सीप भएर पनि विदेश पलायन भएका छन्। कागजात हेर्दा डाक्टर, इन्जिनियर लगायतका राम्रा विषयहरू पढेका छन्, भुसालले भने,तर, विदेश जानका लागि स्वीकृत लिन आउँछन्। हातमा सीप छ तर त्यसको उचित मूल्य नपाएका कारण उनीहरू विदेश पलायन भएको पाइएको छ। अन्तर्राष्ट्रिय कानुनले पनि सम्बन्धित व्यक्तिको अधिकारलाई रोक्न नमिल्ने भुसालको भनाइ छ। विदेश जान्छु भन्नेहरूलाई नजान भन्न मिलेन्, भुसाल भन्छन्, देशमै बस्नुस् भन्नलाई यहाँ वातावरण छैन। राम्रो अवसर पाउनेहरू विदेश गएकै देखिन्छ। देशमा रोजगारी सिर्जना गरेर मात्र युवाहरूलाई देशमै रोक्न सकिने उनी बताउँछन्। कम्तीमा सीप भएकाहरूलाई देशमै काम गर्ने वातावरण सिर्जना गर्नुपर्ने उनको धारणा छ। वैदेशिक रोजगार आकर्षण बन्यो, रोकौं त्रिभुवन विश्वविद्यालयका सेवा निवृत प्रध्यापक एवं वरिष्ठ समाजशास्त्री डाप्रेमकुमार खत्री वैदेशिक रोजगार युवाहरूको प्रमुख आकर्षणको केन्द्र बन्दै गएकोमा चिन्ता व्यक्त गरे। रहरले नभई युवाहरूले बाध्यताले देश छोड्नुपर्ने अवस्थामा पुग्नु निकै चिन्ताको विषय बनिरहेको उनले औंल्याए। गरिब मुलुकका नागरिकहरू धनी मुलुकमा श्रम गर्न पुग्नुलाई त्यति अस्वभाविक त मानिएको छैन्, उनले भने, तर धनी मुलुक खोज्दै हिँड्नेभन्दा आफ्नो देश कसरी धनी बनाउने भन्नेबारे ठोस नीति र कार्यक्रम हुनुपर्छ। देशको शिक्षा प्रणाली व्यावहारिक नहुँदा युवाहरू बाध्यताले विदेश पलायन हुनुपरेको उनको ठम्याई छ। युवा जनशक्तिलाई पढ्दै कमाउँदै गर्ने खालको वातावरण राज्यले गर्नुपर्छ, खत्रीले भने, विश्वविद्यालयबाट प्रदान गरिने शिक्षा नै गैरव्यावहारिक छ। डिग्री तहको पढाइ पूरा गर्ने गरी नतिजा पर्खिँदापर्खिँदै युवाहरूको ऊर्जाशिल समय घर्किँदै जाने उनले सुनाए। विश्व विद्यालयमा गुणस्तरीय शिक्षाको भन्दा बढी घिनलाग्दो राजनीतिका बारेमा बहस र छलफल हुने गरेको उनको भनाइ छ। विश्वविद्यालय संचालकमा उद्योगी, व्यवसायी लगायत विशेषज्ञहरूको सहभागिता छैन, उनी भन्छन्, विषय विशेषज्ञहरूको सहभागीताबीना शिक्षा नीति कसरी राम्रो बन्छ र रोजगारी सिर्जना हुन्छ ? उनले देशमा भएका संभावनाका क्षेत्रहरूका युवाहरूलाई सहभागिता गराएर समृद्ध मुलुक बनाउन लगाउनुपर्नेमा जोड दिएका छन्। उनले विदेशमा पुगेका युवाहरूले खर्बौ रकम पठाएपनि त्यही बराबरको रकम विभिन्न बाहानामा फर्किएर विदेशै पुग्ने गरेको उनको भनाइ छ। युवालाई देशमै गरिखाने वातावरण बनाउनुपर्छ राष्ट्रिय योजना आयोगका पूर्वउपाध्यक्ष प्राडा गोविन्दराज पोखरेलले वैदेशिक रोजगारमा पुगेर फर्किएका नेपाली युवाहरूलाई देश विकासमा सहभागी गराउनुपर्नेमा जोड दिन्छन। विदेशमा श्रम गर्दा उनीहरूले श्रमको संस्कार र गरिखाने वानीको विकास गरेका हुन्छन्, उनले भने, सरकारले युवाहरूलाई विकासमा जोड्ने गरी नीतिगत रुपमा व्यवस्था गर्नुपर्छ। हरेक क्षेत्रमा पैसा दिएर मात्र काम हुन्छ भन्ने संस्कारको अन्त्य गरी सुुशासन कायम गर्न सकेमा मात्र युवाहरूलाई देशमा टिकाउन सकिने उनको तर्क छ। सहज पूर्वाधार, प्रविधिको प्रयोग र झन्झटिलो नीतिगत व्यवस्थालाई सरल बनाउन उनले सरकारलाई सुझाव दिए। जुम्लाको स्याउलाई काठमाडौंमा ल्याउनका लागि सजिलो बाटो छैन्। त्यही राखौं भने पनि कोल्ड स्टोर छैन, पोखरेल भन्छन्, उत्पादनमा लागत बढ्यो। यसलाई यसलाई कमी गर्नुपर्ने तत्कालको अवस्था देखिन्छ। बाहिरी मुलुकमा गएकाले बजार चिनेका हुन्छन्। गरिखाने संस्कार उनीहरूमा हुन्छ। विदेशी बजारमा सिकेको ज्ञानलाई नेपाली बजारमा उपयोग गर्न सकिने समेत पोखरेल सुनाउँछन्। पर्यटन, सूचना र प्रविधि, आयात प्रतिस्थापन, सेवा क्षेत्र लगायतमा युवाहरूलाई परिचालन गर्न सकिने उनको भनाइ छ। डाप्रेमकुमार खत्री, पूर्वप्रध्यापक एवं वरिष्ठ समाजशास्त्री, त्रिभुवन विश्वविद्यालय नेपाली युवाहरूका लागि वैदेशिक रोजगार प्रमुख आकर्षणको केन्द्र बन्दै जानु दुःखद कुरा हो। तर, युवाहरू रहरले नभई बाध्यताले देश छाडेका छन्। धनीमुलुकमा गरिब मुलुकका नागरिकहरू श्रम गर्न पुग्नुलाई त्यति अस्वाभाविक त मानिँदैन्। तर, धनी मुलुक खोज्दै हिँड्नेभन्दा पनि आफ्नो देश कसरी धनी बनाउन सकिन्छ भन्ने बारेमा देशको नेतृत्वले सोच्नुपर्छ। देशको शिक्षा प्रणाली व्यावहारिक नभएकै कारण युवाहरू बाध्यताले विदेश पलायन भएका हुन्। युवाहरूलाई पढ्दै कमाउँदै गर्ने खालको वातावरण राज्यले मिलाउनुपर्छ। देशमा पढिरहेकाहरूले आफ्नो नतिजा पर्खिँदा पर्खिँदै ऊर्जाशील समय घर्किंदै जाने गरेको अवस्था छ। विश्व विद्यालयमा गुणस्तरीय शिक्षाको भन्दा पनि बढी घिनलाग्दो राजनीतिको बारेमा बहस र छलफल हुने गरेको पाइन्छ। देशमा भएका संभावनाका क्षेत्रमा युवाहरूलाई सहभागिता गराएर समृद्ध मुलुक बनाउन लगाउनुपर्छ। लोकनाथ भुसाल,निर्देशक, वैदेशिक रोजगार विभाग पछिल्लो समय श्रम स्वीकृत लिनेमा करिब सतप्रतिशत युवाहरू छन्। त्यसमध्ये ७५ प्रतिशत सीप भएर अवसर नपाएका र तीन प्रतिशत युवाहरू उच्च सीप भएर पनि विदेश पलायन भएका हुन्। कतिपयको कागजात हेर्दा डाक्टर, इन्जिनियर लगायतका राम्रा विषयहरू पढेका युवाहरूले पनि देश छाडेर विदेश रोजेका छन्। हातमा सीप छ, तर त्यसको उचित मूल्य नपाएका कारण उनीहरू विदेश पलायन भएका हुन्। व्यक्तिगत अधिकारले पनि विदेश जान्छु भन्नेहरूलाई नजाउ भन्न मिल्दैन्। देशमै बस्नुस् भन्नलाई यहाँ वातावरण छैन। देशमा रोजगारी सिर्जना गरेर मात्र युवाहरूलाई देशमै रोक्न सकिन्छ। कम्तीमा सीप भएकाहरूलाई देशमै काम गर्ने वातावरण सिर्जना गर्नुपर्ने तत्कालको अवस्था देखिन्छ। प्राडा गोविन्दराज पोखरेल,पूर्वउपाध्यक्ष, राष्ट्रिय योजना आयोग वैदेशिक रोजगारमा पुगेर फर्किएका र विदेशमै भएका दक्ष नेपाली युवालाई देश विकासमा लगाउनुपर्छ। विदेशमा श्रम गर्दा उनीहरूले श्रमको संस्कार र गरिखाने बानीको विकास गरेका हुन्छन्। सरकारले युवाहरूलाई विकासमा जोड्ने गरी नीतिगत व्यवस्था गर्नुपर्ने छ। हरेक क्षेत्रमा पैसा दिएर मात्र काम हुन्छ भन्ने संस्कारको अन्त्य गरी सुुशासन कायम गर्नुपर्छ। यो गरियो भने मात्र युवाहरूलाई देशमा टिकाउन सकिन्छ। जुम्लाको स्याउलाई काठमाडौँमा ल्याउनका लागि सजिलो बाटो छैन। त्यही राखौं भने पनि कोल्ड स्टोर छैनन्। उत्पादनमा लागत बढ्यो भने किसान आकर्षित हुँदैनन्। बाहिरी मुलुकमा गएकाले बजार चिनेका हुन्छन्। गरिखाने संस्कार उनीहरूमा हुन्छ। विदेशी बजारमा सिकेको ज्ञानलाई नेपाली बजारमा उपयोग गर्न सकिन्छ। पर्यटन, सूचना प्रविधि, आयात प्रतिस्थापन, सेवा क्षेत्रलगायतमा युवाहरूलाई परिचालन गर्नपर्छ। राष्ट्रिय युवा नीति, २०७२ मा रोजगारीसम्बन्धी गरिएका व्यवस्थाहरू : युवा रोजगारी प्रबद्र्धन गर्न रोजगारसम्बन्धी कार्ययोजना बनाइ प्राथमिकताका साथ कार्यान्वयन गरिने छ। युवाका लागि रोजगारी अभिवृद्धि गर्न उद्यमशीलता तथा अन्य सीपमूलक एवं व्यावसायिक तालिम प्रदान गरिने छ। स्वदेशमै रोजगारीका अवसर सिर्जना गर्न कृषि, कृषिजन्य उद्योग, पर्यटन, ऊर्जा, पूर्वाधार विकासमा जोड दिइने छ। युवालाई सार्वजनिक सेवामा आकर्षित गर्न उपयुक्त रणनीति तयार गरी त्यसका लागि आवश्यक सुविधाको व्यवस्था गरिने छ। रोजगारी एवं स्वरोजगारीका अवसर सिर्जनाका लागि गाउँ र सहरमा सहकारी स्थापना गर्न युवालाई प्रोत्साहन गरिने छ। युवामा व्यावसायिकता तथा उद्यमशीलताको विकास र रोजगारी सिर्जना गर्न आवश्यकताअनुसार वित्तीय संस्था स्थापना र विकास गरिने छ। प्राविधिक ज्ञान तथा सीप भएका युवामा उद्यमशीलता विकास गर्न प्रमाणपत्रका आधारमा युवामैत्री ऋण र बीउ पुँजी उपलब्ध गराउने कार्यक्रम सञ्चालन गरिने छ। युवामा उद्यमशीलता विकास गर्न व्यवसाय सिर्जनासम्बन्धी कार्यक्रम सञ्चालन गरिने छ। श्रमबजार र श्रमशक्ति उत्पादनमा देखिएको असामञ्जस्य कम गर्दै श्रम बजारको आवश्यकताअनुसार युवा जनशक्ति तयार गन जोड दिइने छ। कृषि क्षेत्रको आधुनिकीकरण एवं व्यावसायीकरणमार्फत अर्धबेराजगार युवालाई पूर्ण रोजगारीको अवसर सिर्जना गरिने छ। युवा सूचना केन्द्रको क्षमता अभिवृद्धि गरी सोमार्फत युवा रोजगार कार्यक्रमलाई समन्वयात्मक तरिकाले स्थानीय तहसम्म विस्तार गरिने छ। परम्परागत पेसालाई आधुनिकीकरण, बजारसम्म सहज पहुँचको व्यवस्थाका साथै त्यस क्षेत्रमा संलग्न युवालाई प्रोत्साहन, सम्मान, सीप र तालिमको व्यवस्था गरिने छ। वैदेशिक रोजगारीबाट फर्केका युवाका लागि स्वरोजगारी र उद्यम गर्न आवश्यक कार्यक्रम ल्याइने छ। वैदेशिक रोजगारीमा जाने महिलाका लागि मर्यादित रोजगारी र सुरक्षाका उचित व्यवस्था गरिने छ। वैदेशिक रोजगारीमा जानुअघि नै देशभित्रै युवालाई मागअनुरूपको औपचारिक तथा प्राविधिक तालिम दिई रोजगारीमा पठाउने कार्यक्रमलाई क्रमशः अनिवार्य गराइने छ। सुरक्षित, स्वस्थ र मर्यादित कामको प्रत्याभूति गर्दै श्रमिक अधिकारलाई स्थापित गर्ने कार्यक्रमहरूलाई बढावा दिई मजदुर युवाको विकासमा जोड दिइने छ। जोखिमपूर्ण कामबाट युवालाई मुक्त गराउन सुरक्षित र मर्यादित कामसम्बन्धी नीतिसँग तादात्म्य गरी कार्यक्रम सञ्चालन गरिने छ। वैदेशिक रोजगारीका सिलसिलामा मृत्यु भएका, अंगभंग भएका, शारीरिक एवं मानसिक शोषण र विभेदमा परेका युवालाई क्षतिपूर्ति दिलाउन उचित पहल गर्दै उनीहरूलाई उद्धार गरी नेपालमा पुनःस्थापना गराउने कार्यक्रम अघि बढाइने छ। वैदेशिक रोजगारीका क्रममा विभिन्न कारणले अन्यायमा परेका, हिरासतमा परेका, जेलमा परेका, कामबाट निकालिएका, सेवासुविधा पाउन नसकेका युवालाई सम्बन्धित नेपाली दूतावासमार्फत काननी सेवा उपलब्ध गराई उनीहरूको श्रमिक अधिकार रक्षा गर्न पहल गरिने छ। वैदेशिक रोजगारीमा जाने युवाको कमाइबाट निश्चित प्रतिशत रकम जम्मा गरी वैदेशिक कामदार सुरक्षा तथा लगानी कोष स्थापना गरी सरकारी सुरक्षाको प्रत्याभूति गर्ने र ऊर्जा, पर्यटन, पूर्वाधार, कृषि जस्ता उत्पादनमूलक क्षेत्रमा सो कोषबाट लगानी गरी कामदारका नाममा शेयर प्रदान गर्ने व्यवस्था मिलाइने छ। वैदेशिक रोजगार प्रबद्र्धन बोर्डमा जम्मा भएको रकम वैदेशिक रोजगारीबाट फर्केका स्वदेशमै उद्यम गर्न चाहने युवामा लगानी गरिने छ। मजदुर युवाका लागि आठ घन्टे कार्यदिन र न्यनतम ज्यालादर निर्धारण गरी त्यसलाई प्रभावकारी बनाउने र युवा मजदुरमाथि कायथलोमा हुने शारीरिक एवं मानसिक शोषण, यौनजन्य हिंसा र विभेदको अन्त्य गरिने छ। गैरआवासीय नेपाली युवाको सीप, क्षमता, पँुजी उपयोग गर्न उचित वातावरण मिलाइने छ। समान कामका लागि समान ज्यालाको प्रणाली लागू गरिने छ। उद्यमशीलताका क्षेत्रमा लगानी गर्ने युवाको विभिन्न किसिमका उद्यमहरूलाई राज्यले वीमाको व्यवस्था गर्नेछ।"
"श्रमिक विकासका आधार हुन् , उनीहरुको अधिकार कार्यान्वयन गर्न सरकार प्रयत्नशील छ : प्रधानमन्त्री दाहाल","काठमाडौं : प्रधानमन्त्री पुष्पकमल दाहाल प्रचण्डले आगामी आर्थिक वर्षको नीति तथा कार्यक्रम र बजेटमा उत्पादनसँगै रोजगारीलाई प्राथमिकतामा राखेर श्रमको सम्मानसहित समृद्धिको जग बसाल्न सरकार गम्भीरताका साथ लागिरहेको बताएका छन्। विश्व श्रमिक दिवस, २०२४ का अवसरमा आज शुभकामना दिंदै उनले श्रमिकको हितरक्षालाई केन्द्रमा राखेर विदेशमा रहेका नेपाली, सरकारी, अर्धसरकारी र सामाजिक क्षेत्रमा क्रियाशील श्रमिकका निम्ति योगदानमा आधारित सामाजिक सुरक्षा कार्यक्रम सञ्चालन गरिएको बताए। नेपालको संविधानमा श्रमसम्बन्धी हकलाई मौलिक हकको रूपमा व्यवस्था गरिएको उल्लेख गर्दै प्रधानमन्त्री दाहालले श्रमिकलाई उचित श्रम अभ्यासको हकसहित आफ्नो हितरक्षाका निमित्त ट्रेड युनियन खोल्ने, सङ्गठित हुने र सामूहिक सौदाबाजी गर्ने हकलाई प्रत्याभूत गरिएको बताए। श्रमजीवी वर्ग राज्यको बहुआयामिक विकासका आधारसमेत रहेको उल्लेख गर्दै उनले श्रमजीवी वर्गको हकहित र अधिकारको सुनिश्चितता नभएसम्म समानता, स्वाभिमान, सामाजिक न्याय र समृद्धि सम्भव नहुने स्पष्ट पारे। 'यही यथार्थलाई आत्मसात् गरेर नयाँ संविधानमा श्रमिकको हितलाई प्रत्याभूति गरिएको छ । उक्त संवैधानिक व्यवस्थालाई व्यवहारमा कार्यान्वयन गर्नु नै वर्तमानको हाम्रो महत्वपूर्ण कार्यभार हो', प्रधानमन्त्रीले भने, 'श्रमसम्बन्धी हक र अन्तर्राष्ट्रिय श्रम सङ्गठनको विधान तथा नेपालले अनुमोदन गरेका अभिसन्धिहरूप्रति समेत सरकार प्रतिबद्ध छ ।' उनले युवा एवं बौद्धिक जनशक्तिको पलायन रोक्न स्वदेशमा रोजगारीको पर्याप्त अवसर उपलब्ध गराई उनीहरूको ज्ञान, सीप र ऊर्जा देश विकासमा लगाउन सरकार निरन्तर क्रियाशील रहेको बताए। प्रधानमन्त्री दाहालले स्वदेशमा रोजगारीको पर्याप्त अवसर नभएसम्म रोजगारीको महत्वपूर्ण माध्यम वैदेशिक रोजगारीलाई थप सुरक्षित, व्यवस्थित तथा मर्यादित बनाउनुपर्नेमा जोड दिए। अन्तर्राष्ट्रिय श्रमिक दिवसका अवसरमा नेपाली श्रमिक र तिनका प्रतिनिधि संस्थाका रूपमा क्रियाशील ट्रेड युनियन श्रमिकको हकहित संरक्षणका निम्ति सङ्गठित, सक्षम, पेसामुखी र व्यावसायिक मर्यादातर्फ अग्रसर हुँदै आएकामा खुसी व्यक्त गर्दै उनले नेपाल तथा विश्वभरिका मजदुर तथा श्रमजीवीमा शुभकामना व्यक्त गरेका हुन्। मजदुर तथा श्रमजीवी वर्गको एकता, सङ्घर्ष र बलिदानबाट आठ घण्टा काम, आठ घण्टा आराम र आठ घण्टा मनोरञ्जनलगायतका हक अधिकार प्राप्त गरेको ऐतिहासिक दिनको स्मरणमा श्रमिक दिवस मनाइँदै आइएको छ । प्रधानमन्त्री दाहालले मई दिवसले मजदुरको हकहित र अधिकार स्थापित गर्न थप उत्प्रेरणा मिल्ने विश्वास व्यक्त गरेका छन्।"
"श्रमको सम्मान,उचित पारिश्रमिक र सामाजिक सुरक्षा सुनिश्चित गर्नुपर्छ : अध्यक्ष ओली","काठमाडौं : नेपाल कम्युनिष्ट पार्टी (एमाले) का अध्यक्ष केपी शर्मा ओलीले श्रमलाई नै जीवन मान्नुपर्ने बताएका छन्। अन्तर्राष्ट्रिय श्रमिक दिवसका अवसरमा सामाजिक सञ्जालमार्फत बुधबार शुभकामना व्यक्त गर्दै उनले श्रम नै जीवन, श्रम नै विश्वास, श्रम नै पूजा र श्रम नै प्रसाद भएको उल्लेख गरेका छन्। श्रम जीवन र जगत्को अपरिहार्य,अविछिन्न र अभिन्न प्रक्रिया हो भन्ने तथ्यलाई आत्मसात् गर्दै रोजगारीको सृजना, श्रमको सम्मान, उचित पारिश्रमिक एवं सामाजिक सुरक्षालगायत श्रमिक अधिकारलाई सुनिश्चित गरी मर्यादित श्रमको वातावरण निर्माण गर्नेतर्फ अग्रसर हुन पूर्व प्रधानमन्त्री ओलीले आह्वान पनि गरेका छन्। विश्वभरका श्रमिकले एकापसमा ऐक्यबद्धता प्रकट गर्दै श्रमिक अधिकारको रक्षा र प्रवर्द्धनका लागि सबैलाई जागरुक बनाइराख्ने अवसरका रूपमा यस दिवसलाई लिने गरेको अध्यक्ष ओलीले बताएका छन्। आज अन्तर्राष्ट्रिय श्रमिक दिवस इतिहास, उपलब्धि र आगामी बाटो नाराका साथ मनाइँदैछ ।"
सरकार फेर्ने पक्षमा एमाले छैन,"वीरगन्ज : नेकपा (एमाले)का वरिष्ठ उपाध्यक्ष ईश्वर पोखरेलले एमाले अहिले कांग्रेससँग गठबन्धन गरेर सरकार परिवर्तन गर्ने पक्षमा नरहेको बताएका छन्। वीरगन्जमा मंगलबार प्रेस चौतारी नेपालले आयोजना गरेको पत्रकार सम्मेलनमा पूर्व उपप्रधानमन्त्रीसमेत रहेका एमाले वरिष्ठ उपाध्यक्ष पोखरेलले भने, अहिले नै एमाले कांग्रेससँग मिलेर यो सरकार परिवर्तन गर्ने पक्षमा छैन। तर, यसअघिको कांग्रेस र माओवादीबीचको अपवित्र गठबन्धन भने एमालेले नै भत्काएको बताउँदै उनले भने, कांग्रेस र माओवादीको गठबन्धन अपवित्र नै थियो। त्यसलाई भत्काउन एमाले पहिलेदेखि नै लागेकै थियो। अन्ततः सफल पनि भयो। देश र जनताको पक्षमा सदैव अभिँदै आएको एमालेप्रति जनताको विश्वास र आस्था अझ मजबुत रहेको तथ्य भर्खरै सम्पन्न उपनिर्वाचनको परिणामले पुष्टि गरेको उनले बताए। नेपालीको स्वाभिमान जोगाउने र मुलुकको समृद्धि एमालेले मात्र गर्न सक्ने दाबी गर्दै उनले भने, राष्ट्रिय अखण्डताको रक्षा र मुलुकको समृद्धि एमालेबाहेक अन्य राजनीतिक दलबाट हुनै सक्दैन। उनले मुलुकको राष्ट्रिय स्वाभिमान र स्वतन्त्रताको रक्षाका लागि छिमेकी देशलाई गाली गरेर समस्या समाधान नहुने पनि बताए। उनले भने, छिमेकीलाई गाली गर्नुको साटो उनीसँग आँखामा आँखा जुधाएर कुरा गर्दै समस्याको समाधान गर्नुपर्छ। प्रेस चौतारी नेपाल पर्साका अध्यक्ष तुलसी भण्डारीको अध्यक्षतामा भएको पत्रकार सम्मेलनमा नेकपा एमालेका केन्द्रिय सचिव तथा मधेस प्रदेश इन्चार्ज योगेश भट्टराई, पोलिट ब्युरो सदस्य अच्युत मैनाली, केन्द्रिय सदस्यहरू प्रभु हजारा, राजकुमार गुप्ता लगायतको पनि उपस्थिति थियो।"
मुलुकमा आर्थिक समृद्धि गर्न स्वदेशी उत्पादन बढाउनु पर्छ :राष्ट्रपति पौडेल,"काठमाडौं : राष्ट्रपति रामचन्द्र पौडेलले मुलुकभित्र मर्यादित श्रम गर्ने वातावरण निर्माण गरी आन्तरिक उत्पादन र उत्पादकत्व बढाइनुपर्ने बताएका छन्। विश्व मजदुर दिवस, २०२४ को शुभकामना सन्देश जारी गर्दै राष्ट्रपति पौडेलले मुलुकको आर्थिक समृद्धि र आत्मनिर्भरउन्मुख अर्थतन्त्र निर्माणका लागि आन्तरिक श्रम बजार मजबुत हुनुपर्ने बताएका हुन्। शुभकामना सन्देशमा उनले भनेका छन्, 'मुलुकको आर्थिक समृद्धिका लागि उद्यमशीलताको विकासमार्फत स्वदेशी उत्पादन वृद्धि गरी स्वावलम्बी र आत्मनिर्भर अर्थतन्त्र निर्माण गर्नु अत्यावश्यक हुन्छ । उद्यमशीलताको विकास गर्न पुँजी लगानी गर्ने उद्यमी र श्रम तथा सीप लगानी गर्ने श्रमिक दुवैको योगदान उत्तिकै महत्वपूर्ण हुने भएकोले मर्यादित श्रमको वातावरण निर्माण गरी उत्पादन र उत्पादकत्व वृद्धि गर्नुपर्दछ ।' विश्व मजदुर दिवसले स्वदेशी उत्पादनको प्रयोगमा जोड दिँदै श्रमको सम्मान, स्वरोजगार, उचित पारिश्रमिक एवं सामाजिक सुरक्षालगायतका श्रमिक अधिकारलाई सुनिश्चित गर्नेतर्फ अग्रसर हुन प्रेरणा मिल्ने विश्वास पनि उनले व्यक्त गरे। श्रमिकको पेसागत मर्यादा र सम्मानको प्रत्याभूति गराउन र उनीहरूको हक, अधिकार स्थापित भएको दिनको रूपमा प्रत्येक वर्ष मे १ तारिखमा यो दिवस मनाइन्छ । यस वर्ष मर्यादित काम, श्रमिकको सम्मान, हाम्रो अभियान भन्ने नाराकासाथ एक सय ३५ औँ विश्व मजदुर दिवस मनाइँदैछ । यस दिवसले श्रमिकको हक, हित, अधिकार तथा स्वतन्त्रताको रक्षार्थ विश्वभरिका सम्पूर्ण श्रमजीवीलाई एकताको सूत्रमा बाँध्न सहयोग पुग्ने राष्ट्रपति पौडेलले विश्वास व्यक्त गरेका छन्। नेपालको संविधानले सम्पूर्ण नागरिकका लागि रोजगारीको हक एवं श्रमको हक सुनिश्चित गर्दै प्रत्येक श्रमिकका लागि उचित पारिश्रमिक, सुविधा तथा योगदानमा आधारित सामाजिक सुरक्षाको हकलाई प्रत्याभूत गरेको छ । त्यस्तै, समान कामका लागि लैङ्गिक आधारमा पारिश्रमिक तथा सामाजिक सुरक्षामा कुनै भेदभाव नगरिने व्यवस्था समानताको हकमा छ । राष्ट्रपति पौडेलद्वरा जारी शुभकामना सन्देशमा मुलकमा लोकतन्त्रमा आधारित समाजवाद उन्मुख अर्थतन्त्र निर्माण गर्ने संवैधानिक प्रावधानले मूर्तरूप लिँदै जाने सन्दर्भमा श्रमिक वर्ग पनि लाभान्वित हुने उल्लेख छ ।"
आज विश्वभर १३५ औं श्रमिक दिवस मनाइँदै,"काठमाडौं : आज अन्तर्राष्ट्रिय श्रमिक दिवस नेपालमा पनि विभिन्न कार्यक्रम गरी मनाइँदैछ । यस वर्ष इतिहास, उपलब्धि र आगामी बाटो भन्ने नाराकासाथ १३५ औँ विश्व मजदुर दिवस मनाइन लागिएको हो । सन् १८८६ मा अमेरिकाको सिकागोमा आठ घन्टा काम, आठ घन्टा मनोरञ्जन र आठ घन्टा आराम नारासहित सुरु भएको मजदुर आन्दोलनको सम्झनामा विश्वभर श्रमिक दिवस मनाइन्छ । सन् १८८९ मा फ्रान्सको पेरिसमा सम्पन्न विश्वका श्रम सङ्गठन एवं श्रमिक नेताको बैठकले विश्व श्रमिक दिवस विश्वभर मनाउने निर्णय गरेको हो । त्यसयता सन् १८९० देखि हरेक वर्ष अङ्ग्रेजी महिनाको मे १ तारिखमा श्रमिक दिवस मनाउन सुरु गरिएको थियो । रासस"
बढ्यो पर्यटकको आगमन,"रसुवा : नेपालको पदयात्रामा आउने पर्यटकको तेस्रो पर्यटकीय गन्तव्यस्थल लाङटाङमा गोसाइँकुण्डमा घुम्न आउने आन्तरिक तथा बाह्य पर्यटकको आगमन बढ्न थालेको छ। पर्यटक आउने मौसमको सुरुवातसँगै घुम्न आउनेको संख्या बढेको हो। प्रत्येक वर्ष गंगा दशहरा र जनैपूणर््िामाको समयमा मात्र ठूलो मेला लाग्ने गोसाइँकुण्डको नुहाउने तीर्थयात्री अहिले जतिबेला पनि आउन थालेका छन्। ४ हजार ३ सय ८० मिटर उचाइमा रहेको गोसाइँकुण्डमा स्नान तथा पूजाआराधना गर्नाले मनोकांक्षा पूरा हुने विश्वास छ। वार्षिक २० हजार भक्तजन गोसाइँकुण्ड पुग्ने गर्दछन्। जनैपूर्णिमा मेलाको समयमा वर्षात् हुने र यात्रीको भीड हुनाले होटलमा खान, बासजस्तो समस्या हुने भएकोले यात्रीहरू दशहरा र जनैपूर्णिमाको मेलामा भन्दा अरू समयमा आउन थालेका हुन्। हिउँ परेर गोसाइँकुण्डमा जमेको पानी बढ्दो तापक्रमसँगै पग्लिन थालेको छ। यतिबेला गोसाइँकुण्ड तथा लाङटाङ पदयात्रा मार्गमा लालीगुराँस फुलेर रंगीन बनेको छ। अहिले ३०४० तीर्थयात्री कुण्डमा स्नान गर्न पुगेको रसुवा पर्यटन व्यवसायी संघका अध्यक्ष निशान गजुरेलले बताए। नेपालको तेस्रो पर्यटकीय गन्तव्य लाङटाङ पदमार्ग क्षेत्रमा दैनिक २५३० स्वदेशी तथा विदेशी पर्यटक पुग्न थालेका छन्। लाङटाङ राष्ट्रिय निकुञ्जका सूचना अधिकारी रेन्जर नीतेन्द्र सिंहले बताए। लाङटाङ राष्ट्रिय निकुञ्ज क्षेत्रका पर्यटकीय क्षेत्रमा यस वर्ष ८ हजार ६ सय ८१ आन्तरिक तथा बाह्य पर्यटक आएको सिंहले बताए। जसमध्ये ६ हजार ५ सय २७ विदेशी पर्यटक छ भने २ सय ३९ पर्यटक सार्क राष्ट्रका आएका छन्। पर्यटकबाट २ करोड ९९ लाख ९६ हजार ८ सय ५४ रुपैयाँ प्रवेश शुल्क संकलन गरिएको छ। लाङटाङ राष्ट्रिय निकुञ्ज क्षेत्रभित्र पर्ने लाङटाङ गोसाइँकुण्ड गाउँपालिका४ मा पर्दछ। पदयात्रा मार्गमा कलकल बगिरहेको लाङटाङ नदी र चराचुरुंगीका आवाज सुन्दै हरियाली तथा लालीगुराँसले रंगीन बनेको जंगल नियाल्दै यात्रा गर्दा स्वर्गीय आनन्द मिल्ने पर्यटक स्वयम्भूराज डंगोल बताउँछन्। लाङटाङ नदीको सुस्याहट, सुन्दर झरना र लामा होटलबाट अगाडि बढेपछि लाङटाङ हिमालसँग साक्षात्कार हुँदै जान पाइने हुनाले पनि यो रुट स्वदेशी पर्यटकहरूको प्रिय बन्दै गरेको डंगोलले बताए। लाङटाङ उपत्यका ३ हजार ४ सय ३० मिटर उचाइमा रहेको छ। वरिपरि सेताम्मे हिमाल। बीचमा हिउँले सेतै ढाकिएको मानव बस्ती। घर जति छन्, प्रायः सबै होटल रहेका छन्। लाङटाङ राष्ट्रिय निकुञ्जले स्वदेशीलाई एक सय र सार्क राष्ट्रका नागरिकलाई १ हजार ५ सय रुपैयाँ प्रवेश शुल्क लिने गरेको छ। अन्य देशका पर्यटकलाई तीन हजार प्रवेश शुल्क तिर्नुपर्छ। क्यान्जिङमा ४ सय र र लाङटाङमा झन्डै ६ सय जनालाई खाना बासको व्यवस्था गर्न सक्ने होटल र लजको क्षमताका होटल छन्। तिब्बत गेस्ट हाउसका सञ्चालक ग्याल्बो तामाङका अनुसार लाङटाङमा एकैपटक पाँच सयजना बास बस्ने क्षमताका होटल लज छन्। उनी भन्छन् पहिलेपहिले गोरा पर्यटकहरू मात्र आउने गर्थे, अहिले नेपालीहरू पनि उत्तिकै आउने गरेका छन्। लाङटाङ जाने रुटमा पर्ने धुन्चे, ठूलोभार्खु, ब्रावल, ठुलोस्याफ्रु, पहिरो, बम्बु, स्याफ्रुबेंसी, खाम्जिम, शेर्पागाउँ रिम्चे, लामाहोटल, घोडा तबेला, लाङटाङ मुण्डू हुँदै क्यान्जिङसम्म पर्यटक लक्षित लागि दर्जनौं होटल तथा लजहरू रहेका छन्। हिउँ चितुवा, रेडपाण्डा, हिमालयन थार, बँदेल, थरीथरीका बादर, डाँफे, कस्तुरी मृगजस्ता वन्यजन्तु, चराहरू देख्न सकिन्छ। जैविक विविधताले भरपूर रहेको छ। लाङटाङ राष्ट्रिय निकुञ्जको आधार क्षेत्रमा पर्ने भएकाले यस क्षेत्रमा देखिने वन्यजन्तु टाढैबाट हेर्न र नचलाउन र फोहोर नगर्न पर्यटकलाई अनुरोध गरिएको निकुञ्जका वरिष्ठ संरक्षण अधिकृत अणनाथ बरालले बताए। कोरोना संक्रमण तथा विभिन्न समस्याबाट अहिले पुरानै लयमा फर्केको पर्यटकीय पदयात्रा मार्गमा होटेल सञ्चालनमा आएको गोसाइँकुण्ड गाउँपालिका४ लाङटाङका पूर्ववडाध्यक्ष सुप्पा लामाले बताए। लाङटाङ मार्गको रिमिचे, लामा होटेल, रिभर साइड, घोडातबेला, गुम्बाडाँडा, लाङटाङ, मुण्डु र क्याङजिङ गुम्बाका होटेलहरू पूर्ण रूपमा सञ्चालन भएको छ। एउटै होटेलमा ५० जनाभन्दा बढी राख्ने क्षमता रहेको छ, हामीले होटेल खुला राखेका छौँ, हामी पर्यटकको पर्खाइमा छौँ, स्थानीय पर्यटन व्यवसायी ग्याल्बु लामाले भने।"
चुनौतीबीच पहरेदारी,"हामी आज २३ वर्ष प्रवेश गरेका छ। यस पुनित अवसरमा तमाम पाठक, शुभचिन्तक तथा विज्ञापनदातामा म हार्दिक बधाई तथा शुभकामना साट्न चाहन्छु। यो तपाईंहरूको प्रगतिको पाइला हो, हामी केवल गोरेटो हौं। द्वन्द्वको उत्कर्ष, दरबार हत्याकाण्डको दर्दनाक प्रतिछाया, नयाँ राजाको तानाशाही अभ्यास आरम्भ र आसन्न जनआन्दोलनको बीजारोपण यस्ता राजनीतिक चतुर्भुजीय परिघटनाको असहज परिवेशमा अन्नपूर्ण पोस्ट्को जन्म भएको थियो। हाम्रो शैशवकालमै देशमा दोस्रो जनआन्दोलन उर्लियो। प्रार्दुभावमै राष्ट्रप्रतिको गहन जिम्मेवारी काँधमा बोकेको यस पत्रिकाले त्यसयताका राजनीतिक मोडहरूमा आफूलाई निखार्दै, तिखार्दै लग्यो। देशमा लोकतन्त्र आयो। गणतन्त्र आयो। संविधान बन्यो। संघीयता लागू भयो। राज्यको पुनर्संरचना भयो। चुनावहरू भए। हामी अग्रगमन, पहरेदारी, सुसूचना र सचेतनामा राष्ट्रको सारथि बनिरह्यौं। लोकतन्त्रकै परिपक्वताको समानान्तरमा हाम्रो परिपक्वता विकास हुँदै गएको छ। राष्ट्र, राष्ट्रियता, लोकतन्त्र, राष्ट्रिय स्वाभिमान र विधिको खबरदारी हाम्रा मुख्य र अपरिवर्तनीय पहिचान हुन्। यो यात्रामा परिस्थिति भने केही निष्ठुर बन्यो। पाँच वर्षअघि विश्वव्यापी महासंकटका रूपमा आएको कोभिड महामारी र त्यससँगै उदाएको विश्वव्यापी आर्थिक मन्दीको प्रभाव सर्वत्र बढ्दै गयो। सूचना प्रविधिको चरम विकास सँगै भित्रिएको सामाजिक सञ्जालको व्यापकीकरणका कारण छापा पत्रकारिता अत्यन्त चुनौतीपूर्ण घडीमा पुग्यो। तथ्यपरीक्षित सूचनाभन्दा भाइरल खबरहरू तीव्र हुँदै गए। यसले एकातिर पत्रकारिताको गरिमा घटाएको छ भने अर्कातिर व्यावसायिकता खस्किँदो छ। अझ भन्नुपर्दा, लोकतन्त्रको योद्धा व्यावसायिक पत्रकारिता जीवनमरणको दोसाँधमा छ। यसलाई बचाउन, डोर्याउन र अघि बढाउन सरकार र नागरिक समुदायको सशक्त पहल खड्किएको छ। भूराजनीतिक जटिलता, राजनीतिक, आर्थिक र सामाजिक अधोगतिको नकारात्मकता, युवा पलायनको भयावह वास्ताविकता र जनतामा व्याप्त निराशा वर्तमानका यथार्थता हुन्। यो परिवेषमा कूटनीतिक सन्तुलन, आशाको सञ्चार, अभिप्रेरणाको अभिभारा र राजनीतिक दिशानिर्देशका विषयलाई हामीले दायित्वबोधका रूपमा लिएका छौं। गहन खोजी, सिर्जनशील प्रस्तुति र नीतिगत दिशाबोध अन्नपूर्ण पोस्ट्का मुख्य विशेषता हुन्। समाज रूपमान्तरण र राष्ट्रिय समृद्धि हाम्रा मूल्यमान्यता हुन्। हामी भाइरल होइन, लोकप्रिय बनेर यो देशलाई छापा पत्रकारिताको टेको दिइरहन चाहन्छौं। विश्वास छ, समयले हामीलाई साथ दिनेछ। र, तपाईंहरू सबैले यसरी नै साथ दिइरहनु हुनेछ। पुनः तपाईंहरू सबैमा हार्दिक बधाई तथा शुभकामना ! क्याप्टेन रामेश्वर थापा , अध्यक्ष अन्नपूर्ण मिडिया नेटवर्क"
सुनकोशीमरिण डाइभर्सन सुरुङको ब्रेक थ्रु वैशाखभित्रै,"सिन्धुली : हिमालपहाड र तराईलाई समृद्धिका रूपमा जोड्ने बहुप्रतिष्ठित राष्ट्रिय गौरवको आयोजना सुनकोशीमरिण डाइभर्सनको सुरुङ मार्गको ब्रेक थ्रु हुन अन्तिम चरणमा पुगेको छ। कमलामाई नगरपालिका२ कुसुमटारबाट निर्माण थालिएको कुल १३३ किलोमिटर लामो सुरुङ हो। यो १३ किलोमिटर सुरुङ निर्माण पूरा भइसकेको छ। सुरुङ निर्माणमा भौगोलिक जटिलता उत्पन्न नभए आगामी वैशाख २६ गते ब्रेक थ्रु गर्ने तयारीसमेत गरिएको डाइभर्सन आयोजनाका प्रमुख मित्र बरालले बताए। सुरुङकोे काम अन्तिम चरणमा पुगेको छ। सुरुङको ९८ प्रतिशत प्रगति भइसकेको छ। बाँकी खन्न कुनै भौगोलिक जटिलता नआए यसै महिना सुरुङको ब्रेक थ्रु गर्ने तयारी गरिएको हो, बरालले भने। अटोमेटिक टनेल बोरिङ मेसिन (टीबीएम) प्रयोग गरी निर्माण गरिएको सुरुङको लक्ष्यभन्दा ३ महिना अगावै ब्रेक थ्रु गर्ने तयारी गरिएको हो। चिनियाँ कम्पनी चाइना ओभरसिज इन्जिनियरिङ (कोभेक)ले २०७७ चैतमा कुल १० अर्ब ५ करोड ६८ लाख रुपैयाँमा सुरुङ मार्ग निर्माणको ठेक्का सम्झौता गरेको थियो। उक्त सुरुङमार्ग २०७९ असोज २८ गतेदेखि निर्माण सुरु गरिएको होे। करिब २२ महिनामा निर्माण सक्ने लक्ष्य राखिएको थियो। यसअघि टीबीएममाथि पहिरो खस्दा पटकपटक गरी झन्डै दुई महिना सुरुङ निर्माण अवरुद्धसमेत भएको थियो। राष्ट्रिय बहुउद्देश्यीय सुनकोशी मरिण डाइभर्सन आयोजनाबाट तराईमधेसमा १ लाख २२ हजार हेक्टर जमिनमा सिँचाइ सुविधा पुयाउने र ३१७ मेगावाट विद्युत् उत्पादन गर्ने लक्ष्य राखिएको छ। सरकारले यस आयोजनालाई इकोनोमिक गेम चेन्जरका रूपमा लिएको छ। सुनकोशी गाउँपालिका ७ स्थित कानढुंग्रीबाट सिन्धुली र रामेछापको सीमा हुँदै बग्ने सुनकोशी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी सुरुङमार्फत प्रतिसेकेन्ड ६७ क्युसेक पानी कमलामाई नगरपालिका २ कुसुमटारमा झारिनेछ। ६६ मिटर हेटेडबाट पानी झारेर ३१७ मेघावाट विद्युत् उत्पादन गरिनुका साथै तराईका बारा, रौतहट, सर्लाही, महोत्तरी र धनुषा जिल्लामा गरी १ लाख २२ हजार हेक्टर क्षेत्रमा सिँचाइ सुविधा पुग्नेछ। आयोजनाको सुरुङ निर्माणमा अपेक्षितभन्दा बढी प्रगति भए पनि अन्य काममा भने सोहीअनुसार हुन नसकेको बरालको भनाइ छ। आयोजनाअन्तर्गत सुरुङ निर्माणको ९८ प्रतिशत काम सकिएको छ। नदी नियन्त्रणलगायतका अन्य काम ८५ प्रतिशत सकिएको छ भने बाँध निर्माणको फाउन्डेसनको काम हालसम्म ८ प्रतिशत मात्र भएको छ। जलविद्युत्को हेडवक्र्स, पावरहाउस, हाइड्रो मेकानिकललगायतका संरचना निर्माणका लागि १२ अर्ब रुपैयाँमा रमनपटेल कन्ट्रक्सनले जोइन्ट भेन्चर (जेभी) मा ठेक्का सम्झौता गरेका छन्। गत आर्थिक वर्षमै ठेक्का सम्झौता गरी अघि बढाइएको भए पनि हालसम्म ८ प्रतिशत मात्र प्रगति देखिएको बरालको भनाइ छ। असोज २०८४ भित्र परियोजना सञ्चालनमा ल्याउने गरी काम भइरहेको आयोजनाको २०७७ फागुन २० गते तत्कालीन प्रधानमन्त्री केपी शर्मा ओलीले कमलामाई नगरपालिका २ कुसुमटारमा शिलान्यास गरेका थिए।"
अर्थतन्त्रको आकार ५७ खर्ब पुग्ने,"काठमाडौं : अर्थतन्त्रको आकार पछिल्ला केही वर्षयता बर्सेनि साढे ३ खर्ब रुपैयाँको अन्तरमा बढ्दै छ। चालु आर्थिक वर्ष २०८०८१ मा नेपालको अर्थतन्त्रको आकार ५७ खर्ब ४ अर्ब रुपैयाँ पुग्ने प्रारम्भिक अनुमान गरिएको छ। राष्ट्रिय तथ्यांक कार्यालयले मंगलबार सार्वजनिक गरेको वार्षिक राष्ट्रिय लेखा तथ्यांकले अर्थतन्त्रको आकारको यस्तो अनुमान गरेको हो। कार्यालयले कुल गार्हस्थ्य उत्पादन (जीडीपी)का अनुमान आधारभूत मूल्य र उपभोक्ताको मूल्यमा प्रस्तुत गरेको छ। जसमा अर्थतन्त्रको आकार मापन गर्न उपभोक्ताको मूल्यमा मापन गरिएको प्रचलित मूल्यका जीडीपी प्रयोग गरिएअनुसार चालु आवसम्ममा नेपालको अर्थतन्त्रको आकार ५७ खर्ब रुपैयाँ नाघ्ने अनुमान गरिएको हो। यो गत आवको भन्दा ३ खर्ब ५६ अर्ब रुपैयाँले बढी हो। गत आर्थिक वर्ष २०७९८० मा अर्थतन्त्रको आकार ५३ खर्ब ४८ अर्ब रुपैयाँ रहने संशोधित अनुमान गरिएको थियो। त्यसैगरी, आर्थिक वर्ष २०७८७९ मा अर्थतन्त्रको आकार ४९ खर्ब ७६ अर्ब रुपैयाँ रहने अन्तिम विवरण सार्वजनिक गरिएको थियो। तर, हाल प्रकाशित राष्ट्रिय लेखाका स्थिर मूल्यका अनुमान तथा आर्थिक वृद्धिदर आर्थिक वर्ष २०६७६८ को आधारभूत मूल्यमा छ। यसर्थ चालुभर स्थिर मूल्यमा अनुमान गरिएको आर्थिक वृद्धिदर (जीडपीीको वार्षिक वृद्धिदर) आधारभूत मूल्यमा ३५४ प्रतिशत र उपभोक्ताको मूल्यमा ३८७ प्रतिशत हुने प्रारम्भिक अनुमान गरिएको छ। आर्थिक वृद्धि लक्ष्यभन्दा कम भए पनि यो गत आवको भन्दा बढी हो। गत आर्थिक वर्ष २०७९८० मा २३१ प्रतिशत हुने संशोधित अनुमान गरिएको थियो। त्यसैगरी, अन्तिम तथ्यांकअनुसार आधारभूत मूल्यको आर्थिक वृद्धिदर आर्थिक वर्ष २०७८७९ मा ५२८ प्रतिशत कायम गरिएको कार्यालयले जनाएको छ। अर्थविद् डाडिल्लीराज खनाल सरकारले लिएको आर्थिक वृद्धिको लक्ष्यभन्दा धेरै कम हासिल हुने अनुमान गर्नुपर्ने अवस्था आउँदा यसले विश्वसनीयता कायम नहुने बताउँछन्। यो १५औं योजनाको अन्तिम वृद्धिदर हो। सोही योजनाले ७ प्रतिशत हाराहारीको लक्ष्य राखेको थियो। तर चालु आवमा बजेटमार्फत ६ प्रतिशतको आर्थिक वृद्धिको लक्ष्य राखेको छ। अघिल्लो आवमा सरकारले ८ प्रतिशतको आर्थिक वृद्धि लक्ष्य लिएकोमा २ प्रतिशत पनि भएन। तर अनुमान हेर्दा धेरै लक्ष्यको तुलनामा धेरै कम छ, डा खनालले अन्नपूर्णसँग भने, यी सबै हेर्दा वास्तविक र अनुमानित आर्थिक वृद्धिदरमा ठूलो अन्तर छ। यसो हुँदा विश्वसनीयता गुमाउने समस्या आउने देखिन्छ। यता नेपाल सरकारले आर्थिक वर्ष २०८०८१ को बजेटमार्फत ६ प्रतिशतको आर्थिक वृद्धि हासिल गर्ने महŒवकांक्षी लक्ष्य लिए पनि बहुपक्षीय दातृ निकायहरू एडीबी, विश्व बैंकलगायतले क्रमश ३६ प्रतिशत र ३०३ प्रतिशत प्रक्षेपण गरेका छन्। गत आवमा पनि पुँजीगत खर्चमा सुस्तता भएकै कारण अर्थतन्त्र अपेक्षाअनुसार हासिल हुन सकेको थिएन। चालू आवमा संघीय सरकारबाट प्रस्तावित सुधार कार्यक्रमको कार्यान्वयन र संघीय तथा प्रदेश सरकारले बजेटमा विनियोजन गरेबमोजिम हुने पुँजीगत खर्चले आर्थिक गतिविधि चलायमान हुने सरकारको अपेक्षा भने अझै कायम छ। जीडीपीमा बढी कृषि उद्योगको योगदान चालु आर्थिक वर्षमा औद्योगिक वर्गीकरणअनुसार जीडीपीमा योगादान दिने अग्रस्थानमा कृषि, वन तथा मत्स्य उद्योगको योगदान छ। जसमा कृषि उद्योगको योगदान २४ प्रतिशत छ। साथै सबैभन्दा कम योगदान पानी आपूर्तिको ०४४ प्रतिशतमात्रै छ। तर चालु आवमा उद्योग र निर्माण क्षेत्रको कुल मूल्य अभिवृद्धि वृद्धिदरमा ऋणात्मक (१६०) हुने प्रारम्भिक अनुमान भएको छ। कार्यालयका अनुसार निर्माण तथा व्यापार क्षेत्रमा सुधार हुन नसक्दा वस्तु तथा सेवाको समग्र मागमा कमी आएका कारण उत्पादनमूलक उद्योगले पूर्ण क्षमतामा उत्पादन गर्न नसकेकोले यो क्षेत्रको वृद्धिदर ऋणात्मक हुने अनुमान गरिएको हो। यससँगै, पछिल्लो समयमा अर्थतन्त्रमा सिर्जित विभिन्न प्रतिकूल कारणले विश्वव्यापी रूपमा नै अर्थतन्त्रमा उल्लेख्य सुधार आउन नसकेको अवस्थामा नेपालका उद्योगको उत्पादनमा समेत संकुचन देखा पर्ने अनुमान गरिएको हो। यसअघि पनि आर्थिक वर्ष २०७९८० मा यस क्षेत्रको वृद्धिदर ऋणात्मक (१९८) रहने संशोधित अनुमान गरिएको थियो। तर आर्थिक वर्ष २०७८७९ को अन्तिम तथ्यांकअनुसार उक्त वर्षमा यस क्षेत्रको वृद्धिदर ६७० प्रतिशत कायम थियो। प्रचलित मूल्यमा अन्य आर्थिक सूचकको अनुमान चालु आर्थिक वर्ष २०८०८१ मा आधारभूत मूल्यको कुल उत्पादन ८७ खर्ब ५२ अर्ब ६४ करोड रुपैयाँ हुने प्रारम्भिक अनुमान गरिएको छ। यस्तै, उपभोक्ताको मूल्यको मध्यवर्ती उपभोग ३७ खर्ब दुई अर्ब ५५ करोड रुपैयाँ हुने प्रारम्भिक अनुमान गरिएको छ। यसैगरी, जीडीपीको २४४५ प्रतिशत कुल स्थिर पुँजी निर्माण हुने प्रारम्भिक अनुमान छ। यसैगरी क्रमशः अन्तिम उपभोग खर्च जीडीपीको ९२३८ प्रतिशत, जीडीपीको ७९४ प्रतिशत निर्यात हुने, जीडीपीको ३३७० प्रतिशत आयात हुने जीडीपीको ३६१५ प्रतिशत कुल राष्ट्रिय बचत हुने, जीडीपीको २२९६ प्रतिशत विप्रेषण प्राप्त हुने प्रारम्भिक अनुमान छ। प्रतिव्यक्ति जीडीपी १४३४ डलर हुने अनुमान चालु आर्थिक वर्ष २०८०८१ मा प्रतिव्यक्ति कुल गार्हस्थ्य उत्पादन (जीडीपी) १ हजार ४ सय ३४ डलर हुने प्रारम्भिक अनुमान छ। गत आर्थिक वर्ष २०७९८० मा प्रतिव्यक्ति कुल गार्हस्थ्य उत्पादन १ हजार ३ सय ८९ डलर अनुमान गरिएको थियो। यस्तै, प्रतिव्यक्ति कुल राष्ट्रिय आय १ हजार ४ सय ५६ डलर हुने प्रारम्भिक अनुमान छ गत आर्थिक वर्ष २०७९८० मा १ हजार ४ सय ५ डलर अनुमान थियो।"
"तातो लहरको रापमा तराई, पूरै एसिया मारमा","काठमाडौं : जल तथा मौसम विज्ञान विभागले हालै विज्ञप्ति निकाल्दै कम्तीमा वैशाख २० गतेसम्म तातो लहर (हिटवेभ) बाट सतर्क रहन सुझाएको छ। मौसम पूर्वानुमान महाशाखाले अझै कम्तीमा पाँच दिन हिटवेभ भएका जिल्लाहरूमा पानी पर्ने संभावना नरहेको पनि जनाएको छ। विभागका अनुसार लुम्बिनी प्रदेशका तराई भूभागमा केही दिनदेखि अधिकतम ४० डिग्री र सोभन्दा माथि तापक्रम रहेको छ। ती ठाउँमा तातो लहरको संभावना यथावत हुने भएकाले सावधानी अपनाउन पनि सुझाएको छ। पहाडलगायत खोँचतिर पनि तापक्रम बढ्न सक्ने संभावना रहेकाले सचेत बस्न भनिएको छ। मौसम पूर्वानुमान महाशाखाका मौसमविद्, गंगा नगरकोटी भन्छिन्,(मार्च, अप्रिल र मे) प्रि मनसुन र मनसुनको सुरुवाती चरणमा पनि हिटवेभ हुन्छ। पानी पार्ने बलियो प्रणाली नभित्रिएसम्म तातो लहर रहिरहने अनुमान छ। मनसुन पूर्वबाट भित्रिएर पश्चिममा पुग्न समय लागेको खण्डमा कहिलेकाहीँ पश्चिममा पनि हिटवेभ हुनसक्छ। खासमा यो हिटवेभको सिजन भएकाले सहर्त हुनुपर्ने सुझाएकीछन्। उनका अनुसार तराईमा अझै कम्तिमा पाँच दिन पानी पर्ने संभावना छैन। बादल नलाग्ने र पानी नपर्ने भएपछी एकदर्मी गर्मी बढने हुँदा हिटवेभ हुने गर्छ। लामो खडेरी र अत्यधिक गर्मीका कारण तातो लहर हुने गर्छ। तर, यो कतिन्जेल रहन्छ भन्नेमा पश्चिमी वायुको प्रभावमा निर्भर हुने जल तथा मौसम विज्ञान विभागका मौसमविद् सुशर्दन हुमागाईंले बताए। हिटवेभ बढदै जाँदा अत्यधिक आगलागीका घटना बढ्ने संभावना बढाएको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणको १० दिनको तथ्यांकका अनुसार मुलुकमा सात सय २२ आगलागी तथा डढेलोको घटना भएका छन। त्यसमा ११ जनाको मृत्यु भइसकेको छ भने २१० मिलियन रुपैयाँ भन्दा धेरैको नोक्सान भइसकेको छ। अत्यन्त सुक्खाका कारण डढेलो तथा आगलागीको घटना बढे पनि डढेलो र हिटवेभको सम्बन्ध नरहेको महाशाखाकी मौसमविद् नगरकोटीले बताइन्। डढेलोले भिजिबिलिटी कम हुने, तुँवालो लाग्ने भए पनि हिटवेभ सँग कुनै सम्बन्ध नहुने उनको भनाइ छ। पूरै एसिया हिटवेभको मारमा नेपाल मात्रै नभएर यतिबेला दक्षिण तथा पूर्वी एसियाका लाखांै मानिसले नै (हिटवेभ) तातो लहरको सामना गरिरहेका छन्। फिलिपिन्स, बंगलादेश, थाइल्यान्डलगायत कतिपय देशमा विद्यालय, कलेजहरू बन्द गरिएका छन्। मौसमी प्रणाली एल निनोको कारण यो वर्षको तापक्रम अत्यन्त खराब बनाएकाले त्यसको परिणाम स्वरूप हिटवेभको सामना गर्नुपरेको र सयौंले ज्यान गुमाइसकेका बताइएको छ। यसै साता भारतमा एक जना मन्त्रि चुनावी अभियानको क्रममा हिटवेभका कारण भाषण गर्दागर्दै बेहोस भएका थिए। त्यसपछि निर्वाचन आयोगका समूहले मौसम विभागका अधिकारीहरूलाई भेटेर आगामी मौसमी प्रणालीको बारेमा जानकारी लिएको गार्डियन पत्रिकाले जनाएको छ। हिटवेभका कारण चुनाव सजिलो नबन्ने आकलन गरिएको छ। विश्व मौसम संगठनले सन् २०२३ मा एशिया विश्वकै अत्यधिक तातो भएको जनाएको छ। हीटवेभको प्रभाव झन झन गम्भीर बनिरहेको बताएको छ। त्यसैगरी मौसम र पानी सम्बन्धित विपदको सामना एसियाले धेरै गर्नुपरेको बताएको छ। जलवायु परिवर्तनका कारण हिमनदीहरू पग्लिएकाले पानीको गम्भिर असुरक्षा थपिएको विश्व मौसम संगठनले जनाएको छ। लामो समय तातो रहने क्रम बढेको, अत्यधिक विपद्को जोखिम थपिँदै गएको र गर्मीको समस्या झन झन गम्भीर बन्दै गएको पनि बताएको छ। संगठनकी उपमहासचिव को वारेटले भनेका छन् एसियामा अत्यन्त गर्मी र हिटवेभ साइलेन्ट किलर बनिरहेको छ। यसको मारमा गरिबहरू बढी पर्ने छन्।"
"आज लुम्बिनी, मधेस र कोशी प्रदेशमा हुरीबतासको चेतावनी","काठमाडौं : हाल देशमा पश्चिमी वायु र स्थानीय वायुको आंशिक प्रभाव कायम रहेको जनाउँदै जल तथा मौसम विज्ञान विभागले अहिले कोशी, गण्डकी र कर्णाली प्रदेशका पहाडी भूभागमा आंशिक बदली रही बाँकी भागमा मौसम सफा रहेको बताएको छ । विभागका अनुसार आज दिउँसो देशको पहाडी भूभागमा आंशिक बदली रही बाँकी भागमा मौसम मुख्यतया सफा रहने छ । कोशी, गण्डकी, कर्णाली र सुदुरपश्चिम प्रदेशका पहाडी भागका एकदुई स्थानमा मेघगर्ज र चट्याङसहित हल्का वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेको छ । कोशी, मधेस र लुम्बिनी प्रदेशका केही स्थानका साथै बाँकी प्रदेशका केही स्थानमा हुरीबतासको सम्भावना रहेको छ । यसैगरी आज राति कोशी, गण्डकी र कर्णाली प्रदेशका पहाडी भागमा आंशिक बदली रही बाँकी भागमा मौसम मुख्यतया सफा रहने छ । कोशी, गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । कोशी, लुम्बिनी र सुदुरपश्चिम प्रदेशका एकदुई स्थानमा हुरीबतासको सम्भावना छ । आगामी २४ घण्टामा कोशी, गण्डकी, कर्णाली र सुदुरपश्चिम प्रदेशका पहाडी भूभागका एकदुई स्थानमा मेघगर्ज र चट्याङसहित हल्का वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेको छ । कोशी, मधेस र लुम्बिनी प्रदेशका केही स्थानमा साथै बाँकी प्रदेशका केही स्थानमा हुरीबतासको सम्भावना छ । विभागले ती क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले आवश्यक सतर्कता अपनाउन अनुरोध गरेको छ ।"
निगौल गाई गौशालाका श्रमिकहरू महिनौंदेखि बिना तलबमा काम गर्दै,"गौशाला (महोत्तरी) :मर्यादित काम, श्रमिकको सम्मान,हाम्रो अभियान भन्ने नाराकासाथ एक सय ३५ औँ विश्व मजदुर दिवस विश्वभरिमा मनाइरहेका बेला महोत्तरी गौशालाका मजदुरहरू महिनौदेखि तलब बिना काम गर्न बाध्य छन्। गौशाला नगरपालिका  ३ मा अवस्थित निगौल गाई गौशालामा कार्यरत १६ जना कर्मचारीहरू पुस महिनादेखि तलब पाएका छैनन्। राष्ट्रिय सहकारी वोर्डमार्फत सञ्चालित निगौल गाई गौशालाको कार्यालयमा काम गर्ने मजदुरदेखि कर्मचारीहरू तलब नपाइ पनि दिनहुँ गाईको सेवामा तत्लिन रहेको पाइएको छ । राष्ट्रिय सहकारी वोर्डले समयमा तलब नपठाउँदा कर्मचारीहरू तलब पाउन नसकेको निमित कार्यालय प्रमुख वीरबहादुर चौधरीले स्वीकारेका छन् । आफुले वोर्डमा बारम्बार तलब खुवाउनका लागि सम्बन्धित निकायमा जानकारी गराउँदा समेत कुनै सुनवाइ नभएपछि यस्तो अवस्थाको सिर्जना भएको चौधरीको भनाइ रहेको छ । बोर्डले उल्टै बाँकी बक्यौता उठाएर तलब खुवाउन निर्देशन दिएको तर यहाँ ती पैंसाहरू उठाउन नसकेकोले तलव खुवाउन नसकेको चौधरीले बताए । प्रतिमहिना ३ लाख ४३ हजार ३८८ रुपैयाँका दरले कामदार कर्मचारीहरूको तलब शीर्षकमा रकम भुक्तानी भइरहेको कार्यालय स्रोतले जनाएको छ । अहिले पुसयता कर्मचारीहरूलाई तिर्नुपर्ने रकम १३ लाख ७३ हजार ५५२ रुपैयाँ रहेको कार्यालयका लेखापाल रोहित कर्णले जानकारी दिएका छन्।"
कार्कीलाई मरणोपरान्त पत्रकारिता पुरस्कार,परासी : नेपाल पत्रकार महासंघ जिल्ला शाखा नवलपरासीका पूर्वअध्यक्ष स्वर्गीय कृष्णबहादुर कार्कीलाई मरणोपरान्त पत्रकारिता पुरस्कार ले सम्मान गरिएको छ। महासंघ जिल्ला शाखाको १४औं अधिवेशन एंव २४ औं साधारण सभामा कार्कीलाई उक्त पुरस्कारले सम्मान गरिएको हो। कार्यक्रममा महासंघका केन्द्रीय वरिष्ठ उपाध्यक्ष रमेश बिष्टले स्वर्गीय कार्कीका जेठा छोरा नारायण कार्कीलाई नगद ११ हजार १११ सहित दोसल्ला र सम्मानपत्र हस्तान्तरण गरेर सम्मान गरेका हुन्। जिल्ला शाखाले यस वर्षदेखि जिल्लामा पत्रिकारिता क्षेत्रमा पुयाएको योगदानको मूल्यांकन गर्दै अधिवेशन हुने वर्षमा एक जना पत्रकारलाई नवलपरासी पत्रकारिता पुरस्कार ले सम्मान गर्ने निर्णय गरेको थियो। सोही निर्णयअनुसार महासंघको अधिवेशनको अवसर पारेर स्वर्गीय कार्कीलाई उक्त पुरस्कारले सम्मान गरिएको शाखा सचिव राजकुमार रेश्मीले बताए। उनले पत्रकार महासंघ जिल्ला शाखाको तीन कार्यकालसम्म अध्यक्ष भएर काम गरेका थिए। २०४५ सालदेखि दैनिक लुम्बिनीमा आबद्ध कार्की ७३ वर्षको उमेरसम्म पनि पत्रकारिता पेसामा क्रियाशील रहँदै आएका थिए। संस्थागत विकास र पत्रकारिता क्षेत्रमा महत्वपूर्ण योगदान गरेको भन्दै शाखाले कार्कीलाई सम्मान गरेको हो। कार्कीकै पहलमा रामग्राम नगरपालिकाबाट जग्गा प्राप्त गरी राजधानी बाहिर नेपालमै पहिलो जिल्ला शाखाका रूपमा पत्रकार महासंघको भवन निर्माण गरिएको शाखाले जनाएको छ। परासी निवासी कार्कीको ७३ वर्षको उमेरमा २०६८ माघ १३ गते निधन भएको थियो। अक्षय कोष स्थापना नेपाल पत्रकार महासंघ जिल्ला शाखा नवलपरासीका पूर्वअध्यक्ष स्वर्गीय कृष्णबहादुर कार्की र उनकी धर्मपत्नी स्वर्गीय पवित्रा कार्कीको स्मृतिमा कार्की परिवारद्वारा अक्षय कोष स्थापना गरिएको छ। नेपाल पत्रकार महासंघमा स्थापना गरिएको अक्षय कोषको राशि १ लाख ११ हजार १११ रुपैयाँ छ। महासंघ जिल्ला शाखाको १४ औं अधिवेशन एवं २४औं साधारणसभामा कार्कीका जेठो छोरा नारायण कार्कीले आफ्ना बुबाले नवलपरासी क्षेत्रको पत्रकारिता क्षेत्रमा पुयाएको योगदानलाई सधैंव सम्झना गर्ने उद्देश्यले परिवारबाट अक्षय कोष स्थापना गरिएको बताए। उक्त अक्षय कोषलाई क्रमशः बढाउँदै लगिने कार्की परिवारले जनाएको छ। स्थापना गरिएको अक्षय कोषबाट आउने ब्याजबाट जिल्लामा व्रियाशिल पत्रकारहरूलाई सम्मान एंव पुरस्कृत गरिने छ। महासंघ जिल्ला समितिको हरेक कार्यकालमा हुने दुईवटा साधारण सभामा ११ जना पत्रकारलाई उक्त पुरस्कार प्रदान गरिने छ। पत्रकार कल्याणकारी कोषमा रकम जम्मा यसैबीच नेपाल पत्रकार महासंघ जिल्ला शाखा नवलपरासीले स्थापना गरेको पत्रकार कल्याणकारी कोषमा नवलपरासीकी पहिलो महिला पत्रकार शान्ता भण्डारीले १६ हजार १ सय रुपैयाँ प्रदान गरेकी छन्। सुनवल निवासी भण्डारी लामो समयदेखि नवलपरासीको पत्रकारितामा क्रियाशील थिइन्। श्रमजीवी पत्रकारहरूको हौसला प्रदान गर्न आफूले उक्त कोषमा रकम सहयोग गरेको भण्डारीले बताइन्।
वर्थिङ सेन्टरमा ब्लड बैंक नहुँदा सुत्केरी मृत्युदर बढ्यो,"सिन्धुपाल्चोक : अत्यधिक रक्तस्राव हुँदा चालु आर्थिक वर्षको नौं महिनाभित्रमा सिन्धुपाल्चोकको चौतारा साँगा चोकगढी नगरपालिका दुई जना सुत्केरी महिलाको ज्यान गएको छ। जिल्लाका वर्थिङ सेन्टरमा ब्लड बैंक र पर्याप्त उपकरण नहुँदा सुत्केरीको मृत्युदर बढ्न थालेको जनस्वास्थ्य कार्यालय सिन्धुपाल्चोकका प्रमुख जनस्वास्थ्य अधिकृत दुर्गा बजगाईंले बताइन्। हाम्रा वर्थिङ सेन्टरहरूमा ब्लड बैंक र पर्याप्त उपकरण छैनन्, बजगाईंले भनिन् जसको कारण सुत्केरीहरूको मृत्युदरमा वृद्धि भएको छ। जिल्ला सदरमुकाम रहेको चौतारा साँगाचोकगढी नगरपालिकामा नै यो आर्थिक वर्षको चैत्र मसान्तसम्ममा दुई जनाको मृत्यु हुनुले सुत्केरी मृत्युदर घटाउन थप चुनौती सिर्जना भएको छ। उनले ब्लड बैंक स्थापनाका लागि तीनै तहका सरकारले ध्यान दिनुपर्नेमा जोड दिइन्। वर्थिङ सेन्टरमा सुत्केरी गराउन पुगेकाहरूले रगत अभाव भएको बखत रगत पूर्ति गर्न समस्या भइरहेको जनस्वास्थ्य कार्यालयले जनाएको छ। हाल सिन्धुपाल्चोकमा ५५ वटा वर्थिङ सेन्टर सञ्चालनमा छन्। स्थानीय महिला चौतारा अस्पताल, ३ प्राथमिक स्वास्थ्य केन्द्र, ७५ स्वास्थ्य चौकीमा समेत सुत्केरी गराउन पुग्ने गरेका छन्। रगत अभावकै कारण वर्थिङ सेन्टर र स्वास्थ्य केन्द्रबाट सुत्केरीहरूलाई रेफर गर्नुपर्ने बाध्यता रहेको बाह्रविसे प्राथमिक स्वास्थ्य सेवा केन्द्र बाह्रविसेका डा जेनिथ रौनियारले बताए। हरेक शल्यक्रियामा रगतको पूर्वतयारी गर्नुपर्ने हुन्छ, तर त्यो सम्भव छैन, उनले भने, ब्लड बैंक नहुँदा बिरामी र उनीहरूका आफ्नतले सास्ती भोग्नुपरेको छ। विशेषगरी गर्भवतीको शल्यक्रिया गरेर सुत्केरी गराउनु पर्दा बढी रगत खोजिन्छ। अहिले जिल्लाको अस्पताल तथा स्वास्थ्य संस्थाले समूह मिल्ने व्यक्तिको खोजी गरेरै रगतको आपूर्ति गरेका छन्। यस्ता समस्या भए तापनि अघिल्लो आर्थिक वर्षको तुलनामा यस वर्ष वर्थिङ सेन्टरमा सुत्केरी गराउनेको संख्यामा भने वृद्धि भएको तथ्यांकले देखाएको छ। वर्थिङ सेन्टरमा ४२ प्रतिशत महिला सुत्केरी हुन पुगेका जनस्वास्थ्य कार्यालय सिन्धुपाल्चोकको तथ्यांक छ। गत आर्थिक वर्ष २०७९०८० भित्र ९ जना नवजात शिशुको ज्यान गएको थियो। चालु आर्थिक वर्षमा भने नवजात शिशु मृत्युको कुनै पनि घटना भएको छैन। बागमती प्रदेशले सिन्धुपाल्चोक सहित ११ जिल्लाका स्थानीय तहलाई गर्भवती तथा प्रसूति अवस्थामा ज्यान जोखिममा परेका महिलाका लागि निःशुल्क हवाई उद्धार गर्ने कार्यक्रमअन्तर्गत बजेट छुट्याइएको छ।"
अर्थतन्त्रको आकार ५७ खर्ब पुग्ने,"काठमाडौं : अर्थतन्त्रको आकार पछिल्ला केही वर्षयता बर्सेनि साढे ३ खर्ब रुपैयाँको अन्तरमा बढ्दै छ। चालु आर्थिक वर्ष २०८०८१ मा नेपालको अर्थतन्त्रको आकार ५७ खर्ब ४ अर्ब रुपैयाँ पुग्ने प्रारम्भिक अनुमान गरिएको छ। राष्ट्रिय तथ्यांक कार्यालयले मंगलबार सार्वजनिक गरेको वार्षिक राष्ट्रिय लेखा तथ्यांकले अर्थतन्त्रको आकारको यस्तो अनुमान गरेको हो। कार्यालयले कुल गार्हस्थ्य उत्पादन (जीडीपी)का अनुमान आधारभूत मूल्य र उपभोक्ताको मूल्यमा प्रस्तुत गरेको छ। जसमा अर्थतन्त्रको आकार मापन गर्न उपभोक्ताको मूल्यमा मापन गरिएको प्रचलित मूल्यका जीडीपी प्रयोग गरिएअनुसार चालु आवसम्ममा नेपालको अर्थतन्त्रको आकार ५७ खर्ब रुपैयाँ नाघ्ने अनुमान गरिएको हो। यो गत आवको भन्दा ३ खर्ब ५६ अर्ब रुपैयाँले बढी हो। गत आर्थिक वर्ष २०७९८० मा अर्थतन्त्रको आकार ५३ खर्ब ४८ अर्ब रुपैयाँ रहने संशोधित अनुमान गरिएको थियो। त्यसैगरी, आर्थिक वर्ष २०७८७९ मा अर्थतन्त्रको आकार ४९ खर्ब ७६ अर्ब रुपैयाँ रहने अन्तिम विवरण सार्वजनिक गरिएको थियो। तर, हाल प्रकाशित राष्ट्रिय लेखाका स्थिर मूल्यका अनुमान तथा आर्थिक वृद्धिदर आर्थिक वर्ष २०६७६८ को आधारभूत मूल्यमा छ। यसर्थ चालुभर स्थिर मूल्यमा अनुमान गरिएको आर्थिक वृद्धिदर (जीडपीीको वार्षिक वृद्धिदर) आधारभूत मूल्यमा ३५४ प्रतिशत र उपभोक्ताको मूल्यमा ३८७ प्रतिशत हुने प्रारम्भिक अनुमान गरिएको छ। आर्थिक वृद्धि लक्ष्यभन्दा कम भए पनि यो गत आवको भन्दा बढी हो। गत आर्थिक वर्ष २०७९८० मा २३१ प्रतिशत हुने संशोधित अनुमान गरिएको थियो। त्यसैगरी, अन्तिम तथ्यांकअनुसार आधारभूत मूल्यको आर्थिक वृद्धिदर आर्थिक वर्ष २०७८७९ मा ५२८ प्रतिशत कायम गरिएको कार्यालयले जनाएको छ। अर्थविद् डाडिल्लीराज खनाल सरकारले लिएको आर्थिक वृद्धिको लक्ष्यभन्दा धेरै कम हासिल हुने अनुमान गर्नुपर्ने अवस्था आउँदा यसले विश्वसनीयता कायम नहुने बताउँछन्। यो १५औं योजनाको अन्तिम वृद्धिदर हो। सोही योजनाले ७ प्रतिशत हाराहारीको लक्ष्य राखेको थियो। तर चालु आवमा बजेटमार्फत ६ प्रतिशतको आर्थिक वृद्धिको लक्ष्य राखेको छ। अघिल्लो आवमा सरकारले ८ प्रतिशतको आर्थिक वृद्धि लक्ष्य लिएकोमा २ प्रतिशत पनि भएन। तर अनुमान हेर्दा धेरै लक्ष्यको तुलनामा धेरै कम छ, डा खनालले अन्नपूर्णसँग भने, यी सबै हेर्दा वास्तविक र अनुमानित आर्थिक वृद्धिदरमा ठूलो अन्तर छ। यसो हुँदा विश्वसनीयता गुमाउने समस्या आउने देखिन्छ। यता नेपाल सरकारले आर्थिक वर्ष २०८०८१ को बजेटमार्फत ६ प्रतिशतको आर्थिक वृद्धि हासिल गर्ने महŒवकांक्षी लक्ष्य लिए पनि बहुपक्षीय दातृ निकायहरू एडीबी, विश्व बैंकलगायतले क्रमश ३६ प्रतिशत र ३०३ प्रतिशत प्रक्षेपण गरेका छन्। गत आवमा पनि पुँजीगत खर्चमा सुस्तता भएकै कारण अर्थतन्त्र अपेक्षाअनुसार हासिल हुन सकेको थिएन। चालू आवमा संघीय सरकारबाट प्रस्तावित सुधार कार्यक्रमको कार्यान्वयन र संघीय तथा प्रदेश सरकारले बजेटमा विनियोजन गरेबमोजिम हुने पुँजीगत खर्चले आर्थिक गतिविधि चलायमान हुने सरकारको अपेक्षा भने अझै कायम छ। जीडीपीमा बढी कृषि उद्योगको योगदान चालु आर्थिक वर्षमा औद्योगिक वर्गीकरणअनुसार जीडीपीमा योगादान दिने अग्रस्थानमा कृषि, वन तथा मत्स्य उद्योगको योगदान छ। जसमा कृषि उद्योगको योगदान २४ प्रतिशत छ। साथै सबैभन्दा कम योगदान पानी आपूर्तिको ०४४ प्रतिशतमात्रै छ। तर चालु आवमा उद्योग र निर्माण क्षेत्रको कुल मूल्य अभिवृद्धि वृद्धिदरमा ऋणात्मक (१६०) हुने प्रारम्भिक अनुमान भएको छ। कार्यालयका अनुसार निर्माण तथा व्यापार क्षेत्रमा सुधार हुन नसक्दा वस्तु तथा सेवाको समग्र मागमा कमी आएका कारण उत्पादनमूलक उद्योगले पूर्ण क्षमतामा उत्पादन गर्न नसकेकोले यो क्षेत्रको वृद्धिदर ऋणात्मक हुने अनुमान गरिएको हो। यससँगै, पछिल्लो समयमा अर्थतन्त्रमा सिर्जित विभिन्न प्रतिकूल कारणले विश्वव्यापी रूपमा नै अर्थतन्त्रमा उल्लेख्य सुधार आउन नसकेको अवस्थामा नेपालका उद्योगको उत्पादनमा समेत संकुचन देखा पर्ने अनुमान गरिएको हो। यसअघि पनि आर्थिक वर्ष २०७९८० मा यस क्षेत्रको वृद्धिदर ऋणात्मक (१९८) रहने संशोधित अनुमान गरिएको थियो। तर आर्थिक वर्ष २०७८७९ को अन्तिम तथ्यांकअनुसार उक्त वर्षमा यस क्षेत्रको वृद्धिदर ६७० प्रतिशत कायम थियो। प्रचलित मूल्यमा अन्य आर्थिक सूचकको अनुमान चालु आर्थिक वर्ष २०८०८१ मा आधारभूत मूल्यको कुल उत्पादन ८७ खर्ब ५२ अर्ब ६४ करोड रुपैयाँ हुने प्रारम्भिक अनुमान गरिएको छ। यस्तै, उपभोक्ताको मूल्यको मध्यवर्ती उपभोग ३७ खर्ब दुई अर्ब ५५ करोड रुपैयाँ हुने प्रारम्भिक अनुमान गरिएको छ। यसैगरी, जीडीपीको २४४५ प्रतिशत कुल स्थिर पुँजी निर्माण हुने प्रारम्भिक अनुमान छ। यसैगरी क्रमशः अन्तिम उपभोग खर्च जीडीपीको ९२३८ प्रतिशत, जीडीपीको ७९४ प्रतिशत निर्यात हुने, जीडीपीको ३३७० प्रतिशत आयात हुने जीडीपीको ३६१५ प्रतिशत कुल राष्ट्रिय बचत हुने, जीडीपीको २२९६ प्रतिशत विप्रेषण प्राप्त हुने प्रारम्भिक अनुमान छ। प्रतिव्यक्ति जीडीपी १४३४ डलर हुने अनुमान चालु आर्थिक वर्ष २०८०८१ मा प्रतिव्यक्ति कुल गार्हस्थ्य उत्पादन (जीडीपी) १ हजार ४ सय ३४ डलर हुने प्रारम्भिक अनुमान छ। गत आर्थिक वर्ष २०७९८० मा प्रतिव्यक्ति कुल गार्हस्थ्य उत्पादन १ हजार ३ सय ८९ डलर अनुमान गरिएको थियो। यस्तै, प्रतिव्यक्ति कुल राष्ट्रिय आय १ हजार ४ सय ५६ डलर हुने प्रारम्भिक अनुमान छ गत आर्थिक वर्ष २०७९८० मा १ हजार ४ सय ५ डलर अनुमान थियो।"
पर्यटक बढे रक गार्डेनमा,"अर्घाखाँची : अर्घाखाँचीको सन्धिखर्क ११ डिभर्नामा रहेको रक गार्डेन पछिल्लो समय पर्यटकीयस्थलको रूपमा विकास हुँदैछ। प्राकृतिक रूपमा रहेको चट्टान आफैं गार्डेनजस्तै बनेर बसेको छ। एक पटक हेर्न जाने मानिसहरू चट्टानको बनावट र त्यहाँको वातावरणमा प्रफुल्लित हुन्छन्। चिसो वातावरण र छिटोछिटो परिवर्तन हुने मौसममा देखिने ढुंगाको बगैंचामा जाने मानिसहरू आनन्दित हुने गरेको जिल्ला सहकारी संघका अध्यक्ष प्रकाश भुसालले बताए। कलात्मक रूपमा मानिसले आफैं सजाएर र योजनाअनुसार बनाएर राखेको जस्तो देखिने ती चट्टान अनौठो प्रकृतिका छन्। सयौं रोपनी क्षेत्रफलमा फैलिएको उक्त स्थानलाई पर्यटकीयस्थलको रूपमा विकास गर्न र प्रचारप्रसार गर्न सन्धिखर्क नगरपालिकाले गुरुयोजना बनाएर अगाडि बढेको सन्धिखर्क नगपालिकाका प्रमुख प्रशासकीय अधिकृत खुमलाल भुसालले बताए। रक गार्डेनमा स्थानीय तथा आन्तरिक पर्यटकहरू आउन थालेका छन्। ती पर्यटकहरूलाई सहजताका लागि शौचालय, ट्रस्ट तथा मन्दिर पनि निर्माण गरिएको छ। प्राकृतिक रूपमा बनेको ढुंगाको बगैंचाको प्रचारप्रसार र विकासमा ध्यान दिन सकेमा सन्धिखर्क नगरपालिकाको महŒवपूर्ण पर्यटकीयस्थलको रूपमा विकास गर्न सकिने सन्धिखर्क नगरपालिका११ का वडाध्यक्ष चेतनारायण आचार्यले बताए। अहिले पनि जिल्लाभित्रका मानिसहरू दैनिक रूपमा घुम्न आउने गरेका छन्। डिभर्नामा रहेको यो रक गार्डेन साँच्चिकै नेपालकै नमुना रहेको छ। लुम्बिनी र सुपा देउराली मन्दिरमा आएका पर्यटकहरूलाई सन्धिखर्क बजार हुँदै अर्घा भगवती मन्दिर र डिभर्नाको यस रक गार्डेनमा ल्याउन सके सन्धिखर्कमा चहलपहल बढ्ने सन्धिखर्कका व्यवसायी डिलाराम भुसालले बताए। उनले स्थानीयको जीवनस्तर पनि उकासिने सुनाए। रक गार्डेनमा पर्यटकहरू भिœयाउन र वृद्धि गर्न योजनाका साथ काम गरिरहेको सन्धिखर्क नगरपालिकाका नगर प्रमुख कृष्णप्रसाद श्रेष्ठको भनाइ छ।"
बढ्यो पर्यटकको आगमन,"रसुवा : नेपालको पदयात्रामा आउने पर्यटकको तेस्रो पर्यटकीय गन्तव्यस्थल लाङटाङमा गोसाइँकुण्डमा घुम्न आउने आन्तरिक तथा बाह्य पर्यटकको आगमन बढ्न थालेको छ। पर्यटक आउने मौसमको सुरुवातसँगै घुम्न आउनेको संख्या बढेको हो। प्रत्येक वर्ष गंगा दशहरा र जनैपूणर््िामाको समयमा मात्र ठूलो मेला लाग्ने गोसाइँकुण्डको नुहाउने तीर्थयात्री अहिले जतिबेला पनि आउन थालेका छन्। ४ हजार ३ सय ८० मिटर उचाइमा रहेको गोसाइँकुण्डमा स्नान तथा पूजाआराधना गर्नाले मनोकांक्षा पूरा हुने विश्वास छ। वार्षिक २० हजार भक्तजन गोसाइँकुण्ड पुग्ने गर्दछन्। जनैपूर्णिमा मेलाको समयमा वर्षात् हुने र यात्रीको भीड हुनाले होटलमा खान, बासजस्तो समस्या हुने भएकोले यात्रीहरू दशहरा र जनैपूर्णिमाको मेलामा भन्दा अरू समयमा आउन थालेका हुन्। हिउँ परेर गोसाइँकुण्डमा जमेको पानी बढ्दो तापक्रमसँगै पग्लिन थालेको छ। यतिबेला गोसाइँकुण्ड तथा लाङटाङ पदयात्रा मार्गमा लालीगुराँस फुलेर रंगीन बनेको छ। अहिले ३०४० तीर्थयात्री कुण्डमा स्नान गर्न पुगेको रसुवा पर्यटन व्यवसायी संघका अध्यक्ष निशान गजुरेलले बताए। नेपालको तेस्रो पर्यटकीय गन्तव्य लाङटाङ पदमार्ग क्षेत्रमा दैनिक २५३० स्वदेशी तथा विदेशी पर्यटक पुग्न थालेका छन्। लाङटाङ राष्ट्रिय निकुञ्जका सूचना अधिकारी रेन्जर नीतेन्द्र सिंहले बताए। लाङटाङ राष्ट्रिय निकुञ्ज क्षेत्रका पर्यटकीय क्षेत्रमा यस वर्ष ८ हजार ६ सय ८१ आन्तरिक तथा बाह्य पर्यटक आएको सिंहले बताए। जसमध्ये ६ हजार ५ सय २७ विदेशी पर्यटक छ भने २ सय ३९ पर्यटक सार्क राष्ट्रका आएका छन्। पर्यटकबाट २ करोड ९९ लाख ९६ हजार ८ सय ५४ रुपैयाँ प्रवेश शुल्क संकलन गरिएको छ। लाङटाङ राष्ट्रिय निकुञ्ज क्षेत्रभित्र पर्ने लाङटाङ गोसाइँकुण्ड गाउँपालिका४ मा पर्दछ। पदयात्रा मार्गमा कलकल बगिरहेको लाङटाङ नदी र चराचुरुंगीका आवाज सुन्दै हरियाली तथा लालीगुराँसले रंगीन बनेको जंगल नियाल्दै यात्रा गर्दा स्वर्गीय आनन्द मिल्ने पर्यटक स्वयम्भूराज डंगोल बताउँछन्। लाङटाङ नदीको सुस्याहट, सुन्दर झरना र लामा होटलबाट अगाडि बढेपछि लाङटाङ हिमालसँग साक्षात्कार हुँदै जान पाइने हुनाले पनि यो रुट स्वदेशी पर्यटकहरूको प्रिय बन्दै गरेको डंगोलले बताए। लाङटाङ उपत्यका ३ हजार ४ सय ३० मिटर उचाइमा रहेको छ। वरिपरि सेताम्मे हिमाल। बीचमा हिउँले सेतै ढाकिएको मानव बस्ती। घर जति छन्, प्रायः सबै होटल रहेका छन्। लाङटाङ राष्ट्रिय निकुञ्जले स्वदेशीलाई एक सय र सार्क राष्ट्रका नागरिकलाई १ हजार ५ सय रुपैयाँ प्रवेश शुल्क लिने गरेको छ। अन्य देशका पर्यटकलाई तीन हजार प्रवेश शुल्क तिर्नुपर्छ। क्यान्जिङमा ४ सय र र लाङटाङमा झन्डै ६ सय जनालाई खाना बासको व्यवस्था गर्न सक्ने होटल र लजको क्षमताका होटल छन्। तिब्बत गेस्ट हाउसका सञ्चालक ग्याल्बो तामाङका अनुसार लाङटाङमा एकैपटक पाँच सयजना बास बस्ने क्षमताका होटल लज छन्। उनी भन्छन् पहिलेपहिले गोरा पर्यटकहरू मात्र आउने गर्थे, अहिले नेपालीहरू पनि उत्तिकै आउने गरेका छन्। लाङटाङ जाने रुटमा पर्ने धुन्चे, ठूलोभार्खु, ब्रावल, ठुलोस्याफ्रु, पहिरो, बम्बु, स्याफ्रुबेंसी, खाम्जिम, शेर्पागाउँ रिम्चे, लामाहोटल, घोडा तबेला, लाङटाङ मुण्डू हुँदै क्यान्जिङसम्म पर्यटक लक्षित लागि दर्जनौं होटल तथा लजहरू रहेका छन्। हिउँ चितुवा, रेडपाण्डा, हिमालयन थार, बँदेल, थरीथरीका बादर, डाँफे, कस्तुरी मृगजस्ता वन्यजन्तु, चराहरू देख्न सकिन्छ। जैविक विविधताले भरपूर रहेको छ। लाङटाङ राष्ट्रिय निकुञ्जको आधार क्षेत्रमा पर्ने भएकाले यस क्षेत्रमा देखिने वन्यजन्तु टाढैबाट हेर्न र नचलाउन र फोहोर नगर्न पर्यटकलाई अनुरोध गरिएको निकुञ्जका वरिष्ठ संरक्षण अधिकृत अणनाथ बरालले बताए। कोरोना संक्रमण तथा विभिन्न समस्याबाट अहिले पुरानै लयमा फर्केको पर्यटकीय पदयात्रा मार्गमा होटेल सञ्चालनमा आएको गोसाइँकुण्ड गाउँपालिका४ लाङटाङका पूर्ववडाध्यक्ष सुप्पा लामाले बताए। लाङटाङ मार्गको रिमिचे, लामा होटेल, रिभर साइड, घोडातबेला, गुम्बाडाँडा, लाङटाङ, मुण्डु र क्याङजिङ गुम्बाका होटेलहरू पूर्ण रूपमा सञ्चालन भएको छ। एउटै होटेलमा ५० जनाभन्दा बढी राख्ने क्षमता रहेको छ, हामीले होटेल खुला राखेका छौँ, हामी पर्यटकको पर्खाइमा छौँ, स्थानीय पर्यटन व्यवसायी ग्याल्बु लामाले भने।"
सुनकोशीमरिण डाइभर्सन सुरुङको ब्रेक थ्रु वैशाखभित्रै,"सिन्धुली : हिमालपहाड र तराईलाई समृद्धिका रूपमा जोड्ने बहुप्रतिष्ठित राष्ट्रिय गौरवको आयोजना सुनकोशीमरिण डाइभर्सनको सुरुङ मार्गको ब्रेक थ्रु हुन अन्तिम चरणमा पुगेको छ। कमलामाई नगरपालिका२ कुसुमटारबाट निर्माण थालिएको कुल १३३ किलोमिटर लामो सुरुङ हो। यो १३ किलोमिटर सुरुङ निर्माण पूरा भइसकेको छ। सुरुङ निर्माणमा भौगोलिक जटिलता उत्पन्न नभए आगामी वैशाख २६ गते ब्रेक थ्रु गर्ने तयारीसमेत गरिएको डाइभर्सन आयोजनाका प्रमुख मित्र बरालले बताए। सुरुङकोे काम अन्तिम चरणमा पुगेको छ। सुरुङको ९८ प्रतिशत प्रगति भइसकेको छ। बाँकी खन्न कुनै भौगोलिक जटिलता नआए यसै महिना सुरुङको ब्रेक थ्रु गर्ने तयारी गरिएको हो, बरालले भने। अटोमेटिक टनेल बोरिङ मेसिन (टीबीएम) प्रयोग गरी निर्माण गरिएको सुरुङको लक्ष्यभन्दा ३ महिना अगावै ब्रेक थ्रु गर्ने तयारी गरिएको हो। चिनियाँ कम्पनी चाइना ओभरसिज इन्जिनियरिङ (कोभेक)ले २०७७ चैतमा कुल १० अर्ब ५ करोड ६८ लाख रुपैयाँमा सुरुङ मार्ग निर्माणको ठेक्का सम्झौता गरेको थियो। उक्त सुरुङमार्ग २०७९ असोज २८ गतेदेखि निर्माण सुरु गरिएको होे। करिब २२ महिनामा निर्माण सक्ने लक्ष्य राखिएको थियो। यसअघि टीबीएममाथि पहिरो खस्दा पटकपटक गरी झन्डै दुई महिना सुरुङ निर्माण अवरुद्धसमेत भएको थियो। राष्ट्रिय बहुउद्देश्यीय सुनकोशी मरिण डाइभर्सन आयोजनाबाट तराईमधेसमा १ लाख २२ हजार हेक्टर जमिनमा सिँचाइ सुविधा पुयाउने र ३१७ मेगावाट विद्युत् उत्पादन गर्ने लक्ष्य राखिएको छ। सरकारले यस आयोजनालाई इकोनोमिक गेम चेन्जरका रूपमा लिएको छ। सुनकोशी गाउँपालिका ७ स्थित कानढुंग्रीबाट सिन्धुली र रामेछापको सीमा हुँदै बग्ने सुनकोशी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी सुरुङमार्फत प्रतिसेकेन्ड ६७ क्युसेक पानी कमलामाई नगरपालिका २ कुसुमटारमा झारिनेछ। ६६ मिटर हेटेडबाट पानी झारेर ३१७ मेघावाट विद्युत् उत्पादन गरिनुका साथै तराईका बारा, रौतहट, सर्लाही, महोत्तरी र धनुषा जिल्लामा गरी १ लाख २२ हजार हेक्टर क्षेत्रमा सिँचाइ सुविधा पुग्नेछ। आयोजनाको सुरुङ निर्माणमा अपेक्षितभन्दा बढी प्रगति भए पनि अन्य काममा भने सोहीअनुसार हुन नसकेको बरालको भनाइ छ। आयोजनाअन्तर्गत सुरुङ निर्माणको ९८ प्रतिशत काम सकिएको छ। नदी नियन्त्रणलगायतका अन्य काम ८५ प्रतिशत सकिएको छ भने बाँध निर्माणको फाउन्डेसनको काम हालसम्म ८ प्रतिशत मात्र भएको छ। जलविद्युत्को हेडवक्र्स, पावरहाउस, हाइड्रो मेकानिकललगायतका संरचना निर्माणका लागि १२ अर्ब रुपैयाँमा रमनपटेल कन्ट्रक्सनले जोइन्ट भेन्चर (जेभी) मा ठेक्का सम्झौता गरेका छन्। गत आर्थिक वर्षमै ठेक्का सम्झौता गरी अघि बढाइएको भए पनि हालसम्म ८ प्रतिशत मात्र प्रगति देखिएको बरालको भनाइ छ। असोज २०८४ भित्र परियोजना सञ्चालनमा ल्याउने गरी काम भइरहेको आयोजनाको २०७७ फागुन २० गते तत्कालीन प्रधानमन्त्री केपी शर्मा ओलीले कमलामाई नगरपालिका २ कुसुमटारमा शिलान्यास गरेका थिए।"
"साङ्मोको स्कुले उमेर, वनपाखा र मेलापातमै","गोरखा : मुलुकका सामुदायिक तथा संस्थागत विद्यालयमा पठनपाठन सुरु भइसक्यो। तर, चुमनुब्री ५ बिही, ह्युल्छुङकी कर्मा साङ्मो भने वनमा निगालो बोकिरहेकी थिइन्। पढ्ने, लेख्ने उमेरमा कर्मा भने गाईवस्तुको गोठालो जाने र घाँसदाउराको जोहो गरिरहेकी छिन्। त्यसो त गोरखा पूर्णसाक्षरता घाोषणा भएको जिल्ला हो। पाँच वर्षभन्दा धेरै भइसक्यो, यस्तो घोषणा भएको। तर, दुर्गम गाउँका अवस्था भने भिन्न छन्। कर्माजस्ता सयौं बालबालिका स्कुल जान पाएका छैनन्। घरायसी कामधन्दा र मेलापातमै स्कुले जीवन बिताइरहेका छन्। कर्मा १४ वर्ष लागिन। हिजोआज गाउँकै पाखा पखेरामा मेलापात गरिरहेको भेटिन्छिन्। सिजनअनुसार कहिले मेलापात त कहिले गोठालो गर्दै जीवन बितिरहेको छ। दाउराघाँस गरेर जोहो गरिरहेकी छिन्। उनले स्कुल पढ्न छाडेको दुई वर्ष भयो। लामा गुरु स्पोन्सर पाएपछि उनि काठमाडौं फर्पिङ गुम्बामा पढ्न गइन्। ६ कक्षा पढ्दापढ्दै घरायसी बाध्यताले स्कुल छुटायो। पढ्न छोड्दे, घरमा आइज भनेर बुबाआमाले सधंै बोलाइरहन्थ्यो, केही दिनअघि वनमा निगालो काटेर ओसार्दै गर्दै भेटिएकी उनी भन्छिन्, पढ्न मन त लाग्छ नि, तर घरको मान्छेले नदिएपछि के गर्ने त ? स्कुलै भर्ना नभएका र, कोही पढ्दा पढ्दै बीचैमा छोडेका साथीसंगीको संख्या गाउँमा धेरै नै भएको उनको भनाइ छ। कर्मा साङ्मो मात्र होइन, उनकी १० वर्षकी बहिनी छेदेन धिकीले पनि स्कुल भर्ना हुन पाइनन्। घरायसी काममा नै छेदेनको दिन बितिरहेको छ। अर्की एउटी दिदी छिरिङ ङामोले सात कक्षासम्म पढेर छोडिन्। बिहे गरेर घरजम गर्न थालिसकिन्। अर्को दिदीले त कत्ति पनि पढेन। उ पनि बिहे गरेर गइसक्यो, उनले भनिन्। बिही गाउँकै पासाङ डोमा यो फागुनले आठ पूरा भएर नौ वर्ष लागिन्। उनलाई स्कुल पढ्ने औधी मन छ। उनका १० बर्षका दाइ तेञ्जिङ छ्योक्याल ल्हो मावि स्यालामा पढ्छन्। अर्को दाइ सेराङ स्कुल पढ्छन्। उनलाई चाहिँ सेराङमा होइन, स्याला स्कूल पढ्ने ठूलो रहर छ। घरमा बस्दा पनि प्रायः उनी ठूलो वर्णमाला किताब हेरेर बस्छिन्। तर, उनलाई अक्षर पढ्न त परको कुरा, नेपाली भाषा बुझ्न र बोल्न पनि आउँदैन। दाइलाई जस्तै आफूलाई पनि यो वर्ष त स्कूल पठाउँछन् कि भन्ने रहर पालेर बसेको धेरै भयो, तर उनलाई स्कुल भर्ना गर्ने बारे घरमा कहिल्यै चर्चा चलेको सुनिनन्। तीन दाजुभाइपछिकी एउटा छोरी पासाङ, खेल्न, बोल्न निकै टाठी र फुर्तिली छिन्। उनको अन्तर्निहित क्षमता वर्णमाला किताबमै सीमित भइरहेको छ। छोरी हो के यो। स्कूल हाल्ने ठाउँ नै पाउँदैन। पैसा छैन, उनका बुबा दोर्जे छेवाङ भन्छन्, सेराङ नजाने, स्याला जान्छु भन्छ। स्याला पठाउन नि गाह्रो छ। बर्खामा स्याला पुयाउनुपर्छ। एकदिनभरि हिँड्नुपर्छ। हिउँदमा कोखेटार पुयाउनुपर्छ। त्यहाँ जान आउन तीन दिन लाग्छ। ल्याउन, पुयाउन खर्च चाहियो। पैसा छैन। ल्हो मावि स्याला चिसो छल्न मंसिरदेखि चैतसम्म आरुघाट गाउँपालिका ३ कोखेटारमा सञ्चालन हुन्छ भने बर्खाका बेला स्यालामा सञ्चालन हुन्छ। सेराङ आधारभूत विद्यालय पनि जाडो महिनामा बिही गाउँमा सञ्चालन हुन्छ, बर्खा महिनामा सेराङगुम्बामा सञ्चालन हुन्छ। सेराङ पुग्न पनि सात, आठ घण्टा लाग्ने उनको भनाइ छ। पासाङ, स्कूल नजाने ? किन स्कुल नगाको ? स्याला, सोधेको कुरा बुझ्दै नबुझी उनले पढ्न मन लागेको स्कुलको नाम मात्र लिइन्। स्याला पढ्ने तीब्र धोको घरआँगनमै धुलौटो कोरेर र ठूलोवर्णमाला हेरेर समाप्त हुने क्रममा छ।"
पूर्वले जन्माएको युवा नेता,"इलाम : हेर्दा कलिला देखिने, कुरा गर्दा तौलीतौली बोल्ने नेकपा (एमाले)का उम्मेदवार सुहाङ नेम्बाङले इलाम क्षेत्र २ उपनिर्वाचनमा विजय हासिल गरेका छन्। यो जितसँगै उनको यात्रा अब नेपालको संघीय संसद्सम्म पुगेको छ। ३३ वर्षको उमेरमा स्वर्गीय पिता सुवासचन्द्र नेम्बाङको पदचाप समातेर अघि बढेका उनले देखाउने इमान्दारिता र लगनले उनको भविष्य निर्धारण गर्ने छ। यद्यपि उनको विजयले पूर्वी नेपालमा जबरजस्ती युवा नेताको उदय गराएको छ। उनले आफूभन्दा १५ वर्ष जेठा नेपाली कांग्रेसका उम्मेदवार ४८ वर्षीय डम्बर खड्कालाई ५ हजार ८ सय ३० मतले पछि पार्दै नेपालको संघीय संसदसम्मको यात्रा तय गरेका हुन्। उनी २७ हजार ७ सय ७२ मत ल्याएर विजयी भएका हुन्। उनका निकटतम् प्रतिद्वन्द्वी नेपाली कांग्रेसका डम्बरबहादुर खड्काले २१ हजार ९ सय ४२ मत ल्याए। पहिचान पक्षधर स्वतन्त्र उम्मेदवार डकेन्द्रसिंह थेगिम ११ हजार ४ सय ५७ मतसहित तेस्रो भएका छन्। रास्वपा उम्मेदवार मिलन लिम्बू ५ हजार ५० मतसहित चौथो भए। उम्मेदवार छनौटदेखि नै मेहनत गरेको बताउने रास्वपाले आफ्नो उम्मेदवारको जमानतसमेत रक्षा गर्न सकेन। मुख्य निर्वाचन अधिकृत केशवप्रसाद घिमिरेका अनुसार ६९ हजार ३७४ मत गणना भएको थियो। ९०२ मत बदर भएको छ। सुहाङ बुबा सुवासचन्द्र नेम्बाङ र आमा विशाल नेम्बाङका कान्छा छोराका रूपमा २०४६ फागुन ६ मा काठमाडौंमा जन्मिएका हुन्। काठमाडौंको ग्यालेक्सी पब्लिक स्कुलमा नर्सरी कक्षाबाट आफ्नो अध्ययन सुरु गरेका सुहाङले जगत मन्दिरबाट एसएलसी उत्तीर्ण गरे। ज्ञानोदय बालबाटिकाबाट कक्षा १२ सम्मको अध्ययन पूरा गरेर अढाइ वर्षका लागि अस्ट्रेलिया गएका सुहाङ कानुन बिएएलएलबी अध्ययनका लागि पुनः नेपाल फर्किए। काठमाडौं स्कुल अफ लबाट उनले एलएलबी र एलएलएम अध्ययन पूरा गरे। आफूलाई जति आवश्यक छ, त्यति मात्र पढ्न मन पराउने सुहाङको खेलकुदमा लगाब भने निकै राम्रो छ। सुहाङ पिताको प्रभावमा आफूले ठूलो पद र प्रतिष्ठा लिन नचाहेको बताउँछन्। उनी भन्छन्, बुबाले सधैं देशलाई शिरमा राख्नुभयो। म पनि नेपालीको शिर झुक्न दिन्न भनेरै राजनीतिमा आएको हुँ। उनी आफूसँगै चुनावी मैदानमा रहेका उम्मेदवारसँग बसेर सल्लाह गरेर अघि बढ्ने मुडमा छन्। उनी भन्छन्, एकपटक सबै उम्मेदवारसँग बसेर छलफल गर्न मन छ। उहाँहरूले उठाउनुभएका मुद्दालाई कसरी सम्बोधन गर्न सकिन्छ, इलामका समस्या समाधान गर्न कस्तो नीति र योजना बनाउनुपर्छ भन्ने विषयमा काम गर्नु । उनी नीति निर्माण र विकासका लागि नागरिकले दिएको साथलाई सम्झेर अघि बढ्ने बताउँछन्। नीति निमार्ण गर्ने थलोका रूपमा बुझिएको संसद्मा सुहाङको उपस्थितिलाई इलाम २ का मतदाताको विवेकपुर्ण निर्णयका रूपमा आफुले बुझेको बताउँछन् नेकपा (एमाले) इलामका नेता रमेश राई।"
धनी खोज्दै जाने कि अब देश पनि धनी बनाउने ?,"बुटवल : जाग लम्क, चम्क हे नौजवान हो राष्ट्रिय गीतले देश सिंगार्न युवालाई आह्वान गरेको छ। तर, नौजवानहरू धमाधम देश छोडिरहेका छन। बिहेमा जन्ती र मृत्यु संस्कारमा मलामी जाने युवाहरूसमेत अचेल गाउँमा भेटिन छोडेका छन्। देश सिंगार्ने युवा कहाँबाट पाउनु ? पढेलेखेका अमेरिका, अष्ट्रेलिया, क्यानाडातिर छन भने पढलेख गर्न मात्रै जान्ने युवाले खाडीमुलुक भरिभराउ छन। वृद्धवृद्धा, बालवालिका र महिलाहरूले मात्र गाउँ धानिएका छन्। विकासको जनसहभागीतामा जुट्ने त कुरै छाडौं। के मुलुकमा संभावना नभएरै युवाहरू देशमा नभेटिएका हुन् त ? पक्कै होइन्। संभावनै संभावनाले भरिएको मुलुकमा युवाहरूलाई देशमै टिकाउन अनेकन अवसर र संभावनाहरू छन्। देशमा माल छ तर चाल पाउन सकिएको छैन्। निराशाको कुण्ठा बोकेर मात्र होइन् अब उत्साह, हौसला र उमंग बोकेर अघि बढ्नुपर्ने बेला आएको छ। देशमा के छैन ? देशमा के छैन ? चुनदेखि सुनका खानी यहीँ छन्। तामा र कोइला मात्रै बेचेर पनि रातारात देशको मुहार फेर्न सकिन्छ। फलाम खानी उत्खनन गरे, यहीँ उद्योग खुल्न सक्छन्। रोजगारी सिर्जना हुन सक्छन्। काम खोज्न विदेश जानै पर्दैन। प्रकृतिले धनी बनाइदिएको छ, तर सरकारको ध्यान त्यतातिर भएन्। कहीँ उत्खननका नाममा खानी मात्रै ओगटिएका छन्। कहीँ विभिन्न खानीहरू पहिचान भएको छ, काम सिन्को भाँचिएको छैन्। त्यसैले माल पाएर चाल नपाएको अवस्था अन्त्य गरी सरकारले खानीको देशभर भएका विभिन्न खानीको उत्खनन र उद्योग विकास गर्नुपर्ने जरुरी देखिन्छ। खानी तथा भूगर्भ विभागले अहिलेसम्म देशभरका १ सय ५६ वटा खानीहरूको उत्खननका लागि विभिन्न उद्योगहरूलाई इजाजतसमेत दिइसकेको छ। तर, धेरैजसो उद्योग वा कम्पनीहरूले खानीमा पुगेर उत्खननको काम गरेका छैनन्। विभागको तथ्यांक अनुसार सबैभन्दा धेरै खानीहरू बागमती प्रदेशमा ५८ वटा छन्। त्यसपछि लुम्बिनी प्रदेशमा ५४ वटा खानी उत्खननका लागि पहिचान भइसकेका छन्। देशभर ३० वटा जिल्लाका लागि खानी उत्खनन गर्न इजाजत दिइएको छ। खानीहरू उत्खनन गर्नसके मात्र देशमा लाखौँ युवाहरूलाई रोजगारी दिन सकिने संभावना देशमै छ। यस्ता प्राकृतिक सम्पदाहरूसँगै अनेकन संभावनाले देश धनी छ। त्यसैले सरकारको ध्यान देशमै रोजगार सिर्जना गर्नेतर्फ हुनुपर्छ। तर, बढ्दै वैदेशिक रोजगारमा जानेहरूयतिबेला वैदेशिक रोजगार सबैको आकर्षणको केन्द्र बनिरहेको छ। हाइस्किल अर्थात् उच्च सीप भएकाहरूदेखि सीपै नभएका युवाहरूले देश छाड्ने क्रम बढेको हो। चालु आर्थिक वर्षको चैत महिनाको मात्र तथ्यांक हेर्ने हो भने ७० हजार ९ सय ३३ जना युवाले विदेशका विभिन्न मुलुक पुगेका छन्। त्यसमध्ये ६४ हजार २ सय ४१ जना पुरुष र ६ हजार ६ सय ९२ जना महिला छन्। युवाहरूसँग सीप छ। तर, देशमा अवसर नभएका कारण चैत महिनामा मात्रै ५१ हजार ३ सय २८ जना युवाहरू विदेशीभूमिमा पसिना बगाउन पुगेका छन्। त्यो उनीहरूको रहर थिएन्, बाध्यता हो। डाक्टर, इन्जिनियर, चार्टर एकाउन्टेन्ट, कुक लगायतको जनशक्ति पनि बिदेसिएको छ। एकै महिनामा ६६ जना विदेश पुगेको तथ्यांक छ। पाँच वर्षमा मात्रै झन्डै २३ लाख बाहिरिए वैदेशिक रोजगार विभागको पछिल्लो पाँच वर्षको तथ्यांक हेर्ने हो भने अवस्था कहालीलाग्दो छ। तथ्यांक केलाउँदा विदेशिने युवाहरूको पंक्ति बर्सेनि बढिरहेको देखिन्छ। आर्थिक वर्ष २०७६०७७ मा १ लाख ९० हजार ४ सय ५३ जना युवाहरू बाहिरिए। अर्को वर्ष २०७७०७८ मा १ लाख ६६ हजार ६ सय ९८ जना युवाहरू विदेश गए भने त्यसको झन्डै छैटौं गुणा बढी २०७८०७९ मा ६ लाख ३० हजार ९० जना पलायन भएका छन्। बर्सेनि बाहिरने क्रम बढ्दै गयो। आर्थिक वर्ष २०७९०८० मा ७ लाख ७१ हजार ३ सय २७ र चालु आर्थिक वर्षको चैत मसान्तसम्म ५ लाख ३९ हजार ६८ जना श्रमशक्ति बाहिरियो। पाँच वर्षको अवधिमा २० लाख ८७ हजार ७ सय ५३ जना पुरुष र २ लाख ९ सय ८ सय ८३ जना महिला गरी कुल २२ लाख ९७ हजार ६ सय ३६ जना नेपाली युवायुवतीहरू देश बाहिर गएका छन्। विदेश पुग्नेहरू सतप्रतिशत युवा वैदेशिक रोजगार विभागका निर्देशक लोकनाथ भुसालका अनुसार विभागबाट श्रम स्वीकृत लिनेहरूमा करिब सतप्रतिशत युवाहरू नै छन्। ७५ प्रतिशत सीप भएर अवसर नपाएका र तीन प्रतिशत युवाहरू उच्च सीप भएर पनि विदेश पलायन भएका छन्। कागजात हेर्दा डाक्टर, इन्जिनियर लगायतका राम्रा विषयहरू पढेका छन्, भुसालले भने,तर, विदेश जानका लागि स्वीकृत लिन आउँछन्। हातमा सीप छ तर त्यसको उचित मूल्य नपाएका कारण उनीहरू विदेश पलायन भएको पाइएको छ। अन्तर्राष्ट्रिय कानुनले पनि सम्बन्धित व्यक्तिको अधिकारलाई रोक्न नमिल्ने भुसालको भनाइ छ। विदेश जान्छु भन्नेहरूलाई नजान भन्न मिलेन्, भुसाल भन्छन्, देशमै बस्नुस् भन्नलाई यहाँ वातावरण छैन। राम्रो अवसर पाउनेहरू विदेश गएकै देखिन्छ। देशमा रोजगारी सिर्जना गरेर मात्र युवाहरूलाई देशमै रोक्न सकिने उनी बताउँछन्। कम्तीमा सीप भएकाहरूलाई देशमै काम गर्ने वातावरण सिर्जना गर्नुपर्ने उनको धारणा छ। वैदेशिक रोजगार आकर्षण बन्यो, रोकौं त्रिभुवन विश्वविद्यालयका सेवा निवृत प्रध्यापक एवं वरिष्ठ समाजशास्त्री डाप्रेमकुमार खत्री वैदेशिक रोजगार युवाहरूको प्रमुख आकर्षणको केन्द्र बन्दै गएकोमा चिन्ता व्यक्त गरे। रहरले नभई युवाहरूले बाध्यताले देश छोड्नुपर्ने अवस्थामा पुग्नु निकै चिन्ताको विषय बनिरहेको उनले औंल्याए। गरिब मुलुकका नागरिकहरू धनी मुलुकमा श्रम गर्न पुग्नुलाई त्यति अस्वभाविक त मानिएको छैन्, उनले भने, तर धनी मुलुक खोज्दै हिँड्नेभन्दा आफ्नो देश कसरी धनी बनाउने भन्नेबारे ठोस नीति र कार्यक्रम हुनुपर्छ। देशको शिक्षा प्रणाली व्यावहारिक नहुँदा युवाहरू बाध्यताले विदेश पलायन हुनुपरेको उनको ठम्याई छ। युवा जनशक्तिलाई पढ्दै कमाउँदै गर्ने खालको वातावरण राज्यले गर्नुपर्छ, खत्रीले भने, विश्वविद्यालयबाट प्रदान गरिने शिक्षा नै गैरव्यावहारिक छ। डिग्री तहको पढाइ पूरा गर्ने गरी नतिजा पर्खिँदापर्खिँदै युवाहरूको ऊर्जाशिल समय घर्किँदै जाने उनले सुनाए। विश्व विद्यालयमा गुणस्तरीय शिक्षाको भन्दा बढी घिनलाग्दो राजनीतिका बारेमा बहस र छलफल हुने गरेको उनको भनाइ छ। विश्वविद्यालय संचालकमा उद्योगी, व्यवसायी लगायत विशेषज्ञहरूको सहभागिता छैन, उनी भन्छन्, विषय विशेषज्ञहरूको सहभागीताबीना शिक्षा नीति कसरी राम्रो बन्छ र रोजगारी सिर्जना हुन्छ ? उनले देशमा भएका संभावनाका क्षेत्रहरूका युवाहरूलाई सहभागिता गराएर समृद्ध मुलुक बनाउन लगाउनुपर्नेमा जोड दिएका छन्। उनले विदेशमा पुगेका युवाहरूले खर्बौ रकम पठाएपनि त्यही बराबरको रकम विभिन्न बाहानामा फर्किएर विदेशै पुग्ने गरेको उनको भनाइ छ। युवालाई देशमै गरिखाने वातावरण बनाउनुपर्छ राष्ट्रिय योजना आयोगका पूर्वउपाध्यक्ष प्राडा गोविन्दराज पोखरेलले वैदेशिक रोजगारमा पुगेर फर्किएका नेपाली युवाहरूलाई देश विकासमा सहभागी गराउनुपर्नेमा जोड दिन्छन। विदेशमा श्रम गर्दा उनीहरूले श्रमको संस्कार र गरिखाने वानीको विकास गरेका हुन्छन्, उनले भने, सरकारले युवाहरूलाई विकासमा जोड्ने गरी नीतिगत रुपमा व्यवस्था गर्नुपर्छ। हरेक क्षेत्रमा पैसा दिएर मात्र काम हुन्छ भन्ने संस्कारको अन्त्य गरी सुुशासन कायम गर्न सकेमा मात्र युवाहरूलाई देशमा टिकाउन सकिने उनको तर्क छ। सहज पूर्वाधार, प्रविधिको प्रयोग र झन्झटिलो नीतिगत व्यवस्थालाई सरल बनाउन उनले सरकारलाई सुझाव दिए। जुम्लाको स्याउलाई काठमाडौंमा ल्याउनका लागि सजिलो बाटो छैन्। त्यही राखौं भने पनि कोल्ड स्टोर छैन, पोखरेल भन्छन्, उत्पादनमा लागत बढ्यो। यसलाई यसलाई कमी गर्नुपर्ने तत्कालको अवस्था देखिन्छ। बाहिरी मुलुकमा गएकाले बजार चिनेका हुन्छन्। गरिखाने संस्कार उनीहरूमा हुन्छ। विदेशी बजारमा सिकेको ज्ञानलाई नेपाली बजारमा उपयोग गर्न सकिने समेत पोखरेल सुनाउँछन्। पर्यटन, सूचना र प्रविधि, आयात प्रतिस्थापन, सेवा क्षेत्र लगायतमा युवाहरूलाई परिचालन गर्न सकिने उनको भनाइ छ। डाप्रेमकुमार खत्री, पूर्वप्रध्यापक एवं वरिष्ठ समाजशास्त्री, त्रिभुवन विश्वविद्यालय नेपाली युवाहरूका लागि वैदेशिक रोजगार प्रमुख आकर्षणको केन्द्र बन्दै जानु दुःखद कुरा हो। तर, युवाहरू रहरले नभई बाध्यताले देश छाडेका छन्। धनीमुलुकमा गरिब मुलुकका नागरिकहरू श्रम गर्न पुग्नुलाई त्यति अस्वाभाविक त मानिँदैन्। तर, धनी मुलुक खोज्दै हिँड्नेभन्दा पनि आफ्नो देश कसरी धनी बनाउन सकिन्छ भन्ने बारेमा देशको नेतृत्वले सोच्नुपर्छ। देशको शिक्षा प्रणाली व्यावहारिक नभएकै कारण युवाहरू बाध्यताले विदेश पलायन भएका हुन्। युवाहरूलाई पढ्दै कमाउँदै गर्ने खालको वातावरण राज्यले मिलाउनुपर्छ। देशमा पढिरहेकाहरूले आफ्नो नतिजा पर्खिँदा पर्खिँदै ऊर्जाशील समय घर्किंदै जाने गरेको अवस्था छ। विश्व विद्यालयमा गुणस्तरीय शिक्षाको भन्दा पनि बढी घिनलाग्दो राजनीतिको बारेमा बहस र छलफल हुने गरेको पाइन्छ। देशमा भएका संभावनाका क्षेत्रमा युवाहरूलाई सहभागिता गराएर समृद्ध मुलुक बनाउन लगाउनुपर्छ। लोकनाथ भुसाल,निर्देशक, वैदेशिक रोजगार विभाग पछिल्लो समय श्रम स्वीकृत लिनेमा करिब सतप्रतिशत युवाहरू छन्। त्यसमध्ये ७५ प्रतिशत सीप भएर अवसर नपाएका र तीन प्रतिशत युवाहरू उच्च सीप भएर पनि विदेश पलायन भएका हुन्। कतिपयको कागजात हेर्दा डाक्टर, इन्जिनियर लगायतका राम्रा विषयहरू पढेका युवाहरूले पनि देश छाडेर विदेश रोजेका छन्। हातमा सीप छ, तर त्यसको उचित मूल्य नपाएका कारण उनीहरू विदेश पलायन भएका हुन्। व्यक्तिगत अधिकारले पनि विदेश जान्छु भन्नेहरूलाई नजाउ भन्न मिल्दैन्। देशमै बस्नुस् भन्नलाई यहाँ वातावरण छैन। देशमा रोजगारी सिर्जना गरेर मात्र युवाहरूलाई देशमै रोक्न सकिन्छ। कम्तीमा सीप भएकाहरूलाई देशमै काम गर्ने वातावरण सिर्जना गर्नुपर्ने तत्कालको अवस्था देखिन्छ। प्राडा गोविन्दराज पोखरेल,पूर्वउपाध्यक्ष, राष्ट्रिय योजना आयोग वैदेशिक रोजगारमा पुगेर फर्किएका र विदेशमै भएका दक्ष नेपाली युवालाई देश विकासमा लगाउनुपर्छ। विदेशमा श्रम गर्दा उनीहरूले श्रमको संस्कार र गरिखाने बानीको विकास गरेका हुन्छन्। सरकारले युवाहरूलाई विकासमा जोड्ने गरी नीतिगत व्यवस्था गर्नुपर्ने छ। हरेक क्षेत्रमा पैसा दिएर मात्र काम हुन्छ भन्ने संस्कारको अन्त्य गरी सुुशासन कायम गर्नुपर्छ। यो गरियो भने मात्र युवाहरूलाई देशमा टिकाउन सकिन्छ। जुम्लाको स्याउलाई काठमाडौँमा ल्याउनका लागि सजिलो बाटो छैन। त्यही राखौं भने पनि कोल्ड स्टोर छैनन्। उत्पादनमा लागत बढ्यो भने किसान आकर्षित हुँदैनन्। बाहिरी मुलुकमा गएकाले बजार चिनेका हुन्छन्। गरिखाने संस्कार उनीहरूमा हुन्छ। विदेशी बजारमा सिकेको ज्ञानलाई नेपाली बजारमा उपयोग गर्न सकिन्छ। पर्यटन, सूचना प्रविधि, आयात प्रतिस्थापन, सेवा क्षेत्रलगायतमा युवाहरूलाई परिचालन गर्नपर्छ। राष्ट्रिय युवा नीति, २०७२ मा रोजगारीसम्बन्धी गरिएका व्यवस्थाहरू : युवा रोजगारी प्रबद्र्धन गर्न रोजगारसम्बन्धी कार्ययोजना बनाइ प्राथमिकताका साथ कार्यान्वयन गरिने छ। युवाका लागि रोजगारी अभिवृद्धि गर्न उद्यमशीलता तथा अन्य सीपमूलक एवं व्यावसायिक तालिम प्रदान गरिने छ। स्वदेशमै रोजगारीका अवसर सिर्जना गर्न कृषि, कृषिजन्य उद्योग, पर्यटन, ऊर्जा, पूर्वाधार विकासमा जोड दिइने छ। युवालाई सार्वजनिक सेवामा आकर्षित गर्न उपयुक्त रणनीति तयार गरी त्यसका लागि आवश्यक सुविधाको व्यवस्था गरिने छ। रोजगारी एवं स्वरोजगारीका अवसर सिर्जनाका लागि गाउँ र सहरमा सहकारी स्थापना गर्न युवालाई प्रोत्साहन गरिने छ। युवामा व्यावसायिकता तथा उद्यमशीलताको विकास र रोजगारी सिर्जना गर्न आवश्यकताअनुसार वित्तीय संस्था स्थापना र विकास गरिने छ। प्राविधिक ज्ञान तथा सीप भएका युवामा उद्यमशीलता विकास गर्न प्रमाणपत्रका आधारमा युवामैत्री ऋण र बीउ पुँजी उपलब्ध गराउने कार्यक्रम सञ्चालन गरिने छ। युवामा उद्यमशीलता विकास गर्न व्यवसाय सिर्जनासम्बन्धी कार्यक्रम सञ्चालन गरिने छ। श्रमबजार र श्रमशक्ति उत्पादनमा देखिएको असामञ्जस्य कम गर्दै श्रम बजारको आवश्यकताअनुसार युवा जनशक्ति तयार गन जोड दिइने छ। कृषि क्षेत्रको आधुनिकीकरण एवं व्यावसायीकरणमार्फत अर्धबेराजगार युवालाई पूर्ण रोजगारीको अवसर सिर्जना गरिने छ। युवा सूचना केन्द्रको क्षमता अभिवृद्धि गरी सोमार्फत युवा रोजगार कार्यक्रमलाई समन्वयात्मक तरिकाले स्थानीय तहसम्म विस्तार गरिने छ। परम्परागत पेसालाई आधुनिकीकरण, बजारसम्म सहज पहुँचको व्यवस्थाका साथै त्यस क्षेत्रमा संलग्न युवालाई प्रोत्साहन, सम्मान, सीप र तालिमको व्यवस्था गरिने छ। वैदेशिक रोजगारीबाट फर्केका युवाका लागि स्वरोजगारी र उद्यम गर्न आवश्यक कार्यक्रम ल्याइने छ। वैदेशिक रोजगारीमा जाने महिलाका लागि मर्यादित रोजगारी र सुरक्षाका उचित व्यवस्था गरिने छ। वैदेशिक रोजगारीमा जानुअघि नै देशभित्रै युवालाई मागअनुरूपको औपचारिक तथा प्राविधिक तालिम दिई रोजगारीमा पठाउने कार्यक्रमलाई क्रमशः अनिवार्य गराइने छ। सुरक्षित, स्वस्थ र मर्यादित कामको प्रत्याभूति गर्दै श्रमिक अधिकारलाई स्थापित गर्ने कार्यक्रमहरूलाई बढावा दिई मजदुर युवाको विकासमा जोड दिइने छ। जोखिमपूर्ण कामबाट युवालाई मुक्त गराउन सुरक्षित र मर्यादित कामसम्बन्धी नीतिसँग तादात्म्य गरी कार्यक्रम सञ्चालन गरिने छ। वैदेशिक रोजगारीका सिलसिलामा मृत्यु भएका, अंगभंग भएका, शारीरिक एवं मानसिक शोषण र विभेदमा परेका युवालाई क्षतिपूर्ति दिलाउन उचित पहल गर्दै उनीहरूलाई उद्धार गरी नेपालमा पुनःस्थापना गराउने कार्यक्रम अघि बढाइने छ। वैदेशिक रोजगारीका क्रममा विभिन्न कारणले अन्यायमा परेका, हिरासतमा परेका, जेलमा परेका, कामबाट निकालिएका, सेवासुविधा पाउन नसकेका युवालाई सम्बन्धित नेपाली दूतावासमार्फत काननी सेवा उपलब्ध गराई उनीहरूको श्रमिक अधिकार रक्षा गर्न पहल गरिने छ। वैदेशिक रोजगारीमा जाने युवाको कमाइबाट निश्चित प्रतिशत रकम जम्मा गरी वैदेशिक कामदार सुरक्षा तथा लगानी कोष स्थापना गरी सरकारी सुरक्षाको प्रत्याभूति गर्ने र ऊर्जा, पर्यटन, पूर्वाधार, कृषि जस्ता उत्पादनमूलक क्षेत्रमा सो कोषबाट लगानी गरी कामदारका नाममा शेयर प्रदान गर्ने व्यवस्था मिलाइने छ। वैदेशिक रोजगार प्रबद्र्धन बोर्डमा जम्मा भएको रकम वैदेशिक रोजगारीबाट फर्केका स्वदेशमै उद्यम गर्न चाहने युवामा लगानी गरिने छ। मजदुर युवाका लागि आठ घन्टे कार्यदिन र न्यनतम ज्यालादर निर्धारण गरी त्यसलाई प्रभावकारी बनाउने र युवा मजदुरमाथि कायथलोमा हुने शारीरिक एवं मानसिक शोषण, यौनजन्य हिंसा र विभेदको अन्त्य गरिने छ। गैरआवासीय नेपाली युवाको सीप, क्षमता, पँुजी उपयोग गर्न उचित वातावरण मिलाइने छ। समान कामका लागि समान ज्यालाको प्रणाली लागू गरिने छ। उद्यमशीलताका क्षेत्रमा लगानी गर्ने युवाको विभिन्न किसिमका उद्यमहरूलाई राज्यले वीमाको व्यवस्था गर्नेछ।"
सरकार फेर्ने पक्षमा एमाले छैन,"वीरगन्ज : नेकपा (एमाले)का वरिष्ठ उपाध्यक्ष ईश्वर पोखरेलले एमाले अहिले कांग्रेससँग गठबन्धन गरेर सरकार परिवर्तन गर्ने पक्षमा नरहेको बताएका छन्। वीरगन्जमा मंगलबार प्रेस चौतारी नेपालले आयोजना गरेको पत्रकार सम्मेलनमा पूर्व उपप्रधानमन्त्रीसमेत रहेका एमाले वरिष्ठ उपाध्यक्ष पोखरेलले भने, अहिले नै एमाले कांग्रेससँग मिलेर यो सरकार परिवर्तन गर्ने पक्षमा छैन। तर, यसअघिको कांग्रेस र माओवादीबीचको अपवित्र गठबन्धन भने एमालेले नै भत्काएको बताउँदै उनले भने, कांग्रेस र माओवादीको गठबन्धन अपवित्र नै थियो। त्यसलाई भत्काउन एमाले पहिलेदेखि नै लागेकै थियो। अन्ततः सफल पनि भयो। देश र जनताको पक्षमा सदैव अभिँदै आएको एमालेप्रति जनताको विश्वास र आस्था अझ मजबुत रहेको तथ्य भर्खरै सम्पन्न उपनिर्वाचनको परिणामले पुष्टि गरेको उनले बताए। नेपालीको स्वाभिमान जोगाउने र मुलुकको समृद्धि एमालेले मात्र गर्न सक्ने दाबी गर्दै उनले भने, राष्ट्रिय अखण्डताको रक्षा र मुलुकको समृद्धि एमालेबाहेक अन्य राजनीतिक दलबाट हुनै सक्दैन। उनले मुलुकको राष्ट्रिय स्वाभिमान र स्वतन्त्रताको रक्षाका लागि छिमेकी देशलाई गाली गरेर समस्या समाधान नहुने पनि बताए। उनले भने, छिमेकीलाई गाली गर्नुको साटो उनीसँग आँखामा आँखा जुधाएर कुरा गर्दै समस्याको समाधान गर्नुपर्छ। प्रेस चौतारी नेपाल पर्साका अध्यक्ष तुलसी भण्डारीको अध्यक्षतामा भएको पत्रकार सम्मेलनमा नेकपा एमालेका केन्द्रिय सचिव तथा मधेस प्रदेश इन्चार्ज योगेश भट्टराई, पोलिट ब्युरो सदस्य अच्युत मैनाली, केन्द्रिय सदस्यहरू प्रभु हजारा, राजकुमार गुप्ता लगायतको पनि उपस्थिति थियो।"
उपनिर्वाचनले एमालेको मिसन ८४ लाई सफल बनाउने पुष्टि गर्यो : एमाले सचिव विष्ट,"बागलुङ : नेकपा एमाले जिल्ला कमिटी बागलुङको नवनिर्वाचित पदाधिकारी र सदस्यहरूले बुधबार सपथ ग्रहण गरेका छन्। १०औं जिल्ला अधिवेशनबाट सर्वसम्मत रुपमा चयन भएका पदाधिकारी र सदस्यहरूलाई जिल्ला अध्यक्ष हीराबहादुर केसीले सपथ ग्रहण गराएका थिए। सपथ ग्रहण तथा जिल्ला कमिटीको पहिलो बैठकलाई सम्बोधन गर्दै पार्टीका केन्द्रीय सचिव गोकर्ण विष्टले इलाम र बझाङको उपनिर्वाचनले एमाले एक मात्र सही पार्टी रहेको सन्देश दिएको बताएका छन्। उनले इलाम र बझाङमा भएको उपनिर्वाचनले भावी राजनीति कुन दिशामा जान्छ भन्ने सन्देश दिएको समेत बताए। इलाम र बझाङको उपनिर्वाचनले एमालेको मिसन ८४ लाई सफल बनाउने पुष्टि गरेको छ, सचिव विष्टले भने, भावी राजनीति कुन दिशामा जान्छ भन्ने सन्देश पनि दिएको छ। सचिव विष्टले उपनिर्वाचनको परिणाम इलाम र बझाङमात्र नभई सबैलाई भएको बताए। उनले राष्ट्रिय स्वतन्त्र पार्टी र जातिय पार्टीप्रति लक्षित गर्दै विचारविहीन राजनीतिक दललाई जनताले बहिष्कार गरेको बताएका छन्। समय समयमा जसरी भुलकाहरू आउँछन् त्यसरी समाप्त हुन्छन्, विष्टले भने,विचार विनाका पार्टी लामे समय टिक्दैनन् भन्ने उपचुनावले पुष्टि गरेको छ। २०८४ को निर्वाचनले अझै पुष्टि गर्नेछ। जनमत एमालेसँग रहेको र त्यसलार्य जोगाउनुपर्ने सचिव विष्टको भनाइ छ। उनले पार्टीभित्र आन्तरिक विरोध र समस्या उत्पन्न हुने गरेपनि त्यसलाई विधि र संवादमार्फत समाधान गर्नुपर्ने बताए। एमालेलाई देशको पहिलो राजनीतिक शक्ति हुनबाट कसैले रोक्न नसक्ने दाबी गर्दै विष्टले पार्टीलाई थप शक्तिशाली बनाउन नेता कार्यकर्तालाई एकजुट हुन आग्रह गरेका छन्। सचिव विष्टले आउँदो निर्वाचनमा बागलुङका सबै स्थानीय तह, प्रदेश र संघको निर्वाचनमा एमालेले जित्ने गरेर नयाँ कमिटीले काम गर्न सुझाव दिएका छन्।"
सरकार फेर्ने पक्षमा एमाले छैन,"वीरगन्ज : नेकपा (एमाले)का वरिष्ठ उपाध्यक्ष ईश्वर पोखरेलले एमाले अहिले कांग्रेससँग गठबन्धन गरेर सरकार परिवर्तन गर्ने पक्षमा नरहेको बताएका छन्। वीरगन्जमा मंगलबार प्रेस चौतारी नेपालले आयोजना गरेको पत्रकार सम्मेलनमा पूर्व उपप्रधानमन्त्रीसमेत रहेका एमाले वरिष्ठ उपाध्यक्ष पोखरेलले भने, अहिले नै एमाले कांग्रेससँग मिलेर यो सरकार परिवर्तन गर्ने पक्षमा छैन। तर, यसअघिको कांग्रेस र माओवादीबीचको अपवित्र गठबन्धन भने एमालेले नै भत्काएको बताउँदै उनले भने, कांग्रेस र माओवादीको गठबन्धन अपवित्र नै थियो। त्यसलाई भत्काउन एमाले पहिलेदेखि नै लागेकै थियो। अन्ततः सफल पनि भयो। देश र जनताको पक्षमा सदैव अभिँदै आएको एमालेप्रति जनताको विश्वास र आस्था अझ मजबुत रहेको तथ्य भर्खरै सम्पन्न उपनिर्वाचनको परिणामले पुष्टि गरेको उनले बताए। नेपालीको स्वाभिमान जोगाउने र मुलुकको समृद्धि एमालेले मात्र गर्न सक्ने दाबी गर्दै उनले भने, राष्ट्रिय अखण्डताको रक्षा र मुलुकको समृद्धि एमालेबाहेक अन्य राजनीतिक दलबाट हुनै सक्दैन। उनले मुलुकको राष्ट्रिय स्वाभिमान र स्वतन्त्रताको रक्षाका लागि छिमेकी देशलाई गाली गरेर समस्या समाधान नहुने पनि बताए। उनले भने, छिमेकीलाई गाली गर्नुको साटो उनीसँग आँखामा आँखा जुधाएर कुरा गर्दै समस्याको समाधान गर्नुपर्छ। प्रेस चौतारी नेपाल पर्साका अध्यक्ष तुलसी भण्डारीको अध्यक्षतामा भएको पत्रकार सम्मेलनमा नेकपा एमालेका केन्द्रिय सचिव तथा मधेस प्रदेश इन्चार्ज योगेश भट्टराई, पोलिट ब्युरो सदस्य अच्युत मैनाली, केन्द्रिय सदस्यहरू प्रभु हजारा, राजकुमार गुप्ता लगायतको पनि उपस्थिति थियो।"
पूर्वले जन्माएको युवा नेता,"इलाम : हेर्दा कलिला देखिने, कुरा गर्दा तौलीतौली बोल्ने नेकपा (एमाले)का उम्मेदवार सुहाङ नेम्बाङले इलाम क्षेत्र २ उपनिर्वाचनमा विजय हासिल गरेका छन्। यो जितसँगै उनको यात्रा अब नेपालको संघीय संसद्सम्म पुगेको छ। ३३ वर्षको उमेरमा स्वर्गीय पिता सुवासचन्द्र नेम्बाङको पदचाप समातेर अघि बढेका उनले देखाउने इमान्दारिता र लगनले उनको भविष्य निर्धारण गर्ने छ। यद्यपि उनको विजयले पूर्वी नेपालमा जबरजस्ती युवा नेताको उदय गराएको छ। उनले आफूभन्दा १५ वर्ष जेठा नेपाली कांग्रेसका उम्मेदवार ४८ वर्षीय डम्बर खड्कालाई ५ हजार ८ सय ३० मतले पछि पार्दै नेपालको संघीय संसदसम्मको यात्रा तय गरेका हुन्। उनी २७ हजार ७ सय ७२ मत ल्याएर विजयी भएका हुन्। उनका निकटतम् प्रतिद्वन्द्वी नेपाली कांग्रेसका डम्बरबहादुर खड्काले २१ हजार ९ सय ४२ मत ल्याए। पहिचान पक्षधर स्वतन्त्र उम्मेदवार डकेन्द्रसिंह थेगिम ११ हजार ४ सय ५७ मतसहित तेस्रो भएका छन्। रास्वपा उम्मेदवार मिलन लिम्बू ५ हजार ५० मतसहित चौथो भए। उम्मेदवार छनौटदेखि नै मेहनत गरेको बताउने रास्वपाले आफ्नो उम्मेदवारको जमानतसमेत रक्षा गर्न सकेन। मुख्य निर्वाचन अधिकृत केशवप्रसाद घिमिरेका अनुसार ६९ हजार ३७४ मत गणना भएको थियो। ९०२ मत बदर भएको छ। सुहाङ बुबा सुवासचन्द्र नेम्बाङ र आमा विशाल नेम्बाङका कान्छा छोराका रूपमा २०४६ फागुन ६ मा काठमाडौंमा जन्मिएका हुन्। काठमाडौंको ग्यालेक्सी पब्लिक स्कुलमा नर्सरी कक्षाबाट आफ्नो अध्ययन सुरु गरेका सुहाङले जगत मन्दिरबाट एसएलसी उत्तीर्ण गरे। ज्ञानोदय बालबाटिकाबाट कक्षा १२ सम्मको अध्ययन पूरा गरेर अढाइ वर्षका लागि अस्ट्रेलिया गएका सुहाङ कानुन बिएएलएलबी अध्ययनका लागि पुनः नेपाल फर्किए। काठमाडौं स्कुल अफ लबाट उनले एलएलबी र एलएलएम अध्ययन पूरा गरे। आफूलाई जति आवश्यक छ, त्यति मात्र पढ्न मन पराउने सुहाङको खेलकुदमा लगाब भने निकै राम्रो छ। सुहाङ पिताको प्रभावमा आफूले ठूलो पद र प्रतिष्ठा लिन नचाहेको बताउँछन्। उनी भन्छन्, बुबाले सधैं देशलाई शिरमा राख्नुभयो। म पनि नेपालीको शिर झुक्न दिन्न भनेरै राजनीतिमा आएको हुँ। उनी आफूसँगै चुनावी मैदानमा रहेका उम्मेदवारसँग बसेर सल्लाह गरेर अघि बढ्ने मुडमा छन्। उनी भन्छन्, एकपटक सबै उम्मेदवारसँग बसेर छलफल गर्न मन छ। उहाँहरूले उठाउनुभएका मुद्दालाई कसरी सम्बोधन गर्न सकिन्छ, इलामका समस्या समाधान गर्न कस्तो नीति र योजना बनाउनुपर्छ भन्ने विषयमा काम गर्नु । उनी नीति निर्माण र विकासका लागि नागरिकले दिएको साथलाई सम्झेर अघि बढ्ने बताउँछन्। नीति निमार्ण गर्ने थलोका रूपमा बुझिएको संसद्मा सुहाङको उपस्थितिलाई इलाम २ का मतदाताको विवेकपुर्ण निर्णयका रूपमा आफुले बुझेको बताउँछन् नेकपा (एमाले) इलामका नेता रमेश राई।"
"श्रमिक विकासका आधार हुन् , उनीहरुको अधिकार कार्यान्वयन गर्न सरकार प्रयत्नशील छ : प्रधानमन्त्री दाहाल","काठमाडौं : प्रधानमन्त्री पुष्पकमल दाहाल प्रचण्डले आगामी आर्थिक वर्षको नीति तथा कार्यक्रम र बजेटमा उत्पादनसँगै रोजगारीलाई प्राथमिकतामा राखेर श्रमको सम्मानसहित समृद्धिको जग बसाल्न सरकार गम्भीरताका साथ लागिरहेको बताएका छन्। विश्व श्रमिक दिवस, २०२४ का अवसरमा आज शुभकामना दिंदै उनले श्रमिकको हितरक्षालाई केन्द्रमा राखेर विदेशमा रहेका नेपाली, सरकारी, अर्धसरकारी र सामाजिक क्षेत्रमा क्रियाशील श्रमिकका निम्ति योगदानमा आधारित सामाजिक सुरक्षा कार्यक्रम सञ्चालन गरिएको बताए। नेपालको संविधानमा श्रमसम्बन्धी हकलाई मौलिक हकको रूपमा व्यवस्था गरिएको उल्लेख गर्दै प्रधानमन्त्री दाहालले श्रमिकलाई उचित श्रम अभ्यासको हकसहित आफ्नो हितरक्षाका निमित्त ट्रेड युनियन खोल्ने, सङ्गठित हुने र सामूहिक सौदाबाजी गर्ने हकलाई प्रत्याभूत गरिएको बताए। श्रमजीवी वर्ग राज्यको बहुआयामिक विकासका आधारसमेत रहेको उल्लेख गर्दै उनले श्रमजीवी वर्गको हकहित र अधिकारको सुनिश्चितता नभएसम्म समानता, स्वाभिमान, सामाजिक न्याय र समृद्धि सम्भव नहुने स्पष्ट पारे। 'यही यथार्थलाई आत्मसात् गरेर नयाँ संविधानमा श्रमिकको हितलाई प्रत्याभूति गरिएको छ । उक्त संवैधानिक व्यवस्थालाई व्यवहारमा कार्यान्वयन गर्नु नै वर्तमानको हाम्रो महत्वपूर्ण कार्यभार हो', प्रधानमन्त्रीले भने, 'श्रमसम्बन्धी हक र अन्तर्राष्ट्रिय श्रम सङ्गठनको विधान तथा नेपालले अनुमोदन गरेका अभिसन्धिहरूप्रति समेत सरकार प्रतिबद्ध छ ।' उनले युवा एवं बौद्धिक जनशक्तिको पलायन रोक्न स्वदेशमा रोजगारीको पर्याप्त अवसर उपलब्ध गराई उनीहरूको ज्ञान, सीप र ऊर्जा देश विकासमा लगाउन सरकार निरन्तर क्रियाशील रहेको बताए। प्रधानमन्त्री दाहालले स्वदेशमा रोजगारीको पर्याप्त अवसर नभएसम्म रोजगारीको महत्वपूर्ण माध्यम वैदेशिक रोजगारीलाई थप सुरक्षित, व्यवस्थित तथा मर्यादित बनाउनुपर्नेमा जोड दिए। अन्तर्राष्ट्रिय श्रमिक दिवसका अवसरमा नेपाली श्रमिक र तिनका प्रतिनिधि संस्थाका रूपमा क्रियाशील ट्रेड युनियन श्रमिकको हकहित संरक्षणका निम्ति सङ्गठित, सक्षम, पेसामुखी र व्यावसायिक मर्यादातर्फ अग्रसर हुँदै आएकामा खुसी व्यक्त गर्दै उनले नेपाल तथा विश्वभरिका मजदुर तथा श्रमजीवीमा शुभकामना व्यक्त गरेका हुन्। मजदुर तथा श्रमजीवी वर्गको एकता, सङ्घर्ष र बलिदानबाट आठ घण्टा काम, आठ घण्टा आराम र आठ घण्टा मनोरञ्जनलगायतका हक अधिकार प्राप्त गरेको ऐतिहासिक दिनको स्मरणमा श्रमिक दिवस मनाइँदै आइएको छ । प्रधानमन्त्री दाहालले मई दिवसले मजदुरको हकहित र अधिकार स्थापित गर्न थप उत्प्रेरणा मिल्ने विश्वास व्यक्त गरेका छन्।"
ट्रेड युनियन आन्दोलनले सही बाटो समात्नुपर्छ : शंकर पोखरेल,काठमाडौं : नेकपा एमालेका महासचिव शंकर पोखरेलले नेपालमा व्यवहारिक रुपमा संघीयता कार्यान्वयन हुन नसकेको बताएका छन्। पेशागत महासंघ राष्ट्रिय समितिले अन्तराष्ट्रिय श्रमिक दिवसको अवसरमा बुधबार काठमाडौंमा आयोजना गरेको कार्यक्रममा बोल्दै महासचिव पोखरेलले नेपालमा कानुनी रूपमा संघीयता कार्यान्वयन रहेको भए पनि व्यवहारिक रूपमा अझै पूर्णरूपमा कार्यान्वयन हुन नसकिरहेको बताएका हुन्। हिजो निरङ्कुश व्यवस्था हुँदा जनतालाई राज्यको विरुद्ध उभ्याउने काम भएको भए पनि पोखरेलले अब जनतालाई राज्यको पक्षमा उभ्याउन आवश्यक रहेको पोखरेलले बताए। उनले अहिले पनि श्रमिकमा विभेद र शोषण भए पनि त्यसको प्रकृति फरक भएको बताए । आजको अवस्थालाई हेरेर ट्रेड युनियन आन्दोलनलाई नयाँ परिभाषित गर्नुपर्ने उनको भनाइ छ । उनले समाजलाई सहि ढंगले अघि बढाउनका लागि ट्रेड युनियन आन्दोलनले सहि बाटो समात्नुपर्ने बताए। उनले अहिले अरूलाई सम्मान गर्ने संस्कृतिको अभाव भएको टिप्पणी गरे । समाजले सकारात्मक ढङ्गले नहेर्दा समाज परिवर्तन गर्न नसकिने उनले बताए।
श्रमिकको न्यूनतम पारिश्रमिक वृद्धि गर्न पहल गर्छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले अनौपचारिक क्षेत्रमा काम गर्ने श्रमिकहरूको न्यूनतम पारिश्रमिक वृद्धि गर्न सरकारले गम्भीर पहल गर्ने बताएका छन्। एक सय ३५ औँ संयुक्त ट्रेड युनियन महासंघद्वारा आयोजित कार्यक्रममलाई सम्बोधन गर्दै प्रधानमन्त्री प्रचण्डले आगामी दिनमा श्रमिक र मजुरहरूको हितलाई केन्द्रमा पारिश्रमिक बढाउन आफू लागिपर्ने बताएका हुन्। प्रधानमन्त्री प्रचण्डले भने,'मेरो नेतृत्वको सरकारले अर्थतन्त्रले चुनौतीपूर्ण परिस्थितिको सामना गरिरहेको परिप्रेक्ष्यमा समेत मजदुर एवं श्रमजीवी वर्गको हितलाई केन्द्रमा राखी श्रमिकको न्यूनतम पारिश्रमिक बढाएको थियो । भविष्यमा न्यूनतम पारिश्रमिक वृद्धिका निम्ति निरन्तर पहल गरिने विश्वास दिलाउँछु । साथै रोजगारदाता संस्थाहरूसमेत श्रमिकको न्यूनतम पारिश्रमिक वृद्धिका निम्ति लचिलो रूपमा प्रस्तुत हुने विश्वास व्यक्त गर्दछु ।' प्रधानमन्त्रीले सङ्घीय लोकतान्त्रिक गणतन्त्रको मर्मअनुरूप सामाजिक सुरक्षालाई सङ्घ वा प्रदेशको मात्र नभइ स्थानीय तहको समेत दायित्वको रुपमा लिँदै कानुनी आधार तयार गर्न लागिएको जानकारी दिए। प्रधानमन्त्री प्रचण्डले स्थानीय तहमा रहेका अनौपचारिक क्षेत्रका श्रमिकहरूलाई सामाजिक सुरक्षा कोषमार्फत सामाजिक सुरक्षाको दायरामा ल्याउन सक्नेगरी कानुनी आधार तयार गरेको बताए। योगदानमा आधारित सामाजिक सुरक्षा कार्यक्रमको अनिवार्य कार्यान्वयन र सफलतामा सरकारले आफ्नो सफलता देखेको बताउँदै प्रधानमन्त्री प्रचण्डले सम्पूर्ण नेपाली नागरिकहरूको कोखदेखि शोकसम्मको सामाजिक सुरक्षा प्रदायक संस्थाका रूपमा समाजिक सुरक्षा कोषलाई विकास गराइने बताए । उनले सामाजिक सुरक्षा कार्यक्रमलाई सबै नागरिकसम्म पुर्याउन सरकारबाट गर्नुपर्ने समन्वय तथा सहयोगमा कुनै कमी नहुने विश्वास दिलाए। 'सीमित साधनस्रोत र असीमित आकाङ्क्षाका बीच सन्तुलन कायम गर्दै श्रमिकमैत्री नीति,कानुन र कार्यक्रमका निम्ति सरकार सधै सकारात्मक रुपमा प्रस्तुत हुनेछ,'प्रधानमन्त्री प्रचण्डले भने,'मुख्यतः विदेशमा रहेका नेपालीको स्वाभिमान र हितरक्षा,नीति निर्माणमा श्रमजीवी वर्गको सम्मानजनक प्रतिनिधित्व,योगदानमा आधारित सामाजिक सुरक्षा कार्यक्रमको प्रभावकारी कार्यान्वयन,श्रमको सम्मान र श्रम संस्कृतिको विकासमा सरकारले प्राथमिकताका साथ काम गर्नेछ ।' देश आगामी आर्थिक वर्षको नीति तथा कार्यक्रम र बजेट निर्माणको सङ्घारमा रहेको उल्लेख गर्दै प्रधानमन्त्री प्रचण्डले यसपटकको नीति तथा कार्यक्रम र बजेटमा उत्पादकत्व वृद्धि र रोजगारी सिर्जनालाई उच्च प्राथमिकताका साथ अगाडि बढाउने गृहकार्यमा सरकार जुटिरहेको दावी गरे। सत्ता साझेदार दलहरूको तर्फबाट प्रस्तुत साझा न्यूनतम कार्यक्रममा उल्लेखित निरासा चिर्दै,भरोसा जगाउँदै मूलमन्त्रलाई व्यवहारिक रूपमा सम्बोधन गर्न सरकार प्रतिबद्ध रहेको उल्लेख गरे।"
"श्रमको सम्मान,उचित पारिश्रमिक र सामाजिक सुरक्षा सुनिश्चित गर्नुपर्छ : अध्यक्ष ओली","काठमाडौं : नेपाल कम्युनिष्ट पार्टी (एमाले) का अध्यक्ष केपी शर्मा ओलीले श्रमलाई नै जीवन मान्नुपर्ने बताएका छन्। अन्तर्राष्ट्रिय श्रमिक दिवसका अवसरमा सामाजिक सञ्जालमार्फत बुधबार शुभकामना व्यक्त गर्दै उनले श्रम नै जीवन, श्रम नै विश्वास, श्रम नै पूजा र श्रम नै प्रसाद भएको उल्लेख गरेका छन्। श्रम जीवन र जगत्को अपरिहार्य,अविछिन्न र अभिन्न प्रक्रिया हो भन्ने तथ्यलाई आत्मसात् गर्दै रोजगारीको सृजना, श्रमको सम्मान, उचित पारिश्रमिक एवं सामाजिक सुरक्षालगायत श्रमिक अधिकारलाई सुनिश्चित गरी मर्यादित श्रमको वातावरण निर्माण गर्नेतर्फ अग्रसर हुन पूर्व प्रधानमन्त्री ओलीले आह्वान पनि गरेका छन्। विश्वभरका श्रमिकले एकापसमा ऐक्यबद्धता प्रकट गर्दै श्रमिक अधिकारको रक्षा र प्रवर्द्धनका लागि सबैलाई जागरुक बनाइराख्ने अवसरका रूपमा यस दिवसलाई लिने गरेको अध्यक्ष ओलीले बताएका छन्। आज अन्तर्राष्ट्रिय श्रमिक दिवस इतिहास, उपलब्धि र आगामी बाटो नाराका साथ मनाइँदैछ ।"
मुलुकमा आर्थिक समृद्धि गर्न स्वदेशी उत्पादन बढाउनु पर्छ :राष्ट्रपति पौडेल,"काठमाडौं : राष्ट्रपति रामचन्द्र पौडेलले मुलुकभित्र मर्यादित श्रम गर्ने वातावरण निर्माण गरी आन्तरिक उत्पादन र उत्पादकत्व बढाइनुपर्ने बताएका छन्। शुभकामना सन्देशमा उनले भनेका छन्, 'मुलुकको आर्थिक समृद्धिका लागि उद्यमशीलताको विकासमार्फत स्वदेशी उत्पादन वृद्धि गरी स्वावलम्बी र आत्मनिर्भर अर्थतन्त्र निर्माण गर्नु अत्यावश्यक हुन्छ । उद्यमशीलताको विकास गर्न पुँजी लगानी गर्ने उद्यमी र श्रम तथा सीप लगानी गर्ने श्रमिक दुवैको योगदान उत्तिकै महत्वपूर्ण हुने भएकोले मर्यादित श्रमको वातावरण निर्माण गरी उत्पादन र उत्पादकत्व वृद्धि गर्नुपर्दछ ।' विश्व मजदुर दिवसले स्वदेशी उत्पादनको प्रयोगमा जोड दिँदै श्रमको सम्मान, स्वरोजगार, उचित पारिश्रमिक एवं सामाजिक सुरक्षालगायतका श्रमिक अधिकारलाई सुनिश्चित गर्नेतर्फ अग्रसर हुन प्रेरणा मिल्ने विश्वास पनि उनले व्यक्त गरे। श्रमिकको पेसागत मर्यादा र सम्मानको प्रत्याभूति गराउन र उनीहरूको हक, अधिकार स्थापित भएको दिनको रूपमा प्रत्येक वर्ष मे १ तारिखमा यो दिवस मनाइन्छ । यस वर्ष मर्यादित काम, श्रमिकको सम्मान, हाम्रो अभियान भन्ने नाराकासाथ एक सय ३५ औँ विश्व मजदुर दिवस मनाइँदैछ । यस दिवसले श्रमिकको हक, हित, अधिकार तथा स्वतन्त्रताको रक्षार्थ विश्वभरिका सम्पूर्ण श्रमजीवीलाई एकताको सूत्रमा बाँध्न सहयोग पुग्ने राष्ट्रपति पौडेलले विश्वास व्यक्त गरेका छन्। नेपालको संविधानले सम्पूर्ण नागरिकका लागि रोजगारीको हक एवं श्रमको हक सुनिश्चित गर्दै प्रत्येक श्रमिकका लागि उचित पारिश्रमिक, सुविधा तथा योगदानमा आधारित सामाजिक सुरक्षाको हकलाई प्रत्याभूत गरेको छ । त्यस्तै, समान कामका लागि लैङ्गिक आधारमा पारिश्रमिक तथा सामाजिक सुरक्षामा कुनै भेदभाव नगरिने व्यवस्था समानताको हकमा छ । राष्ट्रपति पौडेलद्वरा जारी शुभकामना सन्देशमा मुलकमा लोकतन्त्रमा आधारित समाजवाद उन्मुख अर्थतन्त्र निर्माण गर्ने संवैधानिक प्रावधानले मूर्तरूप लिँदै जाने सन्दर्भमा श्रमिक वर्ग पनि लाभान्वित हुने उल्लेख छ ।"
"डोल्पामा हावाहुरीले स्वास्थ्य चौकी, विद्यालय र वडा कार्यालयमा क्षति","डोल्पा : हिमाली जिल्ला डोल्पामा तीव्र हावाहुरीका कारण सार्वजनिक भौतिक संरचनामा क्षति पुर्याएको छ। बुधबार बिहानैदेखि तीव्र गतिमा लागेको हावाहुरीले वडा कार्यालय, स्वास्थ्य चौकी र विद्यालय भवनमा लाखौँ रकम बराबरको क्षति पुर्याएको हो। हावाहुरीका कारण जगदुल्ला गाउँपालिका२ काइगउँमा रहेको स्वास्थ्य चौकीको छाना हावाहुरी उडाएको छ। बिहान ११ बजेतीर चलेको हावाहुरीका कारण स्वास्थ्य चौकीको छाना उडाएको काइगँउका स्थानीय हरिमान थापाले जानकारी दिए। छाना उडाएपछि लाखौँ रकम बराबरको क्षति हुनुका साथै स्वास्थ्य चौकीको सेवा प्रवाह समेत प्रभावित भएको उनले बताए। त्यसैगरी हावाहुरीकै कारण आज मुड्केचुला गाउँपालिका वडा नं ५ को वडा कार्यालयको भवनमा क्षति पुर्याएको छ। तीव्र गतिमा लागेको हावाहुरीले वडा कार्यालय भवनको छाना उडाएको कालिकाका स्थानीय सुरेन्द्र बहादुर शाहीले जानकारी दिए। एक्कासि चलेको हावाले वडा कार्यालयको छाना उडाएपछि लाखौँको क्षति हुनुको साथै जनताको सेवा प्रवाहमा समेत समस्या भएको उनको भनाइ छ। हावाहुरीकै कारण त्रिपुरासुन्दरी नगरपालिका११ मा रहेको कञ्चनजंगा आधारभूत विद्यालयमा क्षति पुर्याएको छ। तीव्र गतिमा लागेको हावाहुरीले विद्यालय भवनको छाना उडाएपछि लाखौँ बराबरको क्षति भएको नगर उप प्रमुख देवी घर्तीले जानकारी दिइन। एक्कासि तीव्र बेगमा लागेको हावाले छाना उडाएपछि विद्यार्थीको पठनपाठन प्रभावित हुनुका साथै खुला चौरमा पढाउनु पर्ने अवस्था आएको स्थानीय मंगल पुनले बताए।"
ठोरी नाकाको छोटी भन्सार कार्यालय थप सेवासहित पुनः सञ्चालनमा आयो,"वीरगन्ज : पर्साको ठोरी नाकामा वर्षौंदेखि बन्द अवस्थामा रहेको ठोरी नाकास्थित अमृतधारा छोटी भन्सार कार्यालय बुधबारदेखि सेवा थप गर्दै पुनः सञ्चालनमा आएको छ। पर्साको दोस्रो नाका ठोरीमा अवस्थित छोटी भन्सार कार्यालयको नयाँ भवन निर्माण गरी स्तरोन्नति गरिएको वर्षौं बितिसक्दा पनि भन्सार विभागले कर्मचारीको व्यवस्थापन नगरिदिँदा उक्त छोटी भन्सार कार्यालय लामो समयदेखि बन्द थियो। तर हालै संघीय सरकारको मन्त्रिपरिषद बैठकले छोटी भन्सार कार्यालय पुन सञ्चालनमा ल्याउने निर्णय गरेकाले बुधबारदेखि ठोरी छोटी भन्सार कार्यालय सेवा थप गर्दै पुनः सञ्चालनमा ल्याइएको वीरगन्ज भन्सार कार्यालयका प्रमुख भन्सार प्रशासक डिलाराम पन्थीले बताए। यसअघि उक्त भन्सार कार्यालय सञ्चालनमा रहँदाका बखत घरायसी प्रायोजनका लागि भारतबाट ल्याइने अधिकतम १० हजार रुपैयाँ मूल्यका सामानको मात्रै भन्सार प्रज्ञापन पत्र काट्ने सेवा उपलब्ध थियो। तर बुधबारदेखि उक्त सेवासँगै भारतबाट नेपाल आउने सवारी साधनको अस्थायी पैठारीको अनुमति दिने सेवा पनि थप गरिएको पन्थीले बताए। प्रमुख भन्सार प्रशासक पन्थीका अनुसार बुधबारदेखि पुनः सञ्चालनमा आएको छोटी भन्सार कार्यालयमा वीरगन्ज भन्सार कार्यालयले नायब सुब्बा अभिषेक सिंह र एक कार्यालय सहयोगीसहित दुई जना कर्मचारी खटाएको छ। बुधबार आयोजित कार्यक्रममा चितवनको भरतपुर महानगरपालिकाकी मेयर रेणु दाहाले रिबन काटेर थप सेवासहितको भन्सार कार्यालय पुनः सञ्चालनको उद्घाटन गरिन्। लामो समयको प्रतीक्षापछि ठोरी छोटी भन्सार कार्यालय थप सेवासहित पुनः सञ्चालनमा आएपछि ठोरीका व्यापारी, सर्वसाधारण सबै हर्षित बनेको ठोरी गाउँपालिकाका अध्यक्ष लालबहादुर श्रेष्ठले बताए। योसँगै भारतबाट ठोरी नाका हुँदै नेपाल घुम्न आउने खासगरी भारतीय पर्यटकको संख्या पनि अब बढ्ने उनले बताए। तर अब ती पर्यटकहरू ठोरी नाका हुँदै सहजै नेपालको गन्तव्यमा जान पाउने हुँदा पर्यटकको संख्या पनि बढ्ने र यसले ठोरीको बजार, होटल लगायतका व्यवसायलाई पनि चलायमान बनाउने उनले बताए।"
श्रमिकका समस्या समाधान गर्न श्रमाधान सेवा सुरू,"काठमाडौं : श्रम,रोजगार तथा सामाजिक सुरक्षा मन्त्रालयले श्रमाधान कार्यक्रम सार्वजनिक गरेको छ । बुधबार मन्त्रालयमा पत्रकार सम्मेलन गर्दै श्रममन्त्री डीपी अर्यालले श्रमिकहरूको समस्या समाधानका लागि श्रमाधान कार्यक्रम सार्वजनिक गरेका हुन् । श्रमाधान कार्यक्रम मन्त्रालयको बृहत र व्यवहारिक योजना भएको भन्दै यसले नेपाली नागरिकको श्रम र रोजगारको बहुआयामिक आवश्यकताको एकद्वार प्रणालीद्वारा समाधान गर्ने मन्त्री अर्यालले बताए । उक्त कार्यक्रम अन्र्तगत इन्द्रेणीका सात रङअनुसार विभिन्न योजना रहेको उनले बताए । जसअनुसार सीपको प्रयोग,रोजगार बैंक,श्रमिक कानुन,कल सेन्टरलगायत रहेको मन्त्री अर्यालले जानकारी दिए। उनले यसअघि मन्त्रालयले श्रमिक कल सेन्टर सञ्चालनमा ल्याएपछि त्यसले मात्रै सबै समस्या समाधान गर्न नसकेका कारण त्यसलाई बृहत रुप दिँदै नयाँ श्रमाधान योजना तयार गरिएको जिकिर गरे । उनले मन्त्रालयलाई विदेश मान्छे पठाउने मन्त्रालयको भाष्यलाई परिवर्तन गर्दै देशमा नै रोजगारी सिर्जना गर्न आन्तरिक रोजगार महाशाखा नै स्थापनाको अन्तिम चरणमा रहेको जानकारी दिए। आन्तरिक रोजगार सिर्जना गर्ने र देशभित्रै स्वरोजगार बनाउनेमा सरकारको ध्यान केन्द्रीत रहेको उनले बताए । मन्त्री अर्यालले सरकारले ल्याएको कार्यक्रमलाई प्रभावकारी रुपमा कार्यान्वयनका साथै सफल बनाउन आह्वान समेत गरे।"
"पुर्पक्षका लागि थुनामा रहेकालाई छुटाइदिने भन्दै १७ लाख रुपैयाँ असुली, युवक पक्राउ",वीरगन्ज : बलात्कारको अभियोगमा वीरगन्ज कारागारमा रहेका दुई अभियुक्तलाई छुटाइदिने प्रलोभन दिएर १७ लाख रुपैयाँ असुल्ने बाराका युवक पक्राउ परेका छन्। पक्राउ पर्नेमा बाराको कलैया उपमहानगरपालिका२३ बैराठपुरका २५ वर्षीय सहदेव पटेल रहेका छन्। उनलाई प्रहरीले वैशाख १४ गते पक्राउ गरी बुधबार सार्वजनिक गरेको हो। बाराका प्रहरी प्रवक्ता प्रहरी नायब उपरीक्षक दधिराम न्यौपानेका अनुसार अपहरण शरीर बन्धक तथा जबरजस्ती करणी कसुर मुद्दाको पुर्पक्षका लागि वीरगन्ज कारागारमा रहेका एक अभियुक्तलाई छुटाइदिन्छु भन्दै उनका आफन्तसँग पटेलले १० लाख रुपैयाँ लिएका थिए। यस्तै जबरजस्ती करणी कसुर मुद्दामा पुर्पक्षका लागि वीरगन्ज कारागारमै रहेका अर्का अभियुक्तका आफन्तसँग पनि पटेलले सात लाख रुपैयाँ लिएका थिए। ती दुवै अभियुक्तका आफन्तले दिएको जाहेरीका आधारमा पटेललाई पक्राउ गरी ठगी मुद्दा दर्ता गरेर कारबाही प्रक्रिया अगाडि बढाइएको प्रहरी नायब उपरीक्षक न्यौपानेले जानकारी दिए। यसअघि आइतबार पनि बारा प्रहरीले हत्याको आरोपमा अनुसन्धानका लागि प्रहरी थुनामा रहेका एक अभियुक्तलाई छुटाइ दिने भन्दै अभियुक्तका परिवारसँग ६ लाख रुपैयाँ लिएका बाराकै जितपुरसिमरा उपमहानगरपालिका२० बडहर्वाका ४१ वर्षीय दुर्गा साह कानुलाई पक्राउ गरेको थियो।
वेस्टइन्डिज 'ए' ले दियो नेपाललाई २२८ रनको लक्ष्य,काठमाडौं : वेस्टइन्डिज 'ए' ले नेपाललाई जितका लागि २२८ रनको लक्ष्य प्रस्तुत गरेको छ। ५ टी २० श्रृंखलाअन्तर्गतको तेस्रो खेलमा वेस्टइन्डिज 'ए' ले २० ओभरमा ३ विकेटको क्षतिमा २२८ रनको योगफल तयार पारेको हो। वेस्टइन्डिज 'ए' का लागि जोनसोन चार्जिले सर्वाधिक ११९ रन बनाए। उनले ६१ बलमा १३ चौका र ७ छक्का प्रहार गरे। नेपालका लागि करण केसी र सागर ढकाल ११ विकेट लिए।
अत्यधिक गर्मी बढेसँगै बुटवलका विद्यालय बन्द गर्ने निर्णय,बुटवल : अत्यधिक गर्मी र तातो हावा चल्न थालेपछि बुटवल उपमहानगरपालिकाले दुई दिन विद्यालय बन्द गर्ने निर्णय गरेको छ। वार्षिक बिदाबाट कट्टी हुनेगरी बिहीबार र शुक्रबार विद्यालय बन्द गर्ने निर्णय भएको प्रमुख प्रशासकीय अधिकृत मित्रमणि खनालले जानकारी दिए। गर्मी र तातो हावाले विद्यार्थीहरूको स्वास्थ्यमा गम्भीर असर पर्ने सम्भावनालाई मध्यनजर गरेर बिदा दिने निर्णय भएको उनले बताए। बुटवलका सामुदायिक र संस्थागत सबैमा उक्त निर्णय लागु हुने छ। बुटवल उपमहानगरपालिकामा संस्थागत ५९ र सामुदायिक ३९ गरी कुल ९८ वटा विद्यालय छन्। कुल ५५ हजार विद्यार्थी उपमहानगरपालिका क्षेत्रमा अध्ययनरत छन्। राष्ट्रिय परीक्षा बोर्डले सञ्चालन गरेको कक्षा १२ को वार्षिक परीक्षा यथावत् रहेको उपमहानगरपालिकाले जनाएको छ। दुई दिनपछि मौसमको अवस्था हेरी थप बिदाको निर्णय गरिने खनालले बताए।
पर्सामा आधुनिक कृषि बजार निर्माण हुँदै,"वीरगन्ज : पर्साको पटेर्वा सुगौली गाउँपालिका२ गादीको रंगपुरटाँडीमा आधुनिक कृषि बजार निर्माण गर्न थालिएको छ। किसानका उत्पादन संकलन र बिक्री वितरणका लागि रंगपुर टाँडीमा १ करोड रुपैयाँभन्दा बढीको लागतमा आधुनिक कृषि बजार निर्माण गर्न थालिएको हो। मंगलबार गाउँपालिकाका अध्यक्ष दिनेश चौधरीले कृषि बजार निर्माण कार्यको शिलान्यास गरेका हुन्। संघीय सरकारको कृषि तथा पशुपक्षी विकास मन्त्रालय र गाउँपालिकाको गरी कूल १ करोड ९ लाख रुपैयाँको लागतमा आधुनिक कृषि बजार निर्माण गर्न थालिएको गाउँपालिका अध्यक्ष चौधरीले बताए। उनका अनुसार आधुनिक कृषि बजारमा किसानले उत्पादन गर्ने तरकारी संकलन र बिक्री वितरणका लागि ६ वटा व्यवस्थित पक्की सेड, एउटा शौचालय र कम्पाउन्ड वाल निर्माण गरिनेछ। किसानका तरकारी भण्डारणका लागि कृषि बजार परिसरमै १९ लाख ५० हजार रुपैयाँको लागतमा मिनि कोल्ड स्टोर पनि निर्माण गर्न थालिएको चौधरीले जानकारी दिए। कृषि बजारको निर्माणको ठेक्का वन देवी निर्माण सेवा कम्पनीले पाएको छ। आगामी असार मसान्तभित्र कृषि बजार निर्माण कार्य सम्पन्न गर्ने गरी निर्माण कम्पनीसँग सम्झौता गरिएको जानकारी पनि चौधरीले दिए।"
आगलागीले घर र गोठ नष्ट,"मकवानपुर : आगलागीले घर र गोठ जलेर सखाप भएको छ। राक्सिराङ गाउँपालिका६ स्थित खर्कण्डेटारका इन्द्रलाल चेपाङको घर जलेर नष्ट भएको हो। बुधबार दिउँसो ३ बजेतिर आगलागी भएको तर आगलागीका कारण भने यकिन हुन नसकेको पीडित चेपाङले बताए। उनका अनुसार सोलारको तार सट भएर आगलागी भएको हुनसक्छ। 'म औषधि लिन बजार गएको थिएँ। यता घरमा एक्कासि आगलागी भएको खबर पाएँ। घर आइपुग्दा सबै घर खरानी भइसकेछ,' उनले भने, 'धन्न मानवीय क्षति भने भएन।' आगलागीका कारण सबै अन्न र घरसहित करिब ५ लाख जतिको सम्पत्ति जलेर नष्ट भएको चेपाङले बताए। त्यति मात्र नभई छोराछोरीको किताब, कापी सबै सखाप भएको सुनाए। 'भएको १३ मुरी धान, १५ पाथी मकै, एक बोरा युरिया मल सबै जल्यो। केही बाँकी रहेन,' उनले भने, 'तीनै जना छोराछोरीको सबै किताबकापी पनि खरानी भयो।' ओढ्ने ओछ्याउने सबै खरानी भएपछि बासको समस्या भएको छ। आर्थिक अवस्था कमजोर भएका चेपाङ्लाई घर चलाउन धौधौ परिरहेका बेला यस्तो विपद आइलाग्दा छोराछोरीलाई कसरी पढाउने भन्ने चिन्ताले पिरोलेको छ। उनले भने, 'अब भोलिदेखि बास कहाँ बस्ने भन्ने चिन्ता त छदै छ। त्योभन्दा पनि छोराछोरीको पढाइमा हुने समस्याले झन चिन्ता थपेको छ।' सम्बन्धित निकायबाट केही क्षतिपूर्ति पाए सजिलो हुने उनको भनाइ छ। त्यस्तै, सोही घर छेउमा रहेको स्थानीय जंगलाल चेपाङको बाख्राको गोठ पनि आगलागीले नष्ट भएको छ। बाख्रा चरनमा गएका कारण क्षति हुन नपाएको तर काठ जलेर सखाप भएको जङ्गलालले बताए। '३० वटा बाख्रा छन्। ती खोरमै भाको भए निकै ठूलो क्षति हुने रहेछ,' उनले भने, 'तर गोठमा भएको ५० हजारभन्दा बढीको काठ जलेर नष्ट भयो।'"
होटलमा आगलागीबाट ५० लाखको क्षति,"विराटनगर : मोरङको मिक्लाजुङ गाउँपालिका७ लालीगुराँस टोलमा रहेको एउटा होटलमा बुधबार बिहान आगलागी भएको छ । आगलागीमा करिब ५० लाख बराबरको क्षति भएको प्रहरीको अनुमान छ । हर्क श्रेष्ठले सञ्चालन गरेको च्वाइस होटलमा बिहान २:२० बजेतिर आगलागी भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार आगलागीको कारण खुल्न सकेको छैन । आगोले होटल सञ्चालन गरिएको घरसहित घरभित्र रहेको नगद,सुनचाँदी, अन्नपात, होटलका सामान, भाँडवर्तन, फ्रिजलगायत जलेर ध्वस्त भएको जानकारी बस्नेतले दिए । प्रहरी,स्थानीय र दमकलको सहयोगमा करिब १ घण्टापछि आगो नियन्त्रणमा लिइएको थियो । घटनाका सम्बन्धमा इलाका प्रहरी कार्यालय उर्लाबारीका इन्सपेक्टर देवेन्द्र दास नेतृत्वको टोलीले अनुसन्धान सुरू गरेको छ ।"
धादिङको तेम्बाह्यारा महभिरमा हनी हन्टिङ,"धादिङ : साहसिक पर्यटनको अत्याधिक सम्भावना बोकेको धादिङको गङ्गाजमुना गाउँपालिका२ तेम्बाह्यारा महभिरमा हनी हन्टिङ गरिएको छ। गङ्गाजमुना तीनसुरे पदमार्गको अनुसन्धान तथा प्रवर्द्धनको अन्वेषणका लागि पुगेको ट्रेकिङ एजेन्सिज् एशोसियशन अफ नेपाल (टान) र गाउँपालिकाको टोलीको उपस्थितिमा आज तेम्बाह्यारा महभिरमा हनी हन्टिङ गरिएको हो। तामाङ भाषामा ह्याराको अर्थ भिरमौरी भन्ने बुझिन्छ। गङ्गाजमुनाका प्रमुख प्रशासकीय अधिकृत अनिल श्रेष्ठले विगत लामो समयदेखि भीरमौरीको मह उत्पादन हुँदै आएको तेम्बायारा महभिरमा मह उत्पादनका लागि आवश्यक सामग्री गाउँपालिकाले व्यवस्थापन गरेर पर्यटन प्रवर्द्धनमा सहयोग गर्दैआएको बताए। साहसिक पर्यटनको अत्यधिक सम्भावना भएको तेम्बाह्यारा महभिरमा भीरमौरीको महबाहेक क्यानोनिङकोसमेत सम्भावना छ, गाउँपालिकाले यसको सम्भाव्यता अध्ययन गरेर अगाडि बढ्छ, अधिकृत श्रेष्ठले भने। गङ्गाजमुना२ का वडाअध्यक्ष बलबहादुर तामाङले तेम्बाह्यारा महभिरमा रहेको भिरमौरीको महलाई आगामी दिनमा संरक्षण समिति बनाएर उत्पादन गरिने बताए। उक्त महभिरमा विगत दुई सय वर्षदेखि भिरमौरीको मह निकालिँदै आएको उनको भनाइ छ। हाल री गाउँका ६ युवाले दुई लाख रुपैयाँ लगानी गरेर डोरी खरिद गरी भिरमौरीको मह निकाल्दै आएका छन्। उत्पादन भएको मह एक हजार पाँच सयदेखि दुई हजार रुपैयाँसम्ममा बिक्रीवितरण गरिँदै आएको वडाअध्यक्ष तामाङले बताए। उक्त महभिर गङ्गाजमुना२ र ३ को सिमाना ताप्राङ खोलामा पर्दछ। गङ्गाजमुना३ का वडाअध्यक्ष राजकुमार गुरुङले वडाभित्रका पर्यटकीय क्षेत्रको खोज गरी संरक्षणमा वडा लागेको बताए। आजदेखि सुरु भएको भिरमौरी मह निकाल्न एक हप्ता लाग्नेछ। भिरमौरीको मह निकाल्नका लागि री गाउँका चन्द्रबहादुर तामाङ, कुर्मु तामाङ, दुर्गा तामाङलगायत लाग्नुभएको थियो। उक्त महभिरमा कात्तिक र वैशाखमा भिरमौरीको मह उत्पादन गरिँदै आएको छ। गङ्गाजमुनाका पर्यटन विकास संयोजक एवं वडा नम्बर ६ का वडाध्यक्ष रमेश ढकालले गङ्गाजमुनामा भएको साहसिक पर्यटनको विकासका लागि गाउँपालिकाले काम गर्ने बताए। संघीय राजधानी काठमाडौंमासमेत धादिङका अधिकांश व्यक्ति पर्यटन व्यवसाय गर्दै आएका छन्। गङ्गाजमुनाका बासिन्दाका मात्र ९५ ट्रेकिङ कम्पनी छन्। पर्यटन विकास संयोजक ढकालले गङ्गाजमुनाभित्रको पर्यटनको विकासका लागि काठमाडौंमा रहेका सबै व्यवसायीलाई समेटेर अगाडि बढ्ने बताए।"
"पाल्पामा आगलागी भयावह बन्दै, १८ जना शंकास्पद व्यक्ति पक्राउ","तानसेन : पाल्पामा वैशाख महिनामा आगलागीको घटना बढेको छ। हालसम्म पाल्पामा २ हजार ८ सय हेक्टर वनजंगल आगलागी भएको छ। एक महिनामा पाल्पामा १ सय २० स्थानमा आगलागी भएको छ। पाल्पाको सबैभन्दा तिनाउँ गाउँपालिकाको जंगल र सबैभन्दा निस्दी गाउँपालिकामा आगलागी भएको डिभिजन वन कार्यालय पाल्पाका सूचना अधिकारी संयोग बस्नेतले जानकारी दिए। सूचना अधिकारी बस्नेतका अनुसार तिनाउ गाउँपालिकाको २५ स्थानमा लागेको आगलागी ९९० हेक्टर वनजंगल डढेर नष्ट भएको छ। तानसेन नगरपालिकाको सय स्थानमा आगलागी भई ४६५ हेक्टर जंगल डढेको छ। बगनासकाली गाउँपालिकामा ६ स्थानमा लागेको आगोबाट १ सय हेक्टर जंगल सखाप भएको छ। रामपुर नगरपालिकामा १२ स्थानमा लागेको आगोबाट २८६ हेक्टर जंगल डढेलोमा परेको छ। रिब्दिकोटमा १२ स्थानमा लागेको आगोले २६० हेक्टर क्षेत्रमा डढेलो फैलिएर नष्ट भएको छ। यसैगरी माथाँगढी गाउँपालिकामा १० स्थानमा लागेको आगोले २४१ हेक्टर क्षेत्रमा आगलागी भएको छ। रैनादेवी छहरा गाउँपालिकामा ८ स्थानमा लागेको आगोले ५० हेक्टरमा क्षेत्र जलेको छ। निस्दी गाउँपालिकाको ४ स्थानमा लागेको आगोबाट २३ हेक्टर क्षेत्र जलेको छ। रम्भा गाउँपालिकाको ४ स्थानमा लागेको आगोबाट १३३ हेक्टर क्षेत्र जलेको छ। आगलागीका घटनाहरूमा मानवीय क्षति हुन नदिन डिभिजन वन कार्यालय पाल्पाले सवारी साधनसहित स्पेसल अग्नी नियन्त्रण समूह परिचालन गर्दै आए पनि पाल्पामा बढी सल्लाको वन भएकाले आगलागीका घटनामा नियन्त्रण हुन नसकेको डिभिजन वन कार्यालय पाल्पाका डिभिजन प्रमुख नारायणदेव भट्टराईले बताए। आगलागी परी यसवर्ष ३ जना मानिस घाइते भएका छन्। १२ वटा घर र १८ वटा गोठ पूर्ण रुपमा जलेर नष्ट भएको छ। ९ वटा भैँसी, २५ वटा बाख्रा, एक वटा गोरु र १ वटा गाई जलेका छन्। आगलागी घटनामा शंकास्पद व्यक्तिहरूलाई प्रहरी पक्राउ गर्दै आएको छ। हालसम्म १८ जना व्यक्तिहरू पक्राउ परेका जिल्ला प्रहरी कार्यालय पाल्पाका सूचना अधिकारी प्रहरी निरीक्षक सन्तोष चन्दले बताए। उनका अनुसार पक्राउ परेकाहरूलाई सोधपुछ गर्ने काम भइरहेको छ। आगलागी नियन्त्रण गर्न प्रहरी २४ सै घण्टा अलटमा बस्ने गरेको, स्थानीयवासी, प्रहरी, सेना, सशस्त्र, वन कार्यालयका अग्नी नियन्त्रक टोलीहरू परिचालित हुँदै आएको जिल्ला प्रहरी कार्यालयका सूचना अधिकारी चन्दले बताए। पाल्पामा सल्लाको जंगलमा बढी आगलागी भएको र पटक पटक लाग्ने गरेको छ। आगलागीबाट मानिसहरू घाइते भएको, धनको ठूलो क्षति भएको भौतिक तथा जैविक विविधता नष्ट भएको, चराचुङ्गी, किरा फट्यांग्राको मृत्यु भएको, कयौ जंगली जनावरको मृत्यु भएको, जंगल जनावर ज्यान जोगाउनका लागि मानव बस्तीमा प्रवेश गरेको डिभिजन वन कार्यालय पाल्पाका अधिकृत यमलाल पोखरेलले बताए। लामो समयदेखिको खडेरी र हालसम्म पनि पानी नपरेकाले आगलागीका घटनाहरू बढेका छन्। पाल्पा जिल्लामा तानसेन नगरपालिकाको मात्र दमकल रहेको छ भने अन्य ९ पालिकाहरू आगलागी हुँदा एउटा दमकलमै निर्भर रहनु परेको छ।"
नारायणगढबुटवल सडकः पाँच वर्षमा ५० प्रतिशत काम पूरा,"नवलपरासी : विस्तारको क्रममा रहेको पूर्वपश्चिम राजमार्गअन्तर्गत नारायणगढबुटवल खण्डमा ३३ किलोमिटर कालोपत्रे भएको छ। ४२ महिनामा सडक विस्तारको काम सक्ने जिम्मा पाएको निर्माण कम्पनीले ६३ महिनामा ५० प्रतिशत काम पूरा गरेको छ। नारायणगढबुटवल सडक योजना पूर्वी खण्डका सूचना अधिकारी इन्जिनियर शिव खनालका अनुसार वैशाख १५ सम्म पूर्वी खण्डमा ३३ किलोमिटर कालोपत्रे भएको छ। चारलेनमा विस्तार भइरहेको सडकमा द्रुत गतिमा काम भइरहको छ। पछिल्लो पाँच महिनामा हामीले एकतर्फी १८ किलोमिटर सडक कालोपत्रे सम्पन्न गरेका छौँ, उनले भने, २०७५ माघदेखि २०८० असारसम्म एकतर्फी १५ किलोमिटर सडक कालोपत्रे भएको थियो। अहिले सडकमा कालोपत्रेसँगै सडक किनारको खाल्डा पुर्ने सडकमा बेस र सबबेस बनाउने काम भइरहेको छ। उक्त खण्डमा २५ मिटर लामा सबै साना पुलको निर्माण सम्पन्न भएको उल्लेख गर्दै इन्जिनियर खनालले ठूला पुलको ग्रिडर (पुलमा पिलर उठाएपछि ढलान गर्न राखिने बिम) राख्ने काम भइरहेको बताए। सडक विस्तारको काम गरिरहेको चाइना स्टेट कन्स्ट्रक्सन इन्जिनियरिङ कर्पोरेसन लिमिटेडका ठेक्का सहव्यवस्थापक राकेश झाले हाल कावासोतीको डण्डाबाट पश्चिमतर्फ र गैँडाकोटको थुम्सीको जंगलमा कालोपत्रेको काम चलिरहेको बताए। अहिलेसम्म २७ प्रतिशत काम सकिएको उनले बताए। देवचुलीको दुम्कौली, रजहर र गैँडाकोटमा बिजुलीको पोल सार्ने काम बाँकी नै रहेकाले सडक विस्तारमा केही ढिलाइ भएको उनले स्वीकार गरे। गैँडाकोटबाट बुटवलसम्मको एक सय १३ किलोमिटर मध्ये निर्माण कम्पनीले गैँडाकोटबाट दाउन्नेसम्म ६४ दशमलव ४२ किलोमिटर सडकलाई पूर्वीखण्ड र दाउन्नेबाट बुटवलसम्मको ४८ दशमलव ५८ किलोमिटरलाई पश्चिमखण्डमा विभाजन गरेर काम गरिरहेको छ। एसियाली विकास बैंक (एडिबी)को ऋण सहयोगमा कुल रु १६ अर्ब ९९ करोड ५२ लाख लागतमा राजमार्ग विस्तार थालिएको हो राष्ट्रिय गौरवको आयोजनाका रूपमा चार लेनमा विस्तार भइरहेको सडकको सहरी क्षेत्रमा अतिरिक्त दुई लेन बताइनेछ। दाउन्ने पहाडको करिब पाँच किलोमिटर खण्डमा भौगोलिक अवस्थाका कारण जम्मा तीन लेनको सडक बन्ने निर्माण कम्पनीले जनाएको छ।"
"वीरगन्जको नबिल बैंकबाट चोरी भएको केही रकम भेटियो, दुई भारतीयसहित चार जना पक्राउ","वीरगन्ज : वीरगन्जको नबिल बैंकको बाइपास शाखाबाट गत आइतबार राति १ करोड ३४ लाख ६५ लाख चोरी भएको घटनामा संलग्न रहेको समूहमध्ये प्रहरीले दुई भारतीयसहित चार जनालाई पक्राउ गरेको छ।यस्तै बैंकबाट चोरी भएकोमध्ये केहि रकमपनि फेला परेको छ। चोरीमा संलग्न रहेको आशंकामा प्रहरीले रौतहटबाट दुई जना नेपालीलाई पक्राउ गरेको छ भने भारतको घोडासहनबाटपनि प्रहरीले दुई जनालाई नियन्त्रणमा लिएको छ। चोरीमा संलग्न समूहका बाँकी एक जना भने अझै फरार रहेको र उनको खोजी भइरहेको प्रहरी श्रोतले जानकारी दिएको छ। हालसम्म पक्राउ पर्नेमा रौतहटको मौलापुर नगरपालिका७ पथरा बुधरामका सन्जय जयसवाल र छोटेलाल जयसवाल रहेका छन्। त्यस्तै भारतीय प्रहरीले बिहारको पूर्वी चम्पारण जिल्लाको घोडासहनका मन्टु पासवान र ललन कुमारलाई नियन्त्रणमा लिएको हो। सन्जय र छोटेलाललाई प्रहरीले रौतहटको मौलापुरबाट मंगलबार साँझ पक्राउ गरेको हो। उनीहरू दुवै जना रात्रीबसमा चढेर काठमाडौं जाँदै गरेका बेला प्रहरीले बस घेरा हालेर नियन्त्रणमा लिएको हो।ती दुवै जना अहिले जिल्ला प्रहरी कार्यालय पर्साको हिरासतमा छन्। मन्टु र ललनलाई भने भारतीय प्रहरीले घोडासहनबाट नियन्त्रणमा लिएको हो। उनीहरू अहिले भारतीय प्रहरीकै हिरासतमा छन्। उनीहरूलाई नेपाल ल्याउने प्रयास भइरहेको जिल्ला प्रहरी कार्यालय पर्साको श्रोतले बताएको छ। घटनामा संलग्न अर्का एक भारतीयको पनि खोजी भइरहेको प्रहरी श्रोतले जानकारी दिएको छ। बैंकमा चोरी गर्नुभन्दा पहिले चोरहरूको समूहले गत आइतबार वीरगन्जको नयाँ बसपार्कस्थित रानीपोखरी होटलमा छोटेलाल जयसवालका नाममा कोठा बुक गरेर बसेको प्रहरीको अनुसन्धानका क्रममा खुलेको छ। जिल्ला प्रहरी कार्यालय पर्साका प्रवक्ता प्रहरी नायब उपरीक्षक कुमार विक्रम थापाले भने चोरीको घटनामा संलग्न रहेको आशंकामा अहिलेसम्म दुई जना नेपालीलाई मात्र नियन्त्रणमा लिएको बताए। भारतमा पनि एक जना पक्राउ परेको जानकारी भारतीय प्रहरीबाट आएको तर यस बारेमा यकिन भने भइनसकेको उनले बताए। थापाले भने,अहिलेसम्म हामीले दुई जना नेपालीलाई मात्र नियन्त्रणमा लिएका छौं। अनुसन्धान प्रभावित हुने भएकाले उनीहरूको पहिचान सार्वजनिक गर्न मिल्दैन। उता भारतमा पनि एक जनालाई त्यहाँको प्रहरीले नियन्त्रणमा लिएको भन्ने खबर छ। गत आइतबार राति नबिल बैंकको शाखाबाट चोरी भएको १ करोड ३४ लाख रकममध्ये केही रकम प्रहरीले भारतमा फेला पारेको छ। भारतको घोडासहनमा लुकाएर राखिएको अवस्थामा उक्त रकम भारतीय प्रहरीले फेला पारेको हो। अनुसन्धानमा खटिएका एक प्रहरी अधिकृतले भने, चोरी भएको रकम ६ वटा झोलामा राखेको अवस्थामा भेटिएको छ। फेला परेको उक्त रकम अहिले गन्ने काम भइरहेको छ। पर्साका प्रहरी प्रवक्ता प्रहरी नायब उपरीक्षक थापाले पनि चोरी भएको रकममध्ये केही रकम फेला परेको पुष्टि गरे। उनले भने,चोरी भएको रकममध्ये केही रकम भारतमै भेटिएको खबरपनि आएको छ। कति रकम भेटिएको हो ? कहाँबाट कस्तो अवस्थामा भेटिएको हो? यसबारेमा विस्तृत विवरण आइसकेको छैन। रकम चोरी भएको नबिल बैंकका शाखा प्रबन्धक विजय पौडेलले भने बैंकमा रातिको समयमा सुरक्षा गार्ड नराखेर आफूहरूबाट चुक भएको बताए। बुधबार दिउँसो जिल्ला प्रहरी कार्यालय पर्सामा भेटिएका पौडेलले भने,नबिल बैंकले कुनै कुनै शाखामा मात्र रातिको लागि सुरक्षा गार्ड राख्ने गरेको छ। धेरैजसो ब्रान्चमा रातिका लागि सुरक्षा गार्ड राखिएको हुन्न। सीसीटीभीले नै सेक्युरिटीको काम गर्छ। वीरगन्ज बाइपासको ब्रान्चको सन्दर्भमा हामीमा अलि बढी नै कन्फिडेन्ट थियो। जसका कारण रातिमा सेक्युरिटी गार्ड राखेका थिएनौं। त्यही नै हामीबाट चुक भए जस्तो लाग्छ। बाइपास रोडमा रहेको नबिल बैंकको शाखाबाट गत आइतबार राति पाँच जनाको संख्यामा रहेका चोरहरूको समूहले मूल गेटको ताल्चा फोडेर भित्र प्रवेश गरी टिनको बाक्सामा रहेको १ सय र २० रुपैयाँको नोट गरी १ करोड ३४ लाख ६५ हजार रुपैयाँ बोरामा हालेर लगेको बैंकको सीसीटीभीको फुटेजमा देखिएको थियो। शाखा प्रबन्धक पौडेलका अनुसार बैंकको भल्टभित्र रहेको फलामे सेफमा पनि ५ करोड भन्दा बढी नै रकम राखिएको थियो। तर चोरहरूले टिनको बाकसमा रहेको रकम मात्रै चोरेर लगेको र सेफमा रहेको रकम भने सेफमै सुरक्षित अवस्थामा रहेको थियो।"
ललितपुर आगलागी : थप एक जनाको मृत्यु,"काठमाडौं : ललितपुरको तपेश्वर सामुदायिक वनमा भएको आगलागीमा परी २ जनाको मृत्यु भएको छ। गोदावरी नगरपालिका४ मा रहेको उक्त वनमा लागेको आगलागी निभाउने क्रममा स्थानीय रमेश पहरी र शंकर पहरीको मृत्यु भएको हो। प्रहरीका अनुसार उपचारका लागि कीर्तिपुर बर्न अस्पतालमा ल्याइएका शंकर पहरीको मंगलबार नै मृत्यु भएको हो भने रमेस पहरीको बुधबार विहान मृत्यु भएको हो। स्थानीय युवाहरू आगलागीमा परेर मृत्यु भएपछि स्थानीयहरूले विरोध जनाएका छन्। स्थानीय अभिराज आर्चायले अर्वौंको ग्यास बालेर जोगाएको वन डढ्यो, स्थानीय युवा र जीवजन्तु र बनस्पती स्वाहा भएको भन्दै सरकारसँग गुहार मागेका छन्। धुवा खरानी र आगोको मुस्लोले ४ दिनदेखि गोदावरी ढाकिएको भन्दै सरकारको ध्यानआर्कषण गरेका छन्। गोदावरी नगरपालिकाका मेयर गजेन्द्र मर्हजनले स्थानीय सरकारले आगलागी निभाउने प्रयत्न गर्दा पनि नसकेको बताए। उनी भन्छन्, 'एकैपटक ८९ वटा वडामा आगो लागेकाले सबैतिर निभाउन सकेनौं। सुरक्षाकर्मी र स्थानीयले डढेलो निभाउने प्रयत्न गर्दा घटना घट्न पुग्यो।' उक्त स्थानमा तपेश्वर मन्दिर रहेको र स्थानीयहरू उक्त मन्दिर जोगाउन भन्दै आगलागी भएको जंगलमा पस्दा घटना घटेको मेयर मर्हजनले बताए। घटनामा ज्यान गुमाउने परिवारप्रति सान्त्वनास्वरुप नगरपालिकाले ५५ लाखका दरले राहत प्रदान गर्ने निर्णय गरेको छ।"
ग्रामीण सडक स्तरीय बनाउँदै गलकोट नगरपालिका,"बागलुङ : बागलुङको मध्य भागमा पर्छ गलकोट नगरपालिका। समथर भूभागदेखि उच्च पहाडसम्म फैलिएको गलकोटको बस्तीबस्तीमा सडक पुगेका छन् तर ग्रामीण क्षेत्रबाट बसाइँसरेर बजार झर्नेको संख्या घटेको छैन। दिनप्रति दिनको बसाइँसराइले गाउँ रित्तिन थालेको छ। बसाइँसराइलाई रोक्नका लागि नगरपालिकाले ग्रामीण सडकहरू स्तरोन्नति गरी गाउँमै सुविधा उपलब्ध गराउने लक्ष्यका साथ काम गरिरहेको छ। नगरपालिका स्थापना हुन पूर्व नै गलकोटमा धेरै सडक ट्रयाक खुलेका थिए। २०७३ अगाडि तीन सय ३० किलोमिटर ग्रामीण सडकको ट्रयाक खुलेको थियो। सात वर्षको अवधिमा एक सय ५७ किलोमिटर थप सडक ट्रयाक खुल्यो। नगरपालिकाभर नयाँ र पुराना गरी चार सय ८७ किलोमिटर ग्रामीण सडक छन्। ती सबै सडकलाई प्राथमिकताका आधारमा पालिकाले स्तरोन्नति गर्न थालेको छ। गलकोट नगरपालिकाका प्रवक्ता हिमबहादुर भण्डारीका अनुसार ११ वटै वडाको सबै बस्तीमा सडक पुगेको हुँदा अब नयाँ ट्रयाक खोल्ने काम रोकिएको छ। यस वर्ष हटियाहरिचौरताराखोला सडक, हटिया बजारदेखि कोटघर सडक र नरेठाँटीदुदिलाभाटी सडक कालोपत्र गर्न थालिएको भण्डारीले बताए। मल्मपाण्डवखनी, रँगेनीतोरीखोलाठानामजुवा सडक र हरिचौरटेउवालगायत पालिकाभरका २० वटा सडक चालु आर्थिक वर्षमा स्तरोन्नति भइरहेको उनले जानकारी दिए। गलकोटमा धेरै वर्ष अगाडिदेखि सडक खुल्न थालेका थिए, नगरपालिका स्थापना भएर जनप्रतिनिधि आएपछि सुरुका वर्षदेखि सडकमा लगानी गरिएको थियो, प्रवक्ता भण्डारीले भने, अब धेरै बस्तीमा सडक पुगिसकेको हुँदा नयाँ ट्रयाक नखोल्ने योजनामा छौँ, अति आवश्यक परेको ठाउँमा ट्रयाक खोल्नै परे खोलिने छ नत्र स्तरोन्नतिमा ध्यान दिनेछौँ। गलकोट नगरपालिकाका नगर प्रमुख भरत शर्मा गैरेले सडक गुरुयोजना बनाएर काम गर्न थालेको बताए। अघिल्लो वर्षदेखि नै पालिकाभरिका सडक बाह्रै महिना सञ्चालन हुने स्तरको बनाइएको र अब कालोपत्र गरिने उनको भनाइ छ। प्रमुख गैरेका अनुसार २०७४ साल यता ११ किलोमिटर ढलान तथा कालोपत्र, ६५ किलोमिटर ग्राभेल, पाँचवटा मोटरेबल पुल र दुई दर्जन कल्भर्ट निर्माण भएका छन्। राष्ट्रिय गौरवको आयोजना मध्यपहाडी लोकमार्ग गलकोटमा करिब ४५ किलोमिटर फैलिएको हुँदा यसले यातायातमा ठूलो टेवा पुर्याएको छ। नगरपालिकाले सडकलाई स्तरोन्नति गर्न थालेपछि यात्रा र सामान ढुवानीमा सहज भएको गलकोट नगरपालिका६ का वीरबहादुर खत्रीले बताए। अघिल्लो वर्षसम्म थुप्रै सडक साँघुरा र अप्ठ्यारा हुँदा यात्रा गर्न निकै कठिन हुने गरेको थियो। अहिले धेरै सजिलो भएको खत्रीको भनाइ छ। सडक स्तरोन्नतिपछि गाडी भाडासमेत घटेकोमा स्थानीयवासी खुसी भएका छन्।"
गलैंचा र राडीपाखी बुनेर आत्मनिर्भर बन्दै हिमाली भेगका महिला,"सिन्धुपाल्चोक : खेतीपाती र घर गृहस्थीमा मात्रै व्यस्त रहने सिन्धुपाल्चोकको हिमाली क्षेत्रका महिलाहरू आय आर्जनमा पनि जोडिन थालेका छन्। हिमाली क्षेत्र पाँचपोखरी थाङ्पाल गाउँपालिकाका महिलाहरू आयआर्जन मार्फत आत्मनिर्भर बन्न थालेका हुन्। राडीपाखी बुनेर आम्दानी हुन थालेपछि नम्बर ७ की बुद्धिमाया गुरुङ खुशी छिन्। श्रीमानको भरमा मात्र घर व्यवहार चलाउँदै आएकी उनी आफूले पनि केही गर्नुपर्छ भन्ने लागेर नै गलैंचा बुनाई सम्बन्धी काम सुरु गरेको बताउँछिन्। अहिले श्रीमानको भर पर्नु परेको छैन, केही गर्न सक्छु भन्ने आत्मविश्वास बढेको छ, उनले भनिन्। बिहानदेखि बेलुकासम्म राडीपाखी बुन्ने काममा नै व्यस्त रहने उनी एउटै राडीपाखीबाट २० हजारसम्म कमाउने गर्छिन्। आफ्नो सीपलाई प्रयोग गर्दै गाउँमै स्वरोजगार बनेकी उनी जीवनयापनमा सहज हुन थालेपछि झन् उत्साहित बनेकी छिन्। तर बजारको अलि समस्या भएको गुरुङको अनुभव छ। त्यसो त गाउँपालिकाले समस्या समाधान गर्नेमा पनि उनी विश्वस्त छिन्। बुद्धिमायाको मात्रै नभई १३ वर्षदेखि गलैंचा बुनेर सोही ठाउँकी सानुमाया श्रेष्ठले परिवारको गर्जो टार्दै आएकी छिन्। सानो छँदा आमाहरूले बुनेको हेरेर नै गलैंचा बुन्न सिकेकी उनले परिवारसँग बसेर, घर परिवारलाई समय दिएर पनि महिनामा १० हजार रुपैंया सजिलै कमाउने गरेकी छिन्। आफ्नै सुरमा काम गर्न पाउँछु, यसलाई नै आफ्नो व्यवसायको रुपमा अंगालेको छु, श्रेष्ठले भनिन् सानोतिनो खर्चका लागि ऋण काड्नु परेको छैन। उनीहरूजस्तै वडा नम्बर ७ का २० घरपरिवारका महिलाहरू अचेल राडीपाखी, गलैंचा बुन्द व्यस्त हुने गरेका छन्। घरैमा बसेर, खाली समयमा गलैंचा, राडीपाखी बुनेर राम्रो आम्दानी हुने भएपछि यहाँका महिलाहरू अहिले राडीपाखी बुनाईप्रति आकर्षित भएका छन्। यहाँका अधिकांश महिलाहरूले अरूले बुनेको हेरेर नै गलैंचा बुन्न सिकेका हुन्। यो सीपले आत्मनिर्भर हुन सकिन्छ भन्ने सोच उनीहरूमा छ। उनीहरूको सीप र उत्पादनलाई बजारीकरण गर्न गाउँपालिका पनि जुटेको छ। युवा, महिला, पिछडिएको वर्गलाई लक्षित गर्दै विभिन्न सीपमूलक तालिम प्रदान गर्दै हामीले आफ्नै ठाउँमा भएका सीपलाई प्रयोग गरि रोजगार सिर्जनाका प्रयासहरू गरेका छौं, पाँचपोखरी थाङ्पाल गाउँपालिकाका अध्यक्ष टाँसी लामाले भने युवाहरूलाई उद्यमी, व्यवसाय बनाउन विभिन्न तालिम र अनुदान उपलब्ध गराउँदै आएका छौं। भौगोलिक रुपमा विविधता, विभिन्न जातजाति संस्कृति रहेको पाँचपोखरीमा परम्परागत सीपहरूलाई प्राथकिमता दिई विभिन्न योजना ल्याएको अध्यक्ष लामाले जनाए। पिछडिएको क्षेत्र, समुदायका महिलाहरूलाई राडी बुन्ने, गलैंचा बुन्ने, डोका बुन्ने जस्ता सीपमूलक तालिम दिएको र महिलाहरूले निर्माण गरेको सामग्रीको बजारीकरणमा सहयोग गरिरहेको उनले बताए। परम्परागत सीप र उत्पादनहरू लोप हुनबाट जोगाउन ती सीपलाई पुस्तान्तरण गर्न र बजार व्यवस्थापनमा ध्यान पुर्याउन आवश्यक हुन्छ, गाउँपालिका लघु उद्यम विकास शाखाका प्रमुख दिपेन्द्र पौड्याल भन्छन् सोही अनुरूप हामीले हिमाली भेगमा महिलाहरूलाई जीविकोपार्जनमा टेवा पुर्याउने र उत्पादित सामग्रीको बजारीकरणतर्फ ध्यान दिइरहेका छौं। उनले गाउँपालिकाको गरिबी निवारणका लागि उद्यम विकास शाखा अन्तर्गत पिछडिएको क्षेत्र, पिछडिएको वर्गको पहिचान गरि अभिमुखीकरण कार्यक्रम गरि विभिन्न सीपमूलक तालिमहरू दिइरहेको बताए। उहाँहरूको माग र आवश्यकताको आधारमा विभिन्न चरणका स्वाभलम्वन बन्ने खालका कार्यक्रम सञ्चालन गरिरहेका छौं, पौड्यालले भने। आव २०८०८१ मा संघीय सशर्त अनुदानमा १३ लाख र गाउँपालिकाबाट १९ लाख गरी जम्मा ३० लाख बजेट उद्यम बन्न प्रेरित हुने कार्यक्रमका लागि गाउँपालिकाले छुट्याएको छ। सिँगो पालिकालाई समृद्ध बनाउनका लागि स्थानीय स्रोत साधन, सीपको विकास र जनशक्तिको उचित व्यवस्थापन गर्नु एकदमै महत्वपूर्ण रहेको भन्दै पालिका उपाध्यक्ष सुनिता अधिकारी बताउँछिन्। परम्परागत स्थानीय सीपहरू अझै पनि यहाँका महिलाहरूले संरक्षण गरेको पाइन्छ, उनले भनिन् सीप विकास र क्षमता अभिबृद्धि गरेरै उद्यमी बन्न प्रेरित गर्न सकिन्छ भन्ने यस ठाउँका महिलाहरूले पुष्टि गरेका छन्। पछिल्लो समय युवा पुस्ताले वास्ता नगर्दा र सीपलाई व्यावसायिक रुपमा विस्तार गर्न नसक्दा परम्परागत सीप र उत्पादनहरू लोप हुने अवस्था आएको उनको भनाइ छ।"
"साङ्मोको स्कुले उमेर, वनपाखा र मेलापातमै","गोरखा : मुलुकका सामुदायिक तथा संस्थागत विद्यालयमा पठनपाठन सुरु भइसक्यो। तर, चुमनुब्री ५ बिही, ह्युल्छुङकी कर्मा साङ्मो भने वनमा निगालो बोकिरहेकी थिइन्। पढ्ने, लेख्ने उमेरमा कर्मा भने गाईवस्तुको गोठालो जाने र घाँसदाउराको जोहो गरिरहेकी छिन्। त्यसो त गोरखा पूर्णसाक्षरता घाोषणा भएको जिल्ला हो। पाँच वर्षभन्दा धेरै भइसक्यो, यस्तो घोषणा भएको। तर, दुर्गम गाउँका अवस्था भने भिन्न छन्। कर्माजस्ता सयौं बालबालिका स्कुल जान पाएका छैनन्। घरायसी कामधन्दा र मेलापातमै स्कुले जीवन बिताइरहेका छन्। कर्मा १४ वर्ष लागिन। हिजोआज गाउँकै पाखा पखेरामा मेलापात गरिरहेको भेटिन्छिन्। सिजनअनुसार कहिले मेलापात त कहिले गोठालो गर्दै जीवन बितिरहेको छ। दाउराघाँस गरेर जोहो गरिरहेकी छिन्। उनले स्कुल पढ्न छाडेको दुई वर्ष भयो। लामा गुरु स्पोन्सर पाएपछि उनि काठमाडौं फर्पिङ गुम्बामा पढ्न गइन्। ६ कक्षा पढ्दापढ्दै घरायसी बाध्यताले स्कुल छुटायो। पढ्न छोड्दे, घरमा आइज भनेर बुबाआमाले सधंै बोलाइरहन्थ्यो, केही दिनअघि वनमा निगालो काटेर ओसार्दै गर्दै भेटिएकी उनी भन्छिन्, पढ्न मन त लाग्छ नि, तर घरको मान्छेले नदिएपछि के गर्ने त ? स्कुलै भर्ना नभएका र, कोही पढ्दा पढ्दै बीचैमा छोडेका साथीसंगीको संख्या गाउँमा धेरै नै भएको उनको भनाइ छ। कर्मा साङ्मो मात्र होइन, उनकी १० वर्षकी बहिनी छेदेन धिकीले पनि स्कुल भर्ना हुन पाइनन्। घरायसी काममा नै छेदेनको दिन बितिरहेको छ। अर्की एउटी दिदी छिरिङ ङामोले सात कक्षासम्म पढेर छोडिन्। बिहे गरेर घरजम गर्न थालिसकिन्। अर्को दिदीले त कत्ति पनि पढेन। उ पनि बिहे गरेर गइसक्यो, उनले भनिन्। बिही गाउँकै पासाङ डोमा यो फागुनले आठ पूरा भएर नौ वर्ष लागिन्। उनलाई स्कुल पढ्ने औधी मन छ। उनका १० बर्षका दाइ तेञ्जिङ छ्योक्याल ल्हो मावि स्यालामा पढ्छन्। अर्को दाइ सेराङ स्कुल पढ्छन्। उनलाई चाहिँ सेराङमा होइन, स्याला स्कूल पढ्ने ठूलो रहर छ। घरमा बस्दा पनि प्रायः उनी ठूलो वर्णमाला किताब हेरेर बस्छिन्। तर, उनलाई अक्षर पढ्न त परको कुरा, नेपाली भाषा बुझ्न र बोल्न पनि आउँदैन। दाइलाई जस्तै आफूलाई पनि यो वर्ष त स्कूल पठाउँछन् कि भन्ने रहर पालेर बसेको धेरै भयो, तर उनलाई स्कुल भर्ना गर्ने बारे घरमा कहिल्यै चर्चा चलेको सुनिनन्। तीन दाजुभाइपछिकी एउटा छोरी पासाङ, खेल्न, बोल्न निकै टाठी र फुर्तिली छिन्। उनको अन्तर्निहित क्षमता वर्णमाला किताबमै सीमित भइरहेको छ। छोरी हो के यो। स्कूल हाल्ने ठाउँ नै पाउँदैन। पैसा छैन, उनका बुबा दोर्जे छेवाङ भन्छन्, सेराङ नजाने, स्याला जान्छु भन्छ। स्याला पठाउन नि गाह्रो छ। बर्खामा स्याला पुयाउनुपर्छ। एकदिनभरि हिँड्नुपर्छ। हिउँदमा कोखेटार पुयाउनुपर्छ। त्यहाँ जान आउन तीन दिन लाग्छ। ल्याउन, पुयाउन खर्च चाहियो। पैसा छैन। ल्हो मावि स्याला चिसो छल्न मंसिरदेखि चैतसम्म आरुघाट गाउँपालिका ३ कोखेटारमा सञ्चालन हुन्छ भने बर्खाका बेला स्यालामा सञ्चालन हुन्छ। सेराङ आधारभूत विद्यालय पनि जाडो महिनामा बिही गाउँमा सञ्चालन हुन्छ, बर्खा महिनामा सेराङगुम्बामा सञ्चालन हुन्छ। सेराङ पुग्न पनि सात, आठ घण्टा लाग्ने उनको भनाइ छ। पासाङ, स्कूल नजाने ? किन स्कुल नगाको ? स्याला, सोधेको कुरा बुझ्दै नबुझी उनले पढ्न मन लागेको स्कुलको नाम मात्र लिइन्। स्याला पढ्ने तीब्र धोको घरआँगनमै धुलौटो कोरेर र ठूलोवर्णमाला हेरेर समाप्त हुने क्रममा छ।"
निकुञ्जका मध्यवर्ती क्षेत्रले समस्या,"गुलरिया : निकुञ्ज तथा बन ऐन, नियमावलीमा जटिलता नसच्चिएपछि मध्यवर्ती क्षेत्रका समुदायहरूका लागि मध्यवर्ती क्षेत्र घाँडो बन्न थालेको छ। मध्यवर्तीमा बसोबास गर्दै आएका समुदायहरूले निजीसँगै प्राकृतिक स्रोतसाधन उपभोगमा बञ्चित हुन थालेपछि मध्यवर्ती क्षेत्र खारेजीको आवाजसमेत उठ्न थालेको छ। बर्दियाको गेरुवा गाउँपालिका मध्यवर्ती क्षेत्रअन्तर्गतका स्थानियले बर्दिया राष्ट्रिय निकुञ्जको हस्तक्षेपकारी कार्यको बहिष्कार गर्ने भएका छन्। पूर्वमा बर्दिया राष्ट्रिय निकुञ्ज र पश्चिममा कर्णाली नदीको बीच टापुमा अवस्थित गेरुवाका नागरिकहरूले बर्दिया राष्ट्रिय निकुञ्ज मध्यवर्ती क्षेत्र परित्याग संघर्ष समिति नै घोषणा गर्दै मध्यवर्ती क्षेत्र खारेजीको माग गरे। संघर्ष समितिका सचिव दयाराम वैद्यले बर्दिया राष्ट्रिय निकुञ्जलाई पत्राचार गर्दै निकुञ्जको हस्तक्षेपकारी कार्यको बहिष्कार गर्ने जानकारी गराएका हुन्। बर्दिया राष्ट्रिय निकुञ्ज मध्यवर्ती क्षेत्र तथा सिमांकन अन्र्तगत गेरुवा गाउँपालिकाको ६ वटै वडाहरू मध्यवर्ती क्षेत्रमा पर्छन्। समुदायले ब्यक्तिगत निजी सम्पत्ती समेत उपयोग गर्न निकै झण्झट, दुःख, कष्ट पाई वञ्चित हुनु परेकोले मध्यवर्ती पश्चिम सेक्टरका हस्तक्षेपकारी कार्यहरू बहिष्कार गरिने पत्रमा उल्लेख छ। समितिले गेरुवा गाउँपालिकाको कार्यालय, जिल्ला प्रशासन कार्यालय बर्दिया, बन वातावरण तथा पर्यटन मन्त्रालय दाङ र बन मन्त्रालयमा बोधार्थ समेत पठाएको छ। कर्णाली किनारसम्म निकुञ्जको मध्यवर्ती क्षेत्र बनेपछि स्थानिय नागरिक लगायत पालिकाको विकासमा कठिनाई परेको गेरुवा गाउँपालिकाका अध्यक्ष जमानसिंह केसीले बताए। नागरिकले आफ्नो सम्पत्ति समेत निर्वाध रूपमा उपभोग गर्न पाइरहेको अवस्था छैन। उनले भने पालिकाले टेन्डर गरेका पूर्वाधार निर्माणका कार्यपनि वातावरणीय प्रभाव मूल्यांकनका नाममा सम्पन्न हुन सक्दैनन्। प्राकृतिक स्रोतसाधन गिटी, ढुँगा, वालुवा समेत प्रयोगमा बञ्चित हुनु परेको छ। पालिका, नागरिक समाज, स्थानिय राजनितिक दलले समते परिषदबाटै निर्णय गरी ब्यवस्थापनको लागि माग गर्दा समेत समस्या समाधान हुन सकेन। गेरुवा गाउँपालिकाको मध्यवर्ती क्षेत्र खारेजीको मागसहितको पत्र ईमेल मार्फत प्राप्त भएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले बताए। यो पोलिसी लेवलको कुरा हो। यसमा निकुञ्जको केही लाग्दैन। मध्यवर्ती क्षेत्र खारेजी, घोषणाको अधिकार माथिल्लो निकायमा रहन्छ। उनले भने, हामी त ऐन नियम कार्यान्वयन गराउने माध्यम मात्र हौं। निकुञ्जका ऐन तथा नियमावली जटिल रहेकाले पीडितमैत्री बनाउनु पर्ने मध्यवर्ती क्षेत्रअन्तर्गत ठाकुरबाबा उपभोक्ता समितिका अध्यक्ष हेमन्त आचार्यले बताए। गेरुवाका नागरिकको आवाज संसदले छिटो कानूनी रुपमा टुङग्याउनु पर्छ। अन्यथा परिस्थिती जटिल बन्न सक्छ। नदीले छाडेका जमिनका विषयमा सल्टाउनुपर्ने माग छ। जनताका जायज माग सरकारले सम्बोधन गर्नुपर्छ। उनले भने नियमावली संशोधनका लागि छलफल चल्दैछ। जनतालाई राहत हुने निति बन्नुपर्छ। मध्यवर्ती क्षेत्रको अधिकार स्थानिय सरकारमा पनि बाँड्नुपर्छ।"
भूकम्पमा ८२ घण्टा च्यापिँदा बाँच्नेको जीवन चलाउनै नसक्दा मर्ने इच्छा,"अर्घाखाँची : अर्घाखाँची भूमिकास्थान नगरपालिका १ ढाकाबाँग साम्ने गाउँका ऋषि खनाल ९ वर्षअघिको कहालीलाग्दो घटना सम्झँदा अहिले पनि झस्किन्छन्। जिन्दगीमा आफूमाथि ठूलो बज्रपात भएको त्यो दिनको सम्झना नआए पनि हुन्थ्यो भन्ने लाग्छ उनलाई। तर, यही सम्झनाले उनलाई बेलाबेलामा झस्काउँछ, पीरिहन्छ। विदेश जाने भनेर घरबाट निस्केका उनी विदेश पुग्न पाएनन्। विदेशमा गइ धन कमाएर परिवारलाई सुखसँग पाल्ने उनको सपना पनि तुहियो। विदेश जान हिँडेकै कारण स्वदेशमै बसेर गरिखाने खुट्टा पनि उनले गुमाउनुपर्यो। भूकम्पमा भाग्यले बाँचेका ऋषि आफू र आफ्नो परिवारलाई कसरी बचाउने भन्ने चिन्तामा छन्। उनको जिन्दगी दुई वैशाखीको भरमा चलिरहेको छ। २०७२ वैशाख १४ गतेको विदेश उड्ने टिकट थियो। उनी दुई दिनपछि विदेश जाने तयारीमा थिए। दिउँसो नयाँ बानेश्वरमा साथी भेट्ने योजना थियो उनको। खाना खाएपछि बाहिर निस्कनै लाग्दा सिंगो घरै घुम्न थाल्यो। रिंगटा लागेर भाउन्न भएजस्तो भयो उनलाई। उनी बसेको काठमाडौंको गोंगबुस्थित सयपत्री होटलको भवन गल्र्याम्मै ढल्यो। अलिपछि होस् खुल्दा ऋषिलाई कुनै अँध्यारो गुफाभित्र बसेजस्तो भयो। अनि देब्रेखुट्टा शरीरबाट छुट्टिएजस्तो लाग्यो। अँध्यारोमा छामछाम छुमछुम गर्दा छेवैमा कोही भेटिएजस्तो लाग्यो। तर बोली कसैको आएन। आफू बसेको घर लडेको र आफू त्यसमै च्यापिएको उनलाई थाहा भयो। सक्दो चिच्याए। तर अहँ, कसैले सुनेन। केही घण्टापछि उनको मोबाइल बज्यो तर हात गोजीसम्म पुर्याउन सक्ने अवस्था नै थिएन। भोक प्यासको कुनै सीमै थिएन। बाँच्नका लागि हरसम्भव उपाय अपनाउनुको विकल्प रहेन। अनि प्यास मेट्न उनले आफ्नै पिसाव खानु पर्यो। समय बित्दै जाँदा बिस्तारै केही आवाज सुनिन थाल्यो। आवाज त्यही घर भत्काउन आएको डोजरको थियो। त्यो सुन्दा उनलाई भगवान् आएजस्तो लाग्यो। तर, मिलिक्कै त्यो आवाज हराइहाल्यो। दिनरात याद नभए पनि उनको अनुमानमा २ दिनपछि केही शव गन्हाउन थालेका थिए। पुरिएका बेला सबैभन्दा धेरै याद उनलाई आमा र छोराको आयो। पुरिएको ३ दिनसम्म पनि मानिसको चाल नपाएपछि उनको बाँच्ने आस मरिसकेको थियो। शरीर पूरै सेतो भइसकेको थियो। छाम्दा पनि छाला नै आउला जस्तो लाग्थ्यो। मानिस एकदिन मर्छ भन्ने सबैलाई थाहा छ। तर, अब म मर्दै छु भन्ने अनुभूति हुँदा पनि केही गर्न नसक्दाको पीडा कस्तो हुँदो हो ? उनले प्रश्न गरे। अचानक कतैबाट उज्यालोका किरणहरू उनको आङसम्म आइपुगे। कस्तो अचम्म अब मर्दै छु भनेर आशै मारिसकेको जीवनले नयाँ किरण देख्न पाउला कि भन्ने लाग्यो, उनी सम्झन्छन्। त्यतिबेला उनी बोल्न सक्ने अवस्थामा थिएनन्। प्वालबाट एउटा आवाज आयोे, ए ए यहाँ त कोही जिउँदै भेटिएला जस्तो छ। लाइट ल्याउ, लाइट ल्याउ, अक्सिजन ल्याउ आदिआदि। अलिबेरमा उनलाई एउटा पाइपबाट अक्सिजन दिइयो। अक्सिजन आउन थालेपछि उनको जीउ बौरिए जस्तो भयो। सशस्त्र प्रहरी र नेपाली सेनाले बनाएका प्वाल केहीबेरमा ठूलो भयो। कसैले उनको मुखमा पानी पिलाइदिए। ८२ घण्टा घरभित्र च्यापिएर बसेको मानिसले मुखमा पानी पर्दा कस्तो अनुभव भयो होला ? यसको केवल अनुमान मात्र लगाउन सकिन्छ। १२ गते पुरिएका ऋषिको १६ गते उद्धार भयो। ऋषिलाई बाहिरी दुनियाँमा आउँदा संसार जितेजस्तो लाग्यो। तर, उनको एउटा खुट्टा भने भूकम्पले निलिसकेको थियो।। खुट्टा नथिचिएको भए दाँतले कोट्याएर भए पनि म बाहिर निस्कन्थे होला, उनले भने। ऋषिले राति १२ बजे घरमा फोन गरे। आमाको बोली सुन्दा आवाजै निस्केन। श्रीमतीसँग बोल्दा पनि उनी सुक्कसुक्क मात्र गरिरहे। काठमाडौंको गोंगबुस्थित सात तले गेष्ट हाउसमा च्यापिएका ऋषिको ८२ घन्टापछि जीवितै उद्धार भएको थियो। सशस्त्र प्रहरी र फ्रान्सको खोजी तथा उद्दार टोलीको १० घन्टा लामो प्रयासपछि खनालको उद्दार भएको थियो। उनले आफ्नो उद्धारका समयमा ससाना ढुंगा बाहिर फालेर उद्धार टोलीको ध्यान तानेका थिए। यसरी नयाँ जीवन पाएकोमा ऋषि खुशी त छन् नै तर त्यो खुशीले मात्रै छाक नटर्ने उनी बताउँछन्। उनलाई अहिले दैनिक जीवन गुजारा कसरी गर्ने र आफ्ना छोरालाई कसरी पढाउने भन्ने चिन्तामा छन्। बरु उती नै बेला मरेको भए आजसम्म घरकाले पनि बिर्सन्थे होलान् तर जीवित हुँदा झनै पिर थपियो। उपचारका लागि ऋषि पटकपटक काठमाडौं गए। उपचार खर्च सरकारले व्यहोरेको छ। काठमाडौं आउजाउ र औषधि खर्च गर्दा ५ लाख रुपैयाँभन्दा बढी सकियो। आजसम्म त बाँचेको छु, भविष्य निरासाले छाएको छ। भूकम्पमा परेर अंगभंग भएका आफू र आफ्ना साथीहरूले सीप सिकेर जीविकोपार्जन गर्न चाहेको उनले बताए। काठमाडौंका विभिन्न संघसंस्थाले निःशुल्क सीपमूलक तालिम दिने बताएको भएपनि सम्पर्क नै नगरेको गुनासो छ। स्वावलम्बी भएर बाँच्ने इच्छा कहिले पुरा हुने उनलाई नै थाहा छैन। सामान्य प्रक्रियाबाट पाइने अपांग परिचयपत्रसमेत उनले पाएका छैनन्। अपांग परिचय पत्र पनि पाउन नसक्ने हामी कति अभागी। क वर्गको परिचयपत्र भए ४ हजार मासिक त आउने थियो। आँखाभरि आँसु टिलपिलाउँदै उनले भने। उनका २ छोरा गाउँको बाल शिक्षा माध्यमिक विद्यालयमा पढ्छन्। जेठो छोरा कक्षा ४ मा र सानो छोरा बाल शिक्षा पढ्दै छन्। मेरो बारेमा डकुमेन्ट्री र चलचित्र बनाएर धेरैले लाखौँ आम्दानी गरे, आफ्नो दुःखकष्ट बेचेर धेरै लखपति भए पनि आफूलाई कसैले पनि सहयोग नगरेको ऋषिको गुनासो छ।"
"मुस्ताङमा यार्सा संकलन सुरू, यार्सा टिप्न स्थानीय लेकतिर","जोमसोम : मुस्ताङका उच्चलेकमा यार्सा गुम्बा संकलन गर्न थालिएको छ । जिल्लाको थासाङ गाउँपालिका१ टुकुचे र थासाङ गाउँपालिकाका उच्चलेकमा यार्सा संकलन सुरू भएको हो । राष्ट्रिय प्रकृति संरक्षण कोष,अन्नपूर्ण संरक्षण क्षेत्र आयोजना (एक्याप)अन्तर्गत रहेको हिमाली जिल्ला मुस्ताङका ५ स्थानीय तहमध्ये ३ वटा स्थानीय तहमा स्थानीय र जिल्ला बाहिरका सर्वसाधारणलाई यार्सा संकलन गर्न अनुमति दिइने गरिन्छ । उपल्लो मुस्ताङको उच्चलेकमा यार्सा संकलन हुँदैन । तर,जिल्लाको वारागुङ मुक्तिक्षेत्र गाउँपालिका,घरपझोङ गाउँपालिका र थासाङ गाउँपालिकाका विभिन्न लेकमा यार्सा संकलन हुन्छ । अन्नपूर्ण संरक्षण क्षेत्र आयोजनाअन्तर्गत (एक्याप) मातहतको इलाका संरक्षण कार्यालय जोमसोममा ९ वटा र इलाका संरक्षण कार्यालय लोमान्थाङमा ७ वटा स्थानीय संरक्षण व्यवस्थापन समिति (सीएमसी) छन् । यी समितिले एक्यापअन्तर्गत रहेर एक्यापले सुम्पिएको जिम्मेवारी र कार्यसम्पादन गर्ने गर्छन् । एक्याप मातहतको समितिले एक्यापको कार्यविधि र मापदण्डमा रहेर वन तथा वातावरणका साथै जैविक विविधता संरक्षणमा काम गर्ने गरेका हुन्छन् । यी समितिले वन जंगलको संरक्षणसँगै हिमाली वन्य जटिबुटी यार्सा गुम्बा संकलन तथा व्यवस्थापनको काम गर्ने गरेका छन् । यिनै समितिले बैठक बसेर एक्यापको कार्यविधिमा रहेर निर्णय गरी यार्सा संकलन अनुमतिका लागि एक्यापलाई निवेदन पेश गर्छन् । यसरी सम्बन्धित संरक्षण व्यवस्थापन समितिले एक्यापको अनुमति पाएपछि सर्वसाधारणलाई तोकिएको शुल्क लिएर उच्चलेकमा यार्सा संकलन गर्न अनुमति दिने एक्याप मुस्ताङका कार्यालय प्रमुख प्रमोदराज रेग्मीले जानकारी दिए । उनले चालु वर्षका लागि हालसम्म कोवाङ र टुकुचे लेकमा यार्सा गुम्बा संकलन गर्नका लागि सम्बन्धित समितिले निवेदन दिएपछि एक्यापले अनुमति प्रदान गरेको जनाए । उनका अनुसार अन्य संरक्षण व्यवस्थापन समितिले पनि यार्सा संकलन छोड पूर्जी दिन एक्यापमा अनुमति दिने तयारी गरेका छन् । हिमाली जिल्ला मुस्ताङअन्तर्गत थासाङको कुञ्जो,कोवाङ र टुकुचे, घरपझोङ गाउँपालिकाको जोमसोम,वारागुङ मुक्तिक्षेत्रको मुक्तिनाथ,झोङ र छेङ्गुरका उच्चलेकमा यार्सा संकलन गर्न सर्वसाधारण नागरिक जाने गर्छन् । मुस्ताङको थासाङ गाउँपालिकाको वडा १ टुकुचे र वडा२ कोवाङ संरक्षण व्यवस्थापन समितिले जिल्ला बाहिर र जिल्ला भित्रका सर्वसाधारणलाई धमाधम यार्सा संकलन पूर्जी दिन थालेका हुन् । संरक्षण व्यवस्थापन समिति कोवाङका अध्यक्ष जीवन थकालीले कोवाङका उच्चलेकमा बैशाख ४ गतेदेखि यार्सा संकलन पूर्जी वितरण गर्न सुरु गरिएको जानकारी दिए । कोवाङ संरक्षण समितिले मुली लेक,पोलो लेक,श्रीखर्क,मार्चे र सानुसरे लेकमा पुगेर यार्सा संकलन गर्न अनुमती दिने गरिएको समितिका अध्यक्ष थकालीले बताए । सर्वसाधारणलाई यार्सा संकलन गर्न संकलन पूर्जी वापत स्थानीयलाई २ हजार ५ सय र जिल्ला बाहिरका सर्वसाधारणलाई ५ हजार शुल्क लिने गरेको अध्यक्ष थकालीको भनाइ छ । यार्सा संकलनका लागि झन्डै ५० जना भन्दा बढीले संकलन पूर्जी लिइसकेको र यार्सा संकलनका लागि सर्वसाधारण थपिने क्रम जारी रहेको समिति अध्यक्ष थकालीले जनाए । यसैगरी थासाङ गाउँपालिका१ टुकुचेको संरक्षण व्यवस्थापन समितिले पनि बैशाखको २ गतेदेखि यार्सा संकलन फुकुवा गरेको संरक्षण व्यवस्थापन समिति अध्यक्ष दिपसागर थकालीले जानकारी दिए । टुकुचे संरक्षण व्यवस्थापन समितिले स्थानीयलाई १ हजार र जिल्ला बाहिरका सर्वसाधारणलाई ३ हजार रुपैयाँ शुल्क उठाउने गरेको समिति अध्यक्ष थकालीको भनाइ छ । टुकुचे समितिमार्फत बतासे लेक,धम्पुस लेक,मार्चे लेक र धौलागिरि आइफल लेक यार्सा टिप्न हालसम्म २८ जनाले संकलन अनुमति पूर्जी लिएका छन् । घरपझोङ गाउँपालिकाको जोमसोमको नममुलेकलगायतका स्थानमा यार्सा संकलन अनुमतिको प्रक्रिया थालनी भएको छैन । जोमसोम समितिका अध्यक्ष चन्द्रबहादुर थकालीले समितिले यार्सा संकलन अनुमति दिने विषयमा छलफल भएको र सम्भवत जेठको १ गते संकलन अनुमति दिने तयारी भइरहेको बताए । हामी पहिलो बैठक बस्छौं,त्यसमिति मिति तोक्छौं,अध्यक्ष थकाली भने, 'यार्सा टिप्नेलाई नियम र शुल्क कति लिने भन्ने विषयमा छलफल हुन्छ,यसपछि एक्याप कार्यालयमा पत्रचार गछौं । जोमसोम लेकमा गतववर्ष ९० जना भन्दा बढीले यार्सा संकलन अनुमती लिएका थिए । त्यस समय स्थानीयलाई ४ हजार र जिल्ला बाहिरका सर्वसाधारणलाई ६ हजार शुल्क तोकिएको थियो । वारागुङ मुक्तिक्षेत्रको मुक्तिनाथ लेकमा यार्सा संकलनका लागि छोड पूर्जी दिने तयारी भएको मुक्तिनाथ संरक्षण व्यवस्थापन समिति अध्यक्ष घ्यूर्मी गुरुङले जानकारी दिए ।मुक्तिनाथ लेकमा गतवर्ष यार्सा संकलन पूर्जीका लागि स्थानीयलाई ४ हजार र जिल्ला बाहिरका लागि ६ हजार शुल्क थियो । गतवर्ष मुक्तिनाथ लेंकमा यार्सा टिप्न करिब ८० जना मानिस लेंकमा पुगेका थिए । वारागुङको झोङ लेकमा यार्सा संकलनका लागि छोडपूर्जी दिने विषयमा प्रारम्भिक छलफल भएको समिति अध्यक्ष सोनाम खाण्डो गुरुङले बताईन् । झोङ लेकमा गतवर्ष स्थानीयलाई २ हजार र अन्यलाई ३ हजार शुल्क लिइएको थियो । यार्सा संकलनबाट उठेको रकम समिति मार्फत गाउ समाजलाई बुझाउनु पर्ने बाध्यता रहेको उनले सुनाइन् । झोङ लेकमा गतवर्ष ५० जना भन्दा बढीले अनुमति लिएका थिए । वारागुङको छेङ्गुर लेकमा संरक्षण व्यवस्थापन समितिले नभइ गाउँ समाजलेनै यार्सा संकलन अनुमति दिने गरेको श्रोतले जनाएको छ । यसरी यार्सा संकलन अनुमतिबाट उठेको रकम गाउँसमाजकै कोषमा जम्मा हुने गरेको श्रोतको भनाइ छ । मुस्ताङका उच्चेलेकमा यार्सा गुम्बा संकलनका लागि स्थानीय सर्वसाधरणसहित रोल्पा,दाङ,रुकुम,गोरखा,धादिङ,बाग्लुङ र म्याग्दी जिल्लाका सर्वसाधरण यार्सा संकलन गर्न मुस्ताङ आएका छन् । जैविक विविधतामध्येको बहुमूल्य प्राकृतिक हिमाली जटिबुटी यार्सा गुम्बाको स्वदेश तथा विदेशमा उक्तिकै माग हुने गर्छ । यार्सा गुम्बा विभिन्न आयूर्वेद औषधिमा समेत प्रयोग हुन्छ भने यसको सेवनले शारीरिक स्फूर्ती र यौन क्षमता वृद्धि गर्न समेत टेवा पुर्याउँछ। यार्सा संकलनकर्ताले संकलन गरेको यार्सा जिल्ला बाहिर लैजादा स्थानीय तह र एक्याप कार्यालयमा छोड पूर्जी लिने पर्ने प्रावधान छ । एक्याप मुस्ताङले वन नियमावली २०७९ अनुसार यार्सा गुम्बा छोड पूर्जीका लागि प्रति केजी ३१ हजार शुल्क लिने गरेको छ । एक्यापले संकलन गर्ने यार्सा छोड पूर्जी वापत उठेको राजश्व नेपाल सरकारको खातमा जम्मा हुन्छ । यार्सा छोड पूर्जी लिने व्यापारीहरुले एक्याप र स्थानीय तहमा दोहोरो राजश्व बुझाउनु पर्दा समस्या पर्ने गरेको छ ।"
"वेस्टइन्डिज 'ए'विरुद्ध नेपाललाई पहिलो सफलता, ऐरीले लिए विकेट",काठमाडौं : ५ टी २० श्रृंखलाअन्तरगतको तेस्रो खेलमा वेस्ट इन्डिज 'ए' विरुद्ध नेपाललाई पहिलो सफलता मिलेको छ। नेपालका करणसिंह ऐरीले वेस्टइन्डिजका अलिक अथानजेलाई आउट गराएका हुन्। उनी १० बलमा १७ रन जोडेर आउट भए। नेपालले टस हारेर पहिला फिल्डिङ गरिरहेको छ। कीर्तिपुरस्थित त्रिवि क्रिकेट मैदानमा वेस्टइन्डिज ए का कप्तान रोस्टन चेशले टल जितेर ब्याटिङ रोजेका हुन्।
वेस्टइन्डिजविरुद्ध नेपालले टस हारेर पहिला फिल्डिङ गर्दै,"काठमाडौं : ५ टी२० श्रृंखलाअन्तर्गत तेस्रो खेलमा वेस्टइन्डिजविरुद्ध नेपालले टस हारेर पहिला फिल्डिङ गर्ने भएको छ। कीर्तिपुरस्थित त्रिवि क्रिकेट मैदानमा वेस्टइन्डिज ए का कप्तान रोस्टन चेशले टल जितेर ब्याटिङ रोजेका हुन्। यसअघि सम्पन्न पहिलो खेलमा नेपालले वेस्टइन्डिजलाई हराएको थियो भने अर्को खेलमा नेपाल पराजित भएको हो। शनिबार सम्पन्न पहिलो खेलमा नेपालले वेस्ट इण्डिजलाई ४ विकेटले हराएको थियो भने दोस्रो खेलमा नेपाल १० रनले पराजित भएको थियो। नेपालले आईसीसी टी२० विश्वकपको तयारीका लागि वेस्ट इन्डिजसँग शृंखला खेलिरहेको हो। उक्त शृंखलापछि नेपाली टोली आईसीसी टी२० विश्वकपका लागि अमेरिका प्रस्थान गर्नेछ। नेपाली टीम लोकेश बम,विनोद भण्डारी,अनिल कुमार शाह, कुशल मल्ल,आसिफ शेख, दीपेन्द्रसिंह ऐरी,गुलशन झा,विवेक यादव,करण केसी,सागर ढकाल र कमलसिंह ऐरी ।"
"तातो लहरको रापमा तराई, पूरै एसिया मारमा","काठमाडौं : जल तथा मौसम विज्ञान विभागले हालै विज्ञप्ति निकाल्दै कम्तीमा वैशाख २० गतेसम्म तातो लहर (हिटवेभ) बाट सतर्क रहन सुझाएको छ। मौसम पूर्वानुमान महाशाखाले अझै कम्तीमा पाँच दिन हिटवेभ भएका जिल्लाहरूमा पानी पर्ने संभावना नरहेको पनि जनाएको छ। विभागका अनुसार लुम्बिनी प्रदेशका तराई भूभागमा केही दिनदेखि अधिकतम ४० डिग्री र सोभन्दा माथि तापक्रम रहेको छ। ती ठाउँमा तातो लहरको संभावना यथावत हुने भएकाले सावधानी अपनाउन पनि सुझाएको छ। पहाडलगायत खोँचतिर पनि तापक्रम बढ्न सक्ने संभावना रहेकाले सचेत बस्न भनिएको छ। मौसम पूर्वानुमान महाशाखाका मौसमविद्, गंगा नगरकोटी भन्छिन्,(मार्च, अप्रिल र मे) प्रि मनसुन र मनसुनको सुरुवाती चरणमा पनि हिटवेभ हुन्छ। पानी पार्ने बलियो प्रणाली नभित्रिएसम्म तातो लहर रहिरहने अनुमान छ। मनसुन पूर्वबाट भित्रिएर पश्चिममा पुग्न समय लागेको खण्डमा कहिलेकाहीँ पश्चिममा पनि हिटवेभ हुनसक्छ। खासमा यो हिटवेभको सिजन भएकाले सहर्त हुनुपर्ने सुझाएकीछन्। उनका अनुसार तराईमा अझै कम्तिमा पाँच दिन पानी पर्ने संभावना छैन। बादल नलाग्ने र पानी नपर्ने भएपछी एकदर्मी गर्मी बढने हुँदा हिटवेभ हुने गर्छ। लामो खडेरी र अत्यधिक गर्मीका कारण तातो लहर हुने गर्छ। तर, यो कतिन्जेल रहन्छ भन्नेमा पश्चिमी वायुको प्रभावमा निर्भर हुने जल तथा मौसम विज्ञान विभागका मौसमविद् सुशर्दन हुमागाईंले बताए। हिटवेभ बढदै जाँदा अत्यधिक आगलागीका घटना बढ्ने संभावना बढाएको छ । राष्ट्रिय विपद् जोखिम न्यूनीकरण तथा व्यवस्थापन प्राधिकरणको १० दिनको तथ्यांकका अनुसार मुलुकमा सात सय २२ आगलागी तथा डढेलोको घटना भएका छन। त्यसमा ११ जनाको मृत्यु भइसकेको छ भने २१० मिलियन रुपैयाँ भन्दा धेरैको नोक्सान भइसकेको छ। अत्यन्त सुक्खाका कारण डढेलो तथा आगलागीको घटना बढे पनि डढेलो र हिटवेभको सम्बन्ध नरहेको महाशाखाकी मौसमविद् नगरकोटीले बताइन्। डढेलोले भिजिबिलिटी कम हुने, तुँवालो लाग्ने भए पनि हिटवेभ सँग कुनै सम्बन्ध नहुने उनको भनाइ छ। पूरै एसिया हिटवेभको मारमा नेपाल मात्रै नभएर यतिबेला दक्षिण तथा पूर्वी एसियाका लाखांै मानिसले नै (हिटवेभ) तातो लहरको सामना गरिरहेका छन्। फिलिपिन्स, बंगलादेश, थाइल्यान्डलगायत कतिपय देशमा विद्यालय, कलेजहरू बन्द गरिएका छन्। मौसमी प्रणाली एल निनोको कारण यो वर्षको तापक्रम अत्यन्त खराब बनाएकाले त्यसको परिणाम स्वरूप हिटवेभको सामना गर्नुपरेको र सयौंले ज्यान गुमाइसकेका बताइएको छ। यसै साता भारतमा एक जना मन्त्रि चुनावी अभियानको क्रममा हिटवेभका कारण भाषण गर्दागर्दै बेहोस भएका थिए। त्यसपछि निर्वाचन आयोगका समूहले मौसम विभागका अधिकारीहरूलाई भेटेर आगामी मौसमी प्रणालीको बारेमा जानकारी लिएको गार्डियन पत्रिकाले जनाएको छ। हिटवेभका कारण चुनाव सजिलो नबन्ने आकलन गरिएको छ। विश्व मौसम संगठनले सन् २०२३ मा एशिया विश्वकै अत्यधिक तातो भएको जनाएको छ। हीटवेभको प्रभाव झन झन गम्भीर बनिरहेको बताएको छ। त्यसैगरी मौसम र पानी सम्बन्धित विपदको सामना एसियाले धेरै गर्नुपरेको बताएको छ। जलवायु परिवर्तनका कारण हिमनदीहरू पग्लिएकाले पानीको गम्भिर असुरक्षा थपिएको विश्व मौसम संगठनले जनाएको छ। लामो समय तातो रहने क्रम बढेको, अत्यधिक विपद्को जोखिम थपिँदै गएको र गर्मीको समस्या झन झन गम्भीर बन्दै गएको पनि बताएको छ। संगठनकी उपमहासचिव को वारेटले भनेका छन् एसियामा अत्यन्त गर्मी र हिटवेभ साइलेन्ट किलर बनिरहेको छ। यसको मारमा गरिबहरू बढी पर्ने छन्।"
कार्कीलाई मरणोपरान्त पत्रकारिता पुरस्कार,परासी : नेपाल पत्रकार महासंघ जिल्ला शाखा नवलपरासीका पूर्वअध्यक्ष स्वर्गीय कृष्णबहादुर कार्कीलाई मरणोपरान्त पत्रकारिता पुरस्कार ले सम्मान गरिएको छ। महासंघ जिल्ला शाखाको १४औं अधिवेशन एंव २४ औं साधारण सभामा कार्कीलाई उक्त पुरस्कारले सम्मान गरिएको हो। कार्यक्रममा महासंघका केन्द्रीय वरिष्ठ उपाध्यक्ष रमेश बिष्टले स्वर्गीय कार्कीका जेठा छोरा नारायण कार्कीलाई नगद ११ हजार १११ सहित दोसल्ला र सम्मानपत्र हस्तान्तरण गरेर सम्मान गरेका हुन्। जिल्ला शाखाले यस वर्षदेखि जिल्लामा पत्रिकारिता क्षेत्रमा पुयाएको योगदानको मूल्यांकन गर्दै अधिवेशन हुने वर्षमा एक जना पत्रकारलाई नवलपरासी पत्रकारिता पुरस्कार ले सम्मान गर्ने निर्णय गरेको थियो। सोही निर्णयअनुसार महासंघको अधिवेशनको अवसर पारेर स्वर्गीय कार्कीलाई उक्त पुरस्कारले सम्मान गरिएको शाखा सचिव राजकुमार रेश्मीले बताए। उनले पत्रकार महासंघ जिल्ला शाखाको तीन कार्यकालसम्म अध्यक्ष भएर काम गरेका थिए। २०४५ सालदेखि दैनिक लुम्बिनीमा आबद्ध कार्की ७३ वर्षको उमेरसम्म पनि पत्रकारिता पेसामा क्रियाशील रहँदै आएका थिए। संस्थागत विकास र पत्रकारिता क्षेत्रमा महत्वपूर्ण योगदान गरेको भन्दै शाखाले कार्कीलाई सम्मान गरेको हो। कार्कीकै पहलमा रामग्राम नगरपालिकाबाट जग्गा प्राप्त गरी राजधानी बाहिर नेपालमै पहिलो जिल्ला शाखाका रूपमा पत्रकार महासंघको भवन निर्माण गरिएको शाखाले जनाएको छ। परासी निवासी कार्कीको ७३ वर्षको उमेरमा २०६८ माघ १३ गते निधन भएको थियो। अक्षय कोष स्थापना नेपाल पत्रकार महासंघ जिल्ला शाखा नवलपरासीका पूर्वअध्यक्ष स्वर्गीय कृष्णबहादुर कार्की र उनकी धर्मपत्नी स्वर्गीय पवित्रा कार्कीको स्मृतिमा कार्की परिवारद्वारा अक्षय कोष स्थापना गरिएको छ। नेपाल पत्रकार महासंघमा स्थापना गरिएको अक्षय कोषको राशि १ लाख ११ हजार १११ रुपैयाँ छ। महासंघ जिल्ला शाखाको १४ औं अधिवेशन एवं २४औं साधारणसभामा कार्कीका जेठो छोरा नारायण कार्कीले आफ्ना बुबाले नवलपरासी क्षेत्रको पत्रकारिता क्षेत्रमा पुयाएको योगदानलाई सधैंव सम्झना गर्ने उद्देश्यले परिवारबाट अक्षय कोष स्थापना गरिएको बताए। उक्त अक्षय कोषलाई क्रमशः बढाउँदै लगिने कार्की परिवारले जनाएको छ। स्थापना गरिएको अक्षय कोषबाट आउने ब्याजबाट जिल्लामा व्रियाशिल पत्रकारहरूलाई सम्मान एंव पुरस्कृत गरिने छ। महासंघ जिल्ला समितिको हरेक कार्यकालमा हुने दुईवटा साधारण सभामा ११ जना पत्रकारलाई उक्त पुरस्कार प्रदान गरिने छ। पत्रकार कल्याणकारी कोषमा रकम जम्मा यसैबीच नेपाल पत्रकार महासंघ जिल्ला शाखा नवलपरासीले स्थापना गरेको पत्रकार कल्याणकारी कोषमा नवलपरासीकी पहिलो महिला पत्रकार शान्ता भण्डारीले १६ हजार १ सय रुपैयाँ प्रदान गरेकी छन्। सुनवल निवासी भण्डारी लामो समयदेखि नवलपरासीको पत्रकारितामा क्रियाशील थिइन्। श्रमजीवी पत्रकारहरूको हौसला प्रदान गर्न आफूले उक्त कोषमा रकम सहयोग गरेको भण्डारीले बताइन्।
"आज लुम्बिनी, मधेस र कोशी प्रदेशमा हुरीबतासको चेतावनी","काठमाडौं : हाल देशमा पश्चिमी वायु र स्थानीय वायुको आंशिक प्रभाव कायम रहेको जनाउँदै जल तथा मौसम विज्ञान विभागले अहिले कोशी, गण्डकी र कर्णाली प्रदेशका पहाडी भूभागमा आंशिक बदली रही बाँकी भागमा मौसम सफा रहेको बताएको छ । विभागका अनुसार आज दिउँसो देशको पहाडी भूभागमा आंशिक बदली रही बाँकी भागमा मौसम मुख्यतया सफा रहने छ । कोशी, गण्डकी, कर्णाली र सुदुरपश्चिम प्रदेशका पहाडी भागका एकदुई स्थानमा मेघगर्ज र चट्याङसहित हल्का वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेको छ । कोशी, मधेस र लुम्बिनी प्रदेशका केही स्थानका साथै बाँकी प्रदेशका केही स्थानमा हुरीबतासको सम्भावना रहेको छ । यसैगरी आज राति कोशी, गण्डकी र कर्णाली प्रदेशका पहाडी भागमा आंशिक बदली रही बाँकी भागमा मौसम मुख्यतया सफा रहने छ । कोशी, गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । कोशी, लुम्बिनी र सुदुरपश्चिम प्रदेशका एकदुई स्थानमा हुरीबतासको सम्भावना छ । आगामी २४ घण्टामा कोशी, गण्डकी, कर्णाली र सुदुरपश्चिम प्रदेशका पहाडी भूभागका एकदुई स्थानमा मेघगर्ज र चट्याङसहित हल्का वर्षाको सम्भावना छ । देशका उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेको छ । कोशी, मधेस र लुम्बिनी प्रदेशका केही स्थानमा साथै बाँकी प्रदेशका केही स्थानमा हुरीबतासको सम्भावना छ । विभागले ती क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले आवश्यक सतर्कता अपनाउन अनुरोध गरेको छ ।"
पर्यटक बढे रक गार्डेनमा,"अर्घाखाँची : अर्घाखाँचीको सन्धिखर्क ११ डिभर्नामा रहेको रक गार्डेन पछिल्लो समय पर्यटकीयस्थलको रूपमा विकास हुँदैछ। प्राकृतिक रूपमा रहेको चट्टान आफैं गार्डेनजस्तै बनेर बसेको छ। एक पटक हेर्न जाने मानिसहरू चट्टानको बनावट र त्यहाँको वातावरणमा प्रफुल्लित हुन्छन्। चिसो वातावरण र छिटोछिटो परिवर्तन हुने मौसममा देखिने ढुंगाको बगैंचामा जाने मानिसहरू आनन्दित हुने गरेको जिल्ला सहकारी संघका अध्यक्ष प्रकाश भुसालले बताए। कलात्मक रूपमा मानिसले आफैं सजाएर र योजनाअनुसार बनाएर राखेको जस्तो देखिने ती चट्टान अनौठो प्रकृतिका छन्। सयौं रोपनी क्षेत्रफलमा फैलिएको उक्त स्थानलाई पर्यटकीयस्थलको रूपमा विकास गर्न र प्रचारप्रसार गर्न सन्धिखर्क नगरपालिकाले गुरुयोजना बनाएर अगाडि बढेको सन्धिखर्क नगपालिकाका प्रमुख प्रशासकीय अधिकृत खुमलाल भुसालले बताए। रक गार्डेनमा स्थानीय तथा आन्तरिक पर्यटकहरू आउन थालेका छन्। ती पर्यटकहरूलाई सहजताका लागि शौचालय, ट्रस्ट तथा मन्दिर पनि निर्माण गरिएको छ। प्राकृतिक रूपमा बनेको ढुंगाको बगैंचाको प्रचारप्रसार र विकासमा ध्यान दिन सकेमा सन्धिखर्क नगरपालिकाको महŒवपूर्ण पर्यटकीयस्थलको रूपमा विकास गर्न सकिने सन्धिखर्क नगरपालिका११ का वडाध्यक्ष चेतनारायण आचार्यले बताए। अहिले पनि जिल्लाभित्रका मानिसहरू दैनिक रूपमा घुम्न आउने गरेका छन्। डिभर्नामा रहेको यो रक गार्डेन साँच्चिकै नेपालकै नमुना रहेको छ। लुम्बिनी र सुपा देउराली मन्दिरमा आएका पर्यटकहरूलाई सन्धिखर्क बजार हुँदै अर्घा भगवती मन्दिर र डिभर्नाको यस रक गार्डेनमा ल्याउन सके सन्धिखर्कमा चहलपहल बढ्ने सन्धिखर्कका व्यवसायी डिलाराम भुसालले बताए। उनले स्थानीयको जीवनस्तर पनि उकासिने सुनाए। रक गार्डेनमा पर्यटकहरू भिœयाउन र वृद्धि गर्न योजनाका साथ काम गरिरहेको सन्धिखर्क नगरपालिकाका नगर प्रमुख कृष्णप्रसाद श्रेष्ठको भनाइ छ।"
आज विश्वभर १३५ औं श्रमिक दिवस मनाइँदै,"काठमाडौं : आज अन्तर्राष्ट्रिय श्रमिक दिवस नेपालमा पनि विभिन्न कार्यक्रम गरी मनाइँदैछ । यस वर्ष इतिहास, उपलब्धि र आगामी बाटो भन्ने नाराकासाथ १३५ औँ विश्व मजदुर दिवस मनाइन लागिएको हो । सन् १८८६ मा अमेरिकाको सिकागोमा आठ घन्टा काम, आठ घन्टा मनोरञ्जन र आठ घन्टा आराम नारासहित सुरु भएको मजदुर आन्दोलनको सम्झनामा विश्वभर श्रमिक दिवस मनाइन्छ । सन् १८८९ मा फ्रान्सको पेरिसमा सम्पन्न विश्वका श्रम सङ्गठन एवं श्रमिक नेताको बैठकले विश्व श्रमिक दिवस विश्वभर मनाउने निर्णय गरेको हो । त्यसयता सन् १८९० देखि हरेक वर्ष अङ्ग्रेजी महिनाको मे १ तारिखमा श्रमिक दिवस मनाउन सुरु गरिएको थियो । रासस"
वेस्टइन्डिज 'ए'को दोस्रो विकेट पतन,काठमाडौं : नेपालले वेस्टइन्डिज 'ए' को दोस्रो विकेट लिएको छ। नेपालका सागर ढकालले वेस्टइन्डिजका एन्ड्रे फ्लेचरलाई आउट गराएका हुन्। उनी ३३ बलमा ५३ रन जोडेर आउट भए। यसअघि नेपालका करणसिंह ऐरीले पहिलो विकेटका रुपमा वेस्टइन्डिजका अलिक अथानजेलाई आउट गराएका थिए। ५ टी २० श्रृंखलाअन्तरगतको तेस्रो खेलमानेपालले टस हारेर पहिला फिल्डिङ गरिरहेको छ।
धनी खोज्दै जाने कि अब देश पनि धनी बनाउने ?,"बुटवल : जाग लम्क, चम्क हे नौजवान हो आफ्नै ढंगले, नयाँ रंगले देश सिँगार्न यो राष्ट्रिय गीतले देश सिंगार्न युवालाई आह्वान गरेको छ। तर, नौजवानहरू धमाधम देश छोडिरहेका छन। बिहेमा जन्ती र मृत्यु संस्कारमा मलामी जाने युवाहरूसमेत अचेल गाउँमा भेटिन छोडेका छन्। देश सिंगार्ने युवा कहाँबाट पाउनु ? पढेलेखेका अमेरिका, अष्ट्रेलिया, क्यानाडातिर छन भने पढलेख गर्न मात्रै जान्ने युवाले खाडीमुलुक भरिभराउ छन। वृद्धवृद्धा, बालवालिका र महिलाहरूले मात्र गाउँ धानिएका छन्। विकासको जनसहभागीतामा जुट्ने त कुरै छाडौं। के मुलुकमा संभावना नभएरै युवाहरू देशमा नभेटिएका हुन् त ? पक्कै होइन्। संभावनै संभावनाले भरिएको मुलुकमा युवाहरूलाई देशमै टिकाउन अनेकन अवसर र संभावनाहरू छन्। देशमा माल छ तर चाल पाउन सकिएको छैन्। निराशाको कुण्ठा बोकेर मात्र होइन् अब उत्साह, हौसला र उमंग बोकेर अघि बढ्नुपर्ने बेला आएको छ। देशमा के छैन ? देशमा के छैन ? चुनदेखि सुनका खानी यहीँ छन्। तामा र कोइला मात्रै बेचेर पनि रातारात देशको मुहार फेर्न सकिन्छ। फलाम खानी उत्खनन गरे, यहीँ उद्योग खुल्न सक्छन्। रोजगारी सिर्जना हुन सक्छन्। काम खोज्न विदेश जानै पर्दैन। प्रकृतिले धनी बनाइदिएको छ, तर सरकारको ध्यान त्यतातिर भएन्। कहीँ उत्खननका नाममा खानी मात्रै ओगटिएका छन्। कहीँ विभिन्न खानीहरू पहिचान भएको छ, काम सिन्को भाँचिएको छैन्। त्यसैले माल पाएर चाल नपाएको अवस्था अन्त्य गरी सरकारले खानीको देशभर भएका विभिन्न खानीको उत्खनन र उद्योग विकास गर्नुपर्ने जरुरी देखिन्छ। खानी तथा भूगर्भ विभागले अहिलेसम्म देशभरका १ सय ५६ वटा खानीहरूको उत्खननका लागि विभिन्न उद्योगहरूलाई इजाजतसमेत दिइसकेको छ। तर, धेरैजसो उद्योग वा कम्पनीहरूले खानीमा पुगेर उत्खननको काम गरेका छैनन्। विभागको तथ्यांक अनुसार सबैभन्दा धेरै खानीहरू बागमती प्रदेशमा ५८ वटा छन्। त्यसपछि लुम्बिनी प्रदेशमा ५४ वटा खानी उत्खननका लागि पहिचान भइसकेका छन्। देशभर ३० वटा जिल्लाका लागि खानी उत्खनन गर्न इजाजत दिइएको छ। खानीहरू उत्खनन गर्नसके मात्र देशमा लाखौँ युवाहरूलाई रोजगारी दिन सकिने संभावना देशमै छ। यस्ता प्राकृतिक सम्पदाहरूसँगै अनेकन संभावनाले देश धनी छ। त्यसैले सरकारको ध्यान देशमै रोजगार सिर्जना गर्नेतर्फ हुनुपर्छ। तर, बढ्दै वैदेशिक रोजगारमा जानेहरूयतिबेला वैदेशिक रोजगार सबैको आकर्षणको केन्द्र बनिरहेको छ। हाइस्किल अर्थात् उच्च सीप भएकाहरूदेखि सीपै नभएका युवाहरूले देश छाड्ने क्रम बढेको हो। चालु आर्थिक वर्षको चैत महिनाको मात्र तथ्यांक हेर्ने हो भने ७० हजार ९ सय ३३ जना युवाले विदेशका विभिन्न मुलुक पुगेका छन्। त्यसमध्ये ६४ हजार २ सय ४१ जना पुरुष र ६ हजार ६ सय ९२ जना महिला छन्। युवाहरूसँग सीप छ। तर, देशमा अवसर नभएका कारण चैत महिनामा मात्रै ५१ हजार ३ सय २८ जना युवाहरू विदेशीभूमिमा पसिना बगाउन पुगेका छन्। त्यो उनीहरूको रहर थिएन्, बाध्यता हो। डाक्टर, इन्जिनियर, चार्टर एकाउन्टेन्ट, कुक लगायतको जनशक्ति पनि बिदेसिएको छ। एकै महिनामा ६६ जना विदेश पुगेको तथ्यांक छ। पाँच वर्षमा मात्रै झन्डै २३ लाख बाहिरिए वैदेशिक रोजगार विभागको पछिल्लो पाँच वर्षको तथ्यांक हेर्ने हो भने अवस्था कहालीलाग्दो छ। तथ्यांक केलाउँदा विदेशिने युवाहरूको पंक्ति बर्सेनि बढिरहेको देखिन्छ। आर्थिक वर्ष २०७६०७७ मा १ लाख ९० हजार ४ सय ५३ जना युवाहरू बाहिरिए। अर्को वर्ष २०७७०७८ मा १ लाख ६६ हजार ६ सय ९८ जना युवाहरू विदेश गए भने त्यसको झन्डै छैटौं गुणा बढी २०७८०७९ मा ६ लाख ३० हजार ९० जना पलायन भएका छन्। बर्सेनि बाहिरने क्रम बढ्दै गयो। आर्थिक वर्ष २०७९०८० मा ७ लाख ७१ हजार ३ सय २७ र चालु आर्थिक वर्षको चैत मसान्तसम्म ५ लाख ३९ हजार ६८ जना श्रमशक्ति बाहिरियो। पाँच वर्षको अवधिमा २० लाख ८७ हजार ७ सय ५३ जना पुरुष र २ लाख ९ सय ८ सय ८३ जना महिला गरी कुल २२ लाख ९७ हजार ६ सय ३६ जना नेपाली युवायुवतीहरू देश बाहिर गएका छन्। विदेश पुग्नेहरू सतप्रतिशत युवा वैदेशिक रोजगार विभागका निर्देशक लोकनाथ भुसालका अनुसार विभागबाट श्रम स्वीकृत लिनेहरूमा करिब सतप्रतिशत युवाहरू नै छन्। ७५ प्रतिशत सीप भएर अवसर नपाएका र तीन प्रतिशत युवाहरू उच्च सीप भएर पनि विदेश पलायन भएका छन्। कागजात हेर्दा डाक्टर, इन्जिनियर लगायतका राम्रा विषयहरू पढेका छन्, भुसालले भने,तर, विदेश जानका लागि स्वीकृत लिन आउँछन्। हातमा सीप छ तर त्यसको उचित मूल्य नपाएका कारण उनीहरू विदेश पलायन भएको पाइएको छ। अन्तर्राष्ट्रिय कानुनले पनि सम्बन्धित व्यक्तिको अधिकारलाई रोक्न नमिल्ने भुसालको भनाइ छ। विदेश जान्छु भन्नेहरूलाई नजान भन्न मिलेन्, भुसाल भन्छन्, देशमै बस्नुस् भन्नलाई यहाँ वातावरण छैन। राम्रो अवसर पाउनेहरू विदेश गएकै देखिन्छ। देशमा रोजगारी सिर्जना गरेर मात्र युवाहरूलाई देशमै रोक्न सकिने उनी बताउँछन्। कम्तीमा सीप भएकाहरूलाई देशमै काम गर्ने वातावरण सिर्जना गर्नुपर्ने उनको धारणा छ। वैदेशिक रोजगार आकर्षण बन्यो, रोकौं त्रिभुवन विश्वविद्यालयका सेवा निवृत प्रध्यापक एवं वरिष्ठ समाजशास्त्री डाप्रेमकुमार खत्री वैदेशिक रोजगार युवाहरूको प्रमुख आकर्षणको केन्द्र बन्दै गएकोमा चिन्ता व्यक्त गरे। रहरले नभई युवाहरूले बाध्यताले देश छोड्नुपर्ने अवस्थामा पुग्नु निकै चिन्ताको विषय बनिरहेको उनले औंल्याए। गरिब मुलुकका नागरिकहरू धनी मुलुकमा श्रम गर्न पुग्नुलाई त्यति अस्वभाविक त मानिएको छैन्, उनले भने, तर धनी मुलुक खोज्दै हिँड्नेभन्दा आफ्नो देश कसरी धनी बनाउने भन्नेबारे ठोस नीति र कार्यक्रम हुनुपर्छ। देशको शिक्षा प्रणाली व्यावहारिक नहुँदा युवाहरू बाध्यताले विदेश पलायन हुनुपरेको उनको ठम्याई छ। युवा जनशक्तिलाई पढ्दै कमाउँदै गर्ने खालको वातावरण राज्यले गर्नुपर्छ, खत्रीले भने, विश्वविद्यालयबाट प्रदान गरिने शिक्षा नै गैरव्यावहारिक छ। डिग्री तहको पढाइ पूरा गर्ने गरी नतिजा पर्खिँदापर्खिँदै युवाहरूको ऊर्जाशिल समय घर्किँदै जाने उनले सुनाए। विश्व विद्यालयमा गुणस्तरीय शिक्षाको भन्दा बढी घिनलाग्दो राजनीतिका बारेमा बहस र छलफल हुने गरेको उनको भनाइ छ। विश्वविद्यालय संचालकमा उद्योगी, व्यवसायी लगायत विशेषज्ञहरूको सहभागिता छैन, उनी भन्छन्, विषय विशेषज्ञहरूको सहभागीताबीना शिक्षा नीति कसरी राम्रो बन्छ र रोजगारी सिर्जना हुन्छ ? उनले देशमा भएका संभावनाका क्षेत्रहरूका युवाहरूलाई सहभागिता गराएर समृद्ध मुलुक बनाउन लगाउनुपर्नेमा जोड दिएका छन्। उनले विदेशमा पुगेका युवाहरूले खर्बौ रकम पठाएपनि त्यही बराबरको रकम विभिन्न बाहानामा फर्किएर विदेशै पुग्ने गरेको उनको भनाइ छ। युवालाई देशमै गरिखाने वातावरण बनाउनुपर्छ राष्ट्रिय योजना आयोगका पूर्वउपाध्यक्ष प्राडा गोविन्दराज पोखरेलले वैदेशिक रोजगारमा पुगेर फर्किएका नेपाली युवाहरूलाई देश विकासमा सहभागी गराउनुपर्नेमा जोड दिन्छन। विदेशमा श्रम गर्दा उनीहरूले श्रमको संस्कार र गरिखाने वानीको विकास गरेका हुन्छन्, उनले भने, सरकारले युवाहरूलाई विकासमा जोड्ने गरी नीतिगत रुपमा व्यवस्था गर्नुपर्छ। हरेक क्षेत्रमा पैसा दिएर मात्र काम हुन्छ भन्ने संस्कारको अन्त्य गरी सुुशासन कायम गर्न सकेमा मात्र युवाहरूलाई देशमा टिकाउन सकिने उनको तर्क छ। सहज पूर्वाधार, प्रविधिको प्रयोग र झन्झटिलो नीतिगत व्यवस्थालाई सरल बनाउन उनले सरकारलाई सुझाव दिए। जुम्लाको स्याउलाई काठमाडौंमा ल्याउनका लागि सजिलो बाटो छैन्। त्यही राखौं भने पनि कोल्ड स्टोर छैन, पोखरेल भन्छन्, उत्पादनमा लागत बढ्यो। यसलाई यसलाई कमी गर्नुपर्ने तत्कालको अवस्था देखिन्छ। बाहिरी मुलुकमा गएकाले बजार चिनेका हुन्छन्। गरिखाने संस्कार उनीहरूमा हुन्छ। विदेशी बजारमा सिकेको ज्ञानलाई नेपाली बजारमा उपयोग गर्न सकिने समेत पोखरेल सुनाउँछन्। पर्यटन, सूचना र प्रविधि, आयात प्रतिस्थापन, सेवा क्षेत्र लगायतमा युवाहरूलाई परिचालन गर्न सकिने उनको भनाइ छ। डाप्रेमकुमार खत्री, पूर्वप्रध्यापक एवं वरिष्ठ समाजशास्त्री, त्रिभुवन विश्वविद्यालय नेपाली युवाहरूका लागि वैदेशिक रोजगार प्रमुख आकर्षणको केन्द्र बन्दै जानु दुःखद कुरा हो। तर, युवाहरू रहरले नभई बाध्यताले देश छाडेका छन्। धनीमुलुकमा गरिब मुलुकका नागरिकहरू श्रम गर्न पुग्नुलाई त्यति अस्वाभाविक त मानिँदैन्। तर, धनी मुलुक खोज्दै हिँड्नेभन्दा पनि आफ्नो देश कसरी धनी बनाउन सकिन्छ भन्ने बारेमा देशको नेतृत्वले सोच्नुपर्छ। देशको शिक्षा प्रणाली व्यावहारिक नभएकै कारण युवाहरू बाध्यताले विदेश पलायन भएका हुन्। युवाहरूलाई पढ्दै कमाउँदै गर्ने खालको वातावरण राज्यले मिलाउनुपर्छ। देशमा पढिरहेकाहरूले आफ्नो नतिजा पर्खिँदा पर्खिँदै ऊर्जाशील समय घर्किंदै जाने गरेको अवस्था छ। विश्व विद्यालयमा गुणस्तरीय शिक्षाको भन्दा पनि बढी घिनलाग्दो राजनीतिको बारेमा बहस र छलफल हुने गरेको पाइन्छ। देशमा भएका संभावनाका क्षेत्रमा युवाहरूलाई सहभागिता गराएर समृद्ध मुलुक बनाउन लगाउनुपर्छ। लोकनाथ भुसाल,निर्देशक, वैदेशिक रोजगार विभाग पछिल्लो समय श्रम स्वीकृत लिनेमा करिब सतप्रतिशत युवाहरू छन्। त्यसमध्ये ७५ प्रतिशत सीप भएर अवसर नपाएका र तीन प्रतिशत युवाहरू उच्च सीप भएर पनि विदेश पलायन भएका हुन्। कतिपयको कागजात हेर्दा डाक्टर, इन्जिनियर लगायतका राम्रा विषयहरू पढेका युवाहरूले पनि देश छाडेर विदेश रोजेका छन्। हातमा सीप छ, तर त्यसको उचित मूल्य नपाएका कारण उनीहरू विदेश पलायन भएका हुन्। व्यक्तिगत अधिकारले पनि विदेश जान्छु भन्नेहरूलाई नजाउ भन्न मिल्दैन्। देशमै बस्नुस् भन्नलाई यहाँ वातावरण छैन। देशमा रोजगारी सिर्जना गरेर मात्र युवाहरूलाई देशमै रोक्न सकिन्छ। कम्तीमा सीप भएकाहरूलाई देशमै काम गर्ने वातावरण सिर्जना गर्नुपर्ने तत्कालको अवस्था देखिन्छ। प्राडा गोविन्दराज पोखरेल,पूर्वउपाध्यक्ष, राष्ट्रिय योजना आयोग वैदेशिक रोजगारमा पुगेर फर्किएका र विदेशमै भएका दक्ष नेपाली युवालाई देश विकासमा लगाउनुपर्छ। विदेशमा श्रम गर्दा उनीहरूले श्रमको संस्कार र गरिखाने बानीको विकास गरेका हुन्छन्। सरकारले युवाहरूलाई विकासमा जोड्ने गरी नीतिगत व्यवस्था गर्नुपर्ने छ। हरेक क्षेत्रमा पैसा दिएर मात्र काम हुन्छ भन्ने संस्कारको अन्त्य गरी सुुशासन कायम गर्नुपर्छ। यो गरियो भने मात्र युवाहरूलाई देशमा टिकाउन सकिन्छ। जुम्लाको स्याउलाई काठमाडौँमा ल्याउनका लागि सजिलो बाटो छैन। त्यही राखौं भने पनि कोल्ड स्टोर छैनन्। उत्पादनमा लागत बढ्यो भने किसान आकर्षित हुँदैनन्। बाहिरी मुलुकमा गएकाले बजार चिनेका हुन्छन्। गरिखाने संस्कार उनीहरूमा हुन्छ। विदेशी बजारमा सिकेको ज्ञानलाई नेपाली बजारमा उपयोग गर्न सकिन्छ। पर्यटन, सूचना प्रविधि, आयात प्रतिस्थापन, सेवा क्षेत्रलगायतमा युवाहरूलाई परिचालन गर्नपर्छ। राष्ट्रिय युवा नीति, २०७२ मा रोजगारीसम्बन्धी गरिएका व्यवस्थाहरू : युवा रोजगारी प्रबद्र्धन गर्न रोजगारसम्बन्धी कार्ययोजना बनाइ प्राथमिकताका साथ कार्यान्वयन गरिने छ। युवाका लागि रोजगारी अभिवृद्धि गर्न उद्यमशीलता तथा अन्य सीपमूलक एवं व्यावसायिक तालिम प्रदान गरिने छ। स्वदेशमै रोजगारीका अवसर सिर्जना गर्न कृषि, कृषिजन्य उद्योग, पर्यटन, ऊर्जा, पूर्वाधार विकासमा जोड दिइने छ। युवालाई सार्वजनिक सेवामा आकर्षित गर्न उपयुक्त रणनीति तयार गरी त्यसका लागि आवश्यक सुविधाको व्यवस्था गरिने छ। रोजगारी एवं स्वरोजगारीका अवसर सिर्जनाका लागि गाउँ र सहरमा सहकारी स्थापना गर्न युवालाई प्रोत्साहन गरिने छ। युवामा व्यावसायिकता तथा उद्यमशीलताको विकास र रोजगारी सिर्जना गर्न आवश्यकताअनुसार वित्तीय संस्था स्थापना र विकास गरिने छ। प्राविधिक ज्ञान तथा सीप भएका युवामा उद्यमशीलता विकास गर्न प्रमाणपत्रका आधारमा युवामैत्री ऋण र बीउ पुँजी उपलब्ध गराउने कार्यक्रम सञ्चालन गरिने छ। युवामा उद्यमशीलता विकास गर्न व्यवसाय सिर्जनासम्बन्धी कार्यक्रम सञ्चालन गरिने छ। श्रमबजार र श्रमशक्ति उत्पादनमा देखिएको असामञ्जस्य कम गर्दै श्रम बजारको आवश्यकताअनुसार युवा जनशक्ति तयार गन जोड दिइने छ। कृषि क्षेत्रको आधुनिकीकरण एवं व्यावसायीकरणमार्फत अर्धबेराजगार युवालाई पूर्ण रोजगारीको अवसर सिर्जना गरिने छ। युवा सूचना केन्द्रको क्षमता अभिवृद्धि गरी सोमार्फत युवा रोजगार कार्यक्रमलाई समन्वयात्मक तरिकाले स्थानीय तहसम्म विस्तार गरिने छ। परम्परागत पेसालाई आधुनिकीकरण, बजारसम्म सहज पहुँचको व्यवस्थाका साथै त्यस क्षेत्रमा संलग्न युवालाई प्रोत्साहन, सम्मान, सीप र तालिमको व्यवस्था गरिने छ। वैदेशिक रोजगारीबाट फर्केका युवाका लागि स्वरोजगारी र उद्यम गर्न आवश्यक कार्यक्रम ल्याइने छ। वैदेशिक रोजगारीमा जाने महिलाका लागि मर्यादित रोजगारी र सुरक्षाका उचित व्यवस्था गरिने छ। वैदेशिक रोजगारीमा जानुअघि नै देशभित्रै युवालाई मागअनुरूपको औपचारिक तथा प्राविधिक तालिम दिई रोजगारीमा पठाउने कार्यक्रमलाई क्रमशः अनिवार्य गराइने छ। सुरक्षित, स्वस्थ र मर्यादित कामको प्रत्याभूति गर्दै श्रमिक अधिकारलाई स्थापित गर्ने कार्यक्रमहरूलाई बढावा दिई मजदुर युवाको विकासमा जोड दिइने छ। जोखिमपूर्ण कामबाट युवालाई मुक्त गराउन सुरक्षित र मर्यादित कामसम्बन्धी नीतिसँग तादात्म्य गरी कार्यक्रम सञ्चालन गरिने छ। वैदेशिक रोजगारीका सिलसिलामा मृत्यु भएका, अंगभंग भएका, शारीरिक एवं मानसिक शोषण र विभेदमा परेका युवालाई क्षतिपूर्ति दिलाउन उचित पहल गर्दै उनीहरूलाई उद्धार गरी नेपालमा पुनःस्थापना गराउने कार्यक्रम अघि बढाइने छ। वैदेशिक रोजगारीका क्रममा विभिन्न कारणले अन्यायमा परेका, हिरासतमा परेका, जेलमा परेका, कामबाट निकालिएका, सेवासुविधा पाउन नसकेका युवालाई सम्बन्धित नेपाली दूतावासमार्फत काननी सेवा उपलब्ध गराई उनीहरूको श्रमिक अधिकार रक्षा गर्न पहल गरिने छ। वैदेशिक रोजगारीमा जाने युवाको कमाइबाट निश्चित प्रतिशत रकम जम्मा गरी वैदेशिक कामदार सुरक्षा तथा लगानी कोष स्थापना गरी सरकारी सुरक्षाको प्रत्याभूति गर्ने र ऊर्जा, पर्यटन, पूर्वाधार, कृषि जस्ता उत्पादनमूलक क्षेत्रमा सो कोषबाट लगानी गरी कामदारका नाममा शेयर प्रदान गर्ने व्यवस्था मिलाइने छ। वैदेशिक रोजगार प्रबद्र्धन बोर्डमा जम्मा भएको रकम वैदेशिक रोजगारीबाट फर्केका स्वदेशमै उद्यम गर्न चाहने युवामा लगानी गरिने छ। मजदुर युवाका लागि आठ घन्टे कार्यदिन र न्यनतम ज्यालादर निर्धारण गरी त्यसलाई प्रभावकारी बनाउने र युवा मजदुरमाथि कायथलोमा हुने शारीरिक एवं मानसिक शोषण, यौनजन्य हिंसा र विभेदको अन्त्य गरिने छ। गैरआवासीय नेपाली युवाको सीप, क्षमता, पँुजी उपयोग गर्न उचित वातावरण मिलाइने छ। समान कामका लागि समान ज्यालाको प्रणाली लागू गरिने छ। उद्यमशीलताका क्षेत्रमा लगानी गर्ने युवाको विभिन्न किसिमका उद्यमहरूलाई राज्यले वीमाको व्यवस्था गर्नेछ।"
बढ्यो पर्यटकको आगमन,"रसुवा : नेपालको पदयात्रामा आउने पर्यटकको तेस्रो पर्यटकीय गन्तव्यस्थल लाङटाङमा गोसाइँकुण्डमा घुम्न आउने आन्तरिक तथा बाह्य पर्यटकको आगमन बढ्न थालेको छ। पर्यटक आउने मौसमको सुरुवातसँगै घुम्न आउनेको संख्या बढेको हो। प्रत्येक वर्ष गंगा दशहरा र जनैपूणर््िामाको समयमा मात्र ठूलो मेला लाग्ने गोसाइँकुण्डको नुहाउने तीर्थयात्री अहिले जतिबेला पनि आउन थालेका छन्। ४ हजार ३ सय ८० मिटर उचाइमा रहेको गोसाइँकुण्डमा स्नान तथा पूजाआराधना गर्नाले मनोकांक्षा पूरा हुने विश्वास छ। वार्षिक २० हजार भक्तजन गोसाइँकुण्ड पुग्ने गर्दछन्। जनैपूर्णिमा मेलाको समयमा वर्षात् हुने र यात्रीको भीड हुनाले होटलमा खान, बासजस्तो समस्या हुने भएकोले यात्रीहरू दशहरा र जनैपूर्णिमाको मेलामा भन्दा अरू समयमा आउन थालेका हुन्। हिउँ परेर गोसाइँकुण्डमा जमेको पानी बढ्दो तापक्रमसँगै पग्लिन थालेको छ। यतिबेला गोसाइँकुण्ड तथा लाङटाङ पदयात्रा मार्गमा लालीगुराँस फुलेर रंगीन बनेको छ। अहिले ३०४० तीर्थयात्री कुण्डमा स्नान गर्न पुगेको रसुवा पर्यटन व्यवसायी संघका अध्यक्ष निशान गजुरेलले बताए। नेपालको तेस्रो पर्यटकीय गन्तव्य लाङटाङ पदमार्ग क्षेत्रमा दैनिक २५३० स्वदेशी तथा विदेशी पर्यटक पुग्न थालेका छन्। लाङटाङ राष्ट्रिय निकुञ्जका सूचना अधिकारी रेन्जर नीतेन्द्र सिंहले बताए। लाङटाङ राष्ट्रिय निकुञ्ज क्षेत्रका पर्यटकीय क्षेत्रमा यस वर्ष ८ हजार ६ सय ८१ आन्तरिक तथा बाह्य पर्यटक आएको सिंहले बताए। जसमध्ये ६ हजार ५ सय २७ विदेशी पर्यटक छ भने २ सय ३९ पर्यटक सार्क राष्ट्रका आएका छन्। पर्यटकबाट २ करोड ९९ लाख ९६ हजार ८ सय ५४ रुपैयाँ प्रवेश शुल्क संकलन गरिएको छ। लाङटाङ राष्ट्रिय निकुञ्ज क्षेत्रभित्र पर्ने लाङटाङ गोसाइँकुण्ड गाउँपालिका४ मा पर्दछ। पदयात्रा मार्गमा कलकल बगिरहेको लाङटाङ नदी र चराचुरुंगीका आवाज सुन्दै हरियाली तथा लालीगुराँसले रंगीन बनेको जंगल नियाल्दै यात्रा गर्दा स्वर्गीय आनन्द मिल्ने पर्यटक स्वयम्भूराज डंगोल बताउँछन्। लाङटाङ नदीको सुस्याहट, सुन्दर झरना र लामा होटलबाट अगाडि बढेपछि लाङटाङ हिमालसँग साक्षात्कार हुँदै जान पाइने हुनाले पनि यो रुट स्वदेशी पर्यटकहरूको प्रिय बन्दै गरेको डंगोलले बताए। लाङटाङ उपत्यका ३ हजार ४ सय ३० मिटर उचाइमा रहेको छ। वरिपरि सेताम्मे हिमाल। बीचमा हिउँले सेतै ढाकिएको मानव बस्ती। घर जति छन्, प्रायः सबै होटल रहेका छन्। लाङटाङ राष्ट्रिय निकुञ्जले स्वदेशीलाई एक सय र सार्क राष्ट्रका नागरिकलाई १ हजार ५ सय रुपैयाँ प्रवेश शुल्क लिने गरेको छ। अन्य देशका पर्यटकलाई तीन हजार प्रवेश शुल्क तिर्नुपर्छ। क्यान्जिङमा ४ सय र र लाङटाङमा झन्डै ६ सय जनालाई खाना बासको व्यवस्था गर्न सक्ने होटल र लजको क्षमताका होटल छन्। तिब्बत गेस्ट हाउसका सञ्चालक ग्याल्बो तामाङका अनुसार लाङटाङमा एकैपटक पाँच सयजना बास बस्ने क्षमताका होटल लज छन्। उनी भन्छन् पहिलेपहिले गोरा पर्यटकहरू मात्र आउने गर्थे, अहिले नेपालीहरू पनि उत्तिकै आउने गरेका छन्। लाङटाङ जाने रुटमा पर्ने धुन्चे, ठूलोभार्खु, ब्रावल, ठुलोस्याफ्रु, पहिरो, बम्बु, स्याफ्रुबेंसी, खाम्जिम, शेर्पागाउँ रिम्चे, लामाहोटल, घोडा तबेला, लाङटाङ मुण्डू हुँदै क्यान्जिङसम्म पर्यटक लक्षित लागि दर्जनौं होटल तथा लजहरू रहेका छन्। हिउँ चितुवा, रेडपाण्डा, हिमालयन थार, बँदेल, थरीथरीका बादर, डाँफे, कस्तुरी मृगजस्ता वन्यजन्तु, चराहरू देख्न सकिन्छ। जैविक विविधताले भरपूर रहेको छ। लाङटाङ राष्ट्रिय निकुञ्जको आधार क्षेत्रमा पर्ने भएकाले यस क्षेत्रमा देखिने वन्यजन्तु टाढैबाट हेर्न र नचलाउन र फोहोर नगर्न पर्यटकलाई अनुरोध गरिएको निकुञ्जका वरिष्ठ संरक्षण अधिकृत अणनाथ बरालले बताए। कोरोना संक्रमण तथा विभिन्न समस्याबाट अहिले पुरानै लयमा फर्केको पर्यटकीय पदयात्रा मार्गमा होटेल सञ्चालनमा आएको गोसाइँकुण्ड गाउँपालिका४ लाङटाङका पूर्ववडाध्यक्ष सुप्पा लामाले बताए। लाङटाङ मार्गको रिमिचे, लामा होटेल, रिभर साइड, घोडातबेला, गुम्बाडाँडा, लाङटाङ, मुण्डु र क्याङजिङ गुम्बाका होटेलहरू पूर्ण रूपमा सञ्चालन भएको छ। एउटै होटेलमा ५० जनाभन्दा बढी राख्ने क्षमता रहेको छ, हामीले होटेल खुला राखेका छौँ, हामी पर्यटकको पर्खाइमा छौँ, स्थानीय पर्यटन व्यवसायी ग्याल्बु लामाले भने।"
निगौल गाई गौशालाका श्रमिकहरू महिनौंदेखि बिना तलबमा काम गर्दै,"गौशाला (महोत्तरी) :मर्यादित काम, श्रमिकको सम्मान,हाम्रो अभियान भन्ने नाराकासाथ एक सय ३५ औँ विश्व मजदुर दिवस विश्वभरिमा मनाइरहेका बेला महोत्तरी गौशालाका मजदुरहरू महिनौदेखि तलब बिना काम गर्न बाध्य छन्। गौशाला नगरपालिका  ३ मा अवस्थित निगौल गाई गौशालामा कार्यरत १६ जना कर्मचारीहरू पुस महिनादेखि तलब पाएका छैनन्। राष्ट्रिय सहकारी वोर्डमार्फत सञ्चालित निगौल गाई गौशालाको कार्यालयमा काम गर्ने मजदुरदेखि कर्मचारीहरू तलब नपाइ पनि दिनहुँ गाईको सेवामा तत्लिन रहेको पाइएको छ । राष्ट्रिय सहकारी वोर्डले समयमा तलब नपठाउँदा कर्मचारीहरू तलब पाउन नसकेको निमित कार्यालय प्रमुख वीरबहादुर चौधरीले स्वीकारेका छन् । आफुले वोर्डमा बारम्बार तलब खुवाउनका लागि सम्बन्धित निकायमा जानकारी गराउँदा समेत कुनै सुनवाइ नभएपछि यस्तो अवस्थाको सिर्जना भएको चौधरीको भनाइ रहेको छ । बोर्डले उल्टै बाँकी बक्यौता उठाएर तलब खुवाउन निर्देशन दिएको तर यहाँ ती पैंसाहरू उठाउन नसकेकोले तलव खुवाउन नसकेको चौधरीले बताए । प्रतिमहिना ३ लाख ४३ हजार ३८८ रुपैयाँका दरले कामदार कर्मचारीहरूको तलब शीर्षकमा रकम भुक्तानी भइरहेको कार्यालय स्रोतले जनाएको छ । अहिले पुसयता कर्मचारीहरूलाई तिर्नुपर्ने रकम १३ लाख ७३ हजार ५५२ रुपैयाँ रहेको कार्यालयका लेखापाल रोहित कर्णले जानकारी दिएका छन्।"
