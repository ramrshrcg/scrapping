शीर्षक,विवरण
जानकी आँखा अस्पताललाई लागेको रोग,"अरू उपचार सन्तोषजनक होला, तर आँखाको उपचारमा नेपाल अब्बल मानिन्छ । नेपालमै उत्पादन भएका लेन्स विश्व बजारमा बिक्री हुन्छन् । डा सन्दुक रुइतले नेत्र विशेषज्ञका रूपमा विश्वमा ख्याति कमाएका मात्रै होइनन् देशका अधिकतर आँखा अस्पतालको उपचार उच्चकोटीको छ । तर यही विषयको एउटा स्वास्थ्य संस्था जानकी आँखा अस्पतालको हालत भने चौपट छ । जानकी आँखा अस्पताललाई लागेको रोग एउटा छैन, अनेक छन् । राजनीतिक हस्तक्षेप, आर्थिक अपारदर्शिता, नातावादकृपावादको भरमा नियुक्ति, जातिवादी मानसिकतालगायत रोगले यो अस्पताललाई ग्रस्त पारेको छ । बेथितिले कतिसम्म सीमा पार गरेको छ भने डाक्टर, स्वास्थ्यकर्मी कुटिएका छन् । अनि कर्मचारी र स्वास्थ्यकर्मी नै आन्दोलित हुँदै सेवा ठप्प पार्छन् । कतिपय जटिल रोगका उपचारका लागि नेपालीहरू भारतीय सहर सिलगुढी, लखनउ वा दिल्ली पुग्छन् । त्यति भरपर्दाे मानिन्छ यहाँका आँखा अस्पतालको उपचार कि भारतीय आफ्नै देशको भन्दा हाम्रा अस्पतालको उपचार निको मान्छन् । जानकी अस्पतालमा आउने आँखाका बिरामीमा पनि भारतीयको संख्या उल्लेख्य हुन्छ । नेपाली त हुने नै भए । बिरामी त आखिर बिरामी नै हो, आखिर जहाँको नागरिक भए पनि । नेपाली हुनुको नाताले हुने विशेष सुविधाबाहेक उपचारमा कसैलाई पनि चिकित्सा वा स्वास्थ्य सेवाले विभेद गर्ने कुरा भएन । जानकी अस्पताल प्रशासनदेखि उपचारसम्ममा भएका बेथिति र भित्रको द्वन्द्वको मारमा नेपाली र भारतीय दुवैथरी बिरामी परेका छन् । आँखा अस्पतालहरू सरकारी स्वामित्वभन्दा पनि गैरसरकारी संस्था नेत्रज्योति संघअन्तर्गत चलिरहेका छन् नेपालमा । जानकी आँखा अस्पताल पनि सरकारी स्वामित्वको होइन, नेपाल रेडक्रस सोसाइटीको हो । सरकारीमा राजनीतिक हस्तक्षेप धेरै हुन्छ तर गैससवालामा त्यस्तो कम भन्ने अरू आँखा अस्पतालहरूका हकमा देखिन्छ । तर रेडक्रसजस्तो पवित्र र परोपकारी संस्थाबाट सञ्चालन हुँदाहुँदै पनि जानकीमा धेरै रोग लाग्नु विडम्बना हो । त्यसो त रेडक्रस केन्द्र आफैंमा निकै ठूलो विवादको भुँमरीमा फसेको छ । सरकारी वा गैरसरकारी लक्ष्य त बिरामीको सेवा नै हो । गैरसरकारी संस्था पनि सार्वजनिक सम्पत्ति हुन् । तसर्थ जानकी अस्पतालका जुन विवादका छालहरू छन्, तिनलाई पन्छाउन सरकारी पहल पनि जरुरी हुन्छ । स्थानीय बासिन्दा र नागरिक अगुवाको पनि भूमिका चाहिन्छ । जानकी आँखा अस्पतालको रोगको निदान छिटो हुनुपर्छ, स्थानीयदेखि र प्रदेश सरकारसम्मले चासो राखेर सकारात्मक पहल कदमी चाल्नुपर्छ । त्यसका नाममा उनीहरूले पनि राजनीतिक हस्तक्षेप चाहिँ गर्नु हुँदैन । परिवर्तन र सुधारका लागि सकारात्मक हस्तक्षेपकारी भूमिका खेल्नुपर्छ ।"
"आयोजनाले उठीबास लगायो, महसुलले आन्दोलन गरायो","काठमाडौं : स्याङ्जाको गल्याङ नगरपालिका ३ लल्याङ बस्ने नीलदेव भट्टराईको आठ जनाको परिवार अरूको घरमा शरण लिन बाध्य छ। २०३९ सालमा आँधीखोला जलविद्युत् परियोजनाले गाउँमुनि सुरुङ खन्यो। त्यसबाट त्रसित सर्वसाधारण धेरै विस्थापित भए। नीलदेवजस्तै ८० घर भएको लल्याङ गाउँ यसरी त्रासमा बस्न थालेको ४२ वर्ष भयो। उनीहरूलाई थामथुम पार्न परियोजनाले २०७० सालमा गाउँ सुरक्षित गर्ने केही सम्झौता गरेको थियो। यस क्षेत्रका ४० हजार घरपरिवारलाई बुटवल पावर कम्पनीअन्तर्गतको आँधीखोला जलविद्युत् केन्द्रको विरोधमा उत्रिएका छन्। जेठ १ गतेदेखि विद्युत् नियमन आयोगको सिफारिसमा बुटवल कम्पनीअन्तर्गतको आँधीखोला जलविद्युत् परियोजनाको विद्युत् महसुल ३९ देखि ६५ प्रतिशतसम्म वृद्धि गर्ने निर्णयसँगै यस क्षेत्रमा उपभोक्ता दिनहुँ आन्दोलनमा खटिएका छन्। सुरुमा स्थानीयसँग साझेदारी भन्दै स्थानीयलाई पोल बोक्न, तार तान्न लगाउनेमात्र होइन परियोजना बसेको जग्गाको थोरैमात्र मुआब्जा दिएको र अन्यत्रको मुआब्जासमेत नदिएको उनीहरूको आरोप छ। तालाबन्दी गरेर आन्दोलनमा उपभोक्ता विद्युत् शुल्क वृद्धिविरुद्वको संयुक्त संघर्ष समितिले बुटवल पावर कम्पनीको आँधीखोला वितरण केन्द्रको कार्यालय गल्याङको लेखा शाखामा तालाबन्दी गरेको छ। संयुक्त संघर्ष समितिले विद्युत् शुल्क वृद्धि फिर्ताको माग गर्दै जेठ २१ गते लेखा शाखामा तालाबन्दी गरिएको हो। अवकाशको एकदिन अगाडि विवादास्पद निर्णयकार्यकाल सकिन एक दिन पहिले मूल्यवृद्धिको निर्णय गरेका विद्युत् नियमन आयोगका निवर्तमान अध्यक्ष दिल्लीबहादुर सिंह माथि स्थानीयले आर्थिक चलखेलको आरोप लगाएका छन्। कार्यकाल सकिने समयमा भएको विद्युत् महसुसमा भएको मूल्य वृद्धिमा आर्थिक चलखेल भएको स्थानीयको आरोप छ। संघर्ष समितिका अध्यक्ष बस्यालले भने यदि बुटवल पावर कम्पनीको माग जायज भएको भए कार्यकाल नसकिँदै निर्णय गर्न सकिन्थ्यो अन्तिम समय कुरेर बस्नुपर्ने थिएन। उनले मूल्यवृद्धिको विषयमा आयोगमा उजुरी हालेको र न्यायका लागि अदालतको ढोकासम्म पुग्ने तयारी गरेको पनि बताए। प्रधानमन्त्रीदेखि सबै दलका प्रमुखलाई ज्ञापनपत्र विद्युत् महसुल वृद्धिविरुद्धमा संघर्षमा उत्रिएका स्थानीयले पूर्वप्रधानमन्त्री, प्रधानमन्त्रीदेखि सबै राजनैतिक दलका नेतालाई ज्ञापनपत्र बुझाएका छन्। नेकपा एमाले अध्यक्ष तथा प्रधानमन्त्री केपी शर्मा ओलीलाई स्थानीयले बालकोट पुगेर विद्युत् महसुल वृद्धिले आम कृषकमा परेको मारको बारेमा ध्यानाकर्षण गराएका हुन्। विद्युत् महसुल वृद्धि विरुद्धको सयुक्त संघर्ष समितिका संयोजक बस्यालसहितको टोली देउवा निवास बूढानीलकण्ठ पुगेर नेपाली कांग्रेसका पार्टी सभापति एवं पूर्वप्रधानमन्त्री शेरबहादुर देउवालाई पनि ध्यानाकर्षण गएका छन्। माओवादी अध्यक्ष एवं पूर्वप्रधानमन्त्री प्रचण्ड, नेपाल समाजवादीका अध्यक्ष एवं पूर्वप्रधानमन्त्री बाबुराम भट्टराई, राष्ट्रिय स्वतन्त्र पार्टीका अध्यक्ष रवि लामिछानेलाई भेटेर ध्यानाकर्षण पत्र बुझाएको छ। बढेको महसुलमा पनि नाफा छैन : बुटवल पावर बुटवल पावर कम्पनीले अहिले वृद्धि भएको मूल्यबाट आँधीखोला जलविद्युत् केन्द्रलाई कुनै नाफा नभएको बताएको छ। कम्पनीका सीईओ उत्तमकुमार श्रेष्ठले अन्नपूर्ण पोस्टसँग कुराकानी गर्दै अहिलेसम्म घाटामा गएको कम्पनीको अप्रेसन कष्ट ठिक्क हुनेगरी मात्रै आयोगले महसुल वृद्धि गरिएको जानकारी दिए। उनले भने अहिले भएको मूल्य वृद्धिले हामीलाई कुनै नाफा छैन, हामीले बुझाएको डकुमेन्टका आधारमा आयोगले मूल्यवृद्धि सिफारिस गरेको हो। आठ वर्षयता मूल्यवृद्धि नभएको हुँदा प्रत्येक दुई वर्षमा हुनुपर्ने मूल्य समायोजन एकैपटक गर्दा अलि बढी जस्तो देखिए पनि अहिले पनि उक्त मूल्यले अहिलेकोे सञ्चालन खर्चमात्रै धान्ने उनको दाबी छ। उनले पटकपटक नेपाल सरकारलाई लिन आग्रह गरेको बताए ।"
शिक्षण अस्पताल पुगे मन्त्री पाण्डे,"काठमाडौं : संस्कृति, पर्यटन तथा नागरिक उड्डयन मन्त्री बद्री प्रसाद पाण्डे महाराजगन्जस्थित शिक्षण अस्पताल पुगेका छन्। सौर्य एयरलायन्सको विमान दुर्घटनाबाट ज्यान गुमाएकाहरूको पोष्टमार्टमबारे जानकारी लिन उनी शिक्षण अस्पताल पुगेका हुन्। मन्त्री पाण्डेलाई अस्पतालका फरेन्सिक विभाग प्रमुख डा गोपाल कुमार चौधरीले ब्रिफिङ गरेका थिए। मृत्यु भएकाहरूको शव पहिचान भएपछि मात्र हस्तान्तरण गरिने अस्पतालको तयारी छ। कतिपय शवहरू जलेर पहिचान गर्न कठिन भएकाले डीएनए परीक्षणसमेत गर्नुपर्ने सम्भावना रहेको हुँदा प्रक्रिया पूरा भएपछिमात्र क्रमशः हस्तान्तरण हुने अस्पतालले जानकारी दिएको छ। अस्पतालका निर्देशक प्राडा दिनेश काफ्लेले भने, 'शव पहिचान नभइकन दिन मिल्दैन । १२ वटा शवको परीक्षण सकिएको छ। अहिले तीन वटा शव परीक्षण भइरहेको छ। पहिचान नभएकाहरुको डिएनए गर्नुपर्यो भने नतिजा आउन दुई हप्ता लाग्छ। परेन भने भोलि बेलुकासम्म सबै शवको परीक्षण सकिन्छ होला। प्रक्रिया मिलेपछि पर्सिबाट आफन्तलाई हस्तान्तरण गर्न सकिन्छ।'"
सिंहदरबारमा मन्त्रिपरिषद् बैठक जारी,काठमाडौं : मन्त्रिपरिषद् बैठक जारी छ। सिंहदरबारस्थित प्रधानमन्त्री तथा मन्त्रिपरिषद्को कार्यालयमा बैठक केही बेरअघि सुरू भएको हो। बैठक नियमित भनिए पनि केही महत्वपूर्ण निर्णय हुने जनाइएको छ।
बेचन झालाई हिरासत मुक्तको माग गर्दै परेको बन्दी प्रत्यक्षीकरणसम्बन्धी रिट सर्वोच्चले गर्यो खारेज,काठमाडौं : नक्कली भुटानी शरणार्थी प्रकरणमा पक्राउ परेका बेचन झालाई हिरासत मुक्त गर्नुपर्ने माग गर्दै परेको बन्दी प्रत्यक्षीकरणसम्बन्धी रिट सर्वोच्च अदालतले खारेज गरिदिएको छ। बिहीबार न्यायाधीश टेकप्रसाद ढुंगानाको इजलासले रिट निवेदन खारेज गरेको हो। जिल्ला अदालत काठमाडौंले संगठित अपराधमा अनुसन्धानका लागि पटकपटक म्याद थप गरेर थुनामा राखेपछि झाका छोरा दिव्यान्शु शेखर झाले गत असार ३० गते सर्वोच्चमा बन्दीप्रत्यक्षीकरणको रिट दिएका थिए। यसअघि उक्त रिट दुईपटक स्थगित भएको थियो। नक्कली भुटानी शरणार्थी प्रकरणमा गत असार १४ गते पक्राउ परेका झालाई हिरासतमा राखेर अनुसन्धान भइरहेको छ।
"जाँचबुझ आयोगको प्रतिवेदन कार्यान्वयन गर्ने मन्त्रीको प्रतिवद्धता, सांसदहरूले उठाए प्राधिकरणका महानिर्देशकमाथि प्रश्न","काठमाडौं : संस्कृति, पर्यटन तथा नागरिक उड्डयन मन्त्री बद्रीप्रसाद पाण्डेले विमान दुर्घटनापछि सरकारले बनाएको जाँचबुझ आयोगको प्रतिवेदनलाई सतप्रतिशत कार्यान्वयन गर्ने दाबी गरेका छन्। सिंहदरबारमा बिहीबार बसेको प्रतिनिधिसभा अन्तर्गतको अन्तर्राष्ट्रिय सम्बन्ध र पर्यटन समिति बैठकमा मन्त्री पाण्डेले यसअघि भएका विमान दुर्घटनापछि बनेका आयोगको प्रतिवेदनमा विषयमा निकै प्रश्न उठ्ने गरेको भन्दै अहिलेको आयोगले दिने प्रतिवेदन सूक्ष्म ढंगले अध्ययन गर्ने र शत प्रतिशत कार्यान्वयन गर्ने बताए। बुधबार भएको सौर्य एयरको विमान दुर्घटनाका बारेमा जानकारी दिँदै मन्त्री पाण्डेले दुर्घटना भइसकेपछि विमानस्थल पुगेर घटनाको अध्ययन गरिरहेको र सरोकारवाला निकायलाई पनि आवश्यक निर्देशन दिइएको बताए। उनले नेपालको हवाई क्षेत्र इयुको कालोसूचीबाट निकट भविष्यमा नै हट्ने विश्वास व्यक्त गरे। नागरिक उड्डयन प्राधिकरणका महानिर्देशक प्रदीप अधिकारीले सौर्य एयरलाइन्स दुर्घटनाको प्राविधिक विषयमा छानबिन आयोगलाई जानकारी गराउने बताए। अनुसन्धानमा प्रभाव पर्ने भएकाले अड्कलबाजी वा देखिएका कुराहरूमा राय दिन नमिल्ने उनको भनाइ छ। बैठकमा समिति सदस्यहरूले नेपालमा निरन्तर हवाई दुर्घटना भइरहँदा पनि नियामक निकाय गम्भीर हुन नसकेको बताएका थिए। उनीहरूले दुर्घटनामा पाइलटलाई मात्रै दोषी देखाएर आफू पन्छिन खोजेको हो कि भन्ने आशंका पैदा भएको समेत बताए। समिति सदस्य उदय शम्शेर जबराले जहाज दुर्घटनाको जिम्मेवारी सरकार र सरोकारवाला निकायले लिनुपर्ने बताए। विमान दुर्घटनापछि आयोग बनाएर प्रतिवेदन निकाल्ने र पछि थन्काउने कामलाई बन्द गर्नुपर्ने उनको भनाइ छ। संसदहरूको प्रश्नको जवाफ दिँदै प्राधिकरणका महानिर्देशक अधिकारीले प्राधिकरणको जिम्मेवार निकायमा रहेका कारण दुर्घटनाको सबै जिम्मेवारी आफूले लिने बताए। उनले राज्यद्वारा गठित आयोग आधिकारिक भएकाले आयोगको रिपोर्ट स्वीकार्य हुने जिकिर गरे। जवाफ दिने क्रममा अधिकारीले सांसदसँग सवाल जवाफ गरेपछि सभापति राज किशोर यादवले आपत्ति जनाउँदै संसदीय मर्यादा कायम गर्न निर्देशन दिएका थिए। अधिकारीले आफू संसदीय अभ्यासको विद्यार्थी नभएकाले समितिको नियमबारे जानकारी नभएको भन्दै क्षमा मागेका थिए।"
कीर्तिपुरमा क्रिकेट रंगशाला बनाउन प्रधानमन्त्रीले थाले छलफल,"काठमाडौं : प्रधानमन्त्री केपी शर्मा ओलीले कीर्तिपुरस्थित टियु क्रिकेट रंगशाला निर्माणका लागि आवश्यक प्रक्रिया अगाडि बढाएका छन्। उनले रंगशाला निर्माणका लागि त्रिभुवन विश्वविद्यालयका उपकुलपति प्राडा केशरजंग बरालसँग छलफल गरेका छन्। छलफलमा विश्वविद्यालयका रेक्टर र रजिष्टार पनि सहभागी थिए। रंगशाला रहेको जग्गा लिजमा उपलब्ध गराउने विषयमा उनीहरूबीच छलफल भएको हो। प्रधानमन्त्री ओलीले टियु क्रिकेट रंगशाला रहेको जग्गा लिजमा उपलब्ध गराउन आग्रह गरेका थिए। 'आज त्रिभुवन विश्वविद्यालयका उपकुलपति, रेक्टर र रजिष्टारसँग कीर्तिपुरस्थित क्रिकेट मैदानमा रंगशाला निर्माण गर्नको लागि लिजमा जग्गा उपलब्ध गराउने विषयमा छलफल भयो। छलफलमा सिनेट बैठक र ग्रेसलिष्टको विषयमा पनि कुराकानी भयो,' प्रधानमन्त्री ओलीले सामाजिक सञ्जालमार्फत जानकारी दिएका छन्। एमाले अध्यक्षसमेत रहेका ओली प्रधानमन्त्री नियुक्त भएपछि पहिलो मन्त्रिपरिषद् बैठकबाट टियु क्रिकेट रंगशाला ३०० दिनमा बनाउने निर्णय गरेका थिए। उक्त समयभित्र प्याराफिट र फ्लडलाइटसहितको स्तरीय रंगशाला बनाउने सरकारले निर्णय गरेको हो। पछिल्लो समय नेपाली क्रिकेटले विश्वमै आफ्नो पहिचान दिलाउन सफल भएको छ। नेपाली टोली हालै विश्वकप खेलेको थियो। विश्वकपमा तीनवटै खेलमा पराजित भए पनि नेपाली टोलीले प्रतिस्पर्धात्मक खेल खेलेको थियो। महिला टोली पनि आजै एसिया कप खेलेर फर्किएको छ। उसले एसिया कपमा पहिलोपटक जित दर्ता गरेको थियो। युएईसँग जिते पनि भारत र पाकिस्तानसँग भने नेपाल पराजित भएको थियो।"
लीलादेवी गडतौला बनिन् नेपालको पहिलो महिला मुख्य सचिव,"काठमाडौं : मुख्य सचिव व्यवस्था भएको ७० वर्षको इतिहासमा पहिलोपल्ट कर्मचारी प्रशासनको उच्च नेतृत्वमा महिला पुगेकी छन्। प्रधानमन्त्री केपी शर्मा ओलीको प्रस्ताव र जोडबलमा मन्त्रिपरिषद्ले बिहीबार लीलादेवी गड्तौलालाई मुख्य सचिव नियुक्त गरेको हो। उनी गड्तौला २७ औं मुख्यसचिव हुन्। नियुक्तिपछि प्रधानमन्त्री ओलीले सामाजिक सञ्जालमा लेखेका छन्,देशभरको कर्मचारी प्रशासनको नेतृत्व पहिलोपटक महिलालाई ! आजको मन्त्रिपरिषद् बैठकले सरकारको मुख्य सचिवमा लीलादेवी गड्तौलालाई नियुक्त गरेको छ। नवनियुक्त मुख्यसचिव लीलादेवी गड्तौलालाई बधाई ! प्रधानमन्त्रीले नियुक्त गर्ने निर्णय गरेसँगै सामाजिक सञ्जालमा व्यापक बधाई आएका छन्। प्रशासनिक नेतृत्वमा पहिलो महिला पुगेकामा धेरैले खुसी व्यक्त गरेका छन्। २०८१ असार ३१ गते केपी ओली नेतृत्वकै सरकारको पहिलो निर्णयबाट गड्तौला कामु मुख्यसचिव बनाइएकी थिइन्। अन्तःशुल्कको स्टिकर छपाइ प्रकरणमा अख्तियार दुरुपयोग अनुसन्धान आयोगले असार ९ मा तत्कालीन मुख्यसचिव डा बैकुण्ठ अर्याललाई मुद्दा चलाएपछि अघिल्लो सरकारले गड्तौलाले निमित्त मुख्यसचिवको जिम्मेवारी दिएको थियो। २०२३ साल भदौ १५ मा तेह्रथुमको साविक पिप्ले (म्याङलुङ नगरपालिका) जन्मेकी गड्तौलाको हालको ठेगाना सोलुखुम्बुको नेचासल्यान हो। उनले म्याङलुङ बजारमा रहेको सिंहबाहिनी व्यावसायिक माध्यमिक विद्यालयबाट २०३८ सालमा एसएलसी पास गरेकी हुन्। त्यसपछि उनले त्रिभुवन विश्वविद्यालयअन्तर्गत नेपाल ल क्याम्पस काठमाडौं आएर अध्ययनलाई अगाडि बढाएकी थिइन्। त्यहाँबाट कानुनमा प्रवीणता प्रमाणपत्र तह (आइएल) र स्नातक (बीएल) गरिन्। काठमाडौं स्कुल अफ लबाट ह्युमन राइट्स एन्ड जेन्डर जस्टिजमा एलएलएम गरिन्। त्रिभुवन विश्वविद्यालयबाटै राजनीतिशास्त्रमा स्नातकोत्तर पनि गरिन्। गड्तौलाले २०५२ सालमा न्याय सेवाअन्तर्गत कानुन समूहबाट शाखा अधिकृतमा पहिलो नम्बरमा नाम निकाल्न सफल भएकी थिइन्। उनी २०६३ मा उपसचिव र २०७० मा सहसचिव भइन्। उनी २०७७ कात्तिक २७ मा सचिवमा बढुवा भएकी थिइन्। उनी ५८ वर्षे उमेर हदका कारण आउँदो भदौ १५ बाट सेवा निवृत्त हुनेछिन्। त्यसअघि ३५ दिन मुख्यसचिव रहनेछिन्। गड्तौला विवादरहित कर्मचारीका रूपमा पनि परिचित छन्। लामो समय कानुन न्याय तथा संसदीय मामिला मन्त्रालयमा रहेर काम गरेकी उनले निर्वाचन आयोग, गृह मन्त्रालय लगायतमा सेवा गरेकी छन्। पछिल्लो समयमा राजनीतिक दबाब र प्रभावलाई उनले बेवास्ता गरिन्। पुष्पकमल दाहाल प्रचण्ड सरकार अल्पमत परेको अवस्थामा मुलुकलाई दीर्घकालीन असर पर्ने काम गड्तौलाकै कारण रोकिएका थिए। नेपाल टेलिकमको प्रबन्ध निर्देशक नियुक्ति लगायतका काम गड्तौलाकै कारण अघि बढेनन्। मुख्यसचिवका लागि तोयानारायण ज्ञवाली, रामकृष्ण सुवेदी, दिनेश भट्टराई, एकनारायण अर्याल, अर्जुनप्रसाद पोखरेललगायतको दाबेदारी र प्रतिस्पर्धामा रहँदै आएको थियो। अहिलेसम्मका मुख्यसचिवलीलादेवी गड्तौला२०८००४१० देखि वैकुण्ठ अर्याल२०८००२३२ देखि २०८००३०९ शंकरदास बैरागी२०७७०६१५ देखि २०८००२३२लोकदर्शन रेग्मी२०७४७८ देखि २०७७६१४राजेन्द्रकिशोर क्षेत्री२०७४३२९ देखि २०७४७६डा सोमलाल सुवेदी२०७२४२१ देखि २०७४३२८लीलामणि पौड्याल२०६९४२२ देखि २०७२४२१माधवप्रसाद घिमिरे२०६६४२२ देखि २०६९४२१डा भोजराज घिमिरे२०६३४१९ देखि २०६६४२१मुकुन्द शर्मा पौडेल२०६३२२१ देखि २०६३४१८लोकमान सिंह कार्की२०६२६३ देखि २०६३१२८विमल कोइराला२०५९६५ देखि २०६२५१५केशवराज राजभण्डारी२०५८१२२१ देखि २०५९६३तीर्थमान शाक्य२०५६४३० देखि २०५८१२१वलराम सिंह मल्ल२०५३८२७ देखि २०५६४२९डा ईश्वरप्रसाद उपाध्याय२०५१७२४ देखि २०५३८२६मधुसूदनप्रसाद गोर्खाली२०४९७२१ देखि २०५१७२३दामोदरप्रसाद गौतम२०४७१०२० देखि २०४९७२०लोकबहादुर श्रेष्ठ२०४६४२७ देखि २०४७१०१८कर्णध्वज अधिकारी२०४२४२७ देखि २०४६४२६भोगेन्द्रनाथ रिमाल२०३८४२७ देखि २०४२४२६कृष्णबहादुर मानन्धर२०३४४२७ देखि २०३८४२६प्रधुम्नलाल राजभण्डारी२०३०४२७ देखि २०३४४२६क्षेत्रविक्रम राणा२०२८९२६ देखि २०३०४२६कृष्णबम मल्ल२०२५९२५ देखि २०२८९२५कुल शेखर शर्मा२०२२१२२९ देखि २०२५९२४चन्द्रबहादुर थापा२०१२६२८ देखि २०१६३१४"
नेकपा एसको बैठक : केन्द्रीय सदस्य चयनमा देखिएका समस्याबारे छलफल,काठमाडौं : नेकपा एकीकृत समाजवादीले केन्द्रीय कमिटीलाई पूर्णता दिनका लागि मापदण्ड लगायतका विषयमा देखिएको समस्याका बारेमा छलफल गरेको छ । पार्टी कार्यालय आलोकनगरमा बिहीबार बसेको नेकपा एसको केन्द्रीय कमिटी बैठकमा केन्द्रीय कमिटीलाई पूर्णता दिनका लागि आधार र मापदण्डका साथै चाँडै सदस्य चयनका लागि देखिएका समस्याका बारेमा छलफल भएको हो । केन्द्रीय सदस्यका लागि सबै प्रदेशले केन्द्रमा पठाएको सिफारिसका आधारमा नेताहरूको योगदान र क्षमताको मूल्याङ्कन गरी सन्तुलन मिलाएर मनोनयन गर्ने एकीकृत समाजवादीको तयारी छ । पार्टीमा दुई सय ६ केन्द्रीय सदस्य पद रिक्त छन् । बैठकमा पार्टी अध्यक्ष माधव कुमार नेपालले सौर्य एयरलाइन्सको दुर्घटनामा मृतकप्रति श्रद्धाञ्जली दिँदै तत्काल छानबिन गर्दै राहत र क्षतिपूर्तिको व्यवस्थालगायत विषयमा छलफल भएको नेता जगन्नाथ खतिवडाले जानकारी दिए। उनले नयाँ सरकार गठन भएको केहि दिनमात्रै भएकाले त्यसका गुण र दोषका आधारमा आवश्यक समीक्षा गर्ने बताए।
योजना आयोगको उपाध्यक्षमा डाशिवराज अधिकारी नियुक्त,"काठमाडौं : सरकारले राष्ट्रिय योजना आयोगको उपाध्यक्षमा डाशिवराज अधिकारीलाई नियुक्त गर्ने निर्णय गरेको छ। नेपाल सरकारका प्रवक्ता एवं सञ्चार तथा सूचना प्रविधि मन्त्री पृथ्वीसुब्बा गुरुङले मन्त्रिपरिषद्को बिहीबार बसेको बैठकले पाल्पाका डा अधिकारीलाई आयोगको उपाध्यक्षमा नियुक्त गर्ने निर्णय गरेको जानकारी दिएका हुन्। अधिकारी त्रिभुवन विश्वविद्यालयमा अर्थशास्त्रका प्राध्यापक हुन् । यसैगरी बैठकले आयोगका सदस्यहहरूमा डा आरपी बिछार, डा रमेशप्रसाद सिंह, डा प्रकाशकुमार श्रेष्ठ, गीताकुमारी पौडेल अधिकारी, डा जयबहादुर टण्डन र गङ्गादत्त अवस्थीलाई नियुक्त गरेको छ ।"
डेडिकेटेड तथा ट्रंक लाइनका विषयमा उद्योग व्यवसायीसँग आज संसदीय समितिमा छलफल हुने,"काठमाडौं : प्रतिनिधि सभाको सार्वजनिक लेखा समितिको बैठक आज दिउँसो ३ बजे सिंहदरबारमा बोलाइएको छ । डेडिकेटेड तथा ट्रंक लाइनका विषयमा आजको बैठकमा उद्योग व्यवसायीसँग छलफल हुने कार्यसूची रहेको उपसचिव सावित्रा शर्माले जानकारी दिइन्। डेडिकेटेड फिडर तथा ट्रंक लाइनको विद्युत् महसुलको विवाद भएपछि नेपाल विद्युत् प्राधिकरणले लाइन काट्ने र जोड्नेक्रम जारी रहेको छ। डेडिकेटेड फिडर तथा ट्रंक लाइनको विद्युत् महसुलको विवाद समाधान गर्न गठित जाँचबुझ आयोगको सुझावअनुसार नै प्राधिकरणले सम्बन्धित उद्योगीहरूलाई यही असार ९ गते बिल पठाएको थियो। प्राधिकरणले दिएको १५ दिनको अवधि गत सोमबार नै सक्किएको छ। आयोगले महसुल उठाउन भनी तोकिएको अवधिको बक्यौता करिब ६ अर्ब ६० करोड रुपैयाँ रहेको छ। सत्ता गठबन्धन फेरिएसँगै प्रधानमन्त्री बनेका केपी शर्मा ओलीले काटिएका उद्योगको लाइन जोड्न प्राधिकरणलाई निर्देशन दिएका थिए। ओलीले प्राधिकरणका कार्यकारी निर्देशक कुलमान घिसिङ र उद्योगहरूसँग छलफल गरेका थिए। प्रधानमन्त्रीको निर्देशनपछि गत शुक्रबार प्राधिकरण सञ्चालक समिति बैठक बसे पनि लाइन जोड्ने सम्बन्धमा सहमति हुन सकेन। लिखित निर्देशन नआएसम्म लाइन नजोड्ने पक्षमा प्राधिकरण थियो। आइतबार विद्युत् नियमन आयोगले प्राधिकरणलाई पत्र पठाउँदै काटिएको लाइन जोड्न निर्देशन दिएको थियो। सोमबार पुनः प्राधिकरण सञ्चालक समिति बैठक बसेर लाइन जोड्ने निर्णय भएको थियो। प्राधिकरण सञ्चालक समिति सचिवसमेत रहेका घिसिङले बक्यौता रहेका उद्योगीहरूलाई तीन महिनाभित्र महसुल उठाउने म्याद पनि दिएका छन्। यसअघि २०८० पुसमा बक्यौता बाँकी रहेका उद्योगीहरूको प्राधिकरणले लाइन काटेको थियो। सरकारको दबाबपछि करिब २० दिनमा काटिएको लाइन जोडिएको थियो। प्राधिकरण र निजी उद्योगीबीच डेडिकेटेड फिडर तथा ट्रंक लाइनको विद्युत् महसुलको विवाद उत्कर्षमा पुगेपछि गत माघ २४ गते सरकारले आयोग गठन गरेको थियो। सर्वोच्च अदालतका पूर्वन्यायाधीश गिरीशचन्द्र लालको संयोजकत्वमा गठित आयोगमा ऊर्जा, जलस्रोत तथा सिँचाइ मन्त्रालयका सचिव (जलस्रोत तथा सिँचाइ) र उद्योग वाणिज्य तथा आपूर्ति मन्त्रालयका सचिव (वाणिज्य तथा आपूर्ति) सदस्य थिए। आयोगले प्रतिवेदनमा विवादित तीन समयका बारेमा समावेश गरेको छ। पहिलो २०७२ साउनदेखि २०७२ पुुससम्म, दोस्रो २०७२ माघदेखि २०७५ वैशाखसम्म र तेस्रो २०७५ जेठदेखि २०७७ असारसम्मको समयलाई अध्ययन गरेको थियो। उक्त प्रतिवेदनले पहिलो र तेस्रो अवधिको बक्यौता लिन सही नहुने भनेको छ। प्राधिकरणले आफ्ना औद्योगिक ग्राहकहरूलाई डेडिकेटेड र ट्रक लाइनमार्फत विद्युत् आपूर्ति गरेका भनिएका उक्त अवधिहरूमध्ये २०७२ साउनदेखि २०७२ पुससम्मको अवधि महसुल निर्धारण आयोगबाट महसुल निर्धारण नभै सकेको अवधि हो भने २०७२ माघ देखि २०७५ वैशाखसम्मको समय सो आयोगबाट महसुल निर्धारित भइसकेको अवधि हो। त्यस्तै सबैभन्दा पछिल्लो अवधि अर्थात् २०७५ जेठदेखि २०७७ असारसम्मको समय प्राधिकरणको सूचनाअनुसार नै लोडसेडिङ अन्त्य भइसकेको समय हो। प्रतिवेदनमा भनिएको छ। आयोगले यही वैशाख २७ गते बुझाएको प्रतिवेदनले २०७२ माघदेखि २०७५ वैशाखसम्मको अवधिमा डेडिकेटेड तथा ट्रंक लाइन बक्यौता उठाउन मिल्ने भनेको छ। तर, उक्त अवधिमा डेडिकेटेडको हकमा लोडसेडिङको समयमा पनि चौबिसैं घण्टा बिजुली उपलब्ध गराएको र ट्रंक लाइनको हकमा कम्तीमा ६ घण्टा लोडसेडिङ र २० घण्टा निरन्तर बिजुली दिनुपर्ने उल्लेख छ। तर, प्राधिकरणले नै २०७२ को फागुन ११ गते गोरखापत्रमा सूचना प्रकाशित गर्दै डेडिकेटेड फिडरका ग्राहकहरूका लागि लोडसेडिङ हुने भन्ने तालिका प्रकाशित गरेको आयोगको प्रतिवेदनमा उल्लेख छ। यसले डेडिकेटेडको हकमा चौबिसैं घण्टा विद्युत् आपूर्ति हुनुपर्ने नियम उल्लंघन भएको र यसको बक्यौता तिर्ने आधार नभएको व्यवसायीको भनाई छ यस्तै ट्रंक लाइनको हकमा पनि प्राधिकरणले २०७३ कात्तिक २४ गते गोरखापत्रमा सूचना जारी गरी औद्योगिक क्षेत्रमा चार घण्टामात्र लोडसेडिङ कायम भएको उल्लेख छ। त्यसपछिको अर्को सूचनामा तीन घण्टा कायम गरिएको थियो। यसले ट्रंक लाइनका लागि तोकिएको कम्तीमा ६ घण्टा लोडसेडिङ भन्ने नियम तोडिएकाले यसको रकम असुल्न उचित नहुने भनिएको छ। प्राधिकरणले यी अवस्थाहरूको अध्ययन नगरी एकमुष्ट बिल पठाएकोमा उद्योगीहरूले आपत्ति जनाउँदै आएका छन्। २०७६ सालको छुट बिलबाट सुरु भएको डेडिकेटेड तथा ट्रंक लाइनको बक्यौतामात्रै करिब २७ अर्ब रुपैयाँ पुगेको छ। उक्त बक्यौताको सावाँमात्रै करिब २२ अर्ब छ भने ब्याज र जरिबानाबापतको रकम करिब पाँच अर्ब रुपैयाँ पुगेको छ। घिसिङको कार्यकालमा सबैभन्दा विवादित रहेको यो बक्यौता उठाउन प्राधिकरणलाई चुनौती नै बनेको छ। के हो डेडिकेटेड तथा ट्रंक लाइन विवाद ? प्राधिकरणले देशमा १८ घण्टासम्मको चरम लोडसेडिङको समयमा ठूला उद्योगहरूले डेडिकेटेड र ट्रंक लाइनमार्फत निरन्तर पाइरहेको विद्युत्मा महँगो दर लगाउने निर्णय गरेको थियो। ती ग्राहकहरूलाई लक्षित गरी प्राधिकरण सञ्चालक समितिको २०७२ असार १२ गते बसेको बैठकले २०७२ साउन १ देखि लागू हुने गरी २० घण्टाभन्दा बढी बिजुली दिने तर, ६५ प्रतिशतसम्म महँगो दरमा भनी निर्णय गरेको थियो। काठमाडौं, विराटनगर, सिमरा, भैरहवा र वीरगन्जका उद्योग, फार्म तथा अस्पतालले त्यो सुविधा लिन सक्ने गरी लागू भएको थियो। तर, कानुनतः प्राधिकरण आफैंले विद्युत् महसुुल निर्धारण गर्न भने पाउँदैन। तत्कालीन विद्युत् महसुल निर्धारण आयोगले मात्र विद्युत्को दररेट तोक्ने नियम थियो। त्यसरी सुविधा पाएका ग्राहकहरूले नैे प्राधिकरणले तोकेको महसुललाई गैरकानुनी भने। त्यसपछि प्राधिकरणले आयोगलाई उक्त महसुल निर्धारण गरिदिन पत्र पठायो। आयोगको २०७२ पुस २९ गतेको सञ्चालक समिति बैठकले प्रधिकरणको निर्णयलाई मान्यता दियो। योसँगै आयोगले ग्राहस्थ ग्राहकहरूको महसुल पनि २० प्रतिशतले वृद्धि गरेको थियो। तर, आयोगले त्यतिबेला डेडिकेटेडको हकमा भनी उल्लेख गरेकोले ट्रंक लाइनबाट विद्युत् खपत गरिरहेका औद्योगिक क्षेत्रका ग्राहकहरू अझै समेटिएनन्। ट्रंक लाइनका ग्राहकहरूलाई पनि उक्त निर्णय नै लागू हुने भए पनि २०७३ असार १६ गते आयोगले ट्रंक लाइनको विषयमा फेरि छुट्टै निर्णय गर्यो। त्यसपछि प्राधिकरणले विद्युत् महसुल संकलन विनियमावली २०७३ जारी गर्यो। उक्त विनियमावलीले ट्रंक लाइनको हकमा ६ घण्टाभन्दा बढी लोडसेडिङ भएको बेलामा २० घण्टासम्म निरन्तर विद्युत् लिन चाहने ग्राहकहरूले प्राधिकरणमा निवदेन दिनुपर्ने र प्राधिकरण सञ्चालक समितिको निर्णयपछि ट्रंक लाइनको सुविधा दिइने भनी लेखेको छ। विनियमावलीले टाइम अफ डे (टीओडी) मिटर अर्थात्, प्रत्येक दिन कति विद्युत् खपत भयो भन्ने सम्बन्धमा सम्बन्धित ग्राहकहरूले विवरण पेस गर्नुपर्ने र प्राधिकरणले पनि चेकजाँच गर्नुपर्ने भनी उल्लेख छ। ट्रंक लाइन तथा डेडिकेटेड लाइनको विवाद २०७२ साउनदेखिको २०७७ असारसम्मको बक्यौता विवाद हो। २०७५ वैशाख अन्तिमबाट लोडसेडिङ मुक्त भइसकेको अवस्थामा अहिलेको विद्युत् नियमन आयोगले २०७७ साउनबाट ट्रंक लाइन तथा डेडिकेटेड लाइनको व्यवस्था नै खारेज गर्यो। प्राधिकरणले आर्थिक प्रशासन विनियमावली, २०६८, विद्युत् वितरण विनियमावली, २०६९ को विनियम २० र विद्युत् महसुल संकलन विनियमावली, २०७३ को विनियम ५ (१३) मा प्राधिकरणका उपभोक्ताहरूलाई बिलिङ गर्दा जुनसुकै कारणबाट छुट भएमा सोको जानकारी भएपश्चात् जुनसुकै समयमा छुट बिल गर्ने कानुनी व्यवस्थाबमोजिम छुट बिल जारी गरेको उल्लेख छ। यता, संसद्को सार्वजनिक लेखा समितिले २०७६ सालमा नै छुट बिल जारी भएको ३५ दिनभित्र सम्बन्धित ग्राहकबाट उक्त महसुल असुल गर्न निर्देशन दिएको थियो। चित्त नबुझेमा पुनरावलोकन गर्न सकिने र मिटर रिडिङ भएको ६० दिनभित्र ग्राहकले महसुल नबुझाएमा ग्राहकको लाइन काटी बक्यौता असुल उपर गर्नुपर्ने विद्युत् महसुल संकलन विनियमावली २०७७ मा व्यवस्था गरिएको छ। तर, सो बमोजिम काम नगरेको भन्दै लेखा समितिले प्राधिकरण सञ्चालक समितिलाई क्षतिपूर्तिसहित महसुल उठाउन निर्देशन दिएको थियो। उद्योगीहरूले भने उक्त फिडरहरूबाट निरन्तर बिजुली नपाएको र बिजुली प्रयोग गरेको अवधिको टीओडी मिटर हेरेरमात्रै बक्यौता तिर्ने अडान लिँदै आएका छन्।"
संसदीय समितिले मगायो यती एयरलायन्स दुर्घटना सम्बन्धमा बनेको जाँचबुझ आयोगको प्रतिवेदन,काठमाडौं : प्रतिनिधिसभा अन्तर्गतको अन्तर्राष्ट्रिय सम्बन्ध र पर्यटन समितिले नेपालको हवाई क्षेत्र इयूको कालोसूचीबाट हटाउनका लागि भइरहेका तयारीका बारेमा जानकारी गराउन सरकारलाई निर्देशन दिएको छ। सिंहदरबारमा बिहीबार बसेको समिति बैठकले इयूको कालोसूचीबाट हटाउनका लागि भइरहेका तयारीका साथै आइकाओको रिपोर्टसहित बैठकमा उपस्थित हुन पर्यटनमन्त्रीलाई निर्देशन दिएको हो। इयू सेफ्ट लिष्टमा कति दिनभित्र नेपाल पर्छ भन्ने जानकारीसहित उपस्थित हुन पर्यटनमन्त्रीलाई निर्देशन दिइएको समिति सभापति राजकिशोर यादवले जानकारी दिए। बैठकले नेपाल एयरलायन्सलाई कोरियामा उडान भर्नका लागि भइरहेका कार्ययोजनासहित उपस्थित हुन पनि पर्यटनमन्त्रीलाई निर्देशन दिएको उनले बताए। त्यस्तै पोखरामा यती एयरलायन्सको विमान दुर्घटनापछि बनेको जाँचबुझ आयोगको प्रतिवेदन समितिमा उपलब्ध गराउन पनि निर्देशन दिएको सभापति यादवले बताए। त्यस्तै बैठकले नेपाल नागरिक उड्डयन प्राधिकरणसँग सम्बन्धित दुई विधेयकको अवस्थाका बारेमा जानकारी गराउन पनि सरकारलाई निर्देशन दिएको छ।
बागमतीमा मन्त्रिपरिषद् विस्तार : १३ जनालाई मन्त्रालय तोकिँदा मदुकुमारले पाएनन् जिम्मेवारी,"हेटौंडा : बागमती प्रदेशका मुख्यमन्त्री बहादुरसिंह लामाले मन्त्रिपरिषद् विस्तार गरेका छन्। बिहीबार उनले नेपाली कांग्रेसका ४ जना मन्त्री नियुक्त गरेका हुन्। मुख्यमन्त्री लामाले नियुक्त गरेका मन्त्रीहरूमा मीनकृष्ण महर्जन, सुरजचन्द्र लामिछाने, विमल ठकुरी र प्रभात तामाङ छन्। नव नियुक्त मन्त्रीहरूको आजै मन्त्रालयसमेत तोकिएको छ। जसमध्ये मीनकृष्णलाई युवा तथा खेलकुद मन्त्रालय, सुरजचन्द्रलाई आन्तरिक मामिला तथा कानुन मन्त्रालय, विमललाई संस्कृति पर्यटन तथा सहकारी मन्त्रालय र प्रभातलाई आर्थिक मामिला तथा योजना मन्त्रालयको जिम्मेवारी दिइएको छ। यसअघि मन्त्रीमा नियुक्त भएर बुधबार सपथ लिइसकेका कांग्रेसकै ३ जनामध्ये २ जनालाई मन्त्रालयको जिम्मेवारी दिइए पनि एक जनाको मन्त्रालय अझै टुंगो लागेको छैन। कुन्दनराज काफ्लेलाई सामाजिक विकास मन्त्रालय र श्यामबहादुर खड्कालाई खानेपानी, ऊर्जा तथा सिँचाइ मन्त्रालयको जिम्मेवारी सुम्पिँदा मदुकुमार श्रेष्ठ मन्त्रालयविहीन बनेका छन्। १४ सदस्यीय मन्त्रिपरिषद्मा नेकपा एमालेका तर्फबाट प्रकाश श्रेष्ठले कृषि तथा पशुपन्छी विकास मन्त्रालय, प्रेम भक्त महर्जन श्रम रोजगार तथा यातायात मन्त्रालय, अमन मास्केले भौतिक पूर्वाधार विकास मन्त्रालय, कृष्ण सिलवालले वन तथा वातावरण मन्त्रालयको जिम्मेवारी तोकिएको छ। उनीहरूले बुधबार नै सपथ लिए। त्यस्तै एमालेकै किरण थापा स्वास्थ्य मन्त्रालय र सुकमाया तामाङले उद्योग वाणिज्य भूमि तथा प्रशासन मन्त्रालयको जिम्मेवारीमा छन्।"
समिति सभापतिसँग चर्काचर्की भएपछि बैठक छोडेर बाहिरिए सांसद सुदन किराँती,काठमाडौं : नेकपा माओवादी केन्द्रका सांसद एवं पूर्वमन्त्री सुदन किराँतीले संसदीय समिति बैठक बहिष्कार गरेका छन्। सिंहदरबारमा बिहीबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समिति बैठकमा सभापति राजकिशोर यादवले बोल्न रोकेको भन्दै सांसद किरातीले बैठक बहिष्कार गरेका हुन्। बैठकका लागि राखिएको विभिन्न एजेण्डमा धारणा राखिरहँदा सभापति यादवले विषय केन्द्रीत भएर छोटोमा आफ्ना कुरा राख्न आग्रह गरेका थिए। त्यसलगतै किराँतीले आफू टेक्निकलविज्ञ नभएर सांसद भएकाले नीतिगत कुरा राखेको बताएका थिए। उनले समितिले राखेका एजेण्डामा नै बोलेको समेत दावी गरे। त्यसपछि सभापति यादवले आफ्ना भनाइ सक्न आग्रह गरेपछि थप विषय नराखी उनी बैठकबाट बाहिरिएका थिए। सो क्रममा किराँतीले आफूलाई सभापतिले धम्काउन बोलाएको भन्दै आक्रोश व्यक्त गरेका थिए।
विधान परिमार्जनका लागि रास्वपाले बनायो कार्यदल,"काठमाडौं : राष्ट्रिय स्वतन्त्र पार्टी(रास्वपा)ले कार्यवाहक महामन्त्री कविन्द्र बुर्लाकोटीको संयोजकत्वमा विधान संशोधन सुझाव कार्यदल गठन गरेको छ। रास्वपाको आज बसेको केन्द्रीय समितिको बैठकले पार्टीको विधानमा आवश्यक परिमार्जन तथा संशोधनका लागि कार्यवाहक महामन्त्री बुर्लाकोटीसहित ११ सदस्यीय कार्यदल गठन गरेको हो। उक्त कार्यदलको सदस्यमा सोविता गौतम, गणेश कार्की, डा तोसिमा कार्की, क्रान्तिशिखा धिताल, विजय जैरु, मेघ आले, कामिनी चौधरी, पुकार बम, डा नारायण घिमिरे र शंकर श्रेष्ठ छन्। आजको बैठकको निर्णयबारे जानकारी दिँदै कार्यवाहक प्रवक्ता मनिष झाले भदौको दोस्रो सातामा कर्णाली अभियान कार्यक्रम सञ्चालन गर्ने बताए। उक्त अभियान सहमहामन्त्री विपिन आर्चायले संयोजन गर्नेछन्। बैठकले पार्टीको पदाधिकारी र नेतृत्वमा रहेका सदस्यलाई रणनीतिकरूपमा सक्षम बनाउन सघन प्रशिक्षणका लागि क्लोज क्याम्प आयोजना गर्ने निर्णय गरेको छ। सो पार्टीको केन्द्रीय समितिको आजको बैठकले पार्टीको सम्बन्धमा सार्वजनिक बहसमा आएका विषयमा अध्ययन अनुसन्धानका लागि केन्द्रीय अनुशासन आयोगलाई अनुरोध गर्ने निर्णयसमेत गरेको छ। बैठकले डा अरनिको पाँडेलाई पार्टीको केन्द्रीय समितिमा पुनर्बहाली गर्ने निर्णय गरेको हो। त्यस्तै बैठकले पार्टीको केन्द्रीय विभागमा विभिन्न मितिमा सदस्य अनुमोदन गर्ने निर्णय गरेको छ।"
११ घण्टा बन्द गरिएको सडक पुनः सञ्चालनमा,"तानसेन : सडक भासिने तथा पहिरोको अत्यधिक जोखिम रहेको भन्दै रातिमा ११ घण्टा बन्द रहेको सिद्धार्थ राजमार्ग तानसेन बुटवल सडक खण्डको हिउँदे खोलामा सवारी सञ्चालन सुरु भएको छ। हिउँदे खोलामा करिब ६० मिटर सडक भासिएको क्षेत्रमा २७ मिटर लम्बाइमा ४ मिटर चौडाइ र बाँकी भागमा डेढ मिटर चौडाइमा ग्याबिन जाली भरिएको छ। पहिरो क्षेत्रमा पानीको सिपेज हटाउन प्लाष्टिक तथा त्रिपाल राखेर सडक बग्नबाट सुरक्षित बनाइएको छ। सम्भावित दुर्घटना न्यूनीकरण गर्नका लागि जिल्ला प्रशासन कार्यालय पाल्पाले यही साउन ९ गते बेलुका ७ बजेदेखि बिहान ६ बजेसम्म सडक बन्द गरेको थियो। सडक भासिएको क्षेत्र हिउँदे खोलामा सडक मर्मतपछि बिहीबारदेखि बन्द अवस्थामा रहेको सडक एकतर्फी रूपमा २४ सै घण्टा खुलाएको प्रमुख जिल्ला अधिकारी आनन्द काफ्लेले बताए। सडक डिभिजन कार्यालय पाल्पाबाट मर्मतको काम नियमित भइरहेको, ग्याविन, जाली प्लाष्टिक त्रिपाल हालेर भासिएको सडक एकतर्फी रूपमा सञ्चालनमा ल्याइएको सडक डिभिजन कार्यालयका सूचना अधिकारी इन्जिनियर दुर्गा गौतमले बताए। यातायात सञ्चालनमा भए पनि जोखिम कायम रहेकोले सावधानी अपनाएर सो क्षेत्रमा यात्रा गर्न जिल्ला प्रशासन पाल्पाले अनुरोध गरेको छ। सडक भासिएको क्षेत्रको माथिल्लो भागमा कालीगण्डकी जलविद्युतको बुटवल क्षेत्रमा जाने प्रशारण लाइनको टावर रहेको र सडकको तल्लो क्षेत्र भासिएकाले तत्काल सडक मर्मत गरेर यातायात सञ्चालन गर्न कठिनाइ भएको थियो। सो क्षेत्रमा दुई वर्षअघि पनि सडक भासिएकाले माथिल्लो क्षेत्रमा खनेर डाइभर्सन गरी राजमार्ग सञ्चालन हुँदै आएको थियो। तानसेन बुटवल सडक खण्डको झुम्सा, भुतखोला, दोभान सिद्धवावा क्षेत्रमा सडक भासिने अवस्था रहेको छ।"
बजेट कार्यान्वयन तथा राजस्व वृद्धि गर्न कर्णालीमा ९ बुँदे प्रतिबद्धता,"वीरेन्द्रनगर : कर्णालीमा आगामी आर्थिक वर्षको बजेट कार्यान्वयन तथा राजस्व वृद्धि गर्न ९ बुँदे प्रतिबद्धता जनाइएको छ। चालु आर्थिक वर्षको बजेट प्रभावकारी कार्यान्वयनमा सुरुवातदेखि नै अग्रसरता लिनुपर्ने निष्कर्षसहित मुख्यमन्त्री यामलाल कँडेलले प्रदेश सरकारका मन्त्रालयसहित १० वटै जिल्लामा रहेका १ सय ३४ वटा कार्यालय प्रमुखलाई प्रदेश राजधानी वीरेन्द्रनगर भेला गरि बजेट कार्यान्वयन, राजस्व वृद्धि तथा सुशासनमा आफूसहित सामूहिक प्रतिबद्धता गराएका हुन्। कर्णाली प्रदेशका मुख्यमन्त्री कँडेलले प्रदेश सरकारको नीति कार्यक्रम तथा बजेट कार्यान्वयनको लागि नयाँ थालनी गरे। प्रदेशमा बजेट कार्यान्वयनको अवस्था कमजोर देखिएपछि मुख्यमन्त्री कँडेलले कार्यान्वयन गर्ने निकायका जिम्मेवार अधिकारीहरूसँग प्रत्यक्ष सम्वाद गरेर सामूहिक प्रतिवद्धतामार्फत नयाँ थालनी गरेका छन्। मुख्यमन्त्री कँडेलले नीति निर्माण र बजेट पारित जनप्रतिनिधि गर्ने भएपनि यसको कार्यान्वयनमा स्थायी सरकार मानिने कर्मचारी संयन्त्रको ठूलो भूमिका रहने बताए। प्रदेश सभाबाट बजेट पास भएर मात्रै विकासले गति लिन नसक्ने आफूलाई राम्रो सँग हेक्का रहेको बताउँदै मुख्यमन्त्री कँडेलले बजेट कार्यान्वयनको जिम्मेवारी सम्हालेका संघ, प्रदेश का सबै कार्यालयहरूको टीम नै यसमा सक्रियता देखाउनुपर्ने बताए। कर्णालीको अवस्था र मनस्थितिबारे आफूलाई भन्दा कर्मचारी संयन्त्रलाई बढी जानकारी रहेको बताउँदै मुख्यमन्त्री कँडेलले सरकारी तथ्यांक र आँकडाप्रति सबैको औँला ठडिन नदिने गरि काम गर्न सबै कार्यालय प्रमुखहरूलाई निर्देशन दिए। बजेट पास हुने बित्तिकै बर्खा लाग्ने, त्यसपछि चाडपर्व सुरु हुने र हिमाली जिल्लामा चिसोको मौसम देखाउदै बजेट कार्यान्वयनमा गरिएको लापरबाहीलाई अब छुट दिन नसकिने उनको भनाइ थियो। प्रदेश सरकारले विनियोजन गरेको बजेटका कार्यक्रमहरूमा जस जसले पहल गरे पनि त्यो सेवाग्राहीका लागि भएको भन्दै मुख्यमन्त्री कँडेलले मेरो पहलमा बजेट आयो भनेर व्यक्तिगत फाइदा उठाउनेलाई कानूनी दायरामा ल्याउन स्पष्ट निर्देशन दिए।"
म्याग्दीका पाँचवटा रणनीतिक सडकमा कालोपत्रे,"म्याग्दी : पछिल्लो एक वर्षको अवधीमा जिल्लाका पाँचवटा रणनीतिक महत्वका सडकमा कालोपत्रे र ढलान भएको छ। संघीय आयोजनाअन्तर्गत प्रदेश र स्थानीय सरकारले गत आर्थिक वर्षमा ३९ दशमलव ४४५ किलोमिटर सडक स्तरोन्नति गरेका हुन्। संघीय सरकारको स्थानीय पूर्वाधार आयोजनाले १० किमी दुई सय २०० मिटर, बेनीजोमसोमकोरला सडक आयोजनाले आठ किमी, पूर्वाधार विकास कार्यालयले १२ किमी र स्थानीय तहहरूले नौ किमी दुई सय ४५ मिटर पक्की सडक निर्माण गरेको जनाएका छन्। आव २०७९८० मा १० किमी र आव २०७८७९ मा १९ दशमलव छ सय ७० किमी सडक कालोपत्रे भएको थियो। विसं २०५२ मा सडक सञ्जालमा जोडिएको म्याग्दीमा आव २०७७७८ सम्म करिब २० किमी मात्र सडक कालोपत्रे भएको थियो। गत आवमा जिल्लाभर ८७ किलोमिटर सडक कालोपत्रे भएको छ। छवटा स्थानीय तहका ४५ मध्य धवलागिरी गाउँपालिका१ गुर्जा बाहेकका वडामा सडक पुगेको गण्डकी प्रदेशसभा सदस्य रेशम बहादुर जुग्जालीले बताए। सडक सञ्जालमा जोडिएको २४ वर्षसम्म नयाँ मार्ग खोल्ने काम भएको भन्दै जिल्लामा संघीयताको कार्यान्वयनसँगै भित्रिएका सडक आयोजनाले पूर्णता पाउन थालेका उनले उल्लेख गरे। म्याग्दी सडक पूर्वाधारका हिसाबले पछाडी परेको जिल्ला हो, गण्डकी प्रदेशका पूर्वभौतिक पूर्वाधार विकास तथा यातायात व्यवस्थामन्त्रीसमेत रहनुभएका सांसद जुग्जालीले भने, प्रदेशको पहिलो कार्यकालमा भित्रिएका आयोजनालाई पूर्णता दिन जोड दिनुका साथै गत आवमा सात सडक आयोजना स्तरोन्नति गर्न नयाँ योजना भित्रिएका छन्। ग्रामीण सडकहरू धमाधम कालोपत्रे, ढलान हुन थालेपछि धुलो र हिलोबाट मुक्ति मिलेको, यात्रा अवधी छोटिएको, सुरक्षित र सहज भएको सवारी चालक विश्वास खत्रीले बताए। भाडादर समायोजन नहुनु, सडकअन्र्तगतका खोलाहरूमा पुल नहुनु र पहिरो तथा कटानका कारण स्तरोन्नति भएका सडकमा नियमित यातायात सञ्चालनको चुनौति देखिएको उनको भनाइ छ। कृषि उपजको निकासी, खाद्यान्न, दैनिक उपभोग्य वस्तु र निर्माण सामग्रीको भाडादर घटाउन, दुर्घटना न्यूनीकरण, प्रत्यक्ष रोजगारी सिर्जना, बसाइँसराई घटाउँदै सहरबाट गाउँ फर्काउन, आन्तरिक तथा बाह्य पर्यटन प्रवर्द्धनका लागि सडक आयोजनाहरू प्रभावकारी बन्ने अपेक्षा गरिएको छ। हिलो र धुलोबाट मुक्ति पाएका सर्वसाधारण फराकिलो, सफा, पक्की सडकमा यात्रा गर्न पाउँदा खुसी भएका छन्। दूरदराजका बस्तिमा सडक विस्तार भएसँगै समग्र विकासमा टेवा पुगेको छ। क्रमागत, नयाँ वहुवर्षीय र सालबसाली सहित ८० भन्दा बढी योजना कार्यान्वयन गरिएको जिल्लास्थित पूर्वाधार विकास कार्यालयका प्रमुख विष्णुप्रसाद पौडेलले बताए। जिल्लाभर आठ दशमलव १८२ किलोमिटर सडक कालोपत्रे र चार दशमलव २७३ किलोमिटर सडक ढलान भएको उनले जानकारी दिए। दुईवटा मोटरेबल र एउटा झोलुङ्गे पुल, ३१ कल्भर्ट र १२ वटा कजवे निर्माण भएका छन्। करिब ११ किमी नयाँ सडकको मार्ग निर्माण भएको छ। १२ दशमलव २०९ किलोमिटर सडक ग्राभेल भएको छ, प्रमुख पौडेलले भने। दुई दशमलव ३१६ किमी तथा करिब १७ हजार २८६ घनमिटर ग्याविन जाली तथा मेसिनरी पर्खाल निर्माण गरिएको उनले जानकारी दिए। अधुरा अवस्थामा रहेका पुराना वहुवर्षीय क्रमागत योजनालाई चलायमान बनाई गति दिनुका साथै सातवटा रणनीतिक महत्वका सडक स्तरोन्नति, थप दुई ठाउँमा मोटरेबल पुल निर्माण गर्न वहुवर्षीय योजना कार्यान्वयन गरिएको पूर्वाधार विकास कार्यालयले जनाएको छ। चीन र भारत जोड्ने कालीगण्डकी कोरिडोरको बेनीजोमसोमकोरला सडक आयोजनामार्फत म्याग्दीको रघुगङ्गा गाउँपालिका१ बेगखोलाबाट कालीओडार, तिप्ल्याङ, महभीर, भिरकाटेरातोपानीपोखरेबगरभुरुंग तातोपानी खण्डमा आठ किमी डिबिएसडी प्रविधीको कालोपत्रे भएको छ। हिउँदमा कालोपत्रे र ढलान भएको सडक वर्खा यामको सुरुवातसँगै पहिरो, पानीका मुहान र कटानका कारण क्षति भएको कालीगण्डकी कोरिडोरको ठेकेदार कम्पनी शर्मायुनाइटेडका आयोजना व्यवस्थापक सुमन भट्टराईले बताए। सहरी विकास मन्त्रालयअन्तर्गतको स्थानीय पुर्वाधार विकास कार्यालय कास्कीमार्फत अन्नपूर्ण गाउँपालिकाको केन्द्र पोखरेबगरबाट गण्डकी प्रदेशको प्रसिद्ध पर्यटकीयस्थल घोडेपानी जोड्ने १८ किमी दूरीको पोखरेबगरचित्रे सडक स्तरोन्नति गर्न विसं २०७५ मा सुरु भएको आयोजना यसै वर्ष ठेक्का टुङ्गिएको छ। आयोजनामार्फत आठ किमी डिबिएसडी कालोपत्रे, दुई दशमलव दुई सय किमी ढलान र तीन दशमलव ६९० किमी सडक सोलिङ र ग्राभेल भएको अन्नपूर्ण गाउँपालिका६ का वडाध्यक्ष रामबहादुर खड्काले बताए। धेरै ठाउँमा सडक स्तरोन्नति भएपछि सहज भएपनि प्रवेश विन्दुमा पर्ने हल्लेगौडा क्षेत्रको पहिरोले दुःख दिएको छ, उनले भने, पोखरेबगरघोडेपानी सडकको यात्रालाई सहज, सुरक्षित र नियमित बनाउने हल्लेगौँडाको दुई ठाउँमा पहिरोको दीर्घकालीन समाधानका लागि बजेट र योजनाको खोजीमा छौँ। बेनी नगरपालिकाले आव २०८०८१ मा पाँच दशमलव ४७ किमी सडक कालोपत्रेढलान, तीन दशमलव ६२ किमी ग्राबेल र १९ दशमलव ७८ किमी सडकमा सोलिङ, नाली, टेवा पर्खाल निर्माण गरी स्तरोन्नति गरिएको प्रमुख प्रशासकीय अधिकृत नेत्रप्रसाद पौडेलले जानकारी दिए। मंगला गाउँपालिकाका प्रमुख प्रशासकीय अधिकृत शिवकुमार पौडेलले तीनवटा आयोजनामार्फत सात सय छ मिटर प्रिमिक्स कालोपत्रे, पाँच सय ६९ मिटर ढलान र तीन सय मिटर ग्राभेल सडक निर्माण गरिएको बताए। अन्नपूर्ण गाउँपालिकामा तीन दशमलव ८८७ किमी सडकको नयाँ मार्ग निर्माण गरिएको बताउँदै गाउँपालिकाका इञ्जिनियर ईश्वर भण्डारीले २७० मिटर ढलान, एक हजार ६४०७ मिटर सोलिङ र पाँच सय ८८ मिटर नाली निर्माण भएको जानकारी दिए।"
चीनबाट आयात भएका सामग्री बोकेका कन्टेनर टिमुरेमै रोकिए,"रसुवा : गएरातिको अविरल वर्षाका कारण पहिरो जाँदा माझगाउँबोगटीटार खण्डको बनुवा घुम्ती पासाङल्हामु मार्गमा आंशिक रूपले क्षति भएको छ। गत वर्ष लगाइएको ग्याबिन पर्खाल पल्टिएपछि रसुवागढी जाने प्रमुख मार्गमा ठूला सवारीसाधन रोकिएका छन्। प्रमुख जिल्ला अधिकारी वेदनिधि खनालका अनुसार आजदेखि अर्को व्यवस्था नभएसम्म हल्का सवारीसाधनबाहेक अन्य ठूला सवारीसाधन लैजान रोक लगाइएको छ। गत वर्ष राज्यको ठूलो लगानीबाट निर्माण भएको ग्याबिन पर्खाल मजबुत नभएकै कारण सडक मार्गमा क्षति भएको स्थानीयले बताएका छन्। पर्खालको ग्याबिन बक्सा पल्टिएपछि आसपासका बस्तीमा समेत जोखिम बढेको छ। सडकमा पानी जम्न नदिइ अन्यत्र निकास गर्ने, भित्तामा रहेको पानीलाई पाइपद्वारा अन्यत्र निकास दिने, नालीलाई निरन्तर सफा गराउने अन्यत्र स्थानबाट वैकल्पिक मार्ग खोल्ने जस्ता काम गर्न एक महिना अगाडि गरिएको अनुरोधलाई जिम्मेवार निकायले बेवास्ता गरेका कारण पासाङल्हामु मार्गमा क्षति भएको जिल्ला विपद् व्यवस्थापन समितिले जनाएको छ। सडक मार्ग क्षति भएसँगै चीनबाट आयात भएका सवारीसाधन रसुवागढीमा रोकिएका छन्। रसुवा भन्सार कार्यालयका अनुसार काठमाडौंका लागि चीनबाट आयात भएका एक सय ५० विभिन्न सामग्रीसहितका कन्टेनर सडकको अभावमा रसुवागढीमै रोकिएका छन्। अन्तर्राष्ट्रिय व्यापार व्यवसाय गराउने प्रमुख मार्गलाई तत्काल मर्मत गरि सञ्चालन गरिदिन व्यवसायीले अनुरोध गरेका छन्। ठूलो पानी परे पूरै क्षति हुनसक्ने सम्भावनालाई मध्यनजर राख्दै वैकल्पिक मार्गका लागि बोगटीटारबनुवा र आम भञ्ज्याङ सिम्ले, तारूके हुँदै धारापानीको ग्रामीण सडक मर्मत गरी यातायात सञ्चालनमा सहज पारिदिन स्थानीयले सुझाव दिएका छन्। रसुवाको सडक हेर्ने डिभिजन सडक कार्यालय नुवाकोटका डिभिजनल इञ्जिनियर सुवोध देवकोटाले पहिरो स्थलमा प्राविधिक अध्ययन सुरू भइसकेको, एकदुई दिनमै सबै खाले सवारी साधन सञ्चालन गराउने जनाउँदै वैकल्पिक मार्गका रूपमा पहिलो चरणमा धारापानी, बेलचौर, सिम्ले ग्रामीण सडक सञ्चालन गराउन आजैदेखि मर्मत सुरू गरिएको बताए। रासस"
अनुसन्धानका लागि तपस्वी बम्जनलाई सिन्धुपाल्चोक ल्याइयो,"सिन्धुपाल्चोक : आफूलाई तपस्वी दाबी गर्ने रामबहादुर बम्जनलाई प्रहरीले सिन्धुपाल्चोक ल्याएको छ। उनलाई नुवाकोटबाट सिन्धुपाल्चोकको चौतारा कारागारमा ल्याइएको हो। बम्जनलाई मानब बेचबिखन र महिला बेपत्ता पारिएको मुद्दामा अनुसन्धानका लागि ल्याएको प्रहरीको भनाइ छ। उजुरीमाथि छानबिन र बयानका लागि बम्जनलाई प्रहरीको विशेष टोलीले सिन्धुपाल्चोक ल्याएको हो। उनले जिल्लाको इन्द्रावती गाउँपालिकास्थित बाढेगाउँमा रहेको आश्रमबाट एक महिलालाई बेपत्ता बनाएको र एक पुरुषलाई बेचेको सम्बन्धी उजुरी जिल्ला प्रहरी कार्यालयमा परेको छ। त्यसको बयानका लागि बम्जनलाई नुवाकोटबाट झिकाइएको प्रहरीले जनाएको छ। प्रहरीले बम्जनको बयान लिने तयारी गरेको छ। बयान अगाडि उनलाई जिल्ला कारागारमा राखिएको छ। प्रहरीका अनुसार नुवाकोटको मेघाङ गाउँपालिकाकी २९ वर्षीया चिनीमाया तामाङ सिन्धुपाल्चोकको बाँडेगाउँमा रहेको बमजनको आश्रमबाट २०६९ असोजबाट बेपत्ता भएको विषयमा उजुरी परेको छ। त्यस्तै मकवानपुरको हेटौँडा उपमहानगरपालिकाका ३० वर्षीया फूलमाया रुम्बा पनि सिन्धुपाल्चोककै आश्रमबाट २०७१ माघदेखि बेपत्ता छिन्। त्यही आश्रमबाट हेटौँडाकै ५१ वर्षीय सन्चलाल वाइबा २०७१ चैतबाट बेपत्ता भएको विषयमा पनि अनुसन्धान भइरहेको प्रहरीले जनाएको छ। सिन्धुपाल्चोकको बाँडेगाउँस्थित टोड्केभीर भन्ने ठाउँमा रहेको बमजनको आश्रममा २०७१ चैत ८ देखि १५ गतेसम्म भएको मैत्रीपूजामा सन्चलाल वाइबालाई मारिएको र एक महिलालाई बेपत्ता बनाएको भन्दै उनको एक चेलाले उजुरी दिएका थिए। ती चेलाका अनुसार १५ गते आश्रममा धेरै आनी र चेलाहरू बिरामी परे। त्यत्तिकै रुने, कराउने, चिच्याउने गर्न थालेका थिए। बमजनले सञ्चलाल र इन्द्रमानलाई मन्त्र गरेर चेलाहरू बिरामी पारेको आरोप लगाए। पूजा सकिएको भोलिपल्ट दुवैलाई बमजनले पिटे। त्यसपछि आफ्ना अरू चेलाहरूलाई पनि पिट्न लगाए। प्रत्यक्षदर्शी समेत रहेका ति चेलाले उजुरीमा भनेका छन् सात जना चेलाहरूले सञ्चलाल र इन्द्रमानलाई लठ्ठी, पाइप र लात्ताले पिटेका थिए। कुट्दा कुट्दै उनको ज्यान गएपछि बमजनले आफू बस्ने घर पछाडि डाँडामाथि उनको लास गाड्न लगाए। त्यहाँ रहेकी एक आनीलाई उनले नै बेपत्ता बनाएको ती चेलाले भनेका छन्। यसअघि न्यायाधीश जीवनकुमार भण्डारीको इजलासले उनलाई दोषी ठहर गरेको थियो। बाल यौन दुराचार मुद्दामा दोषी ठहर भएका बम्जनलाई सर्लाही जिल्ला अदालतले १० वर्ष कैद र ५ लाख क्षतिपूर्ति भराउने फैसला सुनाएको थियो। उनलाई २०८० पुस २४ गते प्रहरीको केन्द्रीय अनुसन्धान ब्यूरो (सीआईबी)को टोलीले पक्राउ गरेको थियो।"
बैतडीमा आधा किलो चरेससहित एक जना पक्राउ,बैतडी : बैतडीमा चरेससहित एक जना पक्राउ परेका छन्। जिल्लाको पाटन नगरपलिका३ बुङ्डाका ६० वर्षीय गोपाल सिंह बिष्ट आधा किलो चरेससहित पक्राउ परेका हुन्। इलाका प्रहरी कार्यालय पाटनका प्रहरी निरीक्षक राजेन्द्र सिंह साउँदको नेतृत्वमा खटिएको प्रहरी टोलीले पाटन नगरपालिका३को बनारसी धाम नजिकैबाट बिष्टलाई ५१२ ग्राम चरेससहित पक्राउ गरेको हो। विशेष सुराकीका आधारमा इलाका प्रहरी कार्यालय पाटनको टोलीले बिहीबार साँझ ४ बजेको समयमा बिष्टलाई पक्राउ गरेको हो। यस विषयमा थप अनुसन्धान भइरहेको प्रहरीले जनाएको छ।
जसले घरमै कर्मचारी राखेर कल बाइपास गर्थे,"काठमाडौं : सिन्धुपाल्चोक स्थायी घर भइ हालः काठमाडौ बनस्थली बस्ने भुपेन्द्र श्रेष्ठ कल बाइपास गरेको कसुरमा प्रहरी हिरासतमा छन्। उनीसँगै झापा गौरिगञ्ज ४ घर भएका खुम प्रसाद गिरी पनि पक्राउ परेका हुन्। नेपाल प्रहरीको केन्द्रिय अनुसन्धान व्युरो सिआइवीको टोलीले उनीहरूलाई भुपेन्द्रको घर बनस्थलीबाट कल बाइपास गर्दे गरेको अवस्थामा नियन्त्रणमा लिइएको हो। सिआइबीका प्रबक्ता होविन्द्र बोगटीका अनुसार भुपेन्द्रले लामो समयदेखि घरमै प्राविधिक कर्मचारी राखेर गैरकानुनी काम गर्दै आएका थिए। प्रहरीको प्रारम्भीक अनुसन्धानका क्रममा श्रेष्ठले आफ्नो घरको तेस्रो तल्लामा कल बाइपास गर्ने ८ पोर्ट क्षमताको कल बाइपास गर्ने डिभाइस राखेर यस्तो अवैध धन्दा सञ्चालन गरेका थिए। गिरी उनको काममा सहयोग गर्ने व्यक्ति हुन्। आकर्षक तलबको प्रलोभनमा उनले गिरीलाई उक्त काममा लगाएका थिए। यस्तो धन्दामा विशेष गरी भारतीय, पाकिस्तानी, बंगलादेशी लगायत अन्य देशको नागरिकहरू संलग्न हुँदै आएका छन्। श्रेष्ठले सञ्चालन गरेको यो कार्यमा पनि विदेशीको संलग्नता हुनसक्ने प्रहरीको अनुमान छ। यो समूहले इन्टरनेट प्रयोग गरेर विशेष क्षमताका डिभाइसमा एनटीसी र एनसेलको सिमकार्ड हालेर कल बाइपास गर्ने गर्थे। नेपालबाट विदेश फोन गर्दा लाग्ने रकम नतिर्नका लागि उनीहरूले इन्टरनेटको माध्यमबाट सिमकार्डको दुरसञ्चारसंगको कनेक्सन नै टुटाउने गर्थे। यसरी कल गर्दा दूरसञ्चारलाई लाखौँ रुपैयाँ क्षति हुन्छ। सम्बन्धित कुनै पनि सरकारी निकायको सहमति नलिइकन उनीहरूले गैरकानुनी कार्य गर्दै आएका थिए। उनीहरू विरुद्ध नेपाल दूरसञ्चार ऐन २०५३ अन्तर्गतको कसुरमा अनुसन्धान भइरहेको छ।"
जलजलामा लक्षित समुदायलाई एम्बुलेन्स सेवा निःशुल्क,"बेनी : पर्वतको जलजला गाउँपालिकाले ५ किसिमका लक्षित समुदायलाई एम्बुलेन्स सेवा निःशुल्क उपलब्ध गराउन थालेको छ। गर्भवति, सुत्केरी, जेष्ठ नागरिक, असहाय गरिब र अपाङ्गता भएकाहरूका लागि स्वास्थ्य संस्था जान आउन निःशुल्क एम्बुलेन्स सेवा उपलब्ध गराएको हो। एम्बुलेन्स, विपद् व्यवस्थापन, सेवा प्रवाह, गुनासोलाई व्यवस्थापन गर्न लामाखेतस्थित गाउँपालिका कार्यालय परिसरमा स्थापना भएको सचिवालयको अध्यक्ष राजुप्रसाद आचार्यले बिहीबार उद्घाटन गरे। तोकिएको समयमा गर्भजाँच, स्वास्थ्य संस्थामा सुरक्षित प्रसूति सेवामा पहुँच बढाएर मातृ शिशु मृत्युदर घटाउने र नागरिकको स्वास्थ्य अवस्थामा सुधार ल्याउन प्राथमिकता दिएका छौं, उनले भने जेष्ठ नागरिक, असाहय गरिब र अपाङ्गता भएकाहरूको स्वास्थ्य सेवामा पहुँच बढाउन निःशुल्क एम्बुलेन्स सेवा उपलब्ध गराउन थालिएको हो। वडा कार्यालयको सिफारिसमा सचिवालयका कर्मचारीहरूले समन्वय गरेर एम्बुलेन्स सेवा उपलब्ध गराउने, विपद् व्यवस्थापन र सेवा प्रवाहमा सहजीकरण गर्ने व्यवस्था मिलाइएको छ। पैसा नलाग्ने १८१०५०००१६८ नम्बरको टोलफ्रिका साथै एम्बुलेन्स चालकलाई २४ सै घण्टा सम्पर्क गरेर सेवा लिन सक्ने व्यवस्था मिलाइएको उपाध्यक्ष दीपक आचार्यले बताए। प्रवासी नाग्लीवाङवासीहरूको सहयोगमा खरिद गरिएको ग १ झ ६१६ र भारतीय दूतावासले उपलब्ध गराएको ध १ झ ३७ नम्बरको एम्बुलेन्स सञ्चालनका लागि छुट्टै समिति र खाता सञ्चालन भएको छ। सरकारले बनाएको मापदण्ड अनुसार एम्बुलेन्सको भाडादर निर्धारण गरिएको र लक्षित समुदायलाई सेवा दिएको रकम सोधभर्ना गाउँपालिकाको कोषबाट गरिने प्रमुख प्रशासकीय अधिकृत फडिन्द्रप्रसाद आचार्यले बताए। गाउँपालिकाको एम्बुलेन्स र ब्याकुहोलोडरलाई जिपिएस मार्फत सर्वसाधारणले पनि पत्ता लगाउन सक्ने प्रविधि जडान भएको छ। निःशुल्क एम्बुलेन्स सेवाका लागि गाउँपालिकाले चालु आर्थिक वर्ष २०८००८१ मा ५ लाख रुपैयाँ बजेट विनियोजन गरेको छ। इच्छुक व्यक्तिहरूले एम्बुलेन्स सञ्चालक समितिको खातामा रकम जम्मा गरेर सहयोगका लागि अपिल गरेको छ।"
समाज र समुदायमा महिला अगाडि,"गोरखा : गोरखाको दुर्गम गाउँ धार्चे१ हुलचुक दोभानको गणेश हिमाल आधारभूत विद्यालय भूकम्पका कारण जीर्ण भएको थियो । त्यतिबेला उचित मर्मतसम्भार हुन पाएन । अहिले पहाडटच नेपालनामक संस्था र गाउँपालिका मिलेर सुरक्षित स्थलमा स्थानान्तरण गरी शिलाचेतमा भवन निर्माण गरेका छन् । गाउँको विद्यालय पुनर्निर्माण गर्न स्थानीय अभिभावकले श्रमदान गर्न कटुवालले उर्दी जारी गर्यो । ६० जनाभन्दा धेरै स्थानीय अभिभावक श्रमदानमा धुरिए । त्यसमा अधिकांश महिला सहभागी थिए । हाम्रो गाउँमा त यस्तै हो, घरभित्रको काममा, बाहिरको काममा जताततै महिला नै महिला अघि सर्छन्, वडाध्यक्ष रामसिङ गुरुङ भन्छन्, जस्तोसुकै काममा पनि महिला र पुरुष बराबरै खट्छन्, अझै महिला नै धेरै सक्रिय हुन्छन् । गोरखा नगरपालिका६ हरमटारी टोलका महिला मिलेर गोरखा आयुर्वेद कम्पनीनेर चौतारा निर्माण गरे । नगरपालिका कार्यालयसँग समन्वय गरी महिलाले त्यहाँको मन्दिरको जीर्णोद्धार पनि गरे । अहिले उनीहरू महिला समूहको मासिक बैठक सोही चौतारामा बस्छन् । मासिक बचत संकलन गर्छन् । सामाजिक कामको छलफल र निर्णय गर्छन् । मासिक रूपमा टोल, सडक, चोक सरसफाइमा जुट्छन् । गाउँटोलमा महिलाको गतिविधि पुरुषको भन्दा ज्यादा हुने गोरखाका स्थानेश्वर दवाडी बताउँछन् । गाउँमा कसैको घरमा पूजाआजा छ भने पुरुष जग्गे (मण्डप) बनाउन भेला हुन्छन् । बत्ती कात्नेदेखि, दुना, टपरी लाउने, किनमेल गर्ने, सर्जाम जुटाउने, भान्साको व्यवस्थापन गर्ने सबैमा महिला नै खटिन्छन्, उनी भन्छन्, पूजा सकिएपछि पनि पुरुष सरक्क उठेर जान्छन्, तर भएभरका सामान तह लगाउने, सरसफाइ गर्ने, भान्सा उठाउने सबै काम महिलाकै जिम्मामा हुन्छ । बेलाबेला नाचगानमा सहभागी हुन पनि पुगेकै हुन्छन् । यसरी हेर्दा पुरुषभन्दा महिला त कति हो कति सक्रिय हुन्छन् । महिला समुदायले समाजमा हुने हरेक गतिविधिलाई गम्भीरताका साथ जिम्मेवारी लिने महिला उद्यमी विकास समितिकी पूर्वअध्यक्ष रीता रेग्मी बताउँछिन् । पहिले महिलालाई घरबाहिरको कार्यक्रममा सहभागी हुन घोषित, अघोषित प्रतिबन्ध जस्तै थियो । तर, अहिले महिला हरेक काममा सरिक हुने गरेका छन्, उनले भनिन्, हरेक सभा, समारोहका र्याली, जुलुसमा महिलाकै सहभागिता धेरै हुने गर्छ । खेतबारीको काम, ज्याला मजदुरी, उद्योग, व्यापारमा पनि महिला अघि सर्ने गरेका छन् । महिलाले जिम्मा लिएको काम गम्भीरताका साथ सम्पन्न हुने गर्छ । महिला बढी नै संवेदनशील र जिम्मेवार पनि छन् । तर, महिलालाई राज्य र समुदायले पनि पुरुषलाई जति महŒव नदिने गरेको गुनासो उनले गरिन् । काम गर्नमा महिला पुरुषभन्दा धेरै अघि सर्छन् । एउटै घरमा श्रीमान् र श्रीमती दुवै जना जागिर खान्छन् भने महिलाले घरधन्दा सबै सिध्याएर अफिस जान्छन् । फर्केर आएपछि पनि घरधन्दाको काममा लागिहाल्छन्, उनले भनिन्, तर कुनै पुरुषले यस्तो गर्दैनन् । तर, दुःखको कुरा के छ भने उद्योग, व्यापार गर्नुपर्यो भने बैंकले पनि अथवा साहुले पनि पुरुषलाई जत्तिको भरोसा महिलालाई गर्दैनन् । यो निक्कै दुःखलाग्दो कुरा हो । काममा जति पोख्त भए पनि आर्थिक अधिकार, राजनीतिक अधिकारमा पुरुषलाई जति महिलालाई स्थान नदिनु दुःखद् भएको उनको गुनासो छ ।"
ललितपुरमा चार जनामा हैजा पुष्टि,"काठमाडौं : ललितपुरमा चार जनामा हैजाको संक्रमण पुष्टि भएको छ। राष्ट्रिय जनस्वास्थ्य प्रयोगशालामा भएको परीक्षणमा हैजा पुष्टि भएको इपिडिमियोलोजी तथा सरुवा रोग नियन्त्रण महाशाखाका इपिडिमियोलोजी तथा महामारी व्यवस्थापन शाखाका प्रमुख डा मुकेश पौडेलले जानकारी दिए। हैजा पुष्टि भएका सबै युवा ललितपुरको गोदावरी नगरपालिका१४ मा स्थित सुधार केन्द्रका हुन्। उनीहरूमध्ये दुई जना उपचारका क्रममा भागेका छन् भने अन्य दुईजनामध्ये एक जना शुक्रराज ट्रपिकल तथा सरुवा रोग अस्पताल र अर्को एक जनाको पाटन स्वास्थ्य विज्ञान प्रतिष्ठानमा उपचार भइरहेको छ। ललितपुर जनस्वास्थ्य कार्यालयका प्रमुख डा भुवन पौडेलले सुधार केन्द्रमा रहेका युवामा एक्कासि झाडापखाला देखिएको र परीक्षण गराउँदा हैजा पुष्टि भएको बताए। उनले झाडापखाला फैलिएको क्षेत्रमा संघ, प्रदेश र स्थानीय तहको सहयोगमा संक्रमण रोकथाम गरिएको जानकारी दिए। शाखाका प्रमुख डा पौडेलले सुधार केन्द्रमा इनारको पानी प्रयोग गरिएको र उक्त पानी दूषित रहेको बताए। इनारको पानीमा दिसाको जीवाणु देखियो, उनले भने, त्यहीबाट हैजा फैलिएको हो। उनले भागेका दुई जनालाई हैजाको प्रारम्भिक उपचार गरेकाले उनीहरूबाट अन्यमा सर्ने सम्भावना कम भएको बताए। उनले बर्खायामसँगै पानीजन्य रोग बढ्ने भएकोले पानी उमालेर खान अनुरोध गरे।"
राहदानीबाटै पौने सात करोड आम्दानी,"नुवाकोट : बढ्दो बेरोजगारी समस्याका कारण नुवाकोटमा वैदेशिक रोजगारीमा जानेहरू बढिरहेका छन्। राहदानी जारी गरेवापत नुवाकोटबाट सरकारलाई गत आर्थिक वर्ष २०८००८१ मा पौने सात करोड रुपैयाँ राजश्व संकलन भएको छ। सरकारले नुवाकोटमा राहदानी जारी गरेर पौने सात करोडभन्दा बढी राजश्व संकलन गरेको हो। गत आर्थिक वर्षमा जिल्ला प्रशासन कार्यालय नुवाकोटले राहदानी दस्तुरबापत ६ करोड ७५ लाख ६७ हजार ६ सय रुपैयाँ राजश्व संकलन गर्न सफल भएको छ। गत आर्थिक वर्षमा नुवाकोटबाट १२ हजार एक सय १७ थान राहदानी वितरण गरिएको जिल्ला प्रशासन कार्यालयले जनाएको छ। प्रशासनले राहदानीको बायोमेट्रिक आवेदन भने १३ हजार ७ सय ७९ थान संकलन गरेको छ। कार्यालयले एक हजार ६ सय ६२ थान राहदानी वितरण हुन बाँकी रहेको जनाएको छ। जिल्ला प्रशासन कार्यालयले गत आर्थिक वर्षमा राहदानी वितरणसहित अन्य स्रोतबाट गरी कुल ६ करोड ८० लाख ४४ हजार नौ सय १० रुपैयाँ राजश्व संकलन भएको प्रमुख जिल्ला अधिकारी रामकृष्ण अधिकारीको भनाइ छ। प्रशासनले परीक्षा दस्तुरबापत १० हजार नौ सय, एजेन्सी दर्ता दस्तुर बापत तीन लाख ३० हजार ५०, हातहतियार इजाजत दस्तुरबापत ३५ हजार ६ सय र प्रशासनिक दण्ड जरिवानाबापत एक लाख सात सय ६० रुपैयाँ राजश्व संकलन गरेको छ। गत आवमा जिल्ला प्रशासनबाट कुल तीन हजार चार थान राष्ट्रिय परिचय पत्र वितरण गरिएको प्रशासकीय अधिकृत उपेन्द्र शाहको भनाइ छ। उनका अनुसार १९ हजार चार सय ६२ थान राष्ट्रिय परिचयपत्र दर्ता गरिएका छन्।"
तानसेनमा ९ जुवाडे पक्राउ,"तानसेन : तानसेनमा जुवा तास खेलिरहेको अवस्थामा ९ जना जुवाडे पक्राउ परेका छन्। पक्राउ पर्नेहरूमा तानसेन६ का ५२ वर्षीय नारायण कुंवर, ३२ वर्षीय सन्तोष रुचाल, ३० वर्षीय सुमन मर्साङ्गी, ३५ वर्षीय दिपेन्द्र थापा, २४ वर्षीय रक्कीमान बज्राचार्य, ३० वर्षीय किरण सूर्यवंशी, ३० वर्षीय गणेश आचार्य र ३० वर्षीय सुजन शाक्य रहेको जिल्ला प्रहरी कार्यालयले जनाएको छ। तानसेन नगरपालिका६ भिमसेन टोलका शैलेन्द्र (अनन्त) बहादुर थापाको घरमा जुवातास खेलिरहेको अवस्थामा गोप्य सूचनाका आधारमा थापासहित ९ जनालाई बुधबार साँझ प्रहरीले पक्राउ गरेको हो। प्रहरीले जुवा खेलिरहेको स्थान बाट नगद २९ हजार १ सय २५ र १ सय ६३ थान तास समेत नियन्त्रणमा लिएको छ। पक्राउ परेका व्यक्तिहरू लाई बिहीबार ४ दिन म्याद थप गरी आवश्यक अनुसन्धान प्रक्रिया अगाडि बढाइएको जिल्ला प्रहरी कार्यालयले जनाएको छ।"
अर्घा दरबारको पुनर्निर्माण थालियो,"अर्घाखाँची : अर्घाखाँचीको धार्मिक तथा पर्यटकीयस्थल अर्घा दरबार पुनर्निर्माण थालिएको छ। अर्घा अग्लो पहाडको थुम्कोमा अवस्थित प्राकृतिक, सांस्कृतिक, ऐतिहासिक तथा पुरातात्विक महत्व बोकेको रमणीय थलो हो। बाइसे चौबिसे राज्यका समयमा राजकाज चलाउने स्थानको रुपमा रहेको यहाँ हाल महाकाली मन्दिर र दरबार रहेको छ। पन्ध्रौँ शताब्दीदेखि अस्तित्वमा रहेको यो मन्दिरमा विजया दशमीको पूर्णिमाको दिन विशेष मेला लाग्छ। सराये नाचको प्रमुख उदगमस्थलको रुपमा अर्घाको दरबार र अर्घा भगवती मन्दिर रहेको छ। बाइसे चौबिसेराज्य अन्तर्गत पर्ने यस राज्यको दरबार पहिलेकै अवस्थामा रहने गरी पुरानै शैलीमा पुरातत्व विभागले निर्माण कार्य अघि बढाएको हो। पुरातत्व विभागको अन्वेषण र खोजीका आधारमा बाइसे चौविसे राज्य अन्तर्गत पर्ने राज्यकालको अवधिमा भएको डिजाइन र शैलीमानै पुरातत्व विभागद्वारा निर्माणकार्य सुरु भएको दरबार संरक्षण समितिका अध्यक्ष सरोज भुसालले बताए। दरबार पहिला तीन तले रहेको अनुसन्धानबाट पत्ता लागेको छ। दरबार निर्माण सुरु भएपछि अर्घा भगवती मन्दिरमा पर्यटक बढी आउने अपेक्षा गरिएको मन्दिरका पुजारी किशोर आचार्य बताउँछन्। हाल मन्दिरमा भगवतीको मूर्ति प्रतिस्थापन गरिएको छ। सन्धिखर्क नगरपालिकाले अर्घा दरबार अर्थात् अर्घा भगवती मन्दिरमा १० फिटको बेसमा, २१ फिटको मूर्ति राखेको छ। मूर्ति प्रतिस्थापनसँगै मन्दिर तथा पौवा निर्माण गरिएको छ। दरबार तथा मन्दिर वरिपरि चिटिक्क पारिएको छ। लिच्छवीकाल देखिनै दरबार तथा मन्दिरमा पूजाआजा हुँदै आएको बताइन्छ। लुम्बिनीमा आएका पर्यटक तथा अर्घाखाँचीकै धार्मिक पर्यटकीयस्थल सुपा देउरालीमा आएका पर्यटकलाई सदरमुकाम सन्धिखर्क हुँदै अर्घामा लैजान सकिने सन्धिखर्क नगरपालिकाका नगर प्रमुख कृष्णप्रसाद श्रेष्ठले बताए। गौतम बुद्धको जन्मस्थल लुम्बिनीसँगै गुल्मीको रेसुङ्गा र प्यूठानको स्वर्गद्वारीमा आएका पर्यटकलाई अर्घा दरबारतर्फ आकर्षित गराउने उद्देश्यले मूर्ति स्थापना गरिएको उनले बताए।"
जग्गाको विषयमा विवाद : झडपमा ११ जना घाइते,"झापा : झापाको बाह्रदशीमा जग्गाको विषयमा विवाद दुई पक्षबीच झडप भएको छ । झडपमा परी दुवै पक्षका ११ जना घाइते भएका छन् । बिहीबार बिहान साढे ११ बजेको समयमा बाह्रदशी गाउँपालिका३ स्थित राधानगरमा सोही ठाउँका पर्शुराम साह र रेखानन्द साहबीच जग्गाको विषयमा विवाद भएको थियो । विवादको क्रममा दुवै पक्ष बाँस,लाठी र घरेलु हतियारसहित झडपमा उत्रिएका थिए । रेखानन्द साहले खेती जोताउन ट्याक्टर ल्याएको र पर्शुराम साहले रोक्न खोज्दा दुवै पक्षबीच झडप भएको थियो । झडपमा परी बाह्रदशी३ का ३० वर्षीय अजयकुमार शाह, सोही ठाउँका ४० वर्षीय नितानन्द साह,४० वर्षीय रेखानन्द साह, ३६ वर्षीया चाँदनी साह, ५६ वर्षीया पद्मादेवी साह, ८० वर्षीय विष्णुप्रसाद साह, २२ वर्षीय महानन्द साह, ५४ वर्षीया पर्शुराम साह र उनका १६ वर्षीय छोरा सञ्जीव साह, १७ वर्षीय विवेक साह र ५४ वर्षीया मुनाखरी साह रहेका छन् । उनीहरूको बीएण्डसी अस्पताल बिर्तामोडमा उपचार भइरहेको प्रहरीले जनाएको छ । उनीहरूको अवस्थामा सामान्य रहेको छ । घटना विवरण अनुसार ऐलानी जग्गाको विषयमा दुवै साह परिवारबीच विवाद भइरहेको थियो । दुवै पक्षलाई बिहीबार छलफलका लागि इलाका प्रहरी कार्यालय राजगढमा बोलाइएको थियो । तर, उनीहरू छलफलमा नआई झडपमा उत्रिएको इलाका प्रहरी कार्यालय राजगढका प्रहरी नायव निरीक्षक राजेन्द्र शर्माले जानकारी दिए । उनले झडपलाई साम्य बनाई घाइतेहरूलाई उपचारका लागि एम्बुलेन्समा हालेर बिर्तामोडतर्फ पठाइको जानकारी दिए । उनीहरू बीचको जग्गाको विवादलाई धेरै पटक मिलाउन प्रयास गरिएको थियो । तर, विवाद मिलाउन नसकिएको बताउँदै वडाध्यक्ष टङ्क साहले भने,दुवै पक्षबीच झापा जिल्ला अदालतमा मुद्दा चलिरहेको छ ।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार बागमती प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती, कर्णाली र सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ। शुक्रबार राति देशभर आंशिकदेखि साधारणतया बदली रहने छ। बागमती, गण्डकी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। सुदूरपश्चिम प्रदेशका एकदुई स्थानमा भारी वर्षाको सम्भावना रहेको छ।"
बचतकर्ताको रकम हिनामिना गरी सहकारी सञ्चालक बेपत्ता,"धरान : सुनसरीको धरान उपमहानगरपालिका१५ मा सञ्चालनमा रहेको श्रेय बचत तथा ऋण सहकारी संस्थाका सञ्चालकले बचतकर्ताको करोडौं रुपैयाँ रकम हिनामिना गरी बेपत्ता भएका छन्। सहकारीका अध्यक्ष लोकबहादुर खापुङ र सञ्चालक समिति सदस्य चन्द्र बहादुर खापुङ बचतकर्ताको करोडौं रकम हिनामिना गरेर बेपत्ता भएको बचतकर्ता कुबेर गुरुङले बताए। सहकारीमा बचत गरेको रकम कुम्ल्याएर सञ्चालक बाबुछोरा बेपत्ता भएपछि पीडितहरूले न्यायका लागि पहल गरिदिन सरकारसँग माग गरेका छन्। सहकारीका सञ्चालक खापुङ बाबु छोराले ६ सय पाँच जना बचतकर्ताको ६९ करोडभन्दा बढी रकम हिनामिना गरेर फरार भएको अर्की बचतकर्ता लिना श्रेष्ठले बताइन्। भूतपूर्व बेलायती सेना समेत रहेका चन्द्रबहादुर र लोकबहादुरले बचतकर्ताको करोडौं रकम कुम्ल्याएर फरार भएपछि धेरै जना बचतकर्ताको बिचल्ली भएको उनको गुनासो छ। बचतकर्ताको रकम कुम्ल्याएर खापुङ बाबुछोरा बेपत्ता भएपछि उनीहरूका नाममा रहेको घरजग्गा समेत प्राइम बैंक, वाणिज्य बैंक र नबिल बैंकले लिलामी प्रक्रिया अगाडि बढाएको छ। बचतकर्ताको रकम डुब्ने गरि बैंकले खापुङ बाउछोराको घर जग्गा लिलामी निकालेपछि बचतकर्ताहरूले तत्काल लिलामी प्रक्रिया अगाडि नबढाउन अनुरोध गरिएको पीडित गुरुङले बताए। बचतकर्ताको रकम कुम्ल्याएर बाबु चन्द्रबहादुर बेलायत गएको र छोरा लोकबहादुर नेपालमै लुकेर बसेको पीडितहरूले बताएका छन्। बचतकर्ताको रकम हिनामिना गर्ने सहकारी सञ्चालक बाबुछोरा विरुद्ध पीडितहरूले इलाका प्रहरी कार्यालय र जिल्ला अदालत सुनसरी मुद्दा दर्ता गराएका छन्।"
बेनीजोमसोम सडकः बैसरीको भिरमा पहिरो रोकथाम गर्न रक एंकरिङ,"म्याग्दी : राष्ट्रिय गौरवको कालीगण्डकी करिडोरको बेनीजोमसोमकोरला सडक दैनिक अवरुद्ध हुन थालेपछि म्याग्दीको रघुगङ्गा गाउँपालिका२ र ३ को सिमाना बैसरी अँधेरीखोलामा पहिरो रोकथामको काम थालिएको छ। म्याग्दीको उत्तरी क्षेत्र हुँदै मुस्ताङलाई राष्ट्रिय राजमार्गसँग जोड्ने बेनीजोमसोम सडकअन्तर्गत बैसरीको सडकमा खस्ने पहिरो पन्छाएर थप खस्न नदिन रक एंकरिङ प्रविधि प्रयोग गरेर रोकथामको काम थालिएको हो। बेनीजोमसोमकोरला सडक आयोजना सबइन्जिनियर सोहनजंग कार्कीले सडक माथिको पहाडमा ड्रिलिङ गरेर रड राखी, ढलानसहितको बेस बनाएर पहिरो रोकथामको काम थालिएको हो। रक एंकरिङ गर्न ३० मिटर ड्रिलिङ गरेर धमाधम रड राखिँदैछ। पहाडमाथि पर्खाल बनाएर पहिरो रोक्ने संरचना बनाउन लागिएको सबइन्जिनियर कार्कीले बताए। राष्ट्रिय गौरवको कालीगण्डकी करिडोरअन्तर्गत म्याग्दी खण्डको ५० भन्दा बढी ठाउँमा पहिरो खस्ने, सहायक खोलाबाट आएको बाढीले बगाउने र कालीगण्डकीले कटान गर्ने समस्या छ। बैसरीलगायतका ठाउँको पहिराले स्तरोन्नतिको क्रममा रहेको बेनीजोमसोम सडक अवरुद्ध हुँदा म्याग्दीको रघुगङ्गा, अन्नपूर्ण गाउँपालिका र मुस्ताङका बासिन्दाका साथै पर्यटक र तीर्थयात्रीलाई आवतजावत गर्न समस्या भएको छ।"
जुन परिवारै पर्यो जहाज दुर्घटनामा,"मर्मत गरिएको पुरानो भनिएको विमान प्राविधिक परीक्षण उडानका लागि पोखरा उडेको थियो। राजविराज : सात जुनीसम्म सँगै बाँच्ने र मर्ने कसम खाएर सात वर्षअघि मात्र बिहेको जग्गेमा सात फन्को घुमेका लोकेश भनिने मनुराज शर्मा र प्रिजा खतिवडाले अन्तिम सास पनि सँगै फेरेका छन्। बुधबार बिहान ११:११ बजे पोखराका लागि उडान भर्ने क्रममा सौर्य एयरलाइन्सको जहाज दुर्घटनामा ४ वर्षीय छोरा अधिराजसँगै उनीहरू दुवैले ज्यान गुमाए। दुर्घटनामा शर्मा दम्पतीसहित १८ जनाको मृत्यु भयो। मर्मत गरिएको पुरानो भनिएको विमान प्राविधिक परीक्षण उडानका लागि पोखरा उडेको थियो। परीक्षण उडान भएकाले पोखरासम्म यात्रुहरू नचढाउने र उडान सफल भएमा पोखराबाट विराटनगर भने यात्रुहरू लिएर उड्ने योजना रहेको मृतकका परिवारका सदस्यले जानकारी दिए। एयरलाइन्सले आवश्यक प्राविधिक कर्मचारीलाई पोखरासम्म फ्री फ्लाइटमा लग्दै थियो। विमान पोखरा जाने भएपछि एयरलाइन्सका प्राविधिक रहेका मनुराजले श्रीमती र छोरालाई पनि सँगै लैजाने योजना बनाए। सपरिवार पोखरा घुमेर फर्किने मनुराजले चाहना व्यक्त गरेपछि काठमाडौं बालकोटमा सँगै बस्ने ससुरा प्रकाश खतिवडाले छोरी प्रिजा र नाति अधिराजलाई विमानस्थल पुर्याएर फर्किए। प्रिजा ऊर्जा, जलस्रोत तथा सिँचाइ मन्त्रालयमा कार्यरत छिन् भने अधिराज ४ वर्षका भएका थिए। जहाज उड्नेबित्तिकै दाहिनेतिर मोडिन गई दुर्घटनाग्रस्त भएर आगो लाग्यो। नेपाल नागरिक उड्डयन प्राधिकरणले जारी गरेको विज्ञप्तिअनुसार जहाज उड्नेबित्तिकै दाहिनेतिर मोडिन गई रनवेको पूर्वतिर रहेको स्थानमा दुर्घटनाग्रस्त हुन पुग्यो। जसमा शर्मा दम्पतीसहित नाबालक छोराको ज्यान गुम्यो। सप्तरीको कञ्चनरूप नगरपालिका घर भएकी प्रिजा र भारतको दिल्ली र रामनगरमा समेत घर भएका काठमाडौं निवासी मनुराजले जीवनभर साथ दिने कसम खाएर २०७४ फागुन २९ गते मंगलबार सुरु गरेका थिए वैवाहिक जीवन। सोचेजस्तै जीवनसाथी पाएर उनीहरू खुसी थिए, बाहिर जाँदा सँगै हुन्थे। उनीहरूको जीवनमा अधिराजको आगमनले खुसी झनै थपिएको थियो। अधिकांश नवजोडीको इच्छा हुन्छ सँगै जिउने अनि सँगै मर्ने। सँगै बाँच्ने र सँगै मर्ने बाचा कसम खाँदै दाम्पत्य जीवनमा बाँधिने गर्छन् हरेक नवजोडीहरू। त्यसो त जन्म र मृत्युको कुनै ठेगान हुन्न। कमै मात्रामा यस्तो इच्छा पूरा हुन्छ। मृत्यु हुने शर्मा दम्पती त सँगै गए, छोरालाई पनि साथै लिएर गए। तर, यो दुखद संयोगले परिवारका सदस्यमा भने ब्रजपात र अन्यलाई भावविह्वल बनायो। जीवनका हरेक गोरेटोमा, सुखमा, दुःखमा मनुराजप्रिजाको हात र साथ कहिल्यै छुटेन। प्रिजाकी फुपू शकुन्तला भन्छिन्, जीवनको अन्तिम प्रहरमा पनि दुवै साथै रहे। दुवैले हात समाएरै आफ्नो अन्तिम सास फेरे। यो पनि पढ्नुहोस श्रीमती र छोरासँगै बिलाए मनुराज, अब घुम्न पाउने छैनन् पोखरा"
विदेशी मुद्रासहित रसुवागढी नाकाबाट एकजना पक्राउ,"रसुवा : गैरकानुनी ढङ्गले विदेशी मुद्रा चीनको स्वशासित क्षेत्र तिब्बततर्फ लैजान लागेको अवस्थामा रसुवागढी नाकाबाट एकजना पक्राउ परेका छन्। जिल्ला प्रहरी प्रमुख केशव भट्टराईका अनुसार रसुवाको आमाछोदिङ्मो गाउँपालिका५ पाजुङ निवासी २२ वर्षीय नुर्पु तामाङलाई दुई सय डलरसहित पक्राउ गरिएको हो। भन्सार कर्मचारी, नेपाल प्रहरी र सशस्त्र प्रहरी बलको संयुक्त गस्ती टोलीले निजलाई पक्राउ गरेको हो।"
वन्यजन्तुबाट बाली जोगाउनै सकस,"गुल्मी : गुल्मी मालिका गाउँपालिका४ ठूलीचौरका प्रेमबहादुर थापाको १३ रोपनी जग्गाजमिन छ। थापाले आफ्नो बारीमा वर्षमा एकपटक मकै, आलु र कोदो लगायतका अन्नबाली रोप्ने गर्छन््। उनले गत फागुनमा दुई हलको बारीमा मकै रोपेका छन्। मकैसँगै थापाले केही खाली बारीमा आलु खेती पनि गरेका छन्। गतवर्ष उनले ३० मुरी आलु र ९ मुरी मकै उत्पादन गरेर बिक्री गरेको बताउँछन्। तर, यसवर्ष बँदेल र जंगली जनावरका कारण उत्पादन केकति हुन्छ भन्ने नै टुंगो छैन। पछिल्लो केही वर्षयता जंगली जनावरका कारण गाउँमै उत्पादन घटिरहेको उनले बताए। अहिले ग्रामीण क्षेत्रका कृषकले उत्पादन गरेका कृषि उपज जंगली जनावरको आहार बन्ने गरेको छ। थापाको सानो परिवार छ। उनी छोरी चुमा थापा पनि घरमै छिन्। छोरीले दिउँसो गाउँकै एक बैंकमा जागिर गर्छिन्। बिहान बेलुका र फुर्सदको समयमा उनले परिवारलाई खेती किसानीमा सघाउँछिन्। विगत केही वर्षदेखि बँदेललगायत जंगली जनावरले सताएपछि उनको परिवारले जनावरलाई रोक्न बारी वरिपरि बाँसले घेराबार गरेका छन्। तर पनि उनी र गाउँका कृषकले जंगली जनावरको समस्या भोग्दै आएका छन्। अहिले उनको बारीमा हरियो मकै र आलु छ। दिउँसो गाउँमा मानिसको चहलपहल हुने भएकाले जंगली जनावर देखिँदैनन्। रातभर गाउँबस्ती सुनसान हुने हुँदा जंगली जनावरको बास नै मकैबारीमा हुने गर्छ। जंगली वन्यजन्तुको हैरानीले सास्ती खेपेका केही गाउँलेले वडा कार्यालय र गाउँपालिकालाई समस्या समधान गर्न पटकपटक माग गरे पनि त्यसको सुनुवाइ नभएको उनीहरूको गुनासो छ। मानो रोपेर मुरी फलाउने सोचले बारीमा मकै आलु रोपियो, बाली स्याहार्ने बेलामा बंदेल रातभर बारीमा पसेर भएको सबै सखाप पारिदियो, थापाले भनिन्, यस्तै भएर होला आजभोलि गाउँघरमा कृषकको मनोबल घट्ने र बारी बाँझो रहने अवस्था नै सिर्जना भएको छ। सरकारले कृषकलाई राहतको व्यवस्था गर्दै गर्दैन तर, घेराबारका लागि काँडेतार दिए पनि अर्को वर्ष बारी बाँझो राख्नुपर्ने थिएन। उनी जस्तै सोही गाउँका कृषक हुन् हिराबहादुर थापा। छोराछोरी सहितको परिवार भए पनि अहिले घरमा उमेर पुगेका बूढाबूढी मात्रै छन्। छोराछोरी पढाइ र रोजगारीका लागि बाहिर गएका छन्। उनीहरूले घरमा एउटा भैंसी पालेका छन्। उनको पनि १५१६ रोपनी जग्गा छ। थापाले खेतालाको साहारमा अन्नबाली रोप्ने र भित्राउने गर्छन्। गाउँको जग्गा मलिलो भएकाले उत्पादन पनि राम्रै हुने गरेको हिराबहादुर सुनाउँछन्। केही वर्षयता गाउँमा जंगली जनावर हावी भएकाले लक्ष्य अनुरूप प्रतिफल लिन नसकेको थापाले बताए। गाउँमा युवा जनशक्ति न्यून छ भने भएका जग्गा जमिन बाँझिन थालेका छन्। पहिले गाउँमा टनाटनी गाईवस्तु पालिन्थ्यो, गाईभैंसीको मल बारीमा छरिन्थ्यो। मानो रोपेर मुरी फाइन्थ्यो तर त्यी कुरा अहिले एकादेशका कथा जस्तै भए, हिराबहादुरले विगत स्मरण गरे। आजभोलि गाउँमा मान्छे र घरपालुवाभन्दा जंगली जनावरको संख्या बढ्दै गएको छ। त्यसैले वनजंगनमा आवश्यक आहार नहुँदा उनीहरू गाउँबारीमा पसिरहेका बताउँदै उनले भने, बाली भिœयाउने बेलामा जंगली जनावरले दिएको दुःख र हैरानीका कारण हामी कृषक आजित बनेका छौं। तर, यसको व्यवस्थापन र निवारणका लागि सरकारसँग ठोस निर्णय नै छैन। मालिका गाउँपालिकाका अर्खाबाङ, दर्लिङ, घमिर, छापहिले, मर्भुङ, नेटालगायतका स्थानमा बाँदर र बँदेलले थप समस्या दिइरहेको छ। किसानले बारीमा रोपेको मकै बँदेल र बाँदरले सखाप पारिदिने गरेको छ। कृषकले बाली सखाप पारेका तस्बिर खिचेर जग्गा बाँझो र कृक्षको मनोबल घट्नुको कारण यहि होला भन्दै सामाजिक सञ्जालमै राखेका छन्। फागुनमा रोपेको मकैले साउनमा उत्पादन दिन्छ। यहाँका कृषकको मुख्य आम्दानीको स्रोत आलु नै बन्ने गरेको छ। मकैसँगै आलु पनि उत्पादन हुने भएकाले यस क्षेत्रका कृषकले दुई उत्पादन एकै पटक भिœयाउँछन्। मकै भित्राएपछि लगत्तै खेतमा धान र बारीमा कोदो रोप्ने प्रचलन छ। अहिले मकैमा घोगा र आलुमा दाना लागिरहेको छ। मकैमा लागेको घोगा खाना रातिमा जंगली जनावरको बासस्थान नै बारी बन्ने गरेको स्थानीय कृषक बताउँछन्। ग्रामिण क्षेत्रमा दिउँसोमा बाँदर र रातिमा बँदेल र दुम्सीलगायतका जनावरको आक्रान्तले पछिल्लो समय कृषकमा निराशा पैदा भएको छ। गुल्मीमा जंगली जनावरका कारण किसानलाई बाली जोगाउनै सकस परेको छ। जंगल नजिक बसोबास गर्ने किसान जंगली जनावर बँदेलबाट पीडित मात्रै बनेका छैनन््। उनीहरू वन्यजन्तुका लागि आहार जुटाइदिने एक माध्यमसमेत बनेका छन्। यी र यस्ता समस्या जिल्लाका अधिकांश कृषक भोग्न बाध्य छन्। त्यस्तै, मदाने गाउँपालिका६ डढुवाका प्रेमबहादुर घर्तीले दिउँसोमा बाँदर र रातिमा बँदेलका कारण घोगा लाग्दै गरेका मकै जोगाउनै समस्या परेको गुनासो गरे। सरकारले बाँदर र बँदेल मार्न पाउनुपर्ने कानुनी व्यवस्था गरिदिनुपर्यो, उनले भने, होइन भने हामी कृषकलाई मेहनत अनुसारको लगानी उठाउने अवस्था नै छैन। जंगली जनावरण नियन्त्रणका लागि वडा कार्यालय र वन कार्यालयसँग आग्रह गरिए पनि किसानको समस्यालाई गम्भीरतापूर्वक नलिइएको कृषकको आरोप छ। जिल्लाका विभिन्न ठाउँमा बाँदर र बँदेलका कारण अन्नबाली जोगाउनै मुस्किल परेको छ। वन्यजन्तुले मकैबाली जोगाउन दिउँसोमा बारीको छेउमा छाप्रो निर्माण गरेर कुकुरको साहारा लिएर कृषक बस्नुपर्ने बाध्यता छ, घर्तीले भने, बँदेल साँझमा आएर कति बेला खान्छ पत्तै हुन्न, बाँदर र बँदेललाई मार्न दिने कानुनी व्यवस्था भएमात्र किसानले उत्पादन गरेको अन्नबालीमा कम क्षति हुने थियो। जंगली जनावरलाई मार्न नदिने र मकैबाली बचाउन बारीमा एक्लै जानुपर्दा वन्यजन्तुले आक्रमण गर्छ कि भन्ने डरको किसानले बर्सेनि समस्या भोग्नुपर्ने अवस्था रहिआएको छ। अघिल्लो आर्थिक वर्षमा मालिका गाउँपालिकामा अन्नबालीमा वन्यजन्तुले पुर्याएको क्षतिको क्षतिपूर्तिको माग र प्रहरी मुचुल्कासहित १८ जना कृषकको निवेदन आएको कृषि विकास शाखाले जनाएको छ। गाउँपालिकामा आएका सबै निवेदन डिभिजन वन कार्यालयमा राहत उपलब्ध गराउनका लागि पठाइएको छ। यस आर्थिक वर्षमा अन्नबालीमा वन्यजन्तुले पुर्याएको क्षतिका निवेदन नआएको गाउँपालिकाले जनाएको छ। खेतबारीमा रोपिएको अन्नबालीमा वन्यजन्तुले क्षति पुर्याएमा मूल्यांकनको आधारमा १० हजार रुपैयाँ राहत उपलब्ध गराउने राहत वितरण निर्देशिका २०८० नै बनेको छ। तर, राज्यबाट रकम अभाव भएकाले थुप्रै निवेदन कार्यालयमा आए पनि कृषकले राहत नपाएको डिभिजन वन कार्यालय गुल्मीका वरिष्ठ वन अधिकृत पंकजकुमार ठाकुरले बताए। हाल कृषकबाट वन्यजन्तुले क्षति पुर्याएको विवरणसहितका निवदेन धेरै नै आउने गरेको भए पनि राहतका लागि केही प्रक्रिया अगाडि नबढेको उनले बताए।"
मध्यपहाडी लोकमार्ग फेरि बन्द,"रुकुम पूर्व : बुधवार साँझदेखि मध्यपहाडी लोकमार्ग फेरि बन्द भएको छ। बुधवार साँझ झरेको पहिरोका कारण मध्य पहाडी लोक मार्ग बन्द भएको हो। मध्यपहाडी लोक मार्गको रुकुम पूर्व खण्ड बन्द भएपछि रुकुमकोट रुकुम पूर्वबाट रुकुम पश्चिम, दाङ नेपालगन्ज तथा रुकुम पश्चिमबाट रुकुम पूर्व हुँदै बागलुङ, पोखरा र काठमाडौं जाने गाडीहरू ठप्प भएका छन्। जिल्लाको सिस्ने गाउँपालिका वडा नम्बर ६ स्थित रानीकोट भन्ने स्थानमा पहिरो झरेको छ। सडक माथिबाट ठूलो पहिरो झरेको कारण तत्काल सडक सञ्चालन गर्न सम्भव नभएको प्रमुख जिल्ला अधिकारी माधवप्रसाद शर्माले जानकारी दिए। शर्माका अनुसार सडक खुलाउन प्रयास गरिएको र वर्षा नभए दिउँसोसम्म सडक सञ्चालनमा आउने बताए। मध्यपहाडी लोकमार्ग अन्तरगत पर्ने रुकुम पूर्वको रानिकोट र रुकुम पश्चिमको मुसिकोट नगरपालिका वडा नम्बर ८ को किटिनीमा बारम्बार पहिरो झर्दा यात्रुहरूले दुख पाउने गरेका छन्।"
पोस्टमार्टम गर्न ३ दिन लाग्ने,"काठमाडौं : शिक्षण अस्पताल महाराजगञ्जले सौर्य जहाज दुर्घटनामा मृत्यु भएकाहरूको पोस्टमार्टम गर्न ३ दिन समय लाग्ने जनाएको छ। अन्तर्राष्ट्रिय विमानस्थलमा बुधबार जहाज दुर्घटना लगत्तै शवहरू पोस्टमार्टमका लागि शिक्षण अस्पताल लगिएका थिए। अस्पतालका कार्यकारी निर्देशक डा दिनेश काफ्लेका अनुसार शवहरू पोष्टमार्टम गर्न अस्पतालको जनशक्ति तयारी अवस्थामा छ। प्रहरीबाट मुचुल्का र मृतकका आफन्त आउनासाथ पोस्टमार्टम सुरु हुने काफ्लेले बताए। दुर्घटनाबाट शवहरू क्षतविक्षत छन्। चिनिने अवस्थामा छैनन्। प्रहरी प्रवक्ता दानबहादुर कार्कीका अनुसार केही शवहरू जलेको र चिन्न नसकिने अवस्थाका छन्। शवको दाँत तथा डिएनए परीक्षण गरेर आफन्तलाई शव बुझाइने डा काफ्लेले जानकारी दिए। उपत्यका प्रहरी कार्यालयका प्रवक्ता दिनेशराज मैनाली भन्छन्, प्रहरीले मुचुल्का र आवश्यक कागजात तयार भएपछि अस्पताल प्रशासनले पोस्टमार्टम सुरु गर्छ। शवहरूको मुचुल्का बनाइरहेका छौं। बुधबार बिहान काठमाडौंबाट पोखराका लागि उडेको सौर्य एयरलाइन्सको जहाज उठेको केही सेकेन्डमै दुर्घटना भएको थियो। सौर्य एयरलाइन्सको संकेत नम्बर ९ एनएएमई विमानमा सवार १९ मध्ये १८ को घटनास्थलमै ज्यान गएको थियो। त्रिभुवन विमानस्थलको छेउमै भएको उक्त दुर्घटना नेपाली हवाई इतिहासमै ठूलो क्षति हो। सुविधासम्पन्न ठाउँ र देशकै राजधानीमा भएको दुर्घटनामा तत्कालै उद्धार गरिए पनि क्याप्टेनबाहेक अरूलाई बचाउन सकिएन। ११११ मा दुर्घटनामा परेको जहाजको ११४० भित्रै आगो नियन्त्रणमा लिइएको थियो। मृतक सबैजना सौर्य एयरलाइन्सका कर्मचारी हुन्। कन्टेनरबाट पाइलटको उद्धार त्रिभुवन विमानस्थल सुरक्षा प्रहरी प्रमुख डीआईजी रामदत्त जोशीका अनुसार दुर्घटनाग्रस्त जहाज विमानस्थलमा रहेको कन्टेनरमा ठोक्किएको थियो। यसरी ठोक्किँदा जहाजको ककपिट कन्टेनरमा अड्किएको थियो। क्याप्टेन मनिषरत्न शाक्यलाई कन्टेनरमा अड्किएको अवस्थामा ककपिटबाट निकालेर उद्धार गरिएको थियो। विमान पूर्णरूपमा जलेर नष्ट भएको छ। दुर्घटनामा घाइते भएका विमानका क्याप्टेन मनिषरत्न शाक्यको काठमाडौं मेडिकल कलेज सिनामंगलमा उपचार भइरहेको छ। दुर्घटनास्थलमा नेपाली सेना, नेपाल प्रहरी, सशस्त्र प्रहरी बल नेपाल समेतबाट खटिएको संयुक्त टोलीले आवश्यक उद्धार कार्य गरेको थियो। क्याप्टेन खतरामुक्त घाइते अवस्थामा उद्धार गरिएका जहाजका क्याप्टेन मनिषरत्न शाक्यको अवस्था खतरामुक्त रहेको प्रहरीले बताएको छ। उपत्यका प्रहरी कार्यालयका प्रवक्ता दिनेशराज मैनालीका अनुसार अस्पताल प्रशासनको जानकारीअनुसार क्याप्टेन शाक्यको अनुहारमा चोट लागेको छ। मेरुदण्डको हड्डीमा समस्या देखिएको छ। अस्पतालमा आफन्तको रुवावासी महाराजगन्जस्थित अस्पताल परिसर दुर्घटनामा मृत्यु भएका आफन्तले भरिभराउ छ। शव लिन अस्पताल पुगेका आफन्तहरू अस्पताल परिसरमा भक्कानिएका थिए। दुर्घटनामा परी मृत्यु हुनेहरूमा विमानका कोपाइलट सुशान्त कटुवाल, विमानमा सवार अमित मान महर्जन, सागर आचार्य, दिलिप बर्मा, मनुराज शर्मा, अश्विन निरौला, सुदीपलाल जोशी, सर्वेश मरासिनी, श्याम विन्दुकार, नवराज आले, राजाराम आचार्य, प्रिजा खतिवडा, अधिराज शर्मा, उद्धव पुरी, यज्ञप्रसाद पौडेल, सन्तोष महतो, पुण्यरत्न शाही र यमनी नागरिक आरिफ रेडा छन्।"
पाँच वर्षसम्म पनि खुलेन हुम्लाको टाँके नाका,"हुम्ला : कोरोना महामारीले बन्द भएको हुम्लाको चंखेली गाउँपालिका५ स्थित चीनको सीमासँग जोडिएको टाँके नाका अझै खुल्न सकेको छैन। चीनसँग जोडिएको टाँके नाक नखुलेपछि चंखेली गाउँपालिका५ का नागरिकहरूलाई दैनिक उपभोग्य वस्तु आयतनियातमा समस्या भएको छ। टाँके नाका नखुल्दा दैनिक उपभोग्य वस्तु,विकास निर्माणका सामानहरू नियातमा समस्या भोग्नु परेको चंखेली गाउँपालिका५ चक्रबहादुर तामाङले जानकारी दिए। नाका नखुल्दा जिविको पार्जनमा चंखेलीबासीलाई समस्या भएको तामाङले बताए। टाँकोनाकाबाट नुन,तेल,लुगाकपडा,खाद्यान्न चीनबाट नआएको पाँच वर्ष भइसकेको चंखेली गाउँपालिका५ का दलवीर तामाङले बताए। जननिर्वाचित जनप्रतिनिधिहरूले नै नाका खुलाउन पहल नगरेपछि चंखेली गाउँपालिकाबासीहरू मर्कामा परेको तामाङको भनाइ छ। नाका खुल्ने आशैआशमा चंखेली गाउँपालिका पर्खेर बसेको तामाङले भने । टाँके नाका पाँच वर्षदेखि नखुल्दा चंखेली ,सर्केगाड,अदानचुली,ताजाकोट गाउँपालिका नागरिकहरूलाई समेत असर परेको छ।"
संसदीय समितिमा पोखरा र गौतम बुद्ध अन्तर्राष्ट्रिय विमानस्थलको सञ्चालनबारे आज छलफल हुँदै,"काठमाडौं : प्रतिनिधि सभाको अन्तर्राष्ट्रिय सम्बन्ध र पर्यटन समितिको बैठक बिहान ११ बजे सिंहदरबारमा बोलाइएको छ। आजको बैठकमा युरोपियन युनियन (इयू)को सुरक्षा सूची तथा नागरिक उड्डयन,नेपाल वायु सेवा निगमको कोरिया उडान अनुमतिको विषयमा छलफल हुने शाखा अधिकृत प्रमिला पौडेल गौतमले जानकारी दिइन् । उनका अनुसार आज पोखरा अन्तर्राष्ट्रिय विमानस्थल र गौतम बुद्ध अन्तर्राष्ट्रिय विमानस्थलको सञ्चालन तथा निजगढ विमानस्थल निर्माणको हालसम्मको कार्यप्रगतिबारे छलफल हुनेछ। यसैगरी त्रिभुवन अन्तर्राष्ट्रिय विमानस्थलमा भाडामा रहेका पसल कवलहरूको सम्झौता सम्बन्धमा छलफल गर्ने कार्यसूची रहेको छ। पोखरा र गौतम बुद्ध अन्तर्राष्ट्रिय विमानस्थलमा व्यवसायिक रुपमा नियमित उडान हुन सकेको छैन।"
गुणस्तरहीन खाद्य बिक्री गर्ने ३८ उद्योगविरुद्ध मुद्दा,"डुम्रे : खाद्य प्रविधि तथा गुण नियन्त्रण डिभिजन कार्यालयले खाद्य स्वच्छता तथा गुणस्तर नियमनका क्रममा यहाँका ३८ उद्योगविरुद्ध मुद्दा दायर गरेको छ। उक्त कार्यालयले आर्थिक वर्ष २०८०८१ मा खाद्य ऐनविरुद्ध गुणस्तरहीन खाद्य तथा पेय पदार्थ उत्पादन गर्ने ३८ उद्योगविरुद्ध मुद्दा दायर गरेको हो। उक्त कार्यालयका प्रमुख ज्योति आचार्यका अनुसार ७७ उद्योगको अनुगमनपछि सङ्कलन गरिएको नमूना परीक्षणबाट ३८ उद्योगले गुणस्तरहीन वस्तु उत्पादन गरेका पाइएको हो। खाद्य ऐन २०२३ बमोजिम दूषित र न्यूनस्तर खाद्य पदार्थ उत्पादन, बिक्री वितरण गर्ने व्यवसायलाई पाँच वर्ष कैद वा रु ५० हजार जरिवाना वा दुवै सजाय हुने प्रावधान छ। यही साउन १९ गतेदेखि लागू हुने खाद्य स्वच्छता तथा गुणस्तर ऐन २०८१ ले दूषित खाद्य पदार्थ उत्पादन, बिक्री वितरण गर्नेलाई पाँच वर्ष कैद वा पाँच लाख जरिवाना वा दुवै सजाय हुने कडा प्रावधान छ। उक्त कार्यालयले गत आर्थिक वर्षमा २१ वटा उजुरी सम्बोधन गरेको थियो। मसीयुक्त पत्रपत्रिकामा खानेकुरा नराख्न, मासुलगायतपरिकार पकाएर खानुपर्ने खाद्य पदार्थमा सेन्थेटिक रङको प्रयोग नगर्न, फलफूल पकाउन प्रतिबन्धित क्याल्सियम, कार्बोहाड्रेडको प्रयोग नगर्न कार्यालयले अनुरोध गर्दै आएको छ।रासस"
चीनबाट सामान बोकेर आएका कन्टेनर टिमुरेमै रोकिए,"रसुवा : बुधबार रातिको अविरल वर्षाका कारण पहिरो जाँदा माझगाउँबोगटीटार खण्डको बनुवा घुम्ती पासाङल्हामु मार्गमा आंशिक रूपले क्षति भएको छ । गत वर्ष लगाइएको ग्याबिन पर्खाल पल्टिएपछि रसुवागढी जाने प्रमुख मार्गमा ठूला सवारीसाधन रोकिएका छन् । प्रमुख जिल्ला अधिकारी वेदनिधी खनालले राससलाई बताएअनुसार आजदेखि अर्को व्यवस्था नभएसम्म हल्का सवारीसाधनबाहेक अन्य ठूला सवारीसाधन लैजान रोक लगाइएको छ । गत वर्ष राज्यको ठूलो लगानीबाट निर्माण भएको ग्याबिन पर्खाल मजबुत नभएकै कारण सडक मार्गमा क्षति भएको स्थानीयले बताएका छन् । पर्खालको ग्याबिन बक्सा पल्टिएपछि आसपासका बस्तीमा समेत जोखिम बढेको छ । सडकमा पानी जम्न नदिइ अन्यत्र निकास गर्ने, भित्तामा रहेको पानीलाई पाइपद्वारा अन्यत्र निकास दिने, नालीलाई निरन्तर सफा गराउने अन्यत्र स्थानबाट वैकल्पिक मार्ग खोल्ने जस्ता काम गर्न एक महिना अगाडि गरिएको अनुरोधलाई जिम्मेवार निकायले बेवास्ता गरेका कारण पासाङल्हामु मार्गमा क्षति भएको जिल्ला विपद् व्यवस्थापन समितिले जनाएको छ । सडक मार्ग क्षति भएसँगै चीनबाट आयात भएका सवारीसाधन रसुवागढीमा रोकिएका छन् । रसुवा भन्सार कार्यालयका अनुसार काठमाडौँका लागि चीनबाट आयात भएका एक सय ५० विभिन्न सामग्रीसहितका कन्टेनर सडकको अभावमा रसुवागढीमै रोकिएका छन् । अन्तर्राष्ट्रिय व्यापार व्यवसाय गराउने प्रमुख मार्गलाई तत्काल मर्मत गरि सञ्चालन गरिदिन व्यवसायीले अनुरोध गरेका छन् । ठूलो पानी परे पूरै क्षति हुनसक्ने सम्भावनालाई मध्यनजर राख्दै वैकल्पिक मार्गका लागि बोगटीटारबनुवा र आम भञ्ज्याङ सिम्ले, तारूके हुँदै धारापानीको ग्रामीण सडक मर्मत गरी यातायात सञ्चालनमा सहज पारिदिन स्थानीयले सुझाव दिएका छन् । रसुवाको सडक हेर्ने डिभिजन सडक कार्यालय नुवाकोटका डिभिजनल इञ्जिनियर सुवोध देवकोटाले पहिरो स्थलमा प्राविधिक अध्ययन सुरू भइसकेको,एकदुई दिनमै सबै खाले सवारी साधन सञ्चालन गराउने जनाउँदै वैकल्पिक मार्गका रूपमा पहिलो चरणमा धारापानी, बेलचौर, सिम्ले ग्रामीण सडक सञ्चालन गराउन आजैदेखि मर्मत सुरू गरिएको बताए।"
झापामा करेन्ट लागेर एकजनाको मृत्यु,झापा : झापाको कचनकवलमा करेन्ट लागेर एकजनाको मृत्यु भएको छ । मृत्यु हुनेमा कचनकवल गाउँपालिका४ निवासी तुलाराम साहका १६ वर्षीय छोरा विशालकुमार साह रहेको जिल्ला प्रहरी कार्यालय झापाले जनाएको छ । पौने ९ बजेको समयमा घरको भान्सा कोठामा नाङ्गो तारमा छुँदा उनलाई करेन्ट लागेको थियो । करेन्ट लागेर घाइते भएका उनलाई तत्काल उपचारको लागि प्राथमिक उपचार केन्द्र बनियानीतर्फ लैजाँदै गर्दा बाटोमै मृत्यु भएको थियो । घटना बारेमा प्रहरीले आवश्यक अनुसन्धान गरिरहेको जनाइएको छ ।
बर्दियामा धातुका ऐतिहासिक मूर्ति तथा भाँडासहित मानिस पक्राउ,"गुलरिया : बर्दियाको बाँसगढी नगरपालिका५ स्थित पूर्वपश्चिम राजमार्गबाट प्रहरीले भारी मात्रामा धातुको ऐतिहासिक सामाग्रीहरू नियन्त्रणमा लिएको छ। पश्चिमबाट पूर्वतर्फ जाँदै गरेको भे १ च १६९७ नम्बरको बलेरो गाडी चेकजाँचका क्रममा १४ पोका ऐतिहासिक सामाग्रीहरूसहित मानिसलाई नियन्त्रणमा लिएको हो। सामाग्री ढुवानी गर्ने गाडी चालक बर्दियाको गुलरिया नगरपालिका११ लालपुर बस्ने २१ वर्षीय संजय राढ, सहयोगी भारतको वहराईच जिल्ला लौकाही बस्ने वर्ष ४८ को जब्बर खाँ बलेरो गाडी र अवैध रूपमा लैजाँदै गरेको ऐतिहासिक सामाग्रीहरू नियन्त्रणमा लिइएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले जानकारी दिए। प्रहरीले देवी भगवतीको पहेलो धातुको मूर्ति, नरसिंह देवको पहेलो धातुको मूर्ति, बायुपंखी गाईको धातुको मूर्ति, सिंहको पहेलो धातुको मूर्ति ११ थान, नन्दीको पहेलो धातुको मूर्ति ४ थान, नन्दीको कालो धातुको मूर्ति, भ्यागुताको पहेलो धातुको मूर्ति, फूलदानी पहेलो धातुको, करुवा ठूलो कालो धातुको, करुवा सानो कालो धातुको, कलश सानो पहेलो धातुको ११ थान बरामद गरेको छ। पानी पिउने प्याला पहेलो धातुको, पानस दियो ठूलो पहेलो धातुको, घण्ट ठूलो कालो धातुको, सन्दुक सानो धातुको ११ थान र टुकी कालो धातुको ११ थान बरामद गरेको डीएसपी अर्यालले बताए। त्यस्तै खड्करो ठूलो र सानो कालो धातुको ५५ थान, कमल खड्करो सानो पहेलो धातुको ६ थान, कसौडी ठूलो कालो धातुको ८ थान, कसौडी मझौला कालो धातुको ७ थान, कसौडी सानो कालो धातुको १४ थान, पानी फुलदानी भाडा धातुको २ थान, कसौडी राख्ने तलुवा धातुको २ थान र कचौरा पहेलो धातुको ३ थान बरामद गरिएको छ। प्रहरीले ठूलो मात्रामा अटोमोबाइलका सामाग्रीहरू समेत बरामद गरेको छ। बरामद सामाग्री तथा मानिस नियन्त्रणमा लिइ थप अनुसन्धान भैरहेको जिल्ला प्रहरी कार्यालय बर्दियाका प्रहरी उपरीक्षक प्रवीण धितालले बताए। उनले भने, 'महँगो मूल्यका पौराणिक मूर्ति लगायत भाँडाकुडाका सामाग्री छन्। भारतबाट ल्याइ जम्मा गरेको हुनसक्छ। हामीले पुरातत्व विभागमा खबर गरेका छौं। चेकजाँच गर्छौं। बरामद सामाग्रीहरूको पौराणीक मूल्य महँगो पर्छ। करोडौँ रुपैयाँको सामान छ।' अनुसन्धानपश्चात् थप कुरा पत्ता लाग्ने उनले बताए। बर्दिया प्रहरीले नियन्त्रणमा लिएको मूर्ति लगायत धातुका पौराणिक सामाग्री। तस्बिर : जिप्रका बर्दिया।"
कर्णालीमा एक वर्षमा सडक दुर्घटनामा ११२ जनाको मृत्यु,"सुर्खेत : कर्णाली प्रदेशमा एक वर्षमा सवारी दुर्घटनामा परी ११२ जनाको मृत्यु भएको छ। गत आर्थिक वर्षमा कर्णाली प्रदेशभर एक हजार चार सय ४५ सवारी दुर्घटनामा परी एक सय १२ जनाको मृत्यु भएको हो। कर्णाली प्रदेश प्रहरी कार्यालयका अनुसार सुर्खेतमा नौ सय ५९ वटा सवारी दुर्घटना हुँदा २८ जनाको मृत्यु भएको छ। सल्ल्यानमा एक सय ३० सवारी दुर्घटना हुँदा १९ जनाको मृत्यु हुँदा रुकुमपश्चिममा ९३ वटा सवारी दुर्घटनामा २३ जनाको मृत्यु भएको हो। यसैगरी, गत वर्ष कालिकोटमा ४८ वटा सवारी दुर्घटनामा परी सात जनाको मृत्यु भयो भने जाजरकोटमा ६८ वटा दुर्घटनामा पाँच, दैलेखमा ७० वटा दुर्घटना हुँदा १०, जुम्लामा भएका ४१ दुर्घटनामा सातजनाको मृत्यु भएको हो। समीक्षा अविधिमा मुगुमा १२ र डोल्पामा १३ वटा सवारी दुर्घटनाका घटना भएका थिए। दुई हजारभन्दा अधिक घाइते कर्णाली प्रदेश प्रहरी कार्यालय सुर्खेतका अनुसार सवारी दुर्घटना परी एक वर्षको अवधिमा दुई हजार ७७ जना घाइते भएका छन्। घाइतेमध्ये पाँच सय २४ जना गम्भीर र अन्य सामान्य छन्। घाइतेमध्ये सबैभन्दा धेरै सुर्खेतका एक हजार एक सय ८४ छन् भने सल्ल्यानका दुई सय ७१, रुकुमपश्चिमका एक सय ५६, कालिकोटका ९६, जाजरकोटका ८७, दैलेखका एक सय ३८, जुम्लाका ६०, मुगुका ३९, डोल्पाका २१ र हुम्लाका २६ जना रहेको प्रदेश प्रहरी कार्यालले जनाएको छ। मोटरसाइकल, स्कुटर र अटो दुर्घटना धेरै कर्णालीमा सबैभन्दा धेरै मोटरसाइकल र स्कुटर दुर्घटनामा परेका छन्। गत आवमा प्रदेशभर सात सय ७१ वटा मोटरसाइकल तथा स्कुटर दुर्घटना भएका छन्। त्यसपछि एक सय ६५ वटा अटोरिक्सा, दुई सय १८ वटा जिप तथा कार, ९१ वटा ट्रयाक्टर दुर्घटना भएका छन्। एक वर्षको अवधिमा ७० वटा बस दुर्घटना भएका छन् भने ६९ वटा ट्रकट्याङ्कर दुर्घटना परेको प्रहरीले जनाएको छ। यस्तै, २७ वटा माइक्रो फोर्स, १५ वटा टिपर, १४ वटा डोजर तथा लोडर दुर्घटना भएका थिए। रासस"
म्याग्दीमा ३१ हजार पर्यटक,"बेनी : एक वर्षको अवधिमा ३१ हजार ३५४ जना पर्यटकले म्याग्दी भ्रमण गरेका छन्। जिल्ला प्रहरी कार्यालय म्याग्दीको तथ्याङ्क अनुसार गत आर्थिक वर्ष २०८००८१ मा म्याग्दी भित्रने पर्यटकको संख्या २५ हजार ३३४ र बाहिरिनेको ६ हजार २० जना रहेको छ। घोडेपानी र दरवाङमा रहेको इलाका प्रहरी कार्यालयले जिल्ला भित्रने र बाहिरिने पर्यटकको विस्तृत विवरणसहितको तथ्यांक राख्ने गर्छन्। आर्थिक वर्ष २०७९०८० मा २९ हजार ३२८ र २०७८०७९ मा ७ हजार ९२६ जना विदेशी पर्यटकले भ्रमण गरेका थिए। म्याग्दीमा आउने पर्यटकमध्ये ९० प्रतिशतभन्दा बढी पर्यटकको रोजाइमा अन्नपूर्ण गाउँपालिका६ मा रहेको घोडेपानी, पुनहिल क्षेत्र पर्ने गरेको छ। धवलागिरी र अन्नपूर्ण हिमाल आरोहण, प्राकृतिक तातोपानी कुण्ड, खोपारा, अन्नपूर्ण धवलागिरी, धवलागिरी सेञ्चुरी, धवलागिरी चक्रीय, धवलागिरी आइसफल, टोड्के, रुप्से झरना, अन्धगल्छी, गलेश्वर, बेनीबजारलगायत धार्मिक, प्राकृतिक र ऐतिहासिक स्थलको भ्रमणका लागि म्याग्दीमा पर्यटक आउने गर्छन्। छिमेकी पर्यटकीय जिल्ला मुस्ताङमा म्याग्दीको सडक भएर जाने गर्छन्। अमेरिका, फ्रान्स, इटली, जर्मनी, कोरिया, चीन, भारत, पोर्चुगल, अस्ट्रेलिया, नेदरल्याडका साथै भारतीय पर्यटक धेरै आउने पर्यटकीय स्थल घोडेपानीको होटल व्यवस्थापन उपसमितिका अध्यक्ष मिना पुनले बताइन्। प्रहरीको अभिलेख अनुसार म्याग्दीमा गत वर्ष १०३ देशका पर्यटक आएका छन्। सबैभन्दा बढी चिनका ६ हजार ३१३ जना छन्। बेलायतका २ हजार २७४, अमेरिकाका १ हजार ८९१, अस्ट्रेलियाका १ हजार ६८५, डटका १ हजार ३०४, फ्रान्सका १ हजार ७१६ र स्पेनका १ हजार ३६० जना रहेका छन्। सबैभन्दा बढी २०८० को चैत महिनामा ५ हजार ८४९ जना पर्यटक आएको तथ्याङ्क रहेको जिल्ला प्रहरी कार्यालयका प्रहरी निरीक्षक राजन रायमाझीले बताए। जिल्लामा आएका पर्यटकहरू अन्य बाटोहरू प्रयोग गरि बाहिरिने भएकाले भित्रनेभन्दा बाहिरिनेको संख्या कम देखिएको उनले बताए। २०८० साउनमा ९४७, भदौमा ९७२, असोजमा ४ हजार २९८, कात्तिकमा ४ हजार ३५७, मंसिरमा ३ हजार १९९, पुषमा १ हजार ६२७, माघमा १ हजार ५७७, फागुनमा २ हजार ४४४, २०८१ वैशाखमा ४ हजार २०३, जेठमा एक हजार ४६६ र असारमा ३८८ जना पर्यटक आएका छन्। आर्थिक वर्ष २०७६७७ मा ५० हजार, आव २०७५७६ मा ७५ हजार १९१, २०७४७५ मा ७४ हजार ७३३, २०७३७४ मा ६९ हजार ८३७ जना विदेशी पर्यटकले म्याग्दी भ्रमण गरेका थिए। आव २०७२७३ मा म्याग्दी भ्रमण गर्ने पर्यटकको संख्या ४३ हजार ६ सय ३२ जना र २०७७७८ मा शून्य थियो।"
यस्ता तस्बिर खिच्नै नपरोस्,"काठमाडौं : मेरो घर नजिकैबाट हवाईजहाज त्रिभुवन अन्तर्राष्ट्रिय विमानस्थलतर्फ जान्छ। बाल्यकालदेखि नै यो दृश्य हेरेर हुर्केको हुँ। कार्यालय पनि विमानस्थलनजिकै छ। हवाईजहाज उडेको अवतरण भएको कार्यालयबाटै देखिन्छ। तर, बुधबार यही विमानस्थलमा मैले सौर्य एयरको जहाज दुर्घटनाग्रस्तपछि बीभत्स दृश्य देखेँ। अन्नपूर्ण पोस्ट्को फोटो पत्रकार भएकाले राजधानीमा हुने घटना दुर्घटनाको सधैं अपडेट हुन जरुरी हुन्छ। बुधबार बिहान त्रिभुवन विमानस्थलमा सौर्य एयरको जहाज दुर्घटना भएको सामाजिक सञ्जालमार्फत जानकारी पाएँ। मैले अन्नपूर्ण पोस्ट्को अनलाइन संस्करण हेरेँ। समाचार देखेपछि म झोलामा क्यामेरा हालेर घरबाट विमानस्थलतर्फ हानिएँ। कोटेश्वर, जडिबुटी, पेप्सीकोला हुँदै अघि बढ्दा सडक सवारी चाप बढ्यो। फुटपाथमा यात्रुको पनि भीड देखिन थाल्यो। खहरे हुँदै गोठाटारतर्फ अघि बढ्दा रमिता हेर्नेहरूले सडक जाम थियो। यात्रुले फुटपाथ ठेलमठेल थियो। मुस्किलले गोठाटारनजिकै विमानस्थलको आन्तरिक जहाज पार्किङ पछाडि खोंचमा दुर्घटनाग्रस्त विमान बल्दै गरेको देखियो। सडकमा रमिते थिए। तारबारभित्र सेना अनि प्रहरी उद्धारमा खटिएका थिए। सर्वसाधारणसमेत शव तान्न, आगो निभाउन दमकलको पाइप घिच्चाइरहेका थिए। सुरक्षाकर्मीको अनुमतिपछि भित्र छिरेँ। जहाँ त्यही सरफमिश्रित फिजले सेताम्मे थियो। विमानका टुक्रा चारैतिर छरपस्ट थिए। हिलाम्मे जमिन र पानी पोखरी छल्दै तस्बिर खिच्न थालेँ। सेना र प्रहरीहरूले शवहरू निकालिँदै थिए। शवका पोकाहरू देखेँ। आगोले जलेका मानिसका शरीर देख्दा दृश्य खिच्न मलाई साहै्र असजिलो भएको थियो। विमानस्थलमै पहिले भएका एयर बंगला र सीता एयरको दुर्घटनामा तस्बिर खिच्ने क्रममा आँखाको डिलसम्मे आँशु छछल्किएको थियो। जस्ताले छाएको एउटा घरअगाडि विमानको मुख्य भाग बजारिएको थियो। विमानको पखेँटाको टुक्रा कान्लाभरि छरिएको थियो। विमानस्थलको डिलैमा ट्रान्सपोर्टको सामान बोक्ने ट्रकको कन्टेनरको बाकसमा विमानको कटपिट ठोक्किएर झन्डै ५० मिटर अग्लो कान्लोको बीचमा अडिएको थियो। कन्टेनर च्यातिएरभित्र कटपिटको भाग अड्किएको थियो। सुरक्षाकर्मीहरू सरसामान बाहिर निकाल्ने प्रयासमा थिए। रनवेबाट चिप्लेर घाँसेमैदान हुँदै कन्टेनरमा ठोकिने क्रममा जमिनको माटो धस्सिएको थियो। नजिकै केही भवनहरू देखिन्थे। ती भवनमा ठोक्किएको भए झन् ठूलो क्षति हुन्थ्यो कि भन्ने डर लाग्यो। विमान कन्टेनरमा नठोकिएको खण्डमा बेगले बस्तीसम्मै पुग्थ्यो शायद। दुर्घटनाको केही समयमा प्रधानमन्त्री केपी ओली र गृहमन्त्री रमेश लेखक विमानस्थलको छेउसम्मै आएर अवलोकन गरे। एकातिर दुर्घटनाको त्यो दृश्यले बेचैन बनाउँथ्यो भने प्रहरी र सेनासँग हातमा हात मिलाएर सर्वसाधारणले उद्धारमा सहभागी भइरहेको देख्दा नेपालीहरूको सहयोगी भावना प्रशंसनीय थियो। उद्धारमा खटिएका प्रहरी, सेना, अग्निनियन्त्रक, फोटोपत्रकार र टेलिभिजन पत्रकार हिलाम्मे शरीर लिएर उद्धारमा खटिएका थिए। दुर्घटनाको रमिता हेर्नेको भीड नियन्त्रण गर्न प्रहरी परिचालित थिए। सडकमा ट्राफिक जाम थियो। सर्वसाधारण मोबाइलबाट फोटो र सेल्फी खिचिरहेका थिए। त्रिभुवन अन्तर्राष्ट्रिय विमानस्थलमा सीता एयर, एयर बंगला, टर्किस एयर र सौर्य एयरका चार दुर्घटनापछिका बीभत्स दृश्यहरू मैले प्रत्यक्ष रूपमा देखेको छु। विमानबाट निकाल्दै गरेका छट्पटाएका घाइते र आगोले जलेको शव देखेको छु। विमान दुर्घटना सम्झदा ती दृश्यले मलाई बेचैन बनाउँछ। लाग्छ, यस्तो दुर्घटना देख्नु नपरोस्। तस्बिर खिच्नु नपरोस्।"
"आज यी स्थानमा ठूलो पानी पर्ने, सतर्क रहन आग्रह","काठमाडौं : अहिले बागमती र गण्डकी प्रदेशका केही तथा बाँकी प्रदेशका एकदुई स्थानमा हल्कादेखि मध्यम वर्षा भइरहेको छ । जल तथा मौसम विज्ञान विभागले जनाएको छ। विभागका अनुसार हाल देशभर मनसुनी वायुको प्रभाव रहेकोले आज दिउँसो कोशी, बागमती, गण्डकी , कर्णाली, लुम्बिनी र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । कोशी, बागमती, लुम्बिनी, कर्णाली र सुदूरपश्चिम प्रदेशका एकदुई स्थानमा भने आज भारी वर्षा हुने छ। आज राति पनि कोशी ,बागमती प्रदेश,गण्डकी प्रदेश, कर्णाली प्रदेश र सुदूरपश्चिम प्रदेशका केही स्थानमा मेघगर्जन र चट्याङसहित हल्कादेखि मध्यम वर्षा र बागमती तथा सुदूरपश्चिमका एकदुई स्थानमा भारी वर्षा हुने विभागको बुलेटिनमा उल्लेख छ। आज कोशी, बागमती, लुम्बिनी, कर्णाली र सुदूरपश्चिम प्रदेशका एकदुई स्थानमा भारी वर्षाको सम्भावना रहेकोले ती क्षेत्रमा हुने सबैलाई सुरक्षित रहन आग्रह गरेको छ।"
"विप्लवका कार्यकर्ताद्वारा प्रधानसम्पादक श्रेष्ठलाई ज्यान मार्ने धम्की, महासंघद्वारा कारबाहीको माग","काठमाडौं : जनआस्था साप्ताहिकका प्रधानसम्पादक एवं प्रेस काउन्सिल नेपालका पूर्व कार्यवाहक अध्यक्ष किशोर श्रेष्ठलाई ज्यान मार्ने धम्की दिनेलाई तत्काल कारबाही गर्न नेपाल पत्रकार महासंघले माग गरेको छ। महासंघले बिहीबार एक विज्ञप्ति सार्वजनिक गर्दै नेकपा विप्लवको विद्यार्थी संगठनबाट श्रेष्ठलाई ज्यान मार्ने धम्की दिएको घटनाप्रति भर्त्सना गरेका हुन्।नेकपा विप्लवको विद्यार्थी संगठनको सचिवालय सचिव बताउने कपिल सी भन्ने व्यक्तिले मोबाइलबाट फोन गरी अश्लील गालीगलौज गर्दै भौतिक कारबाहीको धम्की दिएको जानकारी महासंघलाई प्राप्त विज्ञप्तिमा उल्लेख छ। जनआस्था साप्ताहिकका प्रधानसम्पादक एवं प्रेस काउन्सिल नेपालका पूर्व कार्यवाहक अध्यक्ष किशोर श्रेष्ठलाई आफूलाई नेकपा विप्लवको विद्यार्थी संगठनको सचिवालय सचिव बताउने कपिल सी भन्ने व्यक्तिले मोबाइलबाट फोन गरी अश्लील गालीगलौज गर्दै भौतिक कारबाहीको धम्की दिएको घटनाप्रति नेपाल पत्रकार महासंघको गम्भीर ध्यानाकर्षण भएको छ। महासंघका महासचिव रोशन पुरीले जारी गरेको विज्ञप्तिमा भनिएको छ, साउन ८ गते मंगलबार बिहान १०:०० बजेदेखि मोबाइल नम्बरबाट फोन गरी निज व्यक्तिले अत्यन्त स्तरहीन शब्द प्रयोग गरी प्रधानसम्पादक श्रेष्ठलाई धम्कीपूर्ण शैलीमा गालीगलौज गर्दै ज्यान मार्ने धम्की दिएको श्रेष्ठले महासंघलाई जानकारी गराउनु भएको छ। धम्कीका क्रममा निज व्यक्तिले प्रधानसम्पादक श्रेष्ठ र उहाँकी श्रीमतीलाई जहाँ भेटे त्यही मारिदिने बम हानेर घर उडाइदिने जस्ता धम्की दिएका थिए। मंगलबार दिउँसो सानेपाको धोबिघाटस्थित पत्रिकाको कार्यालयमा हतियारसहित आएका एक व्यक्ति प्रवेश गरेर धम्कीपूर्ण भाषा प्रयोग गरी सबै कर्मचारीलाई धम्क्याएको जानकारी प्राप्त भएको महासंघको भनाई छ। मंगलबार दिउँसो सानेपाको धोबिघाटस्थित पत्रिकाको कार्यालयमा हतियारसहित आएका एक व्यक्ति प्रवेश गरेर धम्कीपूर्ण भाषा प्रयोग गरी कार्यालयका रहेका सबै कर्मचारीलाई धम्क्यार एक घण्टाभित्र हाजिर हुन आउने, नआए बम हानेर कार्यालय उडाइदिने भनेर धम्क्याउदै पत्रिका प्रकाशन कार्यमा समेत अवरोध गरेको जानकारी प्राप्त भएको छ। विज्ञप्तिमा भनिएको छ,समाचारसँग सम्बन्धित विषयमा चित्त नबुझेका कुरा भए वार्ता र सम्वादका माध्यम वा कानुनी उपचारको बाटो अवलम्बन गर्नुपर्नेमा त्यसो नगरी यस किसिमको अपराधिक तवरले भौतिक कारबाहीको धम्की दिने, बम हानिदिने र गालीगलौज गर्ने जस्ता हर्कत हुनु समग्र पत्रकारिता क्षेत्रमाथिकै प्रहार हो। महासंघले पत्रकारलाई आतंकित, त्रसित र हतोत्साहित बनाउने कार्यमा संलग्नलाई कानुनी दायरामा ल्याउन सम्बन्धित निकायसँग माग गरेको छ। महासंघले संविधानले सुनिश्चित गरेको पत्रकार अधिकारको सम्मान गरी यस किसिमका गतिविधि नदोहोर्याउन ध्यानाकर्षण गराएको छ।"
