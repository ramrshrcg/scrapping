शीर्षक,विवरण
राजनीतिक स्थायित्वका लागि ठूला दल मिलेका हौं : प्रकाशमान सिंह,काठमाडौं : उपप्रधान एवं शहरी विकासमन्त्री प्रकाशमान सिंहले विभिन्न आन्दोलनबाट प्राप्त अधिकार रक्षाका लागि जिम्मेवार भएर लाग्नुपर्ने बताएका छन्। कांग्रेस १०० दिने विशेष अभियानअन्तर्गत काठमाडौं क्षेत्र१ मा आयोजित क्षेत्रीय भेलालाई बिहीबार काठमाडौंमा सम्बोधन गर्दै सिंहले प्राप्त गरेका अधिकारलाई सुरक्षित राख्दै मुलुकलाई आर्थिकलगायतका विकासतर्फ अघि बढाउनुपर्ने बताए। उनले मुलुकको स्थायित्व र विकासको नेतृत्व कांग्रेसले गर्नुपर्ने भएकाले पार्टीलाई व्यवस्थित राख्नुपर्नेमा जोड दिए। पार्टीको संगठनलाई कागजीरूपमा मात्रै सीमित गर्न नहुने भन्दै पार्टीलाई बलियो ढंगले अघि बढाउन नेता तथा कार्यकर्ताहरू एक भएर लाग्नुपर्ने उनले बताए। ठूला दल मिलेर सरकार बनाएको प्रति नकारात्मक टीकाटिप्पणी हुने गरेको भन्दै सिंहले मुलुकमा राजनीतिक स्थायित्वका लागि नै ठूला दल मिल्नुपरेको बताए। उनले आगामी निर्वाचनबाट पहिलो पार्टी बन्नका लागि अहिलेदेखि नै तयारी गर्नुपर्ने बताए। सिंहले कांग्रेस पार्टी राष्ट्रिय राजनीतिमा लोकतन्त्रको वकालत गर्न लडेको एकमात्रै पार्टी भएकाले जिम्मेवार भएर अघि बढ्न कांग्रेस कार्यकर्तालाई निर्देशन दिए।
स्वास्थ्य केन्द्रलाई उपकरण हस्तान्तरण,नुवाकोट : नुवाकोटको विदुर नगरपालिकामा रहेका स्वास्थ्य संस्थाहरूलाई उपकरण हस्तान्तरण गरिएको छ। विदुर नपाको स्वास्थ्य शाखाको आयोजनामा गरिएको कार्यक्रममा मेयर राजन श्रेष्ठले विभिन्न स्वास्थ्य केन्द्रहरूलाई कम्प्युटर र प्रिन्टर हस्तान्तरण गरे। उनले स्वास्थ्य केन्द्रमा उपचारका लागि आउनेहरूलाई प्रभावकारी रूपमा सेवा प्रदान गर्न स्वास्थ्यकर्मीहरूलाई आग्रह गरे। विदुर नपाका १३ वटा वडामा गरि १९ वटा स्वास्थ्य संस्था रहेको र सबैलाई प्रविधियुक्त र विद्युतीय सामग्रीको प्रभावकारिता बनाउन एकएक थान कम्प्युटर र एकएक थान प्रिन्टर प्रदान गरिएको जनस्वास्थ्य निरीक्षक रामराजा भण्डारीले जानकारी दिए। उनका अनुसार नगरका सबै स्वास्थ्य केन्द्रहरूलाई उपकरण प्रदान गरिसकिएको छ। स्वास्थ्य केन्द्रका इन्चार्ज तथा प्रतिनिधिलाई ती उपकरणहरू हस्तान्तरण गरिएको हो। नगरमा रहेका सम्पूर्ण स्वास्थ्य संस्थामा तथ्यांक समावेश तथा कार्ययोजना प्रभावकारी बनाउन एकएक थान कम्प्युटर र प्रिन्टर प्रदान गरिएको हो।
निर्णायक आन्दोलन गर्ने निर्माण व्यवसायीको तयारी,काठमाडौं : नेपाल निर्माण व्यवसायी महासंघले सरकारले आफूहरूको मागप्रति गम्भीरता नदेखाएको भन्दै निर्णायक आन्दोलन गर्ने तयारी गरेको छ। बिहीबार काठमाडौंमा पत्रकार सम्मेलन गर्दै महासंघले निर्णायक आन्दोलनको तयारीका लागि पुस २७ गते शनिबार काठमाडौंमा राष्ट्रिय भेला बोलाइएको जनाएको हो। भेलामा देशभरका निर्माण व्यवसायीहरूको प्रतिनिधित्व हुने र आन्दोलनको अन्तिम खाका बनाइने महासंघले जनाएको छ। निर्माण उद्योगप्रतिको सरकारले उदासीनता देखाएको भन्दै त्यसका विरुद्ध निर्णायक आन्दोलनको विकल्प नभएको महासंघका सभापति रवि सिंहले बताए। खस्किदो अवस्थामा रहेको मुलुकको अर्थतन्त्र उकास्न सबैभन्दा महत्त्वपूर्ण क्षेत्र निर्माण भए पनि निर्माण क्षेत्रले नै अत्यन्तै जटिल समस्याहरू र त्यसको प्रभाव भोगिरहनुपरेको उनले बताए। उनले निर्माण कार्य सम्पन्न गरेबापत निर्माण व्यवसायीहरूले पाउनुपर्ने रकम तत्काल निकासा गर्नका लागि सरकारी निकायबाट प्रतिबद्धता आए पनि भुक्तानीको समस्या पूर्णरूपमा समाधान हुन नसकेको बताए। समयमै भुक्तानी नभएका कारण चालू आर्थिक वर्षमा थप निर्माण कार्य सहजरूपमा अघि बढ्न नसक्ने देखिएको महासंघले जनाएको छ। महासंघले निर्माण उद्योगका समस्या समाधानका लागि महासंघ समेतको प्रतिनिधित्व रहने गरी तत्काल उच्चस्तरीय आयोग गठन गर्न सरकारसँग माग गरेको छ।
लक्ष्मी सनराइज बैंकको देशव्यापी डिजिटल संवाद कार्यक्रम सम्पन्न,"लक्ष्मी सनराइज बैंकले आफ्नो छैटौं वार्षिक  अभियान अन्तर्गत देशव्यापी रूपमा वित्तीय साक्षरता, डिजिटल बैंकिङ सुरक्षा तथा आधुनिक बैंकिङ उपकरणहरू बारे चेतनामूलक डिजिटल संवाद कार्यक्रम सफलतापूर्वक सम्पन्न गरेको छ। यस कार्यक्रमले डिजिटल साक्षरता प्रवर्द्धन गर्न र सुरक्षित तथा सुविधाजनक बैंकिङ समाधानहरूको प्रयोगलाई प्रोत्साहन गर्ने बैंकको प्रतिवद्धतालाई थप जोड दिएको छ। सो कार्यक्रममा डिजिटल वित्तीय सेवाहरूको प्रभावकारीता, सुरक्षाको महत्त्व र उपयुक्त बैंकिङ तथा वित्तीय अभ्यासहरू बारे विविध समूहका सहभागीहरूलाई जानकारी दिन प्यानल छलफलहरू आयोजना गरिएको थियो। यी छलफलहरू देशका सातैवटा प्रदेशका प्रमुख सहरहरूमा निम्न मितिहरूमा सम्पन्न गरिएका थिए। पोखरा, गण्डकी प्रदेश: ११ डिसेम्बर २०२४ सुर्खेत, कर्णाली प्रदेश: १३ डिसेम्बर २०२४ इटहरी, कोशी प्रदेश: १८ डिसेम्बर २०२४ जनकपुर, मधेश प्रदेश: २० डिसेम्बर २०२४ हेटौंडा, बागमती प्रदेश: २३ डिसेम्बर २०२४ धनगढी, सुदूरपश्चिम प्रदेश: २४ डिसेम्बर २०२४ भैरहवा, लुम्बिनी प्रदेश: २७ डिसेम्बर २०२४ काठमाडौं उपत्यका: २९ डिसेम्बर २०२४ प्रत्येक कार्यक्रमहरूमा नेपाल राष्ट्र बैंकका उच्च अधिकारीहरूको मुख्य सम्बोधन साथै नेपाल प्रहरी, स्थानिय जनप्रतिनिधि, व्यवसायिक क्षेत्रका अगुवा, विश्वविद्यालयका प्राज्ञिक व्यक्ति, अपाङ्ग समुदायका प्रतिनिधि, उच्च कारोबार गर्ने व्यापारी र स्थानीय समुदायका प्रतिनिधिहरू लगायतका विभिन्न क्षेत्रबाट प्यानलमा समावेश रहेका थिए। यी कार्यक्रमहरूमा विद्यार्थी, युवा, कर्मचारी, उद्यमी, व्यापारीहरू तथा स्थानीय समुदायका प्रतिनिधिहरू गरी ५०० भन्दा बढी सहभागीहरू उपस्थित थिए। देशका विभिन्न समुदायहरूलाई डिजिटल साक्षरता मार्फत वित्तीय रूपमा सशक्त बनाउने उद्देश्यका साथै डिजिटल बैंकिङको प्रयोगलाई प्रोत्साहन गर्न सो कार्यक्रमहरूमा निम्न प्रकारका विविध विषयहरू समेटिएको थियो: वित्तीय डिजिटल साक्षरता डिजिटल बैंकिङले जीवनस्तरमा गर्न सक्ने सुधार अर्थतन्त्र र व्यापक पारिस्थितिक प्रणालीमा डिजिटल बैकिङको फाइदा नेपालमा सेवा क्षेत्रको डिजिटाइजेशन परिदृश्य नेपालमा डिजिटल बैंकिङको वर्तमान अवस्था डिजिटल बैंकिङका चुनौतीहरू (सुरक्षा, जोखिम, ठगीका प्रकार र समाधानहरू) नेपालमा डिजिटाइजेशन र डिजिटल बैंकिङको भविष्य प्रविधि, जोखिम व्यवस्थापन र संस्थागत सुशासनमा ध्यान केन्द्रित गर्दै यस अभियानले व्यक्ति तथा व्यवसायीहरूलाई डिजिटल बैंकिङको प्रयोग गर्न विश्वस्त बनाउने प्रयास गरेको छ। विभिन्न सरोकारवालाहरू लाई सहभागी बनाई चुनौतीहरूको समाधान गर्दै लक्ष्मी सनराइज बैंकको डिजिटल संवाद कार्यक्रमले डिजिटल रूपमा साक्षर सशक्त नेपाल निर्माण गर्ने आधारको थालनी गरेको छ।"
वैदेशिक रोजगारीमा पठाइदिने भन्दै ११ लाख ठगी गर्ने पक्राउ,काठमाडौं : वैदेशिक रोजगारका लागि लिथुआनिया पठाइदिन्छु भन्दै ठगी गर्ने एक जना पक्राउ परेका छन्। काठमाडौं उपत्यका अपराध अनुसन्धान कार्यालय टेकुले ३६ वर्षीय समय गौतमलाई पक्राउ गरेको हो। उनलाई काठमाडौं१५ बाट पक्राउ गरिएको हो। उनले विभिन्न ३ जना व्यक्तिसँग ११ लाख ठगी गरेको प्रहरीले बताएको छ। आकर्षक तलबको प्रलोभन देखाएर उनले उक्त रकम ठगी गरेको प्रहरी अनुसन्धानबाट देखिएको छ।
प्रधानमन्त्री ओली र पूर्व राष्ट्रपति भण्डारीबीच भेटवार्ता,काठमाडौं : प्रधानमन्त्री केपी शर्मा ओली र पूर्व राष्ट्रपति विद्यादेवी भण्डारीबीच भेटवार्ता भएको छ। प्रधानमन्त्री ओली पूर्व राष्ट्रपति भण्डारीलाई भेट्न उनको निवास बुढानीलकण्ठ पुगेको प्रधानमन्त्री सचिवालयले जानकारी दिएको छ। उनीहरूबीच करिब दुई घण्टा छलफल भएको थियो। नेकपा एमालेको पछिल्लो राजनीतिक गतिविधि र समसामयिक विषयमा छलफल भएको प्रधानमन्त्री सचिवालयले जनाएको छ।
पुस २५ देखि चितवन महोत्सव,काठमाडौं : आर्थिक गतिविधिलाई चलायमान बनाउनका लागि १५ औं चितवन महोत्सव यही पुस २५ गतेदेखि सुरु हुने भएको छ। चितवन उद्योग वाणिज्य संघले आयोजना गर्दै आएको उक्त महोत्सव प्रत्येक २२ वर्षमा हुँदै आएको छ। यस पटकको महोत्सवमा पर्यटन प्रवर्द्धन गर्ने हेतुले पर्यटनलाई केन्द्रविन्दुमा राखेर आयोजना गरिएको चितवन उद्योग वाणिज्य संघका अध्यक्ष तथा महोत्सवका संयोजक सुमन श्रेष्ठले बिहीबार चितवनमा आयोजित पत्रकार सम्मेलनमा बताए। महोत्सवले पर्यटनका साथै आर्थिक गतिविधि लागि उत्प्रेरणा दिने क्षेत्रीय असन्तुलन घटाउने सांस्कृतिक प्रवर्द्धन गर्ने उद्देश्य रहेको उनले बताए। संयोजक श्रेष्ठले चितवनलाई विविधता र समृद्धिको भूमिको रूपमा विकास गर्नेको लागि महोत्सव परिसरभित्र विविधताको प्रतिनिधित्व गर्ने खालको कृतिम पार्क निर्माण गर्न लागेको बताए। उनले महोत्सवमा चीनको उद्योग वाणिज्यको समन्वयमा चीनका विभिन्न प्रतिष्ठानहरूको उत्पादनको प्रदर्शनी रहने बताए। १५ दिनसम्म चल्ने उक्त महोत्सव ५ लाख दर्शकले अवलोकन गर्ने अनुमान गरिएको छ भने करिब ३० करोडको कारोबार हुने अपेक्षा गरिएको संघले जनाएको छ।
लागूऔषधसहित पाँचजना पक्राउ,"उदयपुर : उदयपुरको कटारी नगरपालिकामा ठूलो परिमाणमा प्रतिबन्धित लागूऔषधसहित पाँच जनालाई प्रहरीले पक्राउ गरेको छ। इलाका प्रहरी कार्यालय कटारीको टोलीले विशेष सूचनाका आधारमा ६४७ ट्याबलेट लागूऔषध, दुई थान मोटरसाइकल, ६ थान मोबाइल र नगद आठ हजार रुपैयाँ बरामद गरेको हो। पक्राउ पर्नेमा कटारी नगरपालिका४ का ३१ वर्षीय विनय सुनुवार, ३४ वर्षीय हरि कृष्ण राई, २६ वर्षीय करण लिम्बू, २२ वर्षीय विशाल तामाङ र २० वर्षीय विकेश तामाङ रहेको डीएसपी कमल बजगाईंले बताए। उनीहरूको साथबाट स्पासपेन ब्रान्डका २३४ ट्याबलेट र टापेन्टा ब्रान्डका ४१३ ट्याबलेटका बरामद गरिएको उनले बताए। विनय सुनुवारको घरमा लुकाइ राखिएको अवस्थामा फेला परेपछि थप अनुसन्धानका क्रममा अन्यको नाम खुलेको उनले बताए। उनीहरूलाई जिल्ला अदालतबाट १० दिनको म्याद थप गरि अनुसन्धान सुरु गरिएको प्रहरीले जनाएको छ। प्रहरीले अवैध लागूऔषध कारोबार विरुद्धको अभियानलाई निरन्तरता दिने डीएसपी बजगाईंले बताए।"
बिर्तामोड अन्तर्राष्ट्रिय औद्योगिक व्यापार महोत्सव हुने,"झापा : बिर्तामोड अन्तर्राष्ट्रिय औद्योगिक व्यापार महोत्सव २०८१ हुने भएको छ। बिर्तामोड उद्योग वाणिज्य संघले निजी क्षेत्रको अर्थतन्त्र चलायमान बनाउँदै व्यापारव्यवसायलाई प्रवर्द्धन गर्ने उद्देश्यले अन्तर्राष्ट्रिय औद्योगिक व्यापार महोत्सव लगाउन लागेको बिहीबार पत्रकार सम्मेलन गरी जानकारी गराएको हो। आगामी माघ ८ देखि १९ गतेसम्म बिर्तामोड नगरपालिका५ स्थित धर्मकाँटा रोडको मंगल एकता टोलको खाली जमिनमा महोत्सव सञ्चालन हुने संघका अध्यक्ष राजु न्यौपानेले जानकारी दिए। व्यापार महोत्सवले सानादेखि ठूला व्यवसायी र आम उपभोक्तालाई एउटै थलोमा जुटाउने अवसरका रूपमा लिइएको अध्यक्ष न्यौपानेको भनाई छ। महोत्सवमा व्यापारसँगै कृषि तथा घरेलु उत्पादनलाई प्रवर्द्धन गर्ने मुख्य लक्ष्य राखिएको छ। कृषिका स्टललाई निःशुल्क राखिने उनले बताए। महोत्सवलाई चार भागमा विभाजन गरिएको छ। महोत्सवमा सांस्कृतिक तथा सांगीतिक क्षेत्र, बाल उद्यान, प्रदर्शनी तथा बिक्री कक्ष र मनोरञ्जन तथा खानपान क्षेत्र रहेका छन्। महोत्सवमा १५० वटा स्टल रहने र छुट्टाछुट्टै चार विधाका अलग अलग स्टल राखिने संघका उपाध्यक्ष तथा महोत्सवका संयोजक विशाल थापाले जानकारी दिए। महोत्सवमा नेपालसहित भारत, बंगलादेश र पाकिस्तानका लगानीकर्ता, उत्पादक, वितरक, निर्यातकर्ताहरूलाई एउटै मञ्चमा भेटघाट गराई सामग्रीहरूको प्रत्यक्ष अवलोकन तथा जानकारी उपलब्ध गराइने संयोजक थापाको भनाई छ। प्रदर्शनी कक्षमा अटोमोबाइल्स, बैंक तथा वित्तीय संस्था, मोबाइल, इलेक्ट्रोनिक्स तथा आइटी, निर्माण सामग्री, अन्तर्राष्ट्रिय, औद्योगिक उपकरण, कृषि तथा जडीबुटी, पर्यटन सम्बन्धी, दैनिक उपभोग्य वस्तुहरू, हस्तकला तथा तयारी पोशाक तथा जुत्ता चप्पल प्रदर्शनमा रहने जनाइएको छ। महोत्सवमा चर्चित कलाकारहरू तथा विभिन्न ब्यान्डको दैनिक साङ्गीतिक प्रस्तुति रहनेछ। बाल उद्यान क्षेत्रमा पिङलगायत विभिन्न मनोरञ्जनात्मक खेलहरूका स्टल रहने संघका महासचिव कुशल खतिवडाले जानकारी दिए। महोत्सवमा प्राथमिक उपचार, निःशुल्क स्वास्थ्य शिविर, रक्तदान, शौचालय, खानेपानी तथा पार्किङको व्यवस्था हुने उनको भनाई छ।"
"बाल गायक सचिनको निधनले प्रधानमन्त्री दुःखी, भने, 'पारिवारिक बेमेल र भाइरल प्रवृत्तिले असर पुर्यायो'","काठमाडौं : प्रधानमन्त्री केपी शर्मा ओलीले बाल गायक सचिन परियारको निधनले दुःखी बनाएको बताएका छन्। प्रतिभाशाली बालकमाथि पारिवारिक बेमेल र भाइरल प्रवृत्तिले असर पुर्याएको प्रधानमन्त्री ओलीको भनाइ छ। 'बाल गायक सचिन परियारको निधन भएको खबरले धेरै दुःखी छु। एकजना प्रतिभाशाली बालकमाथि पारिवारिक बेमेल र सामाजिक सञ्जालको भाइरल प्रवृत्तिले असर पुर्याएको यस घटनाले सामाजिक सम्बन्धका संवेदनशील विषयमा सजग भएर मात्र प्रतिक्रिया दिनुपर्छ भन्ने सबैलाई पाठ सिकाएको छ। बाल गायक सचिनलाई हार्दिक श्रद्धाञ्जली!,' प्रधानमन्त्री ओलीले सामाजिक सञ्जालमा लेखेका छन्। परियारको आज विहान उपचारको क्रममा निधन भएको थियो। महाराजगञ्जस्थित शिक्षण अस्पतालमा उनको निधन भएको हो।"
गस्ती टोलीमाथि आक्रमण,"गौशाला (महोत्तरी) : महोत्तरीको मरहा खोला अवैध रोक्न गएको क्रममा वनगस्ती टोलीमाथि आक्रमण भएको छ। बिहीबार बिहान ४ बजेतिर अवैध उत्खनन रोक्ने क्रममा टोलीमाथि आक्रमण भएको हो। आक्रमणमा वन रक्षक विदुर अधिकारी घाइते भएका छन्। डिभिजन वन अधिकृत अजयकुमार मिश्रका अनुसार वनगस्ती टोलीमाथि गुण्डा समूहले आक्रमण गरेको हो। उनले भने, बिहान ४ बजेको समयमा घटनास्थल पुग्दा वन कर्मचारीले मडाहा खोला तथा तटवर्ती क्षेत्रमा अवैधरुपमा उत्खनन भइरहेको देखेपछि एउटा स्काभेटर र ५ वटा टिपर नियन्त्रणमा लिएका थिए। ती गस्ती टोलीले क्रसरका गाडीहरू नियन्त्रणमा लिएपछि चालकहरू भागेर खोला पश्चिमतर्फ रहेको जय माँ जालपा ढुंगा गिट्टी बालुवा वासिङ सेन्टरबाट पुगेका थिए। त्यहाँबाट मोटरसाइकलमा आएका एक समूहले वन कर्मचारीमाथि गालीगलौज र हुलहुज्जत गर्दै आक्रमणमा उत्रिएको हो। सोको प्रतिकार गर्दा सशस्त्र वन रक्षक घाइते भएका हुन्। फोटोका आधारमा वा ३ क १११६ नंको स्काभेटर तथा प्र २०३००१ क ०५९२, प्र २०३००१ क ०३९२ र प्र २०३००१ क ०५८२ नंको गाडीमाथि कारबाही गर्न लागेको जिल्ला वन कार्यालय महोत्तरीले जनाएको छ। घटनाको जानकारीपछि जिल्ला समन्वय समितिका अध्यक्ष सुमनलाल कर्णको नेतृत्वमा गौशाला नगरपालिकाकी उपमेयर रेणु महतो, डिभिजन वन प्रमुख अजयकुमार मिश्र लगायतको टोलीले घटनास्थलको निरीक्षण गरेको छ। निरीक्षणका क्रममा राति वन गस्ती टोलीले नियन्त्रणमा लिएका सबैजसो गाडीहरू माँ जालपा ढुङ्गा गिट्टी बालुवा वासिङ सेन्टरमा फेला परेको जनाइएको छ। चालु आर्थिक वर्ष ०८१८२ का लागि कतिपय स्थानीय तह ठेक्का प्रक्रियामा गए पनि अहिलेसम्म जिल्लाका कुनै पनि खोला उत्खननका लागि ठेक्का लागेको छैन। घटनाको सम्बन्धमा थप अनुसन्धान भइरहेको गौशाला नगरपालिकाले जनाएको छ।"
नेपाल प्रहरीका पाँच एसएसपी डीआइजी बढुवाका लागि सिफारिस,"काठमाडौं : गृह मन्त्रालयले नेपाल प्रहरीका ५ प्रहरी वरिष्ठ उपरीक्षक (एसएसएपी)हरूलाई प्रहरी नायब महानिरीक्षक (डीआइजी) पदमा बढुवाका लागि सिफारिस गरेको छ। गृह मन्त्रालयमा बुधबार बसेको बढुवा सिफारिस समितिको बैठकले उनीहरूलाई डीआइजी पदमा बढुवा लागि सिफारिस गरेको हो। बढुवा सिफारिस हुनेहरूमा ईश्वर कार्की, राजेन्द्र प्रसाद भट्ट, दिनेश कुमार आचार्य, अरुण पौडेल र गोबिन्द थपलिया छन्। बढुवा समितिका सदस्य सचिव प्रहरी अतिरिक्त महानिरीक्षक दुर्गा सिंहका अनुसार कार्कीले ७२५२२४ अंक प्राप्त गरेका थिए। उनी प्रहरी प्रधान कार्यालय अन्वेषण योजना तथा विकास निर्देशनालयको जिम्मेवारीमा छन्। त्यस्तै कर्णाली प्रदेश प्रहरी तालिम केन्द्रको जिम्मेवारीमा रहेका भट्टले ७२०२२४ अंक प्राप्त गर्दा लागुऔषध नियन्त्रण व्युरोमा रहेका आचार्यले ७१९४०२ अंक प्राप्त गरे। त्यस्तै अख्तियार दुरुपयोग अनुसन्धान आयोगमा रहेका पौडेलले ७१८५४६ र प्रहरी प्रधान कार्यालयमै रहेका थपलियाले ७१६०८५ अंक प्राप्त गरे। यसअघि गृह मन्त्रालयले मंगलबार कुबेर कडायत र रबिन्द्र केसीलाई अतिरिक्त महानिरीक्षकमा बढुवा गर्न सिफारिस गरेको थियो।"
ग्लोबल आइएमई बैंकले ल्यायो फोनपे क्यूआरमा आवद्ध मर्चेन्टलाई विशेष उपहार योजना,"ग्लोबल आइएमई बैंक लिमिटेडले आफ्नो १८औं वार्षिकोत्सवका अवसरमा बैंकको फोनपे नेटवर्कमा आवद्ध भएका क्यूआर कोड मर्चेन्टहरुलाई लक्षित गरी क्यासब्याक, स्मार्टफोन र १ लाखको मुद्दती जित्ने उपहार योजनाहरु सार्वजनिक गरेको छ। ग्लोबल आइएमई बैंकले आफ्नो स्थापनाको १८औं वर्ष पूरा गरी १९ औं वर्षमा प्रवेश गरेको छ। सोही अवसरमा यो योजना पौष १८ गते बिहीबारदेखि माघ १८ शुक्रबारसम्म सञ्चालनमा ल्याएको छ। यस उपहार योजनाअन्तर्गत ग्लोबल आइएमई बैंकमा आवद्ध भएका तर हाल सम्म कारोबार नगरेका मर्चेन्टहरुले यस योजना अवधीमा रु १८० वा सो भन्दाबढी रुपैयाँको भुक्तानी फोनपे क्यूआर कोडमार्फत प्राप्त गर्दा भाग्यशाली १८ मर्चेन्टले दैनिक रु १८० क्यास्ब्याक प्राप्त गर्नेछन्। योजनाअवधिभर क्यूआर कोड मार्फत भुक्तानी लिने मर्चेन्टहरु मध्य प्रत्येक हप्ता १ जना भाग्यशाली मर्चेन्टले स्मार्टफोन उपहार प्राप्त गर्नेछन्। योजना अवधिभरमा ४ जना मर्चेन्टहरुले स्मार्टफोन जित्नेछन्। साथै, बम्पर उपहारमा १ जना भाग्यशाली मर्चेन्टले ३ महिना समयावधि भएको १ लाख रकमको मुद्दती खाता योजना जित्नेछन्।"
कोशीमा सहकारी समस्या समाधान गर्न व्यवस्थापन समिति गठन,"काठमाडौं : कोशी प्रदेशका उद्योग, कृषि तथा सहकारी मन्त्री खगेन सिंह हाङ्गामले संकटग्रस्त सहकारी संस्थाहरूको समस्या समाधान गर्न व्यवस्थापन समिति गठन गर्ने निर्णय भएको बताएका छन्। उद्योग, कृषि तथा सहकारी मन्त्रालयको कार्यभार सम्हालेको १ सय दिनको उपलब्धि सार्वजनिक गर्न बिहीबार विराटनगरस्थित मन्त्रालयमा आयोजना गरिएको पत्रकार सम्मेलनमा बोल्दै मन्त्री हाङ्गामले कृषि कर्जामा व्याज अनुदान व्यवस्थापन कार्यविधि २०८१ ल्याउन लागिएको र कृषकलाई गुणस्तरीय बिउबिजन उपलब्धतामा सुधार तथा कृषकको आयस्तर सुधारका गर्न प्रदेश बीउबीजनसम्बन्धी विधेयक ल्याउने तयारी गरिएको बताए। आफू मन्त्री भएर आएपछि विभिन्न नीतिगत निर्माण कानुनहरू परिमार्जन गरिएकाले अब पूँजीगत खर्च बढ्ने उनले बताए। उनले पीपीपी मोडलमा उद्यमशीलता विकास र सीप विकासमार्फत स्वरोजगारी उपलब्ध गराउन प्रदेश औद्योगिक व्यवसाय विधेयक पनि ल्याउन लागेको बताए।"
"ग्लोबल आइएमई बैंकको १८औँ वार्षिकोत्सव, सुरक्षित डिजिटल बैंकिङ सेवा विस्तार गर्न अध्यक्ष ढकालको जोड","ग्लोबल आइएमई बैंक लिमिटेडले आफ्नो १८औँ वार्षिकोत्सवका अवसरमा विभिन्न कार्यक्रमहरू आयोजना गरेको छ। २०६३ साल पौष १८ गते स्थापना भएको ग्लोबल आइएमई बैंक बिहीबारदेखि १९औँ वर्षमा प्रवेश गरेको छ। बैंकले आफ्नो १८औँ वार्षिकोत्सवका अवसरमा सप्ताहव्यापी विभिन्न कार्यक्रमहरू सञ्चालन गरिरहेको छ। वार्षिकोत्सवका अवसरमा बैंकको कर्पोरेट कार्यालय, कमलादीमा बिहीबार आयोजित विशेष कार्यक्रमलाई सम्बोधन गर्दै ग्लोबल आइएमई बैंक तथा नेपाल उद्योग वाणिज्य महासंघका अध्यक्ष चन्द्रप्रसाद ढकालले ग्लोबल आइएमई बैंकले मर्जर र व्यवसाय विस्तारसँगै बैंकको गुणस्तर वृद्धिलाई ध्यानमा राख्दै ग्राहकको सेवा र सन्तुष्टिलाई प्राथमिकतामा राखेर बैंकको सेवालाई थप प्रभावकारी र प्रविधिमैत्री बनाउने बताए। अहिलेको बैंकिङ आवश्यकतालाई मध्यनजर राख्दै हामीले हाम्रा सेवालाई डिजिटल र प्रविधिमैत्री बनाउन आवश्यक छ। तर, डिजिटल तथा प्रविधिमैत्री गर्दा सुरक्षाको पनि त्यतिकै ख्याल राख्न जरुरी हुन्छ। सुरक्षालाई न्यूनतम शर्त बनाएर डिजिटल प्रविधिलाई अंगिकार गर्ने हो, उनले भने। बैंकले आफ्नो स्थापनाको १८ वर्षमा आफूलाई अधिकांश वित्तीय सूचकहरूमा अब्बल बनाउन सफल रहेको उनले बताएका छन्। नेपाल सरकार तथा नेपाल राष्ट्र बैंकका नीतिहरूको परिपालन गर्दै जाँदा बैंक अहिलेको अवस्थामा आइपुगेको बताउँदै मिहिनेत र लगनशीलता मात्र लक्ष्य प्राप्त हुने उनले बताए। सम्पूर्ण कर्मचारीहरूको अथक मिहिनेत र लगनशिलताका कारण बैंक अहिलेको अवस्थासम्म आइपुगेको बताउँदै अध्यक्ष ढकालले ग्लोबल आइएमई बैंकलाई उत्कृष्ट बैंक बनाउन आफ्नो तर्फबाट पुर्याउनु भएको विशेष योगदानप्रति सबै कर्मचारीहरूलाई धन्यवाद प्रकट गरे। यसैगरी, बैंकका प्रमुख कार्यकारी अधिकृत सुरेन्द्रराज रेग्मीले बैंकले आफ्नो सेवालाई नविनतम तथा ग्राहकमैत्री बनाउँदै अहिलेको डिजिटल युगमा समयसापेक्ष सेवा दिनेगरी लक्ष्य निर्धारण गरेर अगाडि बढेको बताए। रेग्मीले बैंकले आगामि वर्षहरूमा ग्राहकको सेवा र सन्तुष्टिलाई ध्यानमा राख्दै अझ गुणस्तरीय बैंकिङ सेवा प्रदान गर्ने प्रतिवद्धता व्यक्त गरे। १६६ कर्मचारीलाई सम्मान ग्लोबल आइएमई बैंक लिमिटेडले आफ्नो १८औँ वार्षिकोत्सवका अवसरमा बैंकमा १५ वर्ष सेवा गरेका १६६ कर्मचारीहरूलाई सम्मान गरेको छ। बैंकद्वारा आयोजित एक विशेष कार्यक्रमकाबीच बैंकका अध्यक्ष ढकालले १५ वर्षदेखि निरन्तर बैंकमा सेवारत कर्मचारीहरूलाई सम्मान गर्नुभएको हो। ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो। साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरूबाट फरकफरक विधामा सम्मानित भएको छ। ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५५ शाखा कार्यालय, ३८४ एटिएम, २३७ शाखा रहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,१०० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ। बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स सेवा पनि दिँदै आएको छ। बैंकले संयुक्त राज्य अमेरिका, संयुक्त अधिराज्य, क्यानडा, अस्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ।"
केन्द्रीय कमिटी बैठकमा पेश हुने राजनीतिक प्रतिवेदनमा के के विषय छन् ?,"काठमाडौं : नेकपा एमालेको सचिवालय बैठकमा पुस २१ र २२ गते बस्ने केन्द्रीय कमिटीको बैठकमा प्रस्तुत हुने राजनीतिक प्रतिवेदनमाथि छलफल भएको छ। बिहीबार बसेको सचिवालय बैठकमा आगामी केन्द्रीय कमिटीमा छलफल हुने विषय वस्तु समेटेर तयार पारिएको राजनीतिक प्रतिवेदनमाथि छलफल भएको हो। प्रतिवेदनमा मुलुकको पछिल्लो राजनीतिक अवस्था,सरकारका कामकारवाही,अन्तर्राष्ट्रिय परिस्थितिलगायत विषय समेटिएको छ। एमाले र कांग्रेस मिलेर बनेको सरकार र त्यसको औचित्यबारेमा समेत राजनीतिक प्रतिवेदनमा उल्लेख गरिएको छ। बैठकपछि एमाले उपमहासचिव प्रदीप ज्ञवालीले केन्द्रीय कमिटीमा छलफल हुने विषय वस्तुका बारेमा छलफल भएको जानकारी दिए। उक्त राजनीतिक प्रतिवेदनमा मुलुकको पछिल्लो राजनीतिक अवस्था,सरकारका कामकारवाही,अन्तर्राष्ट्रिय परिस्थितिलगायत विषय समेटिएको छ। राजनीतिक प्रतिवेदनमा एमाले र कांग्रेस मिलेर बनेको सरकार र त्यसको औचित्यबारेमा समेत उल्लेख गरिएको छ। सरकार बनिसकेपछि आएको अर्थतन्त्रमा सुधार,विकास निर्माणका कामहरूसमेत प्रतिवेदनमा समेटिएका छन्। प्रतिवेदनमा पछिल्लो समय समाजमा बढिरहेको अराजकता र त्यसको निराकरणको उपायहरू समेत समावेश गरिएको छ। बैठकपछि ज्ञवालीले एमाले र कांग्रेस सरकार बनेपछि मुलुकमा स्थिरता आएको र मुलुकको अर्थतन्त्रले समेत लय लिएको दावी गरे। बीआरआई समेत एमाले र कांग्रेसको सहमतिमा हस्ताक्षर भएको उनको भनाइ छ। प्रधानमन्त्री केपी शर्मा ओलीको हालै भएको चीन भ्रमणका क्रममा बीआरआई फ्रेमवर्कमा हस्ताक्षर भएको थियो।"
सिन्धुपाल्चोक केन्द्रबिन्दु बनाएर ४६ रेक्टरको भूकम्प,"काठमाडौं : सिन्धुपाल्चोकको माझिटार केन्द्रबिन्दु बनाएर भूकम्प गएको छ। आज दिउँसो १ बजेर २ मिनेटमा भूकम्प गएको हो। राष्ट्रिय भूकम्प मापन केन्द्रका अनुसार सिन्धुपाल्चोकको माझिटार केन्द्रविन्दु बनाएर ४६ रेक्टर स्केलको भूकम्प गएको हो। भूकम्पको धक्का सिन्धुपाल्चोक, भक्तपुर, काठमाडौं, ललितपुर, काभ्रे, दोलखा आसपासमा महसुस गरिएको छ। भुकम्पबाट भएको क्षतिको यकिन विवरण भने प्राप्त भएको छैन।"
नुवाकोटको शेरा दरबारको जग्गा हिनामिना गर्नेमाथि कारवाही होस् : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नुवाकोटको शेरा दरबारको जग्गाका विषयमा छानबिन गरि दोषीलाई कारवाही गर्नुपर्ने बताएका छन्। सिंहदरबारमा बिहीबार बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा प्रचण्डले राज्यको सम्पत्ति व्यक्तिको नाममा गर्ने काममा संलग्न जोकोहीलाई कारवाही हुनुपर्ने बताएका हुन्। छानबिन गर्दै जाँदा आफूलाई पनि कानुनको दायरामा ल्याउनुपर्छ भनेर आफूले भन्दै आएको उनले बताए। छानबिन गर्दै जाँदा आफूलाई पनि कानुनको दायरामा ल्याउनुपर्छ भनेर आफूले भन्दै आएको उनले बताए। शेरा दरबारको जग्गाका विषयमा छानबिन गर्न सरकारलाई सहयोग गर्ने उनको भनाइ छ । प्रचण्डले १२१५ वर्षअघि पार्टी छाडेका व्यक्तिसँग जोडेर नुवाकोटको शेरा दरबारको जग्गासँग पार्टी नेतृत्वलाई जोड्ने प्रयास गरेको भन्दै यसअघि नै आपत्ति समेत जनाइसकेका छन्।
पिकअफ गाडीमा गाँजा तस्करी गर्ने तीनजना पक्राउ,"धरान : सुनसरीको धरान उपमहानगरपालिका२० को विष्णुपादुकामा गाँजा तस्करी गरेको आरोपमा तीन जना पक्राउ परेका छन्। धनकुटाबाट धरानतर्फ आउँदै गरेको को १ ज ३१५८ नम्बरको पिकअप गाडीलाई रोक्न खोज्दा नरोकी भागेपछि प्रहरीले पिछा गर्दै गाडीसहित गाँजा तस्करीमा संलग्न उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता एवं डीएसपी रामप्रसाद तिमल्सिनाले बताए। पक्राउ पर्नेमा गाडीका चालक धरान२० का ३४ वर्षीय कमल राई, धरान२० कै २३ वर्षीय प्रदीप राई र सहचालक धनकुटा साँघुरीगढी गाउँपालिका९ का २० वर्षीय राजु विश्वकर्मा रहेको डीएसपी तिमल्सिनाले बताए। धनकुटाबाट विष्णुपादुका हुँदै धरानतर्फ आउँदै गरेको उक्त गाडीलाई रोक्न खोज्दा नरोकी भागेको र शंका लागेर पिछा गर्दै जाँदा करिब १ किलोमिटर टाढा गएर गाडीमा भएको गाँजाको बोरा भीरबाट फाल्दै गरेको अवस्थामा उनीहरूलाई विष्णुपादुका प्रहरी चौकीका प्रहरी सहायक निरीक्षक दयाराम खतिवडाको नेतृत्वको प्रहरी टोलीले पक्राउ गरेको हो। बोरामा ५६ केजी गाँजा फेला परेको इलाका प्रहरी कार्यालय धरानका प्रहरी निरीक्षक दिवस कुँवरले बताए। पक्राउ परेका तीनै जनालाई जिल्ला अदालत सुनसरीबाट म्याद थप गरी इलाका प्रहरी कार्यालय धरानको हिरासतमा राखेर थप अनुसन्धान भइरहेको उनले बताए।"
रसुवागढी नाकाबाट एक खर्ब बढीको सामग्री आयात,"रसुवा : रसुवागढी नाकाबाट चालु आर्थिक वर्षको पाँच महिनामा एक खर्बभन्दा बढीको सामग्री आयात भएको छ। चालू आव ०८१०८२ को साउनदेखि मंसिर मसान्तसम्ममा एक खर्ब २४ अर्ब ४२ करोड मूल्य बराबरको सामग्री आयात भएको रसुवा भन्सार कार्यालयले जनाएको छ। यो अवधिमा तयारी कपडा, विद्युतीय सामग्री, विद्युतीय सवारीसाधन, जुत्ता, चप्पल, लसुन, स्याउ, ओखरजस्ता वस्तु आयात भएको प्रमुख भन्सार अधिकृत तुलसीप्रसाद भट्टराईले बताए। सामग्री आयातबाट कार्यालयले १२ अर्ब ४७ करोड रुपैयाँ राजस्व संकलन भएको छ। सो अवधिमा नेपालबाट ऊनी गलैँचा, बक्रम कपडा, तयारी कपडा, जडीबुटी, अगरबत्तीसमेत १५ करोड रुपैयाँ बराबरको विविध सामग्री निर्यात भएको छ। आयात सामग्रीको नियमअनुसार मूल्यांकनबाट राजस्व दाखिला भइसकेको र आयात मालसामान बोकी भन्सार हातामा प्रवेश गरिसकेकाले करिब दुई सय कन्टेनरको धमाधम मूल्यांकन अगाडि बढिरहेको समेत उनले बताए। केरुङबाट आयात भएका सामग्री बोकेका ट्रक सिधै भन्सार हातामा आउने र लामबद्ध तवरले परीक्षण एवं जाँच गरिँदै आएको भन्सार कार्यालयले जनाएको छ ।"
माओवादी केन्द्रीय कमिटी बैठकको एजेन्डा तय,"काठमाडौं : नेकपा माओवादी केन्द्रले पुस २१ गतेदेखि बस्ने केन्द्रीय कमिटीको बैठकको एजेन्डा तय गरेको छ। पार्टी कार्यालय पेरिसडाँडामा बिहीबार बसेको माओवादी स्थायी कमिटी बैठकले केन्द्रीय कमिटीमा प्रस्तुत हुने पार्टी रूपान्तरण र पुनःनिर्माणको संकल्प आजको आवश्यकता शीर्षकको अध्यक्ष पुष्पकमल दाहाल 'प्रचण्ड'को राजनीतिक प्रतिवेदनसहितका विषयमा छलफल गर्ने गरि एजेन्डा तय गरेको हो। त्यस्तै अध्यक्षलगायत प्रदेशका अध्यक्षहरूले रिपोर्टिङ गरिने, अगामी कार्ययोजनाका एजेन्डासमेत तय भएको प्रवक्ता अग्नि सापकोटाले बताए। अहिले संविधान संशोधन नभई संविधानको प्रभावकारी कार्यान्वयनमा जानुपर्नेमा प्रचण्डको जोड रहेको प्रवक्ता सापकोटाले बताए। संविधान संशोधन गर्नुपर्ने भएमा राष्ट्रिय दृष्टिकोण कायम गर्नुपर्नेमा माओवादीको धारणा रहेको उनको भनाइ छ।"
परराष्ट्रमन्त्री राणाले दिइन् प्रथम महिला राजदूत शाहलाई श्रद्धाञ्जली,काठमाडौं : परराष्ट्रमन्त्री डा आरजु राणा देउवाले नेपालका प्रथम महिला राजदूत विन्देश्वरी शाहप्रति श्रद्धाञ्जली अर्पण गरेकी छन्। दिउँसो काठमाडौंको कालिमाटीस्थित शाहको निवासमा पुगेर मन्त्री राणाले उनको पार्थिव शरीरमा पुष्पगुच्छा अर्पण गरी श्रद्धाञ्जलि दिएकी हुन्। पूर्वराजदूत शाहको ९२ वर्षको उमेरमा बिहीबार बिहान निधन भएको हो । परराष्ट्र सेवामा रहेकी शाह विसं २०४४ मा भारतका लागि नेपाली राजदूत नियुक्त भएकी थिइन्।
खाल्डोमा डुबेर बालकको मृत्यु,मोरङ : आँगनमा रहेको पानी जमेको खाल्डोमा डुबेर बालकको डुबेर मृत्यु भएको छ। रंगेली नगरपालिका८ दर्वेशा टोल बस्ने विकाश चुरैटेको छोरा करिब एक वर्षीय समर चुरैटेको खाल्डोमा डुबेर बिहीबार दिउँसो मृत्यु भएको हो। डुबेर अशक्त भएका उनको रंगेली अस्पतालमा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
आधुनिक र समृद्ध नेपाल निर्माणका लागि संस्कृत शिक्षाको भूमिका महत्वपूर्ण : प्रधानमन्त्री,"काठमाडौं : प्रधानमन्त्री केपी शर्मा ओलीले आधुनिक र समृद्ध नेपाल निर्माणका लागि संस्कृत शिक्षाले महत्वपूर्ण भूमिका खेल्ने बताएका छन्। बिहीबार प्रधानमन्त्री निवास बालुवाटारमा नेपाल संस्कृत विश्वविद्यालयको ७७ औँ सभालाई सम्बोधन गर्दै कुलपति ओलीले संस्कृतले समाजको विकासका सन्दर्भमा महत्वपूर्ण भूमिका निर्वाह गरेकाले विज्ञानसँग जोड्दै यसको संरक्षण,खोज र अनुसन्धानमा सरकारले ध्यान दिने बताएका हुन्। प्रधानमन्त्री ओलीले अहिलेको सरकारले विश्वविद्यालयका भौतिक सम्पत्तिको रक्षा र स्वर्गद्वारी गुठीलगायत छरपस्ट रहेका जग्गाहरूको उचित जगेर्ना गर्ने पनि स्पष्ट पारे। प्रधानमन्त्री ओलीले नेपालको आधुनिक शिक्षा विकासको जगमा रहेको संस्कृत शिक्षाले राजनीतिक जागरण सृजना गर्ने काममा पनि योगदान दिएको र वेदको अर्थ पनि विज्ञान भएकाले यस शिक्षालाई अगाडि बढाउन विश्वविद्यालयले अगुवाइ गर्ने विश्वास व्यक्त गरे। प्रधानमन्त्री ओलीले अहिलेको सरकारले विश्वविद्यालयका भौतिक सम्पतिको रक्षा र स्वर्गद्वारी गुठीलगायत छरपस्ट रहेका जग्गाहरूको उचित जगेर्ना गर्ने पनि स्पष्ट पारे। बैठकमा सहकुलपति एवं शिक्षा, विज्ञान तथा प्रविधिमन्त्री विद्या भट्टराईले राष्ट्रिय शिक्षा नीति, २०७६ बमोजिम उच्चशिक्षालाई प्रतिस्पर्धी,उत्पादनमुखी र अनुसन्धानमुखी बनाउनुपर्नेमा जोड दिए । बैठकले आर्थिक वर्ष २०८१०८२ को वार्षिक शैक्षिक कार्यक्रम तथा आय व्यय (बजेट) पारित गरेको छ ।"
आरक्षण क्षेत्रमा जनताले दुःख नपाउने गरी कानुन बनाउनुपर्छ : देउवा,"काठमाडौं : नेपाली कांग्रेसका सभापति शेरबहादुर देउवाले आरक्षण क्षेत्रमा जनताले दुःख नपाउने गरी कानुन बनाउन सुझाव दिएका छन्। सिंहदरबारमा बिहीबार बसेको प्रतिनिधिसभाअन्तर्गतको कानुन, न्याय तथा मानवअधिकार समिति बैठकमा केही नेपाल ऐनलाई संशोधन गर्न बनेको विधेयकको सन्दर्भमा वन तथा वातावरण मन्त्रालयसँग सम्बन्धित दफाहरूको छलफलका क्रममा सभापति देउवाले यस्तो सुझाव दिएका हुन्। मध्यवर्ती क्षेत्र र राष्ट्रिय निकुञ्जको आरक्षण क्षेत्रमा जनताहरूले धेरै दुःख पाइरहेको उनले बताए। सभापति देउवाले बाघले मान्छे मार्दा केही नहुने तर प्रतिकारमा मान्छेले बाघ मारे कानुन लाग्ने अवस्थालाई उचित ढंगले समाधान गर्नुपर्ने बताए। बैठकमा वन तथा वातावरणमन्त्री ऐनबहादुर शाही ठकुरीले आरक्षण क्षेत्रमा जनताले भोग्दै आएका समस्या समाधानका लागि बाधक रहेको कानुनहरूलाई संशोधन गरिने प्रतिबद्धता जनाए।"
माओवादी केन्द्रको स्थायी समिति बैठक जारी,काठमाडौं : प्रमुख प्रतिपक्षी दल नेकपा माओवादी केन्द्रको स्थायी समिति बैठक सुरू भएको छ। बैठक पार्टी केन्द्रीय कार्यालय पेरिसडाँडामा सुरू भएको हो। माओवादी केन्द्रले यही पुस २१ गते बस्ने केन्द्रीय समितिको बैठक बोलाएको छ। सोही बैठकका एजेण्डाबारे छलफल गर्न स्थायी समिति बैठक बोलाइएको माओवादी केन्द्रले जनाइएको छ।
मंकिपक्सको पुनः संक्रमण र सावधानी,"आम नागरिकको सजगता बिना मंकिपक्सको रोकथाम, फैलावटमा नियन्त्रण सम्भव हुँदैन। नेपालमा पहिलोपटक एक निजी अस्पतालमा उपचाररत ६० वर्षीया विदेशी महिलाको राष्ट्रिय जनस्वास्थ्य प्रयोगशालामा पठाइएको नमुनामा मंकिपक्स (एमपक्स) देखिएको पुष्टि भयो। स्वास्थ्य तथा जनसंख्या मन्त्रालयले २०८० असार १ गते मंकिपक्स पुष्टि गरेको थियो। हाल मंकिपक्सलाई एम पक्सको नामले सम्बोधन गरिन्छ। हाम्रा लागि नया मानिए पनि मंकिपक्स विश्वमा पहिलेदेखि नै छ। सन् १९५८ मा पहिलोपटक पश्चिम अफ्रिकाको डेनमार्कमा एक दुर्गम भेगमा एक बन्दी बादरमा फेला परेको थियो। मानिसमा भने पहिलोपटक सन् १९७० मा अफ्रिकी मुलुक कंगोमा ९ महिने बालकमा पुष्टि भएको थियो। हालसम्म भारत, नेपाललगायत १ सय १६ भन्दा बढी देशमा देखा परिसकेको छ। मंकिपक्स भाइरसका क्लेड १ र २ गरी दुई प्रजाति छन्। जस्मा क्लेड १ बढी संक्रामक र घातक छ। हाल फैलिएको नयाँ प्रजाति क्लेड १ बी संक्रमितहरूमध्ये १० प्रतिशत बढीको मृत्यृ हुने गरेको तथ्यांक छ। अहिले नेपालमा नेपालमा पुन मंकिपक्स संक्रमण देखा परेको छ। तनहुँ स्थायी घर भई पुस ४ गते काठमाडौं आएका साउदी अरेबियामा कार्यरत एक ३६ वर्षीय पुरुषमा पुस ५ गते संक्रमण पुष्टि भएको हो। उनको टेकु अस्पतालमा आइसोलेसनमा राखी उपचार भइरहेको छ। त्यस्तै, पुस १३ गते साउदी अरेबियाबाट आएका ४४ वर्षीय पुरुषमा पनि मंकिपक्स संक्रमणको पुष्टि भएको छ। पछिल्लो समय मंकिपक्स शारीरिक क्रियाकलापमा लागेका मानिसमा रोग देखिने गरेको छ र यौनरोगसँग सम्बन्धित भनेर पनि लिन सकिन्छ। पछिल्लो समयमा पुरुष समलिंगी समूहमा एउटामात्रै घाउ दिसा गर्ने भागमा वा लिंगमा बिमिरा वा पानीको फोकाजस्तो बिमिरा गुप्ताङ्गमा देखिएको छ। जस्ले संक्रमण भएको स्थानबाट आएकोसँग सम्पर्कमा आउँदा वा नजिकको सम्बन्ध बनाएकोमा एउटा मात्र घाउ, बिमिरा आउँदा पनि एम पक्स हुन सक्छ। एम पक्स संक्रमणमा क्लेड १ मध्य अफ्रिकी क्लेड र क्लेड २पश्चिम अफ्रिकी क्लेड गरी दुई प्रकारका भाइरसको मुख्य योगदान छ। विश्वव्यापी प्रकोप सन् २०२२२३, क्लेड २ का कारणले भए पनि क्लेड १ बढी घातक छ। नोभेम्बर २०२४ सम्मको अफ्रिकाको रिपोर्टमा २० देशबाट करिब ६३ हजार नमुनामा १३ हजार ५ सय ७९ पुष्टि, मृत्यु १२ सय बढी छ। मानिसबाट मानिसमा तथा जनावरबाट मानिसमा लामो समय आमनेसामने कुराकानी गर्दा जस्तै मुखको छिटाबाट, यौन तथा गुद्वार सम्पर्कबाट, संक्रमितले प्रयोग गरेका सरसामान जस्तै कपडा, सिरिन्ज र संक्रमितको घाउ, फोकाको तरल पदार्थबाट सर्दछ। रोग संक्रमित व्यक्ति वा पशुसँग नजिकको सम्पर्कमा आउँदा तिनीहरूको थुक, याल, घाउ, खटिरा, शरीरबाट निस्कने तरल पदार्थ, दूषित सतह र मांसपेशीबाट सर्ने गर्दछ। भाइरस श्वासनली, आखा, नाक वा मुख काटिएको, टोकिएको वा फुटेका छालामार्फत सर्न सक्छ। लक्षण हाल घाउसँगै ज्वरो आउने, जिउ तात्ने, दुख्ने, गल्ने, थाकेजस्तो हुने, मांसपेशी दुख्ने, ग्रन्थी सुन्निने भएमा एम पक्सको शंका गर्न सकिन्छ। अर्काे शंका गर्ने भनेको संक्रमण फैलिएको ठाउँबाट आएका व्यक्तिसँग उल्लेखित लक्षण तथा शारीरिक सम्पर्क हो। सन २०२२ को अध्ययनले ९५ प्रतिशत समलिंगीलाई एम पक्स देखिएको छ। सेक्सुजल टुरिज्म विश्वव्यापी छ र यस्ता क्रियाकलापमा संलग्न सधैं जोखिममा छन्। संक्रमण घातकदेखिने वर्गमा बच्चा, दीर्घकालीन रोगी, शरीर कमजोर भएका व्यक्ति पर्छन्। सम्भावित जोखिम भएका देशबाट आउनेमाथि निगरानी राख्ने र क्वारेन्टिनमा राख्नुपर्छ। संक्रमितलाई तीन हप्ता आइसोलेसनमा राखी कन्ट्याक्ट ट्रेसिङ अनिवार्य गर्नुपर्छ। संक्रमितलाई २१ दिन आइसोलेसनमा राख्नुपर्छ। सामान्यत संक्रमण भएको २१ दिनपछि ज्वरो र ज्वरो सुरु भएको १ देखि ३ दिनभित्रमा छाला, अनुहार, हत्केला र पैतालामा डाबर देखा पर्ने, डाबर परिवर्तन भई फोका हुँदै पाप्रा लागेर उप्किने, टाउको, ढाड र मांसपेशी दुख्ने र शरीरका ग्रन्थीहरू बढने गर्छन्। आँखामा संक्रमण भई दृष्टि गुम्ने, निमोनिया, मस्तिष्क ज्वरो, गर्भ खेर जाने र मृत्यृसमेत हुन सक्छ। संक्रमणबाट भएको घाउ १४ देखि २१ दिनसम्म रहने र त्यसपछि सामान्यत आफैं हराउँछ। लक्षण १४ देखि २८ दिनसम्म रहनसक्छ र सामान्यतः आफैं हराउछ। एक व्यक्तिबाट अर्काे व्यक्तिमा लक्षण देखिने अवधि २ देखि ३ सातासम्म रहन्छ। संक्रमितमध्ये १० प्रतिशतमा स्वास्थ्य जटिलता भएर मृत्यृ हुन सक्छ। गर्भवती, बालबालिका र रोग प्रतिरोधात्मक क्षमता कमजोर भएकाहरूमा जटिलता हुन सक्छ। निदान र व्यवस्थापन धेरैजसो लक्षणबाट र त्योबाहेक छालाको जाँच र फोकाको पीसीआरबाट संक्रमण पत्ता लगाइन्छ। फोकाबाट लिइएको नमुनाको मंकिपक्स भाइरल पोलिमरेज चेन रिएक्सनपीसीआरबाट रोगको निदान गरिन्छ। नमुना छाला, तरल पदार्थ क्रस्ट वा बायोप्सीबाट निकालिन्छ। एन्टिजेन र एन्टिबडी परीक्षणले अर्थाेपक्स भाइरसबीचको फरक पत्ता लगाउन नसक्ने भएकाले उपयोगी हुँदैन। धेरैजसो मानिसमा यस्ले कुनै जटिलता नल्याउने र दुईदेखि चार हप्तामा आफैं निको हुन्छ। तथापि बच्चा, वृद्धवृद्धा र दीर्घरोगीलाई भने च्याप्ने र छाला, आखा तथा अगंको संक्रमण, निमोनिया, इन्सेफलाइटिसजस्ता जटिलता ल्याउने गर्छ। उपचार लाक्षणिक गर्ने गरिन्छ र सिकिस्त बिरामीका लागि एन्टिभाइरल औषधि टेकोभिरिम्याट पनि उपलब्ध छ। रोकथाम सरकारले आफ्नो तर्फबाट हेल्थ डेस्कको सक्रियता, निगरानी, परीक्षण, अस्पताल तथा फोकल पर्सन तोक्ने, उपचार व्यवस्थापनलगायतका काम गरिसकेको छ। तथापि आम नागरिकको सजगता बिना रोकथाम, फैलावटमा नियन्त्रण सम्भव हँुदैन। अन्य सरुवा रोगहरू जस्तै जनस्वास्थ्यको मापदण्ड पालना जरुरी रहन्छ। मास्कको प्रयोग, हावा ओहोरदोहोर गर्ने स्थान, साबुनपानीले हातको सरसफाइजस्ता जनस्वास्थ्य मापदण्ड पालना गर्नपर्छ। संक्रमितले प्रयोग गरेका लुगाफाटा, बिछ्यौनालाई निःसंक्रमित गरेर मात्र अन्यले प्रयोग गर्नुपर्छ। सन् १९८० मा उन्मूलन भएको बिफरका लागि प्रयोग हुने खोप मंकिपक्समा ८५ प्रतिशत प्रभावकारी रहेको विश्व स्वास्थ्य संगठनले जनाएको छ। संक्रमण भएको चार दिनभित्र खोप लिन सकिन्छ र ४ देखि १४ दिनभित्रसम्ममा खोप दिन सके संक्रमणको जटिलतालाई धेरै हदसम्म कम गर्न सकिन्छ। उपचार पत्ता लागिसकेको छैन, बिफरको एन्टिभाइरल औषधि प्रयोग गर्न सकिने भए पनि सजिलै उपलब्ध छैन र खोप नै सफल मानिन्छ। सम्भावित जोखिम भएका देशबाट आउनेमाथि निगरानी राख्ने र क्वारेन्टिनमा राख्नपर्छ। संक्रमितलाई तीन हप्ता आइसोलेसनमा राखी कन्ट्याक्ट ट्रेसिङ अनिवार्य गर्नपर्छ। संक्रमितलाई २१ दिन आइसोलेसनमा राख्नुपर्छ। यौनसम्पर्कबाट पनि सरेकाले कण्डम प्रयोग गर्न र यौन पार्टनरहरू परिवर्तन गरेकोमा लक्षणहरूमा ध्यान दिनपर्छ। भाइरस बोक्न सक्ने जनावरहरू, बिरामी वा मरेका जनावर, बाँदर, मुसाजस्ता संक्रमणको इतिहास भएकाहरूको सम्पर्कमा आउन हुँदैन। संदिग्ध जनावर वा मानिससँग सम्पर्कमा आएपछि अल्कोहलयुक्त स्यानिटाइजर वा साबुनपानीले हात धुने गर्नुपर्छ। संक्रमित वा संदिग्धको हेरचाह गर्दा पीपीई लगाउने, राम्रोसँग पकाएको मासुमात्र खाने र मंकिपक्स सतह र सामग्रीमार्फत पनि सर्न सक्ने भएकाले बिरामी व्यक्ति वा जनावरको सम्पर्कमा रहेका सामग्रीहरू छुनुहुँदैन। ज्वरो आएको तीन दिनभित्र अनुहार, हत्केला र पैतालामा डाबर देखिए स्वास्थ्य मन्त्रालयको हटलाइन १११५ मा जानकारी गराउनुपर्छ।"
पोखरा र भैरहवा विमानस्थल नियमित सञ्चालनका लागि छलफल भइरहेको छ : पर्यटनमन्त्री,"काठमाडौं : स्कृति, पर्यटन तथा नागरिक उडडयन मन्त्री बद्री प्रसाद पाण्डेले नागरिक उड्ययन क्षेत्रलाई प्रभावकारी बनाउन आवश्यक ऐन संसदको अगामी अधिवेशनमा प्रस्तु गर्ने बताएका छन्। सिंहदरबारमा बिहीबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिको र्बठकमा मन्त्री पाण्डेले नागरिक उड्ययन क्षेत्रलाई प्रभावकारी बनाउनका लागि सेवा प्रदायक र नियमन निकायलाई फरक फरक गर्ने गरि बनाइएको विधेयकलाई सदनको आगामी अधिवेशनमा प्रस्तुत गर्ने बताएका हुन्। उनले पर्यटन क्षेत्रको विकासका लागि तीन तहको सरकारलाई जोड्न सरोकारवालाको दुईवटा बैठक सम्पन्न भइसकेको जानकारी दिए। अन्तरमन्त्रालय र अन्तर निकायलाई समन्वयकारी रुपमा अघि बढाउन सके सहज रुपमा काम कारवाही गर्न सकिने उनको भनाइ छ। पोखरा र भैरहवाको विमानस्थल नियमित सञ्चालनका लागि समीक्षा भइरहेको भन्दै मन्त्री पाण्डले केही निकायहरू त्यहाँ गएपछि दुईवटा एयरपोर्ट नियमित सञ्चालन हुने दावी गरे। बैठकमा समिति सदस्य पूर्वप्रधानमन्त्री माधव कुमार नेपालले निजगढ अन्तराष्ट्रिय बिमानस्थल निर्माणका काममा बिलम्व भएकाले छिटो भन्दा छिटो निर्माण कार्य अघि बढाउन सुझाव दिए । उनले पशुपति लगायतका स्थानबाहिर फोहर देखिएकाले पर्यटकहरू आएसकेपछि बस्ने र घुम्न जाने ठाउँलाई सुन्दर बनाउनुपर्ने सुझाव दिए। बैठकमा संस्कृति, पर्यटन तथा नागरिक उड्डयन मन्त्रालयका सचिव गणेशप्रसाद पाण्डेयले मन्त्रालयका कामकारवाहीको बारेमा जानकारी गराउँदै पुँजी, प्रविधि, जनशक्तिको सिमितताले अपेक्षा अनुसारको काम गर्न नसकिएको बताएका थिए।"
पिंगलास्थान स्थित बागमती होटलमा एक युवती मृत फेला,"काठमाडौं : काठमाडौं गौशालाको पिंगलास्थान स्थित बागमती होटलमा एक युवती मृत फेला परेकी छन्। बुधवार राति सवा २ बजे काठमाडौं महानगरपालिका ९ स्थित बागमती होटलमा युवती मृत भेटिएकी हुन्। होटलको कोठा नं ३०८ को ढोका नखुलेको जानकारी होटलवालामार्फत प्राप्त भएकोमा प्रहरी अधिकृत तथा स्थानीय जनप्रतिनिधिहरूको उपस्थितिमा ढोका खोलिएको थियो। कोठाभित्र अन्दाजी २२२३ वर्षकी युवती मृत अवस्थामा फेला पारेको प्रहरीले जनाएको छ। प्रहरीका अनुसार शवलाई आवश्यक कानूनी प्रक्रिया पूरा गरी पोष्टमार्टमको लागि त्रिवि शिक्षण अस्पताल, फरेन्सिक मेडिसिन विभागमा पठाइएको छ। घटनामा अन्य कोही व्यक्तिहरूको संलग्नता भए, नभएको सम्बन्धमा प्रहरीले अनुसन्धान गरिरहेको छ।"
"सामान्य अंकले बढेर बन्द भयो सेयर बजार, ४ अर्ब ६० करोड कारोबार","काठमाडौं : साताको अन्तिम सेयर कारोबार दिन बिहीबार नेप्से परिसूचक सामान्य अंकले बढेर बन्द भएको छ। नेप्से परिसूचक ४६३ अंकले बढेर २५८६२३ विन्दुमा अडिएको छ। सेन्सेटिभ इण्डेक्स ०५५ अंकले घटेर ४४३५६ विन्दुमा पुगेको छ। परिसूचक सामान्य अंकले बढेपनि कारोबार रकम भने बुधबारको तुलनामा बढेको छ। यसदिन ३१५ स्क्रिप्सको १ करोड ८६ हजार ७०५ कित्ता सेयर ४ अर्ब ६० करोड ३२ लाख ८२ हजार ३७९ रुपैयाँमा खरिदबिक्री भए। अघिल्लो दिन बुधबार साढे ३ अर्बको सेयर कारोबार भएको थियो। सामान्य अंकले बढेको बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। नगद हाइड्रोपावरको सेयर १० प्रतिशतले बढ्यो। सामुदायिक लघु्वित्त वित्तीय संस्थाको सेयर ९९६ ,सापकोटा डेभलपमेन्ट बैंकको ९९०,सिन्धु विकास बैंकको ९९७ र सुपर मादी हाइड्रोपावरको ९६५ प्रतिशतले बढ्यो। कारोबार रकमका आधारमा प्रभु महालक्ष्मी लाइफ इन्स्योरेन्स शीर्षस्थानमा रह्यो। सो कम्पनीको ४६ करोड १७ लाख ४२ हजार ८२० रुपैयाँको सेयर कारोबार भयो। न्यादी हाइड्रोपावरको २० करोड ७२ लाख,हिमालयन डिस्टिलरी र कर्पोरेट डेभलपमेन्टको ११११ करोड र एनआरएन इन्फ्रास्टक्चर एण्ड डेभलपमेन्टको ९ करोड ९३ लाख मूल्य बराबरको सेयर कारोबार भयो। कारोबारमा आएकामध्ये १५६ स्टक्सको मूल्य बढ्दा ७७ वटाको घटयो। बाँकी ११ स्टक्को मूल्य स्थिर रह्यो। आज ८ समूहको उपसूचक बढ्दा अन्य उपसमूहका उपसूचक भने नकारात्मक देखिएका छन्।"
एमालेको सचिवालय बैठक जारी,"काठमाडौं : सत्तारुढ दल नेपाल कम्युनिष्ट पार्टी (एमाले) को सचिवालय बैठक जारी रहेको छ। ललितपुर च्यासलस्थित एमाले केन्द्रीय कार्यालयमा बसेको बैठकमा केन्द्रीय कमिटी बैठकको तयारी, केन्द्रीय कमिटी बैठकको कार्यसूची, समसामयिक राजनीतिलगायतका विषयमा छलफल भइरहेको छ। एमालेले पुस २१ र २२ गतेका लागि एमालेले केन्द्रीय कमिटी बैठक आह्वान गरेको छ। केन्द्रीय कमिटी बैठकमा स्थानीय तह उपनिर्वाचन र सरकारको कामका बारेमा समीक्षा हुनेछ। पार्टीको सांगठनिक कामको पनि समीक्षा हुने पार्टीका नेताहरूले बताएका छन्। स्थानीय तहको उपनिर्वाचनमा पार्टीले सोचेअनुरुप परिणाम नआएको एमालेले प्रारम्भिक विश्लेषण छ। एमाले विधानअनुसार केन्द्रीय कमिटी बैठक प्रत्येक ६ महिनामा बस्नुपर्ने प्रावधान छ। यस अगाडि केन्द्रीय कमिटीको बैठक गत असारमा बसेको थियो। गत पौष १० गते सचिवालय बैठकले एमालेले पूर्व उपाध्यक्ष डा भीम रावललाई पार्टीबाट निष्काशन गरेको थियो। उपमहासचिव प्रदीप ज्ञवालीका अनुसार रावलले निरन्तर पार्टी हित विपरीत गतिविधि गरेपछि रावललाई साधारण सदस्य समेत नरहने गरी कारबाही र स्थायी समिति सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि निलम्बन गर्ने निर्णय गरेको गरेको हो।"
भ्रष्टाचार निवारणसम्बन्धी विधेयक राज्य व्यवस्था समितिबाट पारित,"काठमाडौं : प्रतिनिधिसभाअन्तर्गत राज्य व्यवस्था तथा सुशासन समितिबाट भ्रष्टाचार निवारण ऐन, २०५९ लाई संशोधन गर्न बनेको विधेयक पारित भएको छ । समितिको बिहीबार बिहान बसेको बैठकले सभापति रामहरि खतिवडाले उक्त प्रस्ताव समितिमा प्रस्तुत गरेका थिए। लगत्तै विधेयक सर्वसम्मतिबाट पारित गरिएको थिय। उक्त विधेयकमाथिको छलफलमा उठेका विषयलाई टुङ्गोमा पुर्याउन समिति सदस्य हृदयराम थानीको संयोजकत्वमा उपसमिति गठन गरिएको थियो । बैठकमा सरकारका तर्फबाट गृहमन्त्री रमेश लेखकले उपसमितिद्वारा तयार पारिएको प्रतिवेदन सरकारलाई स्वीकार रहेकाले उक्त विधेयक पारित गर्न अनुरोध गरेका थिए। भ्रष्टाचारको नियन्त्रणलागि सरकारले शून्य सहनशीता अपनाएर सुशासन कायम गर्ने भन्दै उनले भ्रष्टाचार निवारणसम्बन्धी विधेयक निकै महत्वपूर्ण रहेको बताए। उनले भ्रष्टाचारसम्बन्धी विषयमा जुनसुकै समयमा पनि अनुसन्धान हुन सक्ने र मुद्दा चल्न सक्नेमा सरकार स्पष्ट रहेको धारणा राखे। त्यस्तै उनले शेरा दरबारको जग्गाका विषयमा गम्भीर अनुसन्धान भइरहेको भन्दै गलत ढंगले व्यक्ति वा कम्पनीका नाममा गएको पाइए सरकारका नाममा फिर्ता गर्ने स्पष्ट पारे। उनले सरकारी सम्पती दुरुपयोग गर्ने सबैलाई कारवाही गर्ने बताए।"
सूर्यदर्शन सहकारी ठगी प्रकरण : सहकारी पीडित पक्षका कानुन व्यवसायीको बहस जारी,"काठमाडौं : पोखराको सूर्यदर्शन सहकारी ठगीका आरोपित राष्ट्रिय स्वतन्त्र पार्टी (रास्वपा) का सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेलगायत सातजनाविरुद्धको मुद्दामा जिल्ला अदालत कास्कीमा थुनछेक बहस सुरू भएको छ। अहिले जाहेरीवाला सहकारीपीडित पक्षका कानुन व्यवसायीहरूको बहस जारी रहेको कास्की जिल्ला अदालतका स्रेस्तेदार राजन खनालले जानकारी दिएका छन्। उक्त मुद्दामा बुधबार सरकारी वकिलको तर्फबाट बहस सकिएको थियो। जाहेरवालातर्फका कानुन व्यवसायीको बहस सकिएपछि प्रतिवादीतर्फको बहस सुरू हुनेछ। प्रतिवादीहरूको बयान सकिएलगत्तै जिल्ला न्यायाधीश नीतिज राईको इजलासमा मंगलबारदेखि थुनछेक बहस सुरू भएको थियो। कास्की प्रहरीको हिरासतमा रहेका लामिछाने,छविलाल जोशी,लिला पछाई,रामबहादुर खनाल,कृष्णबहादुर गुरूङ,मीना गुरूङ र आरती गुरूङलाई पुर्पक्षका लागि कारागार पठाउन आदेश जारी गर्नुपर्ने तर्क गरेका थिए। प्रहरीको अनुसन्धान प्रतिवेदन,संसदीय छानबिन विशेष समितिको प्रतिवेदन र पोखरा महानगरपालिकाको वित्तीय विश्लेषण प्रतिवेदनका आधार,कारण र प्रमाणबाट सातैजनालाई थुनामा पठाउनुपर्ने तर्क उनीहरूको थियो। लामिछानेसहित सातजना प्रतिवादीविरुद्धको थुनछेक बहस मंगलबारबाट सुरू भएको हो। मंगलबार आरती गुरूङको बयान सकिएलगत्तै थुनछेक बयान सुरू भएको थियो। थुनछेक बहसपछि लामिछानेलगायत सहकारी ठगीका आरोपितलाई धरौटी वा साधारण तारेखमा छाड्ने वा पुर्पक्षका लागि पठाउने आदेश आउनेछ। लामिछानेमाथि सहकारी ठगीसँगै सङ्गठित अपराध र सम्पत्ति शुद्धिकरण कसुरमा समेत मुद्दा दायर भएको छ । सरकारी वकिलको कार्यालय,कास्कीले लामिछानेसहित ४४ जनालाई सहकारी ठगीको आरोपमा प्रतिवादी बनाएर मुद्दा दर्ता गरेको थियो। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरिएको जनाएको छ । लामिछानेसहित १९ जनाविरुद्ध सङ्गठित अपराधमासमेत मुद्दा चलाइएको छ । यस्तै लामिछानेसँगै जोशी,पछाई, गुरूङ र खनालविरुद्ध सम्पत्ति शुद्धिकरणमा मुद्दा दायर गरिएको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। सहकारीको बचत रकम अपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए।"
काठमाडौंमा भूकम्पको धक्का,काठमाडौं : काठमाडौं उपत्यका र यस आसपासको क्षेत्रमा भूकम्पको धक्का महसुस भएको छ। आज दिउँसो लगभग १:१० मा भूकम्पको धक्का महसुस भएको हो। भूकम्पको कति रेक्टर स्केलको गएको र कुन ठाउँलाई केन्द्रविन्दु बनाएको भन्ने यकिन भएको छैन। पछिल्लो समय पश्चिम नेपालमा भने लगातार रुपमा भूकम्प गइरहेको छ।
स्वर्णलक्ष्मी बचत अपचलन प्रकरण : रवि लामिछानेसहित ४४ जनाविरुद्ध मुद्दा चलाउन सिफारिस,"स्वर्णलक्ष्मी सहकारीबाट अपचलन भएको रकमसहित प्रहरीले १ अर्ब १९ करोड ४९ लाख २१ हजार २७० रुपैयाँ बिगो मागदावीसहितको प्रतिवेदन बुझाएको हो। काठमाडौं : कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा राष्ट्रिय स्वतन्त्र पार्टीका सभापति रवि लामिछानेसहित ४४ जनालाई प्रतिवादी कायम गरी प्रहरीले अनुसन्धान प्रतिवेदन जिल्ला सरकारी वकिलको कार्यालयलाई बुझाएको छ। उनीहरूविरुद्ध सहकारी ठगी,सङ्गठित अपराधको कसूरमा सजाय हुनुपर्ने मागसहितको प्रतिवेदन बुझाएको प्रहरीले जनाएको छ। जिल्ला प्रहरी परिसर काठमाडौंका प्रवक्ता नवराज अधिकारीका अनुसार बिहीबार उक्त मुद्दाको अनुसन्धान प्रतिवेदन सरकारी वकिलको कार्यालयलाई बुझाएको जानकारी दिए। प्रहरीले सरकारी वकिल कार्यालयलाई बुझाएको रायसहितको प्रतिवेदनमा रास्वपाका सभापति लामिछानेसहित ४४ जनालाई प्रतिवादी बनाइएको छ। उक्त सहकारीबाट अपचलन भएको रकमसहित प्रहरीले १ अर्ब १९ करोड ४९ लाख २१ हजार २७० रुपैयाँ बिगो मागदावीसहितको प्रतिवेदन बुझाएको हो। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ४४जनालाई प्रतिवादी कायम गरेको प्रहरीले जनाएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ३८ जनालाई प्रतिवादी कायम गरेको प्रहरीले जनाएको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धान खुलेको छ। यस्तै विद्यार्थी नेता दिपेश पुनकी पत्नी सविना आले मगरलाई उक्त मुद्दामा प्रतिवादी कायम गरिएको छ। उक्त सहकारीबाट ऋण लिएका अन्य एक दर्जन संघसंस्थालाई पनि प्रहरीले प्रतिवादी बनाएको छ । रकम अपचलन भएको सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धान खुलेको छ। यसैगरी पोखराको सूर्यदर्शन सहकारी ठगी प्रकरणमा रास्वपा सभापति एवं गोरखा मिडिया नेटवर्क प्रालिका पूर्वप्रबन्ध निर्देशक लामिछानेसहित गोरखा मिडियाकै पूर्वउपाध्यक्ष एवं पूर्व डीआईजी छविलाल जोशीलगायत सातजनाको मुद्दामा कास्की जिल्ला अदालतमा थुनछेक बहस जारी छ। उनीहरूमाथि सहकारी ठगी,सांगठिक अपराध र सम्पत्ति शुद्धिकरणको कसूरमा मुद्दा चलाउनुपर्ने कास्की प्रहरीको राय छ।"
प्रधानमन्त्री ओली र श्रीलंकाका पूर्व राष्ट्रपति विक्रमासिङ्घेबीच भेटवार्ता,"काठमाडौं : प्रधानमन्त्री केपी शर्मा ओली र श्रीलंका पूर्व राष्ट्रपति रनिल विक्रमासिङ्घेबीच भेटवार्ता भएको छ । प्रधानमन्त्री निवास, बालुवाटारमा आज भएको भेटमा दुई देशबीचको आपसी सम्बन्ध र परस्पर हितका विषयमा छलफल भएको प्रधानमन्त्री सचिवालयले जनाएको छ। भेटमा प्रतिनिधिसभाका सदस्य विनोद चौधरीसमेत सहभागी थिए। यही पुस १३ गते निजी भ्रमणमा नेपाल आएका श्रीलङ्काका पूर्व प्रधानमन्त्रीसमेत रहेका विक्रमासिङ्घे आज स्वदेश फर्कँदै छन्।"
"एमालेले बोलायो सचिवालय बैठक, के छन् एजेण्डा ?","काठमाडौं : सत्तारुढ दल नेपाल कम्युनिष्ट पार्टी (एमाले) को केन्द्रीय सचिवालय बैठक आज बस्ने भएको छ। ललितपुर च्यासलस्थित एमाले केन्द्रीय कार्यालयमा दिउँसो १ बजे सचिवालय बैठक बोलाइएको एमाले केन्द्रीय प्रचार विभाग प्रमुख राजेन्द्र गौतमले जानकारी दिए। बैठकमा केन्द्रीय कमिटी बैठकको तयारी, केन्द्रीय कमिटी बैठकको कार्यसूची, समसामयिक राजनीतिलगायतका विषयमा छलफल हुने गौतमले बताए। पुस २१ र २२ गतेका लागि एमालेले केन्द्रीय कमिटी बैठक आह्वान गरेको छ। केन्द्रीय कमिटी बैठकमा स्थानीय तह उपनिर्वाचन र सरकारको कामका बारेमा समीक्षा हुनेछ। पार्टीको सांगठनिक कामको पनि समीक्षा हुने पार्टीका नेताहरूले बताएका छन्। स्थानीय तहको उपनिर्वाचनमा पार्टीले सोचेअनुरुप परिणाम नआएको एमालेले प्रारम्भिक विश्लेषण छ। एमाले विधानअनुसार केन्द्रीय कमिटी बैठक प्रत्येक ६ महिनामा बस्नुपर्ने प्रावधान छ। यस अगाडि केन्द्रीय कमिटीको बैठक गत असारमा बसेको थियो। गत पौष १० गते सचिवालय बैठकले एमालेले पूर्व उपाध्यक्ष डा भीम रावललाई पार्टीबाट निष्काशन गरेको थियो। उपमहासचिव प्रदीप ज्ञवालीका अनुसार रावलले निरन्तर पार्टी हित विपरीत गतिविधि गरेपछि रावललाई साधारण सदस्य समेत नरहने गरी कारबाही र स्थायी समिति सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि निलम्बन गर्ने निर्णय गरेको गरेको हो।"
लागू औषध सेवन गरी यात्रुबस चलाउने १४ जना चालक र सहचालक पक्राउ,"धरान : कोशी प्रदेशका विभिन्न जिल्लाहरूमा संचालन हुने यात्रु बस तथा मलबाहाक गाडीका चालक र सहचालकले लागू औषध सेवन गर्ने गरेको पाइएको छ । चालकहरूले लागू औषध सेवन गरी सवारी चलाउँदा यात्रुहरूको ज्यान जोखिममा परेको छ। कोशी प्रदेशमा सवारी दुर्घटनाका घटना वृद्धि भएपछि जिल्ला प्रहरी कार्यालय सुनसरी र राजमार्ग सुरक्षा तथा ट्राफिक व्यवस्थापन कार्यालय इटहरीको टोलीले सवारी चेकजाँच गर्दा लागू औषध सेवन गरी सवारी साधन चलाउने १४ जना चालक र सहचालकलाई पक्राउ गरिएको सुनसरीका प्रहरी प्रवक्ता डिएसपी रामप्रसाद तिमल्सिनाले बताएका छन् । उनले कोशी राजमार्गका विभिन्न जिल्लामा आवत जावत गर्ने यात्रुबाहक बस तथा मालबाहक सवारी साधनका चालकहरूले लागू औषध सेवन गरी सवारी साधनहरू चलाउँछन् भन्ने विशेष सूचनाको आधारमा इटहरीधरान सडक खण्डबाट उनीहरूलाई पकाउ गरिएको जानकारी दिए । यात्रुहरूको ज्यान जोखिममा राखेर चालकले लागू औषध सेवन गर्ने गरेको सूचना पाएको सुनसरी प्रहरीले ट्राफिक प्रहरी, कोशी प्रदेश प्रहरी अस्पताल का चिकित्सकहरूको सहयोगमा उनीहरूलाई पक्राउ गरिएको डिएसपी तिमल्सिनाले बताए । यात्रु बस र मालबाहक गाडीका चालक र सह चालकको स्वास्थ्य परीक्षण गर्दा विभिन्न प्रकारको लागू औषध सेवन गरेको प्रहरी अस्पतालका डाक्टर शत्रुधन बहरदारले बताएका छन् । लागू औषध सेवन गरि सवारी चलाउनेमा मोरङ बेलबारी नगरपालिका वडा नं २ बस्ने वर्ष २६ को चालक उज्जल श्रेष्ठ, कानेपोखरी गाँउपालिका वडा नं ४ बस्ने वर्ष ४६ को श्याम चौधरी, उर्लाबारी नगरपालिका वडा नं ६ बस्ने वर्ष २२ को भुवन न्यौपाने रहेका सुनसरीका प्रहरी प्रमुख एसपी सुमनकुमार तिम्सिनाले बताए । उदयपुर त्रियुगा नगरपालिका वडा नं३ बस्ने वर्ष २८ को किरण थापा र वडा नं ५ बस्ने वर्ष २२ को राहुल राई पनि पक्राउ परेका छन् । झापाको गौरदह नगरपालिका वडा नं ४ बस्ने वर्ष ३९ को हरीबहादुर ठकुरी, कन्काई नगरपालिका वडा नं१ बस्ने वर्ष ३५ को रूपलाल ऋषिदेब र मेचीनगर नगरपालिका वडा नं १२ बस्ने वर्ष १९ को सुमन बिकलाई पनि पक्राउ गरिएको एसपी तिम्सिनाले बताए । त्यस्तै सुनसरीको धरान उपमहानगरपालिका वडा नं ८ बस्ने वर्ष २१ को अमिन राइ, ईटहरी उपमहानगरपालिका वडा नं १३ बस्ने वर्ष २० को समिर मगर, वडा नं २० बस्ने वर्ष ४१ को कृष्ण सुबेदी र वडा नं १२ बस्ने वर्ष २८ को सुबोध चौधरी, वडा नं २ बस्ने वर्ष ४१ को दिपक घले गुरूङ र तेह्रथुमको लालिगुरास नगरपालिका३ का २५ वर्षीय निश्चल कार्कीलाई पक्राउ गरिएको एसपी तिम्सिनाले बताए । पक्राउ परेका सबैलाई जिल्ला प्रहरी कार्यालय सुनसरीको हिरासतमा राखेर थप अनुसन्धान भइरहेको उनले बताए ।"
"कीर्ते बिल बनाएर राजस्व ठगी, कारबाही गर्ने नगरप्रमुखको चेतावनी","रंगेली नगरप्रमुख दिलीप बगडियाले खोलाजन्य पदार्थको उत्खनन् र बिक्री वितरण गर्दा अनिवार्य रूपमा नगरपालिकाको छाप भएको बिल प्रयोग गर्नुपर्ने कानुनी व्यवस्था रहेको सुनाए । तर, ठेकेदार कम्पनीले यो नियमको पालना नगरेका कारण कारबाही गर्ने उनको चेतावनी छ । विराटनगर : मोरङको रंगेली नगरपालिकाले लगाएको खोला ठेक्कामा ठेकेदार कम्पनीले बदनियत राखेर काम गरिरहेको खुलेको छ । विराटनगर महानगरपालिका७ को रनकाली माता कन्ट्रक्सनले नगरपालिकाको नाम उल्लेखित कीर्ते बिल काटेर खोलाजन्य पदार्थको उत्खनन् र बिक्री गरिरहेको पाइएको हो । नगरपालिकाबाट खोलाजन्य पदार्थ उत्खनन्को ठेक्का लिएका ठेकेदार कम्पनीले कानुनी प्रक्रियाविपरीत कीर्ते बिल काटेर कारोबार गरिरहेको छन् । नियमानुसार ठेकेदार कम्पनीले नगरपालिकाको छाप भएको आधिकारिक बिल काटेरमात्र खोलाजन्य सामग्री उत्खनन् गर्नुपर्ने हो । तर,ठेकेदार कम्पनीले नगरपालिकाको छाप र मूल्य अभिवृद्धि कर दर्ता नम्बरसमेत नभएको बिलबाट मात्रै कारोबार गरिरहेको पाइएको हो । कम्पनीले चार ठेली अर्थात् चार सयवटा त्यस्ता बिल छापेर खोलाजन्य पदार्थ उत्खनन् गरिरहेको छ । ठेकेदार कम्पनीले विशेषगरी ट्याक्टर चालकहरूलाई नक्कली बिल दिँदै राजस्व छली गरिरहेको छ,रंगेली७ का एक स्थानीयले भने,यो बाटो प्रयोग भएर जाने ट्याक्टरहरूले अर्धकट्टी बिल देखाउँछन् । कसैलाई भने नगरपालिकाको छाप लागेको बिलसमेत दिइएको छ । पालिकाको छाप नलागेको बिलमा कारोबार गर्नु त सीधै बालुवागिट्टीको चोरी हो नि।' नगरपालिकालाई यसबारे जानकारी गराए पनि कारबाही नभएको उनको गुनासो छ । यसो गर्दा नगरपालिकालाई राजस्वमा घाटा पुगिरहेको बताउँदै उनले यस्तो कामले नगरपालिकाको राजस्व संकलनमा प्रत्यक्ष असर पर्ने देखिएको बताए । नगरपालिकाले नभइ यस्तो कार्यमा ठेकेदार कम्पनीको बदनियत देखिएको उनको भनाइ छ । तर, ठेकेदार कम्पनीले भने आफूहरूले डम्पिङका लागि मात्र चल्नेगरी स्टिमेट बिल छपाएको दावी गरेको छ। खोला निकालिएको नदीजन्य पदार्थ ट्याक्टरमा लोड गरेर एकठाउँमा थुपार्ने अनि त्यहाँबाट टिपरमा लैजानका लागि मात्र उक्त स्टिमेट बिल छपाइएको ठेकेदार कम्पनीका प्रतिनिधि रमेशकुमार रायले बताए। हामीले स्टकका लागि मात्र स्टिमेट बिल बनाएका थियौं,उनले भने,कसको माल हो भनेर प्रायः विवाद भइरहन्छ । त्यसैले नयाँ अभ्यास गर्दै चार सयवटा स्टिमेट बिल बनाएका थियौं । त्यसमध्ये करिब डेढ सयवटा जति बिलको कारोबार भयो । अब, आधिकारिक बिल नै प्रयोग गर्छौं । ग्रामथान गाउँपालिका४ मोतिपुरमा नदीजन्य पदार्थ राख्नका लागि डम्पिङ साइट बनाइएको उनको दाबी छ । त्यहाँबाट विराटनगरलगायत अरू क्षेत्र आवतजावत गर्ने टिपर भरेर पठाइन्छ । तथापि, उक्त क्षेत्रमा कहीँ पनि स्टकका लागि डम्पिङ साइट नबनेको एक स्थानीयले बताए । यता,रंगेली नगरप्रमुख दिलीप बगडियाले खोलाजन्य पदार्थको उत्खनन् र बिक्री वितरण गर्दा अनिवार्य रूपमा नगरपालिकाको छाप भएको बिल प्रयोग गर्नुपर्ने कानुनी व्यवस्था रहेको सुनाए । तर, ठेकेदार कम्पनीले यो नियमको पालना नगरेका कारण कारबाही गर्ने उनको चेतावनी छ । ठेकेदार कम्पनीले नगरपालिकाकै बिल प्रयोग गर्नुपर्ने हो,उनले भने,कि त नगरपालिकासँग अनुमति लिएर कारोबार गर्नुपर्ने हो । तर, कतिपय बिल भने नगरपालिकाको नाम राखेर छापबिना नै काटिएको पाइयो । मैले ठेकेदार कम्पनीका प्रतिनिधिलाई नगरपालिकामै बोलाएको छु । गल्ती दोहोर्याएमा कारबाही गर्छु । स्टिमेट बिलमा रंगेली नगरपालिका उल्लेख गरिएको बताउँदै उनले कि त ठेकेदार कम्पनीको मात्र नाम राख्नुपर्ने वा कि त जानकारीसहित छाप लगाउनुपर्ने प्रावधान रहेको बताए । राजस्व ठग्ने नियत देखिएमा ठेक्का खारेजसम्म गर्न सकिने नगरप्रमुख बगडियाले ठेकेदार कम्पनीलाई चेतावनी दिए । नगरपालिकाले ३३ लाख ६४ हजार रुपैयाँ रकम आँकलन गरेर गत असोज दोस्रो साता ग्रामथान र रंगेलीको सीमा भएर बग्ने लोहन्द्रा खोलाका लागि बोलपत्र आह्वान गरेको थियो । लोहन्द्रा खोलाको सगरदिना झोलुंगे पुलउत्तर विनघाट, लिम्बू घाट र यादव टोलघाटमा ढुंगा, बालुवा, गिटी उत्खनन् र बिक्रीका लागि खुलाइएको टेन्डरमा ठेकेदार कम्पनीले दोब्बरभन्दा धेरै रकम हालेको थियो । पदम श्रेष्ठ सञ्चालक रहेको रनकाली माता कन्ट्रक्सनले ७७ लाख ३१ हजार रुपैयाँमा ठेक्का लिएको थियो । ठेकेदार कम्पनीहरूको प्रतिस्पर्धाका कारण नगरपालिका दोब्बर रकममा ठेक्का दिन सफल भएको हो । बोलपत्रका लागि निकालिएको सूचनामा टेन्डर भर्ने फर्महरूका प्रमाणपत्र अनिवार्य भए पनि माइनेटिङ का क्रममा भने रनकाली माता कन्ट्रक्सनका प्रमाणपत्र संलग्न थिएन । यसै विषयलाई लिएर अख्तियार दुरुपयोग अनुसन्धानको कार्यालयमा उजुरीसमेत परेको थियो । हामीले फारम किन्नुअगावै सबै कागजात संलग्न गरेका थियौं, निवेदन दिँदा प्रमाणपत्र थिएन होला, नगरप्रमुख बगडियाले भने, अख्तियारले समेत नगरपालिकामा यसबारे बुझेर गइसकेको छ । यो विषयमा गलत भएको भए अख्तियारले नै कारबाही गरिसक्थ्यो होला ! प्रमाणपत्र संकलनका क्रममा गल्ती नदेखिए पनि ठेकेदार कम्पनीले नक्कली बिल बनाएर भने नियमविपरीत काम गरेको निष्कर्ष बगडियाको छ ।"
"मोन्टेनेग्रोमा गोली चल्दा दुई बालबालिकासहित १० जनाको मृत्यु, तीन दिने राष्ट्रिय शोक घोषणा","युरोपेली देश मोन्टेनेग्रोको दक्षिणमा बुधवार भएको गोलीकाण्डमा दुई बालबालिकासहित १० जनाको मृत्यु भएको छ। आक्रमणकारीले अरुलाई गोली हानेपछि आफूलाई पनि गोली हानेको जनाइएको छ। मोन्टेनेग्रो सरकारले बिहीबारदेखि तीन दिने राष्ट्रिय शोकको घोषणा गरेको छ। देशका प्रधानमन्त्रीले गोलीबारीलाई भयानक दुर्घटना भनेका छन्। गृहमन्त्रीले आक्रमणकारीले आफ्नो परिवारका सदस्य, रेस्टुरेन्ट सञ्चालक र उनका दुई छोराछोरीको हत्या गरेको बताए। समाचार एजेन्सी एएफपीले प्रधानमन्त्रीलाई उद्धृत गर्दै गोलीबारीमा चार जना गम्भीर घाइते भएका र उनीहरूलाई अस्पतालमा भर्ना गरिएको बताएको छ।"
किन रोकियो सशस्त्रका डीआईजीको पदावधि थप ?,"काठमाडौं : सशस्त्र प्रहरी बल नेपालका चार जना नायव महानिरीक्षक (डीआईजी)हरूको पदावधि थप्ने प्रस्ताव गृह मन्त्रालय हुँदै मन्त्रिपरिषद्मा पुगेको छ। गृहमन्त्री रमेश लेखकले यहि पुस १६ गतेको मन्त्रिपरिषद्को बैठकमा नै उक्त प्रस्ताव पेस गरेका थिए। तर यसबारे मन्त्रिपरिषद्को वैठकले समेत निर्णय गर्न सकेन। सशस्त्र प्रहरी बलका प्रवक्ता कुमार न्यौपानेका अनुसार सशस्त्र प्रहरी ऐन २०७२ अनुसार नै सशस्त्र प्रहरी बलले डीआईजीको पदावधि थप्ने प्रस्ताव गृहमन्त्रालयमा पठाएको हो। ४ वर्षे पदावधिका कारण डीआईजीहरू गणेश ठाडामगर, कमल गिरी, शम्भु सुवेदी र कुलबहादुर नेम्बाङ यही पुस २३ मा अनिवार्य अवकाशमा जाँदै छन्। सशस्त्रको नियमावली२०७२ अनुसार आईजीपी, एआईजी र डीआईजीको पदावधि ४ वर्षको हुनेछ। नियमावली अनुसार सरकारले चाहेको अवस्थामा एक वर्ष थप्न मिल्ने व्यवस्था छ। सशस्त्र प्रहरी नियमावलीको परिच्छेद १० खण्ड ६४ मा व्यवस्था भएअनुसार आईजीपीको सिफारिसमा एआईजी र डीआईजीको पदावधि सरकारले एक वर्ष थप गर्न सक्ने व्यवस्था रहेको छ। गृह मन्त्रालयले मन्त्रिपरिषद्मा पेस गरेको प्रस्तावमा थप छलफल गर्नुपर्ने भन्दै बसेको वैठकमा समेत यस विषयमा निर्णय हुन सकेन। पदावधि थप गर्नुपर्ने डीआईजीहरूमा गणेश ठाडामगर बागमती प्रदेशको बाहिनीपतिको जिम्मेवारीमा छन्। यस्तै कमल गिरी सशस्त्र प्रहरी बल प्रधान कार्यालयमा रहेका छन्। शम्भु सुवेदी कोशीको बाहिनीपति छन् र कुलबहादुर नेम्बाङ गण्डकी प्रदेशको बाहिनीपतिको भूमिकामा छन्। सशस्त्र प्रहरीका प्रवक्ता कुमार न्यौपानेका अनुसार नियमावली लागू भएपछि अहिलेसम्म ११ जना डिआइजीको पदावधी थप भइसकेको छ। यो व्यवस्था नियमावलीमा नै रहेको हुँदा सरकारले पदावधि थप गर्ने गरेको छ। न्यौपानेका अनुसार सशस्त्रमा एआईजीको दरबन्दी ३ वटा र डीआईजीको दरबन्दी प्राविधिकसहित १८ वटा रहेको छ। अहिले पनि सशस्त्रमा दुईवटा डीआईजी पद रिक्त नै रहेको छ। डीआईजी दुर्गाप्रसाद भट्टराई र अभिकुमार खत्री ३० वर्षे सेवाअवधिका कारण अनिवार्य अवकाशमा गएका थिए। सशस्त्र प्रहरीमा तीनवटा कारणले अवकासमा जानुपर्ने बाध्यता छ। पदावधि, उमेर र सेवाअवधिका कारण अनिवार्य अवकाशमा जाने व्यवस्था रहेको छ।"
"निगमका तीनवटै ट्विनअटर ग्राउन्डेड, मर्मतमा ढिलाइ","काठमाडौं : राष्ट्रिय ध्वजावाहक नेपाल वायुसेवा निगमसँग आन्तरिक उडानका तीनवटा ट्विनअटर जहाज छन्। तर, तीनवटै ग्राउन्डेड छन्। निगमको एउटा ट्विनअटर त झन्डै १२ वर्षदेखि ग्राउन्डेड छ। डीएचसी ६३०० कलसाइन एबीएक्सको उक्त जहाज सन् २०१२ अर्थात् (२०६८०६९ साल) बाटै त्रिभुवन अन्तर्राष्ट्रिय विमानस्थलमा घाम तापेर बसिरहेको छ। उक्त जहाज ग्राउन्डेडपछि दुइटा जहाजले १९ गन्तव्यमा उडान भरिरहेका थिए। तर, ती पनि ग्राउन्डेड भए। इन्जिनमा समस्या देखिएपछि नाइनएबीटी पनि जेठ २३ बाट ग्राउन्डेड भयो। करिब ६ महिनादेखि एउटा ट्विनअटर नाइनएबीयूले मात्रै आन्तरिक उडान भर्दै आएको थियो। उक्त जहाजको फ्लाई आवर (उडान घण्टा) सकिएपछि पुस ७ गतेबाट ग्राउन्डेड भयो। आन्तरिक उडानका सबै जहाज ग्राउन्डेड भएपछि निगमको आन्तरिक उडान ठप्प छ। तर वायु सेवा निगम नेतृत्व भने जहाज मर्मतमा उदासीन देखिएको छ। मुलुकका विकट पहाडी र हिमाली जिल्लामा उडान भर्ने एकमात्र संस्था निगम हो। सबै जहाज थन्किएपछि सबैतिरको आन्तरिक उडान बन्द छ। करारका ४ पाइलट, १९ जना इन्जिनियर र ५० भन्दा बढी प्राविधिक कर्मचारी कामविहीन छन्। उडान ठप्प हुँदा कर्मचारीको तलबलगायत प्रशासनिक खर्चका कारण निगमलाई मासिक करोडौंको आर्थिक हानि भइरहेको कर्मचारीहरू बताउँछन्। ट्विनअटर नाइनएबीयू जहाजको इन्जिनको उडान आवर पुस ७ मा सकिँदै थियो। यसै कारण जहाजले २०८१ जेठदेखि उडान आवर सेभिङ रणनीतिमा उडान भरिरहेको थियो। निगमका एक कर्मचारीका अनुसार जहाजको दाहिनेपट्टिको इन्जिनको फ्लाइट आवर (अधिकतम उडान गर्न सकिने) अवधि समाप्त भएको हो। जेठ २३ गते ग्राउन्डेड भएको नाइनएबीटी जहाजको इन्जिनको आन्तरिक मर्मत गर्दा इन्जिन सिज भएको र निगमसँग मौज्दात जगेडा इन्जिन नभएको कारणले उक्त जहाज ग्राउन्डेड भएको हो। उक्त जहाजमा प्रयोग हुने इन्जिन हालसम्म खरिद, सट्टापट्टा तथा उपलब्ध गराउन नसकेका कारणले ग्राउन्डेड अवस्थामा छ। त्यस जहाजका इन्जिन तथा धेरै पाटपुर्जाहरू निगमको हालै ग्राउन्डेड भएको नाइनएबीयू जहाजमा स्थानन्तरण गरिसकेको निगम स्रोत बताउँछ। उडान घण्टा थपिएको थियो ? निगमको ट्विनअटर नाइनएबीयूको फ्लाई आवर ३६ सय घण्टा हो। निगमले ४ सय घण्टा थपेर ४ हजार घण्टा बनाइएको स्रोत बताउँछ। तर, यो सूचना गलत भएको निगमका प्राविधिकतर्फका प्रवक्ता इन्जिनियर मनोजकुमार साह बताउँछन्। जुन नियममा छ, स्वीकृत कार्यविधिभन्दा बाहिर गएर सुरक्षासँग सम्झौता निगमले गर्दै छ। ३६ सय आवर घण्टा नै यो इन्जिनको क्षमता हो, साहको भनाइ छ। आन्तरिक उडानतर्फ निगमसँग एउटा मात्र जहाज भएकाले व्यवसाय गरेर मुनाफा आर्जन गर्नेभन्दा पनि नागरिक सेवाका लागि उडान भरिरहेको उनले बताए। धेरै जहाज हुँदा मात्रै मुनाफाको कुरा आउने भन्दै साहले फ्लाइट आवर बढाएर जहाज उडाउनु पर्ने बाध्यात्मक स्थिति निगमलाई नभएको उनले स्पष्ट पारे। इन्जिन मर्मतका लागि सम्झौतामा किन ढिलाइ ? निगमको प्रयोगमा भएको इन्जिन (पीटी ६२७) को फ्लाइङ आवर पुस ७ गते सकिँदै थियो। इन्जिन मर्मतका लागि निगमले अंग्रेजी वर्ष २०२४ को अगस्ट ९ (२०८१ भदौ ३ गते) पहिलो बोलपत्र आह्वान गरेको थियो। उक्त बोलपत्रमा इजरायली कम्पनी बेट सेमेस र नेपाली कम्पनी माटर टेडिङले निवेदन दिएका थिए। बेट सेमेसले यसअघि पनि धेरै पटक निगमको इन्जिन मर्मत, सट्टापट्टामा काम गरेको थियो। माटर टेडिङले सामान तथा वस्तुको आयातनिर्यात गर्दै आएको छ। स्रोतका अनुसार निगम व्यवस्थापनले यो टिनअटरको इन्जिन मर्मतका लागि माटर टेेडिङलाई नै दिने उद्देश्य राखेको थियो। २०७५ सालमा कम्पनी रजिस्ट्रार कार्यलयमा दर्ता भएको माटर टेडिङ कम्पनीको दर्ताको बखतको उद्देश्य सामान तथा वस्तुको ओसारपसार भन्ने छ। २०८१ भदौ ३ गतेको निगमको बोलपत्रमा निवेदन दिएको माटर कम्पनीले कात्तिकमा आएर मात्र विशेष साधारणसभाबाट कम्पनीको उद्देश्य परिवर्तन गरेको थियो। कम्पनीले उद्देश्य परिवर्तन गर्दै स्वदेशी तथा विदेशी हवाई विमान तथा हेलिकप्टर निर्माण तथा मर्मतसम्भार गर्ने कम्पनीको एजेन्ट भई देश तथा विदेशमा एमआरओ (मेन्टेनेन्स, रिपेयर र ओभरहल) सेवा प्रदान गर्ने र स्वेदशी वा विदेशी वायुसेवा कम्पनीको एजेन्ट भई देश तथा विदेशमा हवाईजहाज तथा हेलिकप्टरहरू भाडा तथा लिजमा लिनेदिने निर्णय गर्ने भनेको छ। उक्त कम्पनीले यही वर्षको कात्तिक ३० गते कम्पनी रजिस्ट्रारमा उद्देश्य संशोधन गरेको बुझिएको छ। उक्त बोलपत्रमा माटर टेडिङ योग्य नहुने भएपछि पहिलो बोलपत्र रद्द गरिएको निगम स्रोतको दाबी छ। पहिलो टेन्डरपश्चात प्राप्त माटर ट्रेडिङको प्रस्तावमा इन्जिन सट्टापट्टा गर्न आवश्यक पर्ने इजाजतपत्र, सट्टापट्टामा दिने पीटी ६२७ इन्जिनको विवरण केही पनि नभएकोले मूल्यांकन समितिका अधिकांश सदस्यहरूले उक्त प्रस्ताव प्राविधिक रूपमा पारित गर्न नमिल्ने निचोड निकाले। त्यसपश्चात् उक्त टेन्डर रद्द भएको हो, स्रोतको दाबी छ। दोस्रोपल्ट २०२४ अक्टोबर ३ (२०८१ असोज १७ गते) अर्को बोलपत्र आह्वान गरियो। उक्त बोलपत्रमा इजरायली कम्पनी बेट सेमेसले मात्र निवेदन दिएको थियो। उक्त कम्पनी विश्वव्यापी रूपमा नै पीटी ६२७ इन्जिनको मर्मत तथा सञ्चालनका लागि परिचित हो। सुरुमा नै बेट सेमेसलाई इन्जिन मर्मतका लागि नदिँदा अहिले निगम जहाजविहीन हुनु परेको स्रोतको भनाइ छ। एउटा मात्रै कम्पनीले निवेदन हालेकोमा पनि निगमले इन्जिन मर्मत सम्झौता गर्न दुई महिनाभन्दा बढी समय लगाएको छ। निगमले पुस ५ गते मात्र बेट सेमेससँग इन्जिन मर्मतका लागि औपचारिक सम्झौता गरेको छ। इन्जिन मर्मत कम्पनीले सम्झौता गरेको ४५ देखि ९० दिनभित्र इन्जिन दिनुपर्ने हुन्छ। बेट सेमेसको निवेदन माथि आन्तरिक मूल्यांकनको क्रममा समय लागेको प्रवक्ता साह बताउँछन्। सार्वजनिक खरिदको नियमानुसार प्रक्रिया पुयाउँदा सम्झौता गर्न समय लागेको बताउँदै प्रवक्ता साहले जनवरीको अन्तिमसम्म इन्जिन मर्मत भई नेपाल आउने बताए। न्यारोबडीको पनि सी चेक बाँकी वायुसेवा निगमको अन्तर्राष्ट्रिय उडान भर्ने न्यारोबडी जहाज नाइनएनएकेडब्लूको पनि सी चेक हुन सकेको छैन। उक्त न्यारोबडीलाई अक्टोबर अन्तिममा सी चेकमा पठाउनुपर्ने हो। तर, बोलपत्रमा नै निगम अल्झिँदा अहिले फ्लाई आवर बचाएर उडान गर्ने गरिएको छ। कम्पनीको एमआरओ छनोटमा निगम व्यवस्थापनले निर्णय नगर्दा उक्त जहाज प्राविधिक रूपमा ग्राउन्डेड नै भएको छ। हप्तामा २७२८ उडान भर्नुपर्नेमा अहिले साताको २३ सेक्टरमा मात्र उडान गरिरहेको छ। जहाज अहिले दिनको सरदर २ घण्टामात्र उडाइएको छ। अहिले २ वटा वाइडबडी र २ न्यारोबडीले ९ गन्तव्यमा उडान भर्दै आएका छन्। तर, नाइनएनएकेडब्लूको भने उडान आवर क्षमता जोगाउन पूर्ण क्षमतामा चलाइएको छैन। केही दिनमा यो जहाज पनि ग्राउन्डेड हुने अवस्था आउँदैछ। जहाज धमाधम ग्राउन्डेड हुँदा पनि तालुकको संस्कृति, पर्यटन तथा नागरिक उड्डयन मन्त्रालय भने मुकदर्शक भएर बसेको छ।"
कसरी जोगिने साइबर आक्रमणबाट ?,"दक्षिण एसियाली ह्याकर समूह फंकसेक ले सामाजिक सञ्जाल एक्स मा सूचना पोस्ट गरी डार्कवेबमा बिक्रीमा राखेको चारवटा वेबसाइटको सूचीमा नेपालको संघीय मामिला तथा सामान्य प्रशासन मन्त्रालय पनि परेको छ। बिक्रीमा राखिएको विवरणमा मन्त्रालयको वेबसाइट नेपालको संघीय मामिला र स्थानीय सरकारको प्रशासकीय कार्य सम्पादनका साथै प्रदेश र पालिकाहरूको विकेन्द्रीकरण, स्थानीय विकास र सामान्य प्रशासनमा प्रभावकारी शासनमा फोकस गर्ने उल्लेख गरिएको छ। सूचनामा वेबसाइटको सुपर एड्मिन प्यानल का लगिन क्रिडेन्सियल (युजरनेम र पासवर्ड) को मूल्य अत्यन्त सस्तो ५० अमेरिकी डलर तोकी सोमा मोलमोलाई हुनसक्ने भनिएको छ। सुपर एड्मिन प्यानल वेबसाइटभित्र प्रवेश गर्ने मूलद्वार (गेटवे) को साँचो मानिन्छ, जसमा लगइन गरेपश्चात् मात्र वेबसाइटमा एक्सेस प्राप्त हुन्छ। गत पुस १६ मा र्यान्समवेयर लाइभ, टिएम र्यानसमन जस्ता साइबर सेक्युरिटी न्युज एग्रिगेट प्लेटफर्मलाई उद्धृत गर्दै टेकपानाडटकममा प्रकाशित सनसनीपूर्ण समाचारले नेपालको साइबर सुरक्षामा भएको गम्भीर लापरबाही पुनः एकपटक उजागर गरेको छ। ह्याक भएको पोर्टलमा के छ ? डार्कवेबमा देखाइएको पोर्टलको तस्बिरमा प्रयोगकर्ता ड्यासबोर्ड, जारी परिपत्र निर्देशनहरू, बजेट विवरण, पालिकाको विवरण, पालिकाको वेबसाइट, कर्मचारी विवरण, आईटी अफिसरहरूको सम्पर्क, एवं पोर्टल सेटिङअन्तर्गत प्रणालीको विवरण र पासवर्ड परिवर्तन लिंकमा एक्सेस देखिन्छ। कर्मचारी प्रशासनको केन्द्रीय निकायका रूपमा संघीय निजामती सेवाको सञ्चालन, व्यवस्थापन तथा अभिलेख व्यवस्थापनमा गर्दै आएको मन्त्रालयले ७७ जिल्ला समन्वय समिति, ६ वटा महानगरपालिका, ११ उपमहानगरपालिका, २७६ नगरपालिका र ४६० गाउँपालिका गरी ७५३ स्थानीय तहको क्षमता विकास र सहजीकरण एवं समन्वयको जिम्मेवारी पाएको छ। पुस १६ दिउँसो ह्याक भएको भनिएको पोर्टलएमओएफएजीओभीएनपीलोकललगिन ब्राउज गर्दा बायाँपट्टि पोर्टल प्रयोगकर्ताको विवरण सम्पर्क तथा पासवर्ड विवरण नियमित रूपमा अध्यावधिक हुने, सम्बन्धित निकायले मात्र प्राप्त गर्ने परिपत्र निर्देशन जानकारीहरू यसै पोर्टलबाट मात्र प्राप्त गर्न सकिने र पोर्टलबाट आदानप्रदान भएका विवरणहरू एकीकृत रूपमा अभिलेख हुने हुँदा अन्य प्रणालीहरूसँग समेत अन्तरआबद्धता गर्न सहज हुने सूचना सहित क्यारोसेलको रोटेटिङ डिस्प्ले देख्न सकिन्छ भने दायाँपट्टि नेपाल सरकारको लोगोमुनि एमओएफएजिए पोर्टलपछि एलिप्सिस दिई लगिन टाइटल छभने सोमुनि लगिन आइडी टेक्स्टबक्स र पासवर्ड फिल्ड विजेट देख्न सकिन्छ। संघीय निजामती सेवाका कर्मचारीको योग्यता, जन्ममिति, सेवा प्रवेश, अवकाशजस्ता अति संवेदनशील नित्तान्त गोप्य अभिलेख सुरक्षाको जिम्मा मात्र नभई प्रदेश र स्थानीय तहको पनि लाइन एजेन्सीको रूपमा रहेको मन्त्रालयको वेबसाइट ह्याक हुनै नसक्ने गरी साइबर सुरक्षाको प्रबन्ध गर्नु त कता हो कता गत अगस्टमा ह्याक भएको पोर्टलको बारेमा मन्त्रालयलाई ४ महिना नाघिसक्दा पनि जानकारी हुन नसक्नुमा मन्त्रालय, सोको आईटी हेर्ने जिम्मेवार पदाधिकारीहरूको गम्भीर लापरबाही र कार्यक्षमताको अभाव देखिन्छ। यो नेपालको साइबर सुरक्षामा जिम्मेवार आईटी क्षेत्रकै लागि शर्मनाक र लज्जास्पद विषय हो। फंकसेक केहो ? फंकसेक साइबर अपराधको दुनियाँमा हालसालै देखा परेको एक अनलाइन फिरौती (एक्सट्रोर्सन) समूह वा डेटा चुहावट गर्ने साइट हो। जसले आईपी ठेगाना नदेखिने अज्ञात वेब ब्राउजरबाट बहुतहगत टोर (दी अनियन राउटिङ प्रोजेक्ट) प्रविधिमा आधारित डिएलएस (डिष्ट्रिब्युसन लेयर स्विच) नेटवर्कको माध्यमबाट फ्रान्स, थाइल्यान्ड, पेरू, जोर्डन, अमेरिका, ट्युनिसिया, भारत र यूएईका मिडिया, आईटी, रिटेल, व्यवसाय, शिक्षा, अटोमोटिभ, एनजिओलगायत ११ वटा क्षेत्रका प्रयोगकर्ताहरू लक्षित गरी रेन्समवेयर पठाउँछ जुन एक प्रकारको मालवेयर अर्थात् भाइरस हो। यसले लक्षित सिकारलाई आफ्नो उत्कृष्ट प्राविधिक क्षमताप्रति आकर्षित गर्न निःशुल्क डीडीओएस (डिष्ट्रिब्युटेड डिनायल अफ सर्भिस) उपकरणको विज्ञापनको साथै आफ्नै रेन्समवेयर बाइनरी विकास गर्छ। यसले दोहोरो फिरौती तरिका प्रयोग गरी पीडितको कम्प्युटर उपकरणबाट फाइल इन्क्रिप्ट गर्नुको साथै बाहिर पनि निकाल्छ। डार्कवेब के हो ? डार्कवेब एक किसिमको कम्प्युटर नेटवर्क हो जसले इन्टरनेट प्रयोगकर्ताको परिचय र स्थान गोप्य राखी अन्य मानिस वा कानुन कार्यान्वयन निकायको पहुँचबाट बाहिर राख्ने वा लुकाउने काम गर्छ। यो गुगल, विङ, याहुजस्ता सर्च इन्जिनमा अनुक्रमित नभएकाले सजिलै पत्ता लगाउन सकिँदैन। यसमा पहुँचका लागि टोर प्रविधिमा आधारित विशेष प्रकृतिको ब्राउजर आवश्यक पर्छ। सर्फेस, डिप र डार्क गरी तीन प्रकारका वेबहरू प्रचलनमा छन्। सर्फेस वेब इन्टरनेट सर्च इन्जिनमा अनुक्रमित सबैभन्दा माथिल्लो तहमा रहेको दृश्य वा खुला हुन्छ। सर्च इन्जिनले पत्ता लगाउन नसक्ने सतहमुनिको ठूलो भाग डिप वेब हो जुन पासवर्ड वा अन्य सुरक्षा वालको प्रयोगद्वारा दृष्यात्मक लिंकमा नदेखिने गरी लुकेको हुन्छ। प्रयोगकर्ताको जानकारी वा गोपनीयताको सुरक्षा गर्न यसका पृष्ठहरूलाई खुला वेबबाट लुकाइन्छ। वित्तीय खाता, अनलाइन बैंकिङ, इमेल र सामाजिक सञ्जालका खाता, निजी संस्थाका डेटाबेस, कानुनी फाइलजस्ता संवेदनशील प्रकृतिका सामग्रीहरू डिप वेबमा सुरक्षित राखिन्छन् । सरकारी सर्भरमा साइबर आक्रमणको शृंखला एक सातादेखि नेपाल दूरसञ्चार प्राधिकरणको वेबसाइट ह्याक भएको समाचार १ जनवरी २०२५ मा सार्वजनिक भयो। ह्याकरले नियन्त्रणमा लिएको प्राधिकरणको वेबसाइटमा अनलाइन सट्टेबाजी प्लेटफर्मको विज्ञापन राखिएकोमा प्रधिकरणले अहिले उक्त सामग्री हटाएको देख्न सकिन्छ। प्राधिकरण सूचना प्रविधि क्षेत्रको नियामक निकाय हो। नोभेम्बर २०२४ मा राहदानी विभागले राहदानी आवेदन प्रणालीमा भाइरस पसेकोले थप सङ्क्रमण नहोस् भन्नाका लागि साइट डाउन गरिएको बेहोराको सूचना जारी गर्यो। यो केबल भाइरस सङ्क्रमण नभई साइबर हमलाकै एउटा प्रकार अर्थत् मालवेयर आक्रमण भएको एवं यसबाट नेपालभित्र र विदेशस्थित नेपाली नियोगहरूको राहदानी आवेदन प्रणालीलगायत दुई सयभन्दा बढी स्टेशनबाट प्रवाह हुँदै आएको सेवा लगभग २ सातासम्म अवरुद्ध भयो। त्यसैगरी २०२४ कै अगष्टमा सामुदायिक शिक्षकको तथ्यांकको अभिलेख रहने राष्ट्रिय किताबखाना (शिक्षक) को वेबसाइट ह्याक गरी प्रतिबन्धित अनलाइन जुवाको प्रचार सामग्री राखिएको थियो। फेब्रुअरी २०२४ मा एक १६ वर्षे किशोरले त्रिविको वेबसाइट ह्याक गरेपछि परीक्षा नियन्त्रण कार्यालयबाट विद्यार्थीले लिने ट्रान्सक्रिप्ट, प्रोभिजनल प्रमाणपत्र, पुनर्योग, प्रतिलिपि, सर्टिफिकेट तथा प्रमाणपत्र सच्याउने जस्ता सेवाहरू १ हप्ताभन्दा बढी समय अवरुद्ध हुन पुगे। जनवरी २०२३ मा नेपाल सरकारको डटजिओभिडटएनपी वेबसाइटमा साइबर आक्रमण हुँदा प्रधानमन्त्री कार्यालय, राष्ट्रपतिको कार्यालयलगायत सोसँग आबद्ध ४०० भन्दा बढी सरकारी वेबसाइटहरू करिब ४ घन्टा बन्द भए। राष्ट्रिय सूचना प्रविधि केन्द्रद्वारा सिंहदरबारमा सञ्चालित एकीकृत केन्द्रीय डेटा बैंक (जीआईडीसी) मा भएको साइबर हमलाबाट अध्यागमन र पासपोर्ट विभागको सेवा अवरुद्ध हुँदा त्रिभुवन विमानस्थलको हवाई उडान दिनको १२ देखि ४ बजेसम्म अवरुद्ध भयो। गत मे २०२३ मा लोकसेवा आयोग माथि भएको साइबर आक्रमणको कारण लोकसेवामा दरखास्त दिनेहरूको ठूलो संख्यामा तथ्यांक हराएको विवरण सार्वजनिक भएको थियो। यसभन्दा पहिला सन् २०२० अक्टोबरमा पनि लोकसेवा आयोगको वेबसाइट ह्याक गरी नेपाल सरकारको सुरक्षा पोर्टल सूचना को नाममा नेपाल टेलिकमको बल्क एसएमएस सेवा मार्फत कफ्र्यु लागेको झुटा सूचना सम्प्रेषित भएको थियो। दिइएको तथ्यांक बीबीसीलगायत प्रमुख मिडियामार्फत सार्वजनिक सरकारी वेबसाइटमा भएका केही साइबर आक्रमणका प्रतिनिधि घटनाहरू मात्र हुन्। अन्य सरकारी एवं गैरसरकारी निकाय, निजी तथा बैंकिङ क्षेत्रमा भएको साइबर हमलाहरूसमेत अध्ययन गर्दा तथ्यांकको फेहरीस्त लामै हुन जान्छ। विश्वव्यापी साइबर सुरक्षा इन्डेक्समा नेपाल अन्तर्राष्ट्रिय टेलिकम्युनिकेसन युनियन (आईटीयू) द्वारा सन् २०२४ मा प्रकाशित विश्वव्यापी साइबर सुरक्षा अनुक्रमिका (जीसीआई) मा समाविष्ट १९४ मुलुकहरूको सूचीमा नेपाल १००औं स्थानमा छ। सन् २०२० को ९४औंबाट नेपाल ६ स्थान तल खस्केको हो। टियर प्रदर्शनीको आधारमा दक्षिण एसियाली मुलुकमा नेपालको स्थान बंगलादेश, भारत, पाकिस्तान, श्रीलंका, भुटानभन्दा तल छ। इन्डेक्सले स्थान तोक्दा कानुनी, प्राविधिक, संस्थागत, क्षमता विकास र सहयोग गरी ५ वटा स्तम्भहरूको मूल्यांकन गरेको थियो। नेपालले अन्तर्राष्ट्रिय मञ्चमा आफ्नो साइबर सुरक्षास्तर उकास्न प्राविधिक क्षमता विकास, दक्ष जनशक्ति निर्माण, अन्तर्राष्ट्रिय सहयोग बढवा, प्रविधिक शिक्षामा लगानी र विश्वव्यापी साझेदारीहरू सिर्जना गर्नुपर्ने सुझाव जीसीआईले दिएको छ। साइबर सुरक्षा जिम्मेवारी साइबर सुरक्षाको जिम्मेवारी साइबर सुरक्षा प्रोफेसनल वा सूचना सुरक्षा विश्लेषकको हो। सर्टिफाइड इन्फर्मेसन सिस्टमस् सेक्युरिटी प्रोफेसनल (सीआईएसएसपी), सर्टिफाइड एथिकल ह्याकर (सीईएच), अफेन्सिभ सर्टिफाइड प्रोफेसनल (ओएससिपि) जस्ता व्यक्तिहरू यसका लागि कार्यरत हुन्छन्। उनीहरू साइबर खतराबाट जोगाउन डेटा, नेटवर्क र प्रणालीहरूलाई जोगाउन त्यसमा रहेका वा हुनसक्ने कमजोरीहरू अग्रिम पहिचान गरी पूर्वसुरक्षा उपायहरू लागू गर्ने र साइबर आक्रमण भएमा तुरुन्त सम्बोधन गर्न जिम्मेवार हुन्छन्। कम्पनीको साइबर सुरक्षाको उच्चतम् श्रेणीको जिम्मेवार पदाधिकारी मुख्य सूचना अधिकारी (सिस्को) हुन्छ। साइबरस्पेस सम्प्रभुसत्ताको प्रश्न अहिलेको सूचना प्रविधिको युगमा सार्वभौमसत्तालाई राजनैतिक वा भौतिक र भर्चुअल अर्थात इन्टरनेट सम्प्रभुसत्ता दुई किसिमले वर्गीकरण गरिन्छ। राजनीतिक सम्प्रभुसत्ताको आधुनिक संस्करण साइबरस्पेस सम्प्रभुसत्ता हो। एउटा स्वतन्त्र सार्वभौमसत्तासम्पन्न मुलुकको इन्टरनेट वा साइबरस्पेस अर्को मुलुकको नियन्त्रण, कब्जा वा निगरानीमा रहनुहुँदैन भन्ने साइबरस्पेस सार्वभौमसत्ताको विश्वव्यापी मान्यता हो। इन्टरनेट सेवा निर्वाध सञ्चालन हुनुपर्ने, यसको स्वतन्त्र प्रवाहमा कुनैपनि निगरानी वा सेन्सरसिलाई यसले अस्वीकार गर्छ। साइबरस्पेसको सुरक्षित प्रयोगका लागि साइबर सम्प्रभुता हुनुपर्ने भनी नेपाल सरकारद्वारा गठित अध्ययन समितिले फागुन २०७८ मा गृह मन्त्रालयमा बुझाएको प्रतिवेदनको परिच्छेद६ को बुँदा नं२ मा सिफारिस गरेको अवस्थासमेत छ।कुनै पनि मुलुकले स्याटलाइट वा समुद्रमुनि भुइँमा बिच्छ्याएर ल्याएको फाइबर अप्टिक केबलहरूको नेटवर्कमार्फत विश्वव्यापि इन्टरनेटमा पहुँच प्राप्त गर्छन्। त्यस्तो केबलले विभिन्न महाद्वीप र क्षेत्रहरूलाई जोड्छ। यसले राष्ट्रहरूबीच उच्च गतिमा डेटा प्रशारण गर्न अनुमति दिन्छ। यसलाई इन्टरनेट मेरुदण्ड मानिन्छ। देशभित्रका स्थानहरूमा वा ग्राहकसम्म पुग्नका लागि स्थलीय नेटवर्कहरू वा सेटलाइट लिंक प्रयोग गरिन्छ। इन्टरनेट प्रवाहको लागि नेपालको आफ्नै स्वतन्त्र भूउपग्रह प्रणाली छैन। इन्टरनेसनल टेलिकम्युनिकेसन युनियन (आईटीयू) ले नेपाललाई सन् १९८४ मा छुट्टै जियोस्टेसनरी अर्बिटल स्लट उपलब्ध गराएको थियो, तर हालसम्म नेपालले त्यो सुविधा उपभोग गर्न सकेको छैन। नेपालमा उपलब्ध हुनसक्ने सेटलाइटमा आधारित इन्टरनेट सेवाको विकल्प स्टारलिंक हुनसक्छ। यो विश्वको नं१ धनाढ्य एलन मस्कको स्पेसएक्स नामक कम्पनीको स्वामित्वमा रहेको निजी स्याटलाइट नेटवर्क कम्पनी हो। भूपरिवेष्टित नेपालको अन्तर्देशीय जडान विन्दु अर्थात् टियर१ परियोजनामा पहुँच नभएकाले हाल भारतका टाटा, एयरटेल र सिफिटेक गरी तीनवटा ब्याण्डविथ प्रदायकबाट करिब ६८ प्रतिशत एवं चीनको चाइना टेलिकम, हङकङस्थित इन्ट्रापेटस र पीसीसीडब्लू गरी २ वटा र कोरियाको केटिस्याट गरी ४ वटा अन्तर्राष्ट्रिय ब्यान्डविथ सेवा प्रदायकहरूबाट करिब ३१ प्रतिशत इन्टरनेट ब्यान्डविथ खरिद गरेको पाइन्छ। टियर१, टियर२ इन्टरनेट सेवा प्रदायक वा ब्याडविथ प्रदायकले प्राविधिक रूपमा ग्राहकको सर्भर प्रणालीमा आफ्नो नेटवर्कमार्फत प्रवाहित डेटामा पहुँच राख्न वा डेटा विश्लेषण गरेर निश्चित हदसम्म निगरानी गर्न सक्छ। ग्राहकको आइपि ठेगानामा उनीहरूको पहुँच हुनेमात्र नभई इन्टरनेट ट्राफिकको मात्रा र गन्तव्य पनि देख्न सक्छन्। अत्यावश्यक नभएसम्म सामान्यतया ससाना वा व्यक्तिगत सर्भर प्रणालीहरूको सर्वेक्षण नगरे पनि राज्य वा सुरक्षा महत्वका वा संवेदनशील ग्राहकलाई आफूद्वारा प्रवाहित सर्भरमा त्यस्तो सफ्टवेयर वा निगरानी संयन्त्र सक्रिय राख्ने सुविधा उनीहरूमा हुन्छ। डेटाको ठूलो मात्रा र नेटवर्क पूर्वाधारमा उनीहरूको ध्यान केन्द्रित हुन्छ। आफ्नो ब्यान्डविथ प्रयोग गरेर वा आफ्नो सर्भरबाट हुने सेवा लिने ग्राहकबाट शंकास्पद वा दुर्भावनापूर्ण गतिविधि हुनसक्ने विश्वास लागेमा ब्याडविथ प्रदायक, इन्टरनेट सेवा प्रदायक (आईएसपी) हरूले निगरानी राख्न सक्छन्। उनीहरूले ग्राहकले भ्रमण (ब्राउज) गरेको वेबसाइटहरू, प्रयोग गरेको डेटाको मात्रा, भ्रमण गरेका डोमेनहरू तथा ग्राहकको आधारभूत जानकारी वा निगरानी राख्न सक्छन्। साइबर सुरक्षा कानुन नेपालमा हालसम्म साइबर सुरक्षासम्बन्धी विशेष कानुन छैन। १८ वर्षअघि निर्मित विद्युतीय कारोबार ऐन, २०६३ साइबर सुरक्षा वा साइबर अपराध सम्बोधन गर्ने प्रयोजनार्थ बनेको नभए पनि त्यसमा भएका अष्पष्ट र बहुअर्थी प्रावधानको फाइदा उठाइ साइबर अपराधसँग सम्बन्धित मुद्दाहरू जबरजस्ती अनुसन्धान, अभियोजन र फैसला हुने गरेका छन्। साइबर अपराधमा विज्ञता नभएका अनुसन्धानकर्ता प्रहरी, अभियोजनकर्ता सरकारी वकील र न्याय निरूपणकर्ता न्यायाधीशहरूद्वारा साइबर अपराधसम्बन्धी मुद्दा हेरिँदै आइएको छ। यसमा सम्बन्धित निकायको ध्यानाकृष्ट हुन सकेको अवस्था छैन। कम्प्युटरसम्बन्धी कसुर नामाकरण गरी ऐनको दफा ४४ देखि ५२ सजाय प्रस्तावित गरिएका कुनै पनि दफामा केकस्ता कार्यहरू कसुरभित्र पर्छन् भनी परिभाषा नगरी सिधै अमूक कार्य गरेबापत कैद तथा जरिबानाको सजाय प्रस्ताव गरिएको छ जुन कानुन तर्जुमाको सामान्य नियममात्र नभई फौजदारी न्याय विधिशास्त्रको पनि विपरीत छ। खासगरी ऐनको दफा ४७ मा राखिएको प्रावधान त पहिलेको सार्वजनिक अपराध र सजाय ऐन, २०२७ तथा हालको अपराध संहिता, २०७४ को सार्वजनिक शान्ति विरुद्धको कसुर अन्तर्गतका कसुरहरूभन्दा पनि व्यापक र जुनसुकै प्रयोजनमा पनि आकर्षित गराउन सकिने किसिमका छन्। बुडापेष्ट महासन्धि वा साइबर अपराधसम्बन्धी कुनैपनि अन्तराष्ट्रिय वा क्षत्रीय सन्धि वा महासन्धिहरूमा नेपालले हालसम्म हस्ताक्षर गरेको छैन। हालैमात्र नेपाल सरकारले साइबर सुरक्षा नीति, २०८० जारी गरेको छभने सञ्चार तथा सूचना प्रविधि मन्त्रालयले सामाजिक सञ्जाल र साइबर सुरक्षा तथा साइबर अपराधसम्बन्धी गरी दुईवटा छुट्टाछुट्टै विधेयकको मस्यौदा सार्वजनिक प्रतिक्रियाको लागि प्रकाशित गरेकोमा सामाजिक सञ्जालको सञ्चालन, प्रयोग तथा नियमन गर्ने सम्बन्धमा बनेको विधेयक संसद्मा प्रस्तुत हुने क्रममा रहेको छ। निष्कर्ष साइबर आक्रमण वा ह्याकिङ हुनका लागि आन्तरिक र बाह्य गरी दुईवटा तत्वहरू जिम्मेवार हुन्छन्। आन्तरिकतर्फ प्रयोगकर्ताको इन्टरनेट प्रणालीमा भएको साइबर सुरक्षा लापरबाही वा कमजोरीको फाइदा उठाइ आइबर आक्रमण, ह्याकिङ हुनु हो। बाह्य तत्वमा इन्टरनेटको अन्तर्राष्ट्रिय ब्यान्डविथ प्रदायक वा राष्ट्रिय ब्यान्डविथ प्रदायक वा इन्टरनेट सेवा प्रदायक (आईएसपी) हरूद्वारा हुनसक्ने गोप्य पर्यवेक्षण वा निगरानी हो, जुन प्रत्यक्षरूपमा राष्ट्रको सार्वभौमसत्तासँग जोडिएको हुन्छ। आन्तरिक सुरक्षाको लागि साइबर सुरक्षा प्रोफेसनल वा सूचना सुरक्षा विश्लेषकजस्ता पेसेवरहरूको सहयोगमा डेटा, नेटवर्क र प्रणालीहरूलाई सुरक्षा गर्न सुरक्षा कमजोरीहरू अग्रिम पहिचान गरी पूर्वसुरक्षा उपायहरू लागू गर्ने र साइबर आक्रमणको तत्काल सम्बोधन गर्ने संयन्त्रको स्थापना गर्नुपर्ने हुन्छ। बाह्य सुरक्षाका लागि नेपालको आफ्नै स्वतन्त्र भूउपग्रह प्रणाली स्थापना गरी साइबरस्पेस सार्वभौमसत्ता वा इन्टरनेट सार्वभौमसत्ता स्थापना गर्नेतर्फ नेपालको ध्यान तत्काल जानुपर्छ। यसको कार्यान्वयनको लागि आईटीयूद्वारा छुट्ट्याइएको जियोस्टेसनरी अर्बिटल स्लटको प्रयोग नै हो। स्टारलिंक पनि निजी कम्पनीको स्वामित्वमा रहेको कारण साइबरस्पेस सार्वभौमसत्ताको प्रश्न समाधान हुँदैन। नेपालले अन्तर्राष्ट्रिय कानुनद्वारा स्थापित भूपरिवेष्टित राष्ट्रको सामुद्रिक पहुँचको अधिकार छिमेकी मुलुक भारतसँग दाबी प्रयोग गरी सिधै अन्तर्देशीय जडान विन्दु अर्थात् टियर१ परियोजनाको फाइबर अप्टिक केबल नेटवर्कमा आफ्नो केबल नेटवर्क जडान गरी विश्वव्यापि इन्टरनेटमा पहुँच प्राप्त गर्नसक्नु पर्दछ। साइबर आक्रमण वा ह्यकिङको अनुसन्धान गर्ने प्रहरी, अभियोजन गर्ने सरकारी वकील र न्याय सम्पादन गर्ने न्यायाधीशहरूमा साइबर अपराधको विज्ञता वा विशेषज्ञता आवश्यक पर्छ, यसमा सम्बन्धित निकायको यथाशीघ्र ध्यानाकृष्ट हुनु जरुरी छ। साइबर आक्रमणका कारक तत्वहरू साइबर हमलाको पछाडि विभिन्न कारणहरू भए पनि प्रमुख भने साइबर सुरक्षा लापरबाही वा कमजोरी नै हो। हार्डवेयर र सफ्टवेयर फेल हुनु, मानवीय गल्ती वा कमजोरी, प्रकृतिक विपत्तिहरू पनि साइबर आक्रमणका कारक बन्ने गर्छन्। यसमा पेसेवर ह्याकरहरू, संगठित आपराधिक समूहहरू, राज्यप्रायोजित कर्ताहरू, सौखिन (एमेच्योर) ह्याकरहरू, ह्याक्टिभिष्टहरू, वेबसाइटमा वैधानिक पहुँचप्राप्त अधिकारीहरू आदिको संलग्नता हुन्छ। यिनीहरू आपराधिक, राजनैतिक, आर्थिक वा व्यक्तिगत कारणले साइबर हमलामा प्रेरित हुन्छन्। डेटा वा सूचना नियन्त्रणमा लिने, कब्जामा लिएको डेटा वा सूचना बिक्री गर्ने, व्यापारिक गोप्यता भंग गर्ने, व्यापारव्यवसाय धाराशायी बनाउने वा हानिनोक्सानी पुर्याउने, रिसइबी वा वैमनस्यता साँध्नेजस्ता उद्देश्यले पनि साइबर हमला हुने गर्छन्। हाल आएर साइबर हमलामा एआईको प्रयोग पनि बढ्दो छ। साइबर हमलामा असुरक्षित र कमजोर कम्प्युटर प्रणाली, जिम्मेवार अधिकारीद्वारा गोप्य, संवेदनशील डेटा वा सूचना चुहावट, प्रयोगकर्ताहरूले सजिलै अनुमानयोग्य (इजीटुगेस) पासवर्ड छनौट गर्नु, राउटरमा पासवर्ड सेभ हुनु, पूर्वनिर्धारित (डिफल्ट) पासवर्ड परिवर्तन नगर्नु, फिसिङ, मालवेयर वा रेन्समवेयर आक्रमण, सोसल इन्जिनियरिङ स्क्यामजस्ता पक्षहरूले भूमिका निर्वहन गरेका हुन्छन्। सरकारी वेबसाइटमा हुने असुरक्षित डिजाइन, कमजोर कन्फिगरेसन र भ्यालिडिटेसन, सर्भर साइटमा रन हुनुपर्ने कोड क्लाइन्ट साइटमै देखिनु, खुला पोर्टहरू, गोप्य रहनुपर्ने सर्भर र प्रयोगकर्ताबीच हुने रेस्पोन्स इन्क्रिप्ट नहुनु, साइट निर्माणपश्चात् सुरक्षा चेकजाँच नहुनु, सम्पूर्ण मापदण्ड वा प्रोट्रोकल पूरा नगरी हतारमा वेबसाइट लञ्च हुनु, सरकारी साइटमा बग वा त्रुटि रिपोर्ट गर्ने विकल्प नदिनु, वेबपेजमा कमजोरी (बग), छिद्र (लुपहोल) हुनु, वेब होस्टिङ कन्ट्रोल अर्थात सीप्यानलको प्रणाली कमाण्डमा त्रुटि हुनु, त्रुटि परीक्षण नहुनु, एड्मिन एक्सेसमा बलियो भ्यालिडिटेसन, अथोराइजेसन, मल्टिफ्याक्टर अथेन्टिकेसन प्रक्रिया नहुनु, राम्रोसँग कोड विकास नहुनुजस्ता कारणहरूले निजीको तुलनामा सरकारी वेबसाइटहरू बढी निसानामा पर्ने गर्छन्। साइबर सुरक्षामा पाँच आधारभूत सुरक्षा सिद्धान्तहरू गोपनीयता (कन्फिडेन्सियालिटी), अखण्डता (इन्टिग्रिटी), उपलब्धता (एभाइलेबिलिटी), प्रमाणीकरण (अथेन्टिकेसन) र गैरअस्वीकृति (नन्रिपुडिएसन) अपनाएमा साइबर सुरक्षा प्रभावकारी हुनसक्छ। अमेरिकी नेसनल इन्स्टिच्युट अफ स्टान्डर्डस् एन्ड टेक्नोलोजी (निष्ट) का अनुसार साइबर सुरक्षा जीवनचक्रका पाँच साइबर सुरक्षा चरणहरूमा पहिचान (आइडेन्टिफाइ), सुरक्षा (प्रोटेक्ट), पत्ता लगाउनु (डिटेक्ट), प्रतिक्रिया (रेस्पोन्ड), र पुनःप्राप्ति (रिकभर) प्रचलनमा रहेका मोडेलहरू हुन्। (पूर्वन्यायाधीश भट्टराई साइबर सुरक्षा विज्ञ हुन्)"
आवश्यक कानुन नबन्दा संघीयता कार्यान्वयनमा बाधा : उपेन्द्र यादव,"काठमाडौं : जनता समाजवादी पार्टी (जसपा) नेपालका अध्यक्ष उपेन्द्र यादवले ठूला दल मिलेर सरकार बनेपनि सुधारका कुनै सकारात्मक सन्देश देखा पर्न नसकेको बताएका छन्। बिहीबार नेपालगन्जमा आयोजित पत्रकार सम्मेलनमा यादवले ठूला दल मिलेर सरकार बनाएको धेरै दिन भएपनि सुधारका कुनै सकारात्मक सन्देश देखा पर्न नसकेको बताएका हुन्। नयाँ सरकार बनेपछि पनि आर्थिक,राजनीतिक,प्रशासनिक, विकास निर्माणलगायतका क्षेत्रमा कुनै सुधार हुन नसकेको उनको भनाइ छ। यादवले अहिलेको संविधानलाई परिमार्जन गर्नका लागि आफूहरूले धेरैअघि नै आन्दोलन गरेको भन्दै अब संविधान संशोधन र परिमार्जन आवश्यक रहेको धारणा राखे। विज्ञ सम्मिलित आयोग बनाई त्यसले दिएको सुझावलाई आधार मानेर संविधान संशोधन र परिमार्जन गर्नुपर्ने उनले बताए। अध्यक्ष यादवले संघीय सरकारले आवश्यक कानुन बनाउन नसक्दा संघीयता र गणतन्त्र संस्थागत गर्न कठिनाइ देखिएको धारणा राखे।"
स्वतन्त्र न्यायपालिका,"राज्य या अन्य व्यक्तिबाट हाम्रो अधिकार खोसिएको या हनन् भएको महसुस हुँदा कानुनी उपचार र न्यायको खोजी गर्न जाने ठाउँ हो, अदालत अर्थात् न्यायालय। सन् १७४८ मा फ्रेन्च न्यायाधीश तथा राजनैतिक दार्शनिक मन्टेस्कुले स्प्रिट अफ ल पुस्तकमा शक्ति पृथकीकरण सिद्धान्तको चर्चा गरेका छन्। उनले व्यवस्थापिका, कार्यपालिका र न्यायपालिका स्वतन्त्र रूपमा सञ्चालन हुनुपर्नेमा जोड दिएका छन्। कानुन निर्माण, कानुनको कार्यान्वयन गर्ने र कानुनको व्याख्या गर्ने अधिकार एउटै व्यक्ति वा संस्थामा राखियो भने अधिकार बाझिने र एकअर्काको कार्यमा हस्तक्षेप हुने भएकाले यसबाट मुक्त राख्ने उद्देश्यले मन्टेस्क्युको शक्ति पृथकीकरणको सिद्धान्त प्रतिपादित भएको पाइन्छ। स्वतन्त्र न्यायपालिकाको इतिहास धेरै पुरानो छैन । २००७ साल अगाडि न्यायालयको छुट्टै बन्दोबस्त भएको पाइँदैन। नेपाल अधिराज्यको संविधान, २०४७ बने पछि उक्त संविधानको भाग ११ मा न्यायपालिकासम्बन्धी व्यवस्था र धारा ८५ मा नेपाल अधिराज्यका अदालत तीन तहका रहने व्यवस्था थियो। यसैगरी हाल नेपालको संविधान २०७२ को भाग ११ मा न्यायपालिकासम्बन्धी प्रावधानको व्यवस्था गरिएको छ। संविधानको धारा १२७ मा तीन तहको अदालत (सर्वोच्च, उच्च, जिल्ला) हुने व्यवस्था गरिएको छ भने धारा १३३ मा सर्वोच्च अदालतको अधिकारको प्रावधान रहेको छ। धारा १३९ मा उच्च अदालतको र धारा १४८ मा प्रत्येक जिल्लामा एक जिल्ला अदालत हुने प्रावधान उल्लेख गरिएको छ। स्वतन्त्र न्यायपालिका मानवअधिकारको संरक्षण, विधिको शासनको कार्यान्वयन र न्यायका आधारभूत सिद्धान्तहरूको रक्षाका लागि आवश्यक छ। तर आम नागरिक न्यायालयको ढिलासुस्तीप्रति असन्तुष्टि पोख्ने गरेका छन्। संविधानले अदालतको संरचना तीन तहको रहने भनेर उल्लेख त गरेको नै छ। संविधानकै प्रावधानअनुसार तीनै तहको अदालतको अधिकार पनि तोकिएको छ। यसरी हेर्दा हाम्रो न्यायपालिका संरचनात्मक हिसाबले स्वतन्त्र देखिन्छ। अदालतको भवन र कार्यालय स्वतन्त्र हुनु नै स्वतन्त्र न्यायपालिका भन्ने होइन। सक्षम र इमानदारी न्यायाधीश पनि हुन आवश्यक छ। फैसला गर्ने क्रममा कुनै पनि त्रास, व्यक्तिगत स्वार्थ, राजनैतिक दबाबमा नपरी संविधान र कानुनबमोजिम फैसला गर्न सक्ने क्षमता हुनुपर्छ। हाम्रो न्यायपालिका राजनीतिक हस्तक्षेपबाट अछुतो हुन छैन। न्यायाधीश नियुक्तिदेखि फैसला कार्यान्वयनसम्म विभिन्न राजनीतिक हस्तक्षेपले ठूलो प्रभाव पारेको छ। न्यायिक नियुक्तिको विवादको कारण न्यायपरिषद्को संरचना पनि हो। सबै तहका अदालतको न्यायिक नियुक्ति, सरुवा एवं विभागीय कारबाहीका लागि नेपालको संविधानको धारा १५३ बमोजिम नेपालमा न्यायपरिषद् रहने व्यवस्था छ। न्यायपरिषद्को स्थापनाकालदेखि हालसम्म भए, गरेका अधिकांश न्यायिक नियुक्तिहरू विवादमुक्त रहन सकेको छैन। जसको प्रमुख कारण न्यायपरिषद्को संरचनालाई लिन सकिन्छ। हाल न्यायपरिषद्मा रहने पाँचजना पदाधिकारीमध्ये तीनजना कुनै न कुनै राजनीतिक पृष्ठभूमिका रहेका हुन्छन्। यस्तो संरचनागत प्रकृतिले संविधानको प्रस्तावनाको स्वतन्त्र, सक्षम न्यायपालिका रहने भन्ने प्रावधानको भावनाविपरीत रहेको पुष्टि गर्न सकिन्छ। सक्षम न्यायपालिका निर्माणका लागि सक्षम न्यायाधीशको आवश्यकता पर्छ। न्यायाधीश नियुक्तिमा अन्य कुनै पनि सरकारको अंगको सहभागिता हुनु हुँदैन भनिएता पनि कार्यपालिकाको प्रत्यक्ष प्रभाव रहेको पाइन्छ। भारतमा अहिले न्यायपालिकाको स्वतन्त्रका लागि न्यायाधीश नियुक्तिलाई न्यायालयकै मातहतमा नियुक्ति गर्न कलेजियम गठन गरेको छ। न्यायिक नियुक्तिलाई राजनीतिक प्रभावबाट जोगाउने उद्देश्यले बनेको यो प्रणालीले पारदर्शिताको उदाहरण दिन सक्छ। अदालतभित्र हुन सक्ने विभिन्न बिचौलियाहरूको प्रवेशलाई निषेध गर्दै न्यायपालिका प्रशासन अघि बढ्न सक्नुपर्छ। मुद्दा सुनुवाइको क्रममा न्यायाधीश माथि आउने राजनीतिक दबाब, मध्यनजर गर्दै यससम्बन्धी विभिन्न वैकल्पिक बाटो अपनाउनुपर्छ। इजलासमा पाइला टेकी सकेपछि न्यायाधीशले कुनै पनि डर र त्रासविहीन रूपमा निष्पक्ष फैसला कार्यान्वयन गर्न सक्ने वातावरणको सिर्जना हुनुपर्छ। पछिल्लो समय सामाजिक सञ्जालबाट गरिने टीका, टिप्पणीले न्यायालयको स्वतन्त्रतामा हस्तक्षेपको चुनौती बढेको छ। न्यायपालिकामा समावेशिताको अभाव देखिएको छ। सबै वर्ग र जातिको समुचित प्रतिनिधित्वलाई अपेक्षा गरिएको भए पनि त्यस्तो भएको छैन। स्वतन्त्र र सक्षम न्यायालय बनाउनु आजको आवश्यकता हो। अदालतमा पूर्वाधार सुधार गर्न पर्याप्त बजेट विनियोजन गर्नुपर्छ। न्यायालयलाई डिजिटलाइजेसनमा अग्रसर गराउनु पर्छ। न्यायिक कार्यमा सूचना प्रविधिको प्रयोगले न्यायपालिकालाई थप जवाफदेही बनाउन मद्दत गर्छ। यस्ले आम नागरिक र न्यायालयप्रतिको सम्बन्धलाई प्रगाढ राख्ने भएकाले हाम्रा हरेक अदालतमा सूचना प्रविधिको विकास हुन आवश्यक देखिन्छ। संविधानले सूचनासम्बन्धी हक मौलिक हकको रूपमा खडा गरिदिएको छ यसै कुरालाई मध्यनजर गर्दै न्यायपालिकाले सूचनाको जगतमा फड्को मार्न सक्छ। नेपाल बार एसोसिएसनले पनि स्वतन्त्र न्यायालयको पक्षमा आवाज मुखरित गर्नु पर्छ। न्यायिक स्वतन्त्रतामा खतराहरूबारे सचेतना जगाउने, सार्वजनिक निगरानीकर्ताको रूपमा महत्त्वपूर्ण भूमिका खेल्नुपर्छ। अन्त्यमा, जुन देशको न्यायपालिका स्वतन्त्र हुँदैन। त्यहाँ विधिको शासन र सुशासन छ भन्नु भ्रममात्र हो। न्यायिक स्वतन्त्रता र जवाफदेहिताको पुनस्र्थापनाका लागि न्यायाधीश नियुक्ति गर्दा विधिको शासनलाई ध्यानमा राख्नुपर्छ। नियुक्ति प्रक्रियामा राजनीतिक प्रभावको अन्त्य हुनुपर्छ। न्यायपालिकाप्रति जनविश्वासमा ह्रास आएको खण्डमा मुलुकको लोकतन्त्र, संविधान र विधिको शासनमा गम्भीर असर पुग्छ। यसतर्फ सरोकारवालाहरू गम्भीर हुनुपर्ने जरुरी छ।"
"कुकुरलाई क्रुरतापूर्वक मार्ने दुईजना पक्राउ, मुद्दा चलाउने प्रहरीको तयारी",परासी : क्रुरतापूर्वक कुकुर मार्ने दुईजनालाई नवलपरासी प्रहरीले पक्राउ गरी मुद्दा चलाउने तयारी गरेको छ । पक्राउ पर्नेमा सुस्ता गाउँपालिका५ बेलवानीका ३३ वर्षीय राजकुमार सारु र सोही ठाउँका २८ वर्षीय अमनकुमार चिडी छन् । उनीहरूले पाँचवटा कुकुरका छाउरा र एउटा माउलाई क्रुरतापूर्वक मारेको आरोप छ । पक्राउ परेका राजकुमारले कुकुरका छाउरालाई भूइँमा पछारेर मारेको र मरेपछि नदीमा फालेका थिए । कुकुर मारेको दृष्यलाई अमनले चार दिनअघि भिडियो खिचेर सामाजिक सञ्जालमा पोष्ट गरेका थिए । त्यसैको आधारमा प्रहरीले उनीहरूलाई पक्राउ गरेको जिल्ला प्रहरी कार्यालयका सूचना अधिकारी डीएसपी रेशम बोहराले बताए । उनीहरूमाथि मुलुकी अपराधसंहिताको पशुपंक्षीसम्बन्धी कसुरमा मुद्दा चलाइनेछ । पशुपंक्षीसम्बन्धी कसुरमा तीन महिनासम्म कैद वा ५ हजार जरिवाना वा दुवै सजायको दफा उल्लेख गरी प्रतिवेदन तयार भएको र त्यसको आधारमा मुद्दा चलाइने तयारी गरिएको प्रहरीले जनाएको छ ।
विद्यालयमा स्वास्थ्य सचेतना फैलाउन स्वास्थ्य दूत नियुक्त गर्ने मन्त्रालयको निर्णय,"काठमाडौं : स्वास्थ्य तथा जनसंख्या मन्त्रालयले विद्यालयमा स्वास्थ्य सचेतना फैलाउनका लागि विद्यालय स्वास्थ्य दूत नियुक्त गर्ने निर्णय गरेको छ।विद्यालय नर्स कार्यक्रम लागू भइरहेका विद्यालयमा स्वास्थ्य प्रबर्द्धनात्मक विद्यालय र विद्यालय स्वास्थ्य दूतसमेत रहने गरी स्वास्थ्य तथा जनसंख्या मन्त्री प्रदीप पौडेलले विद्यालय स्वास्थ्य सेवा तथा नर्सिङ कार्यक्रम सञ्चालन निर्देशिकालाई परिमार्जन गरी नयाँ निर्देशिका स्वीकृत गरेका हुन्। पौडेलको निजी सचिवालयका अनुसार अब विद्यालय नर्सिङ कार्यक्रम लागू भएका विद्यालयमा कक्षा ७ र ८ मा अध्ययनरत विद्यार्थीले स्वास्थ्य दूतका रुपमा स्वास्थ्यसम्बन्धी आधारभूत जानकारी तथा स्वास्थ्य सजगतासम्बन्धी जानकारी फैलाउन विद्यालय नर्सलाई सघाउनेछन्। यसैगरी, नियमित खोप कार्यक्रम तथा अन्य सचेतनामूलक कार्यक्रममासमेत विद्यालय स्वास्थ्य दूतलाई उपयोग गर्ने गरी मन्त्रालयले निर्देशिका परिमार्जन गरेको हो। विद्यालय स्वास्थ्य दूतलाई मन्त्रालयले दूतको परिचय र ब्याचका अलावा आवश्यक स्वास्थ्य जानकारीमूलक सामग्री पठाउने छ। हाल देशका सातै प्रदेशका एक हजार तीन सय ८६ विद्यालयमा कार्यक्रम लागू भइरहेको छ। स्वास्थ्य तथा जनसंख्या मन्त्री पौडेलले रोग निरोधात्मक कार्यक्रमका लागि विद्यालयलाई समेत सहभागी गराउने गत साउन २७ गते योजना तथा कार्यक्रममा घोषणा गरेका थिए। सोही कुरालाई मद्दत मिल्ने गरी हाल निर्देशिका परिमार्जन गरेर विद्यालय स्वास्थ्य दूत थप्न लागिएको हो। पाँच सय विद्यार्थी भएका विद्यालयमा एक छात्र र एक छात्रा स्वास्थ्य दूत बन्नेछन्। उनीहरुलाई मन्त्रालयको नर्सिङ महाशाखामार्फत स्थानीय तह र विद्यालयका नर्सहरुले सचतेनामूलक कार्यक्रममा सहभागी र नेतृत्व दिलाउनेछन्। 'हामीले नागरिकको स्वास्थ्य सुधार गर्न बालबालिका तहबाटै काम हुनुपर्छ भनेर यस्तो व्यवस्था गरेका हौं, मन्त्री पौडेलले भने, 'यसले बालबालिका र उनीहरुमार्फत समुदायको स्वास्थ्य जानकारी वृद्धि हुने अपेक्षा गरेका छौं।' मन्त्रालयले यस वर्ष प्रयोगका रुपमा लागू गर्ने र अगामी वर्ष बजेटमा व्यवस्था गरेर कार्यक्रमलाई थप प्रभावकारी बनाउने प्रवक्ता डा प्रकाश बुढाथोकीले जानकारी दिए। विद्यालयमार्फत सचेतना थप प्रभावकारी हुन्छ भन्ने मन्त्रीज्यूको विश्वास छ, उनले भने, त्यसैलाई आधार मानेर नयाँ व्यवस्था गरिएको हो। अहिले विद्यालय नर्स कार्यक्रमका लागि संघीय स्वास्थ्य तथा जनसंख्या मन्त्रालयले प्रदेश र स्थानीय सरकारसँग सहकार्य गरिरहेको छ।"
अमेरिकामा नयाँ वर्ष मनाइरहेको ठाउँमा ट्रकले किच्दा १५ जनाको मृत्यु,वासिङटन डिसी : जनवरी १ मा अमेरिकाको लुइसियाना राज्यको न्यु अर्लिन्स सहरमा नयाँ वर्ष मनाइरहेका मानिसहरुलाई ट्रकले किच्दा १५ जनाको मृत्यु भएको छ। नयाँ वर्ष मनाउँदै गरेका मानिसलाई लक्षित गरी एक व्यक्तिले पिकअप ट्रक चलाएको अन्तर्राष्ट्रिय सञ्चारमाध्यमहरुमा उल्लेख छ । उक्त घटनामा १५ जनाको मृत्यु भएको छ भने दर्जनौं घाइते भएका छन् । न्यु अर्लिन्समा राती सवा ३ बजे उक्त घटना भएको हो। सहरको सबैभन्दा व्यस्त बोर्बोन स्ट्रिटमा हजारौं मानिसहरू उत्सव मनाइरहेका थिए। अचानक एउटा गाडी भीडलाई कुल्चिँदै अगाडि बढ्यो । यसपछि आक्रमणकारी पिकअप ट्रकबाट बाहिर निस्किएका र मानिसहरूमाथि अन्धाधुन्ध गोली चलाउन थालेका जनाइएको छ। जवाफी कारबाहीमा प्रहरीले पनि गोली चलाउँदा आक्रमणकारीको मृत्यु भएको छ। भिडन्तमा दुई प्रहरी पनि घाइते भएका छन् ।
मंकिपक्सको जोखिम,"पश्चिम अफ्रिकाबाट सुरु भएको मंकिपक्स रोग नेपालमा समेत प्रवेश गरेको छ। साउदी अरबबाट हालै फर्किएका युवामा मंकिपक्स संक्रमण पुष्टि भइसकेको छ। त्यसो त विदेशबाट फर्किएकी महिलामा असार १ गते मंकिपक्स नेपालमा पहिलोपटक पुष्टि भएको थियो। बिफरको जस्तै भाइरसवाला यो रोगको जोखिममा नेपाल र भारत पनि परिसकेका छन्। संसारका १ सय १६ देशमा देखा परिसकेको यो संक्रमणलाई लिएर विश्व स्वास्थ्य संगठनले पनि सतर्कता अपनाउन भनिसकेको छ। उसले संकट घोषणा गरिसकेको छ। अफ्रिकी मुलुकहरूमा झन्डै २० हजार यसबाट संक्रमित भएका छन् र झन्डै ६ सयले ज्यान गुमाइसकेका छन्। सरुवा किसिमको यो रोगको सुरुआती लक्षण ज्वरो आउनु नै हो। शरीरमा डाबर देखिने, डाबरमा फोका बन्ने र पाप्रा उठ््ने, टाउको र मांसपेशी दुख्नेजस्ता लक्षण देखिन्छन्। डरलाग्दो कुरा त यसले आँखाको दृष्टि क्षमता पनि नष्ट गर्न सक्छ र मृत्यु पनि हुन्छ। संक्रमणको जोखिम बढेको हुँदा संक्रमण फैलिन नदिन सतर्कता र निगरानी आवश्यक छ। विदेशी मुलुकबाट फर्केका व्यक्तिहरूले २१ दिनभित्रमा कुनै लक्षण देखिए तुरुन्त जँचाउनुपर्छ। मंकिपक्सको जोखिमअनुसार नियन्त्रणका लागि सरकारी प्रयास खास भएको छैन। अन्तरसरकारी निकायमा समन्वय पनि अभाव छ। विदेशबाट फर्किएकाहरूमा निगरानी बढाउनुपर्ने तत्काल खाँचो देखिएको छ। उपचार नहुने र मृत्युकै जोखिम भएको हुँदा यसलाई प्रवेश गर्न नदिनु र प्रवेश भइहाले नियन्त्रण गर्नु नै बुद्धिमत्तापूर्ण हुन्छ। तसर्थ होसियारीका लागि नागरिक र सरकारी स्तरबाट पहल जरुरी छ। कोभिड१९ को संक्रमणका बेला राज्यको भूमिका कमजोर देखिएको थियो। त्यस्तै प्रकारको कमजोरी दोहोरियो भने मंकिपक्सले पनि थुप्रै नेपालीको ज्यान लिन सक्छ, जसरी कोभिडले लिएको थियो। त्यसैले बेलैमा सतर्क हुने, जोखिम सामना गर्न पूर्वतयारी गर्ने काम हुन जरुरी छ। बेलैमा सचेतना नफैलाइए र नियन्त्रणका उपाय नअनाइए कोभिड महामारीको जस्तै विपद्् आइलाग्न सक्छ। विगतबाट पनि पाठ सिक्नुपर्छ। विश्व स्वास्थ्य संगठनले भनेका मापदण्ड पालना गर्नुपर्छ।"
"दुर्गममा बाटो, हिँड्नै मुस्किल","गोरखा : पवित्र धार्मिक तथा पर्यटकीय स्थल सेराङ जाने बाटो जोखिम भएपछि कादुरी नामक संस्थाले झोलुङ्गे पुल निर्माण गर्न सुरु गरेको छ । झोलुङ्गे पुल नबनुञ्जेल सो बाटोसम्म जोड्ने गरी स्थानीयबासीले अस्थायी रुपमा काठको भर्याङ बनाएर आवतजावत गरिरहेका छन् । जिल्लाको चुमनुब्री गाउँपालिका५ स्थित प्रसिद्ध धार्मिक स्थल सेराङ गुम्बामा अहिले १२५ भन्दा धेरै सामुदायिक विद्यालयमा पढ्ने विद्यार्थी छन् । ५० जनाभन्दा धेरै गुम्बा विद्यालय पढ्ने भिक्षुहरू छन् । गुम्बा पूजा गर्ने, ध्यान गर्ने लामा गुरुहरू गरी तीन सयभन्दा धेरै जना सेराङमा बस्ने वडाअध्यक्ष काल्देन छेवाङ लामा बताउँछन् । चुमनुब्री ५ को क्य्राकबाट चारघण्टाको उकालो बाटो हिँडेपछि सेराङ पुगिन्छ । निर्जन जंगलको बाटो धेरै जोखिम रहेकाले कादुरीसँग अनुरोध गरी पुल निर्माण गर्न लागिएको वडाअध्यक्ष लामाको भनाइ छ । सेराङ गुम्बामा बस्नेहरू पनि त्यो बाटो हिँड्छन् । सेराङ जाने बाटोमा झोलुंगे पुल नबनुन्जेल स्थानीयले काठको अस्थायी भर्याङ बनाएर आवतजावत गरिरहेका छन्। चुमनुब्री ५ को क्य्राकबाट ४ घण्टाको उकालो बाटो हिँडेपछि सेराङ पुगिन्छ। उनीहरूलाई रासनपानी पुर्याउन जाने आउनेहरू पनि त्यो बाटो हिँड्नुपर्छ । गुम्बामा पूजा गर्न जानेहरू, पर्यटकहरू पनि त्यो बाटो हिँड्नुपर्छ, लामा भन्छन्, बाटो धेरै नै गाह्रो भएकाले कादुरीसँग अनुरोध गरी तीन ठाउँमा पुल बनाउन लागेका छौँ । पोहोरसाल एउटा बनाइसक्यो । एउटा अहिले बनाउन लागेको छ । अर्को एउटा चाहिँ आउने साल बनाउने भनेको छ । तीन ठाउँमा पुल बनेपछि बाटो कम जोखिम पनि हुने, दुरी पनि केही घट्ने उनले बताए । पुललाई जोड्न गाउँपालिकाले १० लाख खर्चेर पदमार्ग पनि बनाउन लागेको उनले बताए । पुलसम्म पुग्न गाउँपालिकाले १० लाख रुपैयाँ खर्च गरेर सुरक्षित बाटो बनाउँदै छ, उनले भने ।"
साढे २८ हजार मेगावाट विद्युत् उत्पादनको बाटो खुल्यो,"काठमाडौं : ऊर्जा विकास मार्गचित्र२०८१ मन्त्रिपरिषद्बाट स्वीकृत भएको छ। सन् २०३५ सम्म २८ हजार ५ सय मेगावाट विद्युत् उत्पादन तथा ऊर्जा व्यापार गर्ने बाटो खुला भएको छ। ऊर्जा, जलस्रोत तथा सिँचाइ मन्त्रालयको प्रस्तावमा पुस १६ गते मंगलबार बसेको मन्त्रिपरिषद्को बैठकले सन् २०३५ सम्म २८ हजार ५ सय मेगावाट विद्युत् उत्पादनको कार्ययोजना स्वीकृत गरेको हो। उक्त प्रस्ताव पास भएसँगै अब ठूला र नयाँ आयोजनामा लगानीका लागि सबै प्रकारका मोडलसमेत खुला भएको छ। ऊर्जा, मन्त्रालयले २०८० सालको भदौमा ऊर्जा विकास मार्गचित्र तथा कार्ययोजना सार्वजनिक गरेको थियो। सन् २०२५ देखि २०३५ सम्म २८ हजार ७ सय १३ मेगावाट निर्माण गर्ने उक्त कार्ययोजनाको लक्ष्य छ। ऊर्जा, जलस्रोत तथा सिँचाइमन्त्री दीपक खड्काले सन् २०३५ सम्म २८ हजार मेगावाट बिजुली उत्पादन गर्नका लागि बाटो खुला हुनेगरी विद्युत् आयोजनाका लागि सबै मोडल खुला गर्ने विषय कार्ययोजनामा राखिएको जानकारी दिए। लगानीकर्तालाई सहज बनाउने र स्वदेशीसहित विदेशी लगानीकर्तालाई लगानी गर्ने बाटो खुला गर्नेगरी मन्त्रिपरिषद्मा प्रस्ताव पेस गरेका थियौं, उक्त प्रस्ताव पारित भएसँगै सरकारले जलविद्युत् क्षेत्रमार्फत राखेको समृद्ध नेपाल को लक्ष्य पूरा हुनेछ, ऊर्जामन्त्री खड्काले भने। उक्त मार्गचित्रले सरकारले बनाउने आयोजनालगायत आन्तरिक तथा बाह्य लगानी र सबै प्रारूपका जलविद्युत्हरूलाई अघि बढाउन मार्गप्रशस्त गरेको छ। मन्त्री खड्काले जुन मोडलमा जुन आयोजनामा लगानीकर्ता आउन चाहन्छन् राज्यलाई अधिकतम फाइदा हुने गरी प्रक्रिया बढाउन अब बाटो खुला भएको बताए। सकेसम्म जनताको सहभागिता हुने र राज्यलाई अधिकतम फाइदा हुनेगरी एकैपटक आयोजना अगाडि बढाउन लागेको ऊर्जामन्त्री खड्काको भनाइ छ। सन् २०३५ सम्म मुलुकको ऊर्जा क्षेत्रको समग्र विकासका लागि ४६५ अर्ब अमेरिकी डलर (६२ खर्ब ३१ अर्ब नेपाली रुपैयाँ) बराबरको लगानी गर्ने लक्ष्य राखिएको छ। लामो समयको छलफल र बहसपछि मन्त्रिपरिषद्बाट मार्गचित्र स्वीकृत कार्यविधि पास भएसँगै रोकिएर बसेका आयोजना धमाधम अगाडि बढाउन बाटो खुलेको छ। मार्गचित्रमा जलविद्युत् आयोजना, प्रसारण वितरण तथा सवस्टेसनका लागि आवश्यक पर्ने लगानीको विस्तृत विवरणसमेत समेटिएको छ। आगामी १० वर्षमा छिमेकी मुलुक भारतमा १० हजार मेगावाट बिजुली निर्यात गर्ने सम्झौतासमेत भएको र सोबाहेक बंगलादेशलगायत अन्य छिमेकी देशहरूमा सन् २०३५ सम्म पाँच हजार मेगावाट विद्युत् निर्यात गर्ने योजना मार्गचित्रमा उल्लेख भएको मन्त्रालयले जनाएको छ। सन् २०३५ सम्ममा मुलुकको कुल जडित विद्युत् क्षमता नै २८ हजार ५ सय मेगावाट पुर्याउने लक्ष्य राखिएकोमा हालसम्म करिब ३४ सय मेगावाट विद्युत् उत्पादन भएको छ। ऊर्जा क्षेत्रमा हुने लगानीमा सरकारी, निजी क्षेत्र एवं आम सर्वसाधारणको समेत हिस्सा रहनेछ। यस्तै, निजी क्षेत्र, सर्वसाधारण र वैदेशिक लगानीका अतिरिक्त गैरआवासीय नेपाली र वैदेशिक रोजगारीमा रहेका नेपालीको पुँजीलाई पनि उत्तिकै महŒव दिएर समावेश गरिने गरी तय गरिएको छ। २८ हजार ७ सय १३ मेगावाट उत्पादन गर्दा त्यसमा २८ हजार ४ सय २८ मेगावाटको विद्युत्को माग हुने भनिएको छ। उक्त मागमा १५ हजार मेगावाट भारतलगायतका अन्य छिमेकी मुलुकमा निर्यात गरिने भनिएको छ। त्यसमा १० हजार मेगावाट भारतमा र ५ हजार मेगावाट बंगलादेशमा निर्यात गरिने भनिएको छ। १० हजार मेगावाट बिजुली किन्ने नेपालभारत सम्झौता भइसकेको छ। भारतसँग १० हजार मेगावाटको दीर्घकालीन विद्युत् खरिद सम्झौता सम्पन्न भइसकेको छ। भारतसँग प्राधिकरणले देशभित्र खपत गरी बचत भएको वर्षायामको विद्युत् २०७८ कात्तिकबाट भारततर्फ निर्यात गर्दै आएको छ। नेपालबंगलादेश विद्युत् व्यापार पनि २०८१ मंसिरबाट सुरु भएको छ। ५ वर्षको मध्यकालीन उक्त सम्झौताअनुसार जुन १५ बाट नोेभेम्बर १५ सम्म ४० मेगावाट बिजुली भारतको बाटो हुँदै बंगलादेश निर्यात हुँदैछ।"
युक्रेन हुँदै युरोप जाने रूसी ग्यास निर्यात रोकियो,"रुसको सरकारी स्वामित्वको कम्पनी ग्याजप्रोम र युक्रेनबीच पाइपलाइनमार्फत युरोपेली मुलुकमा ग्यास पठाउन भएको सम्झौता सकिएको छ । यो सम्झौताको समय सकिएसँगै रुस र युक्रेनबीच अन्तिम बाँकी रहेको व्यापार तथा राजनीतिक सम्झौताको पनि समाप्ति भएको छ। सम्झौता भङ्ग भएपछि अहिले युरोपका धेरै देशमा रूसी प्राकृतिक ग्यासको निर्यात रोकिएको छ । रुसी कम्पनी ग्याजप्रोमले पारवहन सम्झौता अन्तर्गत युद्धका बेला पनि स्लोभाकिया, मोल्डोभा र हंगेरीलगायत धेरै देशमा प्राकृतिक ग्यास पठाउने गरेको थियो । युक्रेनका ऊर्जा मन्त्री जर्मन गालुसेन्कोले एक विज्ञप्तिमा निकाल्दै अब सम्झौता विस्तार नगर्ने बताएका छन्। स्लोभाकियाले धम्की दियो युरोपेली देशहरूमा ग्यास पठाउने पारवहन सम्झौता २०१९ मा सुरु भएको थियो। यो ३१ डिसेम्बर २०२४ सम्मका लागि मात्र थियो। युक्रेनले यो सम्झौता नवीकरण गर्न अस्वीकार गरेको जनाइएको छ। स्लोभाकियाका प्रधानमन्त्री रोबर्ट फिको र हंगेरीका प्रधानमन्त्री भिक्टर ओर्बानले केही सातादेखि युक्रेनलाई पारवहन सम्झौता रद्द नगर्न र मनाउन प्रयास गरिरहेका थिए। यी दुवै युरोपेली नेता पुटिनको समर्थक मानिन्छन्। ग्यास नपाउने डरले रोबर्ट फिको गत हप्ता पुटिनलाई भेट्न मस्को पुगेका थिए । उनले युक्रेनले पारवहन सम्झौता नवीकरण नगरे स्लोभाकियाले युक्रेनलाई विद्युत् निर्यात बन्द गर्ने बताएका छन् । यस धम्कीको बारेमा प्रतिक्रिया जनाउँदै युक्रेनले आफूहरू उक्त धम्कीबाट नडराउने र चिन्तित नभएको बताएको थियो । युक्रेनका ऊर्जा मन्त्री जर्मन गालुसेन्कोले सोमबार यदि स्लोभाकियाले त्यसो गरे युक्रेनले रोमानिया र पोल्याण्डबाट बिजुली आयात गर्ने बताएका छन्। मोल्डोभामा बढी समस्या पर्ने ग्यास निर्यात रोकिए मोल्दोभामा सबैभन्दा समस्या पर्ने जनाइएको छ। यो युक्रेनसँगको सिमानाबाट काटिएको र रुस समर्थित पृथकतावादीहरूसँग लडिरहेको देश हो। ट्रान्जिट सम्झौता रद्द हुने डरका कारण डिसेम्बरको सुरुमा मोल्डोभामा ६० दिने आपतकाल लगाइएको थियो। मोल्डोभामा जस्तो स्लोभाकिया र हंगेरीले त्यति धेरै समस्या पर्दैन किनभने यी देशहरूले अझै पनि ब्ल्याक सीमा बिछ्याइएको टर्कस्ट्रीम पाइपलाइनबाट रूसी ग्यास खरिद गरिरहेका छन्। रुसी ग्यास निर्यात ६० वर्षपछि बन्द युक्रेनमा हजारौं किलोमिटर लामो भूमिगत पाइपलाइनहरू बिछ्याइएको छ। यी सोभियत युगमा राखिएको हो। करिब ६० वर्षदेखि यी पाइपहरूको सहायताले प्रत्येक वर्ष करिब १५० अर्ब घनमिटर रुसी प्राकृतिक ग्यास पश्चिम युरोपमा पठाइन्थ्यो। रुसयुक्रेन युद्ध सुरु भएपछि युरोपेली संघका देशहरूले रुसी जीवाश्म इन्धनमाथिको निर्भरता घटाएका थिए । सोही समयमा रूसको यी पाइपलाइनहरू मार्फत ४० बीसीएम ग्यास निर्यात घटेको थियो। २०२३ मा यो निर्यात घटेर झन्डै १५ बीसीएम भएको थियो। यो सम्झौता सकिएपछि अहिले शून्यमा झरेको छ।"
आरक्षणमा तरमारा वर्ग,"अहिले संसद्को राज्य व्यवस्था तथा सुशासन समितिमा संघीय निजामती विधेयकमा छलफल र संशोधनको विषयमा बहस भइरहेको छ। संविधानतः संघीयताको प्रभावकारी कार्यान्वयन गर्न र प्रशासनिक संघीयता कार्यान्वयनमा संघीय निजामती विधेयक समयमै नआउनुले संघीयताको अभ्यास गर्न प्रदेश र स्थानीय तहहरूले पाएको छैनन्। संसद्को राज्यव्यवस्था तथा सुशासन समितिमा विचाराधीन रहेको संघीय निजामती विधेयकमा १ सय २४ समूहमा संसद्हरूले १ हजार ५ सय ८३ वटा संशोधन प्रस्ताव दर्ता गरेका पाइन्छ। यो विधेयकमा रहेको महत्त्वपूर्ण मध्येको एक आरक्षणसम्बन्धी प्रावधानमा पर्याप्त बहस नभएको भन्ने गुनासो सुनिएको छ। यो आलेखमा निजामती सेवामा आरक्षण प्रतिशत बढाउनुको औचित्यता, सर्वोच्च अदालतले विभिन्न मुद्दामा गरेको आदेश, विगतमा समावेशी आयोगले तयार गरेको आरक्षण प्रभावसम्बन्धी अध्ययन प्रतिवेदनको विषयमा चर्चा गरिन्छ। अहिलेको प्रस्तावित विधेयकको प्रावधानअनुसार निजामती सेवालाई समावेशी बनाउन खुला प्रतियोगिताद्वारा पूर्ति हुने पदहरूमध्ये ४९ प्रतिशत पद छुट्ट्याई सो प्रतिशतलाई शतप्रतिशत मानी त्यसको ५० प्रतिशत पदमा महिलाहरूबीच मात्र र बाँकी ५० प्रतिशत पदमा अन्य समूहका उम्मेदवारहरूबीच मात्र प्रतिस्पर्धा गराई पदपूर्ति गरिनेछ भनिएको छ। त्यसैगरी महिला समावेशी पदबाहेकको अन्य बाँकी ५० प्रतिशत समावेशी पदलाई शतप्रतिशत मानी आदिवासी जनजातिलाई ३२ दशमलव ५ प्रतिशत, मधेसी १९ प्रतिशत, दलित १५ दशमलव ५ प्रतिशत, विपन्न खस आर्य १० प्रतिशत, थारु ९ प्रतिशत, मुस्लिम ५ प्रतिशत, पिछडिएको क्षेत्र ५ प्रतिशत, अपांगता भएको व्यक्तिलाई ४ प्रतिशत छुट्ट्याई झन्डै ४९ प्रतिशत आरक्षण कोटा र बाँकी ५१ प्रतिशतमात्र खुल्ला प्रतिशत राखेर विधेयकको प्रावधान राखिएको छ। प्रदेशहरूले समेत ४९ प्रतिशत नै आरक्षण निर्धारण गरेका छन्। अहिलेको विधेयकमा संविधानअनुसार नै थारू र विपन्न खस आर्यलाई पनि आरक्षणमा समाहित गरिएको छ। यद्यपि विपन्न खस आर्य कसलाई के आधारमा मान्ने वा दिने हो भन्नेमा पर्याप्त बहस हुनुपर्छ। आरक्षण ४५ बाट ४९ प्रतिशतमा पुर्याउँदा खुलातर्फको सिट प्रतिशतमा कटौती गरिनु भनेको राज्यले उत्कृष्टता र विज्ञतालाई भन्दा पनि समावेशितामै जोड गरेको पाइन्छ। यो सन्तोषजनक भने होइन। हालै लोकसेवाको प्रतिवेदनअनुसार नेपालमा आव २०६३०६४ देखि सरकारी समावेशी पदपूर्तिको सुरु भएयताको १७ वर्षमा निजामती सेवामा २५ हजार २ हजार १८ जना प्रवेश गरेको छन्। निजामती सेवा क्रमशः समावेशी हुँदै गएको भए पनि सेवाग्राहीको सरकारी सेवाप्रति आम असन्तुष्टि व्यापक छ। हालै पूर्वप्रशासकहरूले समेत निजामती विधेयकले कर्मचारी हितको मात्र कुरा गरेको तर जनसेवाको कुरा नगरेको भनेर असन्तुष्टि जाहेर गरेको छन्। हालको निजामती सेवा ऐन, २०४९ को दफा ७ को उपदफा ११ मा निर्धारित गरिएको प्रतिशतद्वारा पदपूर्ति गर्ने व्यवस्था प्रत्येक १० वर्षमा पुनरावलोकन हुनुपर्ने भनेको छ। तर पनि खुलातर्फकै प्रतिशत नै घटाएर पुनरावलोकन गर्नु भन्ने अर्थमा पो नीतिनिर्माता र विधायिकाले बुझेको हो कि भन्ने देखियो। आरक्षणले गर्दा सरकारी सेवामा महिलालगायत विभिन्न जात र धर्मको व्यक्तिको उपस्थिति हुनु राज्यको लागि राम्रो हो। आरक्षण हुनु पनि पर्छ तर आरक्षणको गम्भीर समीक्षा नगरी खुलातर्फकै प्रतिशत घटाउने गर्दा निजामती सेवामा उत्कृष्ट र क्षमतावान्लाई आकर्षण गर्न नसकिने हुन्छ। त्यस्तै एउटै व्यक्तिले पटकपटक कोटाको प्रयोग गर्दै आरक्षणबाट असीमित लाभ लिएको पाइन्छ। त्यसो त आरक्षणको समूहहरूको खुल्लातर्फबाट नै आउने क्रम बढेको लोकसेवाकै रेकर्डले देखाएको छ। साक्षरता प्रतिशत बढेको र छोरीहरूलाई पढाउनुपर्छ भन्ने सोचाइमा परिवर्तन आएको भएर होला महिलाहरू पनि खुल्लातर्फबाट नै आइरहेका छन्। सर्वोच्च अदालतले पनि आरक्षण प्रणालीले मध्यम तथा तरमारा वर्गले नै लाभ पाएको निष्कर्ष निकाल्दै पुनरावलोकन गर्दै नीति र कानुनलाई पुनरावलोकन गर्न सरकारलाई आदेश दिएको थियो। विनयकुमार पञ्जियारले चिकित्साशास्त्रको स्नातकोत्तर तहमा दायर रिट निवेदनमा सर्वोच्चले प्रधानमन्त्री तथा मन्त्रिपरिषद्को कार्यालयलाई विपक्षी बनाई दायर गरेको रिटमा फैसला गर्दै समता, समानता र सहभागिताको दृष्टिबाट आवश्यक वर्गले आरक्षण पाउने र तरमारा वर्ग हट्ने गरी उपयुक्त व्यवस्था गर्न भनेको छ। फैसलामा आरक्षणलाई जातीय र वर्गीयभन्दा लक्ष्य केन्द्रित र न्यायपूर्ण गराउनुपर्ने भनिएको छ। सर्वोच्चले संविधानतः आरक्षणको वर्गमा पर्ने तर व्यक्तिगत उन्नति, प्रगति गरिसकेको कारण आरक्षण नचाहिने उपल्लो वर्ग र तरमारा माध्यम वर्गको कब्जाबाट आरक्षणसम्बन्धी व्यवस्थाबाट मुक्त गर्नु जरुरी देखिएको ठहर गरेको छ। त्यसैगरी प्रेमीलाल चौधरीले दायर गरेको रिटमा पनि सर्वोच्चले थारूलाई नयाँ बन्ने निजामती विधेयकमा आरक्षणको दायरामा राख्नुपर्ने भन्दै समानुपातिक समावेशिता वर्तमान संविधानले अंगीकार गरेको संवैधानिक दूरदृष्टि हो भनेको छ तर त्यसमा पनि आरक्षणबारे व्याख्या गरिएको छ। त्यस्तै आरक्षणको लागि हाल कायम ४५ प्रतिशतलाई शतप्रतिशत मानी संविधानको धारा १८ (३) र ४२ मा उल्लेख भएको वर्गको लागि आरक्षण दिनु तत्काल अपरिहार्य छ भनेको थियो। राष्ट्रिय समावेशी आयोगले प्रकाशित गरेको विद्यमान सरकारी सेवामा आरक्षण प्रभाव प्रतिवेदन, २०७९ मा आरक्षण व्यवस्थाको प्रभावकारिता अध्ययनको लागि परिणात्मक पक्षमात्र महत्त्वपूर्ण हुँदैन त्यसको गुणात्मक पक्ष पनि उत्तिकै महत्त्वपूर्ण हुन्छ भन्दै गुणात्मक पक्षको प्रभावबारे व्यापक अध्ययनको आवश्यकता औंल्याइएको छ। आयोगले आरक्षण व्यवस्थामा हुनुपर्ने विविध सुधारको चर्चा गरेर आरक्षणलाई अल्पकालीन व्यवस्थाको रूपमा ग्रहण गरी जति सक्दो छिटो अन्त्य गर्नुपर्ने सुझाव दिएको थियो। त्यस्तै आरक्षणको लाभ लिनेमा केही थरहरूकै वर्चस्व देखिएकोले समूहभित्रको विविधता अभिवृद्धिमा जोड दिएको छ। आरक्षणलाई सामाजिक न्यायको दृष्टिकोणबाट उपयुक्त बनाउन र एकै ठाउँमा थेग्रिन नदिन विविध उपाय आयोगले सुझाएको छ। सार्वजनिक सेवा उत्तम हुँदा नै सेवा प्रभावकारी भई आर्थिक सामाजिक विकासले गति लिन सक्ने भन्दै योग्यताबाहेक अरू मापदण्डको उपयोग गर्नु हुँदैन भनेको पाइन्छ। यही प्रतिवेदनमा अन्य ६ आयोगहरूले भने असन्तुष्टि व्यक्त गर्दै नेपालको निजामती सेवामा अजै लैंगिक र सामुदायिक प्रतिनिधित्व नपुगेको र आरक्षण दिइएका समुदायभित्रको पछाडि पारिएको वर्गको आधारमा आरक्षण छुट्ट्याउनुपर्ने भन्दै समावेशी आयोगको प्रतिवेदन पूर्वाग्रहको रूपमा आएको भनेको थिए। निष्कर्षमा, आरक्षण राज्यबाट बहिष्करणमा परेको समुदायलाई राज्यको मूलधारमा ल्याउन आवश्यक छ। तर, आरक्षणमा उचित बहसबिनै खुलातर्फको प्रतिशत घटाउनु भविष्यमा प्रतिउत्पादक सिद्ध हुन सक्छ। महिला भएकै आधारमा कोटामा दाबी गर्ने, पिछडिएकोमा काठमाडौंमा बस्नेले लाभ लिने र मधेसी, दलित र आदिवासीमा सीमित थरकै वर्चस्व देखिनु गम्भीर चासोको विषय हो र हुनुपर्छ। सरकारीमा पढ्नेलाई आरक्षण दिनुपर्छ। आरक्षणमा तरमारा वर्गको हालिमुहाली कम गर्नमा समावेशी आयोगले दिएको सुझाव विधायिकाले हेर्नु जरुरी छ। आरक्षणबाट यति जना आए भनेर खुसी हुनुबाहेक यसले सेवाको सुधारमा के योगदान गर्यो भन्नेमा समेत बहसको जरुरी छ। आरक्षणमा तरमारा वर्गको हालिमुहाली कम गर्नमा समावेशी आयोगले दिएको सुझाव विधायिकाले हेर्नु जरुरी छ।"
"मुलुकमा १,४२,२२३ होटलरेस्टुरेन्ट","काठमाडौं : मुलुकमा आवास तथा भोजन सेवा प्रदान गर्ने १,४२,२२३ होटल तथा रेस्टुरेन्ट सञ्चालनमा छन्। राष्ट्रिय तथ्यांक कार्यालयले बुधबार सार्वजनिक गरेको सर्वेक्षणअनुसार ती होटल तथा रेस्टुरेन्टमा ३,८७,७४७ संलग्न छन्। आवास तथा भोजन सेवा प्रदान गर्ने प्रतिष्ठानमा संलग्न व्यक्तिको संख्या भन्नाले प्रतिष्ठानमा सक्रियरूपले कार्यरत व्यवसायी तथा साझेदार, बेतलबी पारिवारिक सदस्य र तलबी रोजगार व्यक्तिलाई बुझ्नुपर्ने सर्वेक्षण प्रतिवेदनमा उल्लेख छ। जसमा सबैभन्दा बढी बागमती प्रदेश र सबैभन्दा कम कर्णाली प्रदेशमा होटल तथा रेस्टुरेन्ट रहेको पाइएको तथ्यांक कार्यालयका प्रवक्ता एवं उपप्रमुख तथ्यांक अधिकारी डा हेमराज रेग्मीले जानकारी दिए। उनका अनुसार बागमतीमा ५२,१२३, कोशीमा २५,८८७, लुम्बिनीमा २०,१५८,गण्डकीमा १६,९७६, मधेसमा ११,७४०, सुदूरपश्चिममा ८,२२८ र कर्णालीमा ७,११० छन्। १ लाख ६ हजार ४५९ रोजगार सर्वेक्षणको नतिजाअनुसार आवास तथा भोजन सेवा प्रदान गर्ने प्रतिष्ठानबाट १ लाख ६ हजार ४५९ जनाले रोजगारी पाइरहेको छ। १,०३,४०१ होटल तथा रेस्टुरेन्टमा १ देखि २ जना संलग्न छन्। ३०,९१८ होटल तथा रेस्टुरेन्टमा ३ देखि ५ जना काम गर्छन्। ५,३३६ मा ६ देखि ९ जना कार्यरत छन्। १० जनाभन्दा बढी संलग्नता रहेका होटल तथा रेस्टुरेन्ट २,५६८ छन्। सबैभन्दा बढी बागमती प्रदेश र सबैभन्दा कम कर्णाली प्रदेशमा होटल तथा रेस्टुरेन्ट रहेका छन्। होटल तथा रेस्टुरेन्टमा करिब ५ खर्ब ४३ अर्ब २५ करोड ८२ लाख मूल्यबराबरको स्थायी सम्पत्ति रहेको देखिएको छ। सर्वेक्षणमा दुई तिहाइभन्दा धेरै होटल तथा रेस्टुरेन्ट अझै ऋणको दायराबाट बाहिर रहेको देखिएको छ। आवास तथा भोजन सेवा प्रदान गर्ने प्रतिष्ठानमा रोजगार व्यक्तिहरूको संख्या भन्नाले प्रतिष्ठानवाट नियमित रूपले तलब ज्याला लिनेगरी कार्यरत कर्मचारी तथा कामदार व्यक्तिहरूलाई बुझनु पर्नेछ। सर्वेक्षणको नतिजा अनुसार आवास तथा भोजन सेवा प्रदान गर्ने प्रतिष्ठानले कार्यरत तलबी कामदारको लागि तलब ज्याला र सुविधामा गरेको जम्मा खर्च करिब २० अर्ब ६१ करोड ५० लाख रहेको छ। तलब ज्याला तथा सुविधा भन्नाले तलबी कामदारको लागि आवास तथा भोजन सेवा प्रदान गर्ने प्रतिष्ठानहरूले खर्च गरेको कुल रकम (नगद, जिन्सी र अन्य सुविधाहरू समेत) भन्ने बुझिने सर्वेक्षण प्रतिवेदनमा छ। आवास तथा भोजन सेवा प्रदान गर्ने प्रतिष्ठानले करिब २ खर्ब १६ अर्ब ७३ करोड ८३ लाख मूल्यबराबरको रकम लागतको रूपमा खर्च गरी करिब ३ खर्ब २६ अर्ब १ करोड ४ लाख मूल्यबराबरको सेवा उत्पादन गरेको देखिएको छ। आवास तथा भोजन सेवा प्रदान गर्ने प्रतिष्ठानले नेपालको अर्थतन्त्रमा करिब १ खर्ब ९ अर्ब २७ करोड १ लाखबराबरको मूल्य अभिवृद्धि गरेको देखिएको सर्वेक्षण प्रतिवेदनमा उल्लेख छ। आवास तथा भोजन सेवा प्रदान गर्ने प्रतिष्ठान (होटल तथा रेस्टुरेन्ट)मा करिब ५ खर्ब ४३ अर्ब २५ करोड ८२ लाख मूल्यबराबरको स्थायी सम्पत्ति रहेको देखिएको छ।सर्वेक्षणमा दुई तिहाइभन्दा धेरै होटल तथा रेस्टुरेन्ट अझै ऋणको दायराबाट बाहिर रहेको देखिएको छ। आवास तथा भोजन सेवा प्रदान गर्ने प्रतिष्ठानमध्ये करिब २८४ प्रतिशतले वित्तीय संस्थाहरूसँग ऋण लिएको देखिएको छ भने ७१६ प्रतिशत प्रतिष्ठानहरूको ऋण नभएको नलिएको देखिएको छ। ऋण लिनेको यो संख्या बैंक, वित्तीय संस्था, लघुवित्त संस्था तथा सहकारी संस्था समेतको हो। तारे होटलमात्र समेटेर २०६० सालमा सर्वेक्षण तयार पारिएको थियो। यो पटक भने सबै होटल, रिसोर्ट, होमस्टे र रेस्टुरेन्ट समेटेर बृहत् सर्वेक्षण गरिएको तथ्यांक कार्यालयले जनाएको छ। यो सर्वेक्षणलाई नेपालको पहिलो एकीकृत होटल तथा रेस्टुरेन्ट सर्वेक्षण पनि भनिएको तथ्यांक कार्यालय प्रवक्ता डा रेग्मीले जानकारी दिए।"
मंकिपक्सको जोखिम,"पश्चिम अफ्रिकाबाट सुरु भएको मंकिपक्स रोग नेपालमा समेत प्रवेश गरेको छ। साउदी अरबबाट हालै फर्किएका युवामा मंकिपक्स संक्रमण पुष्टि भइसकेको छ। त्यसो त विदेशबाट फर्किएकी महिलामा असार १ गते मंकिपक्स नेपालमा पहिलोपटक पुष्टि भएको थियो। बिफरको जस्तै भाइरसवाला यो रोगको जोखिममा नेपाल र भारत पनि परिसकेका छन्। संसारका १ सय १६ देशमा देखा परिसकेको यो संक्रमणलाई लिएर विश्व स्वास्थ्य संगठनले पनि सतर्कता अपनाउन भनिसकेको छ। उसले संकट घोषणा गरिसकेको छ। अफ्रिकी मुलुकहरूमा झन्डै २० हजार यसबाट संक्रमित भएका छन् र झन्डै ६ सयले ज्यान गुमाइसकेका छन्। सरुवा किसिमको यो रोगको सुरुआती लक्षण ज्वरो आउनु नै हो। शरीरमा डाबर देखिने, डाबरमा फोका बन्ने र पाप्रा उठ््ने, टाउको र मांसपेशी दुख्नेजस्ता लक्षण देखिन्छन्। डरलाग्दो कुरा त यसले आँखाको दृष्टि क्षमता पनि नष्ट गर्न सक्छ र मृत्यु पनि हुन्छ। संक्रमणको जोखिम बढेको हुँदा संक्रमण फैलिन नदिन सतर्कता र निगरानी आवश्यक छ। विदेशी मुलुकबाट फर्केका व्यक्तिहरूले २१ दिनभित्रमा कुनै लक्षण देखिए तुरुन्त जँचाउनुपर्छ। मंकिपक्सको जोखिमअनुसार नियन्त्रणका लागि सरकारी प्रयास खास भएको छैन। अन्तरसरकारी निकायमा समन्वय पनि अभाव छ। विदेशबाट फर्किएकाहरूमा निगरानी बढाउनुपर्ने तत्काल खाँचो देखिएको छ। उपचार नहुने र मृत्युकै जोखिम भएको हुँदा यसलाई प्रवेश गर्न नदिनु र प्रवेश भइहाले नियन्त्रण गर्नु नै बुद्धिमत्तापूर्ण हुन्छ। तसर्थ होसियारीका लागि नागरिक र सरकारी स्तरबाट पहल जरुरी छ। कोभिड१९ को संक्रमणका बेला राज्यको भूमिका कमजोर देखिएको थियो। त्यस्तै प्रकारको कमजोरी दोहोरियो भने मंकिपक्सले पनि थुप्रै नेपालीको ज्यान लिन सक्छ, जसरी कोभिडले लिएको थियो। त्यसैले बेलैमा सतर्क हुने, जोखिम सामना गर्न पूर्वतयारी गर्ने काम हुन जरुरी छ। बेलैमा सचेतना नफैलाइए र नियन्त्रणका उपाय नअनाइए कोभिड महामारीको जस्तै विपद्् आइलाग्न सक्छ। विगतबाट पनि पाठ सिक्नुपर्छ। विश्व स्वास्थ्य संगठनले भनेका मापदण्ड पालना गर्नुपर्छ।"
साढे २८ हजार मेगावाट विद्युत् उत्पादनको बाटो खुल्यो,"काठमाडौं : ऊर्जा विकास मार्गचित्र२०८१ मन्त्रिपरिषद्बाट स्वीकृत भएको छ। सन् २०३५ सम्म २८ हजार ५ सय मेगावाट विद्युत् उत्पादन तथा ऊर्जा व्यापार गर्ने बाटो खुला भएको छ। ऊर्जा, जलस्रोत तथा सिँचाइ मन्त्रालयको प्रस्तावमा पुस १६ गते मंगलबार बसेको मन्त्रिपरिषद्को बैठकले सन् २०३५ सम्म २८ हजार ५ सय मेगावाट विद्युत् उत्पादनको कार्ययोजना स्वीकृत गरेको हो। उक्त प्रस्ताव पास भएसँगै अब ठूला र नयाँ आयोजनामा लगानीका लागि सबै प्रकारका मोडलसमेत खुला भएको छ। ऊर्जा, मन्त्रालयले २०८० सालको भदौमा ऊर्जा विकास मार्गचित्र तथा कार्ययोजना सार्वजनिक गरेको थियो। सन् २०२५ देखि २०३५ सम्म २८ हजार ७ सय १३ मेगावाट निर्माण गर्ने उक्त कार्ययोजनाको लक्ष्य छ। ऊर्जा, जलस्रोत तथा सिँचाइमन्त्री दीपक खड्काले सन् २०३५ सम्म २८ हजार मेगावाट बिजुली उत्पादन गर्नका लागि बाटो खुला हुनेगरी विद्युत् आयोजनाका लागि सबै मोडल खुला गर्ने विषय कार्ययोजनामा राखिएको जानकारी दिए। लगानीकर्तालाई सहज बनाउने र स्वदेशीसहित विदेशी लगानीकर्तालाई लगानी गर्ने बाटो खुला गर्नेगरी मन्त्रिपरिषद्मा प्रस्ताव पेस गरेका थियौं, उक्त प्रस्ताव पारित भएसँगै सरकारले जलविद्युत् क्षेत्रमार्फत राखेको समृद्ध नेपाल को लक्ष्य पूरा हुनेछ, ऊर्जामन्त्री खड्काले भने। उक्त मार्गचित्रले सरकारले बनाउने आयोजनालगायत आन्तरिक तथा बाह्य लगानी र सबै प्रारूपका जलविद्युत्हरूलाई अघि बढाउन मार्गप्रशस्त गरेको छ। मन्त्री खड्काले जुन मोडलमा जुन आयोजनामा लगानीकर्ता आउन चाहन्छन् राज्यलाई अधिकतम फाइदा हुने गरी प्रक्रिया बढाउन अब बाटो खुला भएको बताए। सकेसम्म जनताको सहभागिता हुने र राज्यलाई अधिकतम फाइदा हुनेगरी एकैपटक आयोजना अगाडि बढाउन लागेको ऊर्जामन्त्री खड्काको भनाइ छ। सन् २०३५ सम्म मुलुकको ऊर्जा क्षेत्रको समग्र विकासका लागि ४६५ अर्ब अमेरिकी डलर (६२ खर्ब ३१ अर्ब नेपाली रुपैयाँ) बराबरको लगानी गर्ने लक्ष्य राखिएको छ। लामो समयको छलफल र बहसपछि मन्त्रिपरिषद्बाट मार्गचित्र स्वीकृत कार्यविधि पास भएसँगै रोकिएर बसेका आयोजना धमाधम अगाडि बढाउन बाटो खुलेको छ। मार्गचित्रमा जलविद्युत् आयोजना, प्रसारण वितरण तथा सवस्टेसनका लागि आवश्यक पर्ने लगानीको विस्तृत विवरणसमेत समेटिएको छ। आगामी १० वर्षमा छिमेकी मुलुक भारतमा १० हजार मेगावाट बिजुली निर्यात गर्ने सम्झौतासमेत भएको र सोबाहेक बंगलादेशलगायत अन्य छिमेकी देशहरूमा सन् २०३५ सम्म पाँच हजार मेगावाट विद्युत् निर्यात गर्ने योजना मार्गचित्रमा उल्लेख भएको मन्त्रालयले जनाएको छ। सन् २०३५ सम्ममा मुलुकको कुल जडित विद्युत् क्षमता नै २८ हजार ५ सय मेगावाट पुर्याउने लक्ष्य राखिएकोमा हालसम्म करिब ३४ सय मेगावाट विद्युत् उत्पादन भएको छ। ऊर्जा क्षेत्रमा हुने लगानीमा सरकारी, निजी क्षेत्र एवं आम सर्वसाधारणको समेत हिस्सा रहनेछ। यस्तै, निजी क्षेत्र, सर्वसाधारण र वैदेशिक लगानीका अतिरिक्त गैरआवासीय नेपाली र वैदेशिक रोजगारीमा रहेका नेपालीको पुँजीलाई पनि उत्तिकै महŒव दिएर समावेश गरिने गरी तय गरिएको छ। २८ हजार ७ सय १३ मेगावाट उत्पादन गर्दा त्यसमा २८ हजार ४ सय २८ मेगावाटको विद्युत्को माग हुने भनिएको छ। उक्त मागमा १५ हजार मेगावाट भारतलगायतका अन्य छिमेकी मुलुकमा निर्यात गरिने भनिएको छ। त्यसमा १० हजार मेगावाट भारतमा र ५ हजार मेगावाट बंगलादेशमा निर्यात गरिने भनिएको छ। १० हजार मेगावाट बिजुली किन्ने नेपालभारत सम्झौता भइसकेको छ। भारतसँग १० हजार मेगावाटको दीर्घकालीन विद्युत् खरिद सम्झौता सम्पन्न भइसकेको छ। भारतसँग प्राधिकरणले देशभित्र खपत गरी बचत भएको वर्षायामको विद्युत् २०७८ कात्तिकबाट भारततर्फ निर्यात गर्दै आएको छ। नेपालबंगलादेश विद्युत् व्यापार पनि २०८१ मंसिरबाट सुरु भएको छ। ५ वर्षको मध्यकालीन उक्त सम्झौताअनुसार जुन १५ बाट नोेभेम्बर १५ सम्म ४० मेगावाट बिजुली भारतको बाटो हुँदै बंगलादेश निर्यात हुँदैछ।"
"निगमका तीनवटै ट्विनअटर ग्राउन्डेड, मर्मतमा ढिलाइ","काठमाडौं : राष्ट्रिय ध्वजावाहक नेपाल वायुसेवा निगमसँग आन्तरिक उडानका तीनवटा ट्विनअटर जहाज छन्। तर, तीनवटै ग्राउन्डेड छन्। निगमको एउटा ट्विनअटर त झन्डै १२ वर्षदेखि ग्राउन्डेड छ। डीएचसी ६३०० कलसाइन एबीएक्सको उक्त जहाज सन् २०१२ अर्थात् (२०६८०६९ साल) बाटै त्रिभुवन अन्तर्राष्ट्रिय विमानस्थलमा घाम तापेर बसिरहेको छ। उक्त जहाज ग्राउन्डेडपछि दुइटा जहाजले १९ गन्तव्यमा उडान भरिरहेका थिए। तर, ती पनि ग्राउन्डेड भए। इन्जिनमा समस्या देखिएपछि नाइनएबीटी पनि जेठ २३ बाट ग्राउन्डेड भयो। करिब ६ महिनादेखि एउटा ट्विनअटर नाइनएबीयूले मात्रै आन्तरिक उडान भर्दै आएको थियो। उक्त जहाजको फ्लाई आवर (उडान घण्टा) सकिएपछि पुस ७ गतेबाट ग्राउन्डेड भयो। आन्तरिक उडानका सबै जहाज ग्राउन्डेड भएपछि निगमको आन्तरिक उडान ठप्प छ। तर वायु सेवा निगम नेतृत्व भने जहाज मर्मतमा उदासीन देखिएको छ। मुलुकका विकट पहाडी र हिमाली जिल्लामा उडान भर्ने एकमात्र संस्था निगम हो। सबै जहाज थन्किएपछि सबैतिरको आन्तरिक उडान बन्द छ। करारका ४ पाइलट, १९ जना इन्जिनियर र ५० भन्दा बढी प्राविधिक कर्मचारी कामविहीन छन्। उडान ठप्प हुँदा कर्मचारीको तलबलगायत प्रशासनिक खर्चका कारण निगमलाई मासिक करोडौंको आर्थिक हानि भइरहेको कर्मचारीहरू बताउँछन्। ट्विनअटर नाइनएबीयू जहाजको इन्जिनको उडान आवर पुस ७ मा सकिँदै थियो। यसै कारण जहाजले २०८१ जेठदेखि उडान आवर सेभिङ रणनीतिमा उडान भरिरहेको थियो। निगमका एक कर्मचारीका अनुसार जहाजको दाहिनेपट्टिको इन्जिनको फ्लाइट आवर (अधिकतम उडान गर्न सकिने) अवधि समाप्त भएको हो। जेठ २३ गते ग्राउन्डेड भएको नाइनएबीटी जहाजको इन्जिनको आन्तरिक मर्मत गर्दा इन्जिन सिज भएको र निगमसँग मौज्दात जगेडा इन्जिन नभएको कारणले उक्त जहाज ग्राउन्डेड भएको हो। उक्त जहाजमा प्रयोग हुने इन्जिन हालसम्म खरिद, सट्टापट्टा तथा उपलब्ध गराउन नसकेका कारणले ग्राउन्डेड अवस्थामा छ। त्यस जहाजका इन्जिन तथा धेरै पाटपुर्जाहरू निगमको हालै ग्राउन्डेड भएको नाइनएबीयू जहाजमा स्थानन्तरण गरिसकेको निगम स्रोत बताउँछ। उडान घण्टा थपिएको थियो ? निगमको ट्विनअटर नाइनएबीयूको फ्लाई आवर ३६ सय घण्टा हो। निगमले ४ सय घण्टा थपेर ४ हजार घण्टा बनाइएको स्रोत बताउँछ। तर, यो सूचना गलत भएको निगमका प्राविधिकतर्फका प्रवक्ता इन्जिनियर मनोजकुमार साह बताउँछन्। जुन नियममा छ, स्वीकृत कार्यविधिभन्दा बाहिर गएर सुरक्षासँग सम्झौता निगमले गर्दै छ। ३६ सय आवर घण्टा नै यो इन्जिनको क्षमता हो, साहको भनाइ छ। आन्तरिक उडानतर्फ निगमसँग एउटा मात्र जहाज भएकाले व्यवसाय गरेर मुनाफा आर्जन गर्नेभन्दा पनि नागरिक सेवाका लागि उडान भरिरहेको उनले बताए। धेरै जहाज हुँदा मात्रै मुनाफाको कुरा आउने भन्दै साहले फ्लाइट आवर बढाएर जहाज उडाउनु पर्ने बाध्यात्मक स्थिति निगमलाई नभएको उनले स्पष्ट पारे। इन्जिन मर्मतका लागि सम्झौतामा किन ढिलाइ ? निगमको प्रयोगमा भएको इन्जिन (पीटी ६२७) को फ्लाइङ आवर पुस ७ गते सकिँदै थियो। इन्जिन मर्मतका लागि निगमले अंग्रेजी वर्ष २०२४ को अगस्ट ९ (२०८१ भदौ ३ गते) पहिलो बोलपत्र आह्वान गरेको थियो। उक्त बोलपत्रमा इजरायली कम्पनी बेट सेमेस र नेपाली कम्पनी माटर टेडिङले निवेदन दिएका थिए। बेट सेमेसले यसअघि पनि धेरै पटक निगमको इन्जिन मर्मत, सट्टापट्टामा काम गरेको थियो। माटर टेडिङले सामान तथा वस्तुको आयातनिर्यात गर्दै आएको छ। स्रोतका अनुसार निगम व्यवस्थापनले यो टिनअटरको इन्जिन मर्मतका लागि माटर टेेडिङलाई नै दिने उद्देश्य राखेको थियो। २०७५ सालमा कम्पनी रजिस्ट्रार कार्यलयमा दर्ता भएको माटर टेडिङ कम्पनीको दर्ताको बखतको उद्देश्य सामान तथा वस्तुको ओसारपसार भन्ने छ। २०८१ भदौ ३ गतेको निगमको बोलपत्रमा निवेदन दिएको माटर कम्पनीले कात्तिकमा आएर मात्र विशेष साधारणसभाबाट कम्पनीको उद्देश्य परिवर्तन गरेको थियो। कम्पनीले उद्देश्य परिवर्तन गर्दै स्वदेशी तथा विदेशी हवाई विमान तथा हेलिकप्टर निर्माण तथा मर्मतसम्भार गर्ने कम्पनीको एजेन्ट भई देश तथा विदेशमा एमआरओ (मेन्टेनेन्स, रिपेयर र ओभरहल) सेवा प्रदान गर्ने र स्वेदशी वा विदेशी वायुसेवा कम्पनीको एजेन्ट भई देश तथा विदेशमा हवाईजहाज तथा हेलिकप्टरहरू भाडा तथा लिजमा लिनेदिने निर्णय गर्ने भनेको छ। उक्त कम्पनीले यही वर्षको कात्तिक ३० गते कम्पनी रजिस्ट्रारमा उद्देश्य संशोधन गरेको बुझिएको छ। उक्त बोलपत्रमा माटर टेडिङ योग्य नहुने भएपछि पहिलो बोलपत्र रद्द गरिएको निगम स्रोतको दाबी छ। पहिलो टेन्डरपश्चात प्राप्त माटर ट्रेडिङको प्रस्तावमा इन्जिन सट्टापट्टा गर्न आवश्यक पर्ने इजाजतपत्र, सट्टापट्टामा दिने पीटी ६२७ इन्जिनको विवरण केही पनि नभएकोले मूल्यांकन समितिका अधिकांश सदस्यहरूले उक्त प्रस्ताव प्राविधिक रूपमा पारित गर्न नमिल्ने निचोड निकाले। त्यसपश्चात् उक्त टेन्डर रद्द भएको हो, स्रोतको दाबी छ। दोस्रोपल्ट २०२४ अक्टोबर ३ (२०८१ असोज १७ गते) अर्को बोलपत्र आह्वान गरियो। उक्त बोलपत्रमा इजरायली कम्पनी बेट सेमेसले मात्र निवेदन दिएको थियो। उक्त कम्पनी विश्वव्यापी रूपमा नै पीटी ६२७ इन्जिनको मर्मत तथा सञ्चालनका लागि परिचित हो। सुरुमा नै बेट सेमेसलाई इन्जिन मर्मतका लागि नदिँदा अहिले निगम जहाजविहीन हुनु परेको स्रोतको भनाइ छ। एउटा मात्रै कम्पनीले निवेदन हालेकोमा पनि निगमले इन्जिन मर्मत सम्झौता गर्न दुई महिनाभन्दा बढी समय लगाएको छ। निगमले पुस ५ गते मात्र बेट सेमेससँग इन्जिन मर्मतका लागि औपचारिक सम्झौता गरेको छ। इन्जिन मर्मत कम्पनीले सम्झौता गरेको ४५ देखि ९० दिनभित्र इन्जिन दिनुपर्ने हुन्छ। बेट सेमेसको निवेदन माथि आन्तरिक मूल्यांकनको क्रममा समय लागेको प्रवक्ता साह बताउँछन्। सार्वजनिक खरिदको नियमानुसार प्रक्रिया पुयाउँदा सम्झौता गर्न समय लागेको बताउँदै प्रवक्ता साहले जनवरीको अन्तिमसम्म इन्जिन मर्मत भई नेपाल आउने बताए। न्यारोबडीको पनि सी चेक बाँकी वायुसेवा निगमको अन्तर्राष्ट्रिय उडान भर्ने न्यारोबडी जहाज नाइनएनएकेडब्लूको पनि सी चेक हुन सकेको छैन। उक्त न्यारोबडीलाई अक्टोबर अन्तिममा सी चेकमा पठाउनुपर्ने हो। तर, बोलपत्रमा नै निगम अल्झिँदा अहिले फ्लाई आवर बचाएर उडान गर्ने गरिएको छ। कम्पनीको एमआरओ छनोटमा निगम व्यवस्थापनले निर्णय नगर्दा उक्त जहाज प्राविधिक रूपमा ग्राउन्डेड नै भएको छ। हप्तामा २७२८ उडान भर्नुपर्नेमा अहिले साताको २३ सेक्टरमा मात्र उडान गरिरहेको छ। जहाज अहिले दिनको सरदर २ घण्टामात्र उडाइएको छ। अहिले २ वटा वाइडबडी र २ न्यारोबडीले ९ गन्तव्यमा उडान भर्दै आएका छन्। तर, नाइनएनएकेडब्लूको भने उडान आवर क्षमता जोगाउन पूर्ण क्षमतामा चलाइएको छैन। केही दिनमा यो जहाज पनि ग्राउन्डेड हुने अवस्था आउँदैछ। जहाज धमाधम ग्राउन्डेड हुँदा पनि तालुकको संस्कृति, पर्यटन तथा नागरिक उड्डयन मन्त्रालय भने मुकदर्शक भएर बसेको छ।"
"दुर्गममा बाटो, हिँड्नै मुस्किल","गोरखा : पवित्र धार्मिक तथा पर्यटकीय स्थल सेराङ जाने बाटो जोखिम भएपछि कादुरी नामक संस्थाले झोलुङ्गे पुल निर्माण गर्न सुरु गरेको छ । झोलुङ्गे पुल नबनुञ्जेल सो बाटोसम्म जोड्ने गरी स्थानीयबासीले अस्थायी रुपमा काठको भर्याङ बनाएर आवतजावत गरिरहेका छन् । जिल्लाको चुमनुब्री गाउँपालिका५ स्थित प्रसिद्ध धार्मिक स्थल सेराङ गुम्बामा अहिले १२५ भन्दा धेरै सामुदायिक विद्यालयमा पढ्ने विद्यार्थी छन् । ५० जनाभन्दा धेरै गुम्बा विद्यालय पढ्ने भिक्षुहरू छन् । गुम्बा पूजा गर्ने, ध्यान गर्ने लामा गुरुहरू गरी तीन सयभन्दा धेरै जना सेराङमा बस्ने वडाअध्यक्ष काल्देन छेवाङ लामा बताउँछन् । चुमनुब्री ५ को क्य्राकबाट चारघण्टाको उकालो बाटो हिँडेपछि सेराङ पुगिन्छ । निर्जन जंगलको बाटो धेरै जोखिम रहेकाले कादुरीसँग अनुरोध गरी पुल निर्माण गर्न लागिएको वडाअध्यक्ष लामाको भनाइ छ । सेराङ गुम्बामा बस्नेहरू पनि त्यो बाटो हिँड्छन् । उनीहरूलाई रासनपानी पुर्याउन जाने आउनेहरू पनि त्यो बाटो हिँड्नुपर्छ । गुम्बामा पूजा गर्न जानेहरू, पर्यटकहरू पनि त्यो बाटो हिँड्नुपर्छ, लामा भन्छन्, बाटो धेरै नै गाह्रो भएकाले कादुरीसँग अनुरोध गरी तीन ठाउँमा पुल बनाउन लागेका छौँ । पोहोरसाल एउटा बनाइसक्यो । एउटा अहिले बनाउन लागेको छ । अर्को एउटा चाहिँ आउने साल बनाउने भनेको छ । तीन ठाउँमा पुल बनेपछि बाटो कम जोखिम पनि हुने, दुरी पनि केही घट्ने उनले बताए । पुललाई जोड्न गाउँपालिकाले १० लाख खर्चेर पदमार्ग पनि बनाउन लागेको उनले बताए । पुलसम्म पुग्न गाउँपालिकाले १० लाख रुपैयाँ खर्च गरेर सुरक्षित बाटो बनाउँदै छ, उनले भने ।"
परराष्ट्रमन्त्री राणाले दिइन् प्रथम महिला राजदूत शाहलाई श्रद्धाञ्जली,काठमाडौं : परराष्ट्रमन्त्री डा आरजु राणा देउवाले नेपालका प्रथम महिला राजदूत विन्देश्वरी शाहप्रति श्रद्धाञ्जली अर्पण गरेकी छन्। दिउँसो काठमाडौंको कालिमाटीस्थित शाहको निवासमा पुगेर मन्त्री राणाले उनको पार्थिव शरीरमा पुष्पगुच्छा अर्पण गरी श्रद्धाञ्जलि दिएकी हुन्। पूर्वराजदूत शाहको ९२ वर्षको उमेरमा बिहीबार बिहान निधन भएको हो । परराष्ट्र सेवामा रहेकी शाह विसं २०४४ मा भारतका लागि नेपाली राजदूत नियुक्त भएकी थिइन्।
राजनीतिक स्थायित्वका लागि ठूला दल मिलेका हौं : प्रकाशमान सिंह,काठमाडौं : उपप्रधान एवं शहरी विकासमन्त्री प्रकाशमान सिंहले विभिन्न आन्दोलनबाट प्राप्त अधिकार रक्षाका लागि जिम्मेवार भएर लाग्नुपर्ने बताएका छन्। कांग्रेस १०० दिने विशेष अभियानअन्तर्गत काठमाडौं क्षेत्र१ मा आयोजित क्षेत्रीय भेलालाई बिहीबार काठमाडौंमा सम्बोधन गर्दै सिंहले प्राप्त गरेका अधिकारलाई सुरक्षित राख्दै मुलुकलाई आर्थिकलगायतका विकासतर्फ अघि बढाउनुपर्ने बताए। उनले मुलुकको स्थायित्व र विकासको नेतृत्व कांग्रेसले गर्नुपर्ने भएकाले पार्टीलाई व्यवस्थित राख्नुपर्नेमा जोड दिए। पार्टीको संगठनलाई कागजीरूपमा मात्रै सीमित गर्न नहुने भन्दै पार्टीलाई बलियो ढंगले अघि बढाउन नेता तथा कार्यकर्ताहरू एक भएर लाग्नुपर्ने उनले बताए। ठूला दल मिलेर सरकार बनाएको प्रति नकारात्मक टीकाटिप्पणी हुने गरेको भन्दै सिंहले मुलुकमा राजनीतिक स्थायित्वका लागि नै ठूला दल मिल्नुपरेको बताए। उनले आगामी निर्वाचनबाट पहिलो पार्टी बन्नका लागि अहिलेदेखि नै तयारी गर्नुपर्ने बताए। सिंहले कांग्रेस पार्टी राष्ट्रिय राजनीतिमा लोकतन्त्रको वकालत गर्न लडेको एकमात्रै पार्टी भएकाले जिम्मेवार भएर अघि बढ्न कांग्रेस कार्यकर्तालाई निर्देशन दिए।
नुवाकोटको शेरा दरबारको जग्गा हिनामिना गर्नेमाथि कारवाही होस् : प्रचण्ड,काठमाडौं : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले नुवाकोटको शेरा दरबारको जग्गाका विषयमा छानबिन गरि दोषीलाई कारवाही गर्नुपर्ने बताएका छन्। सिंहदरबारमा बिहीबार बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा प्रचण्डले राज्यको सम्पत्ति व्यक्तिको नाममा गर्ने काममा संलग्न जोकोहीलाई कारवाही हुनुपर्ने बताएका हुन्। छानबिन गर्दै जाँदा आफूलाई पनि कानुनको दायरामा ल्याउनुपर्छ भनेर आफूले भन्दै आएको उनले बताए। छानबिन गर्दै जाँदा आफूलाई पनि कानुनको दायरामा ल्याउनुपर्छ भनेर आफूले भन्दै आएको उनले बताए। शेरा दरबारको जग्गाका विषयमा छानबिन गर्न सरकारलाई सहयोग गर्ने उनको भनाइ छ । प्रचण्डले १२१५ वर्षअघि पार्टी छाडेका व्यक्तिसँग जोडेर नुवाकोटको शेरा दरबारको जग्गासँग पार्टी नेतृत्वलाई जोड्ने प्रयास गरेको भन्दै यसअघि नै आपत्ति समेत जनाइसकेका छन्।
माओवादी केन्द्रीय कमिटी बैठकको एजेन्डा तय,"काठमाडौं : नेकपा माओवादी केन्द्रले पुस २१ गतेदेखि बस्ने केन्द्रीय कमिटीको बैठकको एजेन्डा तय गरेको छ। पार्टी कार्यालय पेरिसडाँडामा बिहीबार बसेको माओवादी स्थायी कमिटी बैठकले केन्द्रीय कमिटीमा प्रस्तुत हुने पार्टी रूपान्तरण र पुनःनिर्माणको संकल्प आजको आवश्यकता शीर्षकको अध्यक्ष पुष्पकमल दाहाल 'प्रचण्ड'को राजनीतिक प्रतिवेदनसहितका विषयमा छलफल गर्ने गरि एजेन्डा तय गरेको हो। त्यस्तै अध्यक्षलगायत प्रदेशका अध्यक्षहरूले रिपोर्टिङ गरिने, अगामी कार्ययोजनाका एजेन्डासमेत तय भएको प्रवक्ता अग्नि सापकोटाले बताए। अहिले संविधान संशोधन नभई संविधानको प्रभावकारी कार्यान्वयनमा जानुपर्नेमा प्रचण्डको जोड रहेको प्रवक्ता सापकोटाले बताए। संविधान संशोधन गर्नुपर्ने भएमा राष्ट्रिय दृष्टिकोण कायम गर्नुपर्नेमा माओवादीको धारणा रहेको उनको भनाइ छ।"
"बाल गायक सचिनको निधनले प्रधानमन्त्री दुःखी, भने, 'पारिवारिक बेमेल र भाइरल प्रवृत्तिले असर पुर्यायो'","काठमाडौं : प्रधानमन्त्री केपी शर्मा ओलीले बाल गायक सचिन परियारको निधनले दुःखी बनाएको बताएका छन्। प्रतिभाशाली बालकमाथि पारिवारिक बेमेल र भाइरल प्रवृत्तिले असर पुर्याएको प्रधानमन्त्री ओलीको भनाइ छ। 'बाल गायक सचिन परियारको निधन भएको खबरले धेरै दुःखी छु। एकजना प्रतिभाशाली बालकमाथि पारिवारिक बेमेल र सामाजिक सञ्जालको भाइरल प्रवृत्तिले असर पुर्याएको यस घटनाले सामाजिक सम्बन्धका संवेदनशील विषयमा सजग भएर मात्र प्रतिक्रिया दिनुपर्छ भन्ने सबैलाई पाठ सिकाएको छ। बाल गायक सचिनलाई हार्दिक श्रद्धाञ्जली!,' प्रधानमन्त्री ओलीले सामाजिक सञ्जालमा लेखेका छन्। परियारको आज विहान उपचारको क्रममा निधन भएको थियो। महाराजगञ्जस्थित शिक्षण अस्पतालमा उनको निधन भएको हो।"
आरक्षण क्षेत्रमा जनताले दुःख नपाउने गरी कानुन बनाउनुपर्छ : देउवा,"काठमाडौं : नेपाली कांग्रेसका सभापति शेरबहादुर देउवाले आरक्षण क्षेत्रमा जनताले दुःख नपाउने गरी कानुन बनाउन सुझाव दिएका छन्। सिंहदरबारमा बिहीबार बसेको प्रतिनिधिसभाअन्तर्गतको कानुन, न्याय तथा मानवअधिकार समिति बैठकमा केही नेपाल ऐनलाई संशोधन गर्न बनेको विधेयकको सन्दर्भमा वन तथा वातावरण मन्त्रालयसँग सम्बन्धित दफाहरूको छलफलका क्रममा सभापति देउवाले यस्तो सुझाव दिएका हुन्। मध्यवर्ती क्षेत्र र राष्ट्रिय निकुञ्जको आरक्षण क्षेत्रमा जनताहरूले धेरै दुःख पाइरहेको उनले बताए। सभापति देउवाले बाघले मान्छे मार्दा केही नहुने तर प्रतिकारमा मान्छेले बाघ मारे कानुन लाग्ने अवस्थालाई उचित ढंगले समाधान गर्नुपर्ने बताए। बैठकमा वन तथा वातावरणमन्त्री ऐनबहादुर शाही ठकुरीले आरक्षण क्षेत्रमा जनताले भोग्दै आएका समस्या समाधानका लागि बाधक रहेको कानुनहरूलाई संशोधन गरिने प्रतिबद्धता जनाए।"
कोशीमा सहकारी समस्या समाधान गर्न व्यवस्थापन समिति गठन,"काठमाडौं : कोशी प्रदेशका उद्योग, कृषि तथा सहकारी मन्त्री खगेन सिंह हाङ्गामले संकटग्रस्त सहकारी संस्थाहरूको समस्या समाधान गर्न व्यवस्थापन समिति गठन गर्ने निर्णय भएको बताएका छन्। उद्योग, कृषि तथा सहकारी मन्त्रालयको कार्यभार सम्हालेको १ सय दिनको उपलब्धि सार्वजनिक गर्न बिहीबार विराटनगरस्थित मन्त्रालयमा आयोजना गरिएको पत्रकार सम्मेलनमा बोल्दै मन्त्री हाङ्गामले कृषि कर्जामा व्याज अनुदान व्यवस्थापन कार्यविधि २०८१ ल्याउन लागिएको र कृषकलाई गुणस्तरीय बिउबिजन उपलब्धतामा सुधार तथा कृषकको आयस्तर सुधारका गर्न प्रदेश बीउबीजनसम्बन्धी विधेयक ल्याउने तयारी गरिएको बताए। आफू मन्त्री भएर आएपछि विभिन्न नीतिगत निर्माण कानुनहरू परिमार्जन गरिएकाले अब पूँजीगत खर्च बढ्ने उनले बताए। उनले पीपीपी मोडलमा उद्यमशीलता विकास र सीप विकासमार्फत स्वरोजगारी उपलब्ध गराउन प्रदेश औद्योगिक व्यवसाय विधेयक पनि ल्याउन लागेको बताए।"
प्रधानमन्त्री ओली र पूर्व राष्ट्रपति भण्डारीबीच भेटवार्ता,काठमाडौं : प्रधानमन्त्री केपी शर्मा ओली र पूर्व राष्ट्रपति विद्यादेवी भण्डारीबीच भेटवार्ता भएको छ। प्रधानमन्त्री ओली पूर्व राष्ट्रपति भण्डारीलाई भेट्न उनको निवास बुढानीलकण्ठ पुगेको प्रधानमन्त्री सचिवालयले जानकारी दिएको छ। उनीहरूबीच करिब दुई घण्टा छलफल भएको थियो। नेकपा एमालेको पछिल्लो राजनीतिक गतिविधि र समसामयिक विषयमा छलफल भएको प्रधानमन्त्री सचिवालयले जनाएको छ।
नेपाल प्रहरीका पाँच एसएसपी डीआइजी बढुवाका लागि सिफारिस,"काठमाडौं : गृह मन्त्रालयले नेपाल प्रहरीका ५ प्रहरी वरिष्ठ उपरीक्षक (एसएसएपी)हरूलाई प्रहरी नायब महानिरीक्षक (डीआइजी) पदमा बढुवाका लागि सिफारिस गरेको छ। गृह मन्त्रालयमा बुधबार बसेको बढुवा सिफारिस समितिको बैठकले उनीहरूलाई डीआइजी पदमा बढुवा लागि सिफारिस गरेको हो। बढुवा सिफारिस हुनेहरूमा ईश्वर कार्की, राजेन्द्र प्रसाद भट्ट, दिनेश कुमार आचार्य, अरुण पौडेल र गोबिन्द थपलिया छन्। बढुवा समितिका सदस्य सचिव प्रहरी अतिरिक्त महानिरीक्षक दुर्गा सिंहका अनुसार कार्कीले ७२५२२४ अंक प्राप्त गरेका थिए। उनी प्रहरी प्रधान कार्यालय अन्वेषण योजना तथा विकास निर्देशनालयको जिम्मेवारीमा छन्। त्यस्तै कर्णाली प्रदेश प्रहरी तालिम केन्द्रको जिम्मेवारीमा रहेका भट्टले ७२०२२४ अंक प्राप्त गर्दा लागुऔषध नियन्त्रण व्युरोमा रहेका आचार्यले ७१९४०२ अंक प्राप्त गरे। त्यस्तै अख्तियार दुरुपयोग अनुसन्धान आयोगमा रहेका पौडेलले ७१८५४६ र प्रहरी प्रधान कार्यालयमै रहेका थपलियाले ७१६०८५ अंक प्राप्त गरे। यसअघि गृह मन्त्रालयले मंगलबार कुबेर कडायत र रबिन्द्र केसीलाई अतिरिक्त महानिरीक्षकमा बढुवा गर्न सिफारिस गरेको थियो।"
आधुनिक र समृद्ध नेपाल निर्माणका लागि संस्कृत शिक्षाको भूमिका महत्वपूर्ण : प्रधानमन्त्री,"काठमाडौं : प्रधानमन्त्री केपी शर्मा ओलीले आधुनिक र समृद्ध नेपाल निर्माणका लागि संस्कृत शिक्षाले महत्वपूर्ण भूमिका खेल्ने बताएका छन्। बिहीबार प्रधानमन्त्री निवास बालुवाटारमा नेपाल संस्कृत विश्वविद्यालयको ७७ औँ सभालाई सम्बोधन गर्दै कुलपति ओलीले संस्कृतले समाजको विकासका सन्दर्भमा महत्वपूर्ण भूमिका निर्वाह गरेकाले विज्ञानसँग जोड्दै यसको संरक्षण,खोज र अनुसन्धानमा सरकारले ध्यान दिने बताएका हुन्। प्रधानमन्त्री ओलीले अहिलेको सरकारले विश्वविद्यालयका भौतिक सम्पत्तिको रक्षा र स्वर्गद्वारी गुठीलगायत छरपस्ट रहेका जग्गाहरूको उचित जगेर्ना गर्ने पनि स्पष्ट पारे। प्रधानमन्त्री ओलीले नेपालको आधुनिक शिक्षा विकासको जगमा रहेको संस्कृत शिक्षाले राजनीतिक जागरण सृजना गर्ने काममा पनि योगदान दिएको र वेदको अर्थ पनि विज्ञान भएकाले यस शिक्षालाई अगाडि बढाउन विश्वविद्यालयले अगुवाइ गर्ने विश्वास व्यक्त गरे। प्रधानमन्त्री ओलीले अहिलेको सरकारले विश्वविद्यालयका भौतिक सम्पतिको रक्षा र स्वर्गद्वारी गुठीलगायत छरपस्ट रहेका जग्गाहरूको उचित जगेर्ना गर्ने पनि स्पष्ट पारे। बैठकमा सहकुलपति एवं शिक्षा, विज्ञान तथा प्रविधिमन्त्री विद्या भट्टराईले राष्ट्रिय शिक्षा नीति, २०७६ बमोजिम उच्चशिक्षालाई प्रतिस्पर्धी,उत्पादनमुखी र अनुसन्धानमुखी बनाउनुपर्नेमा जोड दिए । बैठकले आर्थिक वर्ष २०८१०८२ को वार्षिक शैक्षिक कार्यक्रम तथा आय व्यय (बजेट) पारित गरेको छ ।"
प्रधानमन्त्री ओली र श्रीलंकाका पूर्व राष्ट्रपति विक्रमासिङ्घेबीच भेटवार्ता,"काठमाडौं : प्रधानमन्त्री केपी शर्मा ओली र श्रीलंका पूर्व राष्ट्रपति रनिल विक्रमासिङ्घेबीच भेटवार्ता भएको छ । प्रधानमन्त्री निवास, बालुवाटारमा आज भएको भेटमा दुई देशबीचको आपसी सम्बन्ध र परस्पर हितका विषयमा छलफल भएको प्रधानमन्त्री सचिवालयले जनाएको छ। भेटमा प्रतिनिधिसभाका सदस्य विनोद चौधरीसमेत सहभागी थिए। यही पुस १३ गते निजी भ्रमणमा नेपाल आएका श्रीलङ्काका पूर्व प्रधानमन्त्रीसमेत रहेका विक्रमासिङ्घे आज स्वदेश फर्कँदै छन्।"
किन रोकियो सशस्त्रका डीआईजीको पदावधि थप ?,"काठमाडौं : सशस्त्र प्रहरी बल नेपालका चार जना नायव महानिरीक्षक (डीआईजी)हरूको पदावधि थप्ने प्रस्ताव गृह मन्त्रालय हुँदै मन्त्रिपरिषद्मा पुगेको छ। गृहमन्त्री रमेश लेखकले यहि पुस १६ गतेको मन्त्रिपरिषद्को बैठकमा नै उक्त प्रस्ताव पेस गरेका थिए। तर यसबारे मन्त्रिपरिषद्को वैठकले समेत निर्णय गर्न सकेन। सशस्त्र प्रहरी बलका प्रवक्ता कुमार न्यौपानेका अनुसार सशस्त्र प्रहरी ऐन २०७२ अनुसार नै सशस्त्र प्रहरी बलले डीआईजीको पदावधि थप्ने प्रस्ताव गृहमन्त्रालयमा पठाएको हो। ४ वर्षे पदावधिका कारण डीआईजीहरू गणेश ठाडामगर, कमल गिरी, शम्भु सुवेदी र कुलबहादुर नेम्बाङ यही पुस २३ मा अनिवार्य अवकाशमा जाँदै छन्। सशस्त्रको नियमावली२०७२ अनुसार आईजीपी, एआईजी र डीआईजीको पदावधि ४ वर्षको हुनेछ। नियमावली अनुसार सरकारले चाहेको अवस्थामा एक वर्ष थप्न मिल्ने व्यवस्था छ। सशस्त्र प्रहरी नियमावलीको परिच्छेद १० खण्ड ६४ मा व्यवस्था भएअनुसार आईजीपीको सिफारिसमा एआईजी र डीआईजीको पदावधि सरकारले एक वर्ष थप गर्न सक्ने व्यवस्था रहेको छ। गृह मन्त्रालयले मन्त्रिपरिषद्मा पेस गरेको प्रस्तावमा थप छलफल गर्नुपर्ने भन्दै बसेको वैठकमा समेत यस विषयमा निर्णय हुन सकेन। पदावधि थप गर्नुपर्ने डीआईजीहरूमा गणेश ठाडामगर बागमती प्रदेशको बाहिनीपतिको जिम्मेवारीमा छन्। यस्तै कमल गिरी सशस्त्र प्रहरी बल प्रधान कार्यालयमा रहेका छन्। शम्भु सुवेदी कोशीको बाहिनीपति छन् र कुलबहादुर नेम्बाङ गण्डकी प्रदेशको बाहिनीपतिको भूमिकामा छन्। सशस्त्र प्रहरीका प्रवक्ता कुमार न्यौपानेका अनुसार नियमावली लागू भएपछि अहिलेसम्म ११ जना डिआइजीको पदावधी थप भइसकेको छ। यो व्यवस्था नियमावलीमा नै रहेको हुँदा सरकारले पदावधि थप गर्ने गरेको छ। न्यौपानेका अनुसार सशस्त्रमा एआईजीको दरबन्दी ३ वटा र डीआईजीको दरबन्दी प्राविधिकसहित १८ वटा रहेको छ। अहिले पनि सशस्त्रमा दुईवटा डीआईजी पद रिक्त नै रहेको छ। डीआईजी दुर्गाप्रसाद भट्टराई र अभिकुमार खत्री ३० वर्षे सेवाअवधिका कारण अनिवार्य अवकाशमा गएका थिए। सशस्त्र प्रहरीमा तीनवटा कारणले अवकासमा जानुपर्ने बाध्यता छ। पदावधि, उमेर र सेवाअवधिका कारण अनिवार्य अवकाशमा जाने व्यवस्था रहेको छ।"
भ्रष्टाचार निवारणसम्बन्धी विधेयक राज्य व्यवस्था समितिबाट पारित,"काठमाडौं : प्रतिनिधिसभाअन्तर्गत राज्य व्यवस्था तथा सुशासन समितिबाट भ्रष्टाचार निवारण ऐन, २०५९ लाई संशोधन गर्न बनेको विधेयक पारित भएको छ । समितिको बिहीबार बिहान बसेको बैठकले सभापति रामहरि खतिवडाले उक्त प्रस्ताव समितिमा प्रस्तुत गरेका थिए। लगत्तै विधेयक सर्वसम्मतिबाट पारित गरिएको थिय। उक्त विधेयकमाथिको छलफलमा उठेका विषयलाई टुङ्गोमा पुर्याउन समिति सदस्य हृदयराम थानीको संयोजकत्वमा उपसमिति गठन गरिएको थियो । बैठकमा सरकारका तर्फबाट गृहमन्त्री रमेश लेखकले उपसमितिद्वारा तयार पारिएको प्रतिवेदन सरकारलाई स्वीकार रहेकाले उक्त विधेयक पारित गर्न अनुरोध गरेका थिए। भ्रष्टाचारको नियन्त्रणलागि सरकारले शून्य सहनशीता अपनाएर सुशासन कायम गर्ने भन्दै उनले भ्रष्टाचार निवारणसम्बन्धी विधेयक निकै महत्वपूर्ण रहेको बताए। उनले भ्रष्टाचारसम्बन्धी विषयमा जुनसुकै समयमा पनि अनुसन्धान हुन सक्ने र मुद्दा चल्न सक्नेमा सरकार स्पष्ट रहेको धारणा राखे। त्यस्तै उनले शेरा दरबारको जग्गाका विषयमा गम्भीर अनुसन्धान भइरहेको भन्दै गलत ढंगले व्यक्ति वा कम्पनीका नाममा गएको पाइए सरकारका नाममा फिर्ता गर्ने स्पष्ट पारे। उनले सरकारी सम्पती दुरुपयोग गर्ने सबैलाई कारवाही गर्ने बताए।"
आवश्यक कानुन नबन्दा संघीयता कार्यान्वयनमा बाधा : उपेन्द्र यादव,"काठमाडौं : जनता समाजवादी पार्टी (जसपा) नेपालका अध्यक्ष उपेन्द्र यादवले ठूला दल मिलेर सरकार बनेपनि सुधारका कुनै सकारात्मक सन्देश देखा पर्न नसकेको बताएका छन्। बिहीबार नेपालगन्जमा आयोजित पत्रकार सम्मेलनमा यादवले ठूला दल मिलेर सरकार बनाएको धेरै दिन भएपनि सुधारका कुनै सकारात्मक सन्देश देखा पर्न नसकेको बताएका हुन्। नयाँ सरकार बनेपछि पनि आर्थिक,राजनीतिक,प्रशासनिक, विकास निर्माणलगायतका क्षेत्रमा कुनै सुधार हुन नसकेको उनको भनाइ छ। यादवले अहिलेको संविधानलाई परिमार्जन गर्नका लागि आफूहरूले धेरैअघि नै आन्दोलन गरेको भन्दै अब संविधान संशोधन र परिमार्जन आवश्यक रहेको धारणा राखे। विज्ञ सम्मिलित आयोग बनाई त्यसले दिएको सुझावलाई आधार मानेर संविधान संशोधन र परिमार्जन गर्नुपर्ने उनले बताए। अध्यक्ष यादवले संघीय सरकारले आवश्यक कानुन बनाउन नसक्दा संघीयता र गणतन्त्र संस्थागत गर्न कठिनाइ देखिएको धारणा राखे।"
केन्द्रीय कमिटी बैठकमा पेश हुने राजनीतिक प्रतिवेदनमा के के विषय छन् ?,"काठमाडौं : नेकपा एमालेको सचिवालय बैठकमा पुस २१ र २२ गते बस्ने केन्द्रीय कमिटीको बैठकमा प्रस्तुत हुने राजनीतिक प्रतिवेदनमाथि छलफल भएको छ। बिहीबार बसेको सचिवालय बैठकमा आगामी केन्द्रीय कमिटीमा छलफल हुने विषय वस्तु समेटेर तयार पारिएको राजनीतिक प्रतिवेदनमाथि छलफल भएको हो। प्रतिवेदनमा मुलुकको पछिल्लो राजनीतिक अवस्था,सरकारका कामकारवाही,अन्तर्राष्ट्रिय परिस्थितिलगायत विषय समेटिएको छ। एमाले र कांग्रेस मिलेर बनेको सरकार र त्यसको औचित्यबारेमा समेत राजनीतिक प्रतिवेदनमा उल्लेख गरिएको छ। बैठकपछि एमाले उपमहासचिव प्रदीप ज्ञवालीले केन्द्रीय कमिटीमा छलफल हुने विषय वस्तुका बारेमा छलफल भएको जानकारी दिए। उक्त राजनीतिक प्रतिवेदनमा मुलुकको पछिल्लो राजनीतिक अवस्था,सरकारका कामकारवाही,अन्तर्राष्ट्रिय परिस्थितिलगायत विषय समेटिएको छ। राजनीतिक प्रतिवेदनमा एमाले र कांग्रेस मिलेर बनेको सरकार र त्यसको औचित्यबारेमा समेत उल्लेख गरिएको छ। सरकार बनिसकेपछि आएको अर्थतन्त्रमा सुधार,विकास निर्माणका कामहरूसमेत प्रतिवेदनमा समेटिएका छन्। प्रतिवेदनमा पछिल्लो समय समाजमा बढिरहेको अराजकता र त्यसको निराकरणको उपायहरू समेत समावेश गरिएको छ। बैठकपछि ज्ञवालीले एमाले र कांग्रेस सरकार बनेपछि मुलुकमा स्थिरता आएको र मुलुकको अर्थतन्त्रले समेत लय लिएको दावी गरे। बीआरआई समेत एमाले र कांग्रेसको सहमतिमा हस्ताक्षर भएको उनको भनाइ छ। प्रधानमन्त्री केपी शर्मा ओलीको हालै भएको चीन भ्रमणका क्रममा बीआरआई फ्रेमवर्कमा हस्ताक्षर भएको थियो।"
माओवादी केन्द्रको स्थायी समिति बैठक जारी,काठमाडौं : प्रमुख प्रतिपक्षी दल नेकपा माओवादी केन्द्रको स्थायी समिति बैठक सुरू भएको छ। बैठक पार्टी केन्द्रीय कार्यालय पेरिसडाँडामा सुरू भएको हो। माओवादी केन्द्रले यही पुस २१ गते बस्ने केन्द्रीय समितिको बैठक बोलाएको छ। सोही बैठकका एजेण्डाबारे छलफल गर्न स्थायी समिति बैठक बोलाइएको माओवादी केन्द्रले जनाइएको छ।
एमालेको सचिवालय बैठक जारी,"काठमाडौं : सत्तारुढ दल नेपाल कम्युनिष्ट पार्टी (एमाले) को सचिवालय बैठक जारी रहेको छ। ललितपुर च्यासलस्थित एमाले केन्द्रीय कार्यालयमा बसेको बैठकमा केन्द्रीय कमिटी बैठकको तयारी, केन्द्रीय कमिटी बैठकको कार्यसूची, समसामयिक राजनीतिलगायतका विषयमा छलफल भइरहेको छ। एमालेले पुस २१ र २२ गतेका लागि एमालेले केन्द्रीय कमिटी बैठक आह्वान गरेको छ। केन्द्रीय कमिटी बैठकमा स्थानीय तह उपनिर्वाचन र सरकारको कामका बारेमा समीक्षा हुनेछ। पार्टीको सांगठनिक कामको पनि समीक्षा हुने पार्टीका नेताहरूले बताएका छन्। स्थानीय तहको उपनिर्वाचनमा पार्टीले सोचेअनुरुप परिणाम नआएको एमालेले प्रारम्भिक विश्लेषण छ। एमाले विधानअनुसार केन्द्रीय कमिटी बैठक प्रत्येक ६ महिनामा बस्नुपर्ने प्रावधान छ। यस अगाडि केन्द्रीय कमिटीको बैठक गत असारमा बसेको थियो। गत पौष १० गते सचिवालय बैठकले एमालेले पूर्व उपाध्यक्ष डा भीम रावललाई पार्टीबाट निष्काशन गरेको थियो। उपमहासचिव प्रदीप ज्ञवालीका अनुसार रावलले निरन्तर पार्टी हित विपरीत गतिविधि गरेपछि रावललाई साधारण सदस्य समेत नरहने गरी कारबाही र स्थायी समिति सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि निलम्बन गर्ने निर्णय गरेको गरेको हो।"
सूर्यदर्शन सहकारी ठगी प्रकरण : सहकारी पीडित पक्षका कानुन व्यवसायीको बहस जारी,"काठमाडौं : पोखराको सूर्यदर्शन सहकारी ठगीका आरोपित राष्ट्रिय स्वतन्त्र पार्टी (रास्वपा) का सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेलगायत सातजनाविरुद्धको मुद्दामा जिल्ला अदालत कास्कीमा थुनछेक बहस सुरू भएको छ। अहिले जाहेरीवाला सहकारीपीडित पक्षका कानुन व्यवसायीहरूको बहस जारी रहेको कास्की जिल्ला अदालतका स्रेस्तेदार राजन खनालले जानकारी दिएका छन्। उक्त मुद्दामा बुधबार सरकारी वकिलको तर्फबाट बहस सकिएको थियो। जाहेरवालातर्फका कानुन व्यवसायीको बहस सकिएपछि प्रतिवादीतर्फको बहस सुरू हुनेछ। प्रतिवादीहरूको बयान सकिएलगत्तै जिल्ला न्यायाधीश नीतिज राईको इजलासमा मंगलबारदेखि थुनछेक बहस सुरू भएको थियो। कास्की प्रहरीको हिरासतमा रहेका लामिछाने,छविलाल जोशी,लिला पछाई,रामबहादुर खनाल,कृष्णबहादुर गुरूङ,मीना गुरूङ र आरती गुरूङलाई पुर्पक्षका लागि कारागार पठाउन आदेश जारी गर्नुपर्ने तर्क गरेका थिए। प्रहरीको अनुसन्धान प्रतिवेदन,संसदीय छानबिन विशेष समितिको प्रतिवेदन र पोखरा महानगरपालिकाको वित्तीय विश्लेषण प्रतिवेदनका आधार,कारण र प्रमाणबाट सातैजनालाई थुनामा पठाउनुपर्ने तर्क उनीहरूको थियो। लामिछानेसहित सातजना प्रतिवादीविरुद्धको थुनछेक बहस मंगलबारबाट सुरू भएको हो। मंगलबार आरती गुरूङको बयान सकिएलगत्तै थुनछेक बयान सुरू भएको थियो। थुनछेक बहसपछि लामिछानेलगायत सहकारी ठगीका आरोपितलाई धरौटी वा साधारण तारेखमा छाड्ने वा पुर्पक्षका लागि पठाउने आदेश आउनेछ। लामिछानेमाथि सहकारी ठगीसँगै सङ्गठित अपराध र सम्पत्ति शुद्धिकरण कसुरमा समेत मुद्दा दायर भएको छ । सरकारी वकिलको कार्यालय,कास्कीले लामिछानेसहित ४४ जनालाई सहकारी ठगीको आरोपमा प्रतिवादी बनाएर मुद्दा दर्ता गरेको थियो। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरिएको जनाएको छ । लामिछानेसहित १९ जनाविरुद्ध सङ्गठित अपराधमासमेत मुद्दा चलाइएको छ । यस्तै लामिछानेसँगै जोशी,पछाई, गुरूङ र खनालविरुद्ध सम्पत्ति शुद्धिकरणमा मुद्दा दायर गरिएको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। सहकारीको बचत रकम अपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए।"
"एमालेले बोलायो सचिवालय बैठक, के छन् एजेण्डा ?","काठमाडौं : सत्तारुढ दल नेपाल कम्युनिष्ट पार्टी (एमाले) को केन्द्रीय सचिवालय बैठक आज बस्ने भएको छ। ललितपुर च्यासलस्थित एमाले केन्द्रीय कार्यालयमा दिउँसो १ बजे सचिवालय बैठक बोलाइएको एमाले केन्द्रीय प्रचार विभाग प्रमुख राजेन्द्र गौतमले जानकारी दिए। बैठकमा केन्द्रीय कमिटी बैठकको तयारी, केन्द्रीय कमिटी बैठकको कार्यसूची, समसामयिक राजनीतिलगायतका विषयमा छलफल हुने गौतमले बताए। पुस २१ र २२ गतेका लागि एमालेले केन्द्रीय कमिटी बैठक आह्वान गरेको छ। केन्द्रीय कमिटी बैठकमा स्थानीय तह उपनिर्वाचन र सरकारको कामका बारेमा समीक्षा हुनेछ। पार्टीको सांगठनिक कामको पनि समीक्षा हुने पार्टीका नेताहरूले बताएका छन्। स्थानीय तहको उपनिर्वाचनमा पार्टीले सोचेअनुरुप परिणाम नआएको एमालेले प्रारम्भिक विश्लेषण छ। एमाले विधानअनुसार केन्द्रीय कमिटी बैठक प्रत्येक ६ महिनामा बस्नुपर्ने प्रावधान छ। यस अगाडि केन्द्रीय कमिटीको बैठक गत असारमा बसेको थियो। गत पौष १० गते सचिवालय बैठकले एमालेले पूर्व उपाध्यक्ष डा भीम रावललाई पार्टीबाट निष्काशन गरेको थियो। उपमहासचिव प्रदीप ज्ञवालीका अनुसार रावलले निरन्तर पार्टी हित विपरीत गतिविधि गरेपछि रावललाई साधारण सदस्य समेत नरहने गरी कारबाही र स्थायी समिति सदस्य विन्दा पाण्डे र केन्द्रीय सदस्य उषाकिरण तिमल्सेनालाई ६ महिनाका लागि निलम्बन गर्ने निर्णय गरेको गरेको हो।"
विद्यालयमा स्वास्थ्य सचेतना फैलाउन स्वास्थ्य दूत नियुक्त गर्ने मन्त्रालयको निर्णय,"काठमाडौं : स्वास्थ्य तथा जनसंख्या मन्त्रालयले विद्यालयमा स्वास्थ्य सचेतना फैलाउनका लागि विद्यालय स्वास्थ्य दूत नियुक्त गर्ने निर्णय गरेको छ।विद्यालय नर्स कार्यक्रम लागू भइरहेका विद्यालयमा स्वास्थ्य प्रबर्द्धनात्मक विद्यालय र विद्यालय स्वास्थ्य दूतसमेत रहने गरी स्वास्थ्य तथा जनसंख्या मन्त्री प्रदीप पौडेलले विद्यालय स्वास्थ्य सेवा तथा नर्सिङ कार्यक्रम सञ्चालन निर्देशिकालाई परिमार्जन गरी नयाँ निर्देशिका स्वीकृत गरेका हुन्। पौडेलको निजी सचिवालयका अनुसार अब विद्यालय नर्सिङ कार्यक्रम लागू भएका विद्यालयमा कक्षा ७ र ८ मा अध्ययनरत विद्यार्थीले स्वास्थ्य दूतका रुपमा स्वास्थ्यसम्बन्धी आधारभूत जानकारी तथा स्वास्थ्य सजगतासम्बन्धी जानकारी फैलाउन विद्यालय नर्सलाई सघाउनेछन्। यसैगरी, नियमित खोप कार्यक्रम तथा अन्य सचेतनामूलक कार्यक्रममासमेत विद्यालय स्वास्थ्य दूतलाई उपयोग गर्ने गरी मन्त्रालयले निर्देशिका परिमार्जन गरेको हो। विद्यालय स्वास्थ्य दूतलाई मन्त्रालयले दूतको परिचय र ब्याचका अलावा आवश्यक स्वास्थ्य जानकारीमूलक सामग्री पठाउने छ। हाल देशका सातै प्रदेशका एक हजार तीन सय ८६ विद्यालयमा कार्यक्रम लागू भइरहेको छ। स्वास्थ्य तथा जनसंख्या मन्त्री पौडेलले रोग निरोधात्मक कार्यक्रमका लागि विद्यालयलाई समेत सहभागी गराउने गत साउन २७ गते योजना तथा कार्यक्रममा घोषणा गरेका थिए। सोही कुरालाई मद्दत मिल्ने गरी हाल निर्देशिका परिमार्जन गरेर विद्यालय स्वास्थ्य दूत थप्न लागिएको हो। पाँच सय विद्यार्थी भएका विद्यालयमा एक छात्र र एक छात्रा स्वास्थ्य दूत बन्नेछन्। उनीहरुलाई मन्त्रालयको नर्सिङ महाशाखामार्फत स्थानीय तह र विद्यालयका नर्सहरुले सचतेनामूलक कार्यक्रममा सहभागी र नेतृत्व दिलाउनेछन्। 'हामीले नागरिकको स्वास्थ्य सुधार गर्न बालबालिका तहबाटै काम हुनुपर्छ भनेर यस्तो व्यवस्था गरेका हौं, मन्त्री पौडेलले भने, 'यसले बालबालिका र उनीहरुमार्फत समुदायको स्वास्थ्य जानकारी वृद्धि हुने अपेक्षा गरेका छौं।' मन्त्रालयले यस वर्ष प्रयोगका रुपमा लागू गर्ने र अगामी वर्ष बजेटमा व्यवस्था गरेर कार्यक्रमलाई थप प्रभावकारी बनाउने प्रवक्ता डा प्रकाश बुढाथोकीले जानकारी दिए। विद्यालयमार्फत सचेतना थप प्रभावकारी हुन्छ भन्ने मन्त्रीज्यूको विश्वास छ, उनले भने, त्यसैलाई आधार मानेर नयाँ व्यवस्था गरिएको हो।अहिले विद्यालय नर्स कार्यक्रमका लागि संघीय स्वास्थ्य तथा जनसंख्या मन्त्रालयले प्रदेश र स्थानीय सरकारसँग सहकार्य गरिरहेको छ।"
लागूऔषधसहित पाँचजना पक्राउ,"उदयपुर : उदयपुरको कटारी नगरपालिकामा ठूलो परिमाणमा प्रतिबन्धित लागूऔषधसहित पाँच जनालाई प्रहरीले पक्राउ गरेको छ। इलाका प्रहरी कार्यालय कटारीको टोलीले विशेष सूचनाका आधारमा ६४७ ट्याबलेट लागूऔषध, दुई थान मोटरसाइकल, ६ थान मोबाइल र नगद आठ हजार रुपैयाँ बरामद गरेको हो। पक्राउ पर्नेमा कटारी नगरपालिका४ का ३१ वर्षीय विनय सुनुवार, ३४ वर्षीय हरि कृष्ण राई, २६ वर्षीय करण लिम्बू, २२ वर्षीय विशाल तामाङ र २० वर्षीय विकेश तामाङ रहेको डीएसपी कमल बजगाईंले बताए। उनीहरूको साथबाट स्पासपेन ब्रान्डका २३४ ट्याबलेट र टापेन्टा ब्रान्डका ४१३ ट्याबलेटका बरामद गरिएको उनले बताए। विनय सुनुवारको घरमा लुकाइ राखिएको अवस्थामा फेला परेपछि थप अनुसन्धानका क्रममा अन्यको नाम खुलेको उनले बताए। उनीहरूलाई जिल्ला अदालतबाट १० दिनको म्याद थप गरि अनुसन्धान सुरु गरिएको प्रहरीले जनाएको छ। प्रहरीले अवैध लागूऔषध कारोबार विरुद्धको अभियानलाई निरन्तरता दिने डीएसपी बजगाईंले बताए।"
स्वास्थ्य केन्द्रलाई उपकरण हस्तान्तरण,नुवाकोट : नुवाकोटको विदुर नगरपालिकामा रहेका स्वास्थ्य संस्थाहरूलाई उपकरण हस्तान्तरण गरिएको छ। विदुर नपाको स्वास्थ्य शाखाको आयोजनामा गरिएको कार्यक्रममा मेयर राजन श्रेष्ठले विभिन्न स्वास्थ्य केन्द्रहरूलाई कम्प्युटर र प्रिन्टर हस्तान्तरण गरे। उनले स्वास्थ्य केन्द्रमा उपचारका लागि आउनेहरूलाई प्रभावकारी रूपमा सेवा प्रदान गर्न स्वास्थ्यकर्मीहरूलाई आग्रह गरे। विदुर नपाका १३ वटा वडामा गरि १९ वटा स्वास्थ्य संस्था रहेको र सबैलाई प्रविधियुक्त र विद्युतीय सामग्रीको प्रभावकारिता बनाउन एकएक थान कम्प्युटर र एकएक थान प्रिन्टर प्रदान गरिएको जनस्वास्थ्य निरीक्षक रामराजा भण्डारीले जानकारी दिए। उनका अनुसार नगरका सबै स्वास्थ्य केन्द्रहरूलाई उपकरण प्रदान गरिसकिएको छ। स्वास्थ्य केन्द्रका इन्चार्ज तथा प्रतिनिधिलाई ती उपकरणहरू हस्तान्तरण गरिएको हो। नगरमा रहेका सम्पूर्ण स्वास्थ्य संस्थामा तथ्यांक समावेश तथा कार्ययोजना प्रभावकारी बनाउन एकएक थान कम्प्युटर र प्रिन्टर प्रदान गरिएको हो।
"मुलुकमा १,४२,२२३ होटलरेस्टुरेन्ट","काठमाडौं : मुलुकमा आवास तथा भोजन सेवा प्रदान गर्ने १,४२,२२३ होटल तथा रेस्टुरेन्ट सञ्चालनमा छन्। राष्ट्रिय तथ्यांक कार्यालयले बुधबार सार्वजनिक गरेको सर्वेक्षणअनुसार ती होटल तथा रेस्टुरेन्टमा ३,८७,७४७ संलग्न छन्। आवास तथा भोजन सेवा प्रदान गर्ने प्रतिष्ठानमा संलग्न व्यक्तिको संख्या भन्नाले प्रतिष्ठानमा सक्रियरूपले कार्यरत व्यवसायी तथा साझेदार, बेतलबी पारिवारिक सदस्य र तलबी रोजगार व्यक्तिलाई बुझ्नुपर्ने सर्वेक्षण प्रतिवेदनमा उल्लेख छ। जसमा सबैभन्दा बढी बागमती प्रदेश र सबैभन्दा कम कर्णाली प्रदेशमा होटल तथा रेस्टुरेन्ट रहेको पाइएको तथ्यांक कार्यालयका प्रवक्ता एवं उपप्रमुख तथ्यांक अधिकारी डा हेमराज रेग्मीले जानकारी दिए। उनका अनुसार बागमतीमा ५२,१२३, कोशीमा २५,८८७, लुम्बिनीमा २०,१५८,गण्डकीमा १६,९७६, मधेसमा ११,७४०, सुदूरपश्चिममा ८,२२८ र कर्णालीमा ७,११० छन्। १ लाख ६ हजार ४५९ रोजगार सर्वेक्षणको नतिजाअनुसार आवास तथा भोजन सेवा प्रदान गर्ने प्रतिष्ठानबाट १ लाख ६ हजार ४५९ जनाले रोजगारी पाइरहेको छ। १,०३,४०१ होटल तथा रेस्टुरेन्टमा १ देखि २ जना संलग्न छन्। ३०,९१८ होटल तथा रेस्टुरेन्टमा ३ देखि ५ जना काम गर्छन्। ५,३३६ मा ६ देखि ९ जना कार्यरत छन्। १० जनाभन्दा बढी संलग्नता रहेका होटल तथा रेस्टुरेन्ट २,५६८ छन्। सबैभन्दा बढी बागमती प्रदेश र सबैभन्दा कम कर्णाली प्रदेशमा होटल तथा रेस्टुरेन्ट रहेका छन्। होटल तथा रेस्टुरेन्टमा करिब ५ खर्ब ४३ अर्ब २५ करोड ८२ लाख मूल्यबराबरको स्थायी सम्पत्ति रहेको देखिएको छ। सर्वेक्षणमा दुई तिहाइभन्दा धेरै होटल तथा रेस्टुरेन्ट अझै ऋणको दायराबाट बाहिर रहेको देखिएको छ। आवास तथा भोजन सेवा प्रदान गर्ने प्रतिष्ठानमा रोजगार व्यक्तिहरूको संख्या भन्नाले प्रतिष्ठानवाट नियमित रूपले तलब ज्याला लिनेगरी कार्यरत कर्मचारी तथा कामदार व्यक्तिहरूलाई बुझनु पर्नेछ। सर्वेक्षणको नतिजा अनुसार आवास तथा भोजन सेवा प्रदान गर्ने प्रतिष्ठानले कार्यरत तलबी कामदारको लागि तलब ज्याला र सुविधामा गरेको जम्मा खर्च करिब २० अर्ब ६१ करोड ५० लाख रहेको छ। तलब ज्याला तथा सुविधा भन्नाले तलबी कामदारको लागि आवास तथा भोजन सेवा प्रदान गर्ने प्रतिष्ठानहरूले खर्च गरेको कुल रकम (नगद, जिन्सी र अन्य सुविधाहरू समेत) भन्ने बुझिने सर्वेक्षण प्रतिवेदनमा छ। आवास तथा भोजन सेवा प्रदान गर्ने प्रतिष्ठानले करिब २ खर्ब १६ अर्ब ७३ करोड ८३ लाख मूल्यबराबरको रकम लागतको रूपमा खर्च गरी करिब ३ खर्ब २६ अर्ब १ करोड ४ लाख मूल्यबराबरको सेवा उत्पादन गरेको देखिएको छ। आवास तथा भोजन सेवा प्रदान गर्ने प्रतिष्ठानले नेपालको अर्थतन्त्रमा करिब १ खर्ब ९ अर्ब २७ करोड १ लाखबराबरको मूल्य अभिवृद्धि गरेको देखिएको सर्वेक्षण प्रतिवेदनमा उल्लेख छ। आवास तथा भोजन सेवा प्रदान गर्ने प्रतिष्ठान (होटल तथा रेस्टुरेन्ट)मा करिब ५ खर्ब ४३ अर्ब २५ करोड ८२ लाख मूल्यबराबरको स्थायी सम्पत्ति रहेको देखिएको छ।सर्वेक्षणमा दुई तिहाइभन्दा धेरै होटल तथा रेस्टुरेन्ट अझै ऋणको दायराबाट बाहिर रहेको देखिएको छ। आवास तथा भोजन सेवा प्रदान गर्ने प्रतिष्ठानमध्ये करिब २८४ प्रतिशतले वित्तीय संस्थाहरूसँग ऋण लिएको देखिएको छ भने ७१६ प्रतिशत प्रतिष्ठानहरूको ऋण नभएको नलिएको देखिएको छ। ऋण लिनेको यो संख्या बैंक, वित्तीय संस्था, लघुवित्त संस्था तथा सहकारी संस्था समेतको हो। तारे होटलमात्र समेटेर २०६० सालमा सर्वेक्षण तयार पारिएको थियो। यो पटक भने सबै होटल, रिसोर्ट, होमस्टे र रेस्टुरेन्ट समेटेर बृहत् सर्वेक्षण गरिएको तथ्यांक कार्यालयले जनाएको छ। यो सर्वेक्षणलाई नेपालको पहिलो एकीकृत होटल तथा रेस्टुरेन्ट सर्वेक्षण पनि भनिएको तथ्यांक कार्यालय प्रवक्ता डा रेग्मीले जानकारी दिए।"
सिन्धुपाल्चोक केन्द्रबिन्दु बनाएर ४६ रेक्टरको भूकम्प,"काठमाडौं : सिन्धुपाल्चोकको माझिटार केन्द्रबिन्दु बनाएर भूकम्प गएको छ। आज दिउँसो १ बजेर २ मिनेटमा भूकम्प गएको हो। राष्ट्रिय भूकम्प मापन केन्द्रका अनुसार सिन्धुपाल्चोकको माझिटार केन्द्रविन्दु बनाएर ४६ रेक्टर स्केलको भूकम्प गएको हो। भूकम्पको धक्का सिन्धुपाल्चोक, भक्तपुर, काठमाडौं, ललितपुर, काभ्रे, दोलखा आसपासमा महसुस गरिएको छ। भुकम्पबाट भएको क्षतिको यकिन विवरण भने प्राप्त भएको छैन।"
पुस २५ देखि चितवन महोत्सव,काठमाडौं : आर्थिक गतिविधिलाई चलायमान बनाउनका लागि १५ औं चितवन महोत्सव यही पुस २५ गतेदेखि सुरु हुने भएको छ। चितवन उद्योग वाणिज्य संघले आयोजना गर्दै आएको उक्त महोत्सव प्रत्येक २२ वर्षमा हुँदै आएको छ। यस पटकको महोत्सवमा पर्यटन प्रवर्द्धन गर्ने हेतुले पर्यटनलाई केन्द्रविन्दुमा राखेर आयोजना गरिएको चितवन उद्योग वाणिज्य संघका अध्यक्ष तथा महोत्सवका संयोजक सुमन श्रेष्ठले बिहीबार चितवनमा आयोजित पत्रकार सम्मेलनमा बताए। महोत्सवले पर्यटनका साथै आर्थिक गतिविधि लागि उत्प्रेरणा दिने क्षेत्रीय असन्तुलन घटाउने सांस्कृतिक प्रवर्द्धन गर्ने उद्देश्य रहेको उनले बताए। संयोजक श्रेष्ठले चितवनलाई विविधता र समृद्धिको भूमिको रूपमा विकास गर्नेको लागि महोत्सव परिसरभित्र विविधताको प्रतिनिधित्व गर्ने खालको कृतिम पार्क निर्माण गर्न लागेको बताए। उनले महोत्सवमा चीनको उद्योग वाणिज्यको समन्वयमा चीनका विभिन्न प्रतिष्ठानहरूको उत्पादनको प्रदर्शनी रहने बताए। १५ दिनसम्म चल्ने उक्त महोत्सव ५ लाख दर्शकले अवलोकन गर्ने अनुमान गरिएको छ भने करिब ३० करोडको कारोबार हुने अपेक्षा गरिएको संघले जनाएको छ।
काठमाडौंमा भूकम्पको धक्का,काठमाडौं : काठमाडौं उपत्यका र यस आसपासको क्षेत्रमा भूकम्पको धक्का महसुस भएको छ। आज दिउँसो लगभग १:१० मा भूकम्पको धक्का महसुस भएको हो। भूकम्पको कति रेक्टर स्केलको गएको र कुन ठाउँलाई केन्द्रविन्दु बनाएको भन्ने यकिन भएको छैन। पछिल्लो समय पश्चिम नेपालमा भने लगातार रुपमा भूकम्प गइरहेको छ।
पिकअफ गाडीमा गाँजा तस्करी गर्ने तीनजना पक्राउ,"धरान : सुनसरीको धरान उपमहानगरपालिका२० को विष्णुपादुकामा गाँजा तस्करी गरेको आरोपमा तीन जना पक्राउ परेका छन्। धनकुटाबाट धरानतर्फ आउँदै गरेको को १ ज ३१५८ नम्बरको पिकअप गाडीलाई रोक्न खोज्दा नरोकी भागेपछि प्रहरीले पिछा गर्दै गाडीसहित गाँजा तस्करीमा संलग्न उनीहरूलाई पक्राउ गरिएको जिल्ला प्रहरी कार्यालय सुनसरीका प्रवक्ता एवं डीएसपी रामप्रसाद तिमल्सिनाले बताए। पक्राउ पर्नेमा गाडीका चालक धरान२० का ३४ वर्षीय कमल राई, धरान२० कै २३ वर्षीय प्रदीप राई र सहचालक धनकुटा साँघुरीगढी गाउँपालिका९ का २० वर्षीय राजु विश्वकर्मा रहेको डीएसपी तिमल्सिनाले बताए। धनकुटाबाट विष्णुपादुका हुँदै धरानतर्फ आउँदै गरेको उक्त गाडीलाई रोक्न खोज्दा नरोकी भागेको र शंका लागेर पिछा गर्दै जाँदा करिब १ किलोमिटर टाढा गएर गाडीमा भएको गाँजाको बोरा भीरबाट फाल्दै गरेको अवस्थामा उनीहरूलाई विष्णुपादुका प्रहरी चौकीका प्रहरी सहायक निरीक्षक दयाराम खतिवडाको नेतृत्वको प्रहरी टोलीले पक्राउ गरेको हो। बोरामा ५६ केजी गाँजा फेला परेको इलाका प्रहरी कार्यालय धरानका प्रहरी निरीक्षक दिवस कुँवरले बताए। पक्राउ परेका तीनै जनालाई जिल्ला अदालत सुनसरीबाट म्याद थप गरी इलाका प्रहरी कार्यालय धरानको हिरासतमा राखेर थप अनुसन्धान भइरहेको उनले बताए।"
"कुकुरलाई क्रुरतापूर्वक मार्ने दुईजना पक्राउ, मुद्दा चलाउने प्रहरीको तयारी",परासी : क्रुरतापूर्वक कुकुर मार्ने दुईजनालाई नवलपरासी प्रहरीले पक्राउ गरी मुद्दा चलाउने तयारी गरेको छ । पक्राउ पर्नेमा सुस्ता गाउँपालिका५ बेलवानीका ३३ वर्षीय राजकुमार सारु र सोही ठाउँका २८ वर्षीय अमनकुमार चिडी छन् । उनीहरूले पाँचवटा कुकुरका छाउरा र एउटा माउलाई क्रुरतापूर्वक मारेको आरोप छ । पक्राउ परेका राजकुमारले कुकुरका छाउरालाई भूइँमा पछारेर मारेको र मरेपछि नदीमा फालेका थिए । कुकुर मारेको दृष्यलाई अमनले चार दिनअघि भिडियो खिचेर सामाजिक सञ्जालमा पोष्ट गरेका थिए । त्यसैको आधारमा प्रहरीले उनीहरूलाई पक्राउ गरेको जिल्ला प्रहरी कार्यालयका सूचना अधिकारी डीएसपी रेशम बोहराले बताए । उनीहरूमाथि मुलुकी अपराधसंहिताको पशुपंक्षीसम्बन्धी कसुरमा मुद्दा चलाइनेछ । पशुपंक्षीसम्बन्धी कसुरमा तीन महिनासम्म कैद वा ५ हजार जरिवाना वा दुवै सजायको दफा उल्लेख गरी प्रतिवेदन तयार भएको र त्यसको आधारमा मुद्दा चलाइने तयारी गरिएको प्रहरीले जनाएको छ ।
बिर्तामोड अन्तर्राष्ट्रिय औद्योगिक व्यापार महोत्सव हुने,"झापा : बिर्तामोड अन्तर्राष्ट्रिय औद्योगिक व्यापार महोत्सव २०८१ हुने भएको छ। बिर्तामोड उद्योग वाणिज्य संघले निजी क्षेत्रको अर्थतन्त्र चलायमान बनाउँदै व्यापारव्यवसायलाई प्रवर्द्धन गर्ने उद्देश्यले अन्तर्राष्ट्रिय औद्योगिक व्यापार महोत्सव लगाउन लागेको बिहीबार पत्रकार सम्मेलन गरी जानकारी गराएको हो। आगामी माघ ८ देखि १९ गतेसम्म बिर्तामोड नगरपालिका५ स्थित धर्मकाँटा रोडको मंगल एकता टोलको खाली जमिनमा महोत्सव सञ्चालन हुने संघका अध्यक्ष राजु न्यौपानेले जानकारी दिए। व्यापार महोत्सवले सानादेखि ठूला व्यवसायी र आम उपभोक्तालाई एउटै थलोमा जुटाउने अवसरका रूपमा लिइएको अध्यक्ष न्यौपानेको भनाई छ। महोत्सवमा व्यापारसँगै कृषि तथा घरेलु उत्पादनलाई प्रवर्द्धन गर्ने मुख्य लक्ष्य राखिएको छ। कृषिका स्टललाई निःशुल्क राखिने उनले बताए। महोत्सवलाई चार भागमा विभाजन गरिएको छ। महोत्सवमा सांस्कृतिक तथा सांगीतिक क्षेत्र, बाल उद्यान, प्रदर्शनी तथा बिक्री कक्ष र मनोरञ्जन तथा खानपान क्षेत्र रहेका छन्। महोत्सवमा १५० वटा स्टल रहने र छुट्टाछुट्टै चार विधाका अलग अलग स्टल राखिने संघका उपाध्यक्ष तथा महोत्सवका संयोजक विशाल थापाले जानकारी दिए। महोत्सवमा नेपालसहित भारत, बंगलादेश र पाकिस्तानका लगानीकर्ता, उत्पादक, वितरक, निर्यातकर्ताहरूलाई एउटै मञ्चमा भेटघाट गराई सामग्रीहरूको प्रत्यक्ष अवलोकन तथा जानकारी उपलब्ध गराइने संयोजक थापाको भनाई छ। प्रदर्शनी कक्षमा अटोमोबाइल्स, बैंक तथा वित्तीय संस्था, मोबाइल, इलेक्ट्रोनिक्स तथा आइटी, निर्माण सामग्री, अन्तर्राष्ट्रिय, औद्योगिक उपकरण, कृषि तथा जडीबुटी, पर्यटन सम्बन्धी, दैनिक उपभोग्य वस्तुहरू, हस्तकला तथा तयारी पोशाक तथा जुत्ता चप्पल प्रदर्शनमा रहने जनाइएको छ। महोत्सवमा चर्चित कलाकारहरू तथा विभिन्न ब्यान्डको दैनिक साङ्गीतिक प्रस्तुति रहनेछ। बाल उद्यान क्षेत्रमा पिङलगायत विभिन्न मनोरञ्जनात्मक खेलहरूका स्टल रहने संघका महासचिव कुशल खतिवडाले जानकारी दिए। महोत्सवमा प्राथमिक उपचार, निःशुल्क स्वास्थ्य शिविर, रक्तदान, शौचालय, खानेपानी तथा पार्किङको व्यवस्था हुने उनको भनाई छ।"
गस्ती टोलीमाथि आक्रमण,"गौशाला (महोत्तरी) : महोत्तरीको मरहा खोला अवैध रोक्न गएको क्रममा वनगस्ती टोलीमाथि आक्रमण भएको छ। बिहीबार बिहान ४ बजेतिर अवैध उत्खनन रोक्ने क्रममा टोलीमाथि आक्रमण भएको हो। आक्रमणमा वन रक्षक विदुर अधिकारी घाइते भएका छन्। डिभिजन वन अधिकृत अजयकुमार मिश्रका अनुसार वनगस्ती टोलीमाथि गुण्डा समूहले आक्रमण गरेको हो। उनले भने, बिहान ४ बजेको समयमा घटनास्थल पुग्दा वन कर्मचारीले मडाहा खोला तथा तटवर्ती क्षेत्रमा अवैधरुपमा उत्खनन भइरहेको देखेपछि एउटा स्काभेटर र ५ वटा टिपर नियन्त्रणमा लिएका थिए। ती गस्ती टोलीले क्रसरका गाडीहरू नियन्त्रणमा लिएपछि चालकहरू भागेर खोला पश्चिमतर्फ रहेको जय माँ जालपा ढुंगा गिट्टी बालुवा वासिङ सेन्टरबाट पुगेका थिए। त्यहाँबाट मोटरसाइकलमा आएका एक समूहले वन कर्मचारीमाथि गालीगलौज र हुलहुज्जत गर्दै आक्रमणमा उत्रिएको हो। सोको प्रतिकार गर्दा सशस्त्र वन रक्षक घाइते भएका हुन्। फोटोका आधारमा वा ३ क १११६ नंको स्काभेटर तथा प्र २०३००१ क ०५९२, प्र २०३००१ क ०३९२ र प्र २०३००१ क ०५८२ नंको गाडीमाथि कारबाही गर्न लागेको जिल्ला वन कार्यालय महोत्तरीले जनाएको छ। घटनाको जानकारीपछि जिल्ला समन्वय समितिका अध्यक्ष सुमनलाल कर्णको नेतृत्वमा गौशाला नगरपालिकाकी उपमेयर रेणु महतो, डिभिजन वन प्रमुख अजयकुमार मिश्र लगायतको टोलीले घटनास्थलको निरीक्षण गरेको छ। निरीक्षणका क्रममा राति वन गस्ती टोलीले नियन्त्रणमा लिएका सबैजसो गाडीहरू माँ जालपा ढुङ्गा गिट्टी बालुवा वासिङ सेन्टरमा फेला परेको जनाइएको छ। चालु आर्थिक वर्ष ०८१८२ का लागि कतिपय स्थानीय तह ठेक्का प्रक्रियामा गए पनि अहिलेसम्म जिल्लाका कुनै पनि खोला उत्खननका लागि ठेक्का लागेको छैन। घटनाको सम्बन्धमा थप अनुसन्धान भइरहेको गौशाला नगरपालिकाले जनाएको छ।"
वैदेशिक रोजगारीमा पठाइदिने भन्दै ११ लाख ठगी गर्ने पक्राउ,काठमाडौं : वैदेशिक रोजगारका लागि लिथुआनिया पठाइदिन्छु भन्दै ठगी गर्ने एक जना पक्राउ परेका छन्। काठमाडौं उपत्यका अपराध अनुसन्धान कार्यालय टेकुले ३६ वर्षीय समय गौतमलाई पक्राउ गरेको हो। उनलाई काठमाडौं१५ बाट पक्राउ गरिएको हो। उनले विभिन्न ३ जना व्यक्तिसँग ११ लाख ठगी गरेको प्रहरीले बताएको छ। आकर्षक तलबको प्रलोभन देखाएर उनले उक्त रकम ठगी गरेको प्रहरी अनुसन्धानबाट देखिएको छ।
स्वर्णलक्ष्मी बचत अपचलन प्रकरण : रवि लामिछानेसहित ४४ जनाविरुद्ध मुद्दा चलाउन सिफारिस,"स्वर्णलक्ष्मी सहकारीबाट अपचलन भएको रकमसहित प्रहरीले १ अर्ब १९ करोड ४९ लाख २१ हजार २७० रुपैयाँ बिगो मागदावीसहितको प्रतिवेदन बुझाएको हो। काठमाडौं : कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा राष्ट्रिय स्वतन्त्र पार्टीका सभापति रवि लामिछानेसहित ४४ जनालाई प्रतिवादी कायम गरी प्रहरीले अनुसन्धान प्रतिवेदन जिल्ला सरकारी वकिलको कार्यालयलाई बुझाएको छ। उनीहरूविरुद्ध सहकारी ठगी,सङ्गठित अपराधको कसूरमा सजाय हुनुपर्ने मागसहितको प्रतिवेदन बुझाएको प्रहरीले जनाएको छ। जिल्ला प्रहरी परिसर काठमाडौंका प्रवक्ता नवराज अधिकारीका अनुसार बिहीबार उक्त मुद्दाको अनुसन्धान प्रतिवेदन सरकारी वकिलको कार्यालयलाई बुझाएको जानकारी दिए। प्रहरीले सरकारी वकिल कार्यालयलाई बुझाएको रायसहितको प्रतिवेदनमा रास्वपाका सभापति लामिछानेसहित ४४ जनालाई प्रतिवादी बनाइएको छ। उक्त सहकारीबाट अपचलन भएको रकमसहित प्रहरीले १ अर्ब १९ करोड ४९ लाख २१ हजार २७० रुपैयाँ बिगो मागदावीसहितको प्रतिवेदन बुझाएको हो। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ४४जनालाई प्रतिवादी कायम गरेको प्रहरीले जनाएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा, कोषाध्यक्ष कुमार रम्तेल र व्यवस्थापक नवीन अछामीसहितका ३८ जनालाई प्रतिवादी कायम गरेको प्रहरीले जनाएको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धान खुलेको छ। यस्तै विद्यार्थी नेता दिपेश पुनकी पत्नी सविना आले मगरलाई उक्त मुद्दामा प्रतिवादी कायम गरिएको छ। उक्त सहकारीबाट ऋण लिएका अन्य एक दर्जन संघसंस्थालाई पनि प्रहरीले प्रतिवादी बनाएको छ । रकम अपचलन भएको सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धान खुलेको छ। यसैगरी पोखराको सूर्यदर्शन सहकारी ठगी प्रकरणमा रास्वपा सभापति एवं गोरखा मिडिया नेटवर्क प्रालिका पूर्वप्रबन्ध निर्देशक लामिछानेसहित गोरखा मिडियाकै पूर्वउपाध्यक्ष एवं पूर्व डीआईजी छविलाल जोशीलगायत सातजनाको मुद्दामा कास्की जिल्ला अदालतमा थुनछेक बहस जारी छ। उनीहरूमाथि सहकारी ठगी,सांगठिक अपराध र सम्पत्ति शुद्धिकरणको कसूरमा मुद्दा चलाउनुपर्ने कास्की प्रहरीको राय छ।"
खाल्डोमा डुबेर बालकको मृत्यु,मोरङ : आँगनमा रहेको पानी जमेको खाल्डोमा डुबेर बालकको डुबेर मृत्यु भएको छ। रंगेली नगरपालिका८ दर्वेशा टोल बस्ने विकाश चुरैटेको छोरा करिब एक वर्षीय समर चुरैटेको खाल्डोमा डुबेर बिहीबार दिउँसो मृत्यु भएको हो। डुबेर अशक्त भएका उनको रंगेली अस्पतालमा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
पोखरा र भैरहवा विमानस्थल नियमित सञ्चालनका लागि छलफल भइरहेको छ : पर्यटनमन्त्री,"काठमाडौं : स्कृति, पर्यटन तथा नागरिक उडडयन मन्त्री बद्री प्रसाद पाण्डेले नागरिक उड्ययन क्षेत्रलाई प्रभावकारी बनाउन आवश्यक ऐन संसदको अगामी अधिवेशनमा प्रस्तु गर्ने बताएका छन्। सिंहदरबारमा बिहीबार बसेको प्रतिनिधिसभाअन्तर्गतको अन्तर्राष्ट्रिय सम्बन्ध र पर्यटन समितिको र्बठकमा मन्त्री पाण्डेले नागरिक उड्ययन क्षेत्रलाई प्रभावकारी बनाउनका लागि सेवा प्रदायक र नियमन निकायलाई फरक फरक गर्ने गरि बनाइएको विधेयकलाई सदनको आगामी अधिवेशनमा प्रस्तुत गर्ने बताएका हुन्। उनले पर्यटन क्षेत्रको विकासका लागि तीन तहको सरकारलाई जोड्न सरोकारवालाको दुईवटा बैठक सम्पन्न भइसकेको जानकारी दिए। अन्तरमन्त्रालय र अन्तर निकायलाई समन्वयकारी रुपमा अघि बढाउन सके सहज रुपमा काम कारवाही गर्न सकिने उनको भनाइ छ। पोखरा र भैरहवाको विमानस्थल नियमित सञ्चालनका लागि समीक्षा भइरहेको भन्दै मन्त्री पाण्डले केही निकायहरू त्यहाँ गएपछि दुईवटा एयरपोर्ट नियमित सञ्चालन हुने दावी गरे। बैठकमा समिति सदस्य पूर्वप्रधानमन्त्री माधव कुमार नेपालले निजगढ अन्तराष्ट्रिय बिमानस्थल निर्माणका काममा बिलम्व भएकाले छिटो भन्दा छिटो निर्माण कार्य अघि बढाउन सुझाव दिए । उनले पशुपति लगायतका स्थानबाहिर फोहर देखिएकाले पर्यटकहरू आएसकेपछि बस्ने र घुम्न जाने ठाउँलाई सुन्दर बनाउनुपर्ने सुझाव दिए। बैठकमा संस्कृति, पर्यटन तथा नागरिक उड्डयन मन्त्रालयका सचिव गणेशप्रसाद पाण्डेयले मन्त्रालयका कामकारवाहीको बारेमा जानकारी गराउँदै पुँजी, प्रविधि, जनशक्तिको सिमितताले अपेक्षा अनुसारको काम गर्न नसकिएको बताएका थिए।"
रसुवागढी नाकाबाट एक खर्ब बढीको सामग्री आयात,"रसुवा : रसुवागढी नाकाबाट चालु आर्थिक वर्षको पाँच महिनामा एक खर्बभन्दा बढीको सामग्री आयात भएको छ। चालू आव ०८१०८२ को साउनदेखि मंसिर मसान्तसम्ममा एक खर्ब २४ अर्ब ४२ करोड मूल्य बराबरको सामग्री आयात भएको रसुवा भन्सार कार्यालयले जनाएको छ। यो अवधिमा तयारी कपडा, विद्युतीय सामग्री, विद्युतीय सवारीसाधन, जुत्ता, चप्पल, लसुन, स्याउ, ओखरजस्ता वस्तु आयात भएको प्रमुख भन्सार अधिकृत तुलसीप्रसाद भट्टराईले बताए। सामग्री आयातबाट कार्यालयले १२ अर्ब ४७ करोड रुपैयाँ राजस्व संकलन भएको छ। सो अवधिमा नेपालबाट ऊनी गलैँचा, बक्रम कपडा, तयारी कपडा, जडीबुटी, अगरबत्तीसमेत १५ करोड रुपैयाँ बराबरको विविध सामग्री निर्यात भएको छ। आयात सामग्रीको नियमअनुसार मूल्यांकनबाट राजस्व दाखिला भइसकेको र आयात मालसामान बोकी भन्सार हातामा प्रवेश गरिसकेकाले करिब दुई सय कन्टेनरको धमाधम मूल्यांकन अगाडि बढिरहेको समेत उनले बताए। केरुङबाट आयात भएका सामग्री बोकेका ट्रक सिधै भन्सार हातामा आउने र लामबद्ध तवरले परीक्षण एवं जाँच गरिँदै आएको भन्सार कार्यालयले जनाएको छ ।"
"कीर्ते बिल बनाएर राजस्व ठगी, कारबाही गर्ने नगरप्रमुखको चेतावनी","रंगेली नगरप्रमुख दिलीप बगडियाले खोलाजन्य पदार्थको उत्खनन् र बिक्री वितरण गर्दा अनिवार्य रूपमा नगरपालिकाको छाप भएको बिल प्रयोग गर्नुपर्ने कानुनी व्यवस्था रहेको सुनाए । तर, ठेकेदार कम्पनीले यो नियमको पालना नगरेका कारण कारबाही गर्ने उनको चेतावनी छ । विराटनगर : मोरङको रंगेली नगरपालिकाले लगाएको खोला ठेक्कामा ठेकेदार कम्पनीले बदनियत राखेर काम गरिरहेको खुलेको छ । विराटनगर महानगरपालिका७ को रनकाली माता कन्ट्रक्सनले नगरपालिकाको नाम उल्लेखित कीर्ते बिल काटेर खोलाजन्य पदार्थको उत्खनन् र बिक्री गरिरहेको पाइएको हो । नगरपालिकाबाट खोलाजन्य पदार्थ उत्खनन्को ठेक्का लिएका ठेकेदार कम्पनीले कानुनी प्रक्रियाविपरीत कीर्ते बिल काटेर कारोबार गरिरहेको छन् । नियमानुसार ठेकेदार कम्पनीले नगरपालिकाको छाप भएको आधिकारिक बिल काटेरमात्र खोलाजन्य सामग्री उत्खनन् गर्नुपर्ने हो । तर,ठेकेदार कम्पनीले नगरपालिकाको छाप र मूल्य अभिवृद्धि कर दर्ता नम्बरसमेत नभएको बिलबाट मात्रै कारोबार गरिरहेको पाइएको हो । कम्पनीले चार ठेली अर्थात् चार सयवटा त्यस्ता बिल छापेर खोलाजन्य पदार्थ उत्खनन् गरिरहेको छ । ठेकेदार कम्पनीले विशेषगरी ट्याक्टर चालकहरूलाई नक्कली बिल दिँदै राजस्व छली गरिरहेको छ,रंगेली७ का एक स्थानीयले भने,यो बाटो प्रयोग भएर जाने ट्याक्टरहरूले अर्धकट्टी बिल देखाउँछन् । कसैलाई भने नगरपालिकाको छाप लागेको बिलसमेत दिइएको छ । पालिकाको छाप नलागेको बिलमा कारोबार गर्नु त सीधै बालुवागिट्टीको चोरी हो नि।' नगरपालिकालाई यसबारे जानकारी गराए पनि कारबाही नभएको उनको गुनासो छ । यसो गर्दा नगरपालिकालाई राजस्वमा घाटा पुगिरहेको बताउँदै उनले यस्तो कामले नगरपालिकाको राजस्व संकलनमा प्रत्यक्ष असर पर्ने देखिएको बताए । नगरपालिकाले नभइ यस्तो कार्यमा ठेकेदार कम्पनीको बदनियत देखिएको उनको भनाइ छ । तर, ठेकेदार कम्पनीले भने आफूहरूले डम्पिङका लागि मात्र चल्नेगरी स्टिमेट बिल छपाएको दावी गरेको छ। खोला निकालिएको नदीजन्य पदार्थ ट्याक्टरमा लोड गरेर एकठाउँमा थुपार्ने अनि त्यहाँबाट टिपरमा लैजानका लागि मात्र उक्त स्टिमेट बिल छपाइएको ठेकेदार कम्पनीका प्रतिनिधि रमेशकुमार रायले बताए। हामीले स्टकका लागि मात्र स्टिमेट बिल बनाएका थियौं,उनले भने,कसको माल हो भनेर प्रायः विवाद भइरहन्छ । त्यसैले नयाँ अभ्यास गर्दै चार सयवटा स्टिमेट बिल बनाएका थियौं । त्यसमध्ये करिब डेढ सयवटा जति बिलको कारोबार भयो । अब, आधिकारिक बिल नै प्रयोग गर्छौं । ग्रामथान गाउँपालिका४ मोतिपुरमा नदीजन्य पदार्थ राख्नका लागि डम्पिङ साइट बनाइएको उनको दाबी छ । त्यहाँबाट विराटनगरलगायत अरू क्षेत्र आवतजावत गर्ने टिपर भरेर पठाइन्छ । तथापि, उक्त क्षेत्रमा कहीँ पनि स्टकका लागि डम्पिङ साइट नबनेको एक स्थानीयले बताए । यता,रंगेली नगरप्रमुख दिलीप बगडियाले खोलाजन्य पदार्थको उत्खनन् र बिक्री वितरण गर्दा अनिवार्य रूपमा नगरपालिकाको छाप भएको बिल प्रयोग गर्नुपर्ने कानुनी व्यवस्था रहेको सुनाए । तर, ठेकेदार कम्पनीले यो नियमको पालना नगरेका कारण कारबाही गर्ने उनको चेतावनी छ । ठेकेदार कम्पनीले नगरपालिकाकै बिल प्रयोग गर्नुपर्ने हो,उनले भने,कि त नगरपालिकासँग अनुमति लिएर कारोबार गर्नुपर्ने हो । तर, कतिपय बिल भने नगरपालिकाको नाम राखेर छापबिना नै काटिएको पाइयो । मैले ठेकेदार कम्पनीका प्रतिनिधिलाई नगरपालिकामै बोलाएको छु । गल्ती दोहोर्याएमा कारबाही गर्छु । स्टिमेट बिलमा रंगेली नगरपालिका उल्लेख गरिएको बताउँदै उनले कि त ठेकेदार कम्पनीको मात्र नाम राख्नुपर्ने वा कि त जानकारीसहित छाप लगाउनुपर्ने प्रावधान रहेको बताए । राजस्व ठग्ने नियत देखिएमा ठेक्का खारेजसम्म गर्न सकिने नगरप्रमुख बगडियाले ठेकेदार कम्पनीलाई चेतावनी दिए । नगरपालिकाले ३३ लाख ६४ हजार रुपैयाँ रकम आँकलन गरेर गत असोज दोस्रो साता ग्रामथान र रंगेलीको सीमा भएर बग्ने लोहन्द्रा खोलाका लागि बोलपत्र आह्वान गरेको थियो । लोहन्द्रा खोलाको सगरदिना झोलुंगे पुलउत्तर विनघाट, लिम्बू घाट र यादव टोलघाटमा ढुंगा, बालुवा, गिटी उत्खनन् र बिक्रीका लागि खुलाइएको टेन्डरमा ठेकेदार कम्पनीले दोब्बरभन्दा धेरै रकम हालेको थियो । पदम श्रेष्ठ सञ्चालक रहेको रनकाली माता कन्ट्रक्सनले ७७ लाख ३१ हजार रुपैयाँमा ठेक्का लिएको थियो । ठेकेदार कम्पनीहरूको प्रतिस्पर्धाका कारण नगरपालिका दोब्बर रकममा ठेक्का दिन सफल भएको हो । बोलपत्रका लागि निकालिएको सूचनामा टेन्डर भर्ने फर्महरूका प्रमाणपत्र अनिवार्य भए पनि माइनेटिङ का क्रममा भने रनकाली माता कन्ट्रक्सनका प्रमाणपत्र संलग्न थिएन । यसै विषयलाई लिएर अख्तियार दुरुपयोग अनुसन्धानको कार्यालयमा उजुरीसमेत परेको थियो । हामीले फारम किन्नुअगावै सबै कागजात संलग्न गरेका थियौं, निवेदन दिँदा प्रमाणपत्र थिएन होला, नगरप्रमुख बगडियाले भने, अख्तियारले समेत नगरपालिकामा यसबारे बुझेर गइसकेको छ । यो विषयमा गलत भएको भए अख्तियारले नै कारबाही गरिसक्थ्यो होला ! प्रमाणपत्र संकलनका क्रममा गल्ती नदेखिए पनि ठेकेदार कम्पनीले नक्कली बिल बनाएर भने नियमविपरीत काम गरेको निष्कर्ष बगडियाको छ ।"
पिंगलास्थान स्थित बागमती होटलमा एक युवती मृत फेला,"काठमाडौं : काठमाडौं गौशालाको पिंगलास्थान स्थित बागमती होटलमा एक युवती मृत फेला परेकी छन्। बुधवार राति सवा २ बजे काठमाडौं महानगरपालिका ९ स्थित बागमती होटलमा युवती मृत भेटिएकी हुन्। होटलको कोठा नं ३०८ को ढोका नखुलेको जानकारी होटलवालामार्फत प्राप्त भएकोमा प्रहरी अधिकृत तथा स्थानीय जनप्रतिनिधिहरूको उपस्थितिमा ढोका खोलिएको थियो। कोठाभित्र अन्दाजी २२२३ वर्षकी युवती मृत अवस्थामा फेला पारेको प्रहरीले जनाएको छ। प्रहरीका अनुसार शवलाई आवश्यक कानूनी प्रक्रिया पूरा गरी पोष्टमार्टमको लागि त्रिवि शिक्षण अस्पताल, फरेन्सिक मेडिसिन विभागमा पठाइएको छ। घटनामा अन्य कोही व्यक्तिहरूको संलग्नता भए, नभएको सम्बन्धमा प्रहरीले अनुसन्धान गरिरहेको छ।"
लक्ष्मी सनराइज बैंकको देशव्यापी डिजिटल संवाद कार्यक्रम सम्पन्न,"लक्ष्मी सनराइज बैंकले आफ्नो छैटौं वार्षिक  अभियान अन्तर्गत देशव्यापी रूपमा वित्तीय साक्षरता, डिजिटल बैंकिङ सुरक्षा तथा आधुनिक बैंकिङ उपकरणहरू बारे चेतनामूलक डिजिटल संवाद कार्यक्रम सफलतापूर्वक सम्पन्न गरेको छ। यस कार्यक्रमले डिजिटल साक्षरता प्रवर्द्धन गर्न र सुरक्षित तथा सुविधाजनक बैंकिङ समाधानहरूको प्रयोगलाई प्रोत्साहन गर्ने बैंकको प्रतिवद्धतालाई थप जोड दिएको छ। सो कार्यक्रममा डिजिटल वित्तीय सेवाहरूको प्रभावकारीता, सुरक्षाको महत्त्व र उपयुक्त बैंकिङ तथा वित्तीय अभ्यासहरू बारे विविध समूहका सहभागीहरूलाई जानकारी दिन प्यानल छलफलहरू आयोजना गरिएको थियो। यी छलफलहरू देशका सातैवटा प्रदेशका प्रमुख सहरहरूमा निम्न मितिहरूमा सम्पन्न गरिएका थिए। पोखरा, गण्डकी प्रदेश: ११ डिसेम्बर २०२४ सुर्खेत, कर्णाली प्रदेश: १३ डिसेम्बर २०२४ इटहरी, कोशी प्रदेश: १८ डिसेम्बर २०२४ जनकपुर, मधेश प्रदेश: २० डिसेम्बर २०२४ हेटौंडा, बागमती प्रदेश: २३ डिसेम्बर २०२४ धनगढी, सुदूरपश्चिम प्रदेश: २४ डिसेम्बर २०२४ भैरहवा, लुम्बिनी प्रदेश: २७ डिसेम्बर २०२४ काठमाडौं उपत्यका: २९ डिसेम्बर २०२४ प्रत्येक कार्यक्रमहरूमा नेपाल राष्ट्र बैंकका उच्च अधिकारीहरूको मुख्य सम्बोधन साथै नेपाल प्रहरी, स्थानिय जनप्रतिनिधि, व्यवसायिक क्षेत्रका अगुवा, विश्वविद्यालयका प्राज्ञिक व्यक्ति, अपाङ्ग समुदायका प्रतिनिधि, उच्च कारोबार गर्ने व्यापारी र स्थानीय समुदायका प्रतिनिधिहरू लगायतका विभिन्न क्षेत्रबाट प्यानलमा समावेश रहेका थिए। यी कार्यक्रमहरूमा विद्यार्थी, युवा, कर्मचारी, उद्यमी, व्यापारीहरू तथा स्थानीय समुदायका प्रतिनिधिहरू गरी ५०० भन्दा बढी सहभागीहरू उपस्थित थिए। देशका विभिन्न समुदायहरूलाई डिजिटल साक्षरता मार्फत वित्तीय रूपमा सशक्त बनाउने उद्देश्यका साथै डिजिटल बैंकिङको प्रयोगलाई प्रोत्साहन गर्न सो कार्यक्रमहरूमा निम्न प्रकारका विविध विषयहरू समेटिएको थियो: वित्तीय डिजिटल साक्षरता डिजिटल बैंकिङले जीवनस्तरमा गर्न सक्ने सुधार अर्थतन्त्र र व्यापक पारिस्थितिक प्रणालीमा डिजिटल बैकिङको फाइदा नेपालमा सेवा क्षेत्रको डिजिटाइजेशन परिदृश्य नेपालमा डिजिटल बैंकिङको वर्तमान अवस्था डिजिटल बैंकिङका चुनौतीहरू (सुरक्षा, जोखिम, ठगीका प्रकार र समाधानहरू) नेपालमा डिजिटाइजेशन र डिजिटल बैंकिङको भविष्य प्रविधि, जोखिम व्यवस्थापन र संस्थागत सुशासनमा ध्यान केन्द्रित गर्दै यस अभियानले व्यक्ति तथा व्यवसायीहरूलाई डिजिटल बैंकिङको प्रयोग गर्न विश्वस्त बनाउने प्रयास गरेको छ। विभिन्न सरोकारवालाहरू लाई सहभागी बनाई चुनौतीहरूको समाधान गर्दै लक्ष्मी सनराइज बैंकको डिजिटल संवाद कार्यक्रमले डिजिटल रूपमा साक्षर सशक्त नेपाल निर्माण गर्ने आधारको थालनी गरेको छ।"
"दुर्गममा बाटो, हिँड्नै मुस्किल","गोरखा : पवित्र धार्मिक तथा पर्यटकीय स्थल सेराङ जाने बाटो जोखिम भएपछि कादुरी नामक संस्थाले झोलुङ्गे पुल निर्माण गर्न सुरु गरेको छ । झोलुङ्गे पुल नबनुञ्जेल सो बाटोसम्म जोड्ने गरी स्थानीयबासीले अस्थायी रुपमा काठको भर्याङ बनाएर आवतजावत गरिरहेका छन् । जिल्लाको चुमनुब्री गाउँपालिका५ स्थित प्रसिद्ध धार्मिक स्थल सेराङ गुम्बामा अहिले १२५ भन्दा धेरै सामुदायिक विद्यालयमा पढ्ने विद्यार्थी छन् । ५० जनाभन्दा धेरै गुम्बा विद्यालय पढ्ने भिक्षुहरू छन् । गुम्बा पूजा गर्ने, ध्यान गर्ने लामा गुरुहरू गरी तीन सयभन्दा धेरै जना सेराङमा बस्ने वडाअध्यक्ष काल्देन छेवाङ लामा बताउँछन् । चुमनुब्री ५ को क्य्राकबाट चारघण्टाको उकालो बाटो हिँडेपछि सेराङ पुगिन्छ । निर्जन जंगलको बाटो धेरै जोखिम रहेकाले कादुरीसँग अनुरोध गरी पुल निर्माण गर्न लागिएको वडाअध्यक्ष लामाको भनाइ छ । सेराङ गुम्बामा बस्नेहरू पनि त्यो बाटो हिँड्छन् । सेराङ जाने बाटोमा झोलुंगे पुल नबनुन्जेल स्थानीयले काठको अस्थायी भर्याङ बनाएर आवतजावत गरिरहेका छन्। चुमनुब्री ५ को क्य्राकबाट ४ घण्टाको उकालो बाटो हिँडेपछि सेराङ पुगिन्छ। उनीहरूलाई रासनपानी पुर्याउन जाने आउनेहरू पनि त्यो बाटो हिँड्नुपर्छ । गुम्बामा पूजा गर्न जानेहरू, पर्यटकहरू पनि त्यो बाटो हिँड्नुपर्छ, लामा भन्छन्, बाटो धेरै नै गाह्रो भएकाले कादुरीसँग अनुरोध गरी तीन ठाउँमा पुल बनाउन लागेका छौँ । पोहोरसाल एउटा बनाइसक्यो । एउटा अहिले बनाउन लागेको छ । अर्को एउटा चाहिँ आउने साल बनाउने भनेको छ । तीन ठाउँमा पुल बनेपछि बाटो कम जोखिम पनि हुने, दुरी पनि केही घट्ने उनले बताए । पुललाई जोड्न गाउँपालिकाले १० लाख खर्चेर पदमार्ग पनि बनाउन लागेको उनले बताए । पुलसम्म पुग्न गाउँपालिकाले १० लाख रुपैयाँ खर्च गरेर सुरक्षित बाटो बनाउँदै छ, उनले भने ।"
लागू औषध सेवन गरी यात्रुबस चलाउने १४ जना चालक र सहचालक पक्राउ,"धरान : कोशी प्रदेशका विभिन्न जिल्लाहरूमा संचालन हुने यात्रु बस तथा मलबाहाक गाडीका चालक र सहचालकले लागू औषध सेवन गर्ने गरेको पाइएको छ । चालकहरूले लागू औषध सेवन गरी सवारी चलाउँदा यात्रुहरूको ज्यान जोखिममा परेको छ। कोशी प्रदेशमा सवारी दुर्घटनाका घटना वृद्धि भएपछि जिल्ला प्रहरी कार्यालय सुनसरी र राजमार्ग सुरक्षा तथा ट्राफिक व्यवस्थापन कार्यालय इटहरीको टोलीले सवारी चेकजाँच गर्दा लागू औषध सेवन गरी सवारी साधन चलाउने १४ जना चालक र सहचालकलाई पक्राउ गरिएको सुनसरीका प्रहरी प्रवक्ता डिएसपी रामप्रसाद तिमल्सिनाले बताएका छन् । उनले कोशी राजमार्गका विभिन्न जिल्लामा आवत जावत गर्ने यात्रुबाहक बस तथा मालबाहक सवारी साधनका चालकहरूले लागू औषध सेवन गरी सवारी साधनहरू चलाउँछन् भन्ने विशेष सूचनाको आधारमा इटहरीधरान सडक खण्डबाट उनीहरूलाई पकाउ गरिएको जानकारी दिए । यात्रुहरूको ज्यान जोखिममा राखेर चालकले लागू औषध सेवन गर्ने गरेको सूचना पाएको सुनसरी प्रहरीले ट्राफिक प्रहरी, कोशी प्रदेश प्रहरी अस्पताल का चिकित्सकहरूको सहयोगमा उनीहरूलाई पक्राउ गरिएको डिएसपी तिमल्सिनाले बताए । यात्रु बस र मालबाहक गाडीका चालक र सह चालकको स्वास्थ्य परीक्षण गर्दा विभिन्न प्रकारको लागू औषध सेवन गरेको प्रहरी अस्पतालका डाक्टर शत्रुधन बहरदारले बताएका छन् । लागू औषध सेवन गरि सवारी चलाउनेमा मोरङ बेलबारी नगरपालिका वडा नं २ बस्ने वर्ष २६ को चालक उज्जल श्रेष्ठ, कानेपोखरी गाँउपालिका वडा नं ४ बस्ने वर्ष ४६ को श्याम चौधरी, उर्लाबारी नगरपालिका वडा नं ६ बस्ने वर्ष २२ को भुवन न्यौपाने रहेका सुनसरीका प्रहरी प्रमुख एसपी सुमनकुमार तिम्सिनाले बताए । उदयपुर त्रियुगा नगरपालिका वडा नं३ बस्ने वर्ष २८ को किरण थापा र वडा नं ५ बस्ने वर्ष २२ को राहुल राई पनि पक्राउ परेका छन् । झापाको गौरदह नगरपालिका वडा नं ४ बस्ने वर्ष ३९ को हरीबहादुर ठकुरी, कन्काई नगरपालिका वडा नं१ बस्ने वर्ष ३५ को रूपलाल ऋषिदेब र मेचीनगर नगरपालिका वडा नं १२ बस्ने वर्ष १९ को सुमन बिकलाई पनि पक्राउ गरिएको एसपी तिम्सिनाले बताए । त्यस्तै सुनसरीको धरान उपमहानगरपालिका वडा नं ८ बस्ने वर्ष २१ को अमिन राइ, ईटहरी उपमहानगरपालिका वडा नं १३ बस्ने वर्ष २० को समिर मगर, वडा नं २० बस्ने वर्ष ४१ को कृष्ण सुबेदी र वडा नं १२ बस्ने वर्ष २८ को सुबोध चौधरी, वडा नं २ बस्ने वर्ष ४१ को दिपक घले गुरूङ र तेह्रथुमको लालिगुरास नगरपालिका३ का २५ वर्षीय निश्चल कार्कीलाई पक्राउ गरिएको एसपी तिम्सिनाले बताए । पक्राउ परेका सबैलाई जिल्ला प्रहरी कार्यालय सुनसरीको हिरासतमा राखेर थप अनुसन्धान भइरहेको उनले बताए ।"
