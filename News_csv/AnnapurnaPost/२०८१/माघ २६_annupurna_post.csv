शीर्षक,विवरण
"ज्वेलर्सबाट कानुनविपरीत वित्तीय कारोबार, सञ्चालक पक्राउ","विराटनगर : कानुनविपरीत वित्तीय कारोबार गर्ने विराटनगरका एक जना ज्वेलर्स (सुनचाँदी पसल)का सञ्चालक पक्राउ परेका छन्। वित्तीय कारोबार गरेर सर्वसाधारणको लाखौं रुपैयाँ डुबाएको आरोपमा विराटनगर महानगरपालिका८ का ३८ वर्षीय पवन श्रेष्ठलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार श्रेष्ठले विराटनगर७ मेन रोडमा चाँदनी गहना सोरुम नाम दिएर सुनचाँदी पसल सञ्चालन गर्दै आएका थिए। उनी पक्राउ परेसँगै विराटनगरमा सुनचाँदी पसल सञ्चालनका नाममा ज्वेलर्सबाट गैरकानुनी रूपमा आर्थिक एवं वित्तीय कारोबार हुने गरेको प्रष्ट भएको प्रहरीको भनाइ छ। श्रेष्ठ आफ्नो पसल बन्द गरेर केही समयदेखि फरार थिए। पास बुकमार्फत वित्तीय कारोबार गरी सर्वसाधारणको लाखौं रुपैयाँ ठगी गरेर फरार भएका श्रेष्ठलाई माघ २१ गते सुनसरीबाट पक्राउ गरिएको जोशीले बताए। श्रेष्ठबाट ठगीमा परेको भन्दै हालसम्म ११ जनाले जिल्ला प्रहरी कार्यालय मोरङमा जाहेरी दिइसकेका छन्। उनीहरुबाट ८६ लाख रुपैयाँभन्दा बढी ठगी गरेको प्रहरीले जनाएको छ। सर्वसाधारणलाई आकर्षक ब्याजको लोभ देखाएर सुनचाँदी पसलबाटै वित्तीय कारोबार गर्ने गरेको पाइयो। लाखौं रुपैयाँ खाएर पसल सञ्चालक फरार बनेपछि पीडितहरुले जाहेरी दिएका हुन्। खोजतलास गरी पक्राउ गरेर थप अनुसन्धान अघि बढाइएको छ, डीएसपी जोशीले भने। उनका अनुसार श्रेष्ठले एकै व्यक्तिबाट १९ लाख रुपैयाँभन्दा बढी ठगी गरेको पाइएको छ। श्रेष्ठबाट ठगीमा पर्नेको संख्या ठूलो छ। अझै पनि धमाधम उजुरीहरु आइरहेको छ। जाहेरी लिएर कारबाहीको थप प्रक्रिया अघि बढाइएको छ, उनी भन्छन्। ज्वेलर्स सञ्चालक श्रेष्ठबाट ठगिने अरु कोही पीडित भएमा उजुरी दिन प्रहरीले आह्वान गरेको छ। श्रेष्ठले अवैध वित्तीय कारोबारमार्फत सर्वसाधारणको करोडौं रुपैयाँ ठगी गरेको हुनसक्ने प्रहरीको प्रारम्भिक अनुमान छ। अनुमति बिना वित्तीय कारोबार गरेका उनीविरुद्ध ठगी मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी जोशीले दिए। उनका अनुसार सुनचाँदी पसलबाट त्यसरी कारोबार गर्नै मिल्दैन। श्रेष्ठविरुद्ध पहिलोपटक माघ ३ गते जाहेरी परेको थियो। त्यसपछि अरू पीडितहरुले जाहेरी दिएका हुन्। प्रहरीका अनुसार सुन पसल देखाएर अवैध हिसाबले वित्तीय कारोबार गरी सर्वसाधारणबाट ठगी गरेको रकम भने श्रेष्ठले घरजग्गा खरिद लगायतका व्यक्तिगत प्रयोजनमा खर्च गरेको पाइएको छ। श्रेष्ठ पक्राउ परेसँगै विराटनगरमा सुनचाँदी पसल (ज्वेलर्स)बाट कानुनविपरीत वित्तीय कारोबार भइरहेको पत्ता लागेको छ। वित्तीय संस्था तथा बैंकबाट गर्नुपर्ने कारोबार लामो समयदेखि सुनचाँदी पसलबाट भइरहे पनि नियमन र नियन्त्रणका लागि सम्बन्धित निकायले चासो दिएका छैनन्। वित्तीय संस्थाजस्तै पास बुक राखेर ज्वेलर्सबाट गरिने कारोबारका कारण सर्वसाधारणको लाखौं रुपैयाँ जोखिममा परेको छ। कतिपयको ठूलो रकम डुबेको छ। वित्तीय कारोबारका लागि नेपाल राष्ट्र बैंकबाट अनिवार्य स्वीकृति लिनुपर्ने व्यवस्था छ। सुनचाँदी पसलले यो कारोबार गर्नै पाउँदैनन्। तर, विराटनगरका सुनचाँदी पसलले भने अवैध रूपमा यस्तो कारोबार गरिरहेका छन्। सुनचाँदीको कारोबार गर्ने अनुमति लिएका पसलहरूले अवैध हिसाबको वित्तीय कारोबार गरिरहँदा सरोकारवाला निकायले भने अनदेखा गरिरहेका छन्। सर्वसाधारणले अलि धेरै ब्याज पाउने लोभमा सुनचाँदी पसलमा पैसा राख्ने गरेको पाइयो। यो सरासर गैरकानुनी हो, डीएसपी जोशी भन्छन्। ज्वेलर्सबाट वित्तीय कारोबार गर्न नहुनेमा सबै सचेत रहनुपर्ने र त्यस्तो कारोबार बैंक तथा वित्तीय संस्थाबाट मात्रै गर्नुपर्ने उनले बताए। त्यस्तो वित्तीय कारोबार अवैध र सर्वसाधारणका लागि अति नै जोखिमपूर्ण हुने उनको भनाइ छ। बैंक तथा वित्तीय संस्थाबाट कारोबार गर्दा झन्झट हुने भनेर सर्वसाधारणले सुनचाँदी पसल रोज्ने गरेको पाइयो, प्रहरी स्रोतले भन्यो, छिटोमिठोका लागि त्यस्तो गर्दा ठूलो रकम डुबिरहेको हुन्छ। प्रहरीका अनुसार कारोबारका नाममा सर्वसाधारणको पैसा डुबाएर पसल सञ्चालक फरार भएको कतिपय घटनाहरू छन्। सुरक्षाका दृष्टिकोणले गैरकानुनी र जोखिमपूर्ण हिसाबले वित्तीय कारोबार नगर्न प्रहरीले सबैमा आह्वान गरेको छ। बढी ब्याजको लोभमा सुनचाँदी पसलमा पैसा जम्मा गर्दा सुरक्षित नहुने भन्दै प्रहरीले ज्वेलर्सहरुमा यस्तो कारोबार भइरहेको पाइए गोप्य हिसाबले सूचना दिन पनि आग्रह गरेको छ। नेपाल सुनचाँदी व्यवसायी संघ मोरङका अध्यक्ष शशिभूषण शाहले सुनचाँदी पसलबाट वित्तीय कारोबार हुने गरेको कुरा आफूलाई थाह नभएको बताए। सुनचाँदी पसलबाट सुन र चाँदी लगायतका धातुजन्य वस्तुको खरिद बिक्रीका साथै गहना बनाउने र मर्मत सम्भार गर्न मात्रै पाइने उनको भनाइ छ। सुनचाँदी पसलबाट वित्तीय कारोबार गर्नु गैरकानुनी भएको शाहको भनाइ छ।"
संसदमा ल्याएको अध्यादेश पारित हुन्छः वरिष्ठ उपाध्यक्ष पोखरेल,नुवाकोट : नेकपा एमालेका वरिष्ठ उपाध्यक्ष ईश्वर पोखरेलले सरकारले संसदमा ल्याएको अध्यादेश पारित हुने दाबी गरेका छन्। नुवाकोटको विदुरमा शनिबार प्रेस चौतारीले गरेको पत्रकार सम्मेलनमा पूर्व उपप्रधानमन्त्री समेत रहेका पोखरेलले सरकार बाहिर रहेकाहरूले अध्यादेशको विरोध गर्नुको कुनै तुक नभएको बताए। अध्यादेश प्रतिनिधि सभामा पेस भइसकेको र यो दुवै सदनबाट पारित भएरै छाड्ने दाबी गरे। प्रतिनिधि सभाबाट बहुमतले पारित हुने विधेयक राष्ट्रिय सभाबाट पनि पारित गर्ने विषयमा छलफल तथा सहमति हुने क्रममा रहेको वरिष्ठ उपाध्यक्ष पोखरेलले बताए। वर्तमान सरकार समीकरणबाट बनेको सहमति अनुसार तोकिएकै अवधिसम्म जाने उनले बताए। देशलाई समस्याबाट हटाउन वर्तमान समीकरण बनेको उनले बताए। सत्तारूढ दल कांग्रेस र एमालेले इमान जारी राखेसम्म वर्तमान सरकार चलिरहने पोखरेलको भनाइ छ।
"ट्रम्पका विश्वास पात्र एलन मस्कलाई झट्का, वित्तीय डाटाको पहुँचमा अदालतले लगायो रोक",काठमाडौं : अमेरिकी राष्ट्रपति डोनाल्ड ट्रम्पका विश्वास पात्र मानिएका अर्बपति एलन मस्कलाई वित्तीय डाटाको पहुँचबाट रोक लगाइएको छ। अमेरिकी जिल्ला न्यायाधीश पल ए एन्जेलमेयरले शनिबार मस्क र उनको टिममाथि वित्तीय डाटाको पहुँचमा निषेधाज्ञा जारी गरेका हुन्। अमेरिकाको खर्च कटौतीका लागि मस्कको टीमलाई वित्तीय विविरणमा पहुँच दिएपछि १९ राज्यका महान्यायाधीवक्ताहरूले ट्रम्प प्रशासनविरुद्ध मुद्दा दायर गरेको थियो। सोही मुद्दामाथि सुनुवाई गर्दै न्यायाधीश पलले मस्कको टिमलाई निषेधाज्ञा जारी गरेको बीबीसीले जनाएको छ। सरकारको कुनै आधिकारिक निकायसमेत नरहेको मस्क नेतृत्वको टिमलाई अदालतले संघीय कानुन उल्लंघन गरेको आरोपसमेत लगाएको छ। यस विषयमा ट्रम्प प्रशासनले कुनै प्रतिक्रिया दिएको छैन। गत जनवरी २० मा राष्ट्रपति पदमा सपथ लिएपछि ट्रम्पले विभिन्न नयाँ कार्यदेशहरू जारी गरेका थिए। उनले प्रशासनिक खर्च कटौती गर्नेदेखि लिएर वैदेशिक अनुदान निलम्बन गर्ने कार्यदेहरूमा पनि हस्ताक्षर गरेका थिए। यतिबेला अमेरिकी अन्तर्राष्ट्रिय विकास एजेन्सी (युएसएआइडी)लाई बन्द गर्ने ट्रम्पको नीतिमाथि चर्को बहस भइरहेको छ। मस्क नेतृत्वको टिमले युएसएआइडी बन्द गर्नुपर्ने सुझाव राष्ट्रपति ट्रम्पलाई दिएको थियो।
भिठामोर भन्सारलाई स्तरोन्नति गर्नुपर्नेमा जोड,"ढल्केवर(धनुषा) : मधेस प्रदेशका उद्योगीहरू मिठामोर भन्सारलाई स्तरोन्नति गर्नुपर्नेमा जोड दिएका छन्। शनिबार धनुषाको ढल्केवरमा मधेश प्रदेश उद्योग परिसंघले आयोजना गरेको अन्तरक्रिया कार्यक्रममा उद्योगीहरूले मिठामोर भन्सार तथा जनकपुरजयनगर रेल्वे भन्सारलाई बडी भन्सारमा परिणत गर्नुपर्ने माग गरेका हुन्। अहिले धनुषा, महोत्तरी, सिरहा र सर्लाहीका व्यवसायीहरूले भारतको बिशाखापट्टनम बन्दरगाहबाट माल सामान आयात गर्दा वीरगन्ज भन्सार वा जोगवनी नाकाको प्रयोग गर्नुपर्ने बाध्यता छ। जसले ढुवानी लगायतको खर्च बढेको उद्योगीहरूको गुनासो छ। मिठामोर भन्सार तथा जनकपुरजयनगर रेल्वे भन्सारको स्तरोन्नति भए मधेश प्रदेशका सर्लाही, महोत्तरी धनुषा सिरहा सप्तरी उदयपुर र सिन्धुली लगायतका जिल्लाको उद्योगीहरूलाई सहज हुने कार्यक्रमका वक्ताहरूले विश्वास व्यक्त गरेका थिए। उद्योगीहरू बीचको अन्तरक्रिया कार्यक्रमलाई सम्बोधन गर्दै पूर्वरक्षामन्त्री समेत रहेका प्रतिनिधिसभा सदस्य हरिप्रसाद उप्रेतीले उद्योगीहरूको यो मागलाई सदनमा उठाउने प्रतिबद्धता जनाए। मधेशको विकासले समग्र देशको विकासमा टेवा पुग्ने र मधेशको विकासका लागि र यस क्षेत्रका उद्योगीहरूको सहजताका लागि आफू तत्पर रहेको उल्लेख गरे।"
क्यान्सरविरुद्धको सचेतना : साइकल र्यालीको महाकुम्भ,"काठमाडौं : अन्नपूर्ण मिडिया नेटवर्कले आयोजना गरेको क्यान्सरविरुद्धको दसौं साइकल र्यालीमा सहभागीहरूको एउटै नारा थियो, जय साइकल, जय पर्यावरण। स्वास्थ्य तथा जनसंख्या मन्त्री प्रदीप पौडेल र नेटवर्कका अध्यक्ष क्याप्टेन रामेश्वर थापाले तीनकुनेस्थित अन्नपूर्ण कर्पोरेट टावरस्थित प्रांगनमा रिबन काटेर साइकल र्यालीको शुभारम्भ गरेका थिए। क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा विगत दस वर्षदेखि राइड फर लाइफ भन्ने नारासहित सचेतना साइकल र्याली आयोजना गर्दै आएको छ। र्यालीमा सहभागीहरूले २२ किलोमिटर दूरी परिक्रमा गरेका थिए। र्यालीमा ५ हजार जनाले नाम दर्ता गराएका थिए। क्यान्सरलाई प्रवेश हुन नदिऔं : मन्त्री पौडेल स्वास्थ्य तथा जनसंख्यामन्त्री प्रदीप पौडेलले नेपालीको शरीरमा क्यान्सर प्रवेश नगर्ने स्थिति सिर्जना गर्न सचेतना फैलाउनुपर्ने बताए। बिरामी बढी राख्ने र उपचारात्मक प्रणाली पनि पूर्ण नहुने अवस्थाले यो स्थिति अझै गम्भीर बनेर जान्छ । त्यसैले विरामीलाई न्यूनीकरण गर्ने स्थित बनाउनु पर्छ, उद्घाटन समारोहमा उनले भने, नेपालीको शरीरमा क्यान्सर प्रवेश नगर्ने स्थिति बनाउनुपर्छ। यसका लागि सचेतना र प्रवर्द्धनको काम जरुरी छ। व्यक्ति आफैं सचेत भयो भने कयौँ रोगबाट सुरक्षित राख्न सकिने उनको भनाइ छ। शिक्षा मन्त्रालयसँग स्वास्थ्य मन्त्रालयले विद्यालय तहमा स्वास्थ्य शिक्षा अनिवार्य गर्ने तयारी गरेको उनको भनाइ छ। मन्त्री पौडेलले क्यान्सरको उपचारका निम्ति उपचारात्मक प्रणालीको विकास गर्न अझै जरुरी रहेको बताए। उनले भने, क्यान्सर लागेर धेरै विरामी भइरहेका छन्। धेरैले ज्यान पनि गुमाइरहेका छन्। तर, यसको उपचार पद्धति पूर्ण हुने स्थिति अझै नेपालमा बन्न सकेको छैन। उनका अनुसार गत वर्षको तथ्यांकअनुसार १४ हजार मानिसहरूको क्यान्सरबाट मृत्यु भएको छ। क्यान्सर रोग जटिल बन्दै छ। यसलाई गम्भीर रूपमा लिनुपर्छ। १४ हजार मान्छेको मृत्युको संख्या सानो होइन्, यो धेरै ठूलो संख्या हो, उनले भने, त्यसैले प्राथमितामा राखेर राज्यले नीतिमै उपचारात्मक प्रद्धतिको विकास गर्ने लगानी गर्न आवश्यक छ। स्वस्थ जनता, स्वस्थ नेपाल स्वस्थ जनता, स्वस्थ नेपालका लागि अन्नपूर्ण मिडिया नेटवर्कले काम गरिरहेको अध्यक्ष क्याप्टेन रामेश्वर थापाले बताए। नेटवर्कले राष्ट्र, राष्ट्रियता, रक्षा तथा लोकतन्त्रलाई संस्थागत गर्नका लागि संघर्ष गर्दै आएको उनको भनाइ छ। जनतालाई सुसूचित गर्ने, समाजलाई उत्कृष्ट र प्रविष्ट गर्ने प्रक्रियाअन्तर्गत स्वास्थ्य पनि त्यति नै संवेदनशील र महत्त्वपूर्ण मुद्दा रहेको उनको भनाइ छ। उनले भने, यसै मुद्दाअन्तगर्त दसौं वर्षदेखि क्यान्सर केयर फाउण्डेनसँग सहकार्य गरेर अन्नपूर्ण मिडिया नेटवर्कले क्यान्सरविरुद्ध सचेतना अभिवृद्धि गर्दै आएका छौं। उनका अनुसार क्यान्सर केयर फाउन्डेसनले हजारौंलाई क्यान्सरबाट बचाउन धेरै मेहनत गरेको छ। त्यसैको एउटा रूप क्यान्सरविरुद्धको सचेतना रहेको उनले बताए। फाउन्डेसनले हजारौं छोरीहरूलाई क्यान्सरबाट बचाउन धेरै मेहनत र उल्लेख्य भूमिका निर्वाह गरेको म गर्वका साथ भन्न सक्छु, क्याप्टेन थापाले भने। जलवायु परिवर्तनको मुद्दाले संसारलाई ततायो स्वास्थ्य र वातावरणीय विषय अहिले संसारकै गम्भीर समस्या र चासोको विषय बनेको अन्नपूर्ण पोस्ट्का प्रधान सम्पादक अखण्ड भण्डारीले बताए। उनले अन्नपूर्ण मिडिया नेटवर्कले गर्दै आएको क्यान्सरविरुद्धको सचेतनामूलक साइकल र्यालीको प्रभाव पनि बढ्दै गएको बताए। उनले भने, साइकल र्यालीको प्रभाव बढ्नुका सन्दर्भ, परिस्थिति पनि त्यति नै बढी छ। स्वास्थ्य र वातावरणीय विषय अहिले संसारकै गम्भीर समस्या र चासो बनेको छ। त्यस्तै नेपाल साइकिलिङ सघंका वरिष्ठ उपाध्यक्ष सुदीप पौडेलले यसपालीको साइकल र्यालीमा युवा स्वास्थ्य मन्त्रीका साथ पाएकोमा खुसी व्यक्त गरे। उनले मन्त्रीसँग भने, काठमाडौं सहरलाई प्रदूषणमुक्त बनाउनुपर्छ। त्यसका लागि सबैले साइकल प्रयोग गर्नुपर्छ। ९ जनालाई बम्पर उपहार साइकल र्यालीमा सहभागीमध्ये ९ जनालाई लक्की ड्रमार्फत आकर्षक उपहार प्रदान गरिएको छ। जसमा प्रविन श्रेष्ठले १ लाख बराबरको पहिलो पुरस्कार प्यान्क बाइक हात पार्न सफल भए। त्यस्तै २ लाख ५० हजार बराबरको ट्रानक्वालिटी स्पा सोल्टी होटल एनुअल हेल्थ क्लबको मेम्बरसीपको कुपन सचिन श्रेष्ठको पोल्टामा परेको थियो। त्यस्तै दुसित थानी हिमालयन रिसोर्ट धुलिखेलको ६० हजार बराबरको एक रातको बसाइसहितको कुपनमा इरफान अन्सारीले जिते। दुसित प्रिन्सेस काठमाडौं, नेपालको तर्फबाट प्रदान गरिएको ४० हजार बराबरको एक रातको बसाईसहितको कुपन रुविन महर्जनले जिते। त्यस्तै दुसित प्रिन्सेसकै १० हजारको डिनर कुपन मनिष कार्कीले जिते। त्यस्तै सातीन जनाले डीस होमको फोरके स्ट्रीमर डीभाइस जिते। जसमा रमेश वैजु, सुनिल राना र रोशन महर्जन रहेका छन्। ३२ इन्चको स्मार्ट पालसोनिक टिभी भने सागर महर्जनले जिते।"
मुस्कान अस्पताल सिल गरेर साँचो बुझाउन मुख्यमन्त्रीको निर्देशन,जनकपुरधाम : मधेश प्रदेशका मुख्यमन्त्री सतिष कुमार सिंहले जनकपुरधामको अवैधानिक रूपमा सञ्चालित मुस्कान अस्पताल बन्द गर्न निर्देशन दिएका छन्। अस्पतालमा पित्तथैलीको अप्रेसन गरेको बिरामीको २० दिनसम्म होस खुल्न नसकेको समाचार प्रकाशन भएपछि मुख्यमन्त्रीले अस्पताल अनुगमन गरेर सिल गरेर साँचो बुझाउन निर्देशन दिएका हुन्। मुख्यमन्त्रीले शुक्रबार ११ बजे राति अनुगमन गरी बन्द गर्न निर्देशन दिएका हुन्। गत माघ ३ गते नै पित्त थैलीको अप्रेसन गरेकी सर्लाही हरिपुर्वा नगरपालिका५ की पबिता कुमारी राय यादव अहिले मृत्यु शय्यामा जुधिरहेकी छन्। मुख्यमन्त्री सिंहले शुक्रबार राति अस्पताल अनुगमन गरी दर्ताबिनै सञ्चालनमा रहेको अस्पतालका सञ्चालकलाई बोलाउन तथा अस्पतालमा भएका बिरामी अन्य अस्पतालमा सिफ्ट गरेर शनिबार ९ बजेसम्म अस्पतालको साँचो सरकारलाई बुझाउन निर्देशन दिएका बताइएको छ।
धागिथुम भगवती मन्दिरमा भक्तजनको चहलपहल,"गुल्मी : गुल्मीको तम्घासस्थित धागिथुम भगवती मन्दिरमा भक्तजनको चहलपहल बढिरहेको छ। पछिल्लो समय मन्दिरमा पूजा आराधना गर्ने, कथा सुन्ने र भजनकीर्तन गर्ने श्रद्धालुको संख्या दैनिक रूपमा बढिरहेको छ। मन्दिर परिसरमा गतवर्ष स्वस्थानी माताको मन्दिर निर्माण गरिएको थियो। मन्दिर व्यवस्थापन समितिले निर्माण गरेको मन्दिरमा गत पौष ३० गतेदेखि स्वस्थानी पूजा आराधना चलिरहेको छ। हिन्दू धर्ममा आस्था राख्नेहरूका लागि स्वस्थानी कथा र व्रतको ठूलो महत्व रहेकाले यहाँ भक्तजनको चहलपहल बढिरहेको समाजसेवी ध्रुव पाण्डेले बताए। पुरानो इतिहास बोकेको मन्दिरमा अहिले स्वस्थानी कथा वाचन, पूजा आराधनासँगै भजनकीर्तन भइरहेको छ। मन्दिर निर्माणले पछिल्लो समय व्रत बस्नेलाई सहज भएको पाण्डेले बताए। नेपाली सेनाको व्यारेक परिसरमा रहेको यस मन्दिरमा भक्तजनाको घुइँचो बढिरहेको छ। साँखु शालिनदी किनारमा अवस्थित स्वस्थानी माताको मन्दिर रहेको छ। सोही मन्दिर जस्तै यहाँ पनि स्थापना गरिएको छ। यहाँ स्वस्थानी व्रत चलिरहेको छ। आफ्नो मनोकांक्षा पूरा हुने धार्मिक विश्वासका साथ नेपाली हिन्दू महिला दिदीबहिनीले एक महिनासम्म श्रीस्वस्थानीको व्रत बस्ने गर्दछन्। यो व्रत पौष शुक्ल पूर्णिमादेखि माघ शुक्ल पूर्णिमासम्म एक महिना चल्छ। गुल्मी जिल्ला ऋषिमुनिहरूले तपस्या गरेको स्थल रहेकाले यसक्षेत्र निकै महत्त्वपूर्ण मानिन्छ। स्वस्थानी माताको मन्दिर रेसुङ्गा नगरपालिका र स्थानीयको आर्थिक सहयोगमा निर्माण गरिएको हो। मन्दिर निर्माणसँगै यहाँको पर्यटन प्रवर्द्धनमा पनि नगरले महत्वपूर्ण भूमिका निर्वाह गर्दै आएको छ। निजी क्षेत्रको सक्रियतामा निर्माणले भक्तजनमा थप उत्साह थपिएको रेसुङ्गा नगरपालिका उपप्रमुख अमृतादेवी कुँवरले बताइन्। उनले करिब दुई सय वर्षअघि १८औं शताब्दीको अन्त्यतिर निर्माण भएको मन्दिरको आफ्नै धार्मिक महत्व र महिमा रहेको सुनाइन्।"
सकियो १२ औँ उल्लु तथा हुचिल मुहदुसा उत्सव,जनकपुरधाम : धनुषाको मिथिला विहारी नगरपालिका मिथिलेश्वर मौवाहीमा आयोजित १२ औँ संस्करणको उल्लु तथा हुचिल मुहदुसा उत्सव सम्पन्न भएको छ। लाटोकोसेरो तथा हुचिलको अध्ययन र संरक्षणमा लागिरहेको प्रकृतिका साथीहरू र मिथिला वाइल्ड लाइफ ट्रस्ट संस्थाले उत्सव आयोजना गरेको हो। झन्डै ६ हजार जनालाई लाटोकोसेरो तथा हुचिलको महत्व र पर्यावरणमा यसको आवश्यकताबारे जानकारी बाँड्दै उत्सवको १२ औँ संस्करण पूरा भएको प्रकृतिका साथीहरूका कार्यकारी निर्देशक राजु आचार्यले बताए। अन्न सखाप पार्ने मुसा खाइदिने लाटोकोसेरोको संख्या घट्दै गएकाले यसको संरक्षणमा समुदायलाई सचेत गराउनकै लागि उत्सव आयोजना गरिएको हो। कृषक तथा आम नागरिकले लाटोकोसेरोको संरक्षणका लागि प्रतिबद्धता जनाएका ट्रस्टका अध्यक्ष देवनारायण मण्डलले बताए।
"थारू पहिरनमा सजिइन् परराष्ट्रमन्त्री, भनिन् विदेश भ्रमण जाँदा थारू पोसाक लगाउँछु","काठमाडौं : परराष्ट्रमन्त्री एवं नेपाली कांग्रेसकी केन्द्रीय सदस्य आरजु राणा देउवाले नेपाली कांग्रेसले आफ्नो कामको प्रचार नगर्ने गरेको बताएकी छन्। नेपाली कांग्रेस थारू विभाग र नेपाल थारू संघको संयुक्त आयोजनामा कैलालीमा आयोजित प्रथम कैलाली जिल्ला भेलालाई सम्बोधन गर्दै मन्त्री राणाले भनिन्, 'नेपाली कांग्रेसले नेपालमा जातीय मुक्ति एवं जनजातिको अधिकार स्थापित गर्ने क्षेत्रमा धेरै काम गरेको छ। तर, आफूले गरेका कामको प्रचार कहिल्यै गर्दैन।' नेपाली कांग्रेस नेपालका सबै जाति, जनजाति, दलित, मधेसी एवं थारूलगायत सबैको साझा पार्टी रहेको भन्दै उनले नेपालका यी समुदायको अधिकार स्थापित गर्न कांग्रेसले विगतदेखि नै काम गरेको स्पष्ट गरिन्। 'विपी कोइरालाले उहिल्यै परशुनारायण चौधरीलाई पार्टीको महामन्त्री बनाउनुभएको थियो भने अहिले पनि पार्टीले थारू विभाग नै गठन गरेको छ। राज्यका महत्त्वपूर्ण स्थानमा थारू समुदायका व्यक्तिलाई पुर्याउनका लागि पनि कांग्रेसले विगतदेखि नै काम गरेको छ। उनले नेपाली कांग्रेसका वर्तमान सभापति शेरबहादुर देउवा प्रधानमन्त्री रहेका बेला विसं २०५८ मा कमैया मुक्तिका साथै महिला आयोग र दलित आयोग गठन गेको प्रसंग उल्लेख गर्दै मन्त्री राणाले भनिन्, 'नेपालमा सामाजिक आन्दोलनका क्षेत्रमा कांग्रेसले धेरै काम गरेको छ। तर, यसको प्रचार गर्ने काम भने कांग्रेसले कहिल्यै पनि गर्दैन।' आफू पनि बर्दियाको थारू बस्तीमै हुर्किएको स्मरण गर्दै मन्त्री राणाले आफूले नेपालका थारू जातिलाई इमान्दार, संस्कृति र परम्पराका धनी तथा आफ्ना काममा प्रतिबद्ध जातिका रूपमा चिनेको पनि बताइन्। थारू पहिरनमा सजिएकी उनले विदेश भ्रमण जाँदा थारू पोसाक लगाएर जाने प्रतिवद्ध जनाएकी थिइन्।"
नेपाललाई शिक्षाको हब बनाउन सकिन्छ : अर्थमन्त्री पौडेल,"ढल्केवर(धनुषा) : उपप्रधान एवं अर्थमन्त्री विष्णुप्रसाद पौडेलले नेपाललाई शिक्षाको हब बनाउन सकिने बताएका छन्। शनिबार धनुषाको लालगढमा आयोजित प्याब्सन मधेस प्रदेशको चौथो अधिवेशनलाई सम्बोधन गर्दै विदेशबाट विदेशी विद्यार्थीहरू अध्ययनका लागि नेपालमा आउने परिस्थिति निर्माण गर्न सकिने बताएका हुन्। देशभित्र राम्रो शिक्षाको ग्यारेन्टी मात्रै गर्ने होइन। विदेशबाट विदेशी विद्यार्थीहरू अध्ययनका निम्ति नेपालमा आउने परिस्थिति निर्माण गर्न सक्छौं। हाम्रोमा राम्रो वातावरण छ। सामाजिक रूपमा पनि सद्भाव एकताको स्थिति छ। नेपालीलाई भेटेपछि विदेशीहरू दंग पर्छन्। सधैं नेपालीलाई सम्झिराखेका हुन्छन्। यसैगरी उनले अहिलेको सरकार आफ्नो सोचहरू लाद्ने मानसिकतामा नरहेको बताएका छन्। विचाराधीन शिक्षा विधेयकप्रति प्याब्सनले राखेको असन्तुष्टिबारे बोल्दै मन्त्री पौडेलले अहिलेको सरकार इम्बोज गर्ने मानसिकतामा नरहेको स्पष्ट पारे। यो सरकार सम्बद्ध समुदायका बीचमा छलफल गरेर साझा निष्कर्षमा पुग्ने काम गरिरहेको छ। सरकारले सिंहदरबारमा बसेर निर्णय गरिदिने र त्यसपछि जेसुकै होस् भन्ने मानसिकतामा छैन, अर्थमन्त्री पौडेलले भने। विचाराधीन शिक्षा विधेयकमा प्याब्सनको संस्थागत निर्णय गरेर आवश्यक सुझाव ल्याउन उनले आग्रह गरे। कुनकुन बुँदामा प्याब्सनको असहमति छ। कुनकुन बुँदामा कस्तो प्रबन्ध हुनुपर्छ भन्ने लागेको छ। संस्थागत रूपमा निर्णय गरेर आउनुस्। तपाईंहरुको कुरा सरकारले सुन्छ, अर्थमन्त्री पौडेलले भने।"
२०८४ को निर्वाचन परिणाम माओवादीको पक्षमा आउनबाट कसैले रोक्न सक्दैन : प्रचण्ड,"काठमाडौं : नेकपा माओवादी केन्द्र अध्यक्ष पुष्पकमल दाहाल प्रचण्डले २०८४ को निर्वाचन परिणाम माओवादीको पक्षमा आउनबाट अब कसैले रोक्न नसक्ने बताएका छन्। अनेरास्ववियु क्रान्तिकारीको २३औं राष्ट्रिय सम्मेलनबाट निर्वाचित पदाधिकारी तथा सदस्यहरूको सपथ तथा पदभार ग्रहण कार्यक्रमलाई सम्बोधन गर्दै उनले २०६४ मा जस्तै अहिले देशव्यापी लहर आएको उल्लेख गर्दै २०८४ को निर्वाचन परिणाम माओवादीको पक्षमा आउनबाट अब कसैले रोक्न नसक्ने बताए। आफू ७० वर्षे वृद्ध भइसकेको र अहिले विद्यार्थी संगठनमा ३२ वर्षमुनिका साथीहरू आएको उल्लेख गर्दै अध्यक्ष प्रचण्डले जनताको बीचमा जान अब नयाँ खालको प्रतिस्पर्धा गर्न आवश्यक रहेको बताए। यसपटक अखिल क्रान्तिकारीले आन्तरिक लोकतान्त्रिक राम्रो अभ्यास गरेको उल्लेख गर्दै उनले यसपटक पुरानो विरासत स्थापित गरेको बताए। अध्यक्ष प्रचण्डले उमेर हद र नेतृत्व दुबैमा निर्वाचनबाट नै टुंगो लगाउनुपर्छ भनेर पार्टी दृढतापूर्वक लागेको र यसमा पार्टीले प्रत्यक्ष हस्तक्षेप नगरेर विद्यार्थीकै मतबाट टुंगो लगाउनु महत्त्वपूर्ण अभ्यास भएको बताए। यसबाट माओवादीले नीति र नेतृत्व दुबै लोकतान्त्रिक विधिबाट टुंग्यायो भन्ने शक्तिशाली सन्देश स्थापित भएको पनि उनले स्पष्ट गरे। संसारभरिको कम्युनिष्ट पार्टीभित्रको अन्तरसंघर्ष र बहस हुँदा एकता, संघर्ष, रुपान्तरण, नयाँ आधारमा नयाँ एकता नै महत्त्वपूर्ण सूत्र भएको उल्लेख गर्दै उनले सबैले यसलाई आत्मसात गर्नुपर्ने बताए। उनले स्ववियु निर्वाचनमा अर्जुनदृष्टि बनाउन निर्देशन दिँदै एकताबद्ध भएर सम्पूर्ण तयारीमा लाग्न आग्रह गरे।"
जुत्ताचप्पल सिलाएरै गुजारा,"रुकुम पूर्व : रुकुमपूर्वको सदरमुकाम रुकुमकोटमा एक वृद्ध दिनभर बाटोमा बसेर जुत्ताचप्पल सिलाउँदै आएको २० वर्ष भन्दा बढी भएको छ। सिस्ने गाउँपालिका६ का पलभान बस्याल ७६ वर्षको भए। ७६ वर्षीय वृद्ध बस्यालले ५६ वर्ष हुँदा देखि नै सिस्ने६ स्थित छिप्रिदहको एक बाटोको छेउमा बसी जुत्ताचप्पल सिलाउँदै आएका हुन्। निरन्तर २० वर्ष पहिले देखि नै बाटोको छेउमा बसेर जुत्ताचप्पल सिकाउने काम गर्दै आएको उनले बताए। बस्यालले भने, केही समय जुत्ताचप्पल सिलाउन छोडेर रोजगारका लागि भारत गइ ३० वर्ष सम्म काम गरियो। त्यसपछि फर्केर लगातार यही कामलाई नै निरन्तरता गर्दै घर परिवार पाल्दै आएको छु। खुला आकाशमुनि बाटोको छेउमा बसेर जुत्ताचप्पल सिलाइ राखेका छन्। खुला आकाशका कारणले फागुन देखि जेठ महिना सम्म तातो घाममा र असार देखि भदौ महिनामा पानीमा भिज्दै कष्टकरका साथ जुत्ताचप्पल सिलाउँदै आएको उनले सुनाए। घामपानी नभनी जुत्ताचप्पल सिलाएर नै गुजारा चलाइ राखेको उनको भनाइ छ। उनले एकजोडा चप्पल सिलाएवापत एक सय रुपैयाँ र एकजोडा जुत्ता सिलाएवापत १५० रुपैयाँ लिने गरेका छन्। छोराछोरी घर भन्दा टाढा भएकाले आफ्नो श्रीमती र आफ्नो पाल्न पोषणका लागि जुत्ताचप्पल सिलाएर नै खर्च जोहो गर्ने गरेको उनको भनाइ छ। कमाइ हुँदा दैनिक दुई सय देखि पाँच सय रुपैयाँ सम्म र सिलाउने मान्छे नआएको दिन रित्तो हात घर फर्किनु परेको उनको भनाइ छ।"
नागरिकताको सिफारिस अनलाइन प्रविधिमार्फत,"विराटनगर : मोरङमा अनलाइन प्रविधिमार्फत नागरिकताको सिफारिस दिइने भएको छ। यसले नागरिकतालाई वितरणलाई सहज बनाउने अपेक्षा गरिएको छ। नागरिकता वितरणलाई सहज बनाउन सिफारिसलाई अनलाइन प्रणालीमा लैजान लागिएको प्रमुख जिल्ला अधिकारी इन्द्रदेव यादवले बताए। मोरङमा १७ वटा स्थानीय तहका १ सय ५९ वटा वडा छन्। अब सबै वडाबाट नागरिकताको सिफारिस अनलाइन प्रविधिमार्फत हुने छ। सबै तयारी पूरा भइसकेकाले सेवा आइतबारदेखि शुभारम्भ गरिने जानकारी प्रजिअ यादवले दिए। नेपाल सरकारले नागरिकता वितरणलाई सहज बनाउन सीसीआईएमएस (सेन्टरलाइजेज सीटीजनसीप इन्फरमेसन म्यानेजमेन्ट सिस्टम) नामक सफ्टेवयर बनाएको छ। त्यही सफ्टवेरमा अभिलेख भएको विवरणका आधारमा नागरिकता प्रिन्ट गरेर जारी गरिन्छ। मोरङमा पनि सीसीआईएमएस सफ्टवेयर प्रयोग गरेर नागरिकताको सिफारिसलाई अनलाइन प्रणालीमा लैजान लागिएको प्रजिअ यादवले बताए। उनका अनुसार नागरिकताको सिफारिसका लागि वडामा पुग्ने सेवाग्राहीले पहिलेजस्तो झन्झट बेहोर्नु पर्दैन। यसअघि वडा कार्यालयले अनुसूची सिफारिस गरेर नागरिकताका लागि जिल्ला प्रशासनमा पठाउनु पर्ने हुन्थ्यो। वडाले भरेर पठाएको अनुसूचीलाई प्रशासनले प्रमाणीकरण गरी सम्बन्धित व्यक्तिको सनाखत गराएपछि सफ्टवेयरमा विवरण इन्ट्री गरेर मात्रै नागरिकता जारी गरी वितरण गरिन्थ्यो। तर, अब सफ्टवेयरमा विवरण इन्ट्री गर्ने काम वडाबाटै हुन्छ। प्रशासनबाट इन्ट्री गरिरहन पर्दैन। सीसीआईएमएस प्रणालीअन्तर्गत प्रत्येक वडाका सचिवसँग यूजर आईडी हुने छ। त्यसलाई प्रयोग गरेर नागरिकताको सिफारिसका लागि पुग्ने सेवाग्राहीको सबै विवरण र कागजात वडा कार्यालयले नै सफ्टवेयरमा अपलोड गर्नसक्ने प्रजिअ यादवको भनाइ छ। सेवाग्राहीका विवरणसहितको कागजात स्क्यान गरी अपलोड गरेपछि अनुसूची प्रिन्ट गरेर वडाध्यक्षले हस्ताक्षर गर्ने छन्। त्यो लिएर सेवाग्राही प्रशासन पुग्दा हुन्छ। सनाखतपछि प्रशासनले प्रिन्ट गरेर नागरिकता प्रदान गर्ने छ। सबै विवरण वडाबाटै सफ्टवेयरमा इन्ट्री र स्क्यान भएर आएको हुन्छ। प्रशासनमा गरिरहन पर्दैन, प्रजिअ यादवले भने, एउटै कामका लागि सेवाग्राहीले दोहोरो झन्झट बेहोर्नुपर्ने अवस्थाको अन्त्य हुन्छ। सेवा प्राप्त गर्न सहज हुने छ। समय आधा नै बचत हुने र नागरिकता लिनेको विवरण सम्बन्धी अभिलेख नेसनल सर्भर (जीआईडीसी)मा रहने उनले बताए। प्रविधिको प्रयोगले सेवामा सहजता ल्याउनुका साथै अभिलेख व्यवस्थापन प्रभावकारी हुने यादवको भनाइ छ। कार्डकपीमा हुँदा अभिलेख व्यवस्थापन प्रभावकारी नहुने उनले बताए। प्रशासनको अभिलेख व्यवस्थापन हार्डकपीमा हुँदा कमजोर थियो। आज गरेको कामको अभिलेख ६ महिनापछि खोज्दा पाउन नै मुस्किल हुन्थ्यो। अब सरकारले बनाएको सफ्टवेयरमा सबै विवरण हुन्छ। अभिलेखमा समस्या नहुने हुँदा खोजेका बेला तत्काल प्राप्त गर्न सकिन्छ, प्रजिअ यादव भन्छन्।"
साउदीमा नेपाली रक्तदातालाई सम्मान,साउदी : वैदेशिक रोजगारीका क्रममा साउदी गएर कर्मथलो बनाउँदै सामाजिक कार्यमा सहयोग अनुरूप रक्तदान गर्ने २९ जना नेपालीलाई सम्मान गरिएको छ। शुक्रबार मोरङ सुनसरी सेवा समाज साउदी अरेबियाको पाँचौ वार्षिक उत्सव कार्यक्रममा रक्तदान गरेकालाई नेपाली राजदूत डानरेश बिक्रम ढकालको उपस्थितिमा सम्मान गरिएको छ। मोरङसुनसरी सेवा समाज साउदी अरेबियाको आयोजना तथा डासुलेमान अलहबिब हस्पिटल रियादको सहकार्यमा रक्तदान कार्यक्रम गरिएको थियो। जसमा २९ जना नेपालीले रक्तदान गरेका थिए।
प्रहरीलाई प्रधानमन्त्री ओलीको निर्देशन : देश र जनताको हितलाई शीरमा राखेर काम गर्नूस्,"काठमाडौं : प्रधानमन्त्री केपी शर्मा ओलीले राष्ट्रिय हित र एकतालाई ध्यान दिएर अझ प्रभावकारी रुपमा काम गर्न निर्देशन दिएका छन्। भृकुटीमण्डपस्थित नेपाल पुलिस क्लब परिसरमाा नवनिर्मित द ब्लु प्याभिलियन भवनको आज उद्घाटन गर्दै प्रधानमन्त्री ओलीले निर्धक्क भएर काम गर्न निर्देशन दिएका छन्। उनले कुनै पनि प्रकारको दबाब र भनसुनमा नपरेर प्रमाण र तथ्य आधारित न्यायसङ्गत अनुसन्धान गर्न नेपाल प्रहरीलाई आग्रह गरेका हुन्। प्रधानमन्त्री ओलीले प्रहरी ठिक ढङ्गले चलेमा सरकारको तर्फबाट कुनै हस्तक्षेप नहुने स्पष्ट पारे। तपाईँहरू जनताको अपेक्षा अनुसार चल्नुपर्छ। जनताले प्रहरीबाट निष्पक्ष र राम्रो व्यवहारको अपेक्षा गरेको छ। त्यसैले तपाईँहरुले संविधान र कानुनबमोजिम देश र जनताको हितलाई शीरमा राखेर काम गर्नुस्।, प्रधानमन्त्री ओलीले भने,कुनै तस्कर, भ्रष्ट र ठगहरुमाथि अनुसन्धान गर्दा उल्टै उनीहरुका ठुला कुरा र हप्की सुन्नुपर्ने अहिलेको प्रवृत्ति पनि प्रभावित हुनुहुन्न। निर्धक्क भएर काम गर्नुस्। मुलुकमा शान्ति सुव्यवस्था कायमका साथै राष्ट्रिय हित र एकतालाई ध्यान दिएर अझ प्रभावकारी रुपमा काम गर्नुस्। प्रधानमन्त्री ओलीले विगतमा नेपाल प्रहरी र नेपाली सेनाका कतिपय अधिकृतहरू आफ्नो दुनो सोझ्याउन भित्रभित्र विरोधीसँग साँगसाँठ गर्नु अशोभनीय र घिनलाग्दो स्वार्थ भएको टिप्पणी गरे। विसं २०७७ जेठ ११ गते शिलान्यास भएको उक्त प्याभिलियनको रु ७५ करोड ८७ लाखमा निर्माण सम्पन्न भएको जानकारी दिइएको छ। कार्यक्रममा गृहमन्त्री रमेश लेखकले नेपाल प्रहरीको ऐन संशोधनको विधेयक संसदमा पेस भएको र यसमा आउने रचनात्मक सुझावलाई परिमार्जनमा समावेश गरेर छिटो पारित गर्ने विश्वास दिलाए।"
"दिल्लीमा २७ वर्षपछि बिजेपीलाई बहुमत, ४० सिट गुमाउँदा केजरिवाल पनि पराजित","काठमाडौं : दिल्ली विधानसभामा भारतीय जनता पार्टी (बिजेपी)ले शानदार जित हासिल गरेको छ। बिजेपीले २७ वर्षपछि दिल्लीमा बहुमत सिट जितेको हो। शनिबार सार्वजनिक भएको अन्तिम मतपरिणामअनुसार बिजेपीले ७० मध्ये ४८ सिटमा जित हात पारेको छ। यसअघि निरन्तर दिल्ली सरकार चलाउँदै आएको आम आदमी पार्टी २२ सिटमै खुम्चिएको छ। आपको लज्जास्पद हारमा पार्टीका मुख्य नेता एवं पूर्व मुख्यमन्त्री अरविन्द केजरिवाल, मनिष सिसोडियाजस्ता नेताहरू पराजित भएका छन्। पछिलो विधानसभा निर्वाचनमा आपले दिल्लीमा ६२ सिट जित्दा बिजेपी ८ सिटमात्र जितेको थियो। यसपटक बिजेपीले आपका थप ४० सिट कब्जा गरेको हो। भारतको दोस्रो ठूलो पार्टी कांग्रेस भने दिल्ली विधानसभामा एकपटक फेरि जितिविहीन बनेको छ। उसले दिल्लीमा एक सिट पनि जित्न सकेन। दिल्ली निर्वाचन क्षेत्रबाट उम्मेदवार बनेका पूर्व मुख्यमन्त्री केजरिवाललाई बिजेपीका प्रवेश वर्माले पराजित गरेको हो। त्यो पनि ४ हजार बढी मतले उनले केजरिवाललाई हराएका हुन्। प्रवेशले ३० हजार ८८ मत ल्याउँदा केजरिवालले २५ हजार ९९९ मत मात्र ल्याए। केजरिवालले दिल्लीमा आफ्नो हार स्वीकार गरेका छन्। उनले सार्वजनिक अभिव्यक्ति सार्वजनिक गर्दै बिजेपीलाई जितका लागि बधाइ पनि दिएका छन्। 'जनताको फैसलालाई मैले विनम्रताका साथ स्वीकार गरेको छु। जितको लागि बिजेपीलाई बधाइ। हामी जनताको सुख दुःखबाट टाढा रहँदैनौं,' भिडियो वक्तव्य जारी गर्दै केजरिवालले भनेका छन्। उनले जनताले दिएको बहुमतलाई कदर गरी दिल्लीमा काम गर्न बिजेपीलाई आग्रह गरेको छ। उनले आफू सत्तामा रहँदा दिल्लीको शिक्षा, स्वास्थ्य, बिजुली र पानीको क्षेत्रमा काम गरेको बताए। उनले दिल्लीको इन्फास्ट्रक्चरमा पनि आफूहरूले राम्रो गरेको दाबी गरेका छन्। उनले आम जनता पार्टीले खरोरूपमा विपक्षीमा उभिएर जनताको सेवा गर्ने प्रतिवद्धता जनाए। दिल्लीका मुख्यमन्त्री आतिशीले पनि पनि हार स्वीकार गरेकी छन्। आफ्नो सिट सुरक्षित गरेका उनले आफ्नो पार्टीको हार स्वीकार गरेकी हुन्। उनले बिजेपीको गुन्डागर्दीविरुद्ध आफूहरूको अभियान जारी रहने उल्लेख गरेकी हुन्।"
क्यान्सरको न्यूनीकरण गर्न सचेतना प्रवर्द्धनको काम गर्न जरुरी छ : स्वास्थ्यमन्त्री पौडेल,काठमाडौं : स्वास्थ्यमन्त्री प्रदीप पौडेलले क्यान्सर रोगलाई न्यूनीकरण गर्न सचेतना प्रवर्द्धनको काम गर्न जरुरी रहेको बताएका छन्। शनिबार काठमाडौंमा क्यान्सरविरुद्ध दशौं साइकल र्यालीको उद्घाटन गर्दै मन्त्री पौडेलले नेपालमा धेरै व्यक्तिहरूले क्यान्सरका कारण दुःख पाइरहेको र धेरैको निधन भएकाले क्यान्सर रोगलाई न्यूनीकरण गर्न सचेतना प्रवर्द्धनको काम गर्न जरुरी रहेको बताएका हुन्। क्यान्सर उपचारका लागि उपचारात्मक प्रणाली विकास गर्न अझै काम गर्न जरुरी रहेको उनले बताए। उनले क्यान्सर लगायतका अन्य रोगको उपचारात्मक प्रणालीमा लगानी बढाउनुपर्ने धारणा राखे। मन्त्री पौडेलले नेपालीको शरीरमा क्यान्सरै प्रवेश नगर्ने स्थिति सिर्जना गर्न सचेतना फैलाउनुपर्नेमा जोड दिए। क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा राइड फर लाइफ २०२५ सचेतना साइकल र्यालीको आयोजना गरेको हो।
लोकतन्त्रमाथि खतरा भयो : राजेन्द्र महतो,"भैरहवा : राष्ट्रिय मुक्ति पार्टी नेपालका अध्यक्ष राजेन्द्र महतोले लोकतन्त्रवादीबाट नै लोकतन्त्रमाथि खतरा भएको बताएका छन्। शनिबार भैरहवामा पत्रकारहरूसँग भेटघाट गर्दै ३५ वर्षदेखि देशमा शासन गरेका नेपाली कांग्रेस, नेकपा एमाले र नेकपा माओवादीले अहिले मुलुकलाई अधिनायकवादतर्फ धक्लेन खोजेको भन्दै यी दलहरूबाटै लोकतन्त्रमाथि खतरा भएको बताए। लोकतन्त्र विरोधीबाट लोकतन्त्रमाथी खतरा हुने हो भने लोकतन्त्रवादी लडिहाल्छन्। तर, यहाँ त जो लोकतन्त्रका लागि लड्यो आज उसैबाट खतरा भयो,उनले भने,अधिनायकवाद लाद्न र लोकतन्त्रको हत्या गर्नका लागि कांग्रेस र एमाले मिलेका छन्। उनले नागरिकले देशमा परिवर्तन खोजेको र खोजिएको परिवर्तन नागरिकले पाउनुपर्ने बताए। उनले एकल राष्ट्रिय राज्य चिन्तनवादबाट मुलुक चलिरहेको भन्दै ठूला दलहरूले जनतासँग विश्वासघात गरेर दुवै हातले लुट मच्चाएर देशको अर्थ व्यवस्था खोक्लो बनाएको दाबी गरे। ३५ वर्षदेखि देशमा कसले शासन गर्यो? कांग्रेस, एमाले र माओवादी। जनताले आफ्नो मत यिनैलाई दिए। आज देश कहाँ पुग्यो? अर्थ व्यवस्था कहाँ पुग्यो? युवाहरू रोजगारीका लागि विदेशिनु परेको छ, उनले भने, प्रकृति सम्पदाले भरिएको देश आज विश्वमा गरिब मुलुकको सूचांकक पुगिसकेको छ। त्यसैले अब नागरिकले विकल्प खोजेका छन्। जसका लागि राष्ट्रिय मुक्ति पार्टी नेपाल अघि बढेको छ। उनले देशमा प्रतिपक्ष नै नदेखिएकोले राष्ट्रिय मुक्ति पार्टी नेपालको नागरिकको अधिकारका लागि सत्ताको प्रतिपक्षमा उभिएर संघर्ष गर्ने बताए। अध्यक्ष महतोले पाथिभारा (मुकुम्लुङ) मा केबलकार निर्माण गरेर पर्यटनको विकास नभई त्यहाँ सभ्यता र सांकृतिकमाथि डकैती गर्न खोजिएको बताए। मुकुम्लुङ आस्थाको केन्द्र हो। होली वाइन सभ्यता ल्याएजस्तो होइन। विकासको नाममा त्यहाँको सभ्यता र सांकृतिकका मास्ने नभई संरक्षण हुनुपर्छ, उनले भने, सभ्यता र सांकृतिकका लागि पदयात्रा जरुरी छ। त्यहाँ केबलकार निर्माण हुँदैन। केबलकार निर्माणको खारेजीका लागि मात्र वार्ता हुने हो।"
मृत भेटिए १० दिनअघि जितपुरबाट हराएका तीन वर्षीय बालक,"सिमराः बाराको जितपुरबाट माघ १७ गतेदेखि हराएका तीन वर्षीय बालक अंश चौधरी शनिबार दिउँसो मृत भेटिएका छन्। जितपुरसिमरा उपमहानगरपालिका७ र वीरगन्ज महानगरपालिका३२ को बीचमा रहेको टेडा रोडको किया सोती खोलामा बालक मृत भेटिएका हुन्। इलाका प्रहरी कार्यालय सिमराकी प्रहरी नायब उपरीक्षक सुभद्रा लामा वाइबाको नेतृत्वमा रहेको प्रहरी टोली र सरसफाईकर्मीले बिहानदेखि किया सोती खोलाको पानी घटाएर फोहोर पन्छाउँदै खोजी गरेको थियो। खोजी गर्दै जाँदा बालक घोप्टो परेको अवस्थामा मृत भेटिएका हुन्। पानीमा डुबेको अवस्थामा भेटिएका बालकको शव सुन्निएको छ। उनको मृत्यु कहिले र कसरी भयो भन्ने खुल्न सकेको छैन। प्रहरी टोलीले बालकको शव परीक्षणका लागि कलैया अस्पताल पठाएको छ। प्रहरी नायब उपरीक्षक वाइबाले शल्यपरीक्षण रिपोर्टबाट बालकको मृत्युको कारण खुल्ने जानकारी दिएकी छिन्। बालक भेटिएको स्थान पथलैयावीरगन्ज व्यापारिक मार्ग अन्तर्गत जितपुर चोकबाट करिब आधा किलोमिटर पश्चिमतर्फ पर्दछ। १० दिनअघि हराएका बालकलाई सीसीटीभी फुटेजमा सोही क्षेत्रको वरपर हिँडिरहेको अवस्थामा देखिएको थियो। धेरै दिन बितिसक्दा पनि बालकको अवस्था पत्ता लाग्न नसकेपछि प्रहरीले खोलामा डुबेको हुनसक्ने आशंकामा खोजी थालेको थियो। प्रहरीले यसअघि वीरगन्जस्थित विपद् व्यवस्थापनमा रहेका तालिमप्राप्त कुकुर ल्याएर सो क्षेत्रमा बालकको खोजी समेत गरेको थियो। तालिमप्राप्त कुकुर खोलानजिकको सोही सडक हुँदै पश्चिमतर्फ गएको थियो। रौतहटको दुर्गाभगवती गाउँपालिका१ घर भएकी रितेश चौधरी र अञ्जली चौधरीले छोरा अंशलाई करिब डेढ महिनाअघि जितपुरस्थित मामाघर पठाएका थिए। पाँच महिनाअघि दोस्रो सन्तानका रूपमा छोरीलाई जन्म दिएकी अञ्जलीले चिसोको समयमा दुई बच्चालाई एकैसाथ स्याहार गर्न गाह्रो भएपछि अंशलाई मामाघर पठाएकी थिइन्। अंश डेढ महिनादेखि मामाघरमै बस्दै आएका थिए। मामाघरमा उनलाई हजुरआमाले स्याहार गरिरहेकी थिइन्। माघ १७ गतेपनि अंश हजुरआमाकै नजर सामु थिए। अंश घरको आँगनमा खेलिरहेका थिए भने हजुरआमा घरको काम समेत गरिरहेकी थिइन्। त्यसैबेला आँगनबाट बेपत्ता भएका अंश केही समयमा बजार क्षेत्रको सीसीटीभी क्यामरामा एक्लै दौडिरहेको अवस्थामा कैद भएका थिए। घरवरपरको क्षेत्रमा खोजी गर्दा नभेटिएपछि परिवारले प्रहरीलाई जानकारी गराएका थिए। घटनाको जानकारी पाएपछि इलाका प्रहरी कार्यालय सिमरा, जिल्ला प्रहरी कार्यालय बारा, इलाका प्रहरी कार्यालय जितपुर, प्रहरी चौकी पथलैयाको प्रहरी टोलीले बालकको खोजी गरिरहेको थियो।"
निगौल गाई गौशाला अस्तव्यस्त बन्यो : मन्त्री अधिकारी,"महोत्तरी : देशकै जेठो गोठका रूपमा परिचित रहेको गौशालास्थित निगौल गाई गौशाला असुरक्षित बन्दै गइरहेको भूमि व्यवस्था सहकारी तथा गरिबी निवारणमन्त्री बलराम अधिकारीले बताएका छन्। शनिबार निगौल गाई गौशालाको अनुगमनपछि पत्रकारहरूसँग कुराकानी गर्दै मन्त्री अधिकारीले राष्ट्रिय सहकारी विकास बोर्डको मातहतमा रही सञ्चालनमा रहेको संस्था असुरक्षित हुनु दुःखद रहेको बताएका हुन्। मन्त्री अधिकारीले भने, यहाँको जग्गा अतिक्रमित भइरहेको छ। गाईहरू असुरक्षित छन्। संस्थालाई रेखदेख गर्ने कोही पनि भएन। संस्था नै अस्तव्यस्त भइसकेको छ। यसलाई नयाँ सोचका साथ सञ्चालन गर्नुपर्ने जरुरी देखिन्छ। सरकारले अब चाँडै नै विधि बनाई यस संस्थालाई उपयुक्त हुने निकायलाई हस्तान्तरण गर्नुपर्ने मन्त्री अधिकारीले धारणा राखेका छन्। यस संस्थाको मातहतमा रहेको अतिक्रमित जग्गालाई समयमै लिनुपर्ने मन्त्रीले अधिकारीले जोड दिए। मन्त्री अधिकारी आजै जिल्लाको मटिहानी, जलेश्वर र गौशालामा रहेका सार्वजनिक गुठीका जग्गाको अनुगमन गरेका थिए।"
नकारात्मक टिप्पणी गर्नेले एकीकृत समाजवादी सिद्धाउने खतरा छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले पार्टीभित्र नकारात्मक टिप्पणी गर्ने प्रवृति बढेको बताएका छन्। शनिबार काठमाडौंमा पार्टीको प्रथम उपत्यका प्रदेश अधिवेशन उद्घाटन गर्दै अध्यक्ष नेपालले नकारात्मक टिप्पणी गर्नेहरुले नै पार्टीलाई सिद्धाउने खतरा रहेको जिकिर गरेका हुन्। उनले वर्तमान सरकारले जनतामा कुनै उत्साह जगाउन नसकेको आरोप लगाए। पछिल्लो साढे ६ महिनामा सरकारले जनतामा कुनै उत्साह जगाउन नसकेको दाबी गरे। उनले सुशासन, भ्रष्टाचार नियन्त्रण लगाएतमा सरकारको ध्यान जान नसकेको उल्लेख गरे। अध्यक्ष नेपालले यसअघिको सरकार बदल्नुपर्ने कुनै औचित्य र कारण नरहेको भन्दै ओलीले पदका लागि नयाँ गठबन्धन गरेको धारणा राखे। उनले नयाँ सरकार बनाउनका लागि संविधान संशोधनको बहाना बनाइएको टिप्पणी गरे। २०८७ सालमा मात्रै संविधान संशोधन गर्ने भनाइमा प्रधानमन्त्रीले स्पष्ट पार्नुपर्ने उनको भनाइ छ।"
"मोटरसाइकलले ठक्कर दिँदा स्कुटरमा सवार महिलाको मृत्यु, २ जना घाइते",विराटनगर : विराटनगरमा शनिबार दिउँसो मोटरसाइकलले ठक्कर दिँदा स्कुटरमा सवार महिलाको मृत्यु भएको छ। दुर्घटनामा परेर मोटरसाइकलमा सवार २ जना घाइते भएका छन्। मोरङ ट्राफिक प्रहरी प्रमुख इन्स्पेक्टर राजन लम्सालका अनुसार कोशी लोकमार्गअन्तर्गत विराटनगर महानगरपालिका१० सोमबारे चोकमा दिउँसो १:३० बजेतिर दुर्घटना भएको हो। दुर्घटनास्थल कोशी प्रदेशको मुख्यमन्त्री तथा मन्त्रिपरिषद्को कार्यालयबाट करिब ३० मिटर दक्षिणमा पर्छ। विराटनगरबाट रानीतर्फ जाँदै गरेको प्रदेश १०२०४८ प ७०७० नम्बरको मोटरसाइकलले पूर्वतर्फ बाटो क्रस गर्दै गरेको प्रदेश १०२०४६ प २३१३ नम्बरको स्कुटरलाई ठक्कर दिएको लम्सालले बताए। दुर्घटनामा स्कुटर चालक मोरङको जहदा गाउँपालिकाकी अन्दाजी ४० वर्षीया फुदो राजवंशीको मृत्यु भएको उनले बताए। मृतक राजवंशी जहदाको भए पनि उनको वडा खुलेको छैन। दुर्घटनामा परेर गम्भीर घाइते भएकी उनलाई उपचारका लागि कोशी अस्पताल पुर्याउनसाथ चिकित्सकले मृत घोषित गरेको जानकारी इन्स्पेक्टर लम्सालले दिए। दुर्घटनामा मोटरसाइकल चालक मोरङको बूढीगंगा गाउँपालिका४ का अन्दाजी १९ वर्षीय मोहमद सहिल मियाँ र पछाडि सवार १७ वर्षीय मोहमद जाहिर घाइते भएका छन्। दुवै जनाको कोशी अस्पतालमा उपचार भइरहेको छ। घाइतेमध्ये मोटरसाइकल चालकको अवस्था गम्भीर रहेको प्रहरीले जनाएको छ। मोटरसाइकल र स्कुटरलाई नियन्त्रणमा लिएर प्रहरीले घटनाको अनुसन्धान सुरु गरेको छ। दुर्घटनामा परेर दुवै सवारीसाधन पूर्णरूपले क्षतिग्रस्त बनेका छन्। मोटरसाइकलको तीव्र गतिका कारण दुर्घटना भएको प्रहरीको भनाइ छ।
टरीगाउँ विमानस्थल विस्तारका लागि पहल गर्ने देउबाको प्रतिबद्धता,"दाङ : नेपाली काङ्ग्रेसका सभापति शेरबहादुर देउवाले टरीगाउँ एयरपोर्टको विस्तारका लागि आफूले सक्दो पहल गर्ने प्रतिबद्धता व्यक्त गरेका छन्। थारू सांस्कृतिक संरक्षण केन्द्र दाङ चखौरा, मटावा बरघर र भलमनसा संघको आयोजनामा भएको अन्तर प्रदेश स्तरीय थारू सांस्कृतिक महोत्सवको अवसरमा सभापति देउवाले तुलसीपुरको टरीगाउँ एयरपोर्टलाई व्यवस्थित र ठूलो बनाई नियमित हवाई उडान विस्तारमा आफू र आफ्नो पार्टीको तर्फबाट सरकारलाई दबाब दिने बताए। उनले जिल्लाको समग्र विकासका लागि सबै राजनीतिक नेतृत्वहरू एकजुट हुनुपर्ने आवश्यकता औंल्याए। उनले थारू समुदायको शिक्षा, स्वास्थ्य र सीप विकासमा विशेष ध्यान दिनुपर्ने उल्लेख गरे। थारू समुदायका महिलाहरू अझै पनि पछाडि परेकाले उनीहरूलाई नेतृत्वदायी भूमिकामा अघि बढाउने वातावरण सिर्जना गर्नुपर्ने आवश्यकता रहेको बताए। सभापति देउवाले थारू समुदायको उत्थानका लागि राज्य तहमा उनीहरूको प्रतिनिधित्व बढाउनुपर्ने बताए। उनले लुम्बिनी प्रदेशका पूर्व मुख्यमन्त्री डिल्लीबहादुर चौधरीलाई थारू समुदायका अन्य व्यक्तिहरूलाई पनि उच्च नेतृत्व तहमा पुर्याउने गरी पहल गर्न आग्रह गरे। उनले सरकारसँग थारू समुदायको शिक्षा र स्वास्थ्य क्षेत्रमा पहुँच वृद्धि गर्न विशेष कार्यक्रम ल्याउन अनुरोध गरे। धर्म, संस्कृति, संस्कार र परम्पराको संरक्षण गर्दै पुस्तान्तरण गर्न यस्ता सांस्कृतिक महोत्सवहरू महत्त्वपूर्ण हुने भन्दै उनले यसको निरन्तरताको आवश्यकता औंल्याए।"
एआईजी दीपक थापा प्रधानमन्त्रीबाट सम्मानित,"काठमाडौं : प्रहरी अतिरिक्त महानिरीक्षक (एआइजी) दीपक थापा सम्मानित भएका छन्। नेपाल पुलिस क्लबको द ब्लु पेभिलियन निर्माण सम्पन्न गर्ने तत्कालीन उपत्यका प्रहरी प्रमुख एआइजी थापालाई प्रशंसापत्रसहित सम्मानित भएका हुन्। शनिबार भृकुटीमण्डपस्थित नेपाल पुलिस क्लबमा निर्माण भएको द ब्लु पेभिलियन भवनको उद्घाटन कार्यक्रममा थापालाई प्रधानमन्त्री केपी शर्मा ओलीले प्रशंसासहित सम्मान गरेका हुन्। एआईजी थापाले उपत्यका प्रहरी प्रमुख र डीआइजीको कार्यकालमा प्रशासन प्रमुख रहँदा नेपाल पुलिस क्लबलाई अन्तर्राष्ट्रिय स्तरको क्लब तथा कार्यक्रम स्थलका रूपमा विकास गर्न भूमिका खेलेका थिए। एआइजी थापा अहिले सीआइबी प्रमुख छन्। थापासँगै प्राडा द्वय शंकर थापा, धनश्याम भट्टराई र प्रहरी वरिष्ठ उपरीक्षक इन्जिनियर रामकुमार चौधरी लगायतलाई प्रशंसापत्र प्रदान गरिएको थियो। समारोहमा प्रधानमन्त्री ओलीले नेपाल प्रहरीको तर्फबाट प्रधानमन्त्री दैवी प्रकोप उद्धार कोषको लागि ७४ लाख रूपैयाँको चेक प्रहरी महानिरीक्षक बसन्त बहादुर कुँवरले हस्तान्तरण गरेका थिए। प्रधानमन्त्री ओलीले नवनिर्मित भवनले प्रहरीलाई शारीरिक र मानसिक हिसाबले स्वस्थ र सबल बनाउँदै प्रहरीले प्रवाह गर्ने सेवालाई अझ प्रभावकारी बनाउने बताए। नेपाल प्रहरीले जनताको अपेक्षाअनुरूप सेवा प्रवाह गर्नुपर्ने तथा कुनै प्रभाव, भनसुन र दबाबमा नपरी संविधान एवं कानुन बमोजिम प्रमाण र तथ्यमा आधारित भई न्यायसम्मत् ढंगले आफ्नो जिम्मेवारी निर्वाह गर्नुपर्ने प्रधानमन्त्रीको भनाइ छ।"
खानेपानी मन्त्रालयमा लागेको आगो नियन्त्रणमा,"काठमाडौं : सिंहदरबारस्थित खानेपानी मन्त्रालयमा आगलागी नियन्त्रणमा आएको छ। मन्त्रालय रहेको भवनको चौथो तलामा आगलागी भएको काठमाडौं उपत्यका प्रहरी कार्यालयले जनाएको छ। आगो नियन्त्रणका लागि कर्मचारी, प्रहरी र बारुणयन्त्रको सहायताले आगो नियन्त्रणमा लिइएको हो। आगलागी कसरी भयो भन्ने थाहा हुन सकेको छैन । क्षतिको विवरण आउन बाँकी रहेको छ।"
यस्तो होस् क्यान्सरविरुद्धको अभियान,"क्यान्सरसम्बन्धी सचेतनालाई व्यापक बनाउनुपर्नेे खाँचो छ। यो हामी सबैको सामाजिक दायित्व हो। क्यान्सर ! सुन्नेबित्तिकै जो कोहीलाई डर लाग्न सक्छ। तर, यही रोग आज विश्वमा बढ्दो क्रममा छ। ग्लोेबोक्यान २०२२ को तथ्यांकअनुसार सन् २०२२ मा १ करोड ९९ लाख ७६ हजार ४ सय ९९ नयाँ घटनाहरू पहिचान गरिए। सोही वर्ष ९७ लाख ४३ हजार ८ सय ३२ जनाको क्यान्सरकै कारण मृत्यु हुन पुग्यो। विश्वभर पुरुषमा पाँच मुख्य क्यान्सरमा फोक्सो, प्रोस्टेट, ठूलो आन्द्रा (कोलोरेक्टम) पेट र कलेजो पर्छन्। त्यस्तै, महिलामा स्तन, फोक्सो, ठूलो आन्द्रा (कोलोरेक्टम) पाठेघरको मुख र थाइरोइड पर्छन्। नेपालमा भने सन् २०२२ मा २२ हजार ८ वटा नयाँ केसहरू डायग्नोसिस भए भने १४ हजार ७ सय ४ जनाले क्यान्सरकै कारण ज्यान गुमाउनु पर्यो। नेपालमा पुरुषमा हुने मुख्य पाँच क्यान्सरमा फोक्सो, पेट, मुख, ठूलो आन्द्रा र कलेजो पर्छन्। महिलामा भने स्तन, पाठेघरको मुख, फोक्सो, पित्तथैली र पेट पर्छन्। क्यान्सर के हो ? : क्यान्सर हाम्रो शरीरमा हुने कोषहरूको अनियन्त्रित विभाजन र वृद्धि हो। मानव शरीरमा सबै कोषहरूको एउटा आयु हुन्छ। त्यहीअनुसार कोषहरूको वृद्धि हुने, विभाजन हुने, आफ्नो काम गर्ने र मृत्यु हुने एवं नयाँ कोषहरू बन्ने हुन्छ। यो प्राकृतिक रूपमा निकै नै सूक्ष्म तर सन्तुलनको तरिकाले चलिरहेको हुन्छ। यसलाई डीएनएले नियन्त्रण गर्छ। जब डीएनएमा हानिकारक परिवर्तन आउँछन्, तब डीएनएका खराब परिवर्तनहरू शरीरले रिपेयर गरेर अघि बढ्छ। किनकि शरीरमा यसको रिपेयरको संयन्त्र हुन्छ। यो प्रक्रियामा बाधा देखिएपछि डीएनएमा भएका खराबीहरू रिपेयर हुन सक्दैनन्। अनि, शरीरका कोषिकाहरूको अनियन्त्रित विभाजन भई क्यान्सर बन्न सक्छ। यो एउटा साधारण बुझाइ हो। तर, यो प्रक्रिया निकै जटिल हुन्छ। र, यसमा शोधकार्य जारी छ। डीएनएमा खराब परिवर्तन ल्याउने केही प्रिभिन्टेबल कारण हुन्छन् भने केही हाम्रो बसमा नहुने कारण हुन्छन्। जस्तै वंशाणुगत जिनमा क्यान्सर गराउने जिन, शरीरमा रहने रेन्डम डीएनएमा परिवर्तन (म्युटेसन) आदि। प्रिभिन्टेबल कारणहरूमा चुरोट, सुर्ती, खैनी, रक्सी, मोटोपना, भाइरस, दीर्घ संक्रमण, प्रदूषण, अस्वस्थ खानपान, अस्वस्थ जीवनशैली आदि हुन्छन्। यदि क्यान्सर लाग्ने एउटा सबैभन्दा मुख्य कारण भन्नुपर्दा तमाखु (टोबाको)मा सुर्र्तीजन्य पदार्थहरूको सेवन हो। यसले डीएनए परिवर्तनहरू ल्याउँछ। सुरुमा शरीरले यसको रिपेयर गर्छ। तर, थोरै म्युटेसन जम्मा हुँदै गएपछि यो अनियन्त्रित हुन्छ र क्यान्सर गराउन सक्छ। चुरोट, सुर्र्तीजन्य पदार्थको सेवन रोक्न सकियो भने पनि धेरै क्यान्सर र यसबाट हुने क्षतिबाट बच्न सकिन्छ। कसरी जोगिने ? : क्यान्सर हुनबाट जोगिनका लागि सुर्र्तीजन्य पदार्थ तथा मदिराको सेवन गर्नु हुँदैन। यदि मद्यपान र धूमपानको कुलत छ भने मनोचिकित्सक वा एडिक्सन स्पेसलिस्टसँग सहयोग लिन सकिन्छ। सरकार, संघसंस्था, नागरिक समाजलगायतका विभिन्न संघसंस्था मिलेर यस्ता कुलतजन्य पदार्थको बिक्रीवितरण र सेवन रोक्न सक्रिय भूमिका निर्वाह गर्नुपर्छ। सरकारले धूमपान एवं मद्यपानविरुद्ध कडा कानुन बनाउने, कर वृद्धि गर्ने गर्नुपर्छ। अझ सकिन्छ भने त उत्पादन नै बन्द गराउनु पर्छ। धूमपान, मद्यपानबाट हुने हानिकारक असरहरूका बारेमा विद्यालय तहदेखि नै व्यापक प्रयास गर्नुपर्छ। चुरोट सेवन गर्दा कुल देखिने वा स्टाटस सिम्बोल होइन भन्ने किशोर अवस्थामा नै सचेतना जगाउनु आवश्यक छ। कसरी छिटो पहिचान गर्ने ? : कुनै पनि शंकास्पद लक्षणहरूलाई नजरअन्दाज नगरौं। शरीरका कुनै पनि भागमा नयाँ आएका गाँठा, स्तनमा गाँठा आएको छ भने सजग हुनुहोस्। छालामा रहेको कोठीको रंगमा परिवर्तन, बिनाकारण वजन घट्नु, धेरै थकान महसुस हुन्छ भने सावधानी अपनाउनु होस्। दिसापिसाबमा देखिएको परिवर्तन, बिना चोटपटक शरीरको कुनै पनि भागबाट रगत बग्नु, शरीरको कुनै भाग दुखिरहनु, शरीरमा दागहरू बनिरहनु, कुनै घाउ निको नहुनु, खाना लामो समयसम्म नपच्नु, आवाजमा परिवर्तन आउनु, खोकी निको नहुनु आदि लक्षणहरू हुनासाथ विज्ञ चिकित्सकसमक्ष जँचाउने र परीक्षण गर्नुपर्छ। शरीरका कोषिकाहरूको अनियन्त्रित विभाजन भई क्यान्सर बन्न सक्छ। यो एउटा साधारण बुझाइ हो। तर, यो प्रक्रिया निकै जटिल हुन्छ। क्यान्सरको पहिलो वा दोस्रो स्टेजमा पहिचान गर्न सकेमा उपचार सम्भव हुन्छ। निको हुने सम्भावना पनि हुन्छ। त्यसैले जति सक्यो, छिटो पहिचान गर्न ध्यान दिनुपर्छ। क्यान्सरलाई छिटो पहिचान गर्नुपर्छ। पहिलो वा दोस्रो स्टेजमा पहिचान गर्न सकेमा उपचार सम्भव हुन्छ। निको हुने सम्भावना पनि हुन्छ। त्यसैले जति सक्यो छिटो पहिचान गर्नका लागि ध्यान दिनुपर्छ। हाम्रो मुलुकमा स्क्रिनिङको अभ्यास गर्ने प्रचलन त्यति विकास भएको छैन। आर्थिक, पूर्वाधारलगायतका चुनौतीहरू छन्। जसको परिवारमा क्यान्सर भएको छ भने परिवारका सदस्यहरूले स्क्रिनिङ गराउनु पर्छ। क्यान्सर विशेषज्ञको परामर्शमा विशेष स्क्रिनिङ गराउनुपर्छ। ४० वर्षपछि महिलाले म्यामोग्राम जाँच गराउने, पाठेघरको मुखको क्यान्सरका लागि प्यापस्मेयर जाँच गराउनु पर्छ। क्यान्सरको परीक्षण : क्यान्सरको परीक्षणमा विशेषज्ञले पारिवारिक पृष्ठभूमि लिन्छन्। र परीक्षण गर्छन्। आवश्यक जाँचहरू जस्तै रगत, एक्सरे, सिटिस्क्यान आदिबाट गर्छन्। क्यान्सर पुष्टिका लागि बायोप्सी (क्यान्सरको शंका भएको ठाउँबाट नमुना लिएर प्याथोलोजिस्टले माइक्रोस्कोपमा) जाँच गर्छन्। त्यसपछि बल्ल क्यान्सर भएनभएको पुष्टि गर्छन्। यसमा विभिन्न प्रोटिन र मोलिक्युलर टेस्ट आएका छन्। जसले परीक्षणलाई सहयोग गर्छ। क्यान्सर स्टेजका लागि सिटी स्क्यान या पेट स्क्यानको सहायताले गर्न सकिन्छ। त्यही अनुसार क्यान्सरको उपचार गरिन्छ। उपचार विधि के छ ? : क्यान्सरको उपचारमा केमोथेरापी (औषधि), रेडियोथेरापी (विकिरण) र सर्जरी (शल्यक्रिया)बाट गर्न सकिन्छ। कुन विधि उपचारमा अपनाउने भन्ने कुरा क्यान्सरको स्टेज (चरण) र बिरामीको फिटनेस पनि उपलब्ध उपचार विधिहरूमा भर पर्छ। यो विषयमा क्यान्सरविज्ञहरू सम्मिलित मल्टिडिसिप्लिनरी क्लिनिक (ट्युमर बोर्ड)ले निर्धारण गर्छ। आजकल टार्गेटेड थेरापी, इम्युनोथेरापीहरूबाट पनि उपचार गरिन्छ। तर, त्यो क्यान्सरको स्टेज, मोलिकुलर टेस्ट र इन्डिकेसनमा भर पर्ने हुन्छ। त्यसैले सबैमा यो लागू हुँदैन। शरीरकै कोषहरू प्रयोग गरेर क्यान्सरविरुद्ध लड्न लगाउने उपचार विधि पनि बढ्दो क्रममा छ। जीवनशैली सुधारौं : जीवनशैली परिवर्तनले पनि विभिन्न किसिमका क्यान्सरबाट बच्न सकिन्छ। विशेषगरी नसर्ने दीर्घ रोगीहरू जस्तै मुटु, उच्च रक्तचापको हकमा लागू हुने रोकथामका विधिहरू क्यान्सरको हकमा पनि लागू हुन्छन्। अहिले मोटोपना बढ्दै गएको छ। शारीरिक व्यायामको कमी छ। जीवनशैली पनि अस्वस्थ हुँदै गएको छ। यिनै कारणहरू पनि क्यान्सर रोग गराउन जिम्मेवार हुन सक्छन्। त्यसैले नियमित व्यायाम र सन्तुलित आहारविहार गरौं। प्याकेटमा बन्द खानाभन्दा घरमा बनाएको खाना, खाजा खाऔं। विषादीको प्रयोग घटाऔ। रातो मासु सेवन कम गरौं। यसरी जीवनशैली र खानपान सुधार गरेमा पनि क्यान्सर रोगबाट केही हदसम्म बच्न सकिन्छ। धेरैजनासँग असुरक्षित यौनसम्पर्क, व्यक्तिगत तथा गुप्तांगको सरसफाइको अभावले पनि क्यान्सर बन्न सक्ने संक्रमण हुन सक्छ। जस्तै, पाठेघरको मुखको क्यान्सर, गुँदद्वारको क्यान्सर आदि। ह्युमन प्यापिलोमा भाइरसको संक्रमणले पनि क्यान्सर लाग्ने हुन्छ। भाइरस भर्सेस भ्याक्सिन : ह्युमन प्यापिलोमा भाइरसको संक्रमणले पाठेघरको मुखको क्यान्सरलगायतका क्यान्सर हुन सक्छन्। त्यस्तै, नाक, पेटलगायतका अंगमा क्यान्सर गराउन सक्छ। अहिले एचपीभी र हेपाटाइटिस बीको भ्याक्सिन सहजै उपलब्ध छ। किशोरीहरूलाई एचपीभी भ्याक्सिन दिन सकिन्छ। यो खोपले पाठेघरको मुखको क्यान्सरबाट बच्न सकिन्छ। त्यस्तै हेपाटाइटिस बीको भ्याक्सिन पनि सानै उमेरमा लगाउन सकिन्छ। यी भ्याक्सिनलाई राष्ट्रिय खोप तालिकामा समावेश गर्नु जरुरी छ। क्यान्सर आजको आधुनिक महामारीको रूपमा बढिरहेको छ। क्यान्सर रोग लाग्नबाट बच्ने उपायहरू समयमा गर्दा केही हदसम्म रोगबाट बच्न सकिन्छ। शरीरमा देखिएका लक्षणहरूलाई समयमै जाँच गराउनुपर्ने जरुरी छ। किनकि, स्टेज पहिलो र दोस्रो अवस्थामा नै पत्ता लाग्यो भने निको हुन सम्भव हुन्छ। क्यान्सर सम्बन्धमा जनचेतना जगाउनुपर्ने आवश्यकता छ। क्यान्सरसम्बन्धी सचेतनालाई व्यापक बनाउनुपर्नेे खाँचो छ। यो हामी सबैको सामाजिक दायित्व हो। (भारतको मेदान्त अस्पतालका मेडिकल अन्कोलोजी विभागका एसोसिएटेड कन्सल्टेन्ट डा अधिकारीसँग अन्नपूर्णकर्मी दिनेश गौतमले गरेको कुराकानीमा आधारित।)"
क्यान्सरविरुद्ध अन्नपूर्णको दशौं साइकल र्यालीको समापन समारोह (),"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा राइड फर लाइफ २०२५ सचेतना साइकल र्याली गरेको छ। शनिबार बिहान क्यान्सरविरुद्ध सचेतना जगाउन आयोजित साइकल यालीको उद्घाटन स्वास्थ्यमन्त्री प्रदीप पौडेलले गरेका हुन्। तिनकुनेबाट निकालिएको र्याली गौशालाबसुन्धरा, बालाजु चोक, जमल, त्रिपुरेश्वरनर्भिक अस्पताल भिएस निकेतन हुँदै तीनकुने कर्पोरेट टावर आएर समापन भएको हो। यो र्यालीका लागि ५ हजार जनाले दर्ता गराएका थिए भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दशौं संस्करण हो। कार्यक्रमको उद्घाटन गर्दै मन्त्री पौडेलले नेपालीको शरीरमा क्यान्सरै प्रवेश नगर्ने स्थिति सिर्जना गर्न सचेतना फैलाउनु पर्ने बताए। उनले भने, बिरामी बढी राख्ने र उपचारात्मक प्रणाली पनि पूर्ण नहुने अवस्थाले यो स्थिति अझै गम्भीर बनेर जान्छ। त्यसैले बिरामीलाई न्यूनीकरण गर्ने स्थित बनाउनु पर्छ। नेपालीको शरीरमा क्यान्सरै प्रवेश नगर्ने स्थिति बनाउनु पर्छ। यसका लागि सचेतना प्रवर्द्धनको काम गर्न जरुरी छ।"
समन्वयले सम्भव छ,"विद्यालय र समुदायस्तरमा विभिन्न कार्यक्रम गर्दा हामीले धेरै अनुभवअनुभूति सँगालेका छौं। क्यान्सर रोगलाई परास्त गर्न सफल भएका हामी क्यान्सर सर्भाइभर्स (विजेता) झन्झन् सक्षम हुँदै जनचेतना फैलाइरहेका छौं। हामीबीचका एकताले रोगमाथि विजय प्राप्त गर्न झन् हौसला मिलेको छ। जनचेतना जगाउने हाम्रो अभियानमा अन्नपूर्ण पोस्ट दैनिकको पनि साथ पाएका छौं। हाम्रो यो अभियानमा सबैबाट प्राप्त सहयोग र समर्थनप्रति हामी कृतज्ञ छौं। विश्व क्यान्सर दिवसलाई हरेक वर्ष विभिन्न कार्यक्रम गरेर मनाइरहेका हुन्छौं। हामी क्यान्सरसम्बन्धी जनचेतना, मनोपरामर्श, विद्यालयस्तरमा सचेतना, स्क्रिनिङ क्याम्प तथा र्याली गर्दै आइरहेका छौं। जनचेतना कार्यक्रममा विज्ञ चिकित्सक, नर्समात्र नभई क्यान्सर रोगसँग जुधेर विजय हासिल गरेका क्यान्सर विजेताको भूमिका पनि उत्तिकै महŒवपूर्ण हुन्छ। क्यान्सरसँग लडिरहेकाहरूलाई क्यान्सरका बिरामीको रूपमा नहेरेर आम मानिसका रूपमा हेरिनुपर्छ।हरेक व्यक्तिमा अन्तरनिहित केही न केही क्षमता हुन्छ। जसको क्षमतालाई क्यान्सर रोगले समेत हार खानुपर्छ। समाज र घरपरिवारले क्यान्सरका बिरामीप्रति हेर्ने दृष्टिकोण सकारात्मक हुनुपर्छ। तबमात्र क्यान्सरका बिरामीहरूले आफ्नो अद्भुत क्षमतालाई तिखारेर समाजमा बलियो अस्तित्व कायम गर्न सक्छन्। क्यान्सरविरुद्धको जनचेतना हाम्रो प्रतिबद्धता हो। हामी हाम्रै हो। विगत सात वर्षदेखि नेपाल क्यान्सर सर्भाइभर्स सोसाइटीले विद्यालय र समुदायस्तरमा विभिन्न कार्यक्रम गर्दै आएको छ। विद्यालयस्तरीय जनचेतनामूलक कार्यक्रम गरिरहेका छौं। समुदायस्तरमा क्यान्सर सचेतनामूलक कार्यक्रम र क्यान्सर विशेषज्ञबीच बिरामीको अन्तरक्रिया लगायतका कार्यक्रम सञ्चालन गर्दै आइरहेका छौं। यसरी तीन किसिमका कार्यक्रमबाट धेरै जनाले जानकारी र स्वास्थ्य लाभ पाएको महसुस गरेका छौं। हाम्रो संस्था स्वयंसेवी हो। क्यान्सर रोगसँग लडेर जित हासिल गरेका सर्भाइभर्सलाई एकजुट बनाउँदै खोलिएको यो संस्था पूर्णरूपमा स्वयंसेवी संस्था हो। जसले ग्रामीण जनतासँग प्रत्यक्ष कार्यक्रम गर्दा महिला दिदीबहिनीलाई लक्षित गरेका छौं। अहिलेसम्म गरेका कार्यक्रमको समीक्षा गर्दा समुदायस्तरमा क्यान्सर सचेतनामूलक कार्यक्रम अति नै प्रभावकारी छ। यस वर्ष हामीले पूर्वदेखि पश्चिमसम्म जनचेतनमूलक कार्यक्रम सञ्चालन गरिरहेका छौं। हाम्रो प्रस्तावलाई स्वीकार गरेर कार्यक्रमलाई झन् प्रभावकारी बनाउन कतिपय संघसंस्थाले सहयोग गरेका छन्। पूर्व झापा, मोरङ र सुनसरी गएर विद्यालयमा जनचेतना कार्यक्रम आयोजना गर्दा विद्यार्थीका कौतुहलपूर्ण जिज्ञासा भेट्यौं। धेरै छात्रामा महिनावारी गडबडी भएको पाइएको थियो। जुनकुरा उनीहरूले चिकित्सकसँग खुलेर बताएका थिए। क्यान्सरका बारेमा जनचेतना अझै पुगेको छैन। किनकि, विज्ञ चिकित्सकहरूलाई अस्पताल र क्लिनिकमा सेवा गर्दागर्दै समय बितेको छ। चिकित्सकहरूसँग समयको कमी भएकाले समुदायस्तरमा हामीले गरेको कार्यक्रम प्रभावकारी र लाभदायक रहेको प्रतिक्रिया पाएका छौं। हामीसँग एक छात्राले स्तनबाट धमिलो पानी आएको बताइन्। सम्बन्धित चिकित्सकलाई भेट्न सुझायौं। अहिले क्यान्सर भयावह रूपमा बढ्दै गएको छ। कतिपय घरपरिवारमा क्यान्सरको समस्या छ। तर, थाहा छैन। त्यसैले पनि विद्यालयस्तरीय जनचेतनामूलक कार्यक्रम महŒवपूर्ण छ। हामीले एक सय विद्यार्थीलाई सचेत बनाउन सक्यौं भने त्यो गुणात्मक किसिमले वृद्धि हुनेछ। हामीले कार्यक्रम सञ्चालन गर्दा र विद्यालय छनोट गर्दा वडा नगरपालिका, प्याब्सनका अध्यक्ष आदिसँग सहकार्य गरेका थियौं। हामीसँग साधनस्रोत सीमित भएका कारण चाहना हुँदाहुँदै पनि विद्यालयहरूमा थप कार्यक्रम गर्न सकेनौं। विद्यालयहरूको अनुरोधलाई स्वीकार्न असमर्थ भयौं। हामीले समुदायस्तरीय कार्यक्रम गर्यौं। आमासमूह, टोल विकास समूह, सहकारीका महिलाहरू, बिमा कम्पनीका अभिकर्ताहरू, एक महिला समूहमा पुग्यौं। चितवन, कास्कीलगायतका जिल्लामा क्यान्सर विशेषज्ञ र नर्सहरूको टोली नै लिएर पुग्यौं। क्यान्सर सम्बन्धमा जानकारी दिँदै सहभागिता धेरै नै थियो। सहभागीबाट उठेका जिज्ञाशाको विज्ञ चिकित्सकहरूले जवाफ दिनुभएको थियो। कतिपय महिला स्तन परीक्षण, म्यामोग्रामको बारेमा अनविज्ञ रहेको पायौं। आफ्नो स्तन कसरी आफैं परीक्षण गरेर सम्भावित समस्याबाट जोगिन सकिन्छ ? भन्ने विधिबारे जानकारी गरायौं। विद्यालयमा अध्ययनरत छात्राहरू र समुदायमा रहेका दिदीबहिनीले रुचिका साथ सिकेको पायौं। कतिपय दिदीबहिनीले महिनावारीबाट नै यस विधिलाई प्रयोग गर्ने वचनबद्धता समेत व्यक्त गर्नुभयो। महिनाबारी रोकिएका महिलाहरूले कुन समयमा स्तन परीक्षण गर्ने भन्ने बारेमा पनि विशेषज्ञहरूले दिदीबहिनीहरूलाई जानकारी गराउनुभयो। दशकको अवधिमा सबै खाले क्यान्सरका बिरामी झन्डै १३ प्रतिशतले वृद्धि भइरहेको तथ्यांक छ। क्यान्सर रोग रोकथाम र नियन्त्रणका लागि नीतिगत पहलहरू नभएका होइनन्। सरकारले पनि क्यान्सर नियन्त्रण रणनीति बनाएको छ। क्यान्सर रोग रोकथाम र नियन्त्रणका लागि सर्वपक्षीय सहयोग र समन्वय आजको आवश्यकता हो। क्यान्सर विशेषज्ञ र नर्सहरूलाई साथमा लिएर हामी एक विद्यालयमा गयौं। स्तन परीक्षण गराउँदा कक्षा १२ मा अध्ययनरत दुई छात्रामा समस्या भएको पाइयो। हामीले थप जाँच परीक्षणका लागि सहजीकरण गर्यौं। खनाल , नेपाल क्यान्सर सर्भाइभर्स सोसाइटीकी अध्यक्ष हुन् ।"
जीवनशैली बदलेर नयाँ जीवन,"सर्वप्रथम त मलाई भगवान्ले नै बचाउनु भयो अथवा भनौं पुनर्जीवन दिनुभयो। त्यसो त उनी धार्मिक स्वभावको मान्छे होइनन्, अहिले भने उनलाई प्रवचन र ध्यान गर्न मन लाग्छ। २०७२ सालमा परिवारसित मलेसिया घुम्न पुगेकी सुजाता कोइरालालाई क्यान्सरजस्तो जटिल रोगले गाँजेको पत्तो पाइन्। उनले ६३ वसन्त पार गरेकी छन्। बुवा गिरिजाबाबुको मृत्युपछि यो वृद्ध उमेरमा पनि उनलाई राजनीतिक विरासत धान्नुपर्ने बाध्यता छ। यसबीच हरेक दिन उनको भेटघाट र जमघटमै बित्ने गथ्र्यो। आफ्नो व्यक्तिगत अवस्थामा उनले त्यत्ति ध्यान दिन भ्याएकी थिइनन्। त्यसो त उनलाई मलेसिया हिँड्नुअघि टिकट काट्ने बेलामै मनैबाट आ होस् जान्नँ भन्ने खालको भावना नआएको भने हैन। सायद शरीरले संकेत गरेको थियो। तर परिवार सबैको दबाबपछि उनी जान तयार भएकी थिइन्। मलेसिया पुगेको दुई, तीन दिनमै उनलाई छोरीले यहाँ आएको बेला स्वास्थ्यजाँच गर्न सुझाइन्। जतिबेला उनी मलेसिया पुगिन्, ती दिनमा उनलाई अस्वाभाविक किसिमले निद्रा लाग्ने एउटा समस्या देखियो। छोरीलाई आमाको उक्त स्वभाव थाहा भएकाले यहाँ आएको बेला स्वास्थ्यजाँच गराउन चाहेकी थिइन्। कतै सुगर भएर हो कि आशंका सुजातालाई पनि थियो। मलेसियाकै सनवेज हस्पिटलमा उनले रगत जाँचसँगै ब्रेस्ट स्क्रिनिङ पनि गराइन्। त्यो गराउँदा देब्रे ब्रेस्टमा कालो दाग जस्तो देखियो। तर, त्यस्तो दाग कहिलेकाहीँ पानीको फोकाजस्तो पनि हुने रहेछ। त्यसपछि सुजाताले छोरीको मुखमा हेर्दै भगवान् यो पानीको फोका भइदिए पनि हुन्थ्यो भन्दै पुर्कान थालिन्। तर हुने कुरा त टारेर टर्ने थिएन। त्यसपछि बायोप्सीसँगै क्यान्सरका सबै टेस्ट भए। अन्नत: उनलाई क्यान्सर नै लागेको रहेछ। तर अर्कोतर्फ भने भगवान्ले उनलाई हात थामेको रहेछ। उनी भन्छिन्, मलाई फस्ट स्टेजकै क्यान्सर लागेको रहेछ। घुम्न गएका हामी मसँगै सबै परिवारलाई धेरै तनाव भयो। क्यान्सर भने अलिक फैलिने क्रममा रहेछ। जुन अस्पतालमा पहिलो चरणको चेकजाँच भयो, त्यही अस्पतालमा उनी उपचार गराउन लागिन्। सुरुमा म्यासेक्टोमी गराएर ब्रेस्ट निकालियो र बायोप्सी गरियो उनको। बायोप्सी गरेपछि मात्र कस्तो प्रकारको क्यान्सर भन्ने थाहा हुने रहेछ। त्यसपछि उनले ब्राका टेस्ट गराइन्। ब्राका भनेको वंशाणुगत हो कि हैन भनेर गराइने टेस्ट। त्यो गराउँदा पनि पोजिटिभ आयो। त्यसपछि डाक्टरले केमो दिनुपर्छ भने। उनले केमो लिन मानिनन्। केमोको विषयमा कन्भिन्स नै भइनन् रे उनी। उनले काखीमुनिको निम्स नट पनि निकालिन्। त्यो भनेको ब्रेस्ट क्यान्सर हुनुअगाडि देखिने एउटा संकेत हो। ब्रेस्ट क्यान्सरले सुरुमा अट्याक गर्ने ठाउँ नै त्यही हो। अनि मात्र क्यान्सर पैलिन्छ। तर डाक्टरहरूको प्रोटोकलमा उनको टाइपको क्यान्सरमा केमो अति आवश्यक मानिन्छ। जे प्रोटोकलले भन्छ। संसारभरिका अंकोलोजिस्टले त्यो मान्नु पर्ने नै हुन्छ। तर उनले केमो लिन मानिनन्। करिब एक हप्ताको उपचार पश्चात् उनी सपरिवार नेपाल फर्किइन्। उनी भन्छिन्, नानीहरूसँग एउटा छुट्टै खुसीको माहोलमा घुम्न गएका थियौं। अर्कै उदास मुड बोकेर हामी फर्कियौं। नेपाल आएलगत्तै पनि उनी नेपालमा क्यान्सर रोग हेर्ने चिकित्सकसँग केमो लिने कि नलिने भनेर सल्लाह लिन थालिन्। उनलाई के थियो भने २०, २५ वर्षअगाडि पनि क्यान्सर रोग थियो। तर त्यतिबेला केमो भन्ने चिज त थिएन। मान्छेहरू कति ठीक पनि हुन्थे। ठीक भएका मान्छे अहिले पनि छन्। क्यान्सरमा केमो नलिनु भनेर डाक्टरले सिधैं कसैले पनि भन्न सकेनन्। के भन्थे भने तपाईं आफ्नो निर्णय लिनुुस्, लिने कि नलिने भनेर सल्लाह दिने गर्थे। त्यसपछि उनलाई अलिकति आत्मविश्वास बढ्यो केमो नलिने विषयमा। त्यसपछि उनले गुगलमा अध्ययन गर्न थालिन्। रिसर्च गरिन् र अन्तत: केमो नलिने निर्णयमा पुगिन्। त्यसमा उनका छोराछोरिले पनि सहयोग गरे। त्यसपछि उनलाई पेट स्क्यानिङ गर्न मन भयो। किनभने ब्रेस्टमा मात्र नभई अन्त पनि फैलिएको छ कि भनेर उनले स्क्यानिङ गराइन्। उनी अर्को पटक एक कार्यक्रममा सिंगापुर गइन् र त्यही पेट स्क्यानिङ गराइन्। उक्त स्क्यानिङ गर्दा अण्डाशयमा क्यान्सर देखियो। ब्रेस्टमा भएपछि अण्डाशयमा क्यान्सर देखिनु फेरि स्वाभाविक मानिँदो रहेछ। यी दुईमा फरक के रहेछ भने ब्रेस्टको अपरेसन सहज अण्डाशयको अपरेसनमा सुजातालाई अति नै सकस भयो। सिंगापुरमा जुन अस्पतालमा उनी पुगेकी थिइन्। त्यहाँ उनलाई उपचार पनि महँगो र असहज लागेपछि उनी पहिला क्यान्सर देखिएको मलेसियाको सनवेज अस्पतालमै पुगिन्। त्यहाँ भर्ना भइन्। यद्यपि अण्डाशयको अपरेसन भन्नेबित्तिकै अलिक समय लाग्ने रहेछ। तर अण्डाशयको अपरेसनपश्चात् उनलाई एकदमै गाह्रो भयो। त्यति धेरै गाह्रो होला भनेर उनले कत्ति पनि सोचेकी थिइनन्। अपरेसनपश्चात् उनी सनवेज अस्पतालमा १० दिन बसिन्। उनलाई अस्पतालबाट निस्कन मनै भएन। किनभने उनलाई एन्जाइटिस भयो। यद्यपि चिकित्सकले उनलाई तिमी बाहिर जाउँ बाहिरको दुनियाँ हेर, किनमेल गर, घुम भन्थे तर उनलाई अस्पतालबाट निस्कन मन थिएन। उनलाई डाक्टरले अस्पतालबाट निकाल्न लागेकी भन्ने पनि लाग्यो। तर डाक्टरले निकाल्न नभई मनोबल बढाउन निकाल्न खोजेका थिए। त्यतिबेला उनको साथमा उनको छोरा र ज्वाईं थिए। अण्डाशयको अप्रेसनपश्चात् उनलाई खाली डरैडरले मनोवैज्ञानिक रूपमै असर गर्यो। जे गर्न पनि डर लाग्ने। अस्पतालबाट उनी निस्केपछि होटलमा गएर केही दिन बसिन्। त्यहाँ पनि डाक्टर निरन्तर आएर चेकजाँच र मनोबल बढाउने काम गरे। त्यसपछि उनी नेपाल आइन्। नेपाल आएपछि उनलाई यसै यसै डिप्रेसनमै गएँ कि ? भन्ने महसुस भयो। उनी आत्तिन थालिन्। उनलाई रातमा निद्रा लाग्न एकदमै गाह्रो भयो। त्यसपछि नेपालकै डाक्टरसँग जँचाइन्। दुईजना डाक्टरले निरन्तर उनलाई सल्लाह सुझाव दिने काम गरे। डाक्टरले हार्मोनको ब्यालेन्सले गर्दा यस्तो भएको भनेपछि उनले आफूले आफैंलाई कन्भिन्स गर्न थालिन्। र दिनचर्यालाई अलिकति परिर्वतन गराइन्। एक दिन उनले बहिनी मनिषा कोइरालालाई फोन सम्पर्क गरिन्। किनभने मनिषालाई उनलाई भन्दा अगाडि क्यान्सर भएको थियो। मनिषालाई भने चौथो चरणको क्यान्सर भएको थियो। उनलाई केमो नलिई नहुने नै अवस्था थियो र उनीसँग प्रशस्त अनुभव पनि थियो। अर्कोतिर के हुने रहेछ भने क्यान्सर लागेको बिरामीले क्यान्सर लागेकै मान्छेसँग कुरा गर्दा धेरै राहत महसुुस हुने उनले अनुभव गरिन्। त्यसो त विदेशतिर यस्तो सिस्टम पनि छ। क्यान्सर लागेको बिरामीलाई केही समय क्यान्सरकै बिरामीहरूसँग राखिन्छ। त्यसले हिलिङ पनि गराउँछ भनिन्छ। सुजातालाई पनि बहिनी मनिषासँग कुरा गरेपछि रिलिफ महसुस भयो। उनी सम्झन्छिन्, मनिषासँग गफ हुन थालेपछि मलाई असुरक्षित महसुस पनि कम हुँदै गयो। सुजातालाई आफूले आफूलाई र सन्तानका लागि पनि बाँच्नुपर्छ भन्ने भएको थियो। त्यसपछि उनी यो रोग र उपचारबारे इन्टरनेट रिसर्च गर्न थालिन्। त्यसपछि जीवनशैली नै परिवर्तन गरिन्। अहिले जे गरिरहेको छ, त्यसको ठ्याक्कै विपरीत दैनिकीमा आफूलाई ढालिन्। आफूलाई खराब ऊर्जा दिने मान्छेसँगको संगत नै छोडिदिइन्। उनलाई के महसुस भयो भने एकदमै बढी संवेदनशील मान्छेलाई क्यान्सर हुने रहेछ। के पनि सुझाव दिन्छिन् उनी भने जसको परिवारमा अग्रजलाई क्यान्सर छ, उनीहरूले अनिवार्यरूपमा ब्राकाटेस्ट गराउनु आवश्यक छ। थप्छिन्, मेरो परिवारमा पनि धेरैलाई क्यान्सर भयो। त्यसबाटै बित्नुभयो। गिरिजाबाबुलाई पनि अन्तिम अन्तिम चरणमा फोक्सोमा क्यान्सर देखिएको थियो। मेरो पनि रगतमै वंशाणुगत गुणबाटै क्यान्सर भएको भेटियो। अब मेरा नातिनातिनाले पनि समयमै ब्राका टेस्ट गराउँदा राम्रो हुने रहेछ। यो सबैलाई सुझाव पनि हो मेरो। यद्यपि उनको आमाको भने जलेर मृत्यु भएको थियो। आमाकै नाममा उनले सुष्मा कोइराला मेमोरियल अस्पताल खोलेकी हुन्। उनका श्रीमान्को पनि क्यान्सरकै कारण मृत्यु भयो। त्यो समय उनको जसोतसो कट्यो। अब केमो नलिने निर्णयमा पुगेकी उनले आफूले आफैंलाई आफू जे हो, त्यो नहुँदा क्यान्सर भएको उनलाई महसुस भयो। त्यसपछि उनले राजनीतिमा सक्रियता कम गर्दै लगिन्। खानपानमा ध्यान दिन थालिन्। अर्गानिक खानामा उनको रुचि बढ्न थाल्यो। उनलाई एन्जाइटिस्ले लामो समय दु:ख दियो। आँखा कालो हुने, घर बाहिर जानै मन नलाग्ने भयो। एकदिन उनकी छोरीले उनलाई एक आयुर्वेदिक पसलमा लिएर गइन्। त्यहाँ उनी पुगेपछि भीड बढ्यो। सबैले उनको स्वास्थ्यबारे सोध्न थाले। त्यो उनलाई एकदम उकुसमुकुस जस्तो महसुस भयो। त्यस्तै हुँदै जाँदा एकदिन डा प्रकाश कोइराला परिवारले उनलाई एकजना मेडिटेसन गराउने एक शैलेन्द्र नामका गुरुजी पठाइदिए। त्यसपछि उनले उनैबाट प्रवचन र मेडिटेसन गर्न थालिन्। दैनिक दुई, तीन पटक उनले मेडिटेसनमा बस्ने बानी गरिन्। त्यो प्रक्रिया दुई वर्षसम्म निरन्तर गरिन्। उनै गुरुले मनिषालाई त्यही किसिमको मेडिटेसन गराएका थिए। सीमित भिटामिनहरू बाहेक केमो र कुनै औषधि नलिएकाले उनले सबै कुरा प्रयास गरिन्। ओशोका प्रवचन पनि सुन्न थालिन्। विपश्यना मेडिटेसन गरिन्। उनलाई समय लाग्यो तर उनलाई महसुस भयो कि ममा केही परिवर्तन भइरहेको छ। खानामा उनलाई एकदमै पाकेको मासु र सादा खाना खान्छिन्। त्यसपछि उनलाई गीतसंगीत मन पर्न थाल्यो। उनी अहिले टिकटकमा पुराना नेपाली र हिन्दी गीत बजाएर नाच्ने र रमाउने पनि गरेकी छन्। उनलाई महसुस भयो कि राजनीति भन्ने चिज नै खराब रहेछ। उनी अहिले राजनीतिबाट अलग्गै बस्न थालेकी छन्। त्यसो त उनी कलाकारितामा पोख्त मानिन्छिन्। पेन्टिङ उनको रुचिको विषय हो। उनले जीवन जिउने क्रममा अति शक्तिशाली मान्छे पनि भइन्। जतिबेला गिरिजाप्रसाद कोइराला पटकपटक पार्टी सभापति र देशको प्रधानमन्त्री भए, त्यतिबेला सुजाता नै शक्तिमा थिइन्। तर अहिले ती सबै उनलाई फिक्का लाग्छ। उनी भन्छिन्, शक्ति क्षणिक रहेछ। आज छ, भोलि छैन। तर परिवार र आफ्ना वरिपरिका मान्छे मात्र पर्दा चाहिने रहेछन्। यो सबै प्रक्रियामा उनले दुईवटा अप्रेसन विदेशमै गरेता पनि नेपालको हरिसिद्घि क्यान्सर अस्पताल क्यान्सर उपचारका लागि अति नै राम्रो भएको बताइन्। उनी अहिले आफूलाई कतै दुखेको महसुस भयो वा केही भयो कि त्यहीँ डाक्टरसँग सरसल्लाह लिने गर्छिन्। क्यान्सर रोगका लागि नेपाल सरकारले उपचार गराउनु त छँदैछ। त्योभन्दा अगाडि रोगबारे जानकारी दिनु आवश्यक रहेको उनको भनाइ छ। एनजीओ आईएनजीओले पनि यस्ता जानकारीमूलक कार्यक्रमहरू गर्न सक्छन्। नकारात्मक मान्छेसँग बस्दै नबस्ने। नकारात्मक विषयमा कुरा गर्दै नगर्ने। कोही पनि पूर्ण छैनन् भन्ने सोच राख्ने आदि गर्छिन् अचेल उनी। अहिले उनी पार्टी कार्यालय पनि गएकी छैनन्। यो बीचको समय किताब लेखनमा लगाइन्। त्यसमा उनले आफ्नो जीवनीदेखि मातृकाबाबु, हजुरआमाका बारेमा, बीपीका बारेमा, गिरिजाबाबुका बारेमा अलिक बढी विषयलाई समावेश गरेकी छन्। पाँचजना दाजुभाइको विषयका उतारचढाव, गणेशमान सिंह, किसुनजीको विषयमा उनले किताबमा समेट्ने प्रयास गरेकी छन्। उक्त किताब लेखनमा उनका सात वर्ष बिते। अब भने किताब भाषा सम्पादनमा पुगेको छ। उनलाई छोराछोरीले नै राजनीतिमा फेरि पनि नलाग्न सुझाव दिएका छन्। उनका छोरा सानो व्यवसायमा आबद्ध छन् भने छोरी बेलायतमै बसोबास गर्दै आएकी छन्।"
क्यान्सरविरुद्ध अन्नपूर्णको सचेतना साइकल र्याली (),"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा राइड फर लाइफ २०२५ सचेतना साइकल र्याली सुरु भएको छ। शनिबार बिहानबाट क्यान्सरविरुद्ध सचेतना साइकल र्याली हुन लागेको हो। र्यालीको उद्घाटन स्वास्थ्य तथा जनसंख्या मन्त्री प्रदीप पौडेलले गर्दैछन्। यो र्यालीका लागि ५ हजार जनाले दर्ता गराएका छन् भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। क्यान्सरविरुद्ध सचेतना गराउनका लागि हरेक वर्ष विश्व क्यान्सर दिवसलाई लक्षित गरेर साइकल र्याली गर्न थालेका हौं, अन्नपूर्णका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सदेश प्रवाह भई क्यान्सरविरुद्धको लडाइँमा सब एकजुट भई लागिरहेका छन्। क्यान्सरविरुद्धको सचेतना अभियानमा वातावरणलाई समेत जोडिएको उनले बताए। क्लाइमेट फ्रेन्ड्ली एक्सन फर क्यान्सर फ्रि लाइफ भन्ने नारासमेत जोडिएको छ। उनका अनुसार साइकल र्यालीको नवौं संस्करणसम्ममा २० हजार जनाले यो अभियानमा सहभागिता जनाइसकेका छन्। उनका अनुसार यो वर्षको क्यान्सरविरुद्धको सचेतना साइकल र्यालीमा ३३ कर्पोरेट हाउसहरूले सहकार्य गरेका छन्। र्यालीको केई नेपाल लक्ष्मी ईमोबिलिटी मुख्य प्रायोजक रहेको छ। पावर्डबाईमा ईभी नेपाल मोटर्स, एनसेल फाउन्डेसन रहेको छ। बैंकिङ पार्टनरमा नेपाल इन्भेस्टमेन्ट मेगा बैंक, सिद्धार्थ बैंक, इन्सुरेन्स पार्टनर शिखर इन्सुरेन्स, इन्टरनेट पार्टनरमा डिसहोम, पेमेन्ट पार्टनरमा ईसेवा, एजुकेसन पार्टनरमा नामी कलेज, मेडिकल पार्टनरमा उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस, सपोर्टेडबाई हार्र्दिक आईभीएफ एन्ड फर्टिलिटी सेन्टर, क्वेस्ट फर्मास्युटिकल्स्, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बंैक, क्रन्च वेफर कर्माचार्य बेक्स एन्ड फुड्स पोखरा, क्रियटिभ अब्रोड स्टडिज, प्याब्सन नेपाल, प्यांक बाइक, क्वालिटी दरबार बैंक्योट रेस्टुरेन्ट होटल, एमआईटी कलेज, नेपाल जेसिज, अन्नपूर्ण भेन्चर, सिम्रिक एयर, प्लसोनिक, हाइड्रेसन पार्टनरमा माटो नेपाल, बेभरेज पार्टनर फ्रुट एग्रो, रिक्रियसन पार्टनरमा दुसित थानी हिमालय रिसोर्ट धुलिखेल, दुसित प्रिन्सेस काठमाडौं रहेका छन्। त्यसगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्। कर्पोरेट हाउसहरूसँग सहकार्य गरे अगाडि बढ्ने क्रममा विज्ञापनदाताहरूलाई दिने माइलेज अन्यभन्दा फरक र आकर्षक हुनेछ, महाप्रबन्धक बस्नेतले भने।"
"आत्तिनु हुँदैन, क्यान्सर जितिन्छ","डा रामवरण यादव, पूर्वराष्ट्रपति तथा क्यान्सर विजेता आहा ! खुसीको कुरा भनौं, जीवनका ८२ वसन्त पार गरेर ८३ को यात्रा चल्दैछ। स्वास्थ्यस्थिति पनि ठीकठाकै छ। हुन त, जिन्दगीको यात्रा कहाँ सहज हुन्छ र ? जीवनमा विभिन्न उतारचढाव त भइनै हाल्छन्। फेरि म क्यान्सर पीडित हुँ। क्यान्सरलाई जितेर नयाँ जीवन बाँचिरहेको मान्छे। अनि जिन्दगीको उत्तरार्धमा छु। मेरा धेरै चाहना छैनन्, जम्माजम्मी दुईवटा मात्रै छन्। एक, हामीले धेरै ठूलो लडाइँ लडेर लोकतान्त्रिक गणतन्त्र ल्यायौं। यसको ल्यान्डमार्क २००७ सालको क्रान्ति, २०४६ को परिवर्तन र २०६२०६३ को जनआन्दोलन थियो। शान्तिप्रक्रिया हुँदै संविधानसभाबाट संविधान बनायौं। देश समृद्धिको बाटोमा गइरहेको छ। अझै राम्रो ढंगले, सुव्यवस्थित तरिकाले लोकतान्त्रिक गणतन्त्र, संघीयता, समानुपातिक समावेशितालगायत कार्यान्वयन हुँदै जाऊन्। लोकतन्त्रको गाडीलाई अगाडि बढाउन मैले जे सकें, राष्ट्रपतिको पदमा हुँदा होस्टेमा हैंसै गरें। अर्को कुरो, देशको विकास अप्राकृतिकमैत्री ढंगले भइरहेको छ। संसारको विकसित मुलुकमा पनि पहाड, हिमाल, नदीनाला, जंगल छ। उनीहरूले यसलाई बचाउँदै भौतिक विकास गरिरहेका छन्। हाम्रो देशले पनि त्यसको सिको गरोस्। अनि एकदमै राम्रो हुन्छ। अनि मैले क्यान्सर जितें, नयाँ जीवन पाएँ हिजो अस्तिमात्रै क्यान्सर दिवस थियो। म पनि डाक्टर हुँ। फिजिसियन हो। डाक्टरी पढें, मेडिसिनमा एमडी गरें। प्राक्टिक्स पनि गरेकै हो। राजनीतिमा पनि योगदान दिएँ। स्वास्थ्यमन्त्री बन्ने मौका पनि मिल्यो। जनताको आशीर्वादले देशको राष्ट्रपतिसम्म भएँ। मैले धेरैजसो चुरे, हिमाल, वातावरण र पर्यावरणको बारेमा बोलिरहेको हुन्छु। यो पनि हाम्रो जीवन र स्वास्थ्यसँगै जोडिएको कुरा हो। क्यान्सर रोग मैले कसरी जितें र यो कसरी लाग्छ भन्ने कुरा सुनाउँदै छु। क्यान्सर किन लाग्छ ? कुन उमेरमा लाग्छ ? हामी कहाँ उपचार कस्तो छ ? यसको उपलब्धता कति छ ? क्यान्सर लागिसकेको रोगीलाई कसरी बचाउने ? कसरी बाँच्ने ? यसको बारेमा विस्तृतमा सुनाउँछु। मैले क्यान्सर कसरी जितें ? त्यो पनि रोचक प्रसंग छ मसँग। संविधान बनाउने बेलामा देश अस्तव्यस्त थियो। संविधान बनाउनका लागि दलहरूलाई एकजुट बनाउन लगनशील भएर त्यतातिर लागें। मेरो स्वास्थ्यको रिपोर्टहरू राम्रै आइरहेको थियो। मैले डाक्टरको प्राक्टिस गरेको झन्डै ३०३५ वर्ष भइसकेको थियो। स्वास्थ्यको रिपोर्ट राम्रो छ भनेर एक, दुई चरण स्वास्थ्य जाँच गराइनँ। एकाएक पिसाबमा खराबी देखियो। टिचिङ हस्पिटल गएँ। डाक्टरहरूले प्रारम्भिक परीक्षण गरें। क्यान्सर हुन सक्छ भनेर सल्लाह दिए। अनि मैले भारतको चण्डीगढ गएँ। जहाँ मैले मेडिसिनमा एमडी गरेको थिएँ। त्यहाँ पत्ता लाग्यो कि मेरो प्रोस्टेट ग्रन्थीमा क्यान्सर भएको कुरा। सरकारको सहयोगमा मैले अमेरिकामा उपचार गराएँ। अप्रेसन गरेको साढे ८ वर्ष बित्दै छ। राष्ट्रपति पदबाट बिदा भएपछि क्यान्सर भएको पत्ता लागेको थियो। देशको स्वास्थ्यलाई ठीक बनाउँदा बनाउँदै आफू बिरामी भएको पत्तै पाइनँ। २०४८ सालमा स्वास्थ्य राज्यमन्त्री र २०५६ मा स्वास्थ्यमन्त्री भएर काम गरें। त्यो बेला देशभरि स्वास्थ्य क्षेत्रको भौतिक पूर्वाधार, जनशक्ति विकास, स्वास्थ्य सेवालाई राम्रो बनाउने काम भयो। त्योबेला त्यस्तै करिब पाँच वर्ष स्वास्थ्य क्षेत्रको विकासका लागि योगदान गरें। गिरिजाप्रसाद कोइराला र कृष्णप्रसाद भट्टराईको सरकारमा स्वास्थ्य क्षेत्रमा सरकारको तर्फबाट काम गरेको अझै सम्झना छ। कहिले बिरामी जाँचेको पनि सम्झिन्छु। रोबर्टको सहयोगमा हुने रेडिकल सर्जरी हाम्रोमा छैन जब म क्यान्सर पीडित भएँ। कहाँ उपचार गराउने बारे सोचें। स्वास्थ्य मन्त्री भएको र डाक्टर पनि भएकोले देशमा कस्तो र कतिसम्मको स्वास्थ्य उपचार हुन्छ ? भन्ने मलाई राम्रैसँग ज्ञान र अनुभव थियो। जुन विधिबाट अमेरिकामा मेरो क्यान्सरको सर्जरी भयो। त्यो विधि हामी कहाँ अहिलेसम्म छैन। रोबर्टको सहयोगमा प्रोस्टेट ग्रन्थीको आधुनिक रेडिकल सर्जरी भएको हो। अमेरिकामा २५ वर्ष, युरोपमा १५ वर्ष र भारतमा १० वर्षदेखि यो सर्जरी भइरहेको छ। हामीकहाँ अहिले रोबोटिक सर्जरीको सुविधा छैन। निजी क्षेत्रमा यो प्रविधिबारे प्रयास भइरहेको सुनिन्छ। भारतमा परीक्षणको क्रममा उत्कृष्ट उपचार सेन्टरको नाम मागें। रोबटी सर्जरीका अगुवा डाक्टर मनी मेनन हुन्। उनैबाट अमेरिकामा गएर सर्जरी गराएँ। तीन दिनसम्म्म हस्पिटलमै बसें। डाक्टरको निगरानीमा हस्पिटलकै होस्टेलमा डेढ महिना उपचार चल्यो। अनि मैले क्यान्सर जितेर स्वदेश फर्किएँ। मान्छे बिरामी हुँदा लाग्छ, जीवन अमूल्य छ। मलाई लाग्छ, मनुष्यको जीवन त फेरि पाउँदैन मानिस। म विज्ञानमा विश्वास गर्ने मान्छे हुँ। चौरासी जुनीमा म विश्वास गर्दिनँ। भौतिक जीवन जुन दिन नष्ट हुन्छ त्यो दिन नष्ट भइजान्छ। फेरि जन्मौंला भन्नेमा मलाई विश्वासै छैन। मलाई लाग्छ, हाम्रो शरीर कहीँ विकृति भएछ भने त्यसलाई उपचार गराएर बाँचौं। अहिले साढे ८ वर्ष भयो क्यान्सरको अप्रेसन गराएको। साल, साल फेरि जाँच गराउन इन्डिया गइरहेको छु। अहिले पनि किन तपाईं इन्डिया जानुहुन्छ ? मान्छेहरू भनिरहेका हुन्छन्। तर, सबै उपचार नेपालमा छैन। अझ भनौं, प्रोस्टेटको स्काइन मेसिन हामीकहाँ छैन। त्यसका लागि मैले बाहिर जानुपर्छ। हामीसँग जनशक्ति छ तर, उपकरण छैन। नबुझ्ने डाक्टर पनि भन्छन्, सबै इलाज यही छ किन बाहिर गएको ? प्रश्न उठाउँछन्। पीएसएमएपेटसिटीको मेसिन छैन। यसकारण बाहिर जानुपर्छ। राष्ट्रपति भएकै बेला मलाई पखाला लग्यो। नेपालमा धेरै जाँच गराएँ। तर, रोग पत्ता लागिरहेको थियो। आन्द्राको क्यान्सरको बारेमा शंका लागेको थियो। अनि जापान गएँ। जाँच गराएँ। तर, त्यो बेला केही भएको थिएन। उपकरण नभएर विदेश जानु परेको थियो। त्यहाँबाट आएपछि २०६९०७० मा खिलराज रेग्मीको चुनावी सरकारको बेला विद्याधर मल्लिक स्वास्थ्यमन्त्री थिए। मैले अनुरोध गरें, पेट स्क्यान मेसिन चितवन क्यान्सर अस्पतालमा राखौं भनेर। ३८ करोड पैसा पनि राखियो। तर, मेसिन आजसम्म आएन। त्यो बजेट कहाँ गयो ? कमजोरी छ। पेट स्क्यान किन छैन यहाँ अहिलेसम्म ? क्यान्सर लागेपछिको अनुभूति क्यान्सर रोगको नाम सुन्नेबित्तिकै मान्छेको सातो जान्छ। गरिब होस् कि धनी कसैको घरमा एक जना मान्छेलाई क्यान्सर लाग्यो भने परिवारै तवाह (हैरान) हुन्छ। मलाई पनि सरकारले आर्थिक सहयोग नगरेको भए समस्या हुन्थ्यो। तर, पनि सालसाल उपचारमा दौडिनु पर्छ। कहिले सरकारले पनि सहयोग गर्छ, कहिले आफ्नै खर्चमा। परेशानी त निकै हुन्छ। अरू काम गर्न सकिँदैन। मेन्टल स्टेस हुन्छ। म मनुष्य हुँ, म चाहन्छु यदि केही भयो भने फेरि उपचार गरेर फेरि १० वर्ष बाँचु। यो इच्छा अरूलाई पनि हुन्छ। अहिले पनि एक घण्टा वाक गर्छु। अरू रोगहरू कन्ट्रोल छ। डाइबिटिज, ब्लडप्रेसरको समस्या छ। तर, सबै कन्ट्रोल छन्। क्यान्सर रोग एक पटक बढी सकेपछि बचाउन मुस्किल हुन्छ। त्यसैले बेलैमा सतर्क हुन जरुरी छ। म डाक्टर छु तै पनि घबराहट हुन्छ। तर, आहार, व्यवहार र संसारमा भएको उपचार विधि उपयोग गरेर बाँचिरहेको छु। त्यसले गर्दा स्वस्थ जीवनका लागि नियमित व्यायाम, स्वच्छ खानपान र ग्रामीण जीवन भयो भने क्यान्सर रोगबाट बाँच्न सकिन्छ। हामी प्रकृतिको नजिक भयौं भने ५० प्रतिशत रोगबाट छुटकारा मिल्छ। क्यान्सर किन हुन्छ ? हाम्रो जीवन सहरिया बन्दै गएको छ। अर्थात्, प्रकृतिबाट अलग भइरहेका छौं। औद्योगीकरणले उत्पादन गरेको प्रदूषणले जनजीवन प्रभावित भइरहेको छ। खानामा भएको मिसाबाटले उस्तै समस्या थपेको छ। अखाद्य पदार्थले स्वास्थ्यमा संकट उत्पन्न गरिरहेको छ। यसले क्यान्सरको जोखिम बढ्दो छ। हावा र खाना प्रदूषणयुक्त छ। तर, मानिसहरू व्यायाम गर्दैनन्। मान्छेको बानीव्यहोरा बिग्रिएको छ। धूमपान गर्ने, मद्यपान गर्ने र शारीरिक परिश्रम नगर्ने विकृति बढ्दो छ। बाहिरको जंगफुड खाने। सागसब्जी नखाने। मासु धेरै खाने तर, व्यायाममा ध्यान नदिने। आहारविहार नै खराब भयो। यस्तो शैलीले क्यान्सरजस्ता रोगहरू लाग्छन्। कसलाई के क्यान्सर ? उमेर र लिंगअनुसार शरीरका फरकफरक अंगमा क्यान्सर लाग्छ। बच्चाबच्ची, युवा र वृद्धाहरूलाई लाग्ने अनेक खालका क्यान्सर छन्। बच्चाहरूमा वंशाणुगत गुणले पनि क्यान्सर लाग्छ। ३० वर्षभन्दा माथिका उमेर भएकाहरूलाई खानपान, वातावरण र आहारविहारमा गरेको कमजोरीले क्यान्सर लाग्छ। धूमपान र मद्यपान धेरै गर्ने र मिसावट खाने कुराले धेरै रोग लाग्छन्। फरकफरक अंगमा क्यान्सर हुन्छ। ३० वर्षभन्दा माथिकाले धेरै धूमपान गर्छन्। उनीहरूलाई घाँटीको क्यान्सर लाग्छ। केही क्यान्सरको कारण पत्ता पनि लागेको छ। तर, केही क्यान्सरको कारणै थाहा छैन। पुरुषमा मुख, घाँटी, फोक्सो, लिभर, फुडनली, आन्द्राभुँडी, मूत्रनलीमा बढी क्यान्सर हुन्छ। महिलामा स्तन, पाठेघर, पाठेघरको मुख, डिम्बको क्यान्सर बढी हुन्छ। किशोरीहरूलाई पाठेघरको मुखको क्यान्सर नहोस् भनेर खोप लगाउन थालिएको छ। त्यो राम्रो कार्यक्रम हो। सरकारलाई धन्यवाद छ। किन बढ्दै छ क्यान्सर ? स्वास्थ्य उपचारमा अज्ञानता र अशिक्षाले गर्दा समस्या भइरहेको छ। एक त हाम्रो ग्रामीण जीवनमा लज्जाबोध गर्ने कुचलन छ। कुनै स्वास्थ्य समस्या भयो भने तुरुन्तै जानकारी दिँदैनन्। केही स्वास्थ्य समस्या हुँदा डाक्टरलाई जँचाउन समयमा जाँदैनन्। परिवारलाई जानकारी गराउनुपर्छ भन्ने छैन। क्यान्सर लागेको पहिलो, दोस्रो चरणमा अस्पताल जानेहरू कमै छन्। जब धेरै समस्या हुन्छ अनि मात्रै परिवारले थाहा पाउँछ अनि डाक्टरकहाँ जान्छन्। तबसम्म त क्यान्सर तेस्रो र चौथौं चरणमा पुगिसकेको हुन्छ। यदि मुखको क्यान्सर भएको छ भने ऐनामा हेर्दा पनि शंका लाग्न सक्छ। बुझ्ने मान्छे छ भने डाक्टरकहाँ जान्छ। बेलैमा थाहा पाइन्छ। खोकी भयो भयो छिट्टै अस्पताल जानुपर्छ। गाउँघरमा भन्दा विशेषज्ञ भएको अस्पताल जानुपर्छ। शरीरमा केही कुराको समस्या छ भने डाक्टरकहाँ जानुपर्छ। जहाँ अज्ञानता र गरिबी छ त्यहाँ मानिस अलमलमा पर्छन्। धामीझाँक्रीको भर पर्छन्। बेलैमा राम्रो ठाउँमा पुग्दैनन्। अन्तिमतिर अस्पताल जान्छन्। यसले गर्दा क्यान्सर लाग्यो भने बाँच्ने उमेर कम भएर जान्छ। बेलैमा अस्पताल पुग्ने हो भने सबै प्रकारको क्यान्सरको उपचार सम्भव छ। जति छिटो थाहा भयो त्यत्ति छिटो उपचार हुन्छ, त्यति धेरै बाँच्ने उमेर थपिन्छ। सुरुको चरणमा थाहा भयो भने त निको नै हुन्छ। जस्तो मेरै उदाहरण लिनुस्, मेरो धेरै क्यान्सर फैलिएको थिएन। फैलिनुभन्दा पहिले नै अप्रेसन भयो। म बाँचिरहेको छु। छाती, लिभर, पाचन प्रक्रिया, आन्द्राभुँडीमा क्यान्सर लाग्दा अलि बढी नै समस्या हुन्छ। यो क्यान्सर पीडितको बाँच्ने उमेर कम हुन्छ। क्यान्सरबाट कसरी बच्ने ? स्वास्थ्य जीवनशैलीमा ध्यान दिनुपर्छ। शाकाहारी खाना बढी खानुपर्छ। सागपात र फलफूल खानेतिर जोड गर्नुपर्छ। अखाद्य फुडबाट टाढै बस्नुपर्छ। गुट्खा, पानपरागबाट टाढा बस्ने। कम्तीमा बिहानपख ४५ मिनेट फास्ट वाक गर्नुपर्छ। जीवनशैली स्वास्थ राख्न सकियो भने मात्रै हामी बाँच्न सक्छौं। तारेका खानेकुरा नखानुस्। खेल खेल्नुस्। ३०६० वर्ष पूरा गरेपछि वर्षमा एक पटक स्वास्थ्य चेकजाँच गराउनुस्। ६० पछि ६६ महिना चेकजाँच गराउन अस्पताल जानुस्। ब्लडप्रेसर, डाइबिटिजको नियमित औषधि खानुस्। रनिङ, साइकिलिङ र स्विमिङ बेस्ट व्यायाम हो। बिना साइकल पनि एक घण्टा छिटोछिटो हिँड्नुभयो भने जीवन स्वास्थ्य राख्न सक्नुहुन्छ। अब प्रोस्टेडको पनि जाँच गराउनुहोस्। पुरुषका लागि ३० वर्षपछि मुटु, लिभर, मिर्गौला, फोक्सो, आन्द्राभुँडी, सुगर टेस्ट गराउनुहोस्। महिलाले ३० वर्ष पछि स्तन, पाठेघर वर्षमा एक पटक जाँच गराउनुहोस्। क्यान्सर रोगको निदान कसरी ? हाम्रो देशको जुन आर्थिक स्थिति छ, त्योअनुसार २०४६ को परिवर्तनपछि स्वास्थ्य क्षेत्रमा विकास भएकै छ। जनशक्ति पनि उपलब्ध भइरहेकै छन्। तर, जनशक्तिलाई दक्ष बनाउँदै लैजानुपर्ने आवश्यकता छ। यसमा आर्थिक अवस्थाले समस्या थपिरहेको छ। आजको विज्ञानले विकास गरेअनुसारको विश्वका देशमा जे उन्नत प्रविधि र सेवा छ त्यो त निश्चय पनि हाम्रो देशका अस्पतालहरूमा छैन। तर, केही पनि नभएको भन्न पनि मिल्दैन । सामान्य अवस्थाका मान्छेलाई पनि उपचारका लागि सरकारले एक लाख खर्च दिइरहेको छ। तर, अरू पनि खर्च लाग्छ। क्यान्सर हस्पिटलहरू पनि छन्, सरकारी स्तरबाट चितवन, भक्तपुरमा छन्। वीर हस्पिटल, टिचिङमा पनि यसको उपचार हुन्छ। झापादेखि कञ्चनपुर कैलालीका ठूला सरकारी मेडिकल कलेज तथा निजी हस्पिटलमा यसको उपचार भइरहेको छ। सुरुमा अस्पताल पुग्न सकियो भने क्यान्सरको उपचार सहज हुन्छ। ढिलोगरी अस्पताल पुग्यिो भने समस्या नै समस्या हुन्छ। क्यान्सरबारे विद्यालयस्तरबाटै स्वास्थ्य शिक्षा दिनुपर्छ। कक्षा ११ र १२ मा त अनिर्वाय हुनै पर्छ। स्वास्थ्य तथा जनसंख्या मन्त्रालयको पब्लिक हेल्थ महाशाखाहरू छन्। त्यो क्रियाशील बनाउनु पर्छ। त्यहाँबाट स्वास्थ्य शिक्षालाई गाउँतहसम्मै व्यापक बनाउनुपर्छ। स्कुल, कलेज, ब्यारेक, जेल, कर्मचारी क्षेत्रमाा पनि समयसमयमा स्वास्थ्य शिक्षा प्रवाह गर्नुपर्छ। पालिकाहरूले गाउँतहमा स्वास्थ्य शिक्षा फैलाउनु पर्छ। यो प्रिभेन्टिभ मेडिसिन हो। रोग लागेपछि अस्पतालमा जाने हो। त्यसअघि रोग लाग्नै नदिने उपाय अपनाउनु उत्तम हुन्छ। क्यान्सरजस्तो रोगबाट बच्ने यही हो दुई वटा रास्ता (बाटो) शिक्षा र उपचार। जहाँ जनता छ त्यहाँ सचेतना हुनु पर्छ। आशा गरौं, हाम्रो पनि देशमा सरकारले भएको साधनस्रोतअनुसार क्यान्सरजस्ता रोगको उपचारको व्यवस्था गरिरहेकै छ। सरकारले केही गरेको छैन, देशमा केही भइरहेको छैन भन्ने जुन भाष्य बनाइएको छ। त्यो गलत हो। धेरै कुरा भइरहेको छ। सरकारले धेरै थोकको प्रयास गरिरहेको छ। धेरै राम्राराम्रा हस्पिटलहरू खुलेका छन्। उपचारको व्यवस्था छ। म देशको पूर्वराष्ट्रपति भएँ। सरकारलाई गुहारे। सरकारले मलाई मद्दत गर्यो। भन्ने मान्छे भन्छन्, किन उपचार गराउन अमेरिका गएको ? रोबर्टको सहयोगमा क्यान्सरको रेयाडिकल सर्जरी गराएँ। संसारको अगुवा सर्जनबाट अप्रेसन गर्ने मौका पाएँ। सबैले त्यो त पाउँदैनन्। त्यो प्रकारले सबैलाई सम्भव पनि छैन। मलाई जीवन बाँच्नु थियो। जीवन सबैका लागि अमूल्य हुन्छ। मैले जनताको करबाट उपचार गरें। देशलाई संस्थागत गरौं। संसारका उच्चस्तरको प्रविधिहरू आफ्नै देशमा भिœयाऔं। देशलाई विकास गरौं। रोम पनि एकै दिनमा बनेको होइन्। आशा राख्नुस् देश एकदिन बन्छ, विकास हुन्छ। म २०४८ सालमा स्वास्थ्यमन्त्री हुँदाको हस्पिटल र अहिलेको हस्पिटलमा धेरै विकास भइसकेको छ। हिजोको अवस्था छैन। अन्त्यमा, हाम्रो देशमा विभिन्न क्षेत्रमा दक्ष तथा आधुनिक जनशक्तिको खाँचो छ। क्यान्सर, जलन, छाला प्रत्यारोपण, न्युरो सर्जरीमा ठूला विशेषज्ञ छैनन्। तर, छँदै छैनन् भन्ने पनि त होइन्। हामी हडबडाएर हुँदैन। स्वास्थ्य संस्थाहरू विकास भइरहेका छन्। उच्चस्तरीय भौतिक पूर्वाधार, उपकरण, जनशक्ति चाहियो। त्यहीअनुसारको व्यवस्थापन चाहियो। हाम्रो जुन प्रकारको पहाडी वातावरण छ त्यहाँ शिक्षा, स्वास्थ्यको हब बनाउन सकिन्छ। यतातिर सरकारको कमजोरी छ। आशा गरौं, विस्तारै होला। तर, शिक्षा, स्वास्थ्यको मात्रै होइन योग र ध्यानको केन्द्र पनि नेपाललाई बनाउनुपर्छ। त्यसका लागि प्रकृतिलाई बचाएर मात्रै पर्यटन क्षेत्रको विकास गरौं। पर्यटन क्षेत्रको विकास गर्न ध्यान दिन्छौं तर प्रकृतिलाई नष्ट गरिरहेका छौं। यो यहाँ खराबी छ। आधुनिक दुनियाँमा आधुनिक तरिकाले अगाडि बढ्नुपर्छ। हामीलाई भौतिक साधन चाहिएको छ। तर, प्रकृति बचाएर विकास गरौं। पहिला अध्यात्म, मन्त्र, आयुर्वेदजस्ता विद्याले उपचार हुन्थ्यो। अब त्यसले मात्रै नपुग्ने भयो। आजभोलि एलोपेथिक मेडिसिन छ। उपकरण र ज्ञान साधनसँग जोडिएको छ। आधुनिक साधनका लागि पुँजी चाहियो। त्यसका लागि देशलाई व्यवस्थित गरेर विकास गरौं।"
क्यान्सरविरुद्ध अन्नपूर्णको सचेतना साइकल र्याली आज,"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा हुन गइरहेको राइड फर लाइफ २०२५ सचेतना साइकल र्यालीको तयारी पूरा भएको छ। आज माघ २६ गते शनिबार बिहान साढे ६ बजेबाट क्यान्सरविरुद्ध सचेतना साइकल र्याली हुन लागिरहेको हो। यो र्यालीका लागि ५ हजार जनाले दर्ता गराएका छन् भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। क्यान्सरविरुद्ध सचेतना गराउनका लागि हरेक वर्ष विश्व क्यान्सर दिवसलाई लक्षित गरेर साइकल र्याली गर्न थालेका हौं, अन्नपूर्णका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सदेश प्रवाह भई क्यान्सरविरुद्धको लडाइँमा सब एकजुट भई लागिरहेका छन्। क्यान्सरविरुद्धको सचेतना अभियानमा वातावरणलाई समेत जोडिएको उनले बताए। क्लाइमेट फ्रेन्ड्ली एक्सन फर क्यान्सर फ्रि लाइफ भन्ने नारासमेत जोडिएको छ। उनका अनुसार साइकल र्यालीको नवौं संस्करणसम्ममा २० हजार जनाले यो अभियानमा सहभागिता जनाइसकेका छन्। उनका अनुसार यो वर्षको क्यान्सरविरुद्धको सचेतना साइकल र्यालीमा ३३ कर्पोरेट हाउसहरूले सहकार्य गरेका छन्। र्यालीको केई नेपाल लक्ष्मी ईमोबिलिटी मुख्य प्रायोजक रहेको छ। पावर्डबाईमा ईभी नेपाल मोटर्स, एनसेल फाउन्डेसन रहेको छ। बैंकिङ पार्टनरमा नेपाल इन्भेस्टमेन्ट मेगा बैंक, सिद्धार्थ बैंक, इन्सुरेन्स पार्टनर शिखर इन्सुरेन्स, इन्टरनेट पार्टनरमा डिसहोम, पेमेन्ट पार्टनरमा ईसेवा, एजुकेसन पार्टनरमा नामी कलेज, मेडिकल पार्टनरमा उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस, सपोर्टेडबाई हार्र्दिक आईभीएफ एन्ड फर्टिलिटी सेन्टर, क्वेस्ट फर्मास्युटिकल्स्, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बंैक, क्रन्च वेफर कर्माचार्य बेक्स एन्ड फुड्स पोखरा, क्रियटिभ अब्रोड स्टडिज, प्याब्सन नेपाल, प्यांक बाइक, क्वालिटी दरबार बैंक्योट रेस्टुरेन्ट होटल, एमआईटी कलेज, नेपाल जेसिज, अन्नपूर्ण भेन्चर, सिम्रिक एयर, प्लसोनिक, हाइड्रेसन पार्टनरमा माटो नेपाल, बेभरेज पार्टनर फ्रुट एग्रो, रिक्रियसन पार्टनरमा दुसित थानी हिमालय रिसोर्ट धुलिखेल, दुसित प्रिन्सेस काठमाडौं रहेका छन्। त्यसगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्। कर्पोरेट हाउसहरूसँग सहकार्य गरे अगाडि बढ्ने क्रममा विज्ञापनदाताहरूलाई दिने माइलेज अन्यभन्दा फरक र आकर्षक हुनेछ, महाप्रबन्धक बस्नेतले भने। र्यालीको मुख्य आकर्षण क्लाइमेट फ्रेन्ड्ली एक्सन फर क्यान्सर फ्रि लाइफ डेक्स : जसलाई नेतृत्व गर्नेछन्, मिस नेपाली २०२३ की विजेता सृच्छा प्रधान, बीबीसी सय प्रभावशाली महिलाभित्र पर्न सफल शिलशिला आचार्य। र्यालीमा अमेरिका र भारतमा कार्यरत रहेका डाक्टरहरू पनि सहभागी हुनेछन्। र्यालीमा सहभागी सबैलाई ज्याकेट, ब्रेकफास्टको व्यवस्था गरिएको छ। एएमएनयूएसए डेक्स : अमेरिकाबाट सञ्चालित युट्युब च्यानल एएमएनयूएसए सस्क्राइब गरी भिडियो बनाई पोस्ट् गर्नेलाई उत्कृष्ट भिडियो अवार्डबाट पुरस्कृत गरिनेछ। प्रथम पुरस्कार १ हजार डलर, दोस्रो ५ सय डलर र तेस्रो पुरस्कार २ सय ५० डलर रहेको छ। र्यालीमा सहभागीहरूका लागि लक्की ड्रमार्फत उपहारै उपहार छन्। पुरस्कारहरूमा प्यांक साइकल एक जनालाई, दुसित थानी हिमालयन रिसोर्टमा एक जोडीलाई वान नाइट स्टे, दुसित प्रिन्सेस काठमाडौंमा एक जोडीलाई वान नाइट स्टे साथै अर्को एक जोडीलाई डिनर प्याकेज, ट्रान्कुलिटी स्पा सोल्टी होटल हेल्थ क्लबमा १ जनालाई २ लाख ५० हजार रुपैयाँको वार्षिक सदस्यता, ३२ इन्चको प्यानासोनिक टेलिभिजन, डिसहोमबाट ३ जनालाई फ्रोर के इस्ट्रिमर डिभाइसलगायत रहेका छन्। र्यालीको एपीवान टिभी, अनलाइन न्युज पोर्टल अन्नपूर्ण पोस्ट् डट कम, रेडियो अन्नपूर्ण नेपाल ९४ मेगाहर्ज, अन्नपूर्ण पोस्ट्को फेसबुक पेज र अमेरिकाबाट सञ्चालित युट्युब च्यानल एएमएनयूएसएबाट प्रत्यक्ष प्रसारण गरिनेछ।"
स्तन क्यान्सरमा म्यामोग्राफी,"शरीरको अन्य भागमा झैं स्तनका कोषहरूमा पनि असामान्य, अनियन्त्रित र अनावश्यक वृद्धि हुन गई गिर्खा, गाँठागुँठी तथा निको नहुने घाउ बन्ने अवस्थालाई स्तन क्यान्सर भनिन्छ। सन् २०२० को तथ्यांकअनुसार नेपालमा बर्सेनि स्तन क्यान्सरका १९७३ नयाँ केस थपिने गरेका छन्। १९९० देखि २०१७ सम्मको आँकडा विश्लेषण गर्दा स्नत क्यान्सर प्रभावितको संख्यामा १०९ प्रतिशतले वृद्धि भएको देखिन्छ। र, स्तन क्यान्सरकै कारण प्रतिलाख १२७ जनाको मृत्यु भइरहेको छ। महिलामा हुने सम्पूर्ण क्यान्सरजन्य मृत्युमध्ये २० प्रतिशत मृत्यु यसैले गराउँछ। यो रोग पुरुषको दाँजोमा महिलामा स्तन क्यान्सर सय गुणा बढी हुन्छ। यो रोग अमेरिका तथा युरोपभन्दा एसिया एवं अफ्रिकामा कम मात्रामा देखा परे पनि स्तन क्यान्सरसम्बन्धी जनचेतनाको कमी, गरिबी तथा महिला शिक्षाको कमीका कारण नेपालमा ढिलो गरी मात्र रोगको पहिचान हुने हुनाले रोग शरीरका अन्यत्र पनि पैलिइसकेको हुन्छ। त्यसो स्तन क्यान्सर प्रायः हड्डी, फोक्सो, कलेजो, डिम्बाशय र स्नायु प्रणाली (दिमाग)मा पैलिन सक्छ। त्यसैले पनि प्रभावितहरूमा यथेष्ट उपचार, पीडाको कमी गर्ने उपाय तथा लाक्षणिक उपचार पुर्याउन गाह्रो भइरहेको छ। जोखिम तत्वहरू : यो रोग उमेर ढल्किसकेका महिला (८० प्रतिशत स्तन क्यान्सर ५० वर्ष माथिका), अनुवांशिक खराबी भएका, ढिलो विवाह गरी ढिलो बच्चा जन्माउने (३५ वर्षपछि), कम उमेरमै महिनावारी सुरु भएका (१२ वर्षअगाडि) तथा ढिलो गरी मात्र महिनावारी (५५ वर्षपछि), मोटोपना भएकी, अधिक वा लामो समयदेखि इस्ट्रोजेन सेवन गरेकी, अधिक धूमपान तथा मद्यपान गर्ने, चिल्लो तथा बोसोयुक्त खाना बढी सेवा गर्ने महिलामा स्तन क्यान्सरको जोखिम बढी हुन्छ। यसैगरी, वंशाणुगत कारणले पनि नजिकका नातेदारमा स्तन क्यान्सर हुन सक्छ। साथै विवाह नै नगरेका, बच्चा नै नजन्माएका, बच्चा पाएपछि स्तनपान नगराएकी एवं पहिले एउटा स्तनमा स्तन क्यान्सर भइसकेकी महिलामा पनि यो रोग लाग्न सक्छ। तर अध्ययन अनुसन्धानबाट २५ वर्षभन्दा कम उमेरका महिलामा यो क्यान्सर कम मात्र लाग्ने गरेको छ। लक्षण चिह्न तथा परीक्षण : स्तनमा गिर्खा देखा पर्नु, स्तनको आकारमा परिवर्तन, स्तनको मुन्टाबाट रगत वा पिप बग्नु, स्तनको छालामा परिवर्तन आई सुन्तलाको बोक्रा जस्तै ससाना प्वाल हुनु, मुन्टाभित्र धसिनु आदि स्तन क्यान्सरका लक्षण चिह्न हुन्। तर स्तनमा दुखाइ भने प्रायः हुँदैन। नुहाउने बेला वा ऐना अगाडि निर्वस्त्र हेर्ने क्रममा महिला आपैंले वा श्रीमान्ले स्तन चलाउने क्रममा वा स्वास्थ्य परीक्षणको बेला माथि उल्लेखित लक्षण चिह्नहरू भेटिन सक्छ। शंका लागेर म्यामोग्राफी भनिने विशेष खालको स्तनको एक्सरे गराएको खण्डमा स्तनको क्यान्सरको सुरुको अवस्था पत्ता लाग्न सक्छ। ४० वर्ष नाघेकी तथा जोखिममा रहेकी महिलाले म्यामोग्राफी गराउनु राम्रो हुन्छ। तर हातले छाम्दा भेटिने स्तन क्यान्सरका करिब ४० प्रतिशत पत्ता नलाग्न सक्छ। यो परीक्षणले शंकास्पद ठाउँ पहिचान गर्न मद्दत गर्ने हुनाले अन्य जाँच गर्न सघाउ मिल्छ। स्तनको क्यान्सरको पक्का निदानका लागि एफएनएसी भनिने (स्तनमा आएको गिर्खा वा गाँठागुँठीमा सियो छिराएर सियोमा अट्ने जति मासु वा स्रावको जाँचबाट गरिने) परीक्षणबाट ९८ प्रतिशतसम्म रोग पत्ता लाग्न सक्छ। यस जाँचको नतिजा शंकास्पद, अस्पष्ट वा पोजिटिभ भएमा स्तनको प्रभावित भागबाट स्तनको सानो अंश मासु निकाली त्यसलाई प्याथोलीजी ल्याबमा परीक्षण गराउनु पर्छ। उपचार तथा रोकथाम : स्तन क्यान्सर लागेको निश्चित भएपछि स्तन क्यान्सरको चरण, बिरामीको अवस्था तथा अन्यत्र पैलिए नपैलिएको आधारमा शल्यक्रिया, रेडियोथेरापी, केमोथेरापी, हर्मोनथेरापी तथा बिरामीलाई केवल सहज तथा पीडा कम हुने औषधि मात्र दिइन्छ। यी उपचार बाहेक बिरामीलाई पोषण, स्याहारसुसार तथा स्नेह माया पनि उत्तिकै जरुरत पर्छ। रोकथामका लागि स्तनमा गाँडागुँठी तथा गिर्खाका अलावा माथि उल्लेखित अन्य लक्षण चिह्न देखा पर्नेबित्तिकै स्वास्थ्य परीक्षणका लागि जानुपर्छ। यसको अलावा धूमपान, चिल्लो तथा बोसोयुक्त खाना कम खाने, शारीरिक तौल नियन्त्रणमा राख्ने, बच्चा पाएपछि स्तनपान गराउने गर्नुपर्छ। यसैगरी, रेशादार खाना बढी खाने, कीटनाशकरहित फलपूल तथा सागसब्जी बढी खाने गर्नुपर्छ। म्यामोग्राफीको महत्व : मानव स्तनको रोगव्याधी वा क्यान्सर छ कि भनेर कम भोल्टेजको इनर्जी प्रयोग गरेर गरिने विशेष एक्सरेलाई मेडिकल भाषामा म्यामोग्राफी भनिन्छ। यस प्रविधिले हातले छामेर नभेटिने अवस्थाका स्तनका ससाना गिर्खालाई पत्ता लगाउन मद्दत गर्दछ। हातबाट छामेर भेटिने स्तनका गिर्खाको हकमा पनि कहाँनेर छ र कति ठूलो छ भन्ने जानकारी पाउन सकिन्छ। भलै अमेरिकन कलेज रेडियोलोजी र अमेरिकन क्यान्सर सोसाइटीले ४० वर्ष कटिसकेकी महिलाले वर्षमा एकपटक म्यामोग्राफी गर्न सल्लाह दिए पनि अमेरिकाकै अर्को टास्क फोर्स, क्यानेडियन टास्क फोर्स र युरोपेली क्यान्सर पर्यवेक्षक समूहले ५० देखि ७४ वर्षका महिलाले दुई, तीन वर्षमा एकपटक म्यामोग्राफी गरे पुग्ने बताएको छ। यस खालको एक्सरेमा विकिरणको जोखिम निकै न्यून छ। म्यामोग्राफीको मद्दतबाट समयमै स्तनको शंकास्पद गिर्खा वा सुरुवाती अवस्थाको स्तनको क्यान्सर भेट्टाउन सकिएको खण्डमा उपचारको क्रममा स्तन पूरै निकाल्नपर्ने शल्यक्रिया (सर्जरी) को आवश्यकता हुँदैन। त्यसो भएर ४० वर्ष उमेर पुगिसकेकी महिलाले दुई, तीन वर्षमा एकपटक म्यामोग्राफी गराउन बुद्धिमानी हुन्छ। नेपालका सहरी क्षेत्रका कतिपय अस्पतालहरूमा म्यामोगाफीको सेवा उपलब्ध छ। यो सेवाको सदुपयोग गरी आमा समूह, सहकारी संस्थामा आबद्ध महिला सदस्यहरू, महिला स्वास्थ्य स्वयंसेविकाहरूले अधिकतम फाइदा लिन सकिन्छ। महिलाहरूको होल बडी चेकअपमा म्यामोग्राफी पनि अनिवार्य हुनुपर्छ। म्यामोग्राफीबाट शंकास्पद गिर्खा पत्ता लागेको खण्डमा उक्त शंकास्पद गिर्खामा सानो सुईं छिराई वा त्यहाँको सानो मासुको टुक्रा निकाली क्यान्सर छ छैन पत्ता लगाउन सकिन्छ। र, समयमै उपचार गराएको खण्डमा स्तनको क्यान्सर शतप्रतिशत निको हुन्छ। ताम्राकार, वरिष्ठ स्त्री रोग विशेषज्ञ हुन्।"
दिल्ली विधानसभा चुनाव : भाजपाको ४६ सिटमा अग्रता,"नयाँ दिल्ली : दिल्ली विधानसभा चुनावमा भाजपा २७ वर्षपछि सत्तामा फर्किने दिखिएको छ। भारतीय निर्वाचन आयोगको तथ्याङ्क अनुसार अहिलेसम्म ७० सिटमध्ये भाजपा ४६ सिटमा र आम आदमी पार्टी (आप) २४ सिटमा अगाडि छ। दिल्ली भाजपा मुख्यालयमा उत्सव सुरु भएको छ। प्रधानमन्त्री नरेन्द्र मोदीले साँझ ७ बजे भाजपा मुख्यालय जाने र विजय भाषण दिनेछन्। भाजपा २७ वर्षपछि सत्तामा फर्किएको देखिन्छ। यसअघि १९९३ मा भाजपाले दिल्लीमा सरकार बनाएको थियो। त्यसपछि भाजपाले ४९ सिट जितेको थियो। ५ वर्षमा ३ जना मुख्यमन्त्री बनायो। आप संयोजक केजरीवाल १८०० मतले पछाडि छन्। भाजपाका प्रवेश वर्मा अगाडि छन्। दिल्ली दंगा भएको मुस्तफाबाद सिटमा भाजपाका मोहन बिष्ट ४२,००० मतले अगाडि छन्। दिल्ली दंगाका आरोपी ताहिर हुसेन चौथो नम्बरमा छन्। फेब्रुअरी ५ मा दिल्लीका ७० सिटका लागि ६०५४ मतदान भएको थियो। २०२० मा केजरीवाल तेस्रो पटक मुख्यमन्त्री बनेका थिए। मदिरा घोटालाको विषयमा जेल परेपछि जेलबाट बाहिर निस्किएलगत्तै राजीनामा दिएका थिए। उनी ४ वर्ष ७ महिना ६ दिनसम्म मुख्यमन्त्री रहे। यसपछि उनले आतिशीलाई मुख्यमन्त्री बनाए। दैनिक भास्कर"
महत्वपूर्ण कागजातमा कुनै क्षति भएको छैन : मन्त्री यादव,काठमाडौँ : खानेपानीमन्त्री प्रदीप यादवले आगलागीबाट आफ्नो कार्यकक्षका सामान जलेर नष्ट भएपनि महत्वपूर्ण कागजातमा कुनै क्षति नभएको बताएका छन्। काठमाडौँको सिंहदरबारस्थित खानेपानी मन्त्रालयमाको चौथो तलामा शनिबार बिहान आगलागी भएको हो। शुक्रबार बेलुकादेखि नै तार जलेको गन्ध आएकाले त्यसलाई विचार गर्न आफूले भनेको र बिहान आगलागीको दुखद घटना भएको उनले बताए। आगोलागि भएको तलामा खानेपानी मन्त्रीको कार्यकक्ष समेत रहेको थियो। बारुणयन्त्रको सहायताले आगलागी नियन्त्रणमा लिइएको थियो। तीनवटा कोठामा लागेको आगलागीको क्षतिको विवरण आउन बाँकी रहेका प्रहरीले जनाएको छ।
"क्यान्सरमा नडराऔं, खेलाँची नगरौं","रेडियोथेरापी सेवामा चाप बढी छ : डा सन्तोष पौडेल, निर्देशक, वीर अस्पताल क्यान्सर रोगको अवस्था, निदान, उपचारका विषयमा बहस कार्यक्रम आयोजना गरेकोमा अन्नपूर्ण मिडियाप्रति आभार व्यक्त गर्दछु। वीर अस्पतालले मेडिकल, रेडिएसन र सर्जरी तीनै किसिमको सेवा प्रवाह गरिरहेको छ। तीनवटै सेवाहरू अब्बल छ। मेडिकल अन्कोलोजी र सर्जिकल सेवालाई प्राथमिकता दिएका छौं। सबैखालको क्यान्सरको सर्जिकल सेवा राम्रोसँग भइरहेको छ। आधारभूतदेखि विशिष्टिकृत सेवा दिनु पर्दा चापमा छौं। रेडिएसनमा राम्रो मानिएको टोमोथेरापीबाट सेवा प्रवाह गरिरहेका छौं। अधिकांश बिरामीको चाहना टोमोथेरापीबाट सेवा लिने हुन्छ। नेपालमा एउटा मात्रै छ। विकल्पमा लिन्याक र ब्राकीथेरापी मेसिन भएको भए सेवा दिन सकिन्थ्यो। मधेस, गण्डकी, कर्णाली र सुदूरपश्चिम प्रदेशमा रेडियोथेरापी मेसिन छैन। सबै बिरामी काठमाडौं नै आउँछन्। कि भरतपुर जानु पर्यो कि काठमाडौं आउनु पर्यो। वीर अस्पतालमा बंकर छ। त्यो बंकरमा मेसिन राख्न चाहन्छौं। क्यान्सरलाई कम्प्रिहेन्सिभ केयरका रूपमा लिनुपर्ने जरुरी छ। स्पेसलाइज्ड जनरल अस्पतालमा क्यान्सर युनिटलाई बलियो बनाउनु उपयुक्त हुन्छ। वीर अस्पतालको अनुभवले पनि यहि भन्छ। अहिले रेडिएसन सेवा लिनेहरूको संख्या बढ्दै गएकाले केन्द्रीय अस्पतालहरू र प्रादेशिक अस्पतालमा एकएक वटा रेडिएसन मेसिन अति आवश्यक देखिन्छ। क्यान्सरका बिरामीलाई उपलब्ध गराइने एक लाख रकम अपुग छ। त्यसलाई समयानुकूल परिमार्जन गर्नु जरुरी छ। बेड अकुपेन्सी ९९ प्रतिशत छ : डा उज्ज्वल चालिसे, कार्यकारी निर्देशक, भक्तपुर क्यान्सर अस्पताल क्यान्सरका विषयमा जुन बहस भएको छ, यो सकारात्मक कुरा हो। यस खालका कार्यक्रममा धेरै मन्थन पनि हुन्छ। आयोजक अन्नपूर्ण पोस्ट मिडियालाई धन्यवाद दिन चाहन्छु। भक्तपुर क्यान्सर अस्पताल गैरसरकारी प्रयासबाट सञ्चालन भएको अस्पताल हो। पछि मात्र सरकारले अपनत्व लिएर सञ्चालन भइरहेको छ। यस अस्पतालमा क्यान्सरका बिरामीको मर्म बुझ्ने काम हुन्छ। रोगको पहिचान, निदान गर्नुका साथै उपचारमा महत्व दिइरहेका छौं। अन्य अस्पतालमा रोग पत्ता लागेपछि रेफर भएका बिरामी पनि आउँछन्। वर्षमा झन्डै ५ हजार बिरामी दर्ता भएको पाइन्छ। वर्षमा करिब १ लाख बिरामीलाई ओपिडी सेवा प्रवाह गर्छौं। २५ हजार बिरामीलाई अन्तरंग सेवा प्रवाह गर्छौं। सेवाहरूमा सर्जिकल, रेडिएसन र मेडिकल अन्कोलोजी उपलब्ध छन्। पेडियाट्रिक, गाइने, हेड एण्ड नेक लगायत क्यान्सरमा देखिने प्रायः सबै उपचार सेवा प्रवाह गरिरहेका छौं। सेवाहरू कतिपय न्युनः शुल्क एवं निःशुल्क पनि प्रवाह गराइरहेका छौं। क्यान्सर एउटै रोग होइन। विभिन्न किसिमका रोगहरू पनि विद्यमान हुन्छन्। हामीले गुणस्तरीय सेवा दिइरहेका छौं। बिरामीहरू परीक्षण एवं उपचार गर्न आउनेहरू बढ्दै गइरहेका छन्। बेडको अभाव छ। अकुपेन्सी दर ९९ प्रतिशत नै हुन्छ। रेडिएसन सेवामा पनि चाप बढ्दो छ। लिनियर एक्सिलेटर, कोवाल्ट र ब्राकीथेरापी गरी तीनवटा मेसिन छ। एक महिना कुर्नु पर्छ। अप्रेसनका लागि पनि दुईतीन साता पालो कुर्नुपर्ने अवस्था छ। ब्लड क्यान्सरको सन्दर्भमा बोनम्यारो ट्रान्सप्लान्ट सेवा प्रवाह गर्न सकिएको छैन। सरकारको सहयोग भएमा थप सेवाहरू प्रवाह गर्न सकिन्थ्यो। सबैको सहयोग चाहिन्छ : डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय अन्नपूर्ण मिडियाले क्यान्सर रोगको विषयमा राउन्ड टेबल कार्यक्रम आयोजना गरेकोमा स्वास्थ्य तथा जनसंख्या मन्त्रालयको तर्फबाट र व्यक्तिगतरूपमा धन्यवाद व्यक्त गर्न चाहन्छु। सञ्चारमाध्यमबाट क्यान्सर रोकथामका लागि जनचेतना प्रवाह भइरहेको छ तर हामी नेपाली व्यवहारमा लागू गर्दैनौं। उपचार लगायतका सबै कुरा नेपालमै होस्, अझ एकैचोटी होस् अझ तुरुन्तै भन्छौं। तर, कुल बजेटमध्ये स्वास्थ्य क्षेत्रमा ४२ प्रतिशत बजेट छुट्याइएको अवस्था छ। यो अवस्थामा चुनौती धेरै छन्। जुन व्यक्तिको कोही छैन, त्यसका लागि राज्य छ भन्ने सोचका साथ विभिन्न कार्यक्रम सरकारले गर्दै आएको छ। राष्ट्रिय क्यान्सर नियन्त्रण रणनीति (२०२४२०३०) बनाएका छौं। ९ वटा रणनीति, ५५ वटा कार्यनीति र कार्ययोजना छ। यसको कार्यान्वयनमा स्वास्थ्य मन्त्रालय एकदमै संवेदनशील छ। यहाँहरूको निरन्तर सहयोग सँगै दबाब पनि चाहिन्छ। अहिले सातवटै प्रदेशमा क्यान्सर रोग जँचाउन, फलोअप गर्न र निदानको व्यवस्था मिलाएका छौं। भक्तपुर क्यान्सर अस्पतालबाट कोशी र मधेस प्रदेशमा बीपी कोइराला भरतपुरबाट गण्डकी, कर्णाली र सुदूरपश्चिम प्रदेशमा र सुशील कोइराला प्रखर क्यान्सर अस्पतालबाट लुम्बिनी प्रदेशमा सेवा प्रवाह भइरहेको छ। सामान्य अवस्थाका बिरामीलाई काठमाडौं आउनु नपरोस् भनेर नै यसरी सेवा प्रवाहको व्यवस्था मिलाइएको हो। सेटेलाइटका रूपमा भए पनि सेवा विस्तार गरिएको सबैलाई जानकारी नै छ। बाल क्यान्सरलाई दृष्टिगत गर्दै निःशुल्क बाल क्यान्सरको उपचार सुरु गरेका छौं। त्यसमा उपयोग हुने ३५ वटा केमोथेरापी औषधि नेपाल आइपुग्दैछ। केमोथेरापी औषधि महँगो छ। विज्ञहरूसँगको छलफलको आधारमा बढी प्रयोग हुने केमोथेरापीको सूची बनाइएको छ। संघसंस्थाबाट सहयोगका लागि पहल गरिरहेका छौं। स्वास्थ्य कर कोषमा सुरुदेखि नै ५ करोड आएको छ। कोषमा रकम वृद्धिका लागि अर्थ मन्त्रालयमा अनुरोध गरेका छौं। कर कोषको रकम जनचेतना जगाउन खर्च हुन्छ। सरकारी, सामुदायिक र निजी अस्पतालले पनि उपचारमा सहयोगका लागि उपलब्ध गराएका छौं। अहिले १२ वटा क्यान्सर अस्पतालबाट क्यान्सरको दर्ता भएको छ। ९ जिल्लाबाट क्यान्सर बेस्ड रजिस्ट्री भइसकेको छ। मुलुकभरका सबै स्वास्थ्य संस्था, आधारभूत एवं प्रादेशिक अस्पतालबाट डीएचआईएस टुलमार्फत पनि क्यान्सर रजिस्ट्री भइरहेछ। रेडियोथेरापी मेसिन उपलब्ध होओस् : डा रक्षा श्रेष्ठ, मेडिकल अन्कोलोजिस्ट, त्रिवि शिक्षण अस्पताल, सुरेश वाग्ले मेमोरियल क्यान्सर उपचार केन्द्र क्यान्सर रोग विशेषज्ञहरूसँग अन्तरक्रिया कार्यक्रम आयोजना गर्नु भएकोमा आभार व्यक्त गर्दछु। तीन वर्षअघिसम्म केमोथेरापी सेवा लिन आउने बिरामीलाई अन्य अस्पतालमा रेफर गर्नु पथ्र्यो। त्रिवि शिक्षण अस्पतालमा क्यान्सरको सर्जरी सेवा थियो। तर, केमोथेरापी सेवा थिएन। गतवर्ष मेडिकल अन्कोलोजीमा बहिरंग विभागमा नौ हजारभन्दा बढी बिरामी सेवा लिन आएका थिए। त्यस्तै, हेमाटोलोजी (रक्त क्यान्सर) उपचार सेवा लिन आठ हजारभन्दा बढी बिरामी आएको तथ्यांक छ। हरेक वर्ष बिरामीको संख्या बढ्दै गएको छ। अहिले ९० बेड सञ्चालनमा छ। उपचार गर्ने जनशक्तितर्फ दुई जना मेडिकल अन्कोलोजिस्ट छौं। मेडिकल अफिसर र रेसिडेन्ट डाक्टरहरूको सहयोग लिएका छौं। रेडियोथेरापी मेसिन राख्नका लागि बंकर बनाइएको छ। रेडियोथेरापी सेवाका लागि मेसिन नहुँदा सेवा प्रवाह गर्न सकिएको छैन। सरकारलाई विशेष अनुरोध गर्न चाहन्छु, सुरेश वाग्ले क्यान्सर उपचार केन्द्रमा कम्तीमा एउटा रेडियाथेरापी मेसिन उपलब्ध होस्। सरकारी छानामुनि सबै उपचार होस् : डा अरुण शाही, मेडिकल अन्कोलोजिस्ट, पाटन अस्पताल क्यान्सर रोग र यसका विभिन्न आयामबारेमा आमजनतासमक्ष पुर्याउने कार्यमा अन्नपूर्ण पोस्ट्ले नेतृत्वदायी भूमिका निर्वाह गरेको छ। यसलाई धन्यवाद दिन चाहन्छु। सुरुका क्यान्सरका बिरामीलाई भर्ना गरेर उपचार हुँदैनथ्यो। जब म बंगलादेशबाट मेडिकल अन्कोलोजी पढेर आएँ, सुरुमा सोलिड ट्युमर र हेमाटोलोजी (रगतको क्यान्सर) सम्बन्धी उपचार सुरु गरियो। अहिले पाटनमा स्त्री क्यान्सर (गाइने अन्कोलोजी), बालबालिकालाई हुने क्यान्सर (पेडियाट्रिक अन्कोलोजी), अन्को सर्जरी सेवा सञ्चालन भइरहेको छ। पाटनमा दैनिक ५० देखि ६० जना बिरामीलाई केमो औषधि दिइन्छ। २६ बेड मेडिकल अन्कोलोजीका लागि व्यवस्था गरिएको छ। १८ बेड हेमाटोलोजीका लागि छुट्ट्याइएको छ। बालबालिकाका लागि १० बेड छ। प्यालिएटिभका लागि ५ वटा बेड रहेको छ। यी बेडहरू अपर्याप्त छ। हामीले बेडको समस्या भोगिरहेका छौं। अहिले पाटन अस्पतालमा प्यालेटिभ केयरको लागि एक ब्याच उत्पादन भइसकेको छ। अहिले ६ बेडको प्यालेटिभ विभागसमेत छ। रेडियोथेरापी सेवा प्रवाह हुन सकेको छैन। केमो, रेडियोथेरापी र सर्जरी सेवा प्रवाह एउटै छानामुनि होस् भन्ने हाम्रो अनुरोधलाई सरकारले सुनिदेओस्। सुरुकै अवस्थामा छ भने क्यान्सर उपचारपछि निको हुन्छ। ८० देखि ९० प्रतिशत बिरामी उपचारपछि निको भएका छन्। पछिल्लो समय क्यान्सरका बिरामीलाई उपचार गरेर मात्र हुँदैन भन्ने अनुभव भइरहेको छ। रोकथाम, पहिचान, निदानलाई पनि उत्तिकै प्राथमिकता दिनुपर्छ भन्ने लागेको छ। सबैको भूमिका क्यान्सर लाग्नै नदिनेतर्फ हुनुपर्छ। यसका लागि खानपानमा ध्यान दिने, सुर्तीजन्य पदार्थ सेवन नगर्ने र सक्रिय जीवनशैली अपनाउनु पर्छ। वातावरणीय पक्षमा पनि ध्यान दिऊँ : श्रीच्छा प्रधान, मिस नेपाल वर्ल्ड, २०२३ क्यान्सरको रोगको उपचारभन्दा पनि क्यान्सर रोग लाग्नै नदिने लक्ष्य राख्नुपर्छ। हामीले दैनिक खानेकुरामा विषादी प्रयोग भइरहेको त छैन ? यसतर्फ ध्यान दिउँ। वातावरणीय पक्षसँगै पारिस्थितिक प्रणालीतर्फ पनि ध्यान दिउँ। क्यान्सर मानवलाई मात्र होइन, जनावरलाई पनि हुन्छ। परम्परागत एवं रैथाने ज्ञानलाई पनि प्राथमिकता दिनुपर्छ कि ? हामीले दिनहुँ प्रयोग गर्ने उपभोग्य वस्तुहरूमा क्यान्सरजन्य रसायन त छैन ? यसले हानि पुर्याइरहेको छ कि ? संघीय राजधानी हो, काठमाडौं। यहाँकै हावा र पानी दुवै दूषित छन्। अन्य कुरा त्यस्तै। यस खालको दूषित वातावरणले फोक्सोको क्यान्सरका बिरामी बढ्न सक्छन्। त्यसैले वातावरण स्वच्छ र हरियाली हुनुपर्छ। स्वास्थ्य र वातावरणलाई सँगसँगै नलगेसम्म लक्ष्य हासिल गर्ने कार्य अपूर्ण हुन सक्छ। क्यान्सरको रोकथामका लागि स्वास्थ्य र वातावरणीय पक्षलाई एकसाथ अघि बढाउनु पर्छ। खोइ त साइकल लेन ? : देवेन्द्र बस्नेत, टेक्निकल डाइरेक्टर, नेपाल साइकल संघ विश्व क्यान्सर दिवसको अवसरमा अन्नपूर्ण पोस्ट् मिडिया नेटवर्कले विभिन्न काम गर्दै आएको छ। यो सराह्रनीय काम हो। हरेक वर्ष गर्ने साइकल र्यालीका कारण साइक्लिस्टलाई हेर्ने दृष्टिकोण सकारात्मक भएको महसुस गरेका छौं। वातावरणमैत्री साधन सँगसँगै कार्बन उत्सर्जन घटाउनमा पनि साइकलको महŒवपूर्ण भूमिका छ। क्यान्सरलगायत नसर्ने रोग घटाउनका लागि पनि साइकल चढ्नु राम्रो मानिन्छ। डाक्टरहरूले पनि कतिपय नसर्ने रोगका लागि नियमित शारीरिक अभ्यास गर्न सुझाव दिएको पाइन्छ। क्यान्सर रोग विजेताहरूले अहिले पनि साइकल चढ्ने गर्नुहुन्छ। १२ वर्ष अघिदेखि नै हामीले राजधानीलाई साइकल सिटीको रूपमा अघि बढाउन माग गरिरहेका छौं। साइकल लेन बनाउन ध्यान दिइएको छैन। सरकारी निकायले प्राथमिकता दिएको छैन। तर, साइकल लेनका लागि सरकारी निकायहरूको ध्यानाकर्षण गराउन चाहन्छु। क्यान्सर नियन्त्रण रणनीतिको कार्यान्वयन होस् : प्राडा विवेक आचार्य, अध्यक्ष, सार्क फेडरेसन अफ अन्कोलोजिस्ट, नेपाल क्यान्सरको उपचार सेवा प्रवाह गरिरहेका सरकारी संस्थाहरूमा हेर्दा लाग्छ, बजेट, जनशक्ति र पूर्वाधार पुगिरहेको छैन। कतै जनशक्ति त कतै पूर्वाधार नै पुगिरहेको छैन। कतै बजेट अभाव छ। यो हिसाबले हेर्दा कुनै न कुनै समस्या झेलिरहनु परेको देखिन्छ। सबैभन्दा पहिले रेडिएसनबाट क्यान्सरको उपचार सुरु गरेको हो, वीर अस्पतालले। त्यो बेला झन्डै ३० वर्षअघि एउटा कोबाल्ट मेसिन थियो। अहिले रेडिएसन अन्कोलोजिस्टले क्लिनिकल अन्कोलोजिस्टको पनि काम गरिरहेका छन्। केमोथेरापी र रेडिएसन दुवै सेवा दिन्छन्। क्यान्सर उपचारमा विभिन्न विधाका जनशक्ति चाहिन्छ। सरकारले राष्ट्रिय क्यान्सर नियन्त्रण रणनीति तयार पारेको छ। त्यो रणनीति निर्माणमा संलग्न पनि भएको थिएँ। त्यसको कार्यान्वयन हुन सकेको छैन। त्यस रणनीतिमा नेपालमा क्यान्सरको उपचारका लागि आवश्यक पर्ने जनशक्ति, उपकरण, प्रयोगशालालगायतका विविध पक्षमा उल्लेख गरिएको छ। एकैपटक कार्यान्वयन गर्न नसकिए पनि सुरुवात त गरौं। स्वास्थ्य तथा जनसंख्या मन्त्रालयमा मेरो एउटै मात्र अनुरोध छ, क्यान्सर नियन्त्रण रणनीतिलाई कार्यान्वयन गर्नतिर लागौं। जनशक्ति उत्पादन र व्यवस्थापनमा ध्यान दिउँ : डा प्रकाशराज न्यौपाने, अध्यक्ष, नेपाल सर्जिकल सोसाइटी झन्डै चार दशकदेखि क्यान्सरको उपचारमा संलग्न छु। यस अवधिमा विभिन्न सरकारी संस्थामा काम गरेको अनुभव छ। सुरुको अवस्थामा क्यान्सर उपचारका लागि संस्था र जनशक्ति न्यून थियो। अहिले औषधि, उपचार र जनशक्तिमा केही सुधार भएको छ। नेपालमै पनि क्यान्सरको औषधि उत्पादन हुन थालेको छ। सुरुको अवस्थासँग तुलना गर्दा क्यान्सर उपचारमा जनशक्तिमा केही सुधार भएको छ। स्वदेशमै जनशक्ति उत्पादनमा हामी पछि नै छौं। मेडिकल अन्कोलोजी र सर्जिकल अन्कोलोजीमा पर्याप्त मात्रामा जनशक्ति उत्पादन भइरहेको छैन। विज्ञ जनशक्तिलाई सहयोग गर्ने प्यारामेडिक्सहरू पनि उत्पादन हुन सकिएको छैन। नर्सिङ अन्कोलोजी बल्ल सुरु भएको छ। रेडियोथेरापी टेक्निसियनहरू पर्याप्त उत्पादन भइरहेको छैन। यति लामो वर्षसम्म पनि एकाध विषयमा पर्याप्त जनशक्ति उत्पादन गर्न नसकेको महसुस भइरहेको छ। बाहिरबाट पढेर आएका दक्ष चिकित्सकहरूलाई करारमा लिएर भए पनि व्यवस्थापन गर्नु जरुरी छ। दरबन्दी छैन भनेर विज्ञ चिकित्सकलाई सेवा गर्ने ढोका बन्द गर्नु हुँदैन। स्वदेशमा आएको दक्ष जनशक्तिलाई स्वागत गर्न सकेमात्र रोगीले सहज र गुणस्तरीय सेवा पाउने हुन्। सरकारी क्यान्सर अस्पतालहरू छन्। तर, पूर्वाधार निर्माणमा ढिलासुस्ती छ। जसका कारण लागत खर्च बढिरहेको छ। जनताले सेवा पाउन सकेका छैनन्। रेडियोथेरापी मेसिन ल्याउन किन ढिलाइ ? सेवा प्रवाहमा चुस्तता नहुनु पनि नराम्रो पक्ष हो। यसमा अनुगमन हुनै पर्छ। सहजै निको हुने र मृत्युदर बढाइरहेको क्यान्सरलाई हेर्ने दृष्टिकोणमा समीक्षा हुनुपर्छ। क्यान्सर उपचारमा पैसा बाँड्नेभन्दा सेवा प्रवाहमा जोड दिउँ। क्यान्सरको औषधि निःशुल्क उपलब्ध गराउने व्यवस्था गरौं। रेडियोथेरापीको सेवा शुल्कमा सरकारी र निजीमा धेरै गुणा फरक छ। धनी व्यक्तिले त जसरी पनि उपचार गर्ला तर गरिब मानिसलाई गाह्रो छ। सरकारी अस्पतालमा सेवा प्रवाहमा सुधार ल्याउन जरुरी छ। केही निजी अस्पतालको सेवा शुल्क महँगो छ। यसमा पनि सरकारी अनुगमन जरुरी छ। क्यान्सरको उपचार मल्टिडिसिप्लिनरी हो। विभिन्न अस्पतालमा क्यान्सरको विङ्स बनाएर पनि उपचारलाई प्रभावकारी गर्नुपर्छ। राष्ट्रिय साइकल दिवस मनाऔं : सञ्जीव बलामी, सदस्य, नेपाल साइकल सोसाइटी अहिले विभिन्न कार्यक्रमका लागि साइकल जोडिने गर्छ। त्यसैले साइकल लेनको विषय हामीले पटकपटक उठाइरहेका छौं। काठमाडौं महानगरपालिकाका प्रमुख बालेन्द्र साह र ललितपुर महानगरपालिकाका प्रमुख चिरिबाबु महर्जनसँग पनि छलफल गरिसकेका छौं। स्वास्थ्य र वातावरणका दृष्टिले साइकल सबैभन्दा राम्रो साधन हो। राष्ट्रिय साधनका रूपमा साइकललाई लिने गरौं। राष्ट्रिय दिवस बनाऔं। साइकलको अधिकतम प्रयोगले वातावरणीय प्रदूषण पनि घट्छ। साइकल चढौं, सबैले लाभ उठाऔं। बाल क्यान्सर निको हुने सम्भावना बढी हुन्छ : डा सनी सिपाई, रक्त बाल क्यान्सर रोग विशेषज्ञ, कान्ति बाल अस्पताल बाल क्यान्सरको सम्बन्धमा कतिपय स्वास्थ्यकर्मीलाई समेत ज्ञान छैन। यदि ज्ञान छ भने पनि त्यो पर्याप्त छैन। जसका कारण पनि धेरै अभिभावक उपचारका लागि विभिन्न अस्पताल चहार्ने गरेको पाइएको छ। विभिन्न अस्पतालमा जँचाएपछि निकै ढीलो मात्र कान्ति बाल अस्पतालमा उपचार गर्न ल्याएको पाइएको छ। कतिपय क्यान्सर भएका बालबालिका उपचारबाट छुटिरहेका छन्। बालबालिकालाई क्यान्सर भइसकेपछि खाना मन नगर्ने, वजन घट्ने हुन्छ। वयस्क व्यक्तिलाई क्यान्सर हुँदा रोकथाम र बचाउको दृष्टिले हेर्छौं। बाल क्यान्सर स्क्रिनिङको पाटो त्यस्तो धेरै हुँदैन। त्यसैले छिटो पहिचान र उपचारमा ल्याउन सके निको पार्ने सम्भावना बढी हुन्छ। विश्व स्वास्थ्य संगठन (डब्लूएचओ), वल्र्ड चाइल्ड क्यान्सरसँग पनि सहकार्य गरेर विभिन्न कार्यक्रम गरिरहेका छौं। ६ वटा प्रदेशका प्रादेशिक अस्पतालमा सेन्टरहरू स्थापना गरिएको छ। मधेस प्रदेशमा सेन्टर स्थापना गर्न बाँकी छ। ती अस्पताल आसपासमा भएका बाल क्यान्सरका बिरामीहरूलाई काठमाडौं आउनु परेन। यसले पारिवारिक, आर्थिक समस्यामा सहयोग भएको पाएका छौं। बालबालिकाको पोषणका लागि आईपानसँगको सहकार्यमा पोषणमा काम गरिरहेका छौं। सेवा प्रवाहतर्फ केही समस्या छन्। कान्ति बाल अस्पतालबाट केमोथेरापी र सर्जरी सेवा दिइन्छ। सर्जरी सेवामा विशेषज्ञताको अभाव खडकएको छ। ग्यास्ट्रो, न्युरोको सर्जरी सेवा भने उपलब्ध छैन। त्यसका लागि हामीले शिक्षण अस्पताल र वीर अस्पतालमा सहयोग लिने गरेका छौं। बोन म्यारो ट्रान्सप्लान्टका बिरामीका लागि सेवा उपलब्ध गराउन सकिएको छैन। रेडियोथेरापीको पनि सुविधा नभएकाले अन्य सरकारी अस्पतालमा रेफर गरिरहेका छौं। बालबालिकाको क्यान्सरको पहिचानका लागि आवश्यक जाँचहरू कान्ति बाल अस्पतालमै गर्न पाए धेरै सजिलो हुन्थ्यो। बाल क्यान्सरका कतिपय औषधि समयमा नपाइने समस्या छ। सरकारले विपन्न नागरिकलाई लक्षित गरेर एक लाखको उपचार सुविधा दिएको छ। तर, त्यो पर्याप्त छैन। प्रस्तुति : दिनेश गौतम।"
क्यान्सर काट्ताको कहर,"२०७८ सालमा काठमाडौंमा कोभिड१९ को संक्रमण मत्थर हुँदै थियो। त्यही समयमा कोपिलालाई असजिलो महसुस भयो। सुरुमा त कोभिड१९ संक्रमण भए झैं लाग्यो। तर, शारीरिक संकेतहरू फरक देखिन थाले। जिन्सको पाइन्ट लगाउँदा दाहिने खुट्टा अलिअलि दुखे जस्तो हुन्थ्यो। किड्नी (मिर्गौला) मा समस्या पो हो कि ! भन्ने लागेर जँचाउन गएँ, कोपिला गौतमले स्मरण गरिन्। रिपोर्ट सामान्य आयो। बिस्तारै पेट हल्का बढ्न थाल्यो। मोटोपना बढ्न थालेको हो कि ! भन्दै खानपिनमा सजगता अपनाइन्। नियमित कामलाई निरन्तरता दिइरहिन्। समस्या जटिल भइनसकेकाले उनले हलुका ढंगले लिइन्। त्यहीबेला कोभिड१९ को संक्रमण भयो। त्यसलाई सहजै परास्त गरिन्। तर पेटको आसपासमा हल्का दुख्ने क्रम रोकिएन। उनी निजामती अस्पतालमा जँचाउन गइन्। डाक्टरले भिडियो एक्सरे गर्न सुझाए। भिडियो एक्सरेका लागि पालो पर्खन परेपछि निजी अस्पताल गइन्। यस्तो होला भन्ने तपाईंलाई थाहा भएन ? भिडियो एक्सरेपछि डाक्टरले घुमाउरो पाराले प्रश्न गरे। उनले प्रतिप्रश्न गरिन, के भएको छ र, डाक्टर साब ? डिम्बाशयमा सिस्ट देखिएको डाक्टरले जानकारी दिए। उनी निजीक्षेत्रकै चर्चित अस्पताल पुगिन्। उनलाई परीक्षणका लागि अन्कोलोजी (क्यान्सर) विभागमा रेफर गरियो। डाक्टरहरूले प्रस्टरूपमा नबुझाउँदा उनी विचलित भइन्। केही बेरपछि प्रश्न गरिन्, प्रस्ट रूपमा भन्दिनुस् है डासाब, क्यान्सर हो कि होइन ? मलाई के भएको हो भन्ने कुरा मैले नै थाहा पाउनुपर्छ। क्यान्सर हो भने पनि एसेप्ट (स्वीकार) गर्छु। कोपिलाको कन्फिडेन्स देखेपछि बल्ल डाक्टरले मुख खोलेछन्, डिम्बाशय (ओभरी)मा क्यान्सर भएको शंका छ। बायोप्सी (मासुको टुक्रा) जाँच गरेपछि प्रस्ट हुने डाक्टरको भनाइ थियो। कोपिला भन्छिन्, बिरामी स्वयंलाई डाक्टरले प्रस्ट सुनाउँदा रहेनछन्। परिवारमा को हुनुहुन्छ ? भनेर सोध्ने बित्तिकै मैले क्यान्सरको शंका गरिसकेकी थिएँ। डाक्टरले प्रस्ट भन्न आनाकानी गरे पछि सोध्नै पर्यो। मनको खुल्दुली मेट्नै पर्यो। बिरामीको चिन्ता बढ्न सक्ने हुँदा डाक्टरले कुन स्टेज (चरण) को क्यान्सर हो ? खुलाएनन्। संघर्ष जति कठिन, सफलता उति सानदार : कलिलैमा क्यान्सर हुँदा घरपरिवारमा सुनाउँदा सबैजना स्तब्ध भए। सरसल्लाह भयो। जतिसक्यो छिटो अप्रेसन गर्ने निर्णय भयो। क्यान्सर भन्ने थापा पाएपछि क्यान्सरकै अस्पताल गएर झन्डै सात घण्टा लामो अप्रेसन भयो। तदारुकताकासाथ फलो नगरेको भए स्थिति झन् जटिल हुने रहेछ। अप्रेसनपछि दुई साता अस्पतालमै बिताउनु पर्यो उनले। जहाँ क्यानुलाबाट ६ वटा केमोथेरापी लिइन्। केमो लिँदा कपाल झर्यो, उनी भन्छिन्, केमो उपचारका क्रममा साइड इफेक्ट देखिँदो रहेछ, कमजोर भइँदो रहेछ, आत्तिनु हुँदैन। भनिन्छ, संघर्ष जति कठिन हुन्छ, सफलता झन् सानदार हुन्छ। अप्रेसन गरेको एक वर्षपछि नै छमछम नाच्दै तीजको अवसरमा म्युजिक भिडियो निकालिन्। उनी भन्छिन्, झरोस् बरु मादलको खरी नाचौं, गाउँ मनको रहर पुग्ने गरी। कोपिलाको आँट र आत्मबल : आमालाई स्तन क्यान्सर भएको उनलाई थाहा थियो। वंशाणुगत रूपमा आफूलाई पनि केही हुने हो कि ? मनमा एक किसिमको डर हुन्थ्यो। ६६ महिनामा नियमित स्वास्थ्य परीक्षण गराइरहेकी थिइन्। स्वास्थ्यप्रति सचेत हुँदाहुँदै ओभरीको क्यान्सर भइहाल्यो। उनी थप्छिन्। स्तनको नियमित जाँच गराइरहिन्, तीन वर्षसम्म। हरेक वर्षको परीक्षणमा केही देखिएन। तै पनि उनी ढुक्क हुन सकिनन्। नेपालमा क्यान्सरको वंशाणुगत परीक्षणको सोधखोज गर्न थालिन्। वंशाणुगत परीक्षणका लागि भारतस्थित एक ल्याबमा रगतको नमुना पठाइन्। उनले शंका गरेको झैं उनको क्यान्सर वंशाणुगत भएको रिपोर्ट आयो। त्यसको उपचार हुन्छ कि भनेर उनी भारतको एक निजी अस्पताल पुगिन्। त्यहाँ पुगेर परीक्षण गर्दा बायाँ स्तनमा क्यान्सरको सुरुआत भएको पुष्टि भयो। उनी स्तब्ध भइन्। दोस्रोपटक क्यान्सर हँुदा त बाँचिँदैन कि क्या हो जस्तो पनि भयो, उनले थपिन्, डाक्टरहरूले सुरुकै अवस्थाको हो। निको हुन्छ भनेपछि ढाडस आयो। डिम्बाशयको क्यान्सरको उपचार क्रममा उनले सुनेकी थिइन्, डिम्बाशय र स्तन क्यान्सरबीच सम्बन्ध हुन्छ। त्यही भएर सजग हुनुपर्छ। क्यान्सरको दोस्रो र तेस्रो स्टेज हुँदामात्र अधिकांश व्यक्ति जँचाउन पुग्छन्। तर, सुरुकै चरणमा परीक्षण र उपचार गर्न जाँदा क्यान्सर रोग विशेषज्ञहरूले कोपिलाको सजगताप्रति प्रशंसा गरेका थिए। अहिले दुवै स्तनको सर्जरी गरेर स्वास्थ्य लाभ लिइरहेकी छन्। यस पटक आठवटा केमो दिइएको छ। कोपिला हाँस्दै भन्छिन्, दोस्रो पटक क्यान्सरसँग लड्न अलि गाह्रै भयो। कोपिलाको आँट र आत्मबल देखेर धेरैजना चकित पर्छन्। क्यान्सरलाई पराजित गरेकी उनी तंग्रिन नपाउँदै विवाहित महिलाहरूको सौन्दर्य प्रतियोगिता मिसेस नेपाल वल्र्ड२०२४ मा प्रतिस्पर्धी थिइन्। २०८१ असोजमा भएको अन्तिम स्पर्धासम्म पुग्न सफल भइन्। क्यान्सर नभएका महिला सहभागी रहेकोमा कोपिला आँटिली प्रतिस्पर्धी रहिन्, जो दुईपटक क्यान्सर जितेकी थिइन्। क्यान्सरको उपचारपछि पनि कतिपय निराश हुन्छन्। सुतेरै समय बिताउँछन्, कोपिलाले भनिन्, केमो सकिएर घरमै बसिरहेकी थिएँ। क्यान्सर हुँदैमा मरिँदैन है भन्ने सन्देश दिनुथियो। त्यहीं भएर मिसेस वल्र्डमा सहभागी भएँ। उनलाई प्रतिस्पर्धी बन्न श्रीमान् रमेश तुफानले हौस्याएका थिए। स्कुटरको पछाडि राखेर कोपिलालाई दिनदिनै कार्यक्रमस्थलमा पुर्याउँथे। युद्धका सारथि श्रीमान् : क्यान्सरविरुद्धको लडाइँकी योद्धा हुन्, कोपिला। लोकगीत तथा लोकदोहोरी गायिका पनि हुन्, कोपिला। उनको परिचय गायिकासँगै क्यान्सर जित्ने योद्धा पनि बनेको छ। भन्छिन्, ईश्वरले पनि जो बलियो छ, उसैलाई क्यान्सरविरुद्धको लडाईंमा पठाइने रहेछ कि जस्तो पनि लाग्छ। क्यान्सरविरुद्धको लडाइँमा सारथिको भूमिका देखिए, श्रीमान्। जोसँग उनले २२ वर्षमै लगनगाँठो कसेकी थिइन्। रमेशले आँट र आत्मबल बढाउन भरपूर सहयोग गरे। कोपिला भन्छिन्, जुनसुकै बिरामी भए पनि पहिलो साथ भनेको परिवारकै चाहिन्छ। क्यान्सर रोगविरुद्धको लडाइँ जित्न श्रीमान्सहित परिवारको सहयोग औषधि झैं हुन्छ। क्यान्सरविरुद्धको लडाइँमा उनलाई कतिपयले मन कुँढ्याए। सान्त्वना दिन आएको भन्नेहरूले उल्टै आयु तोक्दा मन दु:खी हुन्थ्यो। चित्त दुखाउनेहरू नआए हुन्थ्यो भन्ने महसुस हुन्थ्यो उनलाई। भन्छिन्, बिरामीलाई भेट्न जानु राम्रो संस्कार हो। तर, भेट्न जाने र फर्किने बेला बिरामीलाई पीडा दिनेगरी, आत्मबल घट्ने गरी वचन लगाउनु नराम्रो हो। अन्तत: उनले क्यान्सर पराजित गरिन्। राष्ट्रिय लोक तथा दोहोरीगीत प्रतिष्ठानकी पूर्वउपाध्यक्ष कोपिलाको संघर्षमा कलाकारहरूले होस्टेमा हैंसे गरे। विभिन्न सामाजिक संघसंस्था र कलाप्रेमीले गरेको सहयोग सद्भावप्रति उनी नतमस्तक छिन्। अहिले उनको टिकटक, फेसबुक म्यासेन्जरमा क्यान्सरविरुद्ध जुधिरहेका कतिपय दिदीबहिनी झुल्किन्छिन्। सुझाव माग्छन्। उपचारकै क्रममा मरी पो हालिन्छ कि भनेर मन आत्तिन्छ, कोपिला अरूलाई सम्झाउँछिन्, जो बलियो छ र लडाइँ जित्न सक्छ, उसैलाई क्यान्सर हुन्छ भन्ने सोच हुनुपर्छ। आत्मबल बलियो बनाउनुपर्छ। आफूभित्र सकारात्मक सोंच र ऊर्जा कायम राख्नुपर्छ। अहिले पुनर्जीवन पाएको महसुस गर्दैछिन्, कोपिला। क्यान्सर विजेता एवं लोकप्रिय गायिकाको परिचय बनेको छ। नसानसामा गीत संगीत छ। बुवा देवीप्रसाद गौतम गायक भएको जानकारी दिँदै कोपिला भन्छिन्, क्यान्सर र गीतसंगीत त जेनेटिक्स (वंशाणुगत) नै हो। उपचार गरेर क्यान्सर हट्यो। अब नसानसामा गीत संगीतमात्र छ। मौलिक खालको गीतसंगीतमै लाग्छु।"
क्यान्सर लाग्न नदिने कि,"क्यान्सर रोग लागेर उपचार गर्नुभन्दा लाग्नै नदिने उपाय अपनाउनु बुद्धिमानी हुन्छ। त्यसका लागि सुधार्नुपर्ने पक्ष हो, जीवनशैली। अहिले अपनाइरहेको जीवनशैली स्वस्थकर छैन भने बानी सुधारिहालौं। अमेरिकाकी मेरी साथी मधुमेह एवं हर्मोन रोग विशेषज्ञ हुन्। बिडम्बना ! उनलाई ओभरियन (डिम्बाशय) क्यान्सर भयो। ४० वर्ष पुग्दानपुग्दै क्यान्सरसँग लड्नु पर्यो। उनका दुई सन्तान छन्। सर्वसाधारणमात्र होइन, डाक्टरहरूलाई पनि क्यान्सर रोग लागेको छ। ती मेरी डाक्टर साथीको क्यान्सर लागेको एक महिनाभित्रै ज्यान गयो। यो दुःखद् घटनाबाट हामीले ग्रहण गर्ने सन्देश के हो भने क्यान्सर रोगले विकसित वा अविकसित मुलुक भन्दैन। धनि वा गरिब, जाति, धर्म, लिंग, उमेर केही भन्दैन। जुनसुकै उमेरमा जसलाई पनि क्यान्सर हुन सक्छ। कुनै कुनै क्यान्सर त यसरी फैलिसकेको हुन्छ कि जीवनको अन्तिम अवस्थामा मात्र पत्ता लाग्छ। समयमै उपचार नपाएर पनि कतिपयको अकालमा ज्यान जान्छ। परिवारमा कसैलाई क्यान्सर (फेमिली हिस्ट्री) छ भने अमेरिकीहरूले नियमित रूपमा जाँच, परीक्षणहरू गरिरहन्छन्। तर पनि क्यान्सरबाट ज्यान गइरहेको हुन्छ। अहिले क्यान्सरका बिरामीहरूको जुन संख्यामा वृद्धि भइरहेको त्यो जीवनशैली नमिलेर नै हो। अधिकांश व्यक्तिहरू व्यस्त छन्, अहिले। व्यस्तताले जीवनशैली पनि अस्तव्यस्त हुन पुगेको छ। खानपान शुद्ध छैन। सही समयमा खानेबानी छैन। खुवाइ मिलेकै छैन। मोटोपना बढेको छ। व्यायाम गर्ने फुर्सद छैन। अहिले साक्षरता दर त बढेको छ। त्यसैले शिक्षा, जनचेतना बढेसँगै क्यान्सरका बिरामी घट्नुपर्ने हो। तर उल्टै बढिरहेछ। किन त ? किनभने पहिलो हाम्रो हजुरबुवा हजुरआमाको पालमा खानपान शुद्ध थियो। अर्गानिक थियो। अहिले खाद्यान्न बाली, तरकारीमा कीटनाशक विषादी प्रयोग भइरहेको छ। सीमाभन्दा बढी कीटनाशक विषादीको प्रयोग, वायु प्रदूषणका कारण पनि क्यान्सरका बिरामी वृद्धि भइरहेको छ। धूमपान, मद्यपानको लत बढ्दै गएको छ। विश्व स्वास्थ्य संगठन (डब्लूएचओ)को एक तथ्यांकअनुसार, क्यान्सरसँग सम्बन्धित मृत्युमध्ये ३२ प्रतिशत मृत्यु मादक पदार्थ सेवनका कारण हुने गरेको छ। अमेरिकीहरू हरेक वर्ष स्क्रिनिङ (परीक्षण) गर्छन्। स्वस्थ भए पनि परीक्षण गरेर ढुक्क हुन्छन्। हामी अधिकांश नेपालीको बानी अझै पनि बिरामी भएपछि मात्र जँचाउने जाने प्रवृत्ति छ। यसका लागि सरकारले सरकारले स्वास्थ्य बिमाको दायरा बढाउनुपर्छ। निजी क्षेत्रका बिमा कम्पनीहरूले स्वास्थ्य बिमा कार्यक्रम विस्तार गर्नुपर्ने जरुरी छ। जाँच, उपचारमा संलग्न निजी क्षेत्रका स्वास्थ्य संस्थाले एकजुट भएर बिरामीको परीक्षण र शुल्कमा एकरूपता कायम गर्नु आवश्यक छ। गैरसरकारी संघसंस्थाले पनि एकीकृत रूपमा कार्यक्रम सञ्चालन गर्दा प्रतिफल देखिन्छ। क्यान्सर रोग लागेर उपचार गर्नुभन्दा लाग्नै नदिने उपाय अपनाउनु सबैभन्दा बुद्धिमानी हुन्छ। त्यसका लागि सुधार्नुपर्ने पक्ष हो, जीवनशैली। अहिले अपनाइरहेको जीवनशैली स्वस्थकर छैन भने बानी सुधारिहाल्नुहोस्।  अमेरिकामा कार्यरत इन्टरनल मेडिसिन एवं जीवनशैलीका विज्ञ घिमिरेसँग अन्नपूर्णकर्मी दिनेश गौतमले गरेको कुराकानीमा आधारित।"
"क्यान्सरलाई रेडियोथेरापी, पालो पाउनै मुस्किल","काठमाडौं : क्यान्सरका ६० प्रतिशत बिरामीलाई रेडियोथेरापी सेवा चाहिन्छ। तर, यसका लागि सरकारी अस्पतालमा तत्कालै सेवा पाउन हम्मेहम्मे पर्छ। अर्थात्, पालो पाउन महिनौं कुर्नुपर्छ। शरीरमा कोषहरूको अनियन्त्रित विभाजन र असामान्य वृद्धि नै क्यान्सर हुनु हो। चिकित्सकका अनुसार क्यान्सरका ६० प्रतिशतलाई रेडियोथेरापी सेवा आवश्यक पर्छ। तर, यो सेवा लिने बिरामीको उपचारका लागि मुलुकको सबैभन्दा पुरानो वीर अस्पतालमा तीन महिना पालो कुर्नुपर्छ। क्यान्सर उपचारका लागि डेडिकेटेड भक्तपुर क्यान्सर अस्पतालमा कम्तीमा दुई साता पालो पर्खनुपर्छ। वीर अस्पताल, अन्कोलोजी विभागका प्रमुख प्राडा विवेक आचार्य भन्छन्, रेडिएसन सेवा लिन चाहने बिरामीको चाप बढ्दो छ। तीन महिना कुर्नुपर्ने बाध्यात्मक अवस्था छ। वीर अस्पतालमा मेडिकल अन्कोलोजी (औषधिबाट गरिने उपचार) र सर्जरी (शल्यक्रियाबाट गरिने) उपचार राम्रो रहेको निर्देशक डा सन्तोष पौडेल बताउँछन्। डा पौडेल थप्छन्, रेडिएसन सेवा लिन चाहने बिरामीहरू चितवन, भरतपुर र काठमाडौंमा उपचार गर्न आउँदा थेग्न गाह्रो भएको हो। रेडिएसन सेवा प्रवाहका लागि वीरमा एउटा मात्र टोमोथेरापी मेसिन छ। जसले दैनिक झन्डै ४० बिरामीलाई सेवा दिन सक्छ। अस्पतालका एक क्यान्सर रोग विशेषज्ञ भन्छन्, मुलुकको ऐतिहासिक पुरानो अस्पताल हो। तर रेडिएसन सेवा लिन आएका बिरामीलाई अन्यत्रै रेफर गर्न बाध्य छौं। क्यान्सर बिरामीका लागि भनेर स्थापना गरिएको भक्तपुर क्यान्सर अस्पतालमा पनि बिरामीको चाप थेगी नसक्नु हुन्छ। अस्पतालका निर्देशक डा उज्ज्वल चालिसेका अनुसार, वर्षमा झन्डै पाँच हजार बिरामी उपचारका लागि आउँछन्। जसमध्ये करिब एक लाख बहिरंग विभागमा उपचारका लागि भक्तपुर धाउँछन्। झन्डै २५ हजार बिरामी अन्तरंग सेवा प्रवाहको आशाले अस्पताल पुग्छन्। न्यून शुल्क एवं निःशुल्क रूपमा प्रवाह गराइरहेका छौं, निर्देशक डा चालिसे भन्छन्, रेडिएसन सेवामा पनि चाप बढ्दो छ। सेवा लिन एक महिना कुर्नुपर्ने हुन सक्छ। बेडको पनि अभाव छ। बेडको अकुपेन्सी दर झन्डै ९९ प्रतिशत नै छ। भक्तपुर क्यान्सर अस्पतालमा लिनियर एक्सिलेटर, कोवाल्ट र ब्राकिथेरापी गरी तीनवटा मेसिन छन्। अप्रेसनका लागि पनि दुईतीन साता पालो कुर्नुपर्ने अवस्था छ। बिरामीलाई रेफरै रेफर मुलुकका नाम चलेका ठूला अस्पतालमा पर्छन्, त्रिभुवन विश्वविद्यालय, शिक्षण अस्पताल महाराजगन्जअन्तर्गतको सुरेश वाग्ले स्मृति क्यान्सर उपचार केन्द्र र पाटन अस्पताल। तर, यी दुवै अस्पतालमा रेडिएसन सेवा छैन। रेडिएसन उपचारका लागि आएका बिरामीलाई अन्यत्रै रेफर गर्नुपर्ने अवस्था छ। सुरेश वाग्ले क्यान्सर उपचार केन्द्रकी मेडिकल अन्कोलोजिस्ट रक्षा श्रेष्ठका अनुसार, रेडिएसन सेवाको लागि बंकर छ। तर, मेसिन छैन। जसका कारण बिरामीहरूलाई सेवा लिन अन्य अस्पताल रेफर गर्नुपर्ने बाध्यता छ। उपचारका आशामा टाढाटाढबाट बिरामी आएका हुन्छन्। त्यस्तो सेवा यहाँ छैन। गह्रौं मन बनाएर अन्य अस्पतालमा रेफर गर्नु परिरहेको छ, डा श्रेष्ठ भन्छिन्, मेसिन नै उपलब्ध गराउन वा बजेट व्यवस्था गर्न कहिले स्वास्थ्य त कहिले अर्थ मन्त्रालयमा कुरा पुयाएका छौं। सरकारले बिरामी मात्र होइन डाक्टरहरूको पनि कुरा सुनोस्। रेडियोथेरापी सेवा सञ्चालन गर्न पाइयोस्। डा श्रेष्ठले भनाइजस्तै अवस्था छ, पाटन अस्पतालका मेडिकल अन्कोलोजिस्ट डा अरुण शाहीको पनि। ठूला सरकारी अस्पतालमा त सबै उपचार सेवा पाइने आशामा बिरामीहरू रहेका हुन्छन्। तर, सेवा छैन भनेर फर्काउँदा बिरामी निराश हुन्छन्, डा श्रेष्ठ भन्छन्, कम्तीमा एउटा रेडियोथेरापी मेसिन उपलब्ध भए बिरामीलाई रेफर गर्न पर्दैनथ्यो। सरकारी अस्पतालमा क्यान्सरको उपचारका लागि पालो पर्खनुपर्ने अवस्थाले कतिपय बिरामीहरू निजी अस्पतालमा महँगो शुल्क तिरेर उपचार गर्न बाध्य छन्। कयौं बिरामी उपचारका लागि भारतलगायत विभिन्न मुुलुक गइरहेका छन्। नेपालमा मेडिकल अन्कालोजी र सर्जरी सेवा सहज भए पनि रेडियोथेरापी सेवा पाउन धौ धौ छ। नेपाल चिकित्सक संघका अध्यक्ष एवं क्यान्सर सर्जन डा अनिलविक्रम कार्की भन्छन, क्यान्सर उपचारका नाममा करोडौं रुपैयाँ विदेशतिर गइरहेको छ। यसतर्फ खोइ चासो र चिन्ता ? के हो रेडियोथेरापी सेवा ? शरीरमा बढिरहेका अनियन्त्रित कोषको वृद्धि रोक्न र क्यान्सर लागेको भागलाई नष्ट गर्न विकिरणद्वारा गरिने उपचार विधि हो, रेडियोथेरापी (रेडिएसन)। रेडिएसन अन्कोलोजिस्टहरूका अनुसार, करिब ७० प्रतिशत विभिन्न खालका क्यान्सरमा रेडिएसन थेरापीको आवश्यकता पर्दछ। विगतमा कोबाल्ट मेसिनको बढी प्रयोग गरिन्थ्यो। अहिले ब्राकिथेरापी, टेलेथेरापी र टोमोथेरापीबाट बढी चल्तीमा रहेका छन्। अहिले रेडिरेसन मेसिनको लागि ४० करोडभन्दा बढी लाग्छ। सर्वोच्च अदालतका पूर्वन्यायाधीश बलराम केसी क्यान्सरका बिरामीलाई तत्कालै उपचार सेवा उपलब्ध नहुनु लाजमर्दो भएको बताउँछन्। राष्ट्रप्रमुख एवं राजनीतिक दलका ठूलाठूला नेताहरू केही हुनेबित्तिकै विदेश पुग्छन्। राष्ट्रकै ढुकुटी प्रयोग गरेर उपचार गर्छन्। निको भएर फर्कन्छन्, पूर्वन्यायाधीश केसी भन्छन्, गरिब नेपालीहरू समयमै उपचार नपाएर अकालमा मर्न बाध्य हुन्छन्। योभन्दा दुःखलाग्दो के हुन्छ? स्वास्थ्यमा सर्वव्यापी पहुँच भनेको यही हो ? १३ प्रतिशतले बढ्दै बिरामी ! नेपालमा फोक्सो, पाठेघरको मुख, स्तन क्यान्सरलगायतका विभिन्न क्यान्सरका बिरामीहरू बढ्दै गएका छन्। विगत एक दशकको अवधिमा क्यान्सरका बिरामीहरू १३ प्रतिशतले वृद्धि भएको तथ्यांक छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, क्यान्सर रजिस्ट्रीका आधारमा वार्षिक झन्डै २२ हजार क्यान्सरका नयाँ बिरामी थपिएको देखिन्छ। करिब १४ हजार क्यान्सरका बिरामीको मृत्यु भएको छ। नेपालमा हुने कुल मृत्युमध्ये दुईतिहाइभन्दा बढी हिस्सा अर्थात् ७१ प्रतिशत नसर्ने रोगको कारणले हुन्छ। जसमध्ये ११ प्रतिशत व्यक्तिको मृत्यु क्यान्सरकै कारणले हुने गर्छ। पुरुषहरूमा हुने क्यान्सरमा सबैभन्दा पहिलो नम्बरमा आउँछ, फोक्सोको क्यान्सर। महिलामा हुने क्यान्सरमा पहिलो स्तन र दोस्रोमा पाठेघरको मुखको क्यान्सर पर्छ। पाठेघरको मुखको क्यान्सर महिलाको मृत्युको प्रमुख कारण हो। मन्त्रालयका प्रवक्ता डा बुढाथोकीका अनुसार, पाठेघरको मुखको क्यान्सरबाट प्रत्येक दिन औसत चार जनाको ज्यान जान्छ। क्यान्सरका नयाँ र पुराना बिरामीको दर घटाउन एवं क्यान्सरका बिरामीको जीवन, आयु र गुणस्तर व्यवस्थापन गर्न राष्ट्रिय क्यान्सर रणनीति (२०२४ २०३०) बनाएको छ। तर, यो रणनीति कार्यान्वयन भएमा क्यान्सर उपचारमा सहज हुने विश्वास क्यान्सर रोग विशेषज्ञहरूको छ। मन्त्रालयका प्रवक्ता डा बुढाथोकी भन्छन्, कार्यान्वयन गर्नकै लागि रणनीति बनाइएको हो।"
वायु प्रदूषणमा जकडिएको सहरमा साइकल,"कोरोना महमारीको समय मान्छेहरू सबै कैद थिए, आआफ्ना घरभित्र। त्यहीबेला प्रकृति भने ऊन्मुक्तका साथ सहर विचरण गरिरहेको दृश्य देखिए। सडक बाटामा हरिण र बँदेलहरू निस्केका थिए। सहरका घरका छतका दलान, खोपा, बतासी र बार्दलीमा गुँड लगाएर बस्ने भँगेरा, परेवा, गौंथली, सारांै, चमेरो, कागहरू सिमेन्ट सहर छाड्दै हराउँदै गरएका थिए। तर कोरोनाकालको सुनसान सहरमा चिरबिर गर्दै चराहरू देखिए। मान्छेहरूका लागि मात्र होइन, सहर। त्यसैले घरघरमा मौलिक रूपमै खटप्वाल, चँखु प्वालहरू बनाइन्थ्यो। चरा, भँगेरालाई सदा स्वागत गर्दै बास दिइन्थ्यो। एकाबिहानैको घामको ज्योति घरका झ्यालहरू हुँदै कोठा र ओछ्यानसम्म छरिँदै गर्दा भँगेराहरूको चिरबिर चिरबिर संगीतले बिहानीको रौनक छुट्टै हुन्थ्यो। तर आधुनिक सिमेन्ट घरहरूले सहरलाई मान्छेको भीड र भोकमा परिणत गरेको छ। मान्छेहरू थुनिएको बेला काठमाडौं सहरले अपूर्व शान्ति भोग्यो। उपत्यकाले पुनर्जीवन पाएजस्तो भो। धूलोमैलो र धुवाँबाट निसासिएको सडक र सम्पूर्ण वातावरण एवं स्निग्ध आकाश। स्वयम्भूका दुई आँखाले दूरसम्म दृष्टिपात गथ्र्यो। हरहमेशा बाक्लो तुवाँलोले ढाक्ने उपत्यकाले कुनै नयाँ चोला पाए जस्तो। ४५ महिना मान्छे जब घरभित्र थुनिए, तब सवारीसाधनको प्रयोग नहुँदा काठमाडौं उपत्यका शान्त, सुन्दर र प्रदूषणरहित बन्यो। अचेल काठमाडौंमा जाडोको सिजन छ। धुवाँधुलो आदिले भाइरल रुघाखोकी, ज्वरोले बालबच्चा, वृद्धवृद्धा बिरामी परिरहेछन््। नेपाल साइकल सोसाइटीका संस्थापक सदस्य सहरी योजनाकार किरण जोशी हुन् वा अर्का सहरी योजनाकार मनिष महर्जन, उनीहरूका सन्तानदेखि आमा आदि रुघाखोकी, ज्वरोले सताएका छन््। बालविशेषज्ञ डा शिवकुमार श्रेष्ठ उपत्यकामा रुघाखोकी, ज्वरो र सिजनल भाइरलले धेरै समस्या पारेको छ। वर्षको ४५ पटक सिजनल भाइरलले ग्रसित हुनुको प्रमुख कारणमध्ये एक हो, वायु प्रदूषण। उता लामो समय क्यानाडा बसेका मित्रजोडी काठमाडौं आएदेखि नै रुघाखोकी, ज्वरो र छातीको समस्याले घरमै सीमित छन्् दुई हप्तादेखि। जसले एन्टिबायोटिक खान बाध्य हुनुपर्यो। वायु प्रदूषणको चपेटामा उपत्यकाको जनजीवन परिरहन्छ। घरघरमा रोगी पैदा भइरहेछन््। विश्वस्तरीय वायुप्रदूषण सूचक अध्ययनहरूमा काठमाडौं उपत्यका विश्वकै वायु प्रदूषित सहरको रूपमा गनिएको दशक नाघिसकेको छ। समाचार भाइरल हुन्छन् तर सरकार, सरोकारवाला र नागरिक समाजहरू निदाए झैं लाग्छ। ०० हेल्थ इफेक्ट इन्स्टिच्युट एवं हेल्थ मेट्रिक्स एन्ड इभ्याल्युएसन नामक संस्थाले युनिसेफसँगको सहकार्यमा निकालेको स्टेट अफ ग्लोबल एयर २०२४ रिपोर्टमा सन् २०२१ मा विश्वमा वायु प्रदूषणका कारण ८१ लाख र सन् २०१९ मा करिब ७२ लाख मानिसको मृत्यु भएको पाइन्छ। रिपोर्टअनुसार विश्वमा वायु प्रदूषणका कारण ६ वर्षमुनिका ७ लाख ९ हजार बालबालिकाको मृत्यु भएको थियो। यसले पाँच वर्ष मुनिका बालबालिकामा हुने सबै विश्वव्यापी मृत्युको १५ प्रतिशतलाई प्रतिनिधित्व गर्छ। वायु प्रदूषणका कारण नेपालमा सन् २०२१ मा ४८ हजार ५०० र सन् २०१९ मा ४२ हजार १ सय मानिसको मृत्यु भएको तथ्यांक उक्त प्रतिवेदनमा उल्लेख छ। सन् २०२१ वर्षमा अकालमा मारिएका नेपालीको संख्याको १ सय ९५ हिस्सा हो। नेपालमा अकाल मृत्युको प्रमुख पाँच कारणमा वायु प्रदूषण, सुर्तीजन्य पदार्थहरू, ऊच्च रक्तचाप, डाइटेरी रिस्क र हाई फास्टिङ प्लाज्मा ग्लुकोज (चिनीरोग) पर्छन्। त्यस्तै, भारतमा २०२१ मा २० लाख ९ हजार मानिसले वायु प्रदूषणका कारण ज्यान गुमाए। जुन त्यहाँ अकालमा मर्नेहरूको संख्याको १८ हिस्सा थियो। रिपोर्टले नेपालमा सन् २०२१ मा ७५ प्रतिशत सीओपीडी, ४६ प्रतिशत स्ट्रोक, ४४ प्रतिशत इस्केमिज मुटुको रोग, ४१ प्रतिशत श्वासप्रश्वास रोग, ३८ प्रतिशत फोक्सो क्यान्सर, ३० प्रतिशत नवजात बालबच्चाको मृत्यु र २० प्रतिशत डाईबिटिज रोगले मृत्यु हुनुका कारण वायु प्रदूषणलाई मानेको छ। नेपालमा हरेक १ लाखमा १ सय ५६ जनाको मृत्युको कारण वायु प्रदूषण हो। विश्व स्वास्थ्य संगठनका अनुसार वातावरणीय स्वास्थ्य समस्यामध्ये वायु प्रदूषण सन् २०१९ को सबैभन्दा ठूलो चुनौती थियो। विश्वभरि ९० प्रतिशतभन्दा बढी मानिस प्रदूषित वायुमा सास फेर्छन्। यसको कारणले विश्वभरी बर्सेनि लगभग ७० लाखको मृत्यु हुने गर्छ। मृत्यु बढी हुनेमा ९० प्रतिशत कम र मध्ये आय भएका देशमा हुने गर्छन्। पछिल्लो समयमा काठमाडौं महानगरपालिकाले वातावरण विभाग, ट्राफिक प्रहरीको समन्वयमा गरेको वायु प्रदूषण जाँच गर्दा डिजेलबाट चल्ने ४ सय ७१ गाडीमा ३ सय २२ फेल भएका छन्् भने पेट्रोलबाट चल्ने सवारीसाधन १ सय ४८ मध्ये २३ फेल भएका छन््। यसले काठमाडौं उपत्यकाको वातावरण र वायु प्रदूषित गर्न गाडी, कार, मोटरबाइक आदिको भूमिका स्पष्ट हुन्छ। संसद्मा धुलो, धुवाँ (वायु प्रदषण), ट्राफिक जाम र साइकल : २०७९ सालको चुनावका दिन सम्पूर्ण देश थप्प हुने गरी चुनावमै होमिए। दिनभर यातायात बन्द गरियो। सरकारी ढुकुटीबाट २५ अर्बभन्दा माथि खर्च गरे। सबै ठूलासाना पार्टीहरूका चुनाव मैदानमा उत्रेका हजारौं उम्मेदवारहरूको चुनाव खर्चसमेत हेर्दा लगभग सवा खर्ब रुपैयाँ जति प्रतिनिधिसभाका लागि सांसदहरू चुनिन खर्च मुलुकमा भएको अनुमान अर्थविद्हरूको अनुमान छ। चुनाव खर्चका कारण तत्काल महँगी पनि बढेको हुन्छ। चुनावको एक महिनाअघि नेपाल राष्ट्र बैंकले सार्वजनिक गरेको तथ्यांकमा महँगी दर ८२६ प्रतिशत रहेको देखाएको थियो। चुनावपछि भने दोहोरो अंक १५ प्रतिशतसम्मको महँगी बढेको अनुमान अर्थविद्हरूको थियो। यति धेरै मूल्य चुकाएर देशले २ सय ७५ सांसदहरू चुने। दिनभर चर्को घाम, धुलो र भोक नभनी चुनावमा भोट हाल्न लाइन लागेका थिए नेपाली मतदाताहरू। कतिपय दूरदराजहरूमा २३ घण्टा भीरपहिरो हिँडेर पनि भोट हाल्ने जोश जनताले देखाएका थिए। आम जनजीविका, जनस्वास्थ र जनजीवनका आधारभूत मुद्दाहरूमा सधैंजसो नागरिकहरू, नागरिक संस्थाहरू र सरोकारवाला संस्थाहरूले हरहमेशा आवाज र दबाब उठान गरिरहन नसकिने भएका कारण नै यस्तै आम जनजीविकाका एजेन्डाहरूमा पहल गर्न, नीति, कानुन निर्माण गर्न सांसदहरूको आवश्यकता प्रजातान्त्रिक पद्धतिमा पारिएको हो। जसका कारण सांसदहरूले राज्यको ढुकुटीबाट तलबभत्ता सुविधाहरू प्राप्त गर्नेहुन्। संघीय संसद्को प्रतिनिधि सभाको २ सय ७५ र राष्ट्रिय सभा ५९ गरी ३ सय ३४ सांसद हाल संसद्मा छन््। जसमा काठमाडौं १८, ललितपुर ६, भक्तपुर ४ गरी काठमाडौं उपत्यकाबाट २८ जना सांसद छन््। बागमती प्रदेशसभा १ सय १० सांसदहरू छन्् र काठमाडौं उपत्यकाबाट मात्र ५० सांसदहरू छन््। यति धेरै सांसदहरू जनताको जनजीविकाको आम सवालहरूमा आवाज उठाउनु र सरकारलाई राजनीतिक र नैतिक दबाब दिएर त्यसको समाधानको पहल गर्नु पहिलो उत्तरदायित्व हो। तर काठमाडौं उपत्यकाको वायु प्रदूषण, यातायात बेथिति र जनस्वास्थबारे कुनै सांसदले खासै बोलेको, मुद्दाको उठान गरेर सरकारी निकायलाई जवाफदेहिता बनाउन सकेनन्। केही सांसदबाहेक वायु प्रदूषण, यातायात समस्या, सहरी परिवहन आदिमा खासै कसैले पनि बोलेको सुनिएन। आज वायु प्रदूषणका कारण उपत्यकालगायत नेपालका सहरहरू आक्रान्त छन््। सरकारी निकायहरू गैरजिम्मेदारपूर्ण रूपमा सुस्त र निष्क्रिय छन्। कम्तीमा उपत्यकाबाट चुनिएका संघीय संसद्का २८ सांसद र बागमती प्रदेशका ५० सांसदले उपत्यकाका यी विकराल समस्याको उपाय खोज्नुपर्छ। विगतमा कोटेश्वर कलंकीमा खण्डको चक्रपथ विस्तार निर्माण भएसँगै सयौका संख्यामा नेपाली नागरिकले सडक दुर्घटनामा परेर ज्यान गुमाए, मारिए। तर विगतको संसद्मा कुनै पनि जोडदार आवाज उठाएको सुनिएन। कलंकीचाबहिल खण्डको निर्माणमा ५६ वर्ष लामो ढिलाइले धुलो, धुवाँ, ट्राफिकजामले यस क्षेत्र कुँजिएको छ। तर उपत्यकाका कुनै पनि सांसदले यस विषयमा संसद्मा बोलेको सुनिएन। उपत्यकामा साइकल लेनको कुरा त अझै परको कुरा ! निर्माणाधीन चक्रपथमा साइकल लेन र चौडा फुटपाथको निर्माण हुन आवश्यक छ। तर सांसदहरूमा यस कुराको ज्ञान न कतै देखिन्छ, न कतै बुझ्न चाहन्छन्। यहीका स्थानीय सांसदहरूले भने भोलिको काठमाडौं राजधानीको परिकल्पना के कस्तो छ ? उनीहरूका घोषणापत्रमा हेर्दा उल्का सपनाहरू बाँडेका थिए। तर पदकालको आधा समय नाघिसक्दा सपनाहरू झनै बिरूप विपनाहरू हुँदैछन्। विश्वकै वायु प्रदूषित सहरमध्ये सबैभन्दा अघिल्लो पंक्तिमा छ काठमाडौं। बस्न अयोग्य सहरको अर्काे अवतार पनि बन्दै हाम्रो राजधानीभन्दा फरक नपर्ला कि ? नेपाल साइकल सोसाइटीले संघीय संसद्का केही सांसदलाई यस विषयमा बहस छलफल उठान गर्न लबिङ गरिरहेको छ भने यसका लागि कार्यक्रममार्फत बहस चर्चा गर्ने प्रयास गरिरहेको छ। संघीय संसद्को भौतिक पूर्वाधार विकास संसदीय समिति र शिक्षा, स्वास्थ्य र सूचना प्रविधि संसदीय समितिमा उक्त महŒवपूर्ण मुद्दाहरूमा बहस र छलफल गर्न निवेदन गर्ने तयारी गरिरहेको छ। संसद्मा प्रमुख रूपले बहस गर्न यी एजेन्डालाई संसद्को सार्वजनिक महŒवको प्रस्ताव र संकल्प प्रस्तावमा लैजान लबिङ गरिरहेको छ। सम्बन्धित सरकारी मन्त्रालय र निकायहरूले यसमा गम्भीर भई कार्यान्वयन प्रक्रियामा जाऊन्। संसद् र सांसद यसको अघिल्लो आवाजको वाहक हुनुपर्छ। हैन भने ११ खर्बको मूल्य चुकाएर ५५ वर्षमा चुनावमा नागरिकले किन मत हाल्ने किन तात्तातो घाममा लामो लाइन किन बस्ने ? ती हालेको मतको र तिरेको करको मूल्यको हिसाब किन नमाग्ने ? हिजो साइकल चढेर राजनीतिमा लागेकाहरू संसद् भवन छिरेसँगै चिल्लो कार र संसद् प्रोटोकलमा टाँसिएका छन्। चिल्लो कालो सिसाको झ्याल भएको कारहरूमा हैन, सांसदहरू साइकलमा संसद् छिरेको दृश्यहरू संसद्ले दिन सक्नुपर्छ। यो गरिब देशका सांसदहरूले सरल र सादा जीवनको द्योतक साइकलसहित सादा जीवन यापनको संस्कृति निर्माणको पहल खै ? समाधानको उपाय साइकल : उपत्यकामा सडक सञ्जाल लगभग २२ सय किमि पुगेको छ। बागमती प्रदेशको सवारी दर्ताको आधारमा उपत्यकामा २० लाखको हाराहारीमा बाइक, कार, गाडी कुदिरहेको अनुमान गर्न सकिन्छ। दैनिक दुई लाख माथि त पठाओ, ड्राइभ इनलगायतका राइडर र डेलिभरी मोटरबाइक भएको अनुमान छ। राष्ट्रिय जनगणना २०७८ को अनुसार ४० लाखको जनसंख्या काठमाडौंमा भएको मान्ने हो भने आधाआधी जनसंख्यासँग बाइक, कार, गाडी भएको त हैन ? अनुमान गरौं। अफिस टाइमको जस्तो ट्राफिकजाम हरेक समयजसो भोग्नुपर्ने उपत्यकाको दैनिकी भइसक्यो। उपत्यकाको ट्राफिकजाम, कन्जेसन, यति विकराल हदमा पुगिसकेको छ कि निकट भविष्यमा ग्रिडलक काठमाडौंले भोग्नेछ। सवारीसाधनहरू यसरी नै वृद्धि हुने हो भने अबको ५, १०, १५ र २० वर्षपछि काठमाडौंले कस्तो विपत्ति भोग्ला ? यसको अन्दाज सरकारी निकायहरूलाई छ कि छैन ? इनसाइट फ्रम एसियन अर्बन ट्रान्सपोर्ट आउटलुकको स्कोपिङ अर्बन ट्रान्सपोर्ट इन् काठमाडौं २०२३ को अध्ययन रिपोर्टअनुसार काठमाडौं उपत्यकाको पेसेन्जर ट्रिपहरूको दुईतिहाइ ट्रिप हिँडेर, साइकल वा औपचारिक र अनौपचारिक पब्लिक यातायातबाट हुन्छ। दर्ता गरिएका सवारीसाधनमध्ये ८० प्रतिशत दुईपांग्रे मोटरसाइकल, स्कुटीहरू पर्छन्। मुलुकभरको ६० प्रतिशतभन्दा बढी दर्ता गरिएका सवारीसाधन काठमाडौंमा गुड्छन्। रिपोर्टका अनुसार काठमाडौंमा काठमाडौंवासीको आम्दानीको ११ प्रतिशत खर्च यातायातका लागि हुन्छ। अध्ययनअनुसार उपत्यकाको ६६ प्रतिशत वायुप्रदूषणको कारक यिनै यातायातका सवारीसाधन हुन्। काठमाडौं उपत्यकाको वायु प्रदूषण र यसको कारक यातायात बेथिति, अव्यवस्था र यसले काठमाडौंवासीको जनस्वास्थ्यमा पारेको भयानक असरहरूलाई नजरअन्दाज गरिरहन सरकार र नेपाली समाजलाई छुट छैन। उपायहरू छन्, तिनलाई खोजौं। माइतीघर मण्डलादेखि तीनकुनेसम्मको काठमाडौंको पहिलो डेडिकेटेड साइकल लेन हटाएर फुटपाथ बनाउने भएका छन् सरकारी निकायले नै। काठमाडौं उपत्यकाको वायु प्रदूषण र यसको कारक यातायात बेथिति, अव्यवस्था र यसले काठमाडौंवासीको जनस्वास्थ्यमा पारेको भयानक असरहरूलाई नजरअन्दाज गरिरहन सरकार र नेपाली समाजलाई छुट छैन। उपायहरू छन्, तिनलाई खोजौं। सन् २०१७१८ मा विश्वको ७५ प्रतिशत सहरहरूमा ट्राफिक कन्जेसन बढेको देखाएको छ। विश्व स्वास्थ संघले कयौं ती सहरहरूलाई चेतावनी दिइरहेका छन्, जहाँ हुने ट्राफिक कन्जेसनको थेग्न नसक्ने हुँदै त्यसको आर्थिक मूल्य मुलुकको देशको जीडीपीको २४ प्रतिशत पुगिरहेको छ। जसको प्रमुख नकारात्मक परिणामहरू समयको हानी, इन्धनको नास र कार्यहरूको मूल्यवृद्धि हुन्छ (विश्व स्वास्थ्य संघ २०१४)। सन् २०१६ मा सवारीसाधनबाट उत्सर्जन हुने जसमा कार्बनडाइअक्साइड, कार्बन मोनोअक्साइड, पार्टिकुलेट म्याटर (पीएम) सहितको वायु प्रदूषणले विश्वको २४ प्रतिशत ग्लोबल कार्बन उत्सर्जनको जिम्मेदार थियो (वाग एन्ड गे२०१९)। ७२ प्रतिशत ग्लोबल ट्रान्सपोर्ट क्षेत्रको उत्सर्जन सडक सवारीसाधनहरू जिम्मेवार छन्, जुन सन् १९७०२०१० सम्ममा ८० प्रतिशत ग्रिन हाउस ग्यास उत्सर्जनका कारक बनेको थियो। यसको एक उदाहरण हो, चीनले सन् २०१६ मा वायु प्रदूषणको मूल्य अमेरिकन डलर ७२७ बिलियन गुमाउनु पर्यो। जुन चीनको जीडीपीको ६५ प्रतिशत भाग थियो (सीएमआई२०२०)। उपत्यकामा सवारीसाधनको चाप उपत्यकाको सडक पूर्वाधारको क्षमताभन्दा बढी थेग्न नसकिने गरी नाघिसकेको छ। साधारणतः छोटो वा मध्यम दूरीको यात्राका लागि अधिकांश सवारीसाधन विशेष गरेर मोटरबाइक कारहरू चल्ने गरेको भेटिएको छ। अर्बन ट्रिपको ७० प्रतिशतजसो छोटो वा मध्यम दूरीको यात्राका लागि हुने गरेको छ। १ देखि ९१० किमिसम्मको छोटो तथा मध्यम दूरीको सहरी यात्रालाई मध्यनजर गरेर साइकलको प्रयोग गर्ने वातावरण र पूर्वाधारहरू बन्नुपर्छ। अनिमात्र काठमाडौंको सवारी चापको भार कम हुनुका साथै वायु प्रदूषण, सडक दुर्घटना घटेर सहरी जनस्वास्थ्यमा ठूलो राहत मिल्नेछ। तर साइकल लेन निर्माणको चासो चिन्तन र परिकल्पना गर्न सडक विभाग, भौतिक पूर्वाधार तथा यातायात मन्त्रालय, सहरी विकास मन्त्रालय, काठमाडौं महानगरपालिकालगायत कसैले अघि सारेका छैनन्। बरु भएकालाई पनि मेटाउन तल्लिन छन्। माइतीघर मण्डलादेखि तीनकुनेसम्मको काठमाडौंको पहिलो डेडिकेटेड साइकल लेन हटाएर फुटपाथ बनाउने भएका छन्, काठमाडौं महानगर र सडक विभागबाट। आधारभूत डिजाइनमै गल्ती भएका कारण उक्त साइकल लेन कसैले साइकल लेनको रूपमा चिन्दैनथिए, जसका कारण उक्त लेनको सही सदुपयोग हुन सकेन। भएको एकमात्र साइकल लेनलाई पुनर्निर्माण गरी सही प्रयोगमा ल्याउँदै अन्त पनि साइकल लेन विकास निर्माण गर्नुपर्छ। यसरी साइकल प्रयोग र सुरक्षित यात्रालाई प्राथमिकता र प्रवद्र्धन गरेर उपत्यकामा एक्टिभ मोबिलिटी र स्वस्थ सहर तथा नागिरक बनाउने पथमा लाग्नुको साटो ऊक्त पथलाई नै नकारेको बुझिन्छ। यसले काठमाडौं सहर बाँच्न योग्य सहर हैन, रोगी सहरको रूपमा परिणत हुँदैछ। सडक विभाग र कामपालगायत नगरपालिकासँग काठमाडौं उपत्यकाको सडक ट्राफिक कन्जेसन र वायु प्रदूषणको समाधान के छ ? छेउछाउका घरहरू भत्काएर सडक विस्तार गर्नु ? नेपाल इन्भेस्टमेन्ट बोर्डबाट प्राप्त रिपोर्टअनुसार काठमाडौंमा ७७२८ किमिको पाँच वटा मेट्रो लेनको निर्माणको लगानी अमेरिकन डलर ५४,७१,७२,००० अर्थात् ७ खर्ब ६६ अर्ब ७६ करोड ३० लाख ६७ हजार रुपैयाँ हुन आउँछ। के यतिका थैग्नै नसकिने बजेटको मेट्रो निर्माण गर्ने क्षमता नेपाल सरकार र स्थानीय सरकारहरूले राख्छ ? हाल निर्माण विवादमा बीचमै रोकिएको ग्वार्कोको फ्लाइओभर यसको उदाहरण हो। अतः व्यावहारिक रूपले राज्य, सरकार र नागरिकहरूको क्षमताले गर्न सकिने उपायहरू पहिले अवलम्बन गर्ने हो भने साइकल लेनको बृहत् नेटवर्क र नीति नियम निर्माण गर्न कुनै अर्बौंको बजेट या विदेशी ऋण लिनुपर्ने छैन। सहज, स्वस्थ सजीव र मितव्ययी उपाय नगरी उल्टो ती उपायहरूलाई निषेध गर्नु सरकार र निकायहरूको कुबुद्धि ठहरिनेछ। अन्तत्वोगत्वा काठमाडौं रोगी र दुर्घटनाग्रस्त भविष्यतिर लम्किनेछ। जसको दोषको भागी सरकारहरू, काठमाडौं महानगरपालिकालगायत सबै स्थानीय सरकारका नेतृत्वहरू हुनेछन्। उपत्यकाका यी समस्या बुझ्न गहन रूपमा व्यापक अध्ययन अनुसन्धानको आवश्यकता टड्कारो छ। उपत्यकामा सवारीसाधनहरूको संख्याको वर्तमान स्थिति, संख्या वृद्धिदर, निजी सवारीसाधनको दैनिक औसत यात्रा दूरी, त्यसको पेट्रोल र डिजेल खपत, कार्बन इमिसन, इन्धन, मर्मत खर्च, ट्राफिक जामको समय अन्तरालहरू, तिनका मोनिटरी मूल्यांकन इत्यादि तथ्यांकको आधारबिना उपत्यकाका ती समस्याको जड र निराकरणहरू खोतलिन सहज छैन। विश्वका हरेक विकसित सहरहरूमा यस्ता अध्ययन, डाटा संकलन हरेक दुईतीन वर्षमा स्थानीय सरकारले निरन्तर रूपमा गरिरहेका हुन्छन्। काठमाडौंको यातायातको डिटेल डाटाहरू सन् २०११ तिरको जाइकाको अध्ययन रिपोर्टपछि छैन। सडक विभागसँग वा यातायात व्यवस्था विभागसँग केही टुक्रे डाटा उपलब्ध होलान्। जुन सर्वसाधारणले सहजै पाउन सक्दैनन्। बागमती प्रदेशको सवारीसाधन दर्ता गर्ने एकान्तकुना र यातायात व्यवस्था विभागले पनि कार, बाइक, गाडीको डाटा सहज रूपमा पब्लिक उपलब्ध छैन। डेढ महिनाअघि लबिङको क्रममा बागमती प्रदेशको यातायातमन्त्री प्रेम महर्जनसँगको बैठकमा नेपाल साइकल सोसाइटीको तर्फबाट कम्तीमा बागमती प्रदेशको आउने आर्थिक वर्ष २०८२८३ को बजेट कार्यक्रममा उपत्यकाको सडक यातायातको गहन अनुसन्धान गर्नुपर्ने सुझाव राख्यौं। यसरी, बाइक, कार, गाडीहरूको दर्ताको तथ्यांकलाई डिजिटेलाइज्ड सिस्टेममा राखेर हरेक महिनाजसो अध्यावधिक तथ्यांक सार्वजनिक रूपमै कम्तीमा उपलब्ध होस्।  श्रेष्ठ, साइकल अभियन्ता हुन्।"
"अमेरिकामा विमान दुर्घटना, १० जनाको मृत्यु",वासिङटन डिसी : अमेरिकाको अलास्कामा बिहीबार १० जना सवार चार्टर्ड विमान बेपत्ता भएको थियो। समाचार एजेन्सी एएनआईका अनुसार विमानमा सवार सबै १० जनाको मृत्यु भएको छ। बेरिङ एयरको विमान अलास्काको उनालाक्लीट शहरबाट नोम शहरका लागि उडेको थियो। विमानको भग्नावशेष शुक्रबार नोम विमानस्थलबाट करिब ५४ किलोमिटर दक्षिणपूर्वमा फेला परेको थियो। नोम भोलेन्टियर अग्नि नियन्त्रण विभागले विमानमा नौ यात्रु र एक पाइलट रहेको बताएको छ। उडान ट्र्याकिङ वेबसाइट फ्लाइट राडारको तथ्याङ्क अनुसार उनालाक्लीटबाट उडान भरेको ३९ मिनेटपछि विमान राडारबाट गायब भएको थियो। उनालाक्लीटबाट नोमको दूरी २३५ किलोमिटर छ। अमेरिकी तटरक्षक बलले विमानभित्र तीनवटा शव पहिचान गरिएको बताएको छ। बाँकी ७ जनाको शव अझै पनि विमान भित्रै छ। हराएको विमानमा सवार सबै यात्रुका परिवारलाई जानकारी गराइएको अग्नि नियन्त्रण विभागले जनाएको छ। खराब मौसमका कारण बिहीबार खोजी कार्य रोक्नुपरेको र विमान पत्ता लगाउन गाह्रो भएको जनाइएको छ। शुक्रबारको प्रारम्भिक खोजीमा पनि विमानको कुनै अवशेष भेटिएको थिएन।
तस्बिरमा क्यान्सरविरुद्ध अन्नपूर्णको दशौं साइकल र्याली,"काठमाडौं : क्यान्सरविरुद्ध अन्नपूर्णको दशौं साइकल र्यालीको उद्घाटन स्वास्थ्यमन्त्री प्रदीप पौडेलले गरेका छन्। क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा सञ्चालन भएको राइड फर लाइफ २०२५ सचेतना साइकल र्याली शनिबार बिहान सुरु भएको हो। र्यालीका लागि ५ हजार जनाले दर्ता गराएका थिए। ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। कार्यक्रमको उद्घाटन गर्दै मन्त्री पौडेलले नेपालीको शरीरमा क्यान्सरै प्रवेश नगर्ने स्थिति सिर्जना गर्न सचेतना फैलाउनु पर्ने बताए। उनले भने, बिरामी बढी राख्ने र उपचारात्मक प्रणाली पनि पूर्ण नहुने अवस्थाले यो स्थिति अझै गम्भीर बनेर जान्छ । त्यसैले बिरामीलाई न्यूनीकरण गर्ने स्थित बनाउनु पर्छ । नेपालीको शरीरमा क्यान्सरै प्रवेश नगर्ने स्थिति बनाउनु पर्छ । यसका लागि सचेतना प्रवर्द्धनको काम गर्न जरुरी छ । अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले समाजलाई उत्कृष्ट बनाउन स्वास्थ्य निकै महत्वपूर्ण रहेको बताए। 'अन्नपूर्ण मिडिया नेटवर्कले राष्ट्र, राष्ट्रियता रक्षा तथा लोकतन्त्रलाई संस्थागत गर्नका लागि संघर्ष गर्दै आएको छ ।', उनले भने, ' समाजलाई उत्कृष्ट बनाउन स्वास्थ्य पनि त्यति नै सम्वेदनशील र महत्त्वपूर्ण छ । त्यस अन्तर्गत दशौं वर्षदेखि हामीले क्यान्सर केयर फाउण्डेनसँग सहकार्य गरेर क्यान्सरविरुद्ध सचेतना अभिवृद्धि गर्दै आएका छौं ।' तस्बिरहरु : अभिषेक महर्जन र अशोक दुलाल।"
समन्वयले सम्भव छ,"विद्यालय र समुदायस्तरमा विभिन्न कार्यक्रम गर्दा हामीले धेरै अनुभवअनुभूति सँगालेका छौं। क्यान्सर रोगलाई परास्त गर्न सफल भएका हामी क्यान्सर सर्भाइभर्स (विजेता) झन्झन् सक्षम हुँदै जनचेतना फैलाइरहेका छौं। हामीबीचका एकताले रोगमाथि विजय प्राप्त गर्न झन् हौसला मिलेको छ। जनचेतना जगाउने हाम्रो अभियानमा अन्नपूर्ण पोस्ट दैनिकको पनि साथ पाएका छौं। हाम्रो यो अभियानमा सबैबाट प्राप्त सहयोग र समर्थनप्रति हामी कृतज्ञ छौं। विश्व क्यान्सर दिवसलाई हरेक वर्ष विभिन्न कार्यक्रम गरेर मनाइरहेका हुन्छौं। हामी क्यान्सरसम्बन्धी जनचेतना, मनोपरामर्श, विद्यालयस्तरमा सचेतना, स्क्रिनिङ क्याम्प तथा र्याली गर्दै आइरहेका छौं। जनचेतना कार्यक्रममा विज्ञ चिकित्सक, नर्समात्र नभई क्यान्सर रोगसँग जुधेर विजय हासिल गरेका क्यान्सर विजेताको भूमिका पनि उत्तिकै महŒवपूर्ण हुन्छ। क्यान्सरसँग लडिरहेकाहरूलाई क्यान्सरका बिरामीको रूपमा नहेरेर आम मानिसका रूपमा हेरिनुपर्छ।हरेक व्यक्तिमा अन्तरनिहित केही न केही क्षमता हुन्छ। जसको क्षमतालाई क्यान्सर रोगले समेत हार खानुपर्छ। समाज र घरपरिवारले क्यान्सरका बिरामीप्रति हेर्ने दृष्टिकोण सकारात्मक हुनुपर्छ। तबमात्र क्यान्सरका बिरामीहरूले आफ्नो अद्भुत क्षमतालाई तिखारेर समाजमा बलियो अस्तित्व कायम गर्न सक्छन्। क्यान्सरविरुद्धको जनचेतना हाम्रो प्रतिबद्धता हो। हामी हाम्रै हो। विगत सात वर्षदेखि नेपाल क्यान्सर सर्भाइभर्स सोसाइटीले विद्यालय र समुदायस्तरमा विभिन्न कार्यक्रम गर्दै आएको छ। विद्यालयस्तरीय जनचेतनामूलक कार्यक्रम गरिरहेका छौं। समुदायस्तरमा क्यान्सर सचेतनामूलक कार्यक्रम र क्यान्सर विशेषज्ञबीच बिरामीको अन्तरक्रिया लगायतका कार्यक्रम सञ्चालन गर्दै आइरहेका छौं। यसरी तीन किसिमका कार्यक्रमबाट धेरै जनाले जानकारी र स्वास्थ्य लाभ पाएको महसुस गरेका छौं। हाम्रो संस्था स्वयंसेवी हो। क्यान्सर रोगसँग लडेर जित हासिल गरेका सर्भाइभर्सलाई एकजुट बनाउँदै खोलिएको यो संस्था पूर्णरूपमा स्वयंसेवी संस्था हो। जसले ग्रामीण जनतासँग प्रत्यक्ष कार्यक्रम गर्दा महिला दिदीबहिनीलाई लक्षित गरेका छौं। अहिलेसम्म गरेका कार्यक्रमको समीक्षा गर्दा समुदायस्तरमा क्यान्सर सचेतनामूलक कार्यक्रम अति नै प्रभावकारी छ। यस वर्ष हामीले पूर्वदेखि पश्चिमसम्म जनचेतनमूलक कार्यक्रम सञ्चालन गरिरहेका छौं। हाम्रो प्रस्तावलाई स्वीकार गरेर कार्यक्रमलाई झन् प्रभावकारी बनाउन कतिपय संघसंस्थाले सहयोग गरेका छन्। पूर्व झापा, मोरङ र सुनसरी गएर विद्यालयमा जनचेतना कार्यक्रम आयोजना गर्दा विद्यार्थीका कौतुहलपूर्ण जिज्ञासा भेट्यौं। धेरै छात्रामा महिनावारी गडबडी भएको पाइएको थियो। जुनकुरा उनीहरूले चिकित्सकसँग खुलेर बताएका थिए। क्यान्सरका बारेमा जनचेतना अझै पुगेको छैन। किनकि, विज्ञ चिकित्सकहरूलाई अस्पताल र क्लिनिकमा सेवा गर्दागर्दै समय बितेको छ। चिकित्सकहरूसँग समयको कमी भएकाले समुदायस्तरमा हामीले गरेको कार्यक्रम प्रभावकारी र लाभदायक रहेको प्रतिक्रिया पाएका छौं। हामीसँग एक छात्राले स्तनबाट धमिलो पानी आएको बताइन्। सम्बन्धित चिकित्सकलाई भेट्न सुझायौं। अहिले क्यान्सर भयावह रूपमा बढ्दै गएको छ। कतिपय घरपरिवारमा क्यान्सरको समस्या छ। तर, थाहा छैन। त्यसैले पनि विद्यालयस्तरीय जनचेतनामूलक कार्यक्रम महŒवपूर्ण छ। हामीले एक सय विद्यार्थीलाई सचेत बनाउन सक्यौं भने त्यो गुणात्मक किसिमले वृद्धि हुनेछ। हामीले कार्यक्रम सञ्चालन गर्दा र विद्यालय छनोट गर्दा वडा नगरपालिका, प्याब्सनका अध्यक्ष आदिसँग सहकार्य गरेका थियौं। हामीसँग साधनस्रोत सीमित भएका कारण चाहना हुँदाहुँदै पनि विद्यालयहरूमा थप कार्यक्रम गर्न सकेनौं। विद्यालयहरूको अनुरोधलाई स्वीकार्न असमर्थ भयौं। हामीले समुदायस्तरीय कार्यक्रम गर्यौं। आमासमूह, टोल विकास समूह, सहकारीका महिलाहरू, बिमा कम्पनीका अभिकर्ताहरू, एक महिला समूहमा पुग्यौं। चितवन, कास्कीलगायतका जिल्लामा क्यान्सर विशेषज्ञ र नर्सहरूको टोली नै लिएर पुग्यौं। क्यान्सर सम्बन्धमा जानकारी दिँदै सहभागिता धेरै नै थियो। सहभागीबाट उठेका जिज्ञाशाको विज्ञ चिकित्सकहरूले जवाफ दिनुभएको थियो। कतिपय महिला स्तन परीक्षण, म्यामोग्रामको बारेमा अनविज्ञ रहेको पायौं। आफ्नो स्तन कसरी आफैं परीक्षण गरेर सम्भावित समस्याबाट जोगिन सकिन्छ ? भन्ने विधिबारे जानकारी गरायौं। विद्यालयमा अध्ययनरत छात्राहरू र समुदायमा रहेका दिदीबहिनीले रुचिका साथ सिकेको पायौं। कतिपय दिदीबहिनीले महिनावारीबाट नै यस विधिलाई प्रयोग गर्ने वचनबद्धता समेत व्यक्त गर्नुभयो। महिनाबारी रोकिएका महिलाहरूले कुन समयमा स्तन परीक्षण गर्ने भन्ने बारेमा पनि विशेषज्ञहरूले दिदीबहिनीहरूलाई जानकारी गराउनुभयो। दशकको अवधिमा सबै खाले क्यान्सरका बिरामी झन्डै १३ प्रतिशतले वृद्धि भइरहेको तथ्यांक छ। क्यान्सर रोग रोकथाम र नियन्त्रणका लागि नीतिगत पहलहरू नभएका होइनन्। सरकारले पनि क्यान्सर नियन्त्रण रणनीति बनाएको छ। क्यान्सर रोग रोकथाम र नियन्त्रणका लागि सर्वपक्षीय सहयोग र समन्वय आजको आवश्यकता हो। क्यान्सर विशेषज्ञ र नर्सहरूलाई साथमा लिएर हामी एक विद्यालयमा गयौं। स्तन परीक्षण गराउँदा कक्षा १२ मा अध्ययनरत दुई छात्रामा समस्या भएको पाइयो। हामीले थप जाँच परीक्षणका लागि सहजीकरण गर्यौं।खनाल , नेपाल क्यान्सर सर्भाइभर्स सोसाइटीकी अध्यक्ष हुन् ।"
स्तन क्यान्सरमा म्यामोग्राफी,"शरीरको अन्य भागमा झैं स्तनका कोषहरूमा पनि असामान्य, अनियन्त्रित र अनावश्यक वृद्धि हुन गई गिर्खा, गाँठागुँठी तथा निको नहुने घाउ बन्ने अवस्थालाई स्तन क्यान्सर भनिन्छ। सन् २०२० को तथ्यांकअनुसार नेपालमा बर्सेनि स्तन क्यान्सरका १९७३ नयाँ केस थपिने गरेका छन्। १९९० देखि २०१७ सम्मको आँकडा विश्लेषण गर्दा स्नत क्यान्सर प्रभावितको संख्यामा १०९ प्रतिशतले वृद्धि भएको देखिन्छ। र, स्तन क्यान्सरकै कारण प्रतिलाख १२७ जनाको मृत्यु भइरहेको छ। महिलामा हुने सम्पूर्ण क्यान्सरजन्य मृत्युमध्ये २० प्रतिशत मृत्यु यसैले गराउँछ। यो रोग पुरुषको दाँजोमा महिलामा स्तन क्यान्सर सय गुणा बढी हुन्छ। यो रोग अमेरिका तथा युरोपभन्दा एसिया एवं अफ्रिकामा कम मात्रामा देखा परे पनि स्तन क्यान्सरसम्बन्धी जनचेतनाको कमी, गरिबी तथा महिला शिक्षाको कमीका कारण नेपालमा ढिलो गरी मात्र रोगको पहिचान हुने हुनाले रोग शरीरका अन्यत्र पनि पैलिइसकेको हुन्छ। त्यसो स्तन क्यान्सर प्रायः हड्डी, फोक्सो, कलेजो, डिम्बाशय र स्नायु प्रणाली (दिमाग)मा पैलिन सक्छ। त्यसैले पनि प्रभावितहरूमा यथेष्ट उपचार, पीडाको कमी गर्ने उपाय तथा लाक्षणिक उपचार पुर्याउन गाह्रो भइरहेको छ। जोखिम तत्वहरू : यो रोग उमेर ढल्किसकेका महिला (८० प्रतिशत स्तन क्यान्सर ५० वर्ष माथिका), अनुवांशिक खराबी भएका, ढिलो विवाह गरी ढिलो बच्चा जन्माउने (३५ वर्षपछि), कम उमेरमै महिनावारी सुरु भएका (१२ वर्षअगाडि) तथा ढिलो गरी मात्र महिनावारी (५५ वर्षपछि), मोटोपना भएकी, अधिक वा लामो समयदेखि इस्ट्रोजेन सेवन गरेकी, अधिक धूमपान तथा मद्यपान गर्ने, चिल्लो तथा बोसोयुक्त खाना बढी सेवा गर्ने महिलामा स्तन क्यान्सरको जोखिम बढी हुन्छ। यसैगरी, वंशाणुगत कारणले पनि नजिकका नातेदारमा स्तन क्यान्सर हुन सक्छ। साथै विवाह नै नगरेका, बच्चा नै नजन्माएका, बच्चा पाएपछि स्तनपान नगराएकी एवं पहिले एउटा स्तनमा स्तन क्यान्सर भइसकेकी महिलामा पनि यो रोग लाग्न सक्छ। तर अध्ययन अनुसन्धानबाट २५ वर्षभन्दा कम उमेरका महिलामा यो क्यान्सर कम मात्र लाग्ने गरेको छ। लक्षण चिह्न तथा परीक्षण : स्तनमा गिर्खा देखा पर्नु, स्तनको आकारमा परिवर्तन, स्तनको मुन्टाबाट रगत वा पिप बग्नु, स्तनको छालामा परिवर्तन आई सुन्तलाको बोक्रा जस्तै ससाना प्वाल हुनु, मुन्टाभित्र धसिनु आदि स्तन क्यान्सरका लक्षण चिह्न हुन्। तर स्तनमा दुखाइ भने प्रायः हुँदैन। नुहाउने बेला वा ऐना अगाडि निर्वस्त्र हेर्ने क्रममा महिला आपैंले वा श्रीमान्ले स्तन चलाउने क्रममा वा स्वास्थ्य परीक्षणको बेला माथि उल्लेखित लक्षण चिह्नहरू भेटिन सक्छ। शंका लागेर म्यामोग्राफी भनिने विशेष खालको स्तनको एक्सरे गराएको खण्डमा स्तनको क्यान्सरको सुरुको अवस्था पत्ता लाग्न सक्छ। ४० वर्ष नाघेकी तथा जोखिममा रहेकी महिलाले म्यामोग्राफी गराउनु राम्रो हुन्छ। तर हातले छाम्दा भेटिने स्तन क्यान्सरका करिब ४० प्रतिशत पत्ता नलाग्न सक्छ। यो परीक्षणले शंकास्पद ठाउँ पहिचान गर्न मद्दत गर्ने हुनाले अन्य जाँच गर्न सघाउ मिल्छ। स्तनको क्यान्सरको पक्का निदानका लागि एफएनएसी भनिने (स्तनमा आएको गिर्खा वा गाँठागुँठीमा सियो छिराएर सियोमा अट्ने जति मासु वा स्रावको जाँचबाट गरिने) परीक्षणबाट ९८ प्रतिशतसम्म रोग पत्ता लाग्न सक्छ। यस जाँचको नतिजा शंकास्पद, अस्पष्ट वा पोजिटिभ भएमा स्तनको प्रभावित भागबाट स्तनको सानो अंश मासु निकाली त्यसलाई प्याथोलीजी ल्याबमा परीक्षण गराउनु पर्छ। उपचार तथा रोकथाम : स्तन क्यान्सर लागेको निश्चित भएपछि स्तन क्यान्सरको चरण, बिरामीको अवस्था तथा अन्यत्र पैलिए नपैलिएको आधारमा शल्यक्रिया, रेडियोथेरापी, केमोथेरापी, हर्मोनथेरापी तथा बिरामीलाई केवल सहज तथा पीडा कम हुने औषधि मात्र दिइन्छ। यी उपचार बाहेक बिरामीलाई पोषण, स्याहारसुसार तथा स्नेह माया पनि उत्तिकै जरुरत पर्छ। रोकथामका लागि स्तनमा गाँडागुँठी तथा गिर्खाका अलावा माथि उल्लेखित अन्य लक्षण चिह्न देखा पर्नेबित्तिकै स्वास्थ्य परीक्षणका लागि जानुपर्छ। यसको अलावा धूमपान, चिल्लो तथा बोसोयुक्त खाना कम खाने, शारीरिक तौल नियन्त्रणमा राख्ने, बच्चा पाएपछि स्तनपान गराउने गर्नुपर्छ। यसैगरी, रेशादार खाना बढी खाने, कीटनाशकरहित फलपूल तथा सागसब्जी बढी खाने गर्नुपर्छ। म्यामोग्राफीको महत्व : मानव स्तनको रोगव्याधी वा क्यान्सर छ कि भनेर कम भोल्टेजको इनर्जी प्रयोग गरेर गरिने विशेष एक्सरेलाई मेडिकल भाषामा म्यामोग्राफी भनिन्छ। यस प्रविधिले हातले छामेर नभेटिने अवस्थाका स्तनका ससाना गिर्खालाई पत्ता लगाउन मद्दत गर्दछ। हातबाट छामेर भेटिने स्तनका गिर्खाको हकमा पनि कहाँनेर छ र कति ठूलो छ भन्ने जानकारी पाउन सकिन्छ। भलै अमेरिकन कलेज रेडियोलोजी र अमेरिकन क्यान्सर सोसाइटीले ४० वर्ष कटिसकेकी महिलाले वर्षमा एकपटक म्यामोग्राफी गर्न सल्लाह दिए पनि अमेरिकाकै अर्को टास्क फोर्स, क्यानेडियन टास्क फोर्स र युरोपेली क्यान्सर पर्यवेक्षक समूहले ५० देखि ७४ वर्षका महिलाले दुई, तीन वर्षमा एकपटक म्यामोग्राफी गरे पुग्ने बताएको छ। यस खालको एक्सरेमा विकिरणको जोखिम निकै न्यून छ। म्यामोग्राफीको मद्दतबाट समयमै स्तनको शंकास्पद गिर्खा वा सुरुवाती अवस्थाको स्तनको क्यान्सर भेट्टाउन सकिएको खण्डमा उपचारको क्रममा स्तन पूरै निकाल्नपर्ने शल्यक्रिया (सर्जरी) को आवश्यकता हुँदैन। त्यसो भएर ४० वर्ष उमेर पुगिसकेकी महिलाले दुई, तीन वर्षमा एकपटक म्यामोग्राफी गराउन बुद्धिमानी हुन्छ। नेपालका सहरी क्षेत्रका कतिपय अस्पतालहरूमा म्यामोगाफीको सेवा उपलब्ध छ। यो सेवाको सदुपयोग गरी आमा समूह, सहकारी संस्थामा आबद्ध महिला सदस्यहरू, महिला स्वास्थ्य स्वयंसेविकाहरूले अधिकतम फाइदा लिन सकिन्छ। महिलाहरूको होल बडी चेकअपमा म्यामोग्राफी पनि अनिवार्य हुनुपर्छ। म्यामोग्राफीबाट शंकास्पद गिर्खा पत्ता लागेको खण्डमा उक्त शंकास्पद गिर्खामा सानो सुईं छिराई वा त्यहाँको सानो मासुको टुक्रा निकाली क्यान्सर छ छैन पत्ता लगाउन सकिन्छ। र, समयमै उपचार गराएको खण्डमा स्तनको क्यान्सर शतप्रतिशत निको हुन्छ। ताम्राकार, वरिष्ठ स्त्री रोग विशेषज्ञ हुन्।"
वायु प्रदूषणमा जकडिएको सहरमा साइकल,"कोरोना महमारीको समय मान्छेहरू सबै कैद थिए, आआफ्ना घरभित्र। त्यहीबेला प्रकृति भने ऊन्मुक्तका साथ सहर विचरण गरिरहेको दृश्य देखिए। सडक बाटामा हरिण र बँदेलहरू निस्केका थिए। सहरका घरका छतका दलान, खोपा, बतासी र बार्दलीमा गुँड लगाएर बस्ने भँगेरा, परेवा, गौंथली, सारांै, चमेरो, कागहरू सिमेन्ट सहर छाड्दै हराउँदै गरएका थिए। तर कोरोनाकालको सुनसान सहरमा चिरबिर गर्दै चराहरू देखिए। मान्छेहरूका लागि मात्र होइन, सहर। त्यसैले घरघरमा मौलिक रूपमै खटप्वाल, चँखु प्वालहरू बनाइन्थ्यो। चरा, भँगेरालाई सदा स्वागत गर्दै बास दिइन्थ्यो। एकाबिहानैको घामको ज्योति घरका झ्यालहरू हुँदै कोठा र ओछ्यानसम्म छरिँदै गर्दा भँगेराहरूको चिरबिर चिरबिर संगीतले बिहानीको रौनक छुट्टै हुन्थ्यो। तर आधुनिक सिमेन्ट घरहरूले सहरलाई मान्छेको भीड र भोकमा परिणत गरेको छ। मान्छेहरू थुनिएको बेला काठमाडौं सहरले अपूर्व शान्ति भोग्यो। उपत्यकाले पुनर्जीवन पाएजस्तो भो। धूलोमैलो र धुवाँबाट निसासिएको सडक र सम्पूर्ण वातावरण एवं स्निग्ध आकाश। स्वयम्भूका दुई आँखाले दूरसम्म दृष्टिपात गथ्र्यो। हरहमेशा बाक्लो तुवाँलोले ढाक्ने उपत्यकाले कुनै नयाँ चोला पाए जस्तो। ४५ महिना मान्छे जब घरभित्र थुनिए, तब सवारीसाधनको प्रयोग नहुँदा काठमाडौं उपत्यका शान्त, सुन्दर र प्रदूषणरहित बन्यो। अचेल काठमाडौंमा जाडोको सिजन छ। धुवाँधुलो आदिले भाइरल रुघाखोकी, ज्वरोले बालबच्चा, वृद्धवृद्धा बिरामी परिरहेछन््। नेपाल साइकल सोसाइटीका संस्थापक सदस्य सहरी योजनाकार किरण जोशी हुन् वा अर्का सहरी योजनाकार मनिष महर्जन, उनीहरूका सन्तानदेखि आमा आदि रुघाखोकी, ज्वरोले सताएका छन््। बालविशेषज्ञ डा शिवकुमार श्रेष्ठ उपत्यकामा रुघाखोकी, ज्वरो र सिजनल भाइरलले धेरै समस्या पारेको छ। वर्षको ४५ पटक सिजनल भाइरलले ग्रसित हुनुको प्रमुख कारणमध्ये एक हो, वायु प्रदूषण। उता लामो समय क्यानाडा बसेका मित्रजोडी काठमाडौं आएदेखि नै रुघाखोकी, ज्वरो र छातीको समस्याले घरमै सीमित छन्् दुई हप्तादेखि। जसले एन्टिबायोटिक खान बाध्य हुनुपर्यो। वायु प्रदूषणको चपेटामा उपत्यकाको जनजीवन परिरहन्छ। घरघरमा रोगी पैदा भइरहेछन््। विश्वस्तरीय वायुप्रदूषण सूचक अध्ययनहरूमा काठमाडौं उपत्यका विश्वकै वायु प्रदूषित सहरको रूपमा गनिएको दशक नाघिसकेको छ। समाचार भाइरल हुन्छन् तर सरकार, सरोकारवाला र नागरिक समाजहरू निदाए झैं लाग्छ। ०० हेल्थ इफेक्ट इन्स्टिच्युट एवं हेल्थ मेट्रिक्स एन्ड इभ्याल्युएसन नामक संस्थाले युनिसेफसँगको सहकार्यमा निकालेको स्टेट अफ ग्लोबल एयर २०२४ रिपोर्टमा सन् २०२१ मा विश्वमा वायु प्रदूषणका कारण ८१ लाख र सन् २०१९ मा करिब ७२ लाख मानिसको मृत्यु भएको पाइन्छ। रिपोर्टअनुसार विश्वमा वायु प्रदूषणका कारण ६ वर्षमुनिका ७ लाख ९ हजार बालबालिकाको मृत्यु भएको थियो। यसले पाँच वर्ष मुनिका बालबालिकामा हुने सबै विश्वव्यापी मृत्युको १५ प्रतिशतलाई प्रतिनिधित्व गर्छ। वायु प्रदूषणका कारण नेपालमा सन् २०२१ मा ४८ हजार ५०० र सन् २०१९ मा ४२ हजार १ सय मानिसको मृत्यु भएको तथ्यांक उक्त प्रतिवेदनमा उल्लेख छ। सन् २०२१ वर्षमा अकालमा मारिएका नेपालीको संख्याको १ सय ९५ हिस्सा हो। नेपालमा अकाल मृत्युको प्रमुख पाँच कारणमा वायु प्रदूषण, सुर्तीजन्य पदार्थहरू, ऊच्च रक्तचाप, डाइटेरी रिस्क र हाई फास्टिङ प्लाज्मा ग्लुकोज (चिनीरोग) पर्छन्। त्यस्तै, भारतमा २०२१ मा २० लाख ९ हजार मानिसले वायु प्रदूषणका कारण ज्यान गुमाए। जुन त्यहाँ अकालमा मर्नेहरूको संख्याको १८ हिस्सा थियो। रिपोर्टले नेपालमा सन् २०२१ मा ७५ प्रतिशत सीओपीडी, ४६ प्रतिशत स्ट्रोक, ४४ प्रतिशत इस्केमिज मुटुको रोग, ४१ प्रतिशत श्वासप्रश्वास रोग, ३८ प्रतिशत फोक्सो क्यान्सर, ३० प्रतिशत नवजात बालबच्चाको मृत्यु र २० प्रतिशत डाईबिटिज रोगले मृत्यु हुनुका कारण वायु प्रदूषणलाई मानेको छ। नेपालमा हरेक १ लाखमा १ सय ५६ जनाको मृत्युको कारण वायु प्रदूषण हो। विश्व स्वास्थ्य संगठनका अनुसार वातावरणीय स्वास्थ्य समस्यामध्ये वायु प्रदूषण सन् २०१९ को सबैभन्दा ठूलो चुनौती थियो। विश्वभरि ९० प्रतिशतभन्दा बढी मानिस प्रदूषित वायुमा सास फेर्छन्। यसको कारणले विश्वभरी बर्सेनि लगभग ७० लाखको मृत्यु हुने गर्छ। मृत्यु बढी हुनेमा ९० प्रतिशत कम र मध्ये आय भएका देशमा हुने गर्छन्। पछिल्लो समयमा काठमाडौं महानगरपालिकाले वातावरण विभाग, ट्राफिक प्रहरीको समन्वयमा गरेको वायु प्रदूषण जाँच गर्दा डिजेलबाट चल्ने ४ सय ७१ गाडीमा ३ सय २२ फेल भएका छन्् भने पेट्रोलबाट चल्ने सवारीसाधन १ सय ४८ मध्ये २३ फेल भएका छन््। यसले काठमाडौं उपत्यकाको वातावरण र वायु प्रदूषित गर्न गाडी, कार, मोटरबाइक आदिको भूमिका स्पष्ट हुन्छ। संसद्मा धुलो, धुवाँ (वायु प्रदषण), ट्राफिक जाम र साइकल : २०७९ सालको चुनावका दिन सम्पूर्ण देश थप्प हुने गरी चुनावमै होमिए। दिनभर यातायात बन्द गरियो। सरकारी ढुकुटीबाट २५ अर्बभन्दा माथि खर्च गरे। सबै ठूलासाना पार्टीहरूका चुनाव मैदानमा उत्रेका हजारौं उम्मेदवारहरूको चुनाव खर्चसमेत हेर्दा लगभग सवा खर्ब रुपैयाँ जति प्रतिनिधिसभाका लागि सांसदहरू चुनिन खर्च मुलुकमा भएको अनुमान अर्थविद्हरूको अनुमान छ। चुनाव खर्चका कारण तत्काल महँगी पनि बढेको हुन्छ। चुनावको एक महिनाअघि नेपाल राष्ट्र बैंकले सार्वजनिक गरेको तथ्यांकमा महँगी दर ८२६ प्रतिशत रहेको देखाएको थियो। चुनावपछि भने दोहोरो अंक १५ प्रतिशतसम्मको महँगी बढेको अनुमान अर्थविद्हरूको थियो। यति धेरै मूल्य चुकाएर देशले २ सय ७५ सांसदहरू चुने। दिनभर चर्को घाम, धुलो र भोक नभनी चुनावमा भोट हाल्न लाइन लागेका थिए नेपाली मतदाताहरू। कतिपय दूरदराजहरूमा २३ घण्टा भीरपहिरो हिँडेर पनि भोट हाल्ने जोश जनताले देखाएका थिए। आम जनजीविका, जनस्वास्थ र जनजीवनका आधारभूत मुद्दाहरूमा सधैंजसो नागरिकहरू, नागरिक संस्थाहरू र सरोकारवाला संस्थाहरूले हरहमेशा आवाज र दबाब उठान गरिरहन नसकिने भएका कारण नै यस्तै आम जनजीविकाका एजेन्डाहरूमा पहल गर्न, नीति, कानुन निर्माण गर्न सांसदहरूको आवश्यकता प्रजातान्त्रिक पद्धतिमा पारिएको हो। जसका कारण सांसदहरूले राज्यको ढुकुटीबाट तलबभत्ता सुविधाहरू प्राप्त गर्नेहुन्। संघीय संसद्को प्रतिनिधि सभाको २ सय ७५ र राष्ट्रिय सभा ५९ गरी ३ सय ३४ सांसद हाल संसद्मा छन््। जसमा काठमाडौं १८, ललितपुर ६, भक्तपुर ४ गरी काठमाडौं उपत्यकाबाट २८ जना सांसद छन््। बागमती प्रदेशसभा १ सय १० सांसदहरू छन्् र काठमाडौं उपत्यकाबाट मात्र ५० सांसदहरू छन््। यति धेरै सांसदहरू जनताको जनजीविकाको आम सवालहरूमा आवाज उठाउनु र सरकारलाई राजनीतिक र नैतिक दबाब दिएर त्यसको समाधानको पहल गर्नु पहिलो उत्तरदायित्व हो। तर काठमाडौं उपत्यकाको वायु प्रदूषण, यातायात बेथिति र जनस्वास्थबारे कुनै सांसदले खासै बोलेको, मुद्दाको उठान गरेर सरकारी निकायलाई जवाफदेहिता बनाउन सकेनन्। केही सांसदबाहेक वायु प्रदूषण, यातायात समस्या, सहरी परिवहन आदिमा खासै कसैले पनि बोलेको सुनिएन। आज वायु प्रदूषणका कारण उपत्यकालगायत नेपालका सहरहरू आक्रान्त छन््। सरकारी निकायहरू गैरजिम्मेदारपूर्ण रूपमा सुस्त र निष्क्रिय छन्। कम्तीमा उपत्यकाबाट चुनिएका संघीय संसद्का २८ सांसद र बागमती प्रदेशका ५० सांसदले उपत्यकाका यी विकराल समस्याको उपाय खोज्नुपर्छ। विगतमा कोटेश्वर कलंकीमा खण्डको चक्रपथ विस्तार निर्माण भएसँगै सयौका संख्यामा नेपाली नागरिकले सडक दुर्घटनामा परेर ज्यान गुमाए, मारिए। तर विगतको संसद्मा कुनै पनि जोडदार आवाज उठाएको सुनिएन। कलंकीचाबहिल खण्डको निर्माणमा ५६ वर्ष लामो ढिलाइले धुलो, धुवाँ, ट्राफिकजामले यस क्षेत्र कुँजिएको छ। तर उपत्यकाका कुनै पनि सांसदले यस विषयमा संसद्मा बोलेको सुनिएन। उपत्यकामा साइकल लेनको कुरा त अझै परको कुरा ! निर्माणाधीन चक्रपथमा साइकल लेन र चौडा फुटपाथको निर्माण हुन आवश्यक छ। तर सांसदहरूमा यस कुराको ज्ञान न कतै देखिन्छ, न कतै बुझ्न चाहन्छन्। यहीका स्थानीय सांसदहरूले भने भोलिको काठमाडौं राजधानीको परिकल्पना के कस्तो छ ? उनीहरूका घोषणापत्रमा हेर्दा उल्का सपनाहरू बाँडेका थिए। तर पदकालको आधा समय नाघिसक्दा सपनाहरू झनै बिरूप विपनाहरू हुँदैछन्। विश्वकै वायु प्रदूषित सहरमध्ये सबैभन्दा अघिल्लो पंक्तिमा छ काठमाडौं। बस्न अयोग्य सहरको अर्काे अवतार पनि बन्दै हाम्रो राजधानीभन्दा फरक नपर्ला कि ? नेपाल साइकल सोसाइटीले संघीय संसद्का केही सांसदलाई यस विषयमा बहस छलफल उठान गर्न लबिङ गरिरहेको छ भने यसका लागि कार्यक्रममार्फत बहस चर्चा गर्ने प्रयास गरिरहेको छ। संघीय संसद्को भौतिक पूर्वाधार विकास संसदीय समिति र शिक्षा, स्वास्थ्य र सूचना प्रविधि संसदीय समितिमा उक्त महŒवपूर्ण मुद्दाहरूमा बहस र छलफल गर्न निवेदन गर्ने तयारी गरिरहेको छ। संसद्मा प्रमुख रूपले बहस गर्न यी एजेन्डालाई संसद्को सार्वजनिक महŒवको प्रस्ताव र संकल्प प्रस्तावमा लैजान लबिङ गरिरहेको छ। सम्बन्धित सरकारी मन्त्रालय र निकायहरूले यसमा गम्भीर भई कार्यान्वयन प्रक्रियामा जाऊन्। संसद् र सांसद यसको अघिल्लो आवाजको वाहक हुनुपर्छ। हैन भने ११ खर्बको मूल्य चुकाएर ५५ वर्षमा चुनावमा नागरिकले किन मत हाल्ने किन तात्तातो घाममा लामो लाइन किन बस्ने ? ती हालेको मतको र तिरेको करको मूल्यको हिसाब किन नमाग्ने ? हिजो साइकल चढेर राजनीतिमा लागेकाहरू संसद् भवन छिरेसँगै चिल्लो कार र संसद् प्रोटोकलमा टाँसिएका छन्। चिल्लो कालो सिसाको झ्याल भएको कारहरूमा हैन, सांसदहरू साइकलमा संसद् छिरेको दृश्यहरू संसद्ले दिन सक्नुपर्छ। यो गरिब देशका सांसदहरूले सरल र सादा जीवनको द्योतक साइकलसहित सादा जीवन यापनको संस्कृति निर्माणको पहल खै ? समाधानको उपाय साइकल : उपत्यकामा सडक सञ्जाल लगभग २२ सय किमि पुगेको छ। बागमती प्रदेशको सवारी दर्ताको आधारमा उपत्यकामा २० लाखको हाराहारीमा बाइक, कार, गाडी कुदिरहेको अनुमान गर्न सकिन्छ। दैनिक दुई लाख माथि त पठाओ, ड्राइभ इनलगायतका राइडर र डेलिभरी मोटरबाइक भएको अनुमान छ। राष्ट्रिय जनगणना २०७८ को अनुसार ४० लाखको जनसंख्या काठमाडौंमा भएको मान्ने हो भने आधाआधी जनसंख्यासँग बाइक, कार, गाडी भएको त हैन ? अनुमान गरौं। अफिस टाइमको जस्तो ट्राफिकजाम हरेक समयजसो भोग्नुपर्ने उपत्यकाको दैनिकी भइसक्यो। उपत्यकाको ट्राफिकजाम, कन्जेसन, यति विकराल हदमा पुगिसकेको छ कि निकट भविष्यमा ग्रिडलक काठमाडौंले भोग्नेछ। सवारीसाधनहरू यसरी नै वृद्धि हुने हो भने अबको ५, १०, १५ र २० वर्षपछि काठमाडौंले कस्तो विपत्ति भोग्ला ? यसको अन्दाज सरकारी निकायहरूलाई छ कि छैन ? इनसाइट फ्रम एसियन अर्बन ट्रान्सपोर्ट आउटलुकको स्कोपिङ अर्बन ट्रान्सपोर्ट इन् काठमाडौं २०२३ को अध्ययन रिपोर्टअनुसार काठमाडौं उपत्यकाको पेसेन्जर ट्रिपहरूको दुईतिहाइ ट्रिप हिँडेर, साइकल वा औपचारिक र अनौपचारिक पब्लिक यातायातबाट हुन्छ। दर्ता गरिएका सवारीसाधनमध्ये ८० प्रतिशत दुईपांग्रे मोटरसाइकल, स्कुटीहरू पर्छन्। मुलुकभरको ६० प्रतिशतभन्दा बढी दर्ता गरिएका सवारीसाधन काठमाडौंमा गुड्छन्। रिपोर्टका अनुसार काठमाडौंमा काठमाडौंवासीको आम्दानीको ११ प्रतिशत खर्च यातायातका लागि हुन्छ। अध्ययनअनुसार उपत्यकाको ६६ प्रतिशत वायुप्रदूषणको कारक यिनै यातायातका सवारीसाधन हुन्। सन् २०१७१८ मा विश्वको ७५ प्रतिशत सहरहरूमा ट्राफिक कन्जेसन बढेको देखाएको छ। विश्व स्वास्थ संघले कयौं ती सहरहरूलाई चेतावनी दिइरहेका छन्, जहाँ हुने ट्राफिक कन्जेसनको थेग्न नसक्ने हुँदै त्यसको आर्थिक मूल्य मुलुकको देशको जीडीपीको २४ प्रतिशत पुगिरहेको छ। जसको प्रमुख नकारात्मक परिणामहरू समयको हानी, इन्धनको नास र कार्यहरूको मूल्यवृद्धि हुन्छ (विश्व स्वास्थ्य संघ २०१४)। सन् २०१६ मा सवारीसाधनबाट उत्सर्जन हुने जसमा कार्बनडाइअक्साइड, कार्बन मोनोअक्साइड, पार्टिकुलेट म्याटर (पीएम) सहितको वायु प्रदूषणले विश्वको २४ प्रतिशत ग्लोबल कार्बन उत्सर्जनको जिम्मेदार थियो (वाग एन्ड गे२०१९)। ७२ प्रतिशत ग्लोबल ट्रान्सपोर्ट क्षेत्रको उत्सर्जन सडक सवारीसाधनहरू जिम्मेवार छन्, जुन सन् १९७०२०१० सम्ममा ८० प्रतिशत ग्रिन हाउस ग्यास उत्सर्जनका कारक बनेको थियो। यसको एक उदाहरण हो, चीनले सन् २०१६ मा वायु प्रदूषणको मूल्य अमेरिकन डलर ७२७ बिलियन गुमाउनु पर्यो। जुन चीनको जीडीपीको ६५ प्रतिशत भाग थियो (सीएमआई२०२०)। उपत्यकामा सवारीसाधनको चाप उपत्यकाको सडक पूर्वाधारको क्षमताभन्दा बढी थेग्न नसकिने गरी नाघिसकेको छ। साधारणतः छोटो वा मध्यम दूरीको यात्राका लागि अधिकांश सवारीसाधन विशेष गरेर मोटरबाइक कारहरू चल्ने गरेको भेटिएको छ। अर्बन ट्रिपको ७० प्रतिशतजसो छोटो वा मध्यम दूरीको यात्राका लागि हुने गरेको छ। १ देखि ९१० किमिसम्मको छोटो तथा मध्यम दूरीको सहरी यात्रालाई मध्यनजर गरेर साइकलको प्रयोग गर्ने वातावरण र पूर्वाधारहरू बन्नुपर्छ। अनिमात्र काठमाडौंको सवारी चापको भार कम हुनुका साथै वायु प्रदूषण, सडक दुर्घटना घटेर सहरी जनस्वास्थ्यमा ठूलो राहत मिल्नेछ। तर साइकल लेन निर्माणको चासो चिन्तन र परिकल्पना गर्न सडक विभाग, भौतिक पूर्वाधार तथा यातायात मन्त्रालय, सहरी विकास मन्त्रालय, काठमाडौं महानगरपालिकालगायत कसैले अघि सारेका छैनन्। बरु भएकालाई पनि मेटाउन तल्लिन छन्। माइतीघर मण्डलादेखि तीनकुनेसम्मको काठमाडौंको पहिलो डेडिकेटेड साइकल लेन हटाएर फुटपाथ बनाउने भएका छन्, काठमाडौं महानगर र सडक विभागबाट। आधारभूत डिजाइनमै गल्ती भएका कारण उक्त साइकल लेन कसैले साइकल लेनको रूपमा चिन्दैनथिए, जसका कारण उक्त लेनको सही सदुपयोग हुन सकेन। भएको एकमात्र साइकल लेनलाई पुनर्निर्माण गरी सही प्रयोगमा ल्याउँदै अन्त पनि साइकल लेन विकास निर्माण गर्नुपर्छ। यसरी साइकल प्रयोग र सुरक्षित यात्रालाई प्राथमिकता र प्रवद्र्धन गरेर उपत्यकामा एक्टिभ मोबिलिटी र स्वस्थ सहर तथा नागिरक बनाउने पथमा लाग्नुको साटो ऊक्त पथलाई नै नकारेको बुझिन्छ। यसले काठमाडौं सहर बाँच्न योग्य सहर हैन, रोगी सहरको रूपमा परिणत हुँदैछ। सडक विभाग र कामपालगायत नगरपालिकासँग काठमाडौं उपत्यकाको सडक ट्राफिक कन्जेसन र वायु प्रदूषणको समाधान के छ ? छेउछाउका घरहरू भत्काएर सडक विस्तार गर्नु ? नेपाल इन्भेस्टमेन्ट बोर्डबाट प्राप्त रिपोर्टअनुसार काठमाडौंमा ७७२८ किमिको पाँच वटा मेट्रो लेनको निर्माणको लगानी अमेरिकन डलर ५४,७१,७२,००० अर्थात् ७ खर्ब ६६ अर्ब ७६ करोड ३० लाख ६७ हजार रुपैयाँ हुन आउँछ। के यतिका थैग्नै नसकिने बजेटको मेट्रो निर्माण गर्ने क्षमता नेपाल सरकार र स्थानीय सरकारहरूले राख्छ ? हाल निर्माण विवादमा बीचमै रोकिएको ग्वार्कोको फ्लाइओभर यसको उदाहरण हो। अतः व्यावहारिक रूपले राज्य, सरकार र नागरिकहरूको क्षमताले गर्न सकिने उपायहरू पहिले अवलम्बन गर्ने हो भने साइकल लेनको बृहत् नेटवर्क र नीति नियम निर्माण गर्न कुनै अर्बौंको बजेट या विदेशी ऋण लिनुपर्ने छैन। सहज, स्वस्थ सजीव र मितव्ययी उपाय नगरी उल्टो ती उपायहरूलाई निषेध गर्नु सरकार र निकायहरूको कुबुद्धि ठहरिनेछ। अन्तत्वोगत्वा काठमाडौं रोगी र दुर्घटनाग्रस्त भविष्यतिर लम्किनेछ। जसको दोषको भागी सरकारहरू, काठमाडौं महानगरपालिकालगायत सबै स्थानीय सरकारका नेतृत्वहरू हुनेछन्। उपत्यकाका यी समस्या बुझ्न गहन रूपमा व्यापक अध्ययन अनुसन्धानको आवश्यकता टड्कारो छ। उपत्यकामा सवारीसाधनहरूको संख्याको वर्तमान स्थिति, संख्या वृद्धिदर, निजी सवारीसाधनको दैनिक औसत यात्रा दूरी, त्यसको पेट्रोल र डिजेल खपत, कार्बन इमिसन, इन्धन, मर्मत खर्च, ट्राफिक जामको समय अन्तरालहरू, तिनका मोनिटरी मूल्यांकन इत्यादि तथ्यांकको आधारबिना उपत्यकाका ती समस्याको जड र निराकरणहरू खोतलिन सहज छैन। विश्वका हरेक विकसित सहरहरूमा यस्ता अध्ययन, डाटा संकलन हरेक दुईतीन वर्षमा स्थानीय सरकारले निरन्तर रूपमा गरिरहेका हुन्छन्। काठमाडौंको यातायातको डिटेल डाटाहरू सन् २०११ तिरको जाइकाको अध्ययन रिपोर्टपछि छैन। सडक विभागसँग वा यातायात व्यवस्था विभागसँग केही टुक्रे डाटा उपलब्ध होलान्। जुन सर्वसाधारणले सहजै पाउन सक्दैनन्। बागमती प्रदेशको सवारीसाधन दर्ता गर्ने एकान्तकुना र यातायात व्यवस्था विभागले पनि कार, बाइक, गाडीको डाटा सहज रूपमा पब्लिक उपलब्ध छैन। डेढ महिनाअघि लबिङको क्रममा बागमती प्रदेशको यातायातमन्त्री प्रेम महर्जनसँगको बैठकमा नेपाल साइकल सोसाइटीको तर्फबाट कम्तीमा बागमती प्रदेशको आउने आर्थिक वर्ष २०८२८३ को बजेट कार्यक्रममा उपत्यकाको सडक यातायातको गहन अनुसन्धान गर्नुपर्ने सुझाव राख्यौं। यसरी, बाइक, कार, गाडीहरूको दर्ताको तथ्यांकलाई डिजिटेलाइज्ड सिस्टेममा राखेर हरेक महिनाजसो अध्यावधिक तथ्यांक सार्वजनिक रूपमै कम्तीमा उपलब्ध होस्।  श्रेष्ठ, साइकल अभियन्ता हुन्।"
क्यान्सर लाग्न नदिने कि,"क्यान्सर रोग लागेर उपचार गर्नुभन्दा लाग्नै नदिने उपाय अपनाउनु बुद्धिमानी हुन्छ। त्यसका लागि सुधार्नुपर्ने पक्ष हो, जीवनशैली। अहिले अपनाइरहेको जीवनशैली स्वस्थकर छैन भने बानी सुधारिहालौं। सर्वसाधारणमात्र होइन, डाक्टरहरूलाई पनि क्यान्सर रोग लागेको छ। ती मेरी डाक्टर साथीको क्यान्सर लागेको एक महिनाभित्रै ज्यान गयो। यो दुःखद् घटनाबाट हामीले ग्रहण गर्ने सन्देश के हो भने क्यान्सर रोगले विकसित वा अविकसित मुलुक भन्दैन। धनि वा गरिब, जाति, धर्म, लिंग, उमेर केही भन्दैन। जुनसुकै उमेरमा जसलाई पनि क्यान्सर हुन सक्छ। कुनै कुनै क्यान्सर त यसरी फैलिसकेको हुन्छ कि जीवनको अन्तिम अवस्थामा मात्र पत्ता लाग्छ। समयमै उपचार नपाएर पनि कतिपयको अकालमा ज्यान जान्छ। परिवारमा कसैलाई क्यान्सर (फेमिली हिस्ट्री) छ भने अमेरिकीहरूले नियमित रूपमा जाँच, परीक्षणहरू गरिरहन्छन्। तर पनि क्यान्सरबाट ज्यान गइरहेको हुन्छ। अहिले क्यान्सरका बिरामीहरूको जुन संख्यामा वृद्धि भइरहेको त्यो जीवनशैली नमिलेर नै हो। अधिकांश व्यक्तिहरू व्यस्त छन्, अहिले। व्यस्तताले जीवनशैली पनि अस्तव्यस्त हुन पुगेको छ। खानपान शुद्ध छैन। सही समयमा खानेबानी छैन। खुवाइ मिलेकै छैन। मोटोपना बढेको छ। व्यायाम गर्ने फुर्सद छैन। अहिले साक्षरता दर त बढेको छ। त्यसैले शिक्षा, जनचेतना बढेसँगै क्यान्सरका बिरामी घट्नुपर्ने हो। तर उल्टै बढिरहेछ। किन त ? किनभने पहिलो हाम्रो हजुरबुवा हजुरआमाको पालमा खानपान शुद्ध थियो। अर्गानिक थियो। अहिले खाद्यान्न बाली, तरकारीमा कीटनाशक विषादी प्रयोग भइरहेको छ। सीमाभन्दा बढी कीटनाशक विषादीको प्रयोग, वायु प्रदूषणका कारण पनि क्यान्सरका बिरामी वृद्धि भइरहेको छ। धूमपान, मद्यपानको लत बढ्दै गएको छ। विश्व स्वास्थ्य संगठन (डब्लूएचओ)को एक तथ्यांकअनुसार, क्यान्सरसँग सम्बन्धित मृत्युमध्ये ३२ प्रतिशत मृत्यु मादक पदार्थ सेवनका कारण हुने गरेको छ। अमेरिकीहरू हरेक वर्ष स्क्रिनिङ (परीक्षण) गर्छन्। स्वस्थ भए पनि परीक्षण गरेर ढुक्क हुन्छन्। हामी अधिकांश नेपालीको बानी अझै पनि बिरामी भएपछि मात्र जँचाउने जाने प्रवृत्ति छ। यसका लागि सरकारले सरकारले स्वास्थ्य बिमाको दायरा बढाउनुपर्छ। निजी क्षेत्रका बिमा कम्पनीहरूले स्वास्थ्य बिमा कार्यक्रम विस्तार गर्नुपर्ने जरुरी छ। जाँच, उपचारमा संलग्न निजी क्षेत्रका स्वास्थ्य संस्थाले एकजुट भएर बिरामीको परीक्षण र शुल्कमा एकरूपता कायम गर्नु आवश्यक छ। गैरसरकारी संघसंस्थाले पनि एकीकृत रूपमा कार्यक्रम सञ्चालन गर्दा प्रतिफल देखिन्छ। क्यान्सर रोग लागेर उपचार गर्नुभन्दा लाग्नै नदिने उपाय अपनाउनु सबैभन्दा बुद्धिमानी हुन्छ। त्यसका लागि सुधार्नुपर्ने पक्ष हो, जीवनशैली। अहिले अपनाइरहेको जीवनशैली स्वस्थकर छैन भने बानी सुधारिहाल्नुहोस्।  अमेरिकामा कार्यरत इन्टरनल मेडिसिन एवं जीवनशैलीका विज्ञ घिमिरेसँग अन्नपूर्णकर्मी दिनेश गौतमले गरेको कुराकानीमा आधारित।"
"क्यान्सरमा नडराऔं, खेलाँची नगरौं","रेडियोथेरापी सेवामा चाप बढी छ : डा सन्तोष पौडेल, निर्देशक, वीर अस्पताल क्यान्सर रोगको अवस्था, निदान, उपचारका विषयमा बहस कार्यक्रम आयोजना गरेकोमा अन्नपूर्ण मिडियाप्रति आभार व्यक्त गर्दछु। वीर अस्पतालले मेडिकल, रेडिएसन र सर्जरी तीनै किसिमको सेवा प्रवाह गरिरहेको छ। तीनवटै सेवाहरू अब्बल छ। मेडिकल अन्कोलोजी र सर्जिकल सेवालाई प्राथमिकता दिएका छौं। सबैखालको क्यान्सरको सर्जिकल सेवा राम्रोसँग भइरहेको छ। आधारभूतदेखि विशिष्टिकृत सेवा दिनु पर्दा चापमा छौं। रेडिएसनमा राम्रो मानिएको टोमोथेरापीबाट सेवा प्रवाह गरिरहेका छौं। अधिकांश बिरामीको चाहना टोमोथेरापीबाट सेवा लिने हुन्छ। नेपालमा एउटा मात्रै छ। विकल्पमा लिन्याक र ब्राकीथेरापी मेसिन भएको भए सेवा दिन सकिन्थ्यो। मधेस, गण्डकी, कर्णाली र सुदूरपश्चिम प्रदेशमा रेडियोथेरापी मेसिन छैन। सबै बिरामी काठमाडौं नै आउँछन्। कि भरतपुर जानु पर्यो कि काठमाडौं आउनु पर्यो। वीर अस्पतालमा बंकर छ। त्यो बंकरमा मेसिन राख्न चाहन्छौं। क्यान्सरलाई कम्प्रिहेन्सिभ केयरका रूपमा लिनुपर्ने जरुरी छ। स्पेसलाइज्ड जनरल अस्पतालमा क्यान्सर युनिटलाई बलियो बनाउनु उपयुक्त हुन्छ। वीर अस्पतालको अनुभवले पनि यहि भन्छ। अहिले रेडिएसन सेवा लिनेहरूको संख्या बढ्दै गएकाले केन्द्रीय अस्पतालहरू र प्रादेशिक अस्पतालमा एकएक वटा रेडिएसन मेसिन अति आवश्यक देखिन्छ। क्यान्सरका बिरामीलाई उपलब्ध गराइने एक लाख रकम अपुग छ। त्यसलाई समयानुकूल परिमार्जन गर्नु जरुरी छ। बेड अकुपेन्सी ९९ प्रतिशत छ : डा उज्ज्वल चालिसे, कार्यकारी निर्देशक, भक्तपुर क्यान्सर अस्पताल क्यान्सरका विषयमा जुन बहस भएको छ, यो सकारात्मक कुरा हो। यस खालका कार्यक्रममा धेरै मन्थन पनि हुन्छ। आयोजक अन्नपूर्ण पोस्ट मिडियालाई धन्यवाद दिन चाहन्छु। भक्तपुर क्यान्सर अस्पताल गैरसरकारी प्रयासबाट सञ्चालन भएको अस्पताल हो। पछि मात्र सरकारले अपनत्व लिएर सञ्चालन भइरहेको छ। यस अस्पतालमा क्यान्सरका बिरामीको मर्म बुझ्ने काम हुन्छ। रोगको पहिचान, निदान गर्नुका साथै उपचारमा महत्व दिइरहेका छौं। अन्य अस्पतालमा रोग पत्ता लागेपछि रेफर भएका बिरामी पनि आउँछन्। वर्षमा झन्डै ५ हजार बिरामी दर्ता भएको पाइन्छ। वर्षमा करिब १ लाख बिरामीलाई ओपिडी सेवा प्रवाह गर्छौं। २५ हजार बिरामीलाई अन्तरंग सेवा प्रवाह गर्छौं। सेवाहरूमा सर्जिकल, रेडिएसन र मेडिकल अन्कोलोजी उपलब्ध छन्। पेडियाट्रिक, गाइने, हेड एण्ड नेक लगायत क्यान्सरमा देखिने प्रायः सबै उपचार सेवा प्रवाह गरिरहेका छौं। सेवाहरू कतिपय न्युनः शुल्क एवं निःशुल्क पनि प्रवाह गराइरहेका छौं। क्यान्सर एउटै रोग होइन। विभिन्न किसिमका रोगहरू पनि विद्यमान हुन्छन्। हामीले गुणस्तरीय सेवा दिइरहेका छौं। बिरामीहरू परीक्षण एवं उपचार गर्न आउनेहरू बढ्दै गइरहेका छन्। बेडको अभाव छ। अकुपेन्सी दर ९९ प्रतिशत नै हुन्छ। रेडिएसन सेवामा पनि चाप बढ्दो छ। लिनियर एक्सिलेटर, कोवाल्ट र ब्राकीथेरापी गरी तीनवटा मेसिन छ। एक महिना कुर्नु पर्छ। अप्रेसनका लागि पनि दुईतीन साता पालो कुर्नुपर्ने अवस्था छ। ब्लड क्यान्सरको सन्दर्भमा बोनम्यारो ट्रान्सप्लान्ट सेवा प्रवाह गर्न सकिएको छैन। सरकारको सहयोग भएमा थप सेवाहरू प्रवाह गर्न सकिन्थ्यो। सबैको सहयोग चाहिन्छ : डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय अन्नपूर्ण मिडियाले क्यान्सर रोगको विषयमा राउन्ड टेबल कार्यक्रम आयोजना गरेकोमा स्वास्थ्य तथा जनसंख्या मन्त्रालयको तर्फबाट र व्यक्तिगतरूपमा धन्यवाद व्यक्त गर्न चाहन्छु। सञ्चारमाध्यमबाट क्यान्सर रोकथामका लागि जनचेतना प्रवाह भइरहेको छ तर हामी नेपाली व्यवहारमा लागू गर्दैनौं। उपचार लगायतका सबै कुरा नेपालमै होस्, अझ एकैचोटी होस् अझ तुरुन्तै भन्छौं। तर, कुल बजेटमध्ये स्वास्थ्य क्षेत्रमा ४२ प्रतिशत बजेट छुट्याइएको अवस्था छ। यो अवस्थामा चुनौती धेरै छन्। जुन व्यक्तिको कोही छैन, त्यसका लागि राज्य छ भन्ने सोचका साथ विभिन्न कार्यक्रम सरकारले गर्दै आएको छ। राष्ट्रिय क्यान्सर नियन्त्रण रणनीति (२०२४२०३०) बनाएका छौं। ९ वटा रणनीति, ५५ वटा कार्यनीति र कार्ययोजना छ। यसको कार्यान्वयनमा स्वास्थ्य मन्त्रालय एकदमै संवेदनशील छ। यहाँहरूको निरन्तर सहयोग सँगै दबाब पनि चाहिन्छ। अहिले सातवटै प्रदेशमा क्यान्सर रोग जँचाउन, फलोअप गर्न र निदानको व्यवस्था मिलाएका छौं। भक्तपुर क्यान्सर अस्पतालबाट कोशी र मधेस प्रदेशमा बीपी कोइराला भरतपुरबाट गण्डकी, कर्णाली र सुदूरपश्चिम प्रदेशमा र सुशील कोइराला प्रखर क्यान्सर अस्पतालबाट लुम्बिनी प्रदेशमा सेवा प्रवाह भइरहेको छ। सामान्य अवस्थाका बिरामीलाई काठमाडौं आउनु नपरोस् भनेर नै यसरी सेवा प्रवाहको व्यवस्था मिलाइएको हो। सेटेलाइटका रूपमा भए पनि सेवा विस्तार गरिएको सबैलाई जानकारी नै छ। बाल क्यान्सरलाई दृष्टिगत गर्दै निःशुल्क बाल क्यान्सरको उपचार सुरु गरेका छौं। त्यसमा उपयोग हुने ३५ वटा केमोथेरापी औषधि नेपाल आइपुग्दैछ। केमोथेरापी औषधि महँगो छ। विज्ञहरूसँगको छलफलको आधारमा बढी प्रयोग हुने केमोथेरापीको सूची बनाइएको छ। संघसंस्थाबाट सहयोगका लागि पहल गरिरहेका छौं। स्वास्थ्य कर कोषमा सुरुदेखि नै ५ करोड आएको छ। कोषमा रकम वृद्धिका लागि अर्थ मन्त्रालयमा अनुरोध गरेका छौं। कर कोषको रकम जनचेतना जगाउन खर्च हुन्छ। सरकारी, सामुदायिक र निजी अस्पतालले पनि उपचारमा सहयोगका लागि उपलब्ध गराएका छौं। अहिले १२ वटा क्यान्सर अस्पतालबाट क्यान्सरको दर्ता भएको छ। ९ जिल्लाबाट क्यान्सर बेस्ड रजिस्ट्री भइसकेको छ। मुलुकभरका सबै स्वास्थ्य संस्था, आधारभूत एवं प्रादेशिक अस्पतालबाट डीएचआईएस टुलमार्फत पनि क्यान्सर रजिस्ट्री भइरहेछ। रेडियोथेरापी मेसिन उपलब्ध होओस् : डा रक्षा श्रेष्ठ, मेडिकल अन्कोलोजिस्ट, त्रिवि शिक्षण अस्पताल, सुरेश वाग्ले मेमोरियल क्यान्सर उपचार केन्द्र क्यान्सर रोग विशेषज्ञहरूसँग अन्तरक्रिया कार्यक्रम आयोजना गर्नु भएकोमा आभार व्यक्त गर्दछु। तीन वर्षअघिसम्म केमोथेरापी सेवा लिन आउने बिरामीलाई अन्य अस्पतालमा रेफर गर्नु पथ्र्यो। त्रिवि शिक्षण अस्पतालमा क्यान्सरको सर्जरी सेवा थियो। तर, केमोथेरापी सेवा थिएन। गतवर्ष मेडिकल अन्कोलोजीमा बहिरंग विभागमा नौ हजारभन्दा बढी बिरामी सेवा लिन आएका थिए। त्यस्तै, हेमाटोलोजी (रक्त क्यान्सर) उपचार सेवा लिन आठ हजारभन्दा बढी बिरामी आएको तथ्यांक छ। हरेक वर्ष बिरामीको संख्या बढ्दै गएको छ। अहिले ९० बेड सञ्चालनमा छ। उपचार गर्ने जनशक्तितर्फ दुई जना मेडिकल अन्कोलोजिस्ट छौं। मेडिकल अफिसर र रेसिडेन्ट डाक्टरहरूको सहयोग लिएका छौं। रेडियोथेरापी मेसिन राख्नका लागि बंकर बनाइएको छ। रेडियोथेरापी सेवाका लागि मेसिन नहुँदा सेवा प्रवाह गर्न सकिएको छैन। सरकारलाई विशेष अनुरोध गर्न चाहन्छु, सुरेश वाग्ले क्यान्सर उपचार केन्द्रमा कम्तीमा एउटा रेडियाथेरापी मेसिन उपलब्ध होस्। सरकारी छानामुनि सबै उपचार होस् : डा अरुण शाही, मेडिकल अन्कोलोजिस्ट, पाटन अस्पताल क्यान्सर रोग र यसका विभिन्न आयामबारेमा आमजनतासमक्ष पुर्याउने कार्यमा अन्नपूर्ण पोस्ट्ले नेतृत्वदायी भूमिका निर्वाह गरेको छ। यसलाई धन्यवाद दिन चाहन्छु। सुरुका क्यान्सरका बिरामीलाई भर्ना गरेर उपचार हुँदैनथ्यो। जब म बंगलादेशबाट मेडिकल अन्कोलोजी पढेर आएँ, सुरुमा सोलिड ट्युमर र हेमाटोलोजी (रगतको क्यान्सर) सम्बन्धी उपचार सुरु गरियो। अहिले पाटनमा स्त्री क्यान्सर (गाइने अन्कोलोजी), बालबालिकालाई हुने क्यान्सर (पेडियाट्रिक अन्कोलोजी), अन्को सर्जरी सेवा सञ्चालन भइरहेको छ। पाटनमा दैनिक ५० देखि ६० जना बिरामीलाई केमो औषधि दिइन्छ। २६ बेड मेडिकल अन्कोलोजीका लागि व्यवस्था गरिएको छ। १८ बेड हेमाटोलोजीका लागि छुट्ट्याइएको छ। बालबालिकाका लागि १० बेड छ। प्यालिएटिभका लागि ५ वटा बेड रहेको छ। यी बेडहरू अपर्याप्त छ। हामीले बेडको समस्या भोगिरहेका छौं। अहिले पाटन अस्पतालमा प्यालेटिभ केयरको लागि एक ब्याच उत्पादन भइसकेको छ। अहिले ६ बेडको प्यालेटिभ विभागसमेत छ। रेडियोथेरापी सेवा प्रवाह हुन सकेको छैन। केमो, रेडियोथेरापी र सर्जरी सेवा प्रवाह एउटै छानामुनि होस् भन्ने हाम्रो अनुरोधलाई सरकारले सुनिदेओस्। सुरुकै अवस्थामा छ भने क्यान्सर उपचारपछि निको हुन्छ। ८० देखि ९० प्रतिशत बिरामी उपचारपछि निको भएका छन्। पछिल्लो समय क्यान्सरका बिरामीलाई उपचार गरेर मात्र हुँदैन भन्ने अनुभव भइरहेको छ। रोकथाम, पहिचान, निदानलाई पनि उत्तिकै प्राथमिकता दिनुपर्छ भन्ने लागेको छ। सबैको भूमिका क्यान्सर लाग्नै नदिनेतर्फ हुनुपर्छ। यसका लागि खानपानमा ध्यान दिने, सुर्तीजन्य पदार्थ सेवन नगर्ने र सक्रिय जीवनशैली अपनाउनु पर्छ। वातावरणीय पक्षमा पनि ध्यान दिऊँ : श्रीच्छा प्रधान, मिस नेपाल वर्ल्ड, २०२३ क्यान्सरको रोगको उपचारभन्दा पनि क्यान्सर रोग लाग्नै नदिने लक्ष्य राख्नुपर्छ। हामीले दैनिक खानेकुरामा विषादी प्रयोग भइरहेको त छैन ? यसतर्फ ध्यान दिउँ। वातावरणीय पक्षसँगै पारिस्थितिक प्रणालीतर्फ पनि ध्यान दिउँ। क्यान्सर मानवलाई मात्र होइन, जनावरलाई पनि हुन्छ। परम्परागत एवं रैथाने ज्ञानलाई पनि प्राथमिकता दिनुपर्छ कि ? हामीले दिनहुँ प्रयोग गर्ने उपभोग्य वस्तुहरूमा क्यान्सरजन्य रसायन त छैन ? यसले हानि पुर्याइरहेको छ कि ? संघीय राजधानी हो, काठमाडौं। यहाँकै हावा र पानी दुवै दूषित छन्। अन्य कुरा त्यस्तै। यस खालको दूषित वातावरणले फोक्सोको क्यान्सरका बिरामी बढ्न सक्छन्। त्यसैले वातावरण स्वच्छ र हरियाली हुनुपर्छ। स्वास्थ्य र वातावरणलाई सँगसँगै नलगेसम्म लक्ष्य हासिल गर्ने कार्य अपूर्ण हुन सक्छ। क्यान्सरको रोकथामका लागि स्वास्थ्य र वातावरणीय पक्षलाई एकसाथ अघि बढाउनु पर्छ। खोइ त साइकल लेन ? : देवेन्द्र बस्नेत, टेक्निकल डाइरेक्टर, नेपाल साइकल संघ विश्व क्यान्सर दिवसको अवसरमा अन्नपूर्ण पोस्ट् मिडिया नेटवर्कले विभिन्न काम गर्दै आएको छ। यो सराह्रनीय काम हो। हरेक वर्ष गर्ने साइकल र्यालीका कारण साइक्लिस्टलाई हेर्ने दृष्टिकोण सकारात्मक भएको महसुस गरेका छौं। वातावरणमैत्री साधन सँगसँगै कार्बन उत्सर्जन घटाउनमा पनि साइकलको महŒवपूर्ण भूमिका छ। क्यान्सरलगायत नसर्ने रोग घटाउनका लागि पनि साइकल चढ्नु राम्रो मानिन्छ। डाक्टरहरूले पनि कतिपय नसर्ने रोगका लागि नियमित शारीरिक अभ्यास गर्न सुझाव दिएको पाइन्छ। क्यान्सर रोग विजेताहरूले अहिले पनि साइकल चढ्ने गर्नुहुन्छ। १२ वर्ष अघिदेखि नै हामीले राजधानीलाई साइकल सिटीको रूपमा अघि बढाउन माग गरिरहेका छौं। साइकल लेन बनाउन ध्यान दिइएको छैन। सरकारी निकायले प्राथमिकता दिएको छैन। तर, साइकल लेनका लागि सरकारी निकायहरूको ध्यानाकर्षण गराउन चाहन्छु। क्यान्सर नियन्त्रण रणनीतिको कार्यान्वयन होस् : प्राडा विवेक आचार्य, अध्यक्ष, सार्क फेडरेसन अफ अन्कोलोजिस्ट, नेपाल क्यान्सरको उपचार सेवा प्रवाह गरिरहेका सरकारी संस्थाहरूमा हेर्दा लाग्छ, बजेट, जनशक्ति र पूर्वाधार पुगिरहेको छैन। कतै जनशक्ति त कतै पूर्वाधार नै पुगिरहेको छैन। कतै बजेट अभाव छ। यो हिसाबले हेर्दा कुनै न कुनै समस्या झेलिरहनु परेको देखिन्छ। सबैभन्दा पहिले रेडिएसनबाट क्यान्सरको उपचार सुरु गरेको हो, वीर अस्पतालले। त्यो बेला झन्डै ३० वर्षअघि एउटा कोबाल्ट मेसिन थियो। अहिले रेडिएसन अन्कोलोजिस्टले क्लिनिकल अन्कोलोजिस्टको पनि काम गरिरहेका छन्। केमोथेरापी र रेडिएसन दुवै सेवा दिन्छन्। क्यान्सर उपचारमा विभिन्न विधाका जनशक्ति चाहिन्छ। सरकारले राष्ट्रिय क्यान्सर नियन्त्रण रणनीति तयार पारेको छ। त्यो रणनीति निर्माणमा संलग्न पनि भएको थिएँ। त्यसको कार्यान्वयन हुन सकेको छैन। त्यस रणनीतिमा नेपालमा क्यान्सरको उपचारका लागि आवश्यक पर्ने जनशक्ति, उपकरण, प्रयोगशालालगायतका विविध पक्षमा उल्लेख गरिएको छ। एकैपटक कार्यान्वयन गर्न नसकिए पनि सुरुवात त गरौं। स्वास्थ्य तथा जनसंख्या मन्त्रालयमा मेरो एउटै मात्र अनुरोध छ, क्यान्सर नियन्त्रण रणनीतिलाई कार्यान्वयन गर्नतिर लागौं। जनशक्ति उत्पादन र व्यवस्थापनमा ध्यान दिउँ : डा प्रकाशराज न्यौपाने, अध्यक्ष, नेपाल सर्जिकल सोसाइटी झन्डै चार दशकदेखि क्यान्सरको उपचारमा संलग्न छु। यस अवधिमा विभिन्न सरकारी संस्थामा काम गरेको अनुभव छ। सुरुको अवस्थामा क्यान्सर उपचारका लागि संस्था र जनशक्ति न्यून थियो। अहिले औषधि, उपचार र जनशक्तिमा केही सुधार भएको छ। नेपालमै पनि क्यान्सरको औषधि उत्पादन हुन थालेको छ। सुरुको अवस्थासँग तुलना गर्दा क्यान्सर उपचारमा जनशक्तिमा केही सुधार भएको छ। स्वदेशमै जनशक्ति उत्पादनमा हामी पछि नै छौं। मेडिकल अन्कोलोजी र सर्जिकल अन्कोलोजीमा पर्याप्त मात्रामा जनशक्ति उत्पादन भइरहेको छैन। विज्ञ जनशक्तिलाई सहयोग गर्ने प्यारामेडिक्सहरू पनि उत्पादन हुन सकिएको छैन। नर्सिङ अन्कोलोजी बल्ल सुरु भएको छ। रेडियोथेरापी टेक्निसियनहरू पर्याप्त उत्पादन भइरहेको छैन। यति लामो वर्षसम्म पनि एकाध विषयमा पर्याप्त जनशक्ति उत्पादन गर्न नसकेको महसुस भइरहेको छ। बाहिरबाट पढेर आएका दक्ष चिकित्सकहरूलाई करारमा लिएर भए पनि व्यवस्थापन गर्नु जरुरी छ। दरबन्दी छैन भनेर विज्ञ चिकित्सकलाई सेवा गर्ने ढोका बन्द गर्नु हुँदैन। स्वदेशमा आएको दक्ष जनशक्तिलाई स्वागत गर्न सकेमात्र रोगीले सहज र गुणस्तरीय सेवा पाउने हुन्। सरकारी क्यान्सर अस्पतालहरू छन्। तर, पूर्वाधार निर्माणमा ढिलासुस्ती छ। जसका कारण लागत खर्च बढिरहेको छ। जनताले सेवा पाउन सकेका छैनन्। रेडियोथेरापी मेसिन ल्याउन किन ढिलाइ ? सेवा प्रवाहमा चुस्तता नहुनु पनि नराम्रो पक्ष हो। यसमा अनुगमन हुनै पर्छ। सहजै निको हुने र मृत्युदर बढाइरहेको क्यान्सरलाई हेर्ने दृष्टिकोणमा समीक्षा हुनुपर्छ। क्यान्सर उपचारमा पैसा बाँड्नेभन्दा सेवा प्रवाहमा जोड दिउँ। क्यान्सरको औषधि निःशुल्क उपलब्ध गराउने व्यवस्था गरौं। रेडियोथेरापीको सेवा शुल्कमा सरकारी र निजीमा धेरै गुणा फरक छ। धनी व्यक्तिले त जसरी पनि उपचार गर्ला तर गरिब मानिसलाई गाह्रो छ। सरकारी अस्पतालमा सेवा प्रवाहमा सुधार ल्याउन जरुरी छ। केही निजी अस्पतालको सेवा शुल्क महँगो छ। यसमा पनि सरकारी अनुगमन जरुरी छ। क्यान्सरको उपचार मल्टिडिसिप्लिनरी हो। विभिन्न अस्पतालमा क्यान्सरको विङ्स बनाएर पनि उपचारलाई प्रभावकारी गर्नुपर्छ। राष्ट्रिय साइकल दिवस मनाऔं : सञ्जीव बलामी, सदस्य, नेपाल साइकल सोसाइटी अहिले विभिन्न कार्यक्रमका लागि साइकल जोडिने गर्छ। त्यसैले साइकल लेनको विषय हामीले पटकपटक उठाइरहेका छौं। काठमाडौं महानगरपालिकाका प्रमुख बालेन्द्र साह र ललितपुर महानगरपालिकाका प्रमुख चिरिबाबु महर्जनसँग पनि छलफल गरिसकेका छौं। स्वास्थ्य र वातावरणका दृष्टिले साइकल सबैभन्दा राम्रो साधन हो। राष्ट्रिय साधनका रूपमा साइकललाई लिने गरौं। राष्ट्रिय दिवस बनाऔं। साइकलको अधिकतम प्रयोगले वातावरणीय प्रदूषण पनि घट्छ। साइकल चढौं, सबैले लाभ उठाऔं। बाल क्यान्सर निको हुने सम्भावना बढी हुन्छ : डा सनी सिपाई, रक्त बाल क्यान्सर रोग विशेषज्ञ, कान्ति बाल अस्पताल बाल क्यान्सरको सम्बन्धमा कतिपय स्वास्थ्यकर्मीलाई समेत ज्ञान छैन। यदि ज्ञान छ भने पनि त्यो पर्याप्त छैन। जसका कारण पनि धेरै अभिभावक उपचारका लागि विभिन्न अस्पताल चहार्ने गरेको पाइएको छ। विभिन्न अस्पतालमा जँचाएपछि निकै ढीलो मात्र कान्ति बाल अस्पतालमा उपचार गर्न ल्याएको पाइएको छ। कतिपय क्यान्सर भएका बालबालिका उपचारबाट छुटिरहेका छन्। बालबालिकालाई क्यान्सर भइसकेपछि खाना मन नगर्ने, वजन घट्ने हुन्छ। वयस्क व्यक्तिलाई क्यान्सर हुँदा रोकथाम र बचाउको दृष्टिले हेर्छौं। बाल क्यान्सर स्क्रिनिङको पाटो त्यस्तो धेरै हुँदैन। त्यसैले छिटो पहिचान र उपचारमा ल्याउन सके निको पार्ने सम्भावना बढी हुन्छ। विश्व स्वास्थ्य संगठन (डब्लूएचओ), वल्र्ड चाइल्ड क्यान्सरसँग पनि सहकार्य गरेर विभिन्न कार्यक्रम गरिरहेका छौं। ६ वटा प्रदेशका प्रादेशिक अस्पतालमा सेन्टरहरू स्थापना गरिएको छ। मधेस प्रदेशमा सेन्टर स्थापना गर्न बाँकी छ। ती अस्पताल आसपासमा भएका बाल क्यान्सरका बिरामीहरूलाई काठमाडौं आउनु परेन। यसले पारिवारिक, आर्थिक समस्यामा सहयोग भएको पाएका छौं। बालबालिकाको पोषणका लागि आईपानसँगको सहकार्यमा पोषणमा काम गरिरहेका छौं। सेवा प्रवाहतर्फ केही समस्या छन्। कान्ति बाल अस्पतालबाट केमोथेरापी र सर्जरी सेवा दिइन्छ। सर्जरी सेवामा विशेषज्ञताको अभाव खडकएको छ। ग्यास्ट्रो, न्युरोको सर्जरी सेवा भने उपलब्ध छैन। त्यसका लागि हामीले शिक्षण अस्पताल र वीर अस्पतालमा सहयोग लिने गरेका छौं। बोन म्यारो ट्रान्सप्लान्टका बिरामीका लागि सेवा उपलब्ध गराउन सकिएको छैन। रेडियोथेरापीको पनि सुविधा नभएकाले अन्य सरकारी अस्पतालमा रेफर गरिरहेका छौं। बालबालिकाको क्यान्सरको पहिचानका लागि आवश्यक जाँचहरू कान्ति बाल अस्पतालमै गर्न पाए धेरै सजिलो हुन्थ्यो। बाल क्यान्सरका कतिपय औषधि समयमा नपाइने समस्या छ। सरकारले विपन्न नागरिकलाई लक्षित गरेर एक लाखको उपचार सुविधा दिएको छ। तर, त्यो पर्याप्त छैन। प्रस्तुति : दिनेश गौतम।"
"आत्तिनु हुँदैन, क्यान्सर जितिन्छ","डा रामवरण यादव, पूर्वराष्ट्रपति तथा क्यान्सर विजेता आहा ! खुसीको कुरा भनौं, जीवनका ८२ वसन्त पार गरेर ८३ को यात्रा चल्दैछ। स्वास्थ्यस्थिति पनि ठीकठाकै छ। हुन त, जिन्दगीको यात्रा कहाँ सहज हुन्छ र ? जीवनमा विभिन्न उतारचढाव त भइनै हाल्छन्। फेरि म क्यान्सर पीडित हुँ। क्यान्सरलाई जितेर नयाँ जीवन बाँचिरहेको मान्छे। अनि जिन्दगीको उत्तरार्धमा छु। मेरा धेरै चाहना छैनन्, जम्माजम्मी दुईवटा मात्रै छन्। एक, हामीले धेरै ठूलो लडाइँ लडेर लोकतान्त्रिक गणतन्त्र ल्यायौं। यसको ल्यान्डमार्क २००७ सालको क्रान्ति, २०४६ को परिवर्तन र २०६२०६३ को जनआन्दोलन थियो। शान्तिप्रक्रिया हुँदै संविधानसभाबाट संविधान बनायौं। देश समृद्धिको बाटोमा गइरहेको छ। अझै राम्रो ढंगले, सुव्यवस्थित तरिकाले लोकतान्त्रिक गणतन्त्र, संघीयता, समानुपातिक समावेशितालगायत कार्यान्वयन हुँदै जाऊन्। लोकतन्त्रको गाडीलाई अगाडि बढाउन मैले जे सकें, राष्ट्रपतिको पदमा हुँदा होस्टेमा हैंसै गरें। अर्को कुरो, देशको विकास अप्राकृतिकमैत्री ढंगले भइरहेको छ। संसारको विकसित मुलुकमा पनि पहाड, हिमाल, नदीनाला, जंगल छ। उनीहरूले यसलाई बचाउँदै भौतिक विकास गरिरहेका छन्। हाम्रो देशले पनि त्यसको सिको गरोस्। अनि एकदमै राम्रो हुन्छ। अनि मैले क्यान्सर जितें, नयाँ जीवन पाएँ हिजो अस्तिमात्रै क्यान्सर दिवस थियो। म पनि डाक्टर हुँ। फिजिसियन हो। डाक्टरी पढें, मेडिसिनमा एमडी गरें। प्राक्टिक्स पनि गरेकै हो। राजनीतिमा पनि योगदान दिएँ। स्वास्थ्यमन्त्री बन्ने मौका पनि मिल्यो। जनताको आशीर्वादले देशको राष्ट्रपतिसम्म भएँ। मैले धेरैजसो चुरे, हिमाल, वातावरण र पर्यावरणको बारेमा बोलिरहेको हुन्छु। यो पनि हाम्रो जीवन र स्वास्थ्यसँगै जोडिएको कुरा हो। क्यान्सर रोग मैले कसरी जितें र यो कसरी लाग्छ भन्ने कुरा सुनाउँदै छु। क्यान्सर किन लाग्छ ? कुन उमेरमा लाग्छ ? हामी कहाँ उपचार कस्तो छ ? यसको उपलब्धता कति छ ? क्यान्सर लागिसकेको रोगीलाई कसरी बचाउने ? कसरी बाँच्ने ? यसको बारेमा विस्तृतमा सुनाउँछु। मैले क्यान्सर कसरी जितें ? त्यो पनि रोचक प्रसंग छ मसँग। संविधान बनाउने बेलामा देश अस्तव्यस्त थियो। संविधान बनाउनका लागि दलहरूलाई एकजुट बनाउन लगनशील भएर त्यतातिर लागें। मेरो स्वास्थ्यको रिपोर्टहरू राम्रै आइरहेको थियो। मैले डाक्टरको प्राक्टिस गरेको झन्डै ३०३५ वर्ष भइसकेको थियो। स्वास्थ्यको रिपोर्ट राम्रो छ भनेर एक, दुई चरण स्वास्थ्य जाँच गराइनँ। एकाएक पिसाबमा खराबी देखियो। टिचिङ हस्पिटल गएँ। डाक्टरहरूले प्रारम्भिक परीक्षण गरें। क्यान्सर हुन सक्छ भनेर सल्लाह दिए। अनि मैले भारतको चण्डीगढ गएँ। जहाँ मैले मेडिसिनमा एमडी गरेको थिएँ। त्यहाँ पत्ता लाग्यो कि मेरो प्रोस्टेट ग्रन्थीमा क्यान्सर भएको कुरा। सरकारको सहयोगमा मैले अमेरिकामा उपचार गराएँ। अप्रेसन गरेको साढे ८ वर्ष बित्दै छ। राष्ट्रपति पदबाट बिदा भएपछि क्यान्सर भएको पत्ता लागेको थियो। देशको स्वास्थ्यलाई ठीक बनाउँदा बनाउँदै आफू बिरामी भएको पत्तै पाइनँ। २०४८ सालमा स्वास्थ्य राज्यमन्त्री र २०५६ मा स्वास्थ्यमन्त्री भएर काम गरें। त्यो बेला देशभरि स्वास्थ्य क्षेत्रको भौतिक पूर्वाधार, जनशक्ति विकास, स्वास्थ्य सेवालाई राम्रो बनाउने काम भयो। त्योबेला त्यस्तै करिब पाँच वर्ष स्वास्थ्य क्षेत्रको विकासका लागि योगदान गरें। गिरिजाप्रसाद कोइराला र कृष्णप्रसाद भट्टराईको सरकारमा स्वास्थ्य क्षेत्रमा सरकारको तर्फबाट काम गरेको अझै सम्झना छ। कहिले बिरामी जाँचेको पनि सम्झिन्छु। रोबर्टको सहयोगमा हुने रेडिकल सर्जरी हाम्रोमा छैन जब म क्यान्सर पीडित भएँ। कहाँ उपचार गराउने बारे सोचें। स्वास्थ्य मन्त्री भएको र डाक्टर पनि भएकोले देशमा कस्तो र कतिसम्मको स्वास्थ्य उपचार हुन्छ ? भन्ने मलाई राम्रैसँग ज्ञान र अनुभव थियो। जुन विधिबाट अमेरिकामा मेरो क्यान्सरको सर्जरी भयो। त्यो विधि हामी कहाँ अहिलेसम्म छैन। रोबर्टको सहयोगमा प्रोस्टेट ग्रन्थीको आधुनिक रेडिकल सर्जरी भएको हो। अमेरिकामा २५ वर्ष, युरोपमा १५ वर्ष र भारतमा १० वर्षदेखि यो सर्जरी भइरहेको छ। हामीकहाँ अहिले रोबोटिक सर्जरीको सुविधा छैन। निजी क्षेत्रमा यो प्रविधिबारे प्रयास भइरहेको सुनिन्छ। भारतमा परीक्षणको क्रममा उत्कृष्ट उपचार सेन्टरको नाम मागें। रोबटी सर्जरीका अगुवा डाक्टर मनी मेनन हुन्। उनैबाट अमेरिकामा गएर सर्जरी गराएँ। तीन दिनसम्म्म हस्पिटलमै बसें। डाक्टरको निगरानीमा हस्पिटलकै होस्टेलमा डेढ महिना उपचार चल्यो। अनि मैले क्यान्सर जितेर स्वदेश फर्किएँ। मान्छे बिरामी हुँदा लाग्छ, जीवन अमूल्य छ। मलाई लाग्छ, मनुष्यको जीवन त फेरि पाउँदैन मानिस। म विज्ञानमा विश्वास गर्ने मान्छे हुँ। चौरासी जुनीमा म विश्वास गर्दिनँ। भौतिक जीवन जुन दिन नष्ट हुन्छ त्यो दिन नष्ट भइजान्छ। फेरि जन्मौंला भन्नेमा मलाई विश्वासै छैन। मलाई लाग्छ, हाम्रो शरीर कहीँ विकृति भएछ भने त्यसलाई उपचार गराएर बाँचौं। अहिले साढे ८ वर्ष भयो क्यान्सरको अप्रेसन गराएको। साल, साल फेरि जाँच गराउन इन्डिया गइरहेको छु। अहिले पनि किन तपाईं इन्डिया जानुहुन्छ ? मान्छेहरू भनिरहेका हुन्छन्। तर, सबै उपचार नेपालमा छैन। अझ भनौं, प्रोस्टेटको स्काइन मेसिन हामीकहाँ छैन। त्यसका लागि मैले बाहिर जानुपर्छ। हामीसँग जनशक्ति छ तर, उपकरण छैन। नबुझ्ने डाक्टर पनि भन्छन्, सबै इलाज यही छ किन बाहिर गएको ? प्रश्न उठाउँछन्। पीएसएमएपेटसिटीको मेसिन छैन। यसकारण बाहिर जानुपर्छ। राष्ट्रपति भएकै बेला मलाई पखाला लग्यो। नेपालमा धेरै जाँच गराएँ। तर, रोग पत्ता लागिरहेको थियो। आन्द्राको क्यान्सरको बारेमा शंका लागेको थियो। अनि जापान गएँ। जाँच गराएँ। तर, त्यो बेला केही भएको थिएन। उपकरण नभएर विदेश जानु परेको थियो। त्यहाँबाट आएपछि २०६९०७० मा खिलराज रेग्मीको चुनावी सरकारको बेला विद्याधर मल्लिक स्वास्थ्यमन्त्री थिए। मैले अनुरोध गरें, पेट स्क्यान मेसिन चितवन क्यान्सर अस्पतालमा राखौं भनेर। ३८ करोड पैसा पनि राखियो। तर, मेसिन आजसम्म आएन। त्यो बजेट कहाँ गयो ? कमजोरी छ। पेट स्क्यान किन छैन यहाँ अहिलेसम्म ? क्यान्सर लागेपछिको अनुभूति क्यान्सर रोगको नाम सुन्नेबित्तिकै मान्छेको सातो जान्छ। गरिब होस् कि धनी कसैको घरमा एक जना मान्छेलाई क्यान्सर लाग्यो भने परिवारै तवाह (हैरान) हुन्छ। मलाई पनि सरकारले आर्थिक सहयोग नगरेको भए समस्या हुन्थ्यो। तर, पनि सालसाल उपचारमा दौडिनु पर्छ। कहिले सरकारले पनि सहयोग गर्छ, कहिले आफ्नै खर्चमा। परेशानी त निकै हुन्छ। अरू काम गर्न सकिँदैन। मेन्टल स्टेस हुन्छ। म मनुष्य हुँ, म चाहन्छु यदि केही भयो भने फेरि उपचार गरेर फेरि १० वर्ष बाँचु। यो इच्छा अरूलाई पनि हुन्छ। अहिले पनि एक घण्टा वाक गर्छु। अरू रोगहरू कन्ट्रोल छ। डाइबिटिज, ब्लडप्रेसरको समस्या छ। तर, सबै कन्ट्रोल छन्। क्यान्सर रोग एक पटक बढी सकेपछि बचाउन मुस्किल हुन्छ। त्यसैले बेलैमा सतर्क हुन जरुरी छ। म डाक्टर छु तै पनि घबराहट हुन्छ। तर, आहार, व्यवहार र संसारमा भएको उपचार विधि उपयोग गरेर बाँचिरहेको छु। त्यसले गर्दा स्वस्थ जीवनका लागि नियमित व्यायाम, स्वच्छ खानपान र ग्रामीण जीवन भयो भने क्यान्सर रोगबाट बाँच्न सकिन्छ। हामी प्रकृतिको नजिक भयौं भने ५० प्रतिशत रोगबाट छुटकारा मिल्छ। क्यान्सर किन हुन्छ ? हाम्रो जीवन सहरिया बन्दै गएको छ। अर्थात्, प्रकृतिबाट अलग भइरहेका छौं। औद्योगीकरणले उत्पादन गरेको प्रदूषणले जनजीवन प्रभावित भइरहेको छ। खानामा भएको मिसाबाटले उस्तै समस्या थपेको छ। अखाद्य पदार्थले स्वास्थ्यमा संकट उत्पन्न गरिरहेको छ। यसले क्यान्सरको जोखिम बढ्दो छ। हावा र खाना प्रदूषणयुक्त छ। तर, मानिसहरू व्यायाम गर्दैनन्। मान्छेको बानीव्यहोरा बिग्रिएको छ। धूमपान गर्ने, मद्यपान गर्ने र शारीरिक परिश्रम नगर्ने विकृति बढ्दो छ। बाहिरको जंगफुड खाने। सागसब्जी नखाने। मासु धेरै खाने तर, व्यायाममा ध्यान नदिने। आहारविहार नै खराब भयो। यस्तो शैलीले क्यान्सरजस्ता रोगहरू लाग्छन्। कसलाई के क्यान्सर ? उमेर र लिंगअनुसार शरीरका फरकफरक अंगमा क्यान्सर लाग्छ। बच्चाबच्ची, युवा र वृद्धाहरूलाई लाग्ने अनेक खालका क्यान्सर छन्। बच्चाहरूमा वंशाणुगत गुणले पनि क्यान्सर लाग्छ। ३० वर्षभन्दा माथिका उमेर भएकाहरूलाई खानपान, वातावरण र आहारविहारमा गरेको कमजोरीले क्यान्सर लाग्छ। धूमपान र मद्यपान धेरै गर्ने र मिसावट खाने कुराले धेरै रोग लाग्छन्। फरकफरक अंगमा क्यान्सर हुन्छ। ३० वर्षभन्दा माथिकाले धेरै धूमपान गर्छन्। उनीहरूलाई घाँटीको क्यान्सर लाग्छ। केही क्यान्सरको कारण पत्ता पनि लागेको छ। तर, केही क्यान्सरको कारणै थाहा छैन। पुरुषमा मुख, घाँटी, फोक्सो, लिभर, फुडनली, आन्द्राभुँडी, मूत्रनलीमा बढी क्यान्सर हुन्छ। महिलामा स्तन, पाठेघर, पाठेघरको मुख, डिम्बको क्यान्सर बढी हुन्छ। किशोरीहरूलाई पाठेघरको मुखको क्यान्सर नहोस् भनेर खोप लगाउन थालिएको छ। त्यो राम्रो कार्यक्रम हो। सरकारलाई धन्यवाद छ। किन बढ्दै छ क्यान्सर ? स्वास्थ्य उपचारमा अज्ञानता र अशिक्षाले गर्दा समस्या भइरहेको छ। एक त हाम्रो ग्रामीण जीवनमा लज्जाबोध गर्ने कुचलन छ। कुनै स्वास्थ्य समस्या भयो भने तुरुन्तै जानकारी दिँदैनन्। केही स्वास्थ्य समस्या हुँदा डाक्टरलाई जँचाउन समयमा जाँदैनन्। परिवारलाई जानकारी गराउनुपर्छ भन्ने छैन। क्यान्सर लागेको पहिलो, दोस्रो चरणमा अस्पताल जानेहरू कमै छन्। जब धेरै समस्या हुन्छ अनि मात्रै परिवारले थाहा पाउँछ अनि डाक्टरकहाँ जान्छन्। तबसम्म त क्यान्सर तेस्रो र चौथौं चरणमा पुगिसकेको हुन्छ। यदि मुखको क्यान्सर भएको छ भने ऐनामा हेर्दा पनि शंका लाग्न सक्छ। बुझ्ने मान्छे छ भने डाक्टरकहाँ जान्छ। बेलैमा थाहा पाइन्छ। खोकी भयो भयो छिट्टै अस्पताल जानुपर्छ। गाउँघरमा भन्दा विशेषज्ञ भएको अस्पताल जानुपर्छ। शरीरमा केही कुराको समस्या छ भने डाक्टरकहाँ जानुपर्छ। जहाँ अज्ञानता र गरिबी छ त्यहाँ मानिस अलमलमा पर्छन्। धामीझाँक्रीको भर पर्छन्। बेलैमा राम्रो ठाउँमा पुग्दैनन्। अन्तिमतिर अस्पताल जान्छन्। यसले गर्दा क्यान्सर लाग्यो भने बाँच्ने उमेर कम भएर जान्छ। बेलैमा अस्पताल पुग्ने हो भने सबै प्रकारको क्यान्सरको उपचार सम्भव छ। जति छिटो थाहा भयो त्यत्ति छिटो उपचार हुन्छ, त्यति धेरै बाँच्ने उमेर थपिन्छ। सुरुको चरणमा थाहा भयो भने त निको नै हुन्छ। जस्तो मेरै उदाहरण लिनुस्, मेरो धेरै क्यान्सर फैलिएको थिएन। फैलिनुभन्दा पहिले नै अप्रेसन भयो। म बाँचिरहेको छु। छाती, लिभर, पाचन प्रक्रिया, आन्द्राभुँडीमा क्यान्सर लाग्दा अलि बढी नै समस्या हुन्छ। यो क्यान्सर पीडितको बाँच्ने उमेर कम हुन्छ। क्यान्सरबाट कसरी बच्ने ? स्वास्थ्य जीवनशैलीमा ध्यान दिनुपर्छ। शाकाहारी खाना बढी खानुपर्छ। सागपात र फलफूल खानेतिर जोड गर्नुपर्छ। अखाद्य फुडबाट टाढै बस्नुपर्छ। गुट्खा, पानपरागबाट टाढा बस्ने। कम्तीमा बिहानपख ४५ मिनेट फास्ट वाक गर्नुपर्छ। जीवनशैली स्वास्थ राख्न सकियो भने मात्रै हामी बाँच्न सक्छौं। तारेका खानेकुरा नखानुस्। खेल खेल्नुस्। ३०६० वर्ष पूरा गरेपछि वर्षमा एक पटक स्वास्थ्य चेकजाँच गराउनुस्। ६० पछि ६६ महिना चेकजाँच गराउन अस्पताल जानुस्। ब्लडप्रेसर, डाइबिटिजको नियमित औषधि खानुस्। रनिङ, साइकिलिङ र स्विमिङ बेस्ट व्यायाम हो। बिना साइकल पनि एक घण्टा छिटोछिटो हिँड्नुभयो भने जीवन स्वास्थ्य राख्न सक्नुहुन्छ। अब प्रोस्टेडको पनि जाँच गराउनुहोस्। पुरुषका लागि ३० वर्षपछि मुटु, लिभर, मिर्गौला, फोक्सो, आन्द्राभुँडी, सुगर टेस्ट गराउनुहोस्। महिलाले ३० वर्ष पछि स्तन, पाठेघर वर्षमा एक पटक जाँच गराउनुहोस्। क्यान्सर रोगको निदान कसरी ? हाम्रो देशको जुन आर्थिक स्थिति छ, त्योअनुसार २०४६ को परिवर्तनपछि स्वास्थ्य क्षेत्रमा विकास भएकै छ। जनशक्ति पनि उपलब्ध भइरहेकै छन्। तर, जनशक्तिलाई दक्ष बनाउँदै लैजानुपर्ने आवश्यकता छ। यसमा आर्थिक अवस्थाले समस्या थपिरहेको छ। आजको विज्ञानले विकास गरेअनुसारको विश्वका देशमा जे उन्नत प्रविधि र सेवा छ त्यो त निश्चय पनि हाम्रो देशका अस्पतालहरूमा छैन। तर, केही पनि नभएको भन्न पनि मिल्दैन । सामान्य अवस्थाका मान्छेलाई पनि उपचारका लागि सरकारले एक लाख खर्च दिइरहेको छ। तर, अरू पनि खर्च लाग्छ। क्यान्सर हस्पिटलहरू पनि छन्, सरकारी स्तरबाट चितवन, भक्तपुरमा छन्। वीर हस्पिटल, टिचिङमा पनि यसको उपचार हुन्छ। झापादेखि कञ्चनपुर कैलालीका ठूला सरकारी मेडिकल कलेज तथा निजी हस्पिटलमा यसको उपचार भइरहेको छ। सुरुमा अस्पताल पुग्न सकियो भने क्यान्सरको उपचार सहज हुन्छ। ढिलोगरी अस्पताल पुग्यिो भने समस्या नै समस्या हुन्छ। क्यान्सरबारे विद्यालयस्तरबाटै स्वास्थ्य शिक्षा दिनुपर्छ। कक्षा ११ र १२ मा त अनिर्वाय हुनै पर्छ। स्वास्थ्य तथा जनसंख्या मन्त्रालयको पब्लिक हेल्थ महाशाखाहरू छन्। त्यो क्रियाशील बनाउनु पर्छ। त्यहाँबाट स्वास्थ्य शिक्षालाई गाउँतहसम्मै व्यापक बनाउनुपर्छ। स्कुल, कलेज, ब्यारेक, जेल, कर्मचारी क्षेत्रमाा पनि समयसमयमा स्वास्थ्य शिक्षा प्रवाह गर्नुपर्छ। पालिकाहरूले गाउँतहमा स्वास्थ्य शिक्षा फैलाउनु पर्छ। यो प्रिभेन्टिभ मेडिसिन हो। रोग लागेपछि अस्पतालमा जाने हो। त्यसअघि रोग लाग्नै नदिने उपाय अपनाउनु उत्तम हुन्छ। क्यान्सरजस्तो रोगबाट बच्ने यही हो दुई वटा रास्ता (बाटो) शिक्षा र उपचार। जहाँ जनता छ त्यहाँ सचेतना हुनु पर्छ। आशा गरौं, हाम्रो पनि देशमा सरकारले भएको साधनस्रोतअनुसार क्यान्सरजस्ता रोगको उपचारको व्यवस्था गरिरहेकै छ। सरकारले केही गरेको छैन, देशमा केही भइरहेको छैन भन्ने जुन भाष्य बनाइएको छ। त्यो गलत हो। धेरै कुरा भइरहेको छ। सरकारले धेरै थोकको प्रयास गरिरहेको छ। धेरै राम्राराम्रा हस्पिटलहरू खुलेका छन्। उपचारको व्यवस्था छ। म देशको पूर्वराष्ट्रपति भएँ। सरकारलाई गुहारे। सरकारले मलाई मद्दत गर्यो। भन्ने मान्छे भन्छन्, किन उपचार गराउन अमेरिका गएको ? रोबर्टको सहयोगमा क्यान्सरको रेयाडिकल सर्जरी गराएँ। संसारको अगुवा सर्जनबाट अप्रेसन गर्ने मौका पाएँ। सबैले त्यो त पाउँदैनन्। त्यो प्रकारले सबैलाई सम्भव पनि छैन। मलाई जीवन बाँच्नु थियो। जीवन सबैका लागि अमूल्य हुन्छ। मैले जनताको करबाट उपचार गरें। देशलाई संस्थागत गरौं। संसारका उच्चस्तरको प्रविधिहरू आफ्नै देशमा भिœयाऔं। देशलाई विकास गरौं। रोम पनि एकै दिनमा बनेको होइन्। आशा राख्नुस् देश एकदिन बन्छ, विकास हुन्छ। म २०४८ सालमा स्वास्थ्यमन्त्री हुँदाको हस्पिटल र अहिलेको हस्पिटलमा धेरै विकास भइसकेको छ। हिजोको अवस्था छैन। अन्त्यमा, हाम्रो देशमा विभिन्न क्षेत्रमा दक्ष तथा आधुनिक जनशक्तिको खाँचो छ। क्यान्सर, जलन, छाला प्रत्यारोपण, न्युरो सर्जरीमा ठूला विशेषज्ञ छैनन्। तर, छँदै छैनन् भन्ने पनि त होइन्। हामी हडबडाएर हुँदैन। स्वास्थ्य संस्थाहरू विकास भइरहेका छन्। उच्चस्तरीय भौतिक पूर्वाधार, उपकरण, जनशक्ति चाहियो। त्यहीअनुसारको व्यवस्थापन चाहियो। हाम्रो जुन प्रकारको पहाडी वातावरण छ त्यहाँ शिक्षा, स्वास्थ्यको हब बनाउन सकिन्छ। यतातिर सरकारको कमजोरी छ। आशा गरौं, विस्तारै होला। तर, शिक्षा, स्वास्थ्यको मात्रै होइन योग र ध्यानको केन्द्र पनि नेपाललाई बनाउनुपर्छ। त्यसका लागि प्रकृतिलाई बचाएर मात्रै पर्यटन क्षेत्रको विकास गरौं। पर्यटन क्षेत्रको विकास गर्न ध्यान दिन्छौं तर प्रकृतिलाई नष्ट गरिरहेका छौं। यो यहाँ खराबी छ। आधुनिक दुनियाँमा आधुनिक तरिकाले अगाडि बढ्नुपर्छ। हामीलाई भौतिक साधन चाहिएको छ। तर, प्रकृति बचाएर विकास गरौं। पहिला अध्यात्म, मन्त्र, आयुर्वेदजस्ता विद्याले उपचार हुन्थ्यो। अब त्यसले मात्रै नपुग्ने भयो। आजभोलि एलोपेथिक मेडिसिन छ। उपकरण र ज्ञान साधनसँग जोडिएको छ। आधुनिक साधनका लागि पुँजी चाहियो। त्यसका लागि देशलाई व्यवस्थित गरेर विकास गरौं।"
"क्यान्सरलाई रेडियोथेरापी, पालो पाउनै मुस्किल","काठमाडौं : क्यान्सरका ६० प्रतिशत बिरामीलाई रेडियोथेरापी सेवा चाहिन्छ। तर, यसका लागि सरकारी अस्पतालमा तत्कालै सेवा पाउन हम्मेहम्मे पर्छ। अर्थात्, पालो पाउन महिनौं कुर्नुपर्छ। शरीरमा कोषहरूको अनियन्त्रित विभाजन र असामान्य वृद्धि नै क्यान्सर हुनु हो। चिकित्सकका अनुसार क्यान्सरका ६० प्रतिशतलाई रेडियोथेरापी सेवा आवश्यक पर्छ। तर, यो सेवा लिने बिरामीको उपचारका लागि मुलुकको सबैभन्दा पुरानो वीर अस्पतालमा तीन महिना पालो कुर्नुपर्छ। क्यान्सर उपचारका लागि डेडिकेटेड भक्तपुर क्यान्सर अस्पतालमा कम्तीमा दुई साता पालो पर्खनुपर्छ। वीर अस्पताल, अन्कोलोजी विभागका प्रमुख प्राडा विवेक आचार्य भन्छन्, रेडिएसन सेवा लिन चाहने बिरामीको चाप बढ्दो छ। तीन महिना कुर्नुपर्ने बाध्यात्मक अवस्था छ। वीर अस्पतालमा मेडिकल अन्कोलोजी (औषधिबाट गरिने उपचार) र सर्जरी (शल्यक्रियाबाट गरिने) उपचार राम्रो रहेको निर्देशक डा सन्तोष पौडेल बताउँछन्। डा पौडेल थप्छन्, रेडिएसन सेवा लिन चाहने बिरामीहरू चितवन, भरतपुर र काठमाडौंमा उपचार गर्न आउँदा थेग्न गाह्रो भएको हो। रेडिएसन सेवा प्रवाहका लागि वीरमा एउटा मात्र टोमोथेरापी मेसिन छ। जसले दैनिक झन्डै ४० बिरामीलाई सेवा दिन सक्छ। अस्पतालका एक क्यान्सर रोग विशेषज्ञ भन्छन्, मुलुकको ऐतिहासिक पुरानो अस्पताल हो। तर रेडिएसन सेवा लिन आएका बिरामीलाई अन्यत्रै रेफर गर्न बाध्य छौं। क्यान्सर बिरामीका लागि भनेर स्थापना गरिएको भक्तपुर क्यान्सर अस्पतालमा पनि बिरामीको चाप थेगी नसक्नु हुन्छ। अस्पतालका निर्देशक डा उज्ज्वल चालिसेका अनुसार, वर्षमा झन्डै पाँच हजार बिरामी उपचारका लागि आउँछन्। जसमध्ये करिब एक लाख बहिरंग विभागमा उपचारका लागि भक्तपुर धाउँछन्। झन्डै २५ हजार बिरामी अन्तरंग सेवा प्रवाहको आशाले अस्पताल पुग्छन्। न्यून शुल्क एवं निःशुल्क रूपमा प्रवाह गराइरहेका छौं, निर्देशक डा चालिसे भन्छन्, रेडिएसन सेवामा पनि चाप बढ्दो छ। सेवा लिन एक महिना कुर्नुपर्ने हुन सक्छ। बेडको पनि अभाव छ। बेडको अकुपेन्सी दर झन्डै ९९ प्रतिशत नै छ। भक्तपुर क्यान्सर अस्पतालमा लिनियर एक्सिलेटर, कोवाल्ट र ब्राकिथेरापी गरी तीनवटा मेसिन छन्। अप्रेसनका लागि पनि दुईतीन साता पालो कुर्नुपर्ने अवस्था छ। बिरामीलाई रेफरै रेफर मुलुकका नाम चलेका ठूला अस्पतालमा पर्छन्, त्रिभुवन विश्वविद्यालय, शिक्षण अस्पताल महाराजगन्जअन्तर्गतको सुरेश वाग्ले स्मृति क्यान्सर उपचार केन्द्र र पाटन अस्पताल। तर, यी दुवै अस्पतालमा रेडिएसन सेवा छैन। रेडिएसन उपचारका लागि आएका बिरामीलाई अन्यत्रै रेफर गर्नुपर्ने अवस्था छ। सुरेश वाग्ले क्यान्सर उपचार केन्द्रकी मेडिकल अन्कोलोजिस्ट रक्षा श्रेष्ठका अनुसार, रेडिएसन सेवाको लागि बंकर छ। तर, मेसिन छैन। जसका कारण बिरामीहरूलाई सेवा लिन अन्य अस्पताल रेफर गर्नुपर्ने बाध्यता छ। उपचारका आशामा टाढाटाढबाट बिरामी आएका हुन्छन्। त्यस्तो सेवा यहाँ छैन। गह्रौं मन बनाएर अन्य अस्पतालमा रेफर गर्नु परिरहेको छ, डा श्रेष्ठ भन्छिन्, मेसिन नै उपलब्ध गराउन वा बजेट व्यवस्था गर्न कहिले स्वास्थ्य त कहिले अर्थ मन्त्रालयमा कुरा पुयाएका छौं। सरकारले बिरामी मात्र होइन डाक्टरहरूको पनि कुरा सुनोस्। रेडियोथेरापी सेवा सञ्चालन गर्न पाइयोस्। डा श्रेष्ठले भनाइजस्तै अवस्था छ, पाटन अस्पतालका मेडिकल अन्कोलोजिस्ट डा अरुण शाहीको पनि। ठूला सरकारी अस्पतालमा त सबै उपचार सेवा पाइने आशामा बिरामीहरू रहेका हुन्छन्। तर, सेवा छैन भनेर फर्काउँदा बिरामी निराश हुन्छन्, डा श्रेष्ठ भन्छन्, कम्तीमा एउटा रेडियोथेरापी मेसिन उपलब्ध भए बिरामीलाई रेफर गर्न पर्दैनथ्यो। सरकारी अस्पतालमा क्यान्सरको उपचारका लागि पालो पर्खनुपर्ने अवस्थाले कतिपय बिरामीहरू निजी अस्पतालमा महँगो शुल्क तिरेर उपचार गर्न बाध्य छन्। कयौं बिरामी उपचारका लागि भारतलगायत विभिन्न मुुलुक गइरहेका छन्। नेपालमा मेडिकल अन्कालोजी र सर्जरी सेवा सहज भए पनि रेडियोथेरापी सेवा पाउन धौ धौ छ। नेपाल चिकित्सक संघका अध्यक्ष एवं क्यान्सर सर्जन डा अनिलविक्रम कार्की भन्छन, क्यान्सर उपचारका नाममा करोडौं रुपैयाँ विदेशतिर गइरहेको छ। यसतर्फ खोइ चासो र चिन्ता ? के हो रेडियोथेरापी सेवा ? शरीरमा बढिरहेका अनियन्त्रित कोषको वृद्धि रोक्न र क्यान्सर लागेको भागलाई नष्ट गर्न विकिरणद्वारा गरिने उपचार विधि हो, रेडियोथेरापी (रेडिएसन)। रेडिएसन अन्कोलोजिस्टहरूका अनुसार, करिब ७० प्रतिशत विभिन्न खालका क्यान्सरमा रेडिएसन थेरापीको आवश्यकता पर्दछ। विगतमा कोबाल्ट मेसिनको बढी प्रयोग गरिन्थ्यो। अहिले ब्राकिथेरापी, टेलेथेरापी र टोमोथेरापीबाट बढी चल्तीमा रहेका छन्। अहिले रेडिरेसन मेसिनको लागि ४० करोडभन्दा बढी लाग्छ। सर्वोच्च अदालतका पूर्वन्यायाधीश बलराम केसी क्यान्सरका बिरामीलाई तत्कालै उपचार सेवा उपलब्ध नहुनु लाजमर्दो भएको बताउँछन्। राष्ट्रप्रमुख एवं राजनीतिक दलका ठूलाठूला नेताहरू केही हुनेबित्तिकै विदेश पुग्छन्। राष्ट्रकै ढुकुटी प्रयोग गरेर उपचार गर्छन्। निको भएर फर्कन्छन्, पूर्वन्यायाधीश केसी भन्छन्, गरिब नेपालीहरू समयमै उपचार नपाएर अकालमा मर्न बाध्य हुन्छन्। योभन्दा दुःखलाग्दो के हुन्छ? स्वास्थ्यमा सर्वव्यापी पहुँच भनेको यही हो ? १३ प्रतिशतले बढ्दै बिरामी ! नेपालमा फोक्सो, पाठेघरको मुख, स्तन क्यान्सरलगायतका विभिन्न क्यान्सरका बिरामीहरू बढ्दै गएका छन्। विगत एक दशकको अवधिमा क्यान्सरका बिरामीहरू १३ प्रतिशतले वृद्धि भएको तथ्यांक छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, क्यान्सर रजिस्ट्रीका आधारमा वार्षिक झन्डै २२ हजार क्यान्सरका नयाँ बिरामी थपिएको देखिन्छ। करिब १४ हजार क्यान्सरका बिरामीको मृत्यु भएको छ। नेपालमा हुने कुल मृत्युमध्ये दुईतिहाइभन्दा बढी हिस्सा अर्थात् ७१ प्रतिशत नसर्ने रोगको कारणले हुन्छ। जसमध्ये ११ प्रतिशत व्यक्तिको मृत्यु क्यान्सरकै कारणले हुने गर्छ। पुरुषहरूमा हुने क्यान्सरमा सबैभन्दा पहिलो नम्बरमा आउँछ, फोक्सोको क्यान्सर। महिलामा हुने क्यान्सरमा पहिलो स्तन र दोस्रोमा पाठेघरको मुखको क्यान्सर पर्छ। पाठेघरको मुखको क्यान्सर महिलाको मृत्युको प्रमुख कारण हो। मन्त्रालयका प्रवक्ता डा बुढाथोकीका अनुसार, पाठेघरको मुखको क्यान्सरबाट प्रत्येक दिन औसत चार जनाको ज्यान जान्छ। क्यान्सरका नयाँ र पुराना बिरामीको दर घटाउन एवं क्यान्सरका बिरामीको जीवन, आयु र गुणस्तर व्यवस्थापन गर्न राष्ट्रिय क्यान्सर रणनीति (२०२४ २०३०) बनाएको छ। तर, यो रणनीति कार्यान्वयन भएमा क्यान्सर उपचारमा सहज हुने विश्वास क्यान्सर रोग विशेषज्ञहरूको छ। मन्त्रालयका प्रवक्ता डा बुढाथोकी भन्छन्, कार्यान्वयन गर्नकै लागि रणनीति बनाइएको हो।"
क्यान्सरविरुद्ध अन्नपूर्णको सचेतना साइकल र्याली आज,"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा हुन गइरहेको राइड फर लाइफ २०२५ सचेतना साइकल र्यालीको तयारी पूरा भएको छ। आज माघ २६ गते शनिबार बिहान साढे ६ बजेबाट क्यान्सरविरुद्ध सचेतना साइकल र्याली हुन लागिरहेको हो। यो र्यालीका लागि ५ हजार जनाले दर्ता गराएका छन् भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। क्यान्सरविरुद्ध सचेतना गराउनका लागि हरेक वर्ष विश्व क्यान्सर दिवसलाई लक्षित गरेर साइकल र्याली गर्न थालेका हौं, अन्नपूर्णका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सदेश प्रवाह भई क्यान्सरविरुद्धको लडाइँमा सब एकजुट भई लागिरहेका छन्। क्यान्सरविरुद्धको सचेतना अभियानमा वातावरणलाई समेत जोडिएको उनले बताए। क्लाइमेट फ्रेन्ड्ली एक्सन फर क्यान्सर फ्रि लाइफ भन्ने नारासमेत जोडिएको छ। उनका अनुसार साइकल र्यालीको नवौं संस्करणसम्ममा २० हजार जनाले यो अभियानमा सहभागिता जनाइसकेका छन्। उनका अनुसार यो वर्षको क्यान्सरविरुद्धको सचेतना साइकल र्यालीमा ३३ कर्पोरेट हाउसहरूले सहकार्य गरेका छन्। र्यालीको केई नेपाल लक्ष्मी ईमोबिलिटी मुख्य प्रायोजक रहेको छ। पावर्डबाईमा ईभी नेपाल मोटर्स, एनसेल फाउन्डेसन रहेको छ। बैंकिङ पार्टनरमा नेपाल इन्भेस्टमेन्ट मेगा बैंक, सिद्धार्थ बैंक, इन्सुरेन्स पार्टनर शिखर इन्सुरेन्स, इन्टरनेट पार्टनरमा डिसहोम, पेमेन्ट पार्टनरमा ईसेवा, एजुकेसन पार्टनरमा नामी कलेज, मेडिकल पार्टनरमा उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस, सपोर्टेडबाई हार्र्दिक आईभीएफ एन्ड फर्टिलिटी सेन्टर, क्वेस्ट फर्मास्युटिकल्स्, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बंैक, क्रन्च वेफर कर्माचार्य बेक्स एन्ड फुड्स पोखरा, क्रियटिभ अब्रोड स्टडिज, प्याब्सन नेपाल, प्यांक बाइक, क्वालिटी दरबार बैंक्योट रेस्टुरेन्ट होटल, एमआईटी कलेज, नेपाल जेसिज, अन्नपूर्ण भेन्चर, सिम्रिक एयर, प्लसोनिक, हाइड्रेसन पार्टनरमा माटो नेपाल, बेभरेज पार्टनर फ्रुट एग्रो, रिक्रियसन पार्टनरमा दुसित थानी हिमालय रिसोर्ट धुलिखेल, दुसित प्रिन्सेस काठमाडौं रहेका छन्। त्यसगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्। कर्पोरेट हाउसहरूसँग सहकार्य गरे अगाडि बढ्ने क्रममा विज्ञापनदाताहरूलाई दिने माइलेज अन्यभन्दा फरक र आकर्षक हुनेछ, महाप्रबन्धक बस्नेतले भने। र्यालीको मुख्य आकर्षण क्लाइमेट फ्रेन्ड्ली एक्सन फर क्यान्सर फ्रि लाइफ डेक्स : जसलाई नेतृत्व गर्नेछन्, मिस नेपाली २०२३ की विजेता सृच्छा प्रधान, बीबीसी सय प्रभावशाली महिलाभित्र पर्न सफल शिलशिला आचार्य। र्यालीमा अमेरिका र भारतमा कार्यरत रहेका डाक्टरहरू पनि सहभागी हुनेछन्। र्यालीमा सहभागी सबैलाई ज्याकेट, ब्रेकफास्टको व्यवस्था गरिएको छ। एएमएनयूएसए डेक्स : अमेरिकाबाट सञ्चालित युट्युब च्यानल एएमएनयूएसए सस्क्राइब गरी भिडियो बनाई पोस्ट् गर्नेलाई उत्कृष्ट भिडियो अवार्डबाट पुरस्कृत गरिनेछ। प्रथम पुरस्कार १ हजार डलर, दोस्रो ५ सय डलर र तेस्रो पुरस्कार २ सय ५० डलर रहेको छ। र्यालीमा सहभागीहरूका लागि लक्की ड्रमार्फत उपहारै उपहार छन्। पुरस्कारहरूमा प्यांक साइकल एक जनालाई, दुसित थानी हिमालयन रिसोर्टमा एक जोडीलाई वान नाइट स्टे, दुसित प्रिन्सेस काठमाडौंमा एक जोडीलाई वान नाइट स्टे साथै अर्को एक जोडीलाई डिनर प्याकेज, ट्रान्कुलिटी स्पा सोल्टी होटल हेल्थ क्लबमा १ जनालाई २ लाख ५० हजार रुपैयाँको वार्षिक सदस्यता, ३२ इन्चको प्यानासोनिक टेलिभिजन, डिसहोमबाट ३ जनालाई फ्रोर के इस्ट्रिमर डिभाइसलगायत रहेका छन्। र्यालीको एपीवान टिभी, अनलाइन न्युज पोर्टल अन्नपूर्ण पोस्ट् डट कम, रेडियो अन्नपूर्ण नेपाल ९४ मेगाहर्ज, अन्नपूर्ण पोस्ट्को फेसबुक पेज र अमेरिकाबाट सञ्चालित युट्युब च्यानल एएमएनयूएसएबाट प्रत्यक्ष प्रसारण गरिनेछ।"
संसदमा ल्याएको अध्यादेश पारित हुन्छः वरिष्ठ उपाध्यक्ष पोखरेल,नुवाकोट : नेकपा एमालेका वरिष्ठ उपाध्यक्ष ईश्वर पोखरेलले सरकारले संसदमा ल्याएको अध्यादेश पारित हुने दाबी गरेका छन्। नुवाकोटको विदुरमा शनिबार प्रेस चौतारीले गरेको पत्रकार सम्मेलनमा पूर्व उपप्रधानमन्त्री समेत रहेका पोखरेलले सरकार बाहिर रहेकाहरूले अध्यादेशको विरोध गर्नुको कुनै तुक नभएको बताए। अध्यादेश प्रतिनिधि सभामा पेस भइसकेको र यो दुवै सदनबाट पारित भएरै छाड्ने दाबी गरे। प्रतिनिधि सभाबाट बहुमतले पारित हुने विधेयक राष्ट्रिय सभाबाट पनि पारित गर्ने विषयमा छलफल तथा सहमति हुने क्रममा रहेको वरिष्ठ उपाध्यक्ष पोखरेलले बताए। वर्तमान सरकार समीकरणबाट बनेको सहमति अनुसार तोकिएकै अवधिसम्म जाने उनले बताए। देशलाई समस्याबाट हटाउन वर्तमान समीकरण बनेको उनले बताए। सत्तारूढ दल कांग्रेस र एमालेले इमान जारी राखेसम्म वर्तमान सरकार चलिरहने पोखरेलको भनाइ छ।
२०८४ को निर्वाचन परिणाम माओवादीको पक्षमा आउनबाट कसैले रोक्न सक्दैन : प्रचण्ड,"काठमाडौं : नेकपा माओवादी केन्द्र अध्यक्ष पुष्पकमल दाहाल प्रचण्डले २०८४ को निर्वाचन परिणाम माओवादीको पक्षमा आउनबाट अब कसैले रोक्न नसक्ने बताएका छन्। अनेरास्ववियु क्रान्तिकारीको २३औं राष्ट्रिय सम्मेलनबाट निर्वाचित पदाधिकारी तथा सदस्यहरूको सपथ तथा पदभार ग्रहण कार्यक्रमलाई सम्बोधन गर्दै उनले २०६४ मा जस्तै अहिले देशव्यापी लहर आएको उल्लेख गर्दै २०८४ को निर्वाचन परिणाम माओवादीको पक्षमा आउनबाट अब कसैले रोक्न नसक्ने बताए। आफू ७० वर्षे वृद्ध भइसकेको र अहिले विद्यार्थी संगठनमा ३२ वर्षमुनिका साथीहरू आएको उल्लेख गर्दै अध्यक्ष प्रचण्डले जनताको बीचमा जान अब नयाँ खालको प्रतिस्पर्धा गर्न आवश्यक रहेको बताए। यसपटक अखिल क्रान्तिकारीले आन्तरिक लोकतान्त्रिक राम्रो अभ्यास गरेको उल्लेख गर्दै उनले यसपटक पुरानो विरासत स्थापित गरेको बताए। अध्यक्ष प्रचण्डले उमेर हद र नेतृत्व दुबैमा निर्वाचनबाट नै टुंगो लगाउनुपर्छ भनेर पार्टी दृढतापूर्वक लागेको र यसमा पार्टीले प्रत्यक्ष हस्तक्षेप नगरेर विद्यार्थीकै मतबाट टुंगो लगाउनु महत्त्वपूर्ण अभ्यास भएको बताए। यसबाट माओवादीले नीति र नेतृत्व दुबै लोकतान्त्रिक विधिबाट टुंग्यायो भन्ने शक्तिशाली सन्देश स्थापित भएको पनि उनले स्पष्ट गरे। संसारभरिको कम्युनिष्ट पार्टीभित्रको अन्तरसंघर्ष र बहस हुँदा एकता, संघर्ष, रुपान्तरण, नयाँ आधारमा नयाँ एकता नै महत्त्वपूर्ण सूत्र भएको उल्लेख गर्दै उनले सबैले यसलाई आत्मसात गर्नुपर्ने बताए। उनले स्ववियु निर्वाचनमा अर्जुनदृष्टि बनाउन निर्देशन दिँदै एकताबद्ध भएर सम्पूर्ण तयारीमा लाग्न आग्रह गरे।"
टरीगाउँ विमानस्थल विस्तारका लागि पहल गर्ने देउबाको प्रतिबद्धता,"दाङ : नेपाली काङ्ग्रेसका सभापति शेरबहादुर देउवाले टरीगाउँ एयरपोर्टको विस्तारका लागि आफूले सक्दो पहल गर्ने प्रतिबद्धता व्यक्त गरेका छन्। थारू सांस्कृतिक संरक्षण केन्द्र दाङ चखौरा, मटावा बरघर र भलमनसा संघको आयोजनामा भएको अन्तर प्रदेश स्तरीय थारू सांस्कृतिक महोत्सवको अवसरमा सभापति देउवाले तुलसीपुरको टरीगाउँ एयरपोर्टलाई व्यवस्थित र ठूलो बनाई नियमित हवाई उडान विस्तारमा आफू र आफ्नो पार्टीको तर्फबाट सरकारलाई दबाब दिने बताए। उनले जिल्लाको समग्र विकासका लागि सबै राजनीतिक नेतृत्वहरू एकजुट हुनुपर्ने आवश्यकता औंल्याए। उनले थारू समुदायको शिक्षा, स्वास्थ्य र सीप विकासमा विशेष ध्यान दिनुपर्ने उल्लेख गरे। थारू समुदायका महिलाहरू अझै पनि पछाडि परेकाले उनीहरूलाई नेतृत्वदायी भूमिकामा अघि बढाउने वातावरण सिर्जना गर्नुपर्ने आवश्यकता रहेको बताए। सभापति देउवाले थारू समुदायको उत्थानका लागि राज्य तहमा उनीहरूको प्रतिनिधित्व बढाउनुपर्ने बताए। उनले लुम्बिनी प्रदेशका पूर्व मुख्यमन्त्री डिल्लीबहादुर चौधरीलाई थारू समुदायका अन्य व्यक्तिहरूलाई पनि उच्च नेतृत्व तहमा पुर्याउने गरी पहल गर्न आग्रह गरे। उनले सरकारसँग थारू समुदायको शिक्षा र स्वास्थ्य क्षेत्रमा पहुँच वृद्धि गर्न विशेष कार्यक्रम ल्याउन अनुरोध गरे। धर्म, संस्कृति, संस्कार र परम्पराको संरक्षण गर्दै पुस्तान्तरण गर्न यस्ता सांस्कृतिक महोत्सवहरू महत्त्वपूर्ण हुने भन्दै उनले यसको निरन्तरताको आवश्यकता औंल्याए।"
नकारात्मक टिप्पणी गर्नेले एकीकृत समाजवादी सिद्धाउने खतरा छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले पार्टीभित्र नकारात्मक टिप्पणी गर्ने प्रवृति बढेको बताएका छन्। शनिबार काठमाडौंमा पार्टीको प्रथम उपत्यका प्रदेश अधिवेशन उद्घाटन गर्दै अध्यक्ष नेपालले नकारात्मक टिप्पणी गर्नेहरुले नै पार्टीलाई सिद्धाउने खतरा रहेको जिकिर गरेका हुन्। उनले वर्तमान सरकारले जनतामा कुनै उत्साह जगाउन नसकेको आरोप लगाए। पछिल्लो साढे ६ महिनामा सरकारले जनतामा कुनै उत्साह जगाउन नसकेको दाबी गरे। उनले सुशासन, भ्रष्टाचार नियन्त्रण लगाएतमा सरकारको ध्यान जान नसकेको उल्लेख गरे। अध्यक्ष नेपालले यसअघिको सरकार बदल्नुपर्ने कुनै औचित्य र कारण नरहेको भन्दै ओलीले पदका लागि नयाँ गठबन्धन गरेको धारणा राखे। उनले नयाँ सरकार बनाउनका लागि संविधान संशोधनको बहाना बनाइएको टिप्पणी गरे। २०८७ सालमा मात्रै संविधान संशोधन गर्ने भनाइमा प्रधानमन्त्रीले स्पष्ट पार्नुपर्ने उनको भनाइ छ।"
एआईजी दीपक थापा प्रधानमन्त्रीबाट सम्मानित,"काठमाडौं : प्रहरी अतिरिक्त महानिरीक्षक (एआइजी) दीपक थापा सम्मानित भएका छन्। नेपाल पुलिस क्लबको द ब्लु पेभिलियन निर्माण सम्पन्न गर्ने तत्कालीन उपत्यका प्रहरी प्रमुख एआइजी थापालाई प्रशंसापत्रसहित सम्मानित भएका हुन्। शनिबार भृकुटीमण्डपस्थित नेपाल पुलिस क्लबमा निर्माण भएको द ब्लु पेभिलियन भवनको उद्घाटन कार्यक्रममा थापालाई प्रधानमन्त्री केपी शर्मा ओलीले प्रशंसासहित सम्मान गरेका हुन्। एआईजी थापाले उपत्यका प्रहरी प्रमुख र डीआइजीको कार्यकालमा प्रशासन प्रमुख रहँदा नेपाल पुलिस क्लबलाई अन्तर्राष्ट्रिय स्तरको क्लब तथा कार्यक्रम स्थलका रूपमा विकास गर्न भूमिका खेलेका थिए। एआइजी थापा अहिले सीआइबी प्रमुख छन्। थापासँगै प्राडा द्वय शंकर थापा, धनश्याम भट्टराई र प्रहरी वरिष्ठ उपरीक्षक इन्जिनियर रामकुमार चौधरी लगायतलाई प्रशंसापत्र प्रदान गरिएको थियो। समारोहमा प्रधानमन्त्री ओलीले नेपाल प्रहरीको तर्फबाट प्रधानमन्त्री दैवी प्रकोप उद्धार कोषको लागि ७४ लाख रूपैयाँको चेक प्रहरी महानिरीक्षक बसन्त बहादुर कुँवरले हस्तान्तरण गरेका थिए। प्रधानमन्त्री ओलीले नवनिर्मित भवनले प्रहरीलाई शारीरिक र मानसिक हिसाबले स्वस्थ र सबल बनाउँदै प्रहरीले प्रवाह गर्ने सेवालाई अझ प्रभावकारी बनाउने बताए। नेपाल प्रहरीले जनताको अपेक्षाअनुरूप सेवा प्रवाह गर्नुपर्ने तथा कुनै प्रभाव, भनसुन र दबाबमा नपरी संविधान एवं कानुन बमोजिम प्रमाण र तथ्यमा आधारित भई न्यायसम्मत् ढंगले आफ्नो जिम्मेवारी निर्वाह गर्नुपर्ने प्रधानमन्त्रीको भनाइ छ।"
महत्वपूर्ण कागजातमा कुनै क्षति भएको छैन : मन्त्री यादव,काठमाडौँ : खानेपानीमन्त्री प्रदीप यादवले आगलागीबाट आफ्नो कार्यकक्षका सामान जलेर नष्ट भएपनि महत्वपूर्ण कागजातमा कुनै क्षति नभएको बताएका छन्। काठमाडौँको सिंहदरबारस्थित खानेपानी मन्त्रालयमाको चौथो तलामा शनिबार बिहान आगलागी भएको हो। शुक्रबार बेलुकादेखि नै तार जलेको गन्ध आएकाले त्यसलाई विचार गर्न आफूले भनेको र बिहान आगलागीको दुखद घटना भएको उनले बताए। आगोलागि भएको तलामा खानेपानी मन्त्रीको कार्यकक्ष समेत रहेको थियो। बारुणयन्त्रको सहायताले आगलागी नियन्त्रणमा लिइएको थियो। तीनवटा कोठामा लागेको आगलागीको क्षतिको विवरण आउन बाँकी रहेका प्रहरीले जनाएको छ।
प्रहरीलाई प्रधानमन्त्री ओलीको निर्देशन : देश र जनताको हितलाई शीरमा राखेर काम गर्नूस्,"काठमाडौं : प्रधानमन्त्री केपी शर्मा ओलीले राष्ट्रिय हित र एकतालाई ध्यान दिएर अझ प्रभावकारी रुपमा काम गर्न निर्देशन दिएका छन्। भृकुटीमण्डपस्थित नेपाल पुलिस क्लब परिसरमाा नवनिर्मित द ब्लु प्याभिलियन भवनको आज उद्घाटन गर्दै प्रधानमन्त्री ओलीले निर्धक्क भएर काम गर्न निर्देशन दिएका छन्। उनले कुनै पनि प्रकारको दबाब र भनसुनमा नपरेर प्रमाण र तथ्य आधारित न्यायसङ्गत अनुसन्धान गर्न नेपाल प्रहरीलाई आग्रह गरेका हुन्। प्रधानमन्त्री ओलीले प्रहरी ठिक ढङ्गले चलेमा सरकारको तर्फबाट कुनै हस्तक्षेप नहुने स्पष्ट पारे। तपाईँहरू जनताको अपेक्षा अनुसार चल्नुपर्छ। जनताले प्रहरीबाट निष्पक्ष र राम्रो व्यवहारको अपेक्षा गरेको छ। त्यसैले तपाईँहरुले संविधान र कानुनबमोजिम देश र जनताको हितलाई शीरमा राखेर काम गर्नुस्।, प्रधानमन्त्री ओलीले भने,कुनै तस्कर, भ्रष्ट र ठगहरुमाथि अनुसन्धान गर्दा उल्टै उनीहरुका ठुला कुरा र हप्की सुन्नुपर्ने अहिलेको प्रवृत्ति पनि प्रभावित हुनुहुन्न। निर्धक्क भएर काम गर्नुस्। मुलुकमा शान्ति सुव्यवस्था कायमका साथै राष्ट्रिय हित र एकतालाई ध्यान दिएर अझ प्रभावकारी रुपमा काम गर्नुस्। प्रधानमन्त्री ओलीले विगतमा नेपाल प्रहरी र नेपाली सेनाका कतिपय अधिकृतहरू आफ्नो दुनो सोझ्याउन भित्रभित्र विरोधीसँग साँगसाँठ गर्नु अशोभनीय र घिनलाग्दो स्वार्थ भएको टिप्पणी गरे। विसं २०७७ जेठ ११ गते शिलान्यास भएको उक्त प्याभिलियनको रु ७५ करोड ८७ लाखमा निर्माण सम्पन्न भएको जानकारी दिइएको छ। कार्यक्रममा गृहमन्त्री रमेश लेखकले नेपाल प्रहरीको ऐन संशोधनको विधेयक संसदमा पेस भएको र यसमा आउने रचनात्मक सुझावलाई परिमार्जनमा समावेश गरेर छिटो पारित गर्ने विश्वास दिलाए।"
"थारू पहिरनमा सजिइन् परराष्ट्रमन्त्री, भनिन् विदेश भ्रमण जाँदा थारू पोसाक लगाउँछु","काठमाडौं : परराष्ट्रमन्त्री एवं नेपाली कांग्रेसकी केन्द्रीय सदस्य आरजु राणा देउवाले नेपाली कांग्रेसले आफ्नो कामको प्रचार नगर्ने गरेको बताएकी छन्। नेपाली कांग्रेस थारू विभाग र नेपाल थारू संघको संयुक्त आयोजनामा कैलालीमा आयोजित प्रथम कैलाली जिल्ला भेलालाई सम्बोधन गर्दै मन्त्री राणाले भनिन्, 'नेपाली कांग्रेसले नेपालमा जातीय मुक्ति एवं जनजातिको अधिकार स्थापित गर्ने क्षेत्रमा धेरै काम गरेको छ। तर, आफूले गरेका कामको प्रचार कहिल्यै गर्दैन।' नेपाली कांग्रेस नेपालका सबै जाति, जनजाति, दलित, मधेसी एवं थारूलगायत सबैको साझा पार्टी रहेको भन्दै उनले नेपालका यी समुदायको अधिकार स्थापित गर्न कांग्रेसले विगतदेखि नै काम गरेको स्पष्ट गरिन्। 'विपी कोइरालाले उहिल्यै परशुनारायण चौधरीलाई पार्टीको महामन्त्री बनाउनुभएको थियो भने अहिले पनि पार्टीले थारू विभाग नै गठन गरेको छ। राज्यका महत्त्वपूर्ण स्थानमा थारू समुदायका व्यक्तिलाई पुर्याउनका लागि पनि कांग्रेसले विगतदेखि नै काम गरेको छ। उनले नेपाली कांग्रेसका वर्तमान सभापति शेरबहादुर देउवा प्रधानमन्त्री रहेका बेला विसं २०५८ मा कमैया मुक्तिका साथै महिला आयोग र दलित आयोग गठन गेको प्रसंग उल्लेख गर्दै मन्त्री राणाले भनिन्, 'नेपालमा सामाजिक आन्दोलनका क्षेत्रमा कांग्रेसले धेरै काम गरेको छ। तर, यसको प्रचार गर्ने काम भने कांग्रेसले कहिल्यै पनि गर्दैन।' आफू पनि बर्दियाको थारू बस्तीमै हुर्किएको स्मरण गर्दै मन्त्री राणाले आफूले नेपालका थारू जातिलाई इमान्दार, संस्कृति र परम्पराका धनी तथा आफ्ना काममा प्रतिबद्ध जातिका रूपमा चिनेको पनि बताइन्। थारू पहिरनमा सजिएकी उनले विदेश भ्रमण जाँदा थारू पोसाक लगाएर जाने प्रतिवद्ध जनाएकी थिइन्।"
मृत भेटिए १० दिनअघि जितपुरबाट हराएका तीन वर्षीय बालक,"सिमराः बाराको जितपुरबाट माघ १७ गतेदेखि हराएका तीन वर्षीय बालक अंश चौधरी शनिबार दिउँसो मृत भेटिएका छन्। जितपुरसिमरा उपमहानगरपालिका७ र वीरगन्ज महानगरपालिका३२ को बीचमा रहेको टेडा रोडको किया सोती खोलामा बालक मृत भेटिएका हुन्। इलाका प्रहरी कार्यालय सिमराकी प्रहरी नायब उपरीक्षक सुभद्रा लामा वाइबाको नेतृत्वमा रहेको प्रहरी टोली र सरसफाईकर्मीले बिहानदेखि किया सोती खोलाको पानी घटाएर फोहोर पन्छाउँदै खोजी गरेको थियो। खोजी गर्दै जाँदा बालक घोप्टो परेको अवस्थामा मृत भेटिएका हुन्। पानीमा डुबेको अवस्थामा भेटिएका बालकको शव सुन्निएको छ। उनको मृत्यु कहिले र कसरी भयो भन्ने खुल्न सकेको छैन। प्रहरी टोलीले बालकको शव परीक्षणका लागि कलैया अस्पताल पठाएको छ। प्रहरी नायब उपरीक्षक वाइबाले शल्यपरीक्षण रिपोर्टबाट बालकको मृत्युको कारण खुल्ने जानकारी दिएकी छिन्। बालक भेटिएको स्थान पथलैयावीरगन्ज व्यापारिक मार्ग अन्तर्गत जितपुर चोकबाट करिब आधा किलोमिटर पश्चिमतर्फ पर्दछ। १० दिनअघि हराएका बालकलाई सीसीटीभी फुटेजमा सोही क्षेत्रको वरपर हिँडिरहेको अवस्थामा देखिएको थियो। धेरै दिन बितिसक्दा पनि बालकको अवस्था पत्ता लाग्न नसकेपछि प्रहरीले खोलामा डुबेको हुनसक्ने आशंकामा खोजी थालेको थियो। प्रहरीले यसअघि वीरगन्जस्थित विपद् व्यवस्थापनमा रहेका तालिमप्राप्त कुकुर ल्याएर सो क्षेत्रमा बालकको खोजी समेत गरेको थियो। तालिमप्राप्त कुकुर खोलानजिकको सोही सडक हुँदै पश्चिमतर्फ गएको थियो। रौतहटको दुर्गाभगवती गाउँपालिका१ घर भएकी रितेश चौधरी र अञ्जली चौधरीले छोरा अंशलाई करिब डेढ महिनाअघि जितपुरस्थित मामाघर पठाएका थिए। पाँच महिनाअघि दोस्रो सन्तानका रूपमा छोरीलाई जन्म दिएकी अञ्जलीले चिसोको समयमा दुई बच्चालाई एकैसाथ स्याहार गर्न गाह्रो भएपछि अंशलाई मामाघर पठाएकी थिइन्। अंश डेढ महिनादेखि मामाघरमै बस्दै आएका थिए। मामाघरमा उनलाई हजुरआमाले स्याहार गरिरहेकी थिइन्। माघ १७ गतेपनि अंश हजुरआमाकै नजर सामु थिए। अंश घरको आँगनमा खेलिरहेका थिए भने हजुरआमा घरको काम समेत गरिरहेकी थिइन्। त्यसैबेला आँगनबाट बेपत्ता भएका अंश केही समयमा बजार क्षेत्रको सीसीटीभी क्यामरामा एक्लै दौडिरहेको अवस्थामा कैद भएका थिए। घरवरपरको क्षेत्रमा खोजी गर्दा नभेटिएपछि परिवारले प्रहरीलाई जानकारी गराएका थिए। घटनाको जानकारी पाएपछि इलाका प्रहरी कार्यालय सिमरा, जिल्ला प्रहरी कार्यालय बारा, इलाका प्रहरी कार्यालय जितपुर, प्रहरी चौकी पथलैयाको प्रहरी टोलीले बालकको खोजी गरिरहेको थियो।"
निगौल गाई गौशाला अस्तव्यस्त बन्यो : मन्त्री अधिकारी,"महोत्तरी : देशकै जेठो गोठका रूपमा परिचित रहेको गौशालास्थित निगौल गाई गौशाला असुरक्षित बन्दै गइरहेको भूमि व्यवस्था सहकारी तथा गरिबी निवारणमन्त्री बलराम अधिकारीले बताएका छन्। शनिबार निगौल गाई गौशालाको अनुगमनपछि पत्रकारहरूसँग कुराकानी गर्दै मन्त्री अधिकारीले राष्ट्रिय सहकारी विकास बोर्डको मातहतमा रही सञ्चालनमा रहेको संस्था असुरक्षित हुनु दुःखद रहेको बताएका हुन्। मन्त्री अधिकारीले भने, यहाँको जग्गा अतिक्रमित भइरहेको छ। गाईहरू असुरक्षित छन्। संस्थालाई रेखदेख गर्ने कोही पनि भएन। संस्था नै अस्तव्यस्त भइसकेको छ। यसलाई नयाँ सोचका साथ सञ्चालन गर्नुपर्ने जरुरी देखिन्छ। सरकारले अब चाँडै नै विधि बनाई यस संस्थालाई उपयुक्त हुने निकायलाई हस्तान्तरण गर्नुपर्ने मन्त्री अधिकारीले धारणा राखेका छन्। यस संस्थाको मातहतमा रहेको अतिक्रमित जग्गालाई समयमै लिनुपर्ने मन्त्रीले अधिकारीले जोड दिए। मन्त्री अधिकारी आजै जिल्लाको मटिहानी, जलेश्वर र गौशालामा रहेका सार्वजनिक गुठीका जग्गाको अनुगमन गरेका थिए।"
"ज्वेलर्सबाट कानुनविपरीत वित्तीय कारोबार, सञ्चालक पक्राउ","विराटनगर : कानुनविपरीत वित्तीय कारोबार गर्ने विराटनगरका एक जना ज्वेलर्स (सुनचाँदी पसल)का सञ्चालक पक्राउ परेका छन्। वित्तीय कारोबार गरेर सर्वसाधारणको लाखौं रुपैयाँ डुबाएको आरोपमा विराटनगर महानगरपालिका८ का ३८ वर्षीय पवन श्रेष्ठलाई पक्राउ गरिएको मोरङ प्रहरीका प्रवक्ता डीएसपी वेदप्रकाश जोशीले जानकारी दिए। उनका अनुसार श्रेष्ठले विराटनगर७ मेन रोडमा चाँदनी गहना सोरुम नाम दिएर सुनचाँदी पसल सञ्चालन गर्दै आएका थिए। उनी पक्राउ परेसँगै विराटनगरमा सुनचाँदी पसल सञ्चालनका नाममा ज्वेलर्सबाट गैरकानुनी रूपमा आर्थिक एवं वित्तीय कारोबार हुने गरेको प्रष्ट भएको प्रहरीको भनाइ छ। श्रेष्ठ आफ्नो पसल बन्द गरेर केही समयदेखि फरार थिए। पास बुकमार्फत वित्तीय कारोबार गरी सर्वसाधारणको लाखौं रुपैयाँ ठगी गरेर फरार भएका श्रेष्ठलाई माघ २१ गते सुनसरीबाट पक्राउ गरिएको जोशीले बताए। श्रेष्ठबाट ठगीमा परेको भन्दै हालसम्म ११ जनाले जिल्ला प्रहरी कार्यालय मोरङमा जाहेरी दिइसकेका छन्। उनीहरुबाट ८६ लाख रुपैयाँभन्दा बढी ठगी गरेको प्रहरीले जनाएको छ। सर्वसाधारणलाई आकर्षक ब्याजको लोभ देखाएर सुनचाँदी पसलबाटै वित्तीय कारोबार गर्ने गरेको पाइयो। लाखौं रुपैयाँ खाएर पसल सञ्चालक फरार बनेपछि पीडितहरुले जाहेरी दिएका हुन्। खोजतलास गरी पक्राउ गरेर थप अनुसन्धान अघि बढाइएको छ, डीएसपी जोशीले भने। उनका अनुसार श्रेष्ठले एकै व्यक्तिबाट १९ लाख रुपैयाँभन्दा बढी ठगी गरेको पाइएको छ। श्रेष्ठबाट ठगीमा पर्नेको संख्या ठूलो छ। अझै पनि धमाधम उजुरीहरु आइरहेको छ। जाहेरी लिएर कारबाहीको थप प्रक्रिया अघि बढाइएको छ, उनी भन्छन्। ज्वेलर्स सञ्चालक श्रेष्ठबाट ठगिने अरु कोही पीडित भएमा उजुरी दिन प्रहरीले आह्वान गरेको छ। श्रेष्ठले अवैध वित्तीय कारोबारमार्फत सर्वसाधारणको करोडौं रुपैयाँ ठगी गरेको हुनसक्ने प्रहरीको प्रारम्भिक अनुमान छ। अनुमति बिना वित्तीय कारोबार गरेका उनीविरुद्ध ठगी मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी जोशीले दिए। उनका अनुसार सुनचाँदी पसलबाट त्यसरी कारोबार गर्नै मिल्दैन। श्रेष्ठविरुद्ध पहिलोपटक माघ ३ गते जाहेरी परेको थियो। त्यसपछि अरू पीडितहरुले जाहेरी दिएका हुन्। प्रहरीका अनुसार सुन पसल देखाएर अवैध हिसाबले वित्तीय कारोबार गरी सर्वसाधारणबाट ठगी गरेको रकम भने श्रेष्ठले घरजग्गा खरिद लगायतका व्यक्तिगत प्रयोजनमा खर्च गरेको पाइएको छ। श्रेष्ठ पक्राउ परेसँगै विराटनगरमा सुनचाँदी पसल (ज्वेलर्स)बाट कानुनविपरीत वित्तीय कारोबार भइरहेको पत्ता लागेको छ। वित्तीय संस्था तथा बैंकबाट गर्नुपर्ने कारोबार लामो समयदेखि सुनचाँदी पसलबाट भइरहे पनि नियमन र नियन्त्रणका लागि सम्बन्धित निकायले चासो दिएका छैनन्। वित्तीय संस्थाजस्तै पास बुक राखेर ज्वेलर्सबाट गरिने कारोबारका कारण सर्वसाधारणको लाखौं रुपैयाँ जोखिममा परेको छ। कतिपयको ठूलो रकम डुबेको छ। वित्तीय कारोबारका लागि नेपाल राष्ट्र बैंकबाट अनिवार्य स्वीकृति लिनुपर्ने व्यवस्था छ। सुनचाँदी पसलले यो कारोबार गर्नै पाउँदैनन्। तर, विराटनगरका सुनचाँदी पसलले भने अवैध रूपमा यस्तो कारोबार गरिरहेका छन्। सुनचाँदीको कारोबार गर्ने अनुमति लिएका पसलहरूले अवैध हिसाबको वित्तीय कारोबार गरिरहँदा सरोकारवाला निकायले भने अनदेखा गरिरहेका छन्। सर्वसाधारणले अलि धेरै ब्याज पाउने लोभमा सुनचाँदी पसलमा पैसा राख्ने गरेको पाइयो। यो सरासर गैरकानुनी हो, डीएसपी जोशी भन्छन्। ज्वेलर्सबाट वित्तीय कारोबार गर्न नहुनेमा सबै सचेत रहनुपर्ने र त्यस्तो कारोबार बैंक तथा वित्तीय संस्थाबाट मात्रै गर्नुपर्ने उनले बताए। त्यस्तो वित्तीय कारोबार अवैध र सर्वसाधारणका लागि अति नै जोखिमपूर्ण हुने उनको भनाइ छ। बैंक तथा वित्तीय संस्थाबाट कारोबार गर्दा झन्झट हुने भनेर सर्वसाधारणले सुनचाँदी पसल रोज्ने गरेको पाइयो, प्रहरी स्रोतले भन्यो, छिटोमिठोका लागि त्यस्तो गर्दा ठूलो रकम डुबिरहेको हुन्छ। प्रहरीका अनुसार कारोबारका नाममा सर्वसाधारणको पैसा डुबाएर पसल सञ्चालक फरार भएको कतिपय घटनाहरू छन्। सुरक्षाका दृष्टिकोणले गैरकानुनी र जोखिमपूर्ण हिसाबले वित्तीय कारोबार नगर्न प्रहरीले सबैमा आह्वान गरेको छ। बढी ब्याजको लोभमा सुनचाँदी पसलमा पैसा जम्मा गर्दा सुरक्षित नहुने भन्दै प्रहरीले ज्वेलर्सहरुमा यस्तो कारोबार भइरहेको पाइए गोप्य हिसाबले सूचना दिन पनि आग्रह गरेको छ। नेपाल सुनचाँदी व्यवसायी संघ मोरङका अध्यक्ष शशिभूषण शाहले सुनचाँदी पसलबाट वित्तीय कारोबार हुने गरेको कुरा आफूलाई थाह नभएको बताए। सुनचाँदी पसलबाट सुन र चाँदी लगायतका धातुजन्य वस्तुको खरिद बिक्रीका साथै गहना बनाउने र मर्मत सम्भार गर्न मात्रै पाइने उनको भनाइ छ। सुनचाँदी पसलबाट वित्तीय कारोबार गर्नु गैरकानुनी भएको शाहको भनाइ छ।"
लोकतन्त्रमाथि खतरा भयो : राजेन्द्र महतो,"भैरहवा : राष्ट्रिय मुक्ति पार्टी नेपालका अध्यक्ष राजेन्द्र महतोले लोकतन्त्रवादीबाट नै लोकतन्त्रमाथि खतरा भएको बताएका छन्। शनिबार भैरहवामा पत्रकारहरूसँग भेटघाट गर्दै ३५ वर्षदेखि देशमा शासन गरेका नेपाली कांग्रेस, नेकपा एमाले र नेकपा माओवादीले अहिले मुलुकलाई अधिनायकवादतर्फ धक्लेन खोजेको भन्दै यी दलहरूबाटै लोकतन्त्रमाथि खतरा भएको बताए। लोकतन्त्र विरोधीबाट लोकतन्त्रमाथी खतरा हुने हो भने लोकतन्त्रवादी लडिहाल्छन्। तर, यहाँ त जो लोकतन्त्रका लागि लड्यो आज उसैबाट खतरा भयो,उनले भने,अधिनायकवाद लाद्न र लोकतन्त्रको हत्या गर्नका लागि कांग्रेस र एमाले मिलेका छन्। उनले नागरिकले देशमा परिवर्तन खोजेको र खोजिएको परिवर्तन नागरिकले पाउनुपर्ने बताए। उनले एकल राष्ट्रिय राज्य चिन्तनवादबाट मुलुक चलिरहेको भन्दै ठूला दलहरूले जनतासँग विश्वासघात गरेर दुवै हातले लुट मच्चाएर देशको अर्थ व्यवस्था खोक्लो बनाएको दाबी गरे। ३५ वर्षदेखि देशमा कसले शासन गर्यो? कांग्रेस, एमाले र माओवादी। जनताले आफ्नो मत यिनैलाई दिए। आज देश कहाँ पुग्यो? अर्थ व्यवस्था कहाँ पुग्यो? युवाहरू रोजगारीका लागि विदेशिनु परेको छ, उनले भने, प्रकृति सम्पदाले भरिएको देश आज विश्वमा गरिब मुलुकको सूचांकक पुगिसकेको छ। त्यसैले अब नागरिकले विकल्प खोजेका छन्। जसका लागि राष्ट्रिय मुक्ति पार्टी नेपाल अघि बढेको छ। उनले देशमा प्रतिपक्ष नै नदेखिएकोले राष्ट्रिय मुक्ति पार्टी नेपालको नागरिकको अधिकारका लागि सत्ताको प्रतिपक्षमा उभिएर संघर्ष गर्ने बताए। अध्यक्ष महतोले पाथिभारा (मुकुम्लुङ) मा केबलकार निर्माण गरेर पर्यटनको विकास नभई त्यहाँ सभ्यता र सांकृतिकमाथि डकैती गर्न खोजिएको बताए। मुकुम्लुङ आस्थाको केन्द्र हो। होली वाइन सभ्यता ल्याएजस्तो होइन। विकासको नाममा त्यहाँको सभ्यता र सांकृतिकका मास्ने नभई संरक्षण हुनुपर्छ, उनले भने, सभ्यता र सांकृतिकका लागि पदयात्रा जरुरी छ। त्यहाँ केबलकार निर्माण हुँदैन। केबलकार निर्माणको खारेजीका लागि मात्र वार्ता हुने हो।"
नेपाललाई शिक्षाको हब बनाउन सकिन्छ : अर्थमन्त्री पौडेल,"ढल्केवर(धनुषा) : उपप्रधान एवं अर्थमन्त्री विष्णुप्रसाद पौडेलले नेपाललाई शिक्षाको हब बनाउन सकिने बताएका छन्। शनिबार धनुषाको लालगढमा आयोजित प्याब्सन मधेस प्रदेशको चौथो अधिवेशनलाई सम्बोधन गर्दै विदेशबाट विदेशी विद्यार्थीहरू अध्ययनका लागि नेपालमा आउने परिस्थिति निर्माण गर्न सकिने बताएका हुन्। देशभित्र राम्रो शिक्षाको ग्यारेन्टी मात्रै गर्ने होइन। विदेशबाट विदेशी विद्यार्थीहरू अध्ययनका निम्ति नेपालमा आउने परिस्थिति निर्माण गर्न सक्छौं। हाम्रोमा राम्रो वातावरण छ। सामाजिक रूपमा पनि सद्भाव एकताको स्थिति छ। नेपालीलाई भेटेपछि विदेशीहरू दंग पर्छन्। सधैं नेपालीलाई सम्झिराखेका हुन्छन्। यसैगरी उनले अहिलेको सरकार आफ्नो सोचहरू लाद्ने मानसिकतामा नरहेको बताएका छन्। विचाराधीन शिक्षा विधेयकप्रति प्याब्सनले राखेको असन्तुष्टिबारे बोल्दै मन्त्री पौडेलले अहिलेको सरकार इम्बोज गर्ने मानसिकतामा नरहेको स्पष्ट पारे। यो सरकार सम्बद्ध समुदायका बीचमा छलफल गरेर साझा निष्कर्षमा पुग्ने काम गरिरहेको छ। सरकारले सिंहदरबारमा बसेर निर्णय गरिदिने र त्यसपछि जेसुकै होस् भन्ने मानसिकतामा छैन, अर्थमन्त्री पौडेलले भने। विचाराधीन शिक्षा विधेयकमा प्याब्सनको संस्थागत निर्णय गरेर आवश्यक सुझाव ल्याउन उनले आग्रह गरे। कुनकुन बुँदामा प्याब्सनको असहमति छ। कुनकुन बुँदामा कस्तो प्रबन्ध हुनुपर्छ भन्ने लागेको छ। संस्थागत रूपमा निर्णय गरेर आउनुस्। तपाईंहरुको कुरा सरकारले सुन्छ, अर्थमन्त्री पौडेलले भने।"
सकियो १२ औँ उल्लु तथा हुचिल मुहदुसा उत्सव,जनकपुरधाम : धनुषाको मिथिला विहारी नगरपालिका मिथिलेश्वर मौवाहीमा आयोजित १२ औँ संस्करणको उल्लु तथा हुचिल मुहदुसा उत्सव सम्पन्न भएको छ। लाटोकोसेरो तथा हुचिलको अध्ययन र संरक्षणमा लागिरहेको प्रकृतिका साथीहरू र मिथिला वाइल्ड लाइफ ट्रस्ट संस्थाले उत्सव आयोजना गरेको हो। झन्डै ६ हजार जनालाई लाटोकोसेरो तथा हुचिलको महत्व र पर्यावरणमा यसको आवश्यकताबारे जानकारी बाँड्दै उत्सवको १२ औँ संस्करण पूरा भएको प्रकृतिका साथीहरूका कार्यकारी निर्देशक राजु आचार्यले बताए। अन्न सखाप पार्ने मुसा खाइदिने लाटोकोसेरोको संख्या घट्दै गएकाले यसको संरक्षणमा समुदायलाई सचेत गराउनकै लागि उत्सव आयोजना गरिएको हो। कृषक तथा आम नागरिकले लाटोकोसेरोको संरक्षणका लागि प्रतिबद्धता जनाएका ट्रस्टका अध्यक्ष देवनारायण मण्डलले बताए।
भिठामोर भन्सारलाई स्तरोन्नति गर्नुपर्नेमा जोड,"ढल्केवर(धनुषा) : मधेस प्रदेशका उद्योगीहरू मिठामोर भन्सारलाई स्तरोन्नति गर्नुपर्नेमा जोड दिएका छन्। शनिबार धनुषाको ढल्केवरमा मधेश प्रदेश उद्योग परिसंघले आयोजना गरेको अन्तरक्रिया कार्यक्रममा उद्योगीहरूले मिठामोर भन्सार तथा जनकपुरजयनगर रेल्वे भन्सारलाई बडी भन्सारमा परिणत गर्नुपर्ने माग गरेका हुन्। अहिले धनुषा, महोत्तरी, सिरहा र सर्लाहीका व्यवसायीहरूले भारतको बिशाखापट्टनम बन्दरगाहबाट माल सामान आयात गर्दा वीरगन्ज भन्सार वा जोगवनी नाकाको प्रयोग गर्नुपर्ने बाध्यता छ। जसले ढुवानी लगायतको खर्च बढेको उद्योगीहरूको गुनासो छ। मिठामोर भन्सार तथा जनकपुरजयनगर रेल्वे भन्सारको स्तरोन्नति भए मधेश प्रदेशका सर्लाही, महोत्तरी धनुषा सिरहा सप्तरी उदयपुर र सिन्धुली लगायतका जिल्लाको उद्योगीहरूलाई सहज हुने कार्यक्रमका वक्ताहरूले विश्वास व्यक्त गरेका थिए। उद्योगीहरू बीचको अन्तरक्रिया कार्यक्रमलाई सम्बोधन गर्दै पूर्वरक्षामन्त्री समेत रहेका प्रतिनिधिसभा सदस्य हरिप्रसाद उप्रेतीले उद्योगीहरूको यो मागलाई सदनमा उठाउने प्रतिबद्धता जनाए। मधेशको विकासले समग्र देशको विकासमा टेवा पुग्ने र मधेशको विकासका लागि र यस क्षेत्रका उद्योगीहरूको सहजताका लागि आफू तत्पर रहेको उल्लेख गरे।"
क्यान्सरविरुद्धको सचेतना : साइकल र्यालीको महाकुम्भ,"काठमाडौं : अन्नपूर्ण मिडिया नेटवर्कले आयोजना गरेको क्यान्सरविरुद्धको दसौं साइकल र्यालीमा सहभागीहरूको एउटै नारा थियो, जय साइकल, जय पर्यावरण। स्वास्थ्य तथा जनसंख्या मन्त्री प्रदीप पौडेल र नेटवर्कका अध्यक्ष क्याप्टेन रामेश्वर थापाले तीनकुनेस्थित अन्नपूर्ण कर्पोरेट टावरस्थित प्रांगनमा रिबन काटेर साइकल र्यालीको शुभारम्भ गरेका थिए। क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा विगत दस वर्षदेखि राइड फर लाइफ भन्ने नारासहित सचेतना साइकल र्याली आयोजना गर्दै आएको छ। र्यालीमा सहभागीहरूले २२ किलोमिटर दूरी परिक्रमा गरेका थिए। र्यालीमा ५ हजार जनाले नाम दर्ता गराएका थिए। क्यान्सरलाई प्रवेश हुन नदिऔं : मन्त्री पौडेल स्वास्थ्य तथा जनसंख्यामन्त्री प्रदीप पौडेलले नेपालीको शरीरमा क्यान्सर प्रवेश नगर्ने स्थिति सिर्जना गर्न सचेतना फैलाउनुपर्ने बताए। बिरामी बढी राख्ने र उपचारात्मक प्रणाली पनि पूर्ण नहुने अवस्थाले यो स्थिति अझै गम्भीर बनेर जान्छ । त्यसैले विरामीलाई न्यूनीकरण गर्ने स्थित बनाउनु पर्छ, उद्घाटन समारोहमा उनले भने, नेपालीको शरीरमा क्यान्सर प्रवेश नगर्ने स्थिति बनाउनुपर्छ। यसका लागि सचेतना र प्रवर्द्धनको काम जरुरी छ। व्यक्ति आफैं सचेत भयो भने कयौँ रोगबाट सुरक्षित राख्न सकिने उनको भनाइ छ। शिक्षा मन्त्रालयसँग स्वास्थ्य मन्त्रालयले विद्यालय तहमा स्वास्थ्य शिक्षा अनिवार्य गर्ने तयारी गरेको उनको भनाइ छ। मन्त्री पौडेलले क्यान्सरको उपचारका निम्ति उपचारात्मक प्रणालीको विकास गर्न अझै जरुरी रहेको बताए। उनले भने, क्यान्सर लागेर धेरै विरामी भइरहेका छन्। धेरैले ज्यान पनि गुमाइरहेका छन्। तर, यसको उपचार पद्धति पूर्ण हुने स्थिति अझै नेपालमा बन्न सकेको छैन। उनका अनुसार गत वर्षको तथ्यांकअनुसार १४ हजार मानिसहरूको क्यान्सरबाट मृत्यु भएको छ। क्यान्सर रोग जटिल बन्दै छ। यसलाई गम्भीर रूपमा लिनुपर्छ। १४ हजार मान्छेको मृत्युको संख्या सानो होइन्, यो धेरै ठूलो संख्या हो, उनले भने, त्यसैले प्राथमितामा राखेर राज्यले नीतिमै उपचारात्मक प्रद्धतिको विकास गर्ने लगानी गर्न आवश्यक छ। स्वस्थ जनता, स्वस्थ नेपाल स्वस्थ जनता, स्वस्थ नेपालका लागि अन्नपूर्ण मिडिया नेटवर्कले काम गरिरहेको अध्यक्ष क्याप्टेन रामेश्वर थापाले बताए। नेटवर्कले राष्ट्र, राष्ट्रियता, रक्षा तथा लोकतन्त्रलाई संस्थागत गर्नका लागि संघर्ष गर्दै आएको उनको भनाइ छ। जनतालाई सुसूचित गर्ने, समाजलाई उत्कृष्ट र प्रविष्ट गर्ने प्रक्रियाअन्तर्गत स्वास्थ्य पनि त्यति नै संवेदनशील र महत्त्वपूर्ण मुद्दा रहेको उनको भनाइ छ। उनले भने, यसै मुद्दाअन्तगर्त दसौं वर्षदेखि क्यान्सर केयर फाउण्डेनसँग सहकार्य गरेर अन्नपूर्ण मिडिया नेटवर्कले क्यान्सरविरुद्ध सचेतना अभिवृद्धि गर्दै आएका छौं। उनका अनुसार क्यान्सर केयर फाउन्डेसनले हजारौंलाई क्यान्सरबाट बचाउन धेरै मेहनत गरेको छ। त्यसैको एउटा रूप क्यान्सरविरुद्धको सचेतना रहेको उनले बताए। फाउन्डेसनले हजारौं छोरीहरूलाई क्यान्सरबाट बचाउन धेरै मेहनत र उल्लेख्य भूमिका निर्वाह गरेको म गर्वका साथ भन्न सक्छु, क्याप्टेन थापाले भने। जलवायु परिवर्तनको मुद्दाले संसारलाई ततायो स्वास्थ्य र वातावरणीय विषय अहिले संसारकै गम्भीर समस्या र चासोको विषय बनेको अन्नपूर्ण पोस्ट्का प्रधान सम्पादक अखण्ड भण्डारीले बताए। उनले अन्नपूर्ण मिडिया नेटवर्कले गर्दै आएको क्यान्सरविरुद्धको सचेतनामूलक साइकल र्यालीको प्रभाव पनि बढ्दै गएको बताए। उनले भने, साइकल र्यालीको प्रभाव बढ्नुका सन्दर्भ, परिस्थिति पनि त्यति नै बढी छ। स्वास्थ्य र वातावरणीय विषय अहिले संसारकै गम्भीर समस्या र चासो बनेको छ। त्यस्तै नेपाल साइकिलिङ सघंका वरिष्ठ उपाध्यक्ष सुदीप पौडेलले यसपालीको साइकल र्यालीमा युवा स्वास्थ्य मन्त्रीका साथ पाएकोमा खुसी व्यक्त गरे। उनले मन्त्रीसँग भने, काठमाडौं सहरलाई प्रदूषणमुक्त बनाउनुपर्छ। त्यसका लागि सबैले साइकल प्रयोग गर्नुपर्छ। ९ जनालाई बम्पर उपहार साइकल र्यालीमा सहभागीमध्ये ९ जनालाई लक्की ड्रमार्फत आकर्षक उपहार प्रदान गरिएको छ। जसमा प्रविन श्रेष्ठले १ लाख बराबरको पहिलो पुरस्कार प्यान्क बाइक हात पार्न सफल भए। त्यस्तै २ लाख ५० हजार बराबरको ट्रानक्वालिटी स्पा सोल्टी होटल एनुअल हेल्थ क्लबको मेम्बरसीपको कुपन सचिन श्रेष्ठको पोल्टामा परेको थियो। त्यस्तै दुसित थानी हिमालयन रिसोर्ट धुलिखेलको ६० हजार बराबरको एक रातको बसाइसहितको कुपनमा इरफान अन्सारीले जिते। दुसित प्रिन्सेस काठमाडौं, नेपालको तर्फबाट प्रदान गरिएको ४० हजार बराबरको एक रातको बसाईसहितको कुपन रुविन महर्जनले जिते। त्यस्तै दुसित प्रिन्सेसकै १० हजारको डिनर कुपन मनिष कार्कीले जिते। त्यस्तै सातीन जनाले डीस होमको फोरके स्ट्रीमर डीभाइस जिते। जसमा रमेश वैजु, सुनिल राना र रोशन महर्जन रहेका छन्। ३२ इन्चको स्मार्ट पालसोनिक टिभी भने सागर महर्जनले जिते।"
जुत्ताचप्पल सिलाएरै गुजारा,"रुकुम पूर्व : रुकुमपूर्वको सदरमुकाम रुकुमकोटमा एक वृद्ध दिनभर बाटोमा बसेर जुत्ताचप्पल सिलाउँदै आएको २० वर्ष भन्दा बढी भएको छ। सिस्ने गाउँपालिका६ का पलभान बस्याल ७६ वर्षको भए। ७६ वर्षीय वृद्ध बस्यालले ५६ वर्ष हुँदा देखि नै सिस्ने६ स्थित छिप्रिदहको एक बाटोको छेउमा बसी जुत्ताचप्पल सिलाउँदै आएका हुन्। निरन्तर २० वर्ष पहिले देखि नै बाटोको छेउमा बसेर जुत्ताचप्पल सिकाउने काम गर्दै आएको उनले बताए। बस्यालले भने, केही समय जुत्ताचप्पल सिलाउन छोडेर रोजगारका लागि भारत गइ ३० वर्ष सम्म काम गरियो। त्यसपछि फर्केर लगातार यही कामलाई नै निरन्तरता गर्दै घर परिवार पाल्दै आएको छु। खुला आकाशमुनि बाटोको छेउमा बसेर जुत्ताचप्पल सिलाइ राखेका छन्। खुला आकाशका कारणले फागुन देखि जेठ महिना सम्म तातो घाममा र असार देखि भदौ महिनामा पानीमा भिज्दै कष्टकरका साथ जुत्ताचप्पल सिलाउँदै आएको उनले सुनाए। घामपानी नभनी जुत्ताचप्पल सिलाएर नै गुजारा चलाइ राखेको उनको भनाइ छ। उनले एकजोडा चप्पल सिलाएवापत एक सय रुपैयाँ र एकजोडा जुत्ता सिलाएवापत १५० रुपैयाँ लिने गरेका छन्। छोराछोरी घर भन्दा टाढा भएकाले आफ्नो श्रीमती र आफ्नो पाल्न पोषणका लागि जुत्ताचप्पल सिलाएर नै खर्च जोहो गर्ने गरेको उनको भनाइ छ। कमाइ हुँदा दैनिक दुई सय देखि पाँच सय रुपैयाँ सम्म र सिलाउने मान्छे नआएको दिन रित्तो हात घर फर्किनु परेको उनको भनाइ छ।"
क्यान्सरविरुद्ध अन्नपूर्णको सचेतना साइकल र्याली (),"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा राइड फर लाइफ २०२५ सचेतना साइकल र्याली सुरु भएको छ। शनिबार बिहानबाट क्यान्सरविरुद्ध सचेतना साइकल र्याली हुन लागेको हो। र्यालीको उद्घाटन स्वास्थ्य तथा जनसंख्या मन्त्री प्रदीप पौडेलले गर्दैछन्। यो र्यालीका लागि ५ हजार जनाले दर्ता गराएका छन् भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। क्यान्सरविरुद्ध सचेतना गराउनका लागि हरेक वर्ष विश्व क्यान्सर दिवसलाई लक्षित गरेर साइकल र्याली गर्न थालेका हौं, अन्नपूर्णका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सदेश प्रवाह भई क्यान्सरविरुद्धको लडाइँमा सब एकजुट भई लागिरहेका छन्। क्यान्सरविरुद्धको सचेतना अभियानमा वातावरणलाई समेत जोडिएको उनले बताए। क्लाइमेट फ्रेन्ड्ली एक्सन फर क्यान्सर फ्रि लाइफ भन्ने नारासमेत जोडिएको छ। उनका अनुसार साइकल र्यालीको नवौं संस्करणसम्ममा २० हजार जनाले यो अभियानमा सहभागिता जनाइसकेका छन्। उनका अनुसार यो वर्षको क्यान्सरविरुद्धको सचेतना साइकल र्यालीमा ३३ कर्पोरेट हाउसहरूले सहकार्य गरेका छन्। र्यालीको केई नेपाल लक्ष्मी ईमोबिलिटी मुख्य प्रायोजक रहेको छ। पावर्डबाईमा ईभी नेपाल मोटर्स, एनसेल फाउन्डेसन रहेको छ। बैंकिङ पार्टनरमा नेपाल इन्भेस्टमेन्ट मेगा बैंक, सिद्धार्थ बैंक, इन्सुरेन्स पार्टनर शिखर इन्सुरेन्स, इन्टरनेट पार्टनरमा डिसहोम, पेमेन्ट पार्टनरमा ईसेवा, एजुकेसन पार्टनरमा नामी कलेज, मेडिकल पार्टनरमा उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस, सपोर्टेडबाई हार्र्दिक आईभीएफ एन्ड फर्टिलिटी सेन्टर, क्वेस्ट फर्मास्युटिकल्स्, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बंैक, क्रन्च वेफर कर्माचार्य बेक्स एन्ड फुड्स पोखरा, क्रियटिभ अब्रोड स्टडिज, प्याब्सन नेपाल, प्यांक बाइक, क्वालिटी दरबार बैंक्योट रेस्टुरेन्ट होटल, एमआईटी कलेज, नेपाल जेसिज, अन्नपूर्ण भेन्चर, सिम्रिक एयर, प्लसोनिक, हाइड्रेसन पार्टनरमा माटो नेपाल, बेभरेज पार्टनर फ्रुट एग्रो, रिक्रियसन पार्टनरमा दुसित थानी हिमालय रिसोर्ट धुलिखेल, दुसित प्रिन्सेस काठमाडौं रहेका छन्। त्यसगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्। कर्पोरेट हाउसहरूसँग सहकार्य गरे अगाडि बढ्ने क्रममा विज्ञापनदाताहरूलाई दिने माइलेज अन्यभन्दा फरक र आकर्षक हुनेछ, महाप्रबन्धक बस्नेतले भने।"
मुस्कान अस्पताल सिल गरेर साँचो बुझाउन मुख्यमन्त्रीको निर्देशन,जनकपुरधाम : मधेश प्रदेशका मुख्यमन्त्री सतिष कुमार सिंहले जनकपुरधामको अवैधानिक रूपमा सञ्चालित मुस्कान अस्पताल बन्द गर्न निर्देशन दिएका छन्। अस्पतालमा पित्तथैलीको अप्रेसन गरेको बिरामीको २० दिनसम्म होस खुल्न नसकेको समाचार प्रकाशन भएपछि मुख्यमन्त्रीले अस्पताल अनुगमन गरेर सिल गरेर साँचो बुझाउन निर्देशन दिएका हुन्। मुख्यमन्त्रीले शुक्रबार ११ बजे राति अनुगमन गरी बन्द गर्न निर्देशन दिएका हुन्। गत माघ ३ गते नै पित्त थैलीको अप्रेसन गरेकी सर्लाही हरिपुर्वा नगरपालिका५ की पबिता कुमारी राय यादव अहिले मृत्यु शय्यामा जुधिरहेकी छन्। मुख्यमन्त्री सिंहले शुक्रबार राति अस्पताल अनुगमन गरी दर्ताबिनै सञ्चालनमा रहेको अस्पतालका सञ्चालकलाई बोलाउन तथा अस्पतालमा भएका बिरामी अन्य अस्पतालमा सिफ्ट गरेर शनिबार ९ बजेसम्म अस्पतालको साँचो सरकारलाई बुझाउन निर्देशन दिएका बताइएको छ।
क्यान्सरविरुद्ध अन्नपूर्णको सचेतना साइकल र्याली आज,"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा हुन गइरहेको राइड फर लाइफ २०२५ सचेतना साइकल र्यालीको तयारी पूरा भएको छ। आज माघ २६ गते शनिबार बिहान साढे ६ बजेबाट क्यान्सरविरुद्ध सचेतना साइकल र्याली हुन लागिरहेको हो। यो र्यालीका लागि ५ हजार जनाले दर्ता गराएका छन् भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। क्यान्सरविरुद्ध सचेतना गराउनका लागि हरेक वर्ष विश्व क्यान्सर दिवसलाई लक्षित गरेर साइकल र्याली गर्न थालेका हौं, अन्नपूर्णका महाप्रबन्धक मनोज बस्नेतले भने हामीले अभियान सञ्चालन गर्दा समाजका सकारात्मक सदेश प्रवाह भई क्यान्सरविरुद्धको लडाइँमा सब एकजुट भई लागिरहेका छन्। क्यान्सरविरुद्धको सचेतना अभियानमा वातावरणलाई समेत जोडिएको उनले बताए। क्लाइमेट फ्रेन्ड्ली एक्सन फर क्यान्सर फ्रि लाइफ भन्ने नारासमेत जोडिएको छ। उनका अनुसार साइकल र्यालीको नवौं संस्करणसम्ममा २० हजार जनाले यो अभियानमा सहभागिता जनाइसकेका छन्। उनका अनुसार यो वर्षको क्यान्सरविरुद्धको सचेतना साइकल र्यालीमा ३३ कर्पोरेट हाउसहरूले सहकार्य गरेका छन्। र्यालीको केई नेपाल लक्ष्मी ईमोबिलिटी मुख्य प्रायोजक रहेको छ। पावर्डबाईमा ईभी नेपाल मोटर्स, एनसेल फाउन्डेसन रहेको छ। बैंकिङ पार्टनरमा नेपाल इन्भेस्टमेन्ट मेगा बैंक, सिद्धार्थ बैंक, इन्सुरेन्स पार्टनर शिखर इन्सुरेन्स, इन्टरनेट पार्टनरमा डिसहोम, पेमेन्ट पार्टनरमा ईसेवा, एजुकेसन पार्टनरमा नामी कलेज, मेडिकल पार्टनरमा उपेन्द्र देवकोटा मेमोरियल नेसनल इन्स्टिच्युट अफ न्युरोलोजिकल एन्ड एलाइड साइन्सेस, सपोर्टेडबाई हार्र्दिक आईभीएफ एन्ड फर्टिलिटी सेन्टर, क्वेस्ट फर्मास्युटिकल्स्, एसियन पेन्टस्, महालक्ष्मी विकास बैंक, मुक्तिनाथ विकास बैंक, नेपाल बंैक, क्रन्च वेफर कर्माचार्य बेक्स एन्ड फुड्स पोखरा, क्रियटिभ अब्रोड स्टडिज, प्याब्सन नेपाल, प्यांक बाइक, क्वालिटी दरबार बैंक्योट रेस्टुरेन्ट होटल, एमआईटी कलेज, नेपाल जेसिज, अन्नपूर्ण भेन्चर, सिम्रिक एयर, प्लसोनिक, हाइड्रेसन पार्टनरमा माटो नेपाल, बेभरेज पार्टनर फ्रुट एग्रो, रिक्रियसन पार्टनरमा दुसित थानी हिमालय रिसोर्ट धुलिखेल, दुसित प्रिन्सेस काठमाडौं रहेका छन्। त्यसगैरी टेक्निकल सपोर्टमा नेपाल साकलिङ एसोसियसन, नेपाल साइकल सोसाइटी, साइकल सिटी नेटवर्क नेपाल रहेका छन्। कर्पोरेट हाउसहरूसँग सहकार्य गरे अगाडि बढ्ने क्रममा विज्ञापनदाताहरूलाई दिने माइलेज अन्यभन्दा फरक र आकर्षक हुनेछ, महाप्रबन्धक बस्नेतले भने। र्यालीको मुख्य आकर्षण क्लाइमेट फ्रेन्ड्ली एक्सन फर क्यान्सर फ्रि लाइफ डेक्स : जसलाई नेतृत्व गर्नेछन्, मिस नेपाली २०२३ की विजेता सृच्छा प्रधान, बीबीसी सय प्रभावशाली महिलाभित्र पर्न सफल शिलशिला आचार्य। र्यालीमा अमेरिका र भारतमा कार्यरत रहेका डाक्टरहरू पनि सहभागी हुनेछन्। र्यालीमा सहभागी सबैलाई ज्याकेट, ब्रेकफास्टको व्यवस्था गरिएको छ। एएमएनयूएसए डेक्स : अमेरिकाबाट सञ्चालित युट्युब च्यानल एएमएनयूएसए सस्क्राइब गरी भिडियो बनाई पोस्ट् गर्नेलाई उत्कृष्ट भिडियो अवार्डबाट पुरस्कृत गरिनेछ। प्रथम पुरस्कार १ हजार डलर, दोस्रो ५ सय डलर र तेस्रो पुरस्कार २ सय ५० डलर रहेको छ। र्यालीमा सहभागीहरूका लागि लक्की ड्रमार्फत उपहारै उपहार छन्। पुरस्कारहरूमा प्यांक साइकल एक जनालाई, दुसित थानी हिमालयन रिसोर्टमा एक जोडीलाई वान नाइट स्टे, दुसित प्रिन्सेस काठमाडौंमा एक जोडीलाई वान नाइट स्टे साथै अर्को एक जोडीलाई डिनर प्याकेज, ट्रान्कुलिटी स्पा सोल्टी होटल हेल्थ क्लबमा १ जनालाई २ लाख ५० हजार रुपैयाँको वार्षिक सदस्यता, ३२ इन्चको प्यानासोनिक टेलिभिजन, डिसहोमबाट ३ जनालाई फ्रोर के इस्ट्रिमर डिभाइसलगायत रहेका छन्। र्यालीको एपीवान टिभी, अनलाइन न्युज पोर्टल अन्नपूर्ण पोस्ट् डट कम, रेडियो अन्नपूर्ण नेपाल ९४ मेगाहर्ज, अन्नपूर्ण पोस्ट्को फेसबुक पेज र अमेरिकाबाट सञ्चालित युट्युब च्यानल एएमएनयूएसएबाट प्रत्यक्ष प्रसारण गरिनेछ।"
खानेपानी मन्त्रालयमा लागेको आगो नियन्त्रणमा,"काठमाडौं : सिंहदरबारस्थित खानेपानी मन्त्रालयमा आगलागी नियन्त्रणमा आएको छ। मन्त्रालय रहेको भवनको चौथो तलामा आगलागी भएको काठमाडौं उपत्यका प्रहरी कार्यालयले जनाएको छ। आगो नियन्त्रणका लागि कर्मचारी, प्रहरी र बारुणयन्त्रको सहायताले आगो नियन्त्रणमा लिइएको हो। आगलागी कसरी भयो भन्ने थाहा हुन सकेको छैन । क्षतिको विवरण आउन बाँकी रहेको छ।"
धागिथुम भगवती मन्दिरमा भक्तजनको चहलपहल,"गुल्मी : गुल्मीको तम्घासस्थित धागिथुम भगवती मन्दिरमा भक्तजनको चहलपहल बढिरहेको छ। पछिल्लो समय मन्दिरमा पूजा आराधना गर्ने, कथा सुन्ने र भजनकीर्तन गर्ने श्रद्धालुको संख्या दैनिक रूपमा बढिरहेको छ। मन्दिर परिसरमा गतवर्ष स्वस्थानी माताको मन्दिर निर्माण गरिएको थियो। मन्दिर व्यवस्थापन समितिले निर्माण गरेको मन्दिरमा गत पौष ३० गतेदेखि स्वस्थानी पूजा आराधना चलिरहेको छ। हिन्दू धर्ममा आस्था राख्नेहरूका लागि स्वस्थानी कथा र व्रतको ठूलो महत्व रहेकाले यहाँ भक्तजनको चहलपहल बढिरहेको समाजसेवी ध्रुव पाण्डेले बताए। पुरानो इतिहास बोकेको मन्दिरमा अहिले स्वस्थानी कथा वाचन, पूजा आराधनासँगै भजनकीर्तन भइरहेको छ। मन्दिर निर्माणले पछिल्लो समय व्रत बस्नेलाई सहज भएको पाण्डेले बताए। नेपाली सेनाको व्यारेक परिसरमा रहेको यस मन्दिरमा भक्तजनाको घुइँचो बढिरहेको छ। साँखु शालिनदी किनारमा अवस्थित स्वस्थानी माताको मन्दिर रहेको छ। सोही मन्दिर जस्तै यहाँ पनि स्थापना गरिएको छ। यहाँ स्वस्थानी व्रत चलिरहेको छ। आफ्नो मनोकांक्षा पूरा हुने धार्मिक विश्वासका साथ नेपाली हिन्दू महिला दिदीबहिनीले एक महिनासम्म श्रीस्वस्थानीको व्रत बस्ने गर्दछन्। यो व्रत पौष शुक्ल पूर्णिमादेखि माघ शुक्ल पूर्णिमासम्म एक महिना चल्छ। गुल्मी जिल्ला ऋषिमुनिहरूले तपस्या गरेको स्थल रहेकाले यसक्षेत्र निकै महत्त्वपूर्ण मानिन्छ। स्वस्थानी माताको मन्दिर रेसुङ्गा नगरपालिका र स्थानीयको आर्थिक सहयोगमा निर्माण गरिएको हो। मन्दिर निर्माणसँगै यहाँको पर्यटन प्रवर्द्धनमा पनि नगरले महत्वपूर्ण भूमिका निर्वाह गर्दै आएको छ। निजी क्षेत्रको सक्रियतामा निर्माणले भक्तजनमा थप उत्साह थपिएको रेसुङ्गा नगरपालिका उपप्रमुख अमृतादेवी कुँवरले बताइन्। उनले करिब दुई सय वर्षअघि १८औं शताब्दीको अन्त्यतिर निर्माण भएको मन्दिरको आफ्नै धार्मिक महत्व र महिमा रहेको सुनाइन्।"
तस्बिरमा क्यान्सरविरुद्ध अन्नपूर्णको दशौं साइकल र्याली,"काठमाडौं : क्यान्सरविरुद्ध अन्नपूर्णको दशौं साइकल र्यालीको उद्घाटन स्वास्थ्यमन्त्री प्रदीप पौडेलले गरेका छन्। क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा सञ्चालन भएको राइड फर लाइफ २०२५ सचेतना साइकल र्याली शनिबार बिहान सुरु भएको हो। र्यालीका लागि ५ हजार जनाले दर्ता गराएका थिए। ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दसौं संस्करण हो। कार्यक्रमको उद्घाटन गर्दै मन्त्री पौडेलले नेपालीको शरीरमा क्यान्सरै प्रवेश नगर्ने स्थिति सिर्जना गर्न सचेतना फैलाउनु पर्ने बताए। उनले भने, बिरामी बढी राख्ने र उपचारात्मक प्रणाली पनि पूर्ण नहुने अवस्थाले यो स्थिति अझै गम्भीर बनेर जान्छ । त्यसैले बिरामीलाई न्यूनीकरण गर्ने स्थित बनाउनु पर्छ । नेपालीको शरीरमा क्यान्सरै प्रवेश नगर्ने स्थिति बनाउनु पर्छ । यसका लागि सचेतना प्रवर्द्धनको काम गर्न जरुरी छ । अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले समाजलाई उत्कृष्ट बनाउन स्वास्थ्य निकै महत्वपूर्ण रहेको बताए। 'अन्नपूर्ण मिडिया नेटवर्कले राष्ट्र, राष्ट्रियता रक्षा तथा लोकतन्त्रलाई संस्थागत गर्नका लागि संघर्ष गर्दै आएको छ ।', उनले भने, ' समाजलाई उत्कृष्ट बनाउन स्वास्थ्य पनि त्यति नै सम्वेदनशील र महत्त्वपूर्ण छ । त्यस अन्तर्गत दशौं वर्षदेखि हामीले क्यान्सर केयर फाउण्डेनसँग सहकार्य गरेर क्यान्सरविरुद्ध सचेतना अभिवृद्धि गर्दै आएका छौं ।' तस्बिरहरु : अभिषेक महर्जन र अशोक दुलाल।"
क्यान्सरविरुद्ध अन्नपूर्णको दशौं साइकल र्यालीको समापन समारोह (),"काठमाडौं : क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा राइड फर लाइफ २०२५ सचेतना साइकल र्याली गरेको छ। शनिबार बिहान क्यान्सरविरुद्ध सचेतना जगाउन आयोजित साइकल यालीको उद्घाटन स्वास्थ्यमन्त्री प्रदीप पौडेलले गरेका हुन्। तिनकुनेबाट निकालिएको र्याली गौशालाबसुन्धरा, बालाजु चोक, जमल, त्रिपुरेश्वरनर्भिक अस्पताल भिएस निकेतन हुँदै तीनकुने कर्पोरेट टावर आएर समापन भएको हो। यो र्यालीका लागि ५ हजार जनाले दर्ता गराएका थिए भने ३३ कर्पोरेट हाउसले र्यालीलाई भव्य बनाउन सहकार्य गरेका छन्। हरेक वर्ष विश्व क्यान्सर दिवसलाई लक्षित गरेर अन्नपूर्ण पोस्ट्ले सचेतना साइकल र्याली गर्दै आइरहेको छ। यो दशौं संस्करण हो। कार्यक्रमको उद्घाटन गर्दै मन्त्री पौडेलले नेपालीको शरीरमा क्यान्सरै प्रवेश नगर्ने स्थिति सिर्जना गर्न सचेतना फैलाउनु पर्ने बताए। उनले भने, बिरामी बढी राख्ने र उपचारात्मक प्रणाली पनि पूर्ण नहुने अवस्थाले यो स्थिति अझै गम्भीर बनेर जान्छ। त्यसैले बिरामीलाई न्यूनीकरण गर्ने स्थित बनाउनु पर्छ। नेपालीको शरीरमा क्यान्सरै प्रवेश नगर्ने स्थिति बनाउनु पर्छ। यसका लागि सचेतना प्रवर्द्धनको काम गर्न जरुरी छ।"
क्यान्सरको न्यूनीकरण गर्न सचेतना प्रवर्द्धनको काम गर्न जरुरी छ : स्वास्थ्यमन्त्री पौडेल,काठमाडौं : स्वास्थ्यमन्त्री प्रदीप पौडेलले क्यान्सर रोगलाई न्यूनीकरण गर्न सचेतना प्रवर्द्धनको काम गर्न जरुरी रहेको बताएका छन्। शनिबार काठमाडौंमा क्यान्सरविरुद्ध दशौं साइकल र्यालीको उद्घाटन गर्दै मन्त्री पौडेलले नेपालमा धेरै व्यक्तिहरूले क्यान्सरका कारण दुःख पाइरहेको र धेरैको निधन भएकाले क्यान्सर रोगलाई न्यूनीकरण गर्न सचेतना प्रवर्द्धनको काम गर्न जरुरी रहेको बताएका हुन्। क्यान्सर उपचारका लागि उपचारात्मक प्रणाली विकास गर्न अझै काम गर्न जरुरी रहेको उनले बताए। उनले क्यान्सर लगायतका अन्य रोगको उपचारात्मक प्रणालीमा लगानी बढाउनुपर्ने धारणा राखे। मन्त्री पौडेलले नेपालीको शरीरमा क्यान्सरै प्रवेश नगर्ने स्थिति सिर्जना गर्न सचेतना फैलाउनुपर्नेमा जोड दिए। क्यान्सरविरुद्ध सचेतना जगाउन अन्नपूर्ण मिडिया नेटवर्कले नेपाल क्यान्सर केयर फाउन्डेसनको सहकार्यमा राइड फर लाइफ २०२५ सचेतना साइकल र्यालीको आयोजना गरेको हो।
नागरिकताको सिफारिस अनलाइन प्रविधिमार्फत,"विराटनगर : मोरङमा अनलाइन प्रविधिमार्फत नागरिकताको सिफारिस दिइने भएको छ। यसले नागरिकतालाई वितरणलाई सहज बनाउने अपेक्षा गरिएको छ। नागरिकता वितरणलाई सहज बनाउन सिफारिसलाई अनलाइन प्रणालीमा लैजान लागिएको प्रमुख जिल्ला अधिकारी इन्द्रदेव यादवले बताए। मोरङमा १७ वटा स्थानीय तहका १ सय ५९ वटा वडा छन्। अब सबै वडाबाट नागरिकताको सिफारिस अनलाइन प्रविधिमार्फत हुने छ। सबै तयारी पूरा भइसकेकाले सेवा आइतबारदेखि शुभारम्भ गरिने जानकारी प्रजिअ यादवले दिए। नेपाल सरकारले नागरिकता वितरणलाई सहज बनाउन सीसीआईएमएस (सेन्टरलाइजेज सीटीजनसीप इन्फरमेसन म्यानेजमेन्ट सिस्टम) नामक सफ्टेवयर बनाएको छ। त्यही सफ्टवेरमा अभिलेख भएको विवरणका आधारमा नागरिकता प्रिन्ट गरेर जारी गरिन्छ। मोरङमा पनि सीसीआईएमएस सफ्टवेयर प्रयोग गरेर नागरिकताको सिफारिसलाई अनलाइन प्रणालीमा लैजान लागिएको प्रजिअ यादवले बताए। उनका अनुसार नागरिकताको सिफारिसका लागि वडामा पुग्ने सेवाग्राहीले पहिलेजस्तो झन्झट बेहोर्नु पर्दैन। यसअघि वडा कार्यालयले अनुसूची सिफारिस गरेर नागरिकताका लागि जिल्ला प्रशासनमा पठाउनु पर्ने हुन्थ्यो। वडाले भरेर पठाएको अनुसूचीलाई प्रशासनले प्रमाणीकरण गरी सम्बन्धित व्यक्तिको सनाखत गराएपछि सफ्टवेयरमा विवरण इन्ट्री गरेर मात्रै नागरिकता जारी गरी वितरण गरिन्थ्यो। तर, अब सफ्टवेयरमा विवरण इन्ट्री गर्ने काम वडाबाटै हुन्छ। प्रशासनबाट इन्ट्री गरिरहन पर्दैन। सीसीआईएमएस प्रणालीअन्तर्गत प्रत्येक वडाका सचिवसँग यूजर आईडी हुने छ। त्यसलाई प्रयोग गरेर नागरिकताको सिफारिसका लागि पुग्ने सेवाग्राहीको सबै विवरण र कागजात वडा कार्यालयले नै सफ्टवेयरमा अपलोड गर्नसक्ने प्रजिअ यादवको भनाइ छ। सेवाग्राहीका विवरणसहितको कागजात स्क्यान गरी अपलोड गरेपछि अनुसूची प्रिन्ट गरेर वडाध्यक्षले हस्ताक्षर गर्ने छन्। त्यो लिएर सेवाग्राही प्रशासन पुग्दा हुन्छ। सनाखतपछि प्रशासनले प्रिन्ट गरेर नागरिकता प्रदान गर्ने छ। सबै विवरण वडाबाटै सफ्टवेयरमा इन्ट्री र स्क्यान भएर आएको हुन्छ। प्रशासनमा गरिरहन पर्दैन, प्रजिअ यादवले भने, एउटै कामका लागि सेवाग्राहीले दोहोरो झन्झट बेहोर्नुपर्ने अवस्थाको अन्त्य हुन्छ। सेवा प्राप्त गर्न सहज हुने छ। समय आधा नै बचत हुने र नागरिकता लिनेको विवरण सम्बन्धी अभिलेख नेसनल सर्भर (जीआईडीसी)मा रहने उनले बताए। प्रविधिको प्रयोगले सेवामा सहजता ल्याउनुका साथै अभिलेख व्यवस्थापन प्रभावकारी हुने यादवको भनाइ छ। कार्डकपीमा हुँदा अभिलेख व्यवस्थापन प्रभावकारी नहुने उनले बताए। प्रशासनको अभिलेख व्यवस्थापन हार्डकपीमा हुँदा कमजोर थियो। आज गरेको कामको अभिलेख ६ महिनापछि खोज्दा पाउन नै मुस्किल हुन्थ्यो। अब सरकारले बनाएको सफ्टवेयरमा सबै विवरण हुन्छ। अभिलेखमा समस्या नहुने हुँदा खोजेका बेला तत्काल प्राप्त गर्न सकिन्छ, प्रजिअ यादव भन्छन्।"
"मोटरसाइकलले ठक्कर दिँदा स्कुटरमा सवार महिलाको मृत्यु, २ जना घाइते",विराटनगर : विराटनगरमा शनिबार दिउँसो मोटरसाइकलले ठक्कर दिँदा स्कुटरमा सवार महिलाको मृत्यु भएको छ। दुर्घटनामा परेर मोटरसाइकलमा सवार २ जना घाइते भएका छन्। मोरङ ट्राफिक प्रहरी प्रमुख इन्स्पेक्टर राजन लम्सालका अनुसार कोशी लोकमार्गअन्तर्गत विराटनगर महानगरपालिका१० सोमबारे चोकमा दिउँसो १:३० बजेतिर दुर्घटना भएको हो। दुर्घटनास्थल कोशी प्रदेशको मुख्यमन्त्री तथा मन्त्रिपरिषद्को कार्यालयबाट करिब ३० मिटर दक्षिणमा पर्छ। विराटनगरबाट रानीतर्फ जाँदै गरेको प्रदेश १०२०४८ प ७०७० नम्बरको मोटरसाइकलले पूर्वतर्फ बाटो क्रस गर्दै गरेको प्रदेश १०२०४६ प २३१३ नम्बरको स्कुटरलाई ठक्कर दिएको लम्सालले बताए। दुर्घटनामा स्कुटर चालक मोरङको जहदा गाउँपालिकाकी अन्दाजी ४० वर्षीया फुदो राजवंशीको मृत्यु भएको उनले बताए। मृतक राजवंशी जहदाको भए पनि उनको वडा खुलेको छैन। दुर्घटनामा परेर गम्भीर घाइते भएकी उनलाई उपचारका लागि कोशी अस्पताल पुर्याउनसाथ चिकित्सकले मृत घोषित गरेको जानकारी इन्स्पेक्टर लम्सालले दिए। दुर्घटनामा मोटरसाइकल चालक मोरङको बूढीगंगा गाउँपालिका४ का अन्दाजी १९ वर्षीय मोहमद सहिल मियाँ र पछाडि सवार १७ वर्षीय मोहमद जाहिर घाइते भएका छन्। दुवै जनाको कोशी अस्पतालमा उपचार भइरहेको छ। घाइतेमध्ये मोटरसाइकल चालकको अवस्था गम्भीर रहेको प्रहरीले जनाएको छ। मोटरसाइकल र स्कुटरलाई नियन्त्रणमा लिएर प्रहरीले घटनाको अनुसन्धान सुरु गरेको छ। दुर्घटनामा परेर दुवै सवारीसाधन पूर्णरूपले क्षतिग्रस्त बनेका छन्। मोटरसाइकलको तीव्र गतिका कारण दुर्घटना भएको प्रहरीको भनाइ छ।
