शीर्षक,विवरण
वडा तथ्यांकको उपयोगिता,"संघीय राज्य व्यवस्था सुरु भएपछि नेपालमा ६ हजार ७ सय ४३ वडा भए। गाउँगाउँमा सिंहदरबार भनिएको पनि वडा तहसम्मै सरकारी सेवाको प्रबन्धको अर्थले हो। जनताले सबैभन्दा पहिला वा सबैभन्दा नजिक सरकार अनुभूत गर्ने भनेकै पालिकाका वडाहरू हुन्। वडाबाट नागरिकका दर्जनौं काम हुन्छन्। ७५३ पालिकाका वडाहरूको वस्तुस्थितिबारे हालै राष्ट्रिय तथ्यांक कार्यालयले एउटा तथ्यांक सार्वजनिक गरेको छ। त्यसले वडाहरूको सामथ्र्य पनि देखाउँछ। ६ हजार ७ सय ४३ वडाको आधारभूत स्रोत, साधान, क्षमता, पूर्वाधार, सहरीकरणको अवस्थादेखि विपद् जोखिमसम्बन्धी विवरण संकलन गरिएको छ। सामुदायिक प्रश्नावली तयार गरेर तथ्यांकले कुन वडाको राजस्व आम्दानी कस्तो छ, स्रोत के हो ? कुन वडामा कस्तो सुविधा छ लगायतका विवरण देखाउँछ। वास्तवमा तथ्यांकबिना कुनै योजना र कार्यक्रम लागु गर्न सकिन्न। तथ्यांक नभई आवश्यकता पहिचान हुँदैन। वडागत तहको उपयोगिता राष्ट्रिय योजना निर्माणसम्मका लागि हुन सक्छ। एक घर एक धारादेखि शौचालय सुविधासम्मका विवरण हेरेर सरकारले योजना बनाउन सक्छ। अर्काेतिर वडाहरूलाई र पालिकाहरूलाई आर्थिक सामथ्र्यका हिसाबमा कसरी बलियो बनाउने भनेर योजना बनाउन पनि यो तथ्यांक उपयोगी हुनसक्छ। अधिकतर वडाहरूको राजस्व आम्दानीको स्रोत मालपोत कर देखिएको छ। र, गैरकृषि उत्पादन हुने वडा ४३ प्रतिशत छन्। यसले नेपाल अझै कृषिमा कतिसम्म निर्भर छ भन्ने देखाउँछ। देशलाई उँभो लगाउन कृषिलाई व्यावसायीकरण गर्दै औद्योगिक दिशामा लैजानुपर्छ। वडाहरूबाट हुने निकासी नदीजन्य पदार्थ अधिकतर देखिन्छ। आधुनिक प्रकारका उत्पादनमा वडाहरू चुकेको होइन कि मुलुककै कमजोरी देखिन्छ। आधारभूत विद्यालय नभएका वडा पनि मुलुकमा रहेछन्। झन्डै ९० प्रतिशतमा आधारभूत विद्यालय हुनु भनेको १० प्रतिशतमा बाँकी नै रहनु हो। सार्वजनिक शौचालय लगायत पूर्वाधार त झन् छँदै छैनन् भन्दा पनि हुन्छ। नागरिकको जीवनस्तर उकास्ने पूर्वाधारहरूको कमी वडाहरूको तथ्यांकबाट छर्लंग हुन्छ। यो तथ्यांकका आधारमा सरकारले नयाँ नीति र कार्यक्रम बनाउनुपर्छ।"
आर्थिक रूपमा सबल बन्दै श्रीलंका,"कोलम्बो (श्रीलंका) : दक्षिण एसियाकै समृद्ध मुलुक श्रीलंका २ वर्षअघि टाट पल्टियो। आर्थिक वर्ष २०७८७९ (सन् २०२१२०२२) मा विदेशी मुद्रा सञ्चिति करिब ५० मिलियन डलरभन्दा कममा झरेपछि इतिहासमा पहिलोपटक देश टाट पल्टिएको घोषणा गरियो। संसद्मा श्रीलंकका प्रधानमन्त्री रणिल विक्रमसिंघेले देश चरम आर्थिक संकटमा गएको र टाट पल्टिएको घोषणा गरेका थिए। ५० प्रतिशतभन्दा बढीले मूल्यवृद्धि र खाद्यन्नको अभाव देशले बेहोर्यो। विदेशी ऋण मात्रै करिब ५१ अर्ब अमेरिकी डलर पुगेको थियो। वैदेशिक ऋणमा करिब १० प्रतिशत हिस्सा चिनियाँ ऋणको थियो। श्रीलंकाले आफ्नो स्वतन्त्रता पछिको इतिहासमा सबैभन्दा खराब आर्थिक संकटको अनुभव गरेको थियो। लामो समयदेखिको संरचनात्मक कमजोरीहरू, बाह्य दबाब र नीतिगत गल्तीहरूले देशलाई आर्थिक संकटतर्फ धकेलेको अन्तर्राष्ट्रिय प्रतिवेदनहरूले बताए। यसमा कमजोर शासन, प्रतिबन्धित व्यापार व्यवस्था, कमजोर लगानीको वातावरण र मौद्रिक अनुशासनहिनताले थप योगदान पुर्याएको विश्व बैंकको प्रतिवेदनमा उल्लेख छ। उच्च मुद्रास्फीति र मुद्राको तीव्र अवमूल्यनका बीच अर्थतन्त्र ७३ प्रतिशतले संकुचित भयो। गृहयुद्धपछि गरिबी उन्मूलन गरेको श्रीलंकामा २०१९ देखि चरम गरिबी चार गुणाले बढेको थियो। श्रीलंकामा आर्थिक संकटको सिलसिला भने २०१९ मा भएको चर्च हमलापछि पर्यटनमा आएको गिरावटलाई मानिन्छ। प्रमुख आर्थिक स्रोत मध्येको एक पर्यटन क्षेत्रमा संकुचन आएसँगै यसको आर्थिक परिसूचकमा असर सुरु भएको आंकलन गरियो। श्रीलंका टाट पल्टिएपछि राजनीतिक अस्थितरतालाई जोडेर नेपाल पनि टाट पल्टिदै छ भन्ने विज्ञहरूको एउटा जमातले मत पनि बनायो। श्रीलंकाको जस्तै नेपालको विदेशी मुद्रा सञ्चिति घट्दो क्रममा हुनु र शोधनान्तर घाटा बढ्दै जानुलाई दाजिएको थियो। आर्थिक वर्ष २०७८७९ को ७ महिनामा ७४ महिनाको वस्तु र ६७ महिनाको वस्तु तथा सेवा आयात धान्न पुग्ने विदेशी विनिमय सञ्चिति थियो। ६ महिनाभन्दा कम पुग्ने सञ्चितिलाई आर्थिक संकटतर्फ धकेलिँदै गएको मानिन्छ। यस्तै, शोधनान्तर स्थिति पनि नेपालको इतिहासकै कम भयो। समीक्षा वर्ष शोधनान्तरस्थिति २ खर्ब ४७ अर्ब ३ करोड रुपैयाँ घाटामा भएको राष्ट्र बैंकको तथ्यांक थियो। अघिल्लो वर्षको सोही अवधिमा शोधनान्तर स्थिति ९७ अर्ब ३६ करोड रुपैयाँ बचतमा थियो। यता, आर्थिक रूपमा नै टाट पल्टिएको श्रीलंका अहिले माथि उठ्दै छ। विश्व बैंकको पछिल्लो तथ्यांकअनुसार सन् २०२४ मा श्रीलंकको आर्थिक वृद्धि सकारात्मक हुने अपेक्षा गरिएको छ। उत्कृष्टभन्दा पनि मध्यम अवधिमा मध्यम रूपमा सकारात्मक रहने अपेक्षा एडीबीको हो। संकटका असरहरू, उच्च करको बीचमा कम वास्तविक आम्दानी र दक्ष कामदारहरूको उच्च स्थानान्तरणले मध्यम वृद्धि निर्धारण गर्ने भनिएको छ। बाह्य र वित्तीय सन्तुलनमा सुधार हुँदा अर्थतन्त्रले २०२३ मा स्थिरताको प्रारम्भिक संकेत देखाएको थियो। विदेशी मुद्रा, तरलता दबाब उल्लेखनीय रूपमा कम भएको छ। पर्यटन र रेमिट्यान्सको रिकभरी र विकास साझेदारहरूबाट आएको सहयोग वृद्धिका कारण प्रयोग योग्य आधिकारिक विदेशी मुद्रा सञ्चिति बढेर ८९ साताको आयातमा पुगेको छ। टाट पल्टिएको समयमा मुद्रा सञ्चिति १२ साताको वस्तु आयातका लागि मात्र पर्याप्त थियो। विदेशी मुद्रा सञ्चितिमा सुधार, तरलता, श्रीलंकाली रुपैयाँ (एलकेआर) मजबुत हुँदै गएको छ। २०२३ मा एलकेआर अमेरिकी डलरको तुलनामा १०८ प्रतिशतले मजबुत भएको छ। २०२२ मा श्रीलंकाको मुद्रा अवमूल्यन अमेरिकी डलरको तुलनामा ८१२ प्रतिशत पुगेको थियो। एडीबीको तथ्यांकअनुसार मुद्रास्फीति अपेक्षितभन्दा छिटो तल झरेको छ। ५० प्रतिशत नाघेको मुद्रास्फीति अहिले एकल अंकमा पुगेको छ। आर्थिक संकटको समयमा तीव्र बढेको मुद्रास्फीति २०२३ मा भने घटेको छ। २०२२ मा ६९८ प्रतिशतको उचाइमा पुगेको राजधानी कोलम्बोस्थित उपभोक्ता मूल्य सूचकांक(सीसीपीआई)ले मापन गरेको थियो। उक्त मुद्रास्फीति जुलाई २०२३ सम्ममा नै एकलअंकमा घटेको विश्व बैंकको तथ्यांकमा छ। सन् २०२४ को फेबु्रअरीमा मुद्रास्फीति ५९ प्रतिशत छ। श्रीलंकाको अर्थ मन्त्रालयको तथ्यांकअनुसार वार्षिक मुद्रास्फीति करिब ५७ प्रतिशत रहेको छ। मौद्रिक सहजता र सुधारिएको तरलता अवस्था झल्काउँदै ब्याजदर घट्न थाल्यो। लगभग दुई वर्षको मौद्रिक कडाइपछि २०२३ को मध्यमा श्रीलंकाको केन्द्रीय बैंकले ब्याजदर घटाउन ढिलो चक्रमा फर्कन अनुमति दियो। नीति दरहरू पनि जुन र नोभेम्बर २, ०२३ मा ६५० आधार बिन्दुले घटाइएको थियो। स्थायी निक्षेप सुविधा दर ९ प्रतिशत र स्थायी ऋण सुविधादर १० प्रतिशतमा ल्याइयो। वैधानिक रिजर्भ अनुपात पनि अगस्ट २०२३ मा २ सय आधार बिन्दुले २ प्रतिशतमा घटाइएको थियो। केन्द्रीय बैंकले फेबु्रअरी २०२४ मा खुला बजार सञ्चालनहरूमार्फत स्थायी सुविधाहरूमा पहुँच गर्न बैंकहरूको क्षमतामामु लगाइएको प्रतिबन्धहरू सहज बनायो। यसले रातारात तरलतामा थप सुधार गर्यो। मौद्रिक सहजता र घरेलु ऋण पुनर्संरचनामा स्पष्टताको साथमा, यसले बजार ब्याजदरमा गिरावट आयो। उदाहरणका लागि, मार्च २०२३ र मार्च २०२४ को बीचमा ९१दिने ट्रेजरी बिलहरू (टीबिलहरू) को दरहरू २० प्रतिशत बिन्दुले घट्यो। बृहत् आर्थिक स्थायित्व कायम गर्न सरकारले महत्वपूर्ण संरचनागत र नीतिगत काम सुर गरेको छ। अन्तर्राष्ट्रिय मुद्रा कोष (आईएमएफ) अन्तर्गत लागू गरिएका धेरै महत्वपूर्ण सुधारहरू विस्तारित कोष सुविधा कार्यक्रम, लागतप्रतिबिम्बित उपयोगिता मूल्य निर्धारण र नयाँ राजस्व उपायहरूले बृहत् आर्थिक स्थिरतामा योगदान पुर्याएको देखिन्छ। श्रीलंकाले ऋण, वित्तीय व्यवस्थापन, व्यापार, लगानी, र राज्यको स्वामित्वमा रहेका उद्यमहरूसम्बन्धी अन्य प्रमुख सुधारहरू पनि अगाडि बढाएको छ। सरकारले सेप्टेम्बर २०२३ मा घरेलु ऋण पुनर्संरचना सम्पन्न गर्यो। सोही वर्षको नोभेम्बरमा आधिकारिक ऋणदाताहरूसँग ऋण पुनर्संरचनाको लागि पनि सम्झौता गरेको छ। पर्यटन सुधारिँदै श्रीलंकामा जारी आर्थिक र राजनीतिक संकटलगायत थुप्रै चुनौतीहरूको सामना गर्नुपरिरहेको छ। सन् २०१८ मा पर्यटक आगमन करिब २३ लाख पुगेको थियो, जसले देशमा कुल ५६ बिलियन अमेरिकी डलर खर्च गरेका थिए। तर, कोभिड१९ महामारीका कारण सन् २०२० मा पर्यटकको संख्यामा ९२ प्रतिशतले कमी आयो। सन् २०२१२२ को आर्थिक चरम संकटमा करिब १ लाख पर्यटक श्रीलंका आए। सन् २०१८ मा करिब २३ लाख पर्यटक श्रीलंका पुगेका थिए। चरम आर्थिक संकटमा रहेको श्रीलंकाले चुनौतीहरूको बावजुद २०२३ मा पर्यटक आगमनमा महत्वपूर्ण उपलब्धि हासिल गरेको श्रीलंका पर्यटन विकास प्राधिकरणको तथ्यांकले देखाएको छ। २०२२ मा करिब ७ लाख १९ हजार पर्यटक आएकोमा २०२३ मा १४ लाख ८७ हजार ३ सय ३ पर्यटक श्रीलंका घुम्न आएका छन्। कुल पर्यटक आगमनमा युरोपको हिस्सा ५०९ प्रतिशत छ भने भने एसिया र प्रशान्त महासागर ४०१ प्रतिशत योगदानसहित श्रीलंका भ्रमण गर्ने पर्यटकहरूका लागि दोस्रो मुख्य स्रोत बजार बनेको छ। पर्यटक संख्या बढेसँगै श्रीलंकाको पर्यटन उद्योगमा भइरहेको गतिशील परिवर्तनलाई आंकलन गर्न सकिन्छ। भारत, रुस, जर्मनी, युनाइटेड किंगडम र अष्ट्रेलिया जस्ता देशहरूबाट पनि श्रीलंका घुम्ने माग बढेको छ। यो उछालसँगै श्रीलंकाको पर्यटन क्षेत्रलाई उल्लेखनीय रूपमा बढाएको छ। प्राधिकरणको तथ्यांकअनुसार सन् २०२४ को अप्रिल महिनासम्म ७ लाख ८४ हजार ६५१ पर्यटक श्रीलंका घुम्न आएका छन्। तथ्यांकअनुसार जनवरीमा २ लाख ८ हजार, फेब्रुअरीमा २ लाख १८ हजार, मार्चमा २ लाख ९ हजार र अप्रिलमा १ लाख ४८ हजार पर्यटक श्रीलंका आएका छन्। पर्यटन क्षेत्रमा भएको उछालसँगै होटल व्यवसाय, खाना र पेय पदार्थहरू, यातायात, उड्डयन र अन्य व्यक्तिगत सेवाहरूमा पनि सुधार भएको तथ्यांकहरूले देखाएका छन्। नेपाली पर्यटक भित्र्याउन आतुर श्रीलंका पर्यटन क्षेत्र सुधारसँगै पर्यटक आकर्षणका लागि विभिन्न प्याकेजसँगै श्रीलंकाको रिब्रान्डिङमा लागेको छ। श्रीलंकाको राष्ट्रिय ध्वजाबाहक श्रीलंकन एयरलाइन्सले ५९ राष्ट्रका ११३ गन्तव्यहरूमा सीधा तथा नेटवर्किङ उडान गर्दै आइरहेको छ। देशको एकमात्र व्यावसायिक उड्डयन कम्पनी भएको यस एयरलाइन्सले विगत ३ वर्षदेखि काठमाडौं कोलम्बो सीधा उडान गर्दै आइरहेको छ। आइतबारदेखि शुक्रबारसम्म साताको ५ दैनिक उडान गर्दै आएको एयरलाइन्सका नेपालका लागि कन्ट्री म्यानेजर निलिना पाथिरना बताउँछन्। पर्यटन क्षेत्रमा सुधारका कार्यक्रमहरू सञ्चालन गरिरहँदा नेपाली पर्यटकका लागि श्रीलंका नजिकको र सस्तो गन्तव्य हुन सक्ने पाथिरना बताउँछन्। नेपालीहरूको खर्च गर्ने क्षमता बढिरहेको छ। भ्रमणका लागि माल्दिभ्स, मलेसिया, थाइल्यान्ड, दुबई, इन्डोनेसिया गइरहेका छन्। श्रीलंका पनि पनि गन्तव्य हुन सक्छ। उनले भने। करिब ३५ प्रतिशतसम्म कुल गार्हस्थ्य उत्पादनमा योगदान गर्ने पर्यटन क्षेत्रले अहिले करिब ५ प्रतिशत योगदान दिँदै आएको छ। पर्यटन क्षेत्र चलायमान बनाउनका लागि नयाँनयाँ स्रोत बजारबाट पर्यटक भिœयाउने योजना श्रीलंकाको हो। भारत, चीनसँगै नेपाल पनि श्रीलंकाको स्रोत बजार हुन सक्ने कन्ट्री म्यानेजर पाथिरना बताउँछन्। नेपाली पर्यटकलाई आकर्षित गर्नका लागि प्रतिव्यक्ति करिब ९० हजार नेपाली रुपैयाँको ४ रात ५ दिनको प्याकेज प्रभावकारी हुने उनी बताउँछन्। काठमाडौंकोलम्बोका लागि बनाइएको यो प्याकेजमा श्रीलंकन एयरलाइन्सको दुईतर्फी टिकट, घुम्न, खाना र बस्नको व्यवस्था गरिएको छ। श्रीलंकको अन्य भागमा जाने हो भने पर्यटकको आवश्यकताअनुसार त्यसलाई थपघट गर्न सकिने बताइएको छ। तथ्यांकअनुसार सन् २०१८ मा करिब ५ हजार नेपाली पर्यटक श्रीलंका पुगेकोमा २०२३ मा यो संख्या करिब १५ सयमा सिमित भएको छ। श्रीलंकाका आकर्षण श्रीलंकामा पर्यटक आकर्षणहरू प्राकृतिक वा मानवनिर्मित रूपमा वर्गीकृत छन्। प्राकृतिक आकर्षणहरूमा प्रकृतिका स्थानहरू, वनस्पतिहरू र जीवजन्तुहरू, र सुखद हावापानी भएका स्थानहरू समावेश छन्। भूपर्यटन साइटहरू पनि यस श्रेणीमा समावेश गर्न सकिन्छ। मनवनिर्मित आकर्षणहरूमा पुरातात्विक र सांस्कृतिक आकर्षणहरू, ऐतिहासिक र धार्मिक स्थलहरू, प्रदर्शनकला र लोककथाहरू, हस्तकला र कलाकृतिहरू समावेश छन्। श्रीलंका विश्वमा वन्यजीव, समुद्र, प्राकृतिक सुन्दरता, वानस्पतिक उद्यान, चराहरूको अवलोकन, पुरातात्विक सम्पदा, धार्मिकस्थल लगायतको अवलोकनका लागि पर्यटकहरू जाने गर्छन्। डा खड्ग केसी, परराष्ट्रविद् श्रीलंका दक्षिण एसियामा नै सबैभन्दा राम्रो मानव विकास सूचकांक भएको देश थियो। सिंगापुरको राष्ट्रपतिले पनि देशलाई श्रीलंका बनाउँछु भन्ने गरेको कहानी नै छ। उपनिवेशबाट भएको विकास, समुद्र सिमानाका कारण अन्य देशसँगको एक्स्पोजर, अन्तरमहादेशीय व्यापारको केन्द्र, हिन्द महासागरको केन्द्रमा भएको हुनाले गृहयुद्धपछि श्रीलंकामा विकास तीव्र भएको हो। राजपाक्षेका दाजुभाइले बलपूर्वक गृहयुद्ध समाधान गरेका थिए। उनीहरूले विकासको नाममा कुलगार्हस्थ्य उत्पादनभन्दा पनि ऋण बढी लिए। यसले अर्थतन्त्रको सन्तुलन बिग्रियो। अब विस्तारै श्रीलंका अघि बढ्दै छ। सरकारले फजुल खर्च घटाएको छ। पर्यटन क्षेत्र बढिरहेको छ। श्रीलंका माथि उठ्दै छ। ऋणहरूलाई पुनरतालिकीकरण गरेका छन्, नयाँ पूर्वाधार अघि बढाएका छैनन्। अब छिट्टै श्रीलंका आर्थिक रूपमा सबल बन्छ। दिपेश कार्की, सहायक प्राध्यापक, केयू स्कुल अफ म्यानेजमेन्ट सन् २०२३ को अन्तिम त्रैमास र २०२४ को पहिलो त्रैमासमा श्रीलंकाको आर्थिक वृद्धि सकारात्मक देखिएको छ। विशेष गरी अन्तर्राष्ट्रिय मुद्राकोष (आईएमएफ)सँगै एक्सटेन्डेड फन्ड फ्यासिलिटी(ईएफएफ) सुविधा लिन श्रीलंका तयार भएर पनि आर्थिक सूचक सकारात्मक भएको हो। करिब ३ बिलियन डलर दिने गरी कोषसँग सम्झौता गरेको छ। किस्ताकिस्तामा आउने यो सुविधामा २ किस्ता आइसकेको छ। श्रीलंकका आईएमएफको सल्लाहअनुसार पुनर्संरचना गरे। २०२४ जनवरीबाट भ्याट पनि १५ देखि १८ प्रतिशत बढाएको छ। पेट्रोलियम पदार्थको मूल्यवृद्धि गर्यो र त्यसमा फेरि अनुदान पनि दिएको छ। बढेको भ्याटले मूल्यवृद्धि पनि बढ्ने भएकाले त्यसलाई नियन्त्रण गर्न अनुदान दिइएको छ। चीनसँगको ऋण तिर्नका लागि पनि वार्ता गरेको छ। अहिलेको समयमा नै विश्व कोभिडको महामारीबाट बाहिर आइसकेकाले पर्यटक संख्या आगमन श्रीलंकामा बढेको छ। यसले मुद्रा सञ्चिति बढाएको छ। रेमिट्यान्समा पनि वृद्धि भएको छ। अहिलेको सुधार देखिएको छ अब त्यसलाई कसरी अघि बढ्छ भन्ने हेर्न बाँकी छ। रामेश्वर खनाल, अर्थविद् आर्थिक संकटपछि श्रीलंकाले कठोर कदम चाल्ने हिम्मत गर्यो। पेट्रोलियम पदार्थको मूल्य बढायो, राहत सुविधा कटौती गर्यो, अन्तर्राष्ट्रिय मुद्रा कोषको कठोर सर्त मानेर श्रीलंका आर्थिक सुधारमा अघि बढिरहेको छ। शोधानान्तरस्थित सुधारका निमित्त उनीहरूले कोषबाट कार्यक्रम लिएका छन्। यस्तै, भारतले सहयोग गरेको छ। चीनले ऋणको पुनरतालिकीकरण गरिदिएको छ। साथै गार्हस्थ्य खर्चको पुनरर्संरचना गरेको छ। यसमा पेटोलियम पदार्थको मूल्यवृद्धि, मूल्यवृद्धिदर बढाएको, आयकरको छुट हटायो, खर्चमा कटौती गरेको कारणले उनीहरूको पुनरोत्थान सम्भव भएको हो। त्यसमाथि काभिड१९ पछि विश्वमा पर्यटन सुधार हुँदा श्रीलंकमा पनि पर्यटक संख्या बढ्न गयो। यसले विदेशी मुद्रा सञ्चितिमा भूमिका खेलेको छ। मुद्रास्फीतिमा यो वर्ष फड्को मारेको छ तर अघिल्ला आर्थिक वर्षमा एकैपटकको मुद्रास्फीतिको तुलनामा यो वर्ष कम भएर त्यसले दैनिक जीवनस्तर सहज बन्न सक्दैन। त्यसका लागि कामको ज्याला बढ्नुपर्यो र रोजगारी सिर्जना हुनुपर्यो। अहिले श्रीलंका यी दुवै विषयमा काम गर्न सक्ने अवस्थामा पुगेको छैन।"
प्रधानमन्त्री रोजगार कार्यक्रमबाट नमुना काम,"जनकपुरधाम : ४० डिग्रीभन्दा बढी गर्मीमा टपटप पसिना चुहाउँदै श्रवण बैठा कोदालो चलाउन व्यस्त भेटिए। उनले यतिधेरै श्रम आफ्नै गाउँमा गरेर कृषि सडक बनाउने काम गरिरहेका छन्। महोत्तरी गाउँपालिका ३ मडै गाउँका बैठासँगै विजय पाण्डे पनि सडक बनाउन गर्मीको परवाह नगरी लागि परेका छन्। कृषि सडक निर्माण भयो भने त्यसले गाउँका कृषकहरूका लागि खेतबारीमा पुग्न सहजता प्रदान गर्ने हुनाले यो काममा सबै लागि परेका हुन्। महोत्तरी सोनुखराका उपेन्द्र चमार गत वर्षसम्म बेरोजगार थिए तर, यस वर्ष उनले प्रधानमन्त्री रोजगार कार्यक्रमबाट काम पाए। गाउँघरमै काम पाएपछि चमार निकै खुसी छन्। आफ्नै गाउँठाउँमा आफ्नै फाइदाका लागि काम गर्न पाएका छौं। अहिले वर्षापानीको समय छ। अहिले मेहनत गरेर यो कृषि सडक बनाइराखेका छौं। यसको निर्माणले गाउँलेलाई खेतीपाति गर्न निकै सजिलो हुन्छ र हामीलाई पनि काम गर्दा सन्तुष्टि भएको छ, उनले भने। चालु आर्थिक वर्षमा कार्यक्रमअन्तर्गत गाउँपालिकामा ४० जनालाई सय दिनका लागि रोजगारी दिइएको छ। तर, यस सय दिनलाई सक्दो सदुपयोग गरेर यी कामदारहरूबाट काम लिने प्रयास भइरहेको गाउँपालिकाका प्रधानमन्त्री रोजकार कार्यक्रमका रोजगार संयोजक शोभाकान्त पाण्डेय बताउँछन्। हाम्रो पालिकामा कामदारहरू नियमित रूपमा काम गरिरहेका छन्। २४ जनाले त सय दिने कामको अवधि पुरा पनि गरिसकेका छन् भने अन्य १५ जनाले ५५ दिन काम गरिसकेका छन् र कामलाई निरन्तरता दिइरहेका छन्। सरकारले दिएको यस अवसरलाई सदुपयोग गर्दै हामीले पालिकामा ६ वटा कृषि सडक निर्माण कार्य सम्पन्न गरेका छौं। त्यसैगरी सामाजिक रूपमा हुने सरसफाइ लगायतका कामहरू र सीपमूलक कामहरूमा पनि यी कामदारहरूलाई लगाउने गरेका छौं। नेपाल सरकारले देशमा बढ्दो बेरोजगारीको समस्यालाई निराकरण गर्न र आफ्नै माटोपानीमा काम गरेर कम्तीमा दैनिक हातमुख जोड्ने व्यवस्था मिलाउने उद्देश्यका साथ प्रत्येक पालिकाहरूमा प्रधानमन्त्री रोजगार कार्यक्रम लागु गरेको हो। यस कार्यक्रमअन्तर्गत संलग्न व्यक्तिले सय दिन श्रम दिनुपर्ने हुन्छ। जसबापत एक दिनको पारिश्रमिक ६६८ रूपैंयाका दरले उपलब्ध गराउने गरिएको छ। कार्यक्रम सञ्चालनको समग्र जिम्मेवारी स्थानीय सरकारलाई रहेको छ। तर, स्थानीय सरकारले यस कार्यक्रमबाट रोजगार पाएकाहरूलाई काम र सहि जिम्मेवारी दिन नसक्दा अधिकांश पालिकाहरूमा रोजगार पाएकाहरू कामै नगरी पारिश्रमिक बुझ्दै आएको गुनासोहरू रहिआएका छन्।"
जीवनको विरोधाभाषपूर्ण संघर्ष चौथो अध्याय,"विराटनगर : मानिस आधुनिक युगमा छ। यो युगको नयाँनयाँ आविष्कारले जीवन पद्धतिलाई बदल्दै लगेको छ। यद्यपि, आम मानिसको जीवन थुप्रै द्वन्द्व र परस्पर विरोधी दर्शनले भरिएको हुन्छ। सामाजिक परिवेश, द्वन्द्व, भोगाइ, दर्शन, खोज, अध्ययन, अनुभवलगायतका अनेक चिजको मिश्रण र घर्षणभित्र जीवन जेलिएको हुन्छ। तर, अनेक सकसका बीचमा पनि मानिसले आफ्नो जीवनलाई अगाडि बढाइरन्छ। निराशावादी चिन्तनले समेत मानिसको जीवनमा अनेक असर र प्रभाव पार्छ। आधुनिक युगसँगै सामाजिक परिवेश, दृष्टिकोण, मनोवृत्ति र मनोभाव परिवर्तन हुँदै गइरहेका छन्। तर, समाज परिवर्तन हुँदै गइरहे पनि महिलालाई हेर्ने दृष्टिकोण फेरिएको पाइँदैन। सामाजिक मनोवृत्ति र मनोभावबाट जेलिएकी महिलाको अथक संघर्षको कथा छुट्टै हुन्छ। समाजमा खुल्न नदिएर महिलालाई मृत्युको मुखसम्म पुयाउने गरिएका थुप्रै उदाहरणहरू छन्। मृत्युनजिक पुगेर त्यसलाई जित्दै परिवर्तनका लागि संघर्ष गरेर पनि महिलाले जिउन सक्छन् भन्ने सन्देश दिने एउटा नाटक हो चौथो अध्याय। जसले जीवनको विरोधाभाषपूर्ण संघर्ष बोेकेको छ। रविन चिमरिया र दीक्षा चौधरीद्वारा निर्देशित चौथो अध्याय जेठ २५ गतेदेखि विराटनगरको हाटखोलास्थित सुशीला कोइराला नाट्यघर, आरोहण गुरुकुलमा प्रदर्शन भइरहेको छ। यसमा एउटी महिलाले सामाजिक रूपमा भोग्नुपर्ने मानसिक तथा शारीरिक पीडालाई प्रायोगिक एवं काव्यिक हिसाबले नाटकको माध्यमबाट देखाउन खोजिएको छ। भरत कार्की यसको परिकल्पनाकार हुन्। मञ्चमा निर्देशकद्वय चौधरी नाट्यकर्मी सारा केन र चिमरिया कवि तथा प्रदीप दाहाल भगवान श्रीकृष्ण, भरत कार्की कार्ल माक्र्स र यशस्वी घिमिरे सूत्रधारको भूमिकामा हुन्छन्। नाटकका संकलक तथा संयोजक दीपेश भण्डारी समाजमा महिलालाई हेर्ने दृष्टिकोणमा परिवर्तन नभएको मनोविज्ञानमा केन्द्रित भएर चौथो अध्याय तयार पारिएको बताउँछन्। पृथ्वीको सबैभन्दा ठूलो सत्य नै मृत्यु हो। मृत्युको वरिपरि हुँदा पनि किन सहअस्तित्व स्वीकार गर्दैनौं भन्ने प्रश्न हामीमा खडा भएको छ, उनी भन्छन्, मरेर जाने जुनीमा पनि महिलालाई अलग नजरले हेर्ने गरिन्छ। उनीहरूले खुलेर हिँड्न कहिलेदेखि पाउने भन्ने विषयको पेरिफेरीमा रहेर यो नाटक बनाइएको हो। अनेक विभेदको पेरिफेरीबाट माथि उठ्दै समाज परिवर्तनका लागि संघर्ष गरेर पनि महिलाहरू बाँच्न सक्छन् भन्ने सन्देश दिन खोजिएको भण्डारीको भनाइ छ। मृत्युको ठूलो विकल्प जीवन भन्ने सन्देश दिँदै महिलाले मृत्यु जितेको कथालाई यसमा समेटिएको छ, भण्डारीले भने, नारीको पीडालाई सामाजिक मनोविज्ञानसँग जोडिएको छ। उनका अनुसार नाटककार विजय मल्लद्वारा लिखित मनोसामाजिक नाटक जिउँदो लास, नाट्यकर्मी सारा केनको अद्भुत जीवनी, नाट्य अभ्यास, उनका कालजयी सिर्जनाहरू, अन्तिम नाटक ४४८ साइकोसिस धर्मशास्त्र, दर्शन, जीवनकालमा मानिसका विचारहरूको द्वन्द्व र सामाजिक रूपमा महिलालाई प्रदान गरिने द्वन्द्वात्मक अधिकारलगायत जीवनको उत्तरार्धमा देखा पर्नसक्ने मनोसामाजिक अवस्था नाटकको मूल विषयवस्तु हुन्। महाकवि लक्ष्मीप्रसाद देवकोटा, पारिजात, चाल्र्स बुकोवस्की र विप्लव प्रतीकका कवितालाई समेत यसमा प्रयोग गरिएको भण्डारीको भनाइ छ। नाटकले मनोसामाजिक हिसाबले सकारात्मक प्रभाव पार्ने विश्वास लिइएको उनी बताउँछन्। यस नाटकले मनोवैज्ञानिक तवरले हामी हाम्रा दर्शन, खोज, अध्ययन र सामाजिक हिसाबले कसरी एक किसिमको बन्धनमा जेलिएका हुन्छौं र महिलालाई किन यसरी जीवन जिउन बाध्य पारिन्छ भनेर प्रश्न खडा गरेको छ, भण्डारीले भने, फरक शैलीको यो नाटकले दर्शन, विचारधारा र व्यावहारिकताबीचको जीवनको विरोधाभाषपूर्ण संघर्षलाई समेत इंगित गर्दछ। जीवनको एकालापका रूपमा लिइएको यो नाटकमा भागवत् गीताको चौथो अध्याय र बुद्धिजम, माक्र्सिजम, धर्म र समाजवादको फिलोसोफीहरूको संयोजनलाई समेटिएको उनको भनाइ छ। विराटनगरस्थित एभरेस्ट स्कुलका भाइस प्रिन्सिपल नारायण कडरिया चौथो अध्यायलाई एक हिसाबको मास्टर पिस भन्न रुचाउँछन्। आजको आधुनिक मानिसमा पनि विभिन्न मानसिक समस्याहरू छन्। कहिलेकाहीँ त्यो समस्या असाध्यै जटिल भएर डिप्रेसनसम्म पुगेको अवस्था छ, उनले भने, आममानिसमा आइपर्ने सबै किसिमका सकसहरूको सिर्जना कसरी हुन्छ र परस्पर विरोधी दर्शनले हामीभित्र कस्तो भूमिका खेलिरहेको हुन्छ भनेर नाटकको प्रमुख कलाकारले बेजोड प्रस्तुति दिएको पाइन्छ। एक हिसाबले भन्दा चौथो अध्याय हरेक मानिसको जीवनसँग मेल खाने कथासँग जोडिएको छ। नाटकभित्र भगवान् श्रीकृष्णले आनन्दमय जीवन बाँच्नुपर्छ। कर्म गर्नुपर्छ र फलको आशा गर्नु हुँदैन भन्छन्, कडरियाले भने, कताकता एक किसिमको आधुनिक समाजलाई हेर्दा अलि निराशावादी चिन्तन हो कि जस्तो पनि लाग्ने। किनभने कर्म गर्नेले फलको अपेक्षा गर्नु हुँदैन भन्ने कुरा छ। उनका अनुसार सबै चिन्ताबाट मुक्त भएर बेफिकर बाँच्नुहोस् भन्ने किसिमको दर्शन श्रीकृष्णले बाँड्दै गर्दा कार्ल माक्र्सले वर्ग संघर्षको कुरा उठाउनुले नाटकलाई बेजोड बनाएको छ। नाटकमा कार्ल मास्र्कले अन्याय जहाँ हुन्छ, त्यहाँ बोल र धर्मको पछाडि नलाग भन्छन्। धर्म भनेको भीडलाई वा ठूलो जनसंख्यालाई अलमल्याउने अफिम (लागूऔषध) हो भनेका छन्, कडरियाले भने, यो परस्पर विरोधी दर्शनबीच द्वन्द्व चलिरहेका बेला नेपाली समाजमा असाधारण चेतना भएको एक जना अगम वक्ताजस्तो कवि देखिन्छन्। यस्ता भिन्दाभिन्दै दर्शनले मानिसको जीवनमा अनेक असर र प्रभाव पारिरहेको छ भनेर सहजै बुझ्न सकिन्छ। विभिन्न विषयसँग जोडेर लाइफ स्टायललाई झल्काउन खोजिएको नाटकमा कथा वस्तुलाई बेजोडले प्रस्तुत गरिएको उनको बुझाइ छ। परस्पर विरोधी दर्शनशास्त्रको पछाडि लाग्दै गर्दा मानिसको जीवन सकसपूर्ण पनि हुन सक्ने कुरालाई नाटकले समेटेको देखिन्छ। त्यहाँमाथि सामाजिक मनोवृत्ति र मनोभावबाट जेलिएकी महिलाको अथक संघर्षको कथाले सबैको मन छोएकै छ, कडरियाले भने। आरोहण गुरुकुलको व्यवस्थापन तथा आयोजनामा यही जेठ ३२ गते अर्थात् शुक्रबारसम्म नाटकको प्रदर्शन हुनेछ। गुरुकुलका अध्यक्ष भैरव क्षेत्रीका अनुसार यहाँ यस्ता धेरै नाटकको प्रदर्शन गरिएको छ। असार १ गतेदेखि ५ गतेसम्म नाटक महोत्सव गर्ने तयारी रहेको उनले बताए। महोत्सवमा विराटनगर र विराटनगर बाहिरका पाँच नाटक प्रदर्शन गरिने जानकारी क्षेत्रीले दिए।"
एउटै वडामा ५ वर्षयता ६ जना मृगौलाका बिरामी,"गोरखा : धार्चे गाउँपालिका ७ लापुकी अनुजा गुरुङ ११ वर्षको कलिलो उमेरमै मृगौला रोगबाट पीडित छिन्। सानो छँदै बुवाको मृत्युको शोक ब्यहोरेकी उनी अहिले आफैं अस्पतालमा भर्ना भई उपचार गराइरहेकी छिन्। आर्थिक अवस्था ज्यादै न्यून भएकी उनी अहिले समयमा उपचार नपाए ज्यानै जाने रोगबाट ग्रसित बनेकी छन्। उपचारखर्च जुटाइदिने बुवाको अभावमै अनुजा पाटन अस्पतालमा डायलसिस गराइरहेकी वडाध्यक्ष राकेश गुरुङले बताए। धार्चे ७ का सबैभन्दा पहिलो मृगौला रोगका बिरामी हुन्, भिरकुनाका जयराम गुरुङ। उनलाई करिब ५ वर्षअघि यो रोग देखा परेको थियो। गुरुङ अहिले करिब ३५ वर्षका भए। उनको उपचारका लागि पनि आफ्नतजन तथा साथीसंगीले सामाजिक सञ्जालमार्फत सबैमा आव्हान गरेका थिए। उनी बिरामी भएको तीन वर्षपछि लापु गाउँका ४४ वर्षीय सूर्यलाल बिक पनि यहीे रोगबाट ग्रसित बने। उनी पनि हाल नियमित रूपमा मृगौला रोगको औषधि सेवन गर्दै आएका छन्। सुनार गुरुङ, जयराम गुरुङ, सूर्यलाल बिक र अनुजा गुरुङले भने सरकारले मृगौला रोगीहरूलाई उपलब्ध गराउने सेवा सुविधा पनि लिँदै आएका छन्। बिकमा यो रोग देखा परे यता क्रमश: उनी सहित वडाका ६ जनालाई यो रोग लागेको हो। जयराम र सूर्यलाललाई रोग देखा पर्नुको अन्तराल धेरै भएता पनि दुई वर्षभित्र छ जनामा रोग देखिनु भनेको भयावह स्थिति भएको वडाअध्यक्ष राकेश गुरुङको भनाइ छ। यो रोग किन र के कारणले बढ्दै छ भन्ने बारे केही जानकारी नभएको वडाध्यक्ष गुरुङले जानकारी दिए। कतिपय व्यक्तिले समस्या खुलाउन नखोज्नेसमेत उनले बताए। हाम्रो वडामा किन मृगौलाका बिरामीको संख्या बढ्दै गएको हो, खोइ कुन्नी ?, उनले भने। वडामा संक्रमितको संख्या धेरै भएकोप्रति वडाअध्यक्ष गुरुङले चिन्ता व्यक्त गरे। वडामा भएका मृगौला रोग पीडितहरूका लागि आर्थिक सहयोगसमेत जुटाउने क्रम जारी रहेको उनले बताए।"
खुकुलो मौद्रिक नीति आए अर्थतन्त्र चलायमान,"काठमाडौं : बैंक तथा वित्तीय संस्थाले चालु आर्थिक वर्षको १० महिनामा करिब पाँच प्रतिशतमात्रै कर्जा विस्तार गरेका छन्। यस वर्ष साढे ११ प्रतिशतको कर्जा विस्तारको लक्ष्य थियो। कर्जा विस्तार निकै सुस्त भएकाले बाँकी दुई महिनामा लक्ष्य भेटन गाह्रो हुने विज्ञहरू बताउँछन्। त्यसैकारण, अबको मौद्रिक नीति खुकुलो आउनुपर्ने विज्ञहरूको सुझाव छ। राष्ट्र बैंकले मौद्रिक नीतिका लागि सरोकारवालाबाट सुझाव संकलन सुरु गरिसकेको छ। बैंकको आर्थिक अनुसन्धान विभागले जेठ २७ गते सार्वजनिक सूचना जारी गरी असार १६ गतेभित्र सुझाव दिन अनुरोध गरेको छ। प्रदेशमा रहेका विभिन्न निकायहरूसँग स्थानीय उद्यमशीलता प्रवद्र्धन गर्न केके गर्नुपर्छ भनेर पनि सुझाव संकलन भइरहेको राष्ट्र बैंकका सहायक सूचना अधिकारी डा भागवत आचार्य बताउँछन्। सुझावका आधारमा देशको अर्थतन्त्र, स्रोतसाधनलगायतलाई सामञ्जस्यता गरेर मौद्रिक नीतिले समेट्छ, उनले भने। गभर्नर महाप्रसाद अधिकारीले पनि विभिन्न सार्वजनिक कार्यक्रममा अर्थतन्त्र र बजेट अनुकूल मौद्रिक नीति आउने बताउँदै आएका छन्। पूर्वगभर्नर डा चिरञ्जीवी नेपाल आर्थिक क्रियाकलाप बढाउने, व्यवसायीको मनोबल उच्च बनाउने र उद्योगव्यवसाय गर्ने वातावरण सहज बनाउने गरी खुकुलो मौद्रिक नीति आउनुपर्ने बताउँछन्। अब व्यापार विस्तारदेखि कर्जा विस्तार हुन सकोस्, डानेपाल भन्छन्, बजेटलाई पनि सहायता पुगोस् र आर्थिक वृद्धि पनि पूरा होस्। यसले गर्दा आन्तरिक रूपमा उत्पादन बढाउन सक्ने स्थिति पनि सिर्जना होस् भनेर अब खुकुलो मौद्रिक नीति ल्याउनुपर्छ। कर्जा विस्तार नहुँदा आर्थिक क्रियाकलाप ठप्प भएको उनी बताउँछन्। अझ चालु पुँजी कर्जा निर्देशिकाले गर्दा अधिकांश व्यवसायीहरूले थप नयाँ कर्जा लिन नसक्ने स्थिति सिर्जना भएको छ। खराब कर्जा बढ्दा पनि फेरि कर्जा दिन बैंकहरूले अप्ठ्यारो मानेका छन्। अर्कोतिर ब्याजदर घट्दा पनि लगानीकर्ता कर्जा लिन गएका छैनन्। पुराना लगानीकर्ता कर्जाको किस्ता तिर्न नसकेर अप्ठेरोमा परेको बताउँछन्। अब सहजताको बाटो अपनाउनुपर्ने डा नेपालले सुझाए। हिजोका दिनमा कर्जा धेरै गएको छ भन्ने थियो। तर अहिले आर्थिक क्रियाकलाप कम भएकोमा कर्जा विस्तार नहुँदा नै हो भन्ने स्थापित भएको छ, उनले भने, कर्जा विस्तारले नै आर्थिक वृद्धिदरलाई बढाउन मद्दत पुगेको रहेछ भन्ने देखियो। आगामी आवमा कर्जा विस्तार लक्ष्य ११५६ प्रतिशत माथि राख्नुपर्ने उनले सुझाए। यद्यपि केन्द्रीय बैंकले चालु आवको तेस्रो त्रैमासिक समीक्षामार्फत केही नीतिगत व्यवस्था गरिसकेको छ। मुलुकसँग विदेशी मुद्रा सञ्चिति पर्याप्त छ। बैंकसँग कर्जा दिने पैसा छ। तर प्रवाह गर्न नसक्नु भनेको दुःखको कुरा हो। अब कुन कुन प्राथमिकता हुन् ? केमा माग बढी छ ? कुन आयात घटाउन सकिन्छ र कुन निर्यात बढाउन सकिन्छ भनेर निचोड निकाल्नै पर्छ। भुवनकुमार दाहाल, पूर्व, बैंकर राष्ट्र बैंकले आर्थिक वर्ष २०८००८१ को मौद्रिक नीतिको तेस्रो त्रैमासिक समीक्षा गर्दै अर्थतन्त्र चलायमान बनाउने गतिलो नीति सार्वजनिक गर्ने उद्घोष गरेको थियो। जस्मा लामो समयदेखि सुस्ताएको घरजग्गा कारोबारलाई चलायमान बनाउने, सवारीसाधन र सेयर बजारलाई चलायमान बनाउन नीतिगत व्यवस्था अघि सारेको छ। नीतिगत व्यवस्थाले कसेको हुँदा बैंक तथा वित्तीय संस्थाले चाहेर पनि कर्जा प्रवाह बढाउन नसकेको स्थितिमा पुँजीकोष खुकुलो बनाइने, कर्जा नोक्सानी व्यवस्था कम गर्दा व्यवसाय फस्टाउने सोही व्यवस्थाले क्रमशः गर्दै जाने पनि अपेक्षा छ। यसर्थ यी व्यवस्थालाई आधार बनाएर निरन्तर अगाडि बढ्दा पनि धेरै सहयोग हुने पूर्वगभर्नर डा नेपाल बताउँछन्। अझै कुनकुन क्षेत्रलाई प्राथमिकतामा राखेर कर्जा विस्तार गर्दा आर्थिक क्रियाकलापमा सहायता हुन्छ भन्नेबारे केन्द्रीय बैंक जानकार छ। यसकारण त्यस्ता क्षेत्रमा भने ब्याजदर कम गरेर भए पनि कर्जा पठाउने स्थिति सिर्जना गर्नुपर्छ, पूर्वगभर्नर डा नेपालले भने। पूर्वबैंकर तथा नेपाल बैंकर्स संघका पूर्वअध्यक्ष भुवनकुमार दाहाल मुद्रास्फीतिभन्दा मुद्दती निक्षेपको ब्याजदर तल नजाओस् भन्नेमा केन्द्रीय बैंकले ध्यान दिनुपर्ने बताउँछन्। महँगीभन्दा कम ब्याजदर हुनु हँुदैन भन्ने विश्वव्यापी सिद्धान्त पनि छ। यतिबेला (चालु आवको वैशाखसम्ममा) नेपालमा औसत उपभोक्ता मूल्यवृद्धि ४४ प्रतिशत छ। अहिलेसम्मको प्रवृत्ति हेर्दा बैंकको मुद्दती निक्षेप न्यूनतम ब्याजदर मूल्यवृद्धिभन्दा कम भएको भने देखिँदैन। तर पनि अब नघटोस् भनेर राष्ट्र बैंकले योजना बनाउनुपर्ने दाहाल बताउँछन्। निक्षेपको ब्याजदर घटेर कर्जाको ब्याजदर एकल अंकमा झरेपछि पनि अहिले कर्जाको माग किन भइरहेको छैन भनेर केन्द्रीय बैंकले निजी क्षेत्रसँग बुझेर सोहीअनुसार नीति ल्याउन आवश्यक रहेको दाहाल औंल्याउँछन्। तर अनावश्यक माग त पूरा गर्ने कुरा पनि भएन। तर वास्तविक रूपमा व्यवसाय बढाउने खालका नीति भने ल्याउनु पर्छ। व्यवसायीहरूको व्यावहारिक पक्ष छ भने सुनिदिनु पर्ला, दाहाल भन्छन्, बैंकहरूले जथाभावी कर्जा दिने पनि होइन। कर्जा प्रवाहमा संवेदनशील बन्नै पर्छ। ऋण दिएपछि ब्याजसहित उठ्नु पर्छ। तर अहिले बैंकहरूले किन कर्जा दिइरहेका छैनन् भनेर सबै पक्ष (अर्थ मन्त्रालय, राष्ट्र बैंक, निजी क्षेत्र) बसेर निकासा निकाल्नु पर्छ। आर्थिक क्रियाकलाप, व्यवसायीको मनोबल बढाउन र वातावरणलाई सहज बनाउन मुलुकले खुकुलो मौद्रिक नीति खोजेको छ। व्यापार विस्तारदेखि कर्जा विस्तार हुन सकोस्। यस्ले गर्दा बजेटलाई पनि सहायता पुगोस् र आर्थिक वृद्धि पनि पूरा होस्। डा चिरञ्जीवी नेपाल, पूर्व, गभर्नर, नेपाल राष्ट्र बैंक हाल मुलुकसँग विदेशी मुद्रा सञ्चिति पर्याप्त छ। बैंकसँग कर्जा दिने पैसा छ। तर कर्जा प्रवाह गर्न नसक्नु भनेको दुःखको कुरा हो, दाहालले भने। अब कुनकुन बढी प्राथमिकतामा र मागहरू बढी छन्, कुन आयात घटाउन सकिन्छ र कुन निर्यात बढाउन सकिन्छ भनेर निचोड निकाल्नै पर्नेमा उनले जोड दिए। राष्ट्र बैंकले काउन्टर साइक्लिङ बफर पनि लगाउन खोजेकोले यो अहिले उपयुक्त समय नभएको उनको भनाइ छ। बैंक विज्ञ अनलराज भट्टराई अबको मौद्रिक नीतिले पनि आर्थिक क्रियाकलाप बढाउला जस्तो लक्षण नदेखिएको बताउँछन्। उनका अनुसार कर्जाको आकार बढाउन बैंक तथा वित्तीय संस्थासंग पुँजी नै पुगेको छैन। बैंकहरूको लगानी तरल सम्पत्तिमा बढ्दै गएको छ, सरकारले यो आवमा २ खर्ब बढी आन्तरिक ऋण उठाउने, अर्को आर्थिक वर्ष ३ खर्ब ३० अर्ब उठाउँदै छ। यो उपयुक्त नभएको उनी बताउँछन्। जापानजस्ता मुलुकमा सरकारको वन्ड त्यहाँको केन्द्रीय बैंकले किन्छ तर नेपालमा करिब ९० प्रतिशत बन्ड वाणिज्य बैंकहरूले किनेको छ, उनी भन्छन्। अर्कोतर्फ सरकारको बन्डमा लगानी गर्दा ब्याज पनि सुरक्षित छ, कर्जा नोक्सानी (प्रोभिजनिङ)मा पनि छुट्ट्याउनु पर्दैन र आम्दानी गर्न सजिलो भएकाले बैंकहरू यता नै जान्छन्। यसो हुँदा बैंकहरू पनि निजी क्षेत्रमा कर्जा प्रवाह गर्न प्रोत्साहित नहुँदा आगामी आर्थिक वर्ष पनि अर्थतन्त्र त्यति चलायमान नहुने हो कि भन्ने उनको आशंका छ। उपभोक्ताको आयवृद्धि नभई कर्जाको माग वृद्धि नहुने उनको भनाइ छ। उपभोक्ताको माग वृद्धि गर्न सरकारले पुँजीगत खर्च गर्नुपयो, भट्टराई भन्छन्, सरकारले जति विकास खर्च गयो त्यति नै मौद्रिक नीतिले काम गर्न सक्छ। अहिले बैंक तथा वित्तीय संस्थाहरूको खराब कर्जा बढ्दै गएकाले कटौती गरेर समाधान गर्ने भन्नेमा केन्द्रित हुन उनले सुझाव दिए। व्यवसायीक ऋण असुली नहुने सम्भावना बढ्दै गएकाले यसका लागि सम्पत्ति व्यवस्थापन अर्थात् सम्पत्ति पुनर्निर्माण गर्ने कम्पनीहरू खोल्ने अवधारणामा जानु पर्नेमा उनले जोड दिए। बैंकभित्र रहेको खराब सम्पत्तिलाई अलग्याउन गुड बैंक, ब्याड बैंक छुट्ट्याउन पनि जरुरी भएको औंल्याउँछन्। कर्जाको ब्याजदर घटेर एकल अंकमा आइसक्दा पनि कर्जाको माग बढेको छैन। उपभोक्ताको आय वृद्धि नभई कर्जाको माग वृद्धि हँुदैन। यसैले उपभोक्ताको माग वृद्धि गर्न सरकारले पुँजीगत खर्च गर्नुपयो। सरकारले जति विकास खर्च गर्छ, त्यति नै मौद्रिक नीतिले काम गर्न सक्छ। अहिले बैंक तथा वित्तीय संस्थाहरूको खराब कर्जा बढ्दै गएकाले यसलाई कटौती गरेर समाधान गर्ने भन्नेमा केन्द्रित हुनुपर्छ। व्यावसायिक ऋण असुली नहुने सम्भावना बढ्दै गएकाले यसका लागि सम्पत्ति व्यवस्थापन अर्थात् सम्पत्ति पुनर्निर्माण गर्ने कम्पनीहरू खोल्ने अवधारणामा जानु पयो। अनलराज भट्टराई, बैंक विज्ञ अर्थतन्त्र चलायमान गर्न ठूला नीतिगत व्यवस्था आवश्यक देखिएको पनि सरोकारवालाहरू औंल्याउँछन्। केवल ब्याजदर घटाउन रिपो रेट, नीतिगत दर घटाए पनि र बढाए पनि केही फरक नपर्ने पनि बताइन्छ। किनभने कर्जानिक्षेप अनुपात (सीडीरेसियो) करिब ८० प्रतिशत हाराहारीमा झरेको छ।"
जोमसोमको खेलमैदान स्तरोन्नति धमाधम,"एक स्थानीय तह एक खेलग्राम अवधारणाअनुसार मुस्ताङको सदरमुकाम जोमसोममा निर्माणाधीन कभर्ड हल बजेट अभावका कारण पाँच वर्षदेखि अलपत्र छ। त्यसैको नजिकै रहेको कभर्ड हल आउट डोर खेल मैदानको स्तरोन्नति अघि बढाइएको छ। जोमसोममा संघ, प्रदेश र स्थानीय तहको लागत साझेदारीमा २०७६०७७ सालमा दुईतले बहुउद्देश्य कभर्ड हलको निर्माण थालिएको थियो। ६ करोड ५८ लाख रुपैयाँ लागत अनुमान गरिएको बहुवर्षीय जोमसोम कभर्ड हलको भौतिक प्रगति जम्मा ३५ प्रतिशतमात्रै छ। संघ, प्रदेश र स्थानीय तहको टुक्रे बजेट विनियोजनका कारण निर्माणाधीन कभर्ड हल अलपत्र अवस्थामा छ। पाँच वर्ष बितिसक्दा समेत अधकल्चो अवस्थामा छाडिएको कभर्ड हल पर्याप्त बजेट सुनिश्चितता हुन नसक्दा अलपत्र पर्दै आएको हो। संघीय, प्रादेशिक र स्थानीय तहको संयुक्त लागत साझेदारीमा निर्माणाधीन जोमसोम कभर्ड हल अलपत्र हुँदै गर्दा त्यहाँ नजिकै रहेको कभर्ड हलको आउटडोर खेलमैदान स्तरोन्नति सुरु गरिएको हो। सामाजिक विकास तथा स्वास्थ्य मन्त्रालय गण्डकीले चालु आर्थिक वर्ष २०८००८१ को वार्षिक स्वीकृत कार्यक्रमअनुसार १६ लाख रुपैयाँ बजेट विनियोजन गरेपछि जोमसोम खेलमैदान स्तरोन्नति सुरु गरिएको हो। जोमसोम खेलमैदान संरक्षणको अभावमा जीर्ण अवस्थामा थियो। खेल मैदान स्तरोन्नतिका लागि घरपझोङ गाउँपालिकाको प्राविधिक शाखाले प्राविधिक इस्टिमेटको काम गरे पनि यसको अख्तियार प्रदेश सरकार आफैंले लिएको छ। घरपझोङ गाउँपालिकाका प्राविधिक शाखाका सबइन्जिनियर राजन कँडेलले जोमसोम खेल मैदान स्तरोन्नतिको जिम्मा प्रदेश सरकारले नै लिएको जानकारी दिए। हामीले प्राविधिक इस्टिमेटको जिम्मा मात्र पाएका छौं, अरू सबै काम प्रदेश तहबाटै हुन्छ, उनले भने, यो साल बसाली योजना हो, असारअगावै सक्नुपर्ने हुन्छ। जोमसोम खेलमैदानले ओगटेको पूरै क्षेत्रफल १ सय मिटर लम्बाइ र ८० मिटर चौडाइ छ। प्रदेश सरकारले सेभेन ए साइडको फुटबल खेल्न मिल्ने गरी कामहरू गरिरहेको छ ।"
के गरिबीको दर घटेको हो ?,"काठमाडौं : नेपालमा ५९ लाखभन्दा बढी गरिबीको रेखामुनि छन्। नेपाल जीवनस्तर सर्वेक्षण चौथो २०७९८० को प्रतिवेदनअनुसार २०२७ प्रतिशत गरिबीको रेखामुनि छन्। पछिल्लो १२ वर्षमा ४८९ प्रतिशत मात्रै घटेको छ। २०६६६७ मा २५१६ प्रतिशत थियो। जीवनस्तर सर्वेक्षणअनुसार गरिबीको दर सहरी क्षेत्र १८३४ प्रतिशतको तुलनामा ग्रामीण क्षेत्रमा धेरै छन्। अझै ग्रामीण क्षेत्रमा २४६६ प्रतिशत गरिबी रेखामुनि छन्। गरिबीको नयाँ आधिकारिक रेखाअनुसार प्रतिवर्ष प्रतिव्यक्ति जम्मा खर्च ७२ हजार ९ सय ८ भन्दा कम खर्च गर्ने व्यक्तिलाई गरिबअन्तर्गत वर्गीकरण गरिएको छ। मुलुक संघीयतामा गएपछि पहिलोपटक जीवनस्तर सर्वेक्षण गरिएको राष्ट्रिय तथ्यांक कार्यालयका निर्देशक मनोहर घिमिरेले जानकारी दिए। पछिल्लो सर्वेक्षणअनुसार गरिबीको विषमताको सूचकांक २०७९८० मा ४५२ प्रतिशत छ। ग्रामीण क्षेत्रमा गरिबीको विषमता सूचक ५६४ र सहरी क्षेत्रमा ४०३ प्रतिशत छ। गरिबीको विषमता सूचकांक सहरी क्षेत्रमा भन्दा ग्रामीण क्षेत्रमा केही बढी देखिएको छ। जसकी नेपालको गरिबीको विषमताको सूचकांक २०६६६७ मा ५४३,२०६०६१ मा ७५५ र २०५२५३ मा ४६७ प्रतिशत थियो। गरिबीको विषमता सूचकांकले कोही गरिबीको रेखाबाट कति टाढा छन् भन्ने जानकारी गराउने जीवनस्तर सर्वेक्षणको प्रतिवेदन सार्वजनिक गर्दै तथ्यांक कार्यालयका निर्देशक तीर्थराज चौलागाईंले जानकारी दिए। प्रतिवेदनअनुसार गरिबीको विषमता सूचकांकको मान ० देखि १०० सम्म हुन्छ। यसको मान ० हुनुको अर्थ कोही पनि गरिबीको रेखामुनि नरहेको भन्ने हो। उनका अनुसार गरिबीमा रहेको जनसंख्या र गरिबीको विषमता सूचकांकले गरिबहरू बीचमा रहेको असमानताको मापन गर्न सक्दैन। गहनताको सूचकांकले गरिबहरू बीचमा रहेको असमानता जनाउँछन्। गरिबीको विषमताको भारित औसतका आधारमा गरिबी गहनताको मापन गरिने उनले जानकारी दिए। नेपालको गरिबीको गहनता जीवनस्तर सर्वेक्षण २०७९८० अनुसार १४८ प्रतिशत छ। गरिबीको गहनता सहरी क्षेत्रमा १२९ र ग्रामीण क्षेत्रमा १९१ रहेको छ। जसमा २०६६६७ मा १८१,२०६०६१ मा २७० र २०५२५३ मा ११७५ प्रतिशत थियो। गिनी सूचकांकलाई असमानता मापनमा लागि प्रयोग गरिने गरिएको प्रतिवेदनमा उल्लेख छ। यो सूचकले भौगोलिक र मौसमी प्रभावलाई समायोजन गरिएको प्रतिव्यक्ति उपभोग खर्चमा दुई घरपरिवारबीचको भएको अन्तर देखाउने छ। गिनी सूचकांकको मान ० देखि १ सम्म हुन्छ। सोको मान ० भएमा पूर्ण समानता तथा १ भएमा पूर्ण असमानता भएको मानिने प्रतिवेदनमा छ। यस सर्वेक्षणमा गिनी सूचकांक ०३० छ भने ग्रामीण र सहरी क्षेत्रको मान ०३०३ र ०२८७ छ। प्रतिवेदनअनुसार यसले उपभोगमा ग्रामीण क्षेत्रको तुलनामा सहरी क्षेत्रको असमानता धेरै भएको देखिएको उल्लेख छ। गरिबी दर, विषमता, गहनता र गरिबीको फैलावट तथा कुल जनसंख्याको वितरणलाई सहरी क्षेत्र र ग्रामीण क्षेत्रमा विभाजन गर्दा सहरी क्षेत्रको तुलनामा ग्रामीण क्षेत्रको गरिबीको दर बढी देखिएको प्रतिवेदनमा उल्लेख छ। गरिबी विषमता र गरिबी गहन तापनि सहरी क्षेत्रको भन्दा ग्रामीण क्षेत्रमा बढी देखिएको छ। तर, गिनी सूचकांकमा ग्रामीण क्षत्रमा भन्दा सहरी क्षेत्रमा बढी देखिएको छ। देशको कुल क्षेत्रको विवरणअनुसार सहरी जनसंख्या ६९४८ प्रतिशत र ग्रामीण जनसंख्या ३०५२ प्रतिशत रहेकोमा जम्मा गरिबीको जनसख्यामध्ये ६२८६ प्रतिशत सहरी क्षेत्रमा र ३७१४ प्रतिशत क्षेत्रमा रहेको पाइएको प्रतिवेदनमा छ। मौसमअनुसार गरिबीको अवस्थाको प्रतिवेदनमा उल्लेख छ। सबैभन्दा बढी गरिबीको दर वर्षा मौसम(असारअसोज)मा २२५० र सबैभन्दा कम हिउँद मौसम(कात्तिकमाघ)मा गरिबीको दर १७५६ प्रतिशत छ। सुक्खा मौसम(फागुनजेठ)गरिबीको दर राष्ट्रिय औसतको नजिक करिब २०८७ छ। प्रदेशको गरिबीको दरको अवस्था सबैभन्दा कम गरिबीको रेखामुनि रहेका प्रदेश गण्डकी हो। मधेस, लुम्बिनी, कर्णाली र सुदूरपश्चिम प्रदेशमा गरिबी दर नेपालको औसत गरिबी दरभन्दा बढी रहेको प्रतिवेदनमा उल्लेख छ। गण्डकी, बागमती र कोशी प्रदेशको गरिबीको दर नेपालको औसत गरिबीको दरभन्दा कम छ। गरिबीको दर सुदूरपश्चिम प्रदेशमा सबैभन्दा बढी ३४१६ प्रतिशत रहेको देखिन्छ। सबैभन्दा कम गण्डकी प्रदेशमा ११८८ प्रतिशत गरिबीको रेखामुनि छन्। त्यस्तै बागमती प्रदेशमा १२५९, कोशीमा १७१९, मधेसमा २२५३, लुम्बिनीमा २४३५, कर्णालीमा २६६९ गरिबीको रेखामुनि छन्। सुदूरपश्चिमको गरिबीको विषमता पनि सबैभन्दा बढी ८४१ प्रतिशत र सबैभन्दा कम गण्डकी प्रदेशमा २३३ प्रतिशत छ। गरिबीको गहनता सुदूरपश्चिम, कर्णाली र लुम्बिनी प्रदेशको सबैभन्दा बढी छ। जीवनस्तर सर्वेक्षणअनुसार सबैभन्दा बढी गरिबीको दर सुदूरपश्चिम प्रदेशको ग्रामीण क्षेत्रमा ४०२१ प्रतिशत छ। सुदूरपश्चिम प्रदेश सहरी क्षेत्र र कर्णाली प्रदेशको ग्रामीण क्षेत्रमा समान ३०८६ प्रतिशत गरिबी दर छ। बागमती प्रदेशको ग्रामीण क्षेत्रमा २५६१, मधेसको ग्रामीण क्षेत्रमा २४९६ र लुम्बिनी प्रदेशको ग्रामीण क्षेत्रको २४७३ प्रतिशत छ। कोशी प्रदेश र गण्डकी प्रदेशको सहरी तथा ग्रामीण क्षेत्र, काठमाडौं उपत्यका सहरी र बागमती प्रदेशको सहरी क्षेत्र(काठमाडौं उपत्यका बाहेक) मा राष्ट्रिय गरिबीको दर २०२७ भन्दा कम रहेको प्रतिवेदन उल्लेख छ। गण्डकी प्रदेशको सहरी क्षेत्रको गरिबीको दर १२६३ प्रतिशत र जुन दर सोही प्रदेशको ग्रामीण क्षेत्र १०२७ भन्दा करिब २ प्रतिशतले बढी छ। लुम्बिनी प्रदेशमा भने सहरी तथा ग्रामीण क्षेत्रमा गरिबीको दर करिबकरिब समान रहेको प्रतिवेदनमा जनाइएको छ। प्रदेशअनुसार सबैभन्दा बढी जनसंख्याको हिस्सा करिब १६८४ प्रतिशत मधेस प्रदेशको सहरी क्षेत्रमा रहेकोमा जम्मा गरिबी रहेको जनसंख्या मध्ये सबैभन्दा बढी करिब १८०२ प्रतिशत मधेसको सहरी क्षेत्रमा पाइएको प्रतिवेदनमा छ। जम्मा गरिबीमा रहेको जनसंख्यामध्ये सबैभन्दा कम १३४ प्रतिशत गण्डकी प्रदेशको ग्रामीण क्षेत्रमा छ। एक जना सदस्य रहेको परिवारको गरिबी दर कम जीवनस्तर सर्वेक्षण प्रतिवेदनअनुसार एकजना मात्र सदस्य भएको घरपरिवारको गरिबी दर ४२७ प्रतिशत छ भने १ जना थप हुनेबित्तिकै गरिबीको दर बढेर ८४४ हुने देखिएको छ। ७ वा त्योभन्दा बढी सदस्य भएको घरपरिवारको गरिबी दर २९९२ प्रतिशत छ। ७ वा त्योभन्दा बढी सदस्य भएको घरपरिवारको गरिबीको विषमता ७१३ प्रतिशत रहेको प्रतिवेदनमा छ। घरपरिवारको आकारको वृद्धिअनुसार नै गरिबीको गहन तापनि २३८ प्रतिशत छ। मुलीमहिला र मुलीपुरुषको गरिबी दर समान पछिल्लो सर्वेक्षणअनुसार घरमुली महिला र घरमुली पुरुषको भएको परिवारको गरिबी दर समान रहेको पाइएको छ। घरपरिवारमुलीको लिंगको आधारमा गरिबी दर समान छ। गरिबी दर परिवारमुली पुरुष भएको परिवारमा २०२७ र महिला भएकामा २०२८ प्रतिशत रहेको प्रतिवेदनमा छ। तर, गरिबीको विषमता र गहनता पुरुष परिवारमुलीको तुलनामा महिला परिवारमुलीमा केही बढी पाइएको छ। गरिबीको विषमता र गहनता महिला परिवारमुली भएको परिवारको क्रमश : ४६० र १ं५२ प्रतिशत छ। पुरुष परिवारमुली भएका परिवारको गरिबीको विषमता र गहनता क्रमश : ४४८ र १४६ छ। शिक्षास्तर बढ्दै गरिबी घट्दै शिक्षाको स्तर जी बढ्दै गयो गरिबी पनि घट्दै गएको प्रतिवेदना उल्लेख छ। परिवारमुली निरक्षर भएकाहरूको गरिबी दर ३२३२ प्रतिशत छ भने स्नातक वा सोभन्दा माथि उत्तीर्ण गरेकाहरूको गरिबीको दर ०४४ प्रतिशत छ। माथिल्लो शैक्षिक योग्यता भएका परिवारमुली हुँदा जाँदा गरिबीको विषमता, गरिबीको गहनता र गरिबीको जनसंख्याको प्रतिशत पनि घट्दै गएको प्रतिवेदनमा छ। घरपरिवारको स्वामित्वमा रहेको जग्गाको क्षेत्रफल बढ्दै जाँदा गरिबी दर पनि घट्दै गएको देखिन्छ। कृषि क्षेत्रभन्दा सेवा क्षेत्रमा काम गर्ने मुली भएका परिवार कम गरिब देखिएको प्रतिवेदनमा छ। सुविधाका पहुँचले गरिबीको अवस्थालाई चित्रण गरेको छ। घरपरिवारको सुविधाको पहुँचभन्दा जति टाढा छ गरिबी दर कम्तीमा १५ गुणाले बढ्दै गएको देखिएको छ। ३० मिनेटभित्र सार्वजनिक सेवा सुविधामा पहुँच र गरिबीको अवस्था हेर्दा, यो समयमा नजिक सुविधामा पहुँच हुने परिवार औसत गरिबीभन्दा कम रहेको सर्वेक्षणले देखिएको छ। सर्वेक्षणले बाल विकास केन्द्र, आधारभूत विद्यालय, माध्यमिक विद्यालय, सरकारी अस्पताल, मूलबजार, बैंक र वित्ती संस्था जस्ता सुविधामा पहुँच भएका घरपरिवारहरूको गरिबीमा निकै सुधार भएको देखिएको प्रतिवेदनमा छ। नेपालमा २०५२५३ देखि जीवनस्तर सर्वेक्षण हुँदै आएको छ। हालसम्म चारपटक यो सर्वेक्षण भएको छ। नेपाल जीवनस्तर सर्वेक्षण चौथो २०७९८० को प्रतिवेदन राष्ट्रिय योजना आयोगका सदस्य डा रामकुमार फुयाँल र प्रमुख तथ्यांक अधिकारी अर्जुनप्रसाद पोखरेलले सार्वजनिक गरेको राष्ट्रिय तथ्यांक कार्यालयका उपप्रमुख तथ्यांक अधिकारी एवं प्रवक्ता डा हेमराज रेग्मीले जानकारी दिए।"
"उपचार सेवाप्रति सांसदको असन्तुष्टि : सरकारीमा पाउनै गाह्रो, निजीमा तिर्नै गाह्रो","काठमाडौं : मुलुकभर सरकारी अस्पताल छन्। तर, कतिपय अस्पतालमा शल्यक्रिया नै हुँदैन। सामान्यदेखि जटिल शल्यक्रिया हुने अस्पतालमा सेवा पाउन पालो कुर्नुपर्छ। निजी स्वास्थ्य संस्थामा सेवा महँगो छ। शुल्क तिर्नै धौधौ पर्छ। उपचार गर्नुपर्ने अवस्थाका जो कोहीले भोग्दै आएको पीडा हो, यो। आधारभूत स्वास्थ्य उपचारदेखि शल्यक्रिया गराउँदा भोग्नु परिरहेको यही समस्यालाई सांसदहरूले प्रतिनिधिसभा बैठकमा जोडदार ढंगले उठाएका छन्। गुणस्तरीय स्वास्थ्य सेवाका लागि पर्याप्त बजेट विनियोजन गर्न र सरकारी स्वास्थ्य संस्थाबाट प्रभावकारी उपचार सेवा प्रवाहका लागि सांसदहरूले सरकारको ध्यानाकर्षण गरेका छन्। सत्तारुढ नेकपा एमालेकी सचेतक एवं सांसद सुनिता बरालले सरकारी अस्पतालमा बहिरंग विभाग (ओपीडी)मा टिकट लिन बिहान ५ बजेदेखि नै लाइन बस्नुपर्ने बाध्यता सुनाइन्। बिहीबार प्रतिनिधिसभाको बैठकको शून्य समयमा उनले भनिन्, हाम्रा सरकारी अस्पतालहरूमा उपचारका लागि टिकट लिन घन्टांै लाइन लाग्नुपर्ने अवस्था छ। एउटा काउन्टरको साटो २४ काउन्टर राखेर टिकट काटेर स्वास्थ्य सेवा सहज गराउन अनुरोध गर्दछु। विनियोजन विधेयक २०८१ अन्तर्गत स्वास्थ्य तथा जनसंख्या मन्त्रालय शीर्षकको खर्च कटौती शीर्षकको छलफलमा भाग लिँदै प्रमुख प्रतिपक्षी नेपाली कांग्रेसका सांसद मोहनबहादुर बस्नेतले स्वास्थ्यमा छुट्ट्याइएको बजेट विनियोजन न्यून रहेको बताए। स्वास्थ्य मन्त्रालयको बजेट यसपालि पनि न्यून छ। विश्व स्वास्थ्य संगठन (डब्ल्यूएचओ)ले कुल बजेटको १० प्रतिशत स्वास्थ्य क्षेत्रमा खर्च गर्नुपर्छ भनेको छ। यसवर्ष ४ दशमलव ६४ प्रतिशत बजेट विनियोजन भएको छ, सांसद बस्नेतले भने, संघीय र प्रदेशका ठूला अस्पताललाई विशेष ध्यान दिइएन भने विशेषगरी गरिब एवं विपन्न वर्गलाई उपचारमा बढी समस्या हुन्छ। पूर्वस्वास्थ्यमन्त्री बस्नेतले मुलुकभरका सबै सरकारी अस्पतालमा कुल ९२ हजार स्वास्थ्यकर्मी थप्नुपर्ने आवश्यकता रहेको बताए। सत्तारुढ राष्ट्रिय स्वतन्त्र पार्टीकी सांसद डा तोसिमा कार्की २०४६ सालको स्वास्थ्य जनशक्तिले अहिले बढेको जनघनत्व र बिरामीको चापलाई थेग्न नसक्ने बताइन्। स्वास्थ्य भनेको उपचार मात्र होइन रोकथाम पनि हो, पूर्वस्वास्थ्य राज्यमन्त्री डा कार्कीले भनिन्, जबसम्म जनशक्ति थप्न सक्दैनौं तबसम्म उपचार प्रभावकारी हुँदैन। अस्पताल भवन मात्र भएर हुँदैन। जनशक्ति र उपकरणको पनि व्यवस्था गर्नु पर्छ। सत्तारुढ नेकपा माओवादी केन्द्रका सांसद माधव सापकोटाले ठूला पहुँचवाला व्यक्ति वा सांसदले फोन गरे मात्र आईसीयू र बेड पाउने स्थिति रहेको बताए। नेपाल मजदुर किसान पार्टीका सांसद प्रेम सुवालले प्रत्येक प्रदेशमा अन्तर्राष्ट्रियस्तरको एकएकवटा सरकारी अस्पताल स्थापना गर्नुपर्ने बताए। अब उप्रान्त नेता, मन्त्री र सरकारी पदाधिकारीले सरकारी अस्पतालमा उपचार गराउने प्रतिबद्धता स्वास्थ्यमन्त्रीले जनाउनुपर्छ, उनले भने, जनताले उपचारका लागि घरखेत बेच्नु नपर्ने व्यवस्था सरकारले गर्नुपर्छ। नेपाली कांग्रेसका सांसद रामहरि खतिवडाले २०४६ सालदेखि हालसम्म सरकारबाट उपचार अनुदान लिएका व्यक्ति र गरिब विपन्नका लागि गरिएको उपचार खर्चको सूची स्वेतपत्रका रूपमा सार्वजनिक गर्न आग्रह गरे। निजी अस्पतालमा उपचार गराउँदा डिपोजिट माग्ने गरेको उल्लेख गर्दै घरखेतबारी बेच्नुपर्ने अवस्था रहेको उनले बताए। सरकारी अस्पतालमा शल्यक्रियाका लागि एकदुई वर्ष पालो कुर्नुपर्छ। डाक्टरको समय नै पाइँदैन, सांसद खतिवडाले भने, निजीमा उपचार महँगो छ। जसले गर्दा जनताले उपचार पाइरहेका छैनन। राष्ट्रिय जनमोर्चाका सांसद चित्रबहादुर केसीले स्वास्थ्य क्षेत्र लथालिंग भएकोमा चिन्ता व्यक्त गरे। स्वतन्त्र सांसद अमरेशकुमार सिंहले सबैभन्दा बढी जनसंख्या भएको मधेस प्रदेशलाई हरेक वर्ष बजेटबाट उपेक्षा गरिएको बताए। हरेक प्रदेशमा मेडिकल कलेज छ। मधेश प्रदेशमा सरकारी मेडिकल कलेज कहिले बन्छ ? उनले प्रश्न गरे। राष्ट्रिय प्रजातन्त्र पार्टीकी सांसद रोशन कार्कीले स्वास्थ्य बिमालाई प्रभावकारीरुपमा लागू गर्नुपर्नेमा जोड दिइन्। निजीमा ख्वै अनुगमन ? नेपालको संविधानको धारा ३५ मा प्रत्येक नागरिकलाई स्वास्थ्य सेवामा समान पहुँचको हक हुने उल्लेख छ। तर, सरकारी होस वा निजी सर्वसाधारणको पहुँच नभएको सांसदहरूले बताएका छन्। सांसद प्रभु शाहले सरकारी अस्पतालमा पहुँचको आधारमा उपचार र बेड पाइने उल्लेख गर्दै निजी क्षेत्रमा अराजकता रहेको बताए। निजी अस्पतालमा मनोमानी छ। शुल्क निर्धारण छैन, सांसद शाहले भने, निजी अस्पतालमा नियमन पनि छैन अराजकता छ। पूर्वस्वास्थ्यमन्त्री समेत रहेका नेपाली कांग्रेसका सांसद बस्नेतले स्वास्थ्य क्षेत्रमा मेडिकल माफियाको जगजगी रहेको बताए। संविधानमा स्वास्थ्य मौलिक हक भनिएको छ। तर, ठाउँठाउँमा उपचार गर्न नसकेर अस्पतालको बरण्डाबाट फर्केर आत्महत्या गरेका घटना पनि छन्, सांसद बस्नेतले भने, मेडिकल माफियाहरू देशमा जगजग गर्दै बसेका छन्। लगभग धेरै पार्टीमा समेत हुनुहुन्छ। सांसद बस्नेतले सबै निजी अस्पतालले दर्ता भएबापत १० प्रतिशत विपन्नका लागि छुट्याउनुपर्ने र त्यसको कार्यान्वयन हुनुपर्नेमा जोड दिए।"
उर्जामन्त्रीसमेत रहेका प्रदेश सांसद देवकोटा पदमुक्त,काठमाडौं : माओवादी केन्द्रको चुनाव चिन्हबाट विजयी भएका नेपाल समाजवादी पार्टी (नेसपा)का सांसद फणिन्द्र देवकोटा पदमुक्त भएका छन्। गण्डकी प्रदेशसभाका सभामुख कृष्ण धितालले शुक्रबारको बैठकमा सांसद देवकोटा पदमुक्त भएको सूचना दिएका थिए। कांग्रेस नेता एवं मुख्यमन्त्री सुरेन्द्रराज पाण्डे नेतृत्वको सरकारलाई सांसद देवकोटाले विश्वासको मत दिएका थिए। उनको मतकै कारण पाण्डेको सरकार जोगिएको थियो। प्रधानमन्त्री पुष्पकमल दाहालले पनि भारत भ्रमणबाट फर्किएलगत्तै संविधान विपरीत कार्य गर्ने देवकोटालाई कारबाही गर्ने बताएका थिए। माओवादीले देवकोटालाई कारबाही गरेको पत्र प्रदेशसभा सचिवालयलाई बुझाएको थियो। गत प्रदेश निर्वाचनमा देवकोटा गोरखा २(क)बाट विजयी भएका थिए।
राजनीतिमा 'पल्टुराम' भेट्नु स्वभाविक हो : उपेन्द्र यादव,"काठमाडौं : जनता समाजवादी पार्टी, नेपालका अध्यक्ष उपेन्द्र यादवले मुलुकमा देखिएको राजनीतिक अस्थिरताको शिकार आफ्नो पार्टीलाई बनाइएको बताएका छन्। शुक्रबार जनकपुरमा पत्रकार सम्मेलन गर्दै अध्यक्ष यादवले राजनीतिक अस्थिरताका दौडमा राज्यको प्रयोग वा अन्यबाट आफ्नो पार्टी फुटाइएको बताए। उनले सत्ता टिकाउन आफूले नै जसपा नेपाल फुटाएको भन्दै प्रधानमन्त्रीले भाषण गरेको अवस्थामा अन्य शंका गर्ने अवस्था नरहेको बताए। अध्यक्ष यादवले महाधिवेशनले पार्टीप्रतिको जनसमर्थन देखाइसकेको भन्दै पार्टी फुटले कुनै असर नपर्ने बताए। नेपालको इतिहासमा मधेसका शक्तिहरू तरवारको धारबाट हिंडिरहेको र यसविरुद्ध सधैं षड्यन्त्र हुँदै आएको उनले बताए। यादवले कुनै पनि पार्टी गैर मुद्दा, गैर सैद्धान्तिक आधारमा फुट्नु दुर्भाग्पूर्ण घटना भएको बताए। राजनीतिक बाटोमा हिंड्दै जाँदा आएराम, गएराम, पल्टुराम भेट्दै जानु स्वभाविक रहेको उनको भनाइ छ। यादवले पार्टीको महाधिवेशनले एकताको सन्देश दिन सफल भएको पनि बताए।"
गोरखाचीन सीमानामा पहिलो पटक संयुक्त सुरक्षा गस्ती,गोरखा : उत्तरी गोरखामा स्थापित बोर्डर आउटपोस्ट (बिओपी)को टोली र चिनियाँ सुरक्षाकर्मीको टोलीले पहिलो पटक संयुक्त सुरक्षागस्ती गरेको छ। उनीहरूले रुइला भञ्ज्याङस्थित ३५ नम्बर सीमास्तम्भ आसपास गस्ती गरेका हु । रुइलाभञ्ज्याङ दुई देश बीच आवतजावत गर्ने मौसमी नाका हो। सो नाका विगत पाँच वर्षदेखि बन्द अवस्थामा छ। गस्तीका क्रममा दुवैतर्फका सुरक्षाकर्मीका बीच अनौपचारिक छलफल कार्यक्रम पनि भएको थियो। कार्यक्रममा सीमा क्षेत्रमा अवाञ्छित गतिविधि गर्न पूर्णरूपमा निषेध गर्ने समझदारी बनेको डीएसपी सुमन बोगटीले जानकारी दिए। सीमा सुरक्षाका लागि सरकारले यही जेठको १३ गते साम्दोमा बिओपी स्थापना गरेको थियो।
राप्रपामा विभागीय जिम्मेवारी हेरफेर,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले विभागीय जिम्मेवारी हेरफेर गरेका छन्। अध्यक्ष लिङ्देनले अन्तर्राष्ट्रिय सम्बन्ध विभागको प्रमुखको जिम्मेवारी आफैंले राखेका छन्। त्यस्तै संयोजित संगठन समन्वय विभागको प्रमुखमा प्रवक्ता गोपाल दाहाल, सम्पर्क समाज समन्वय विभागको प्रमुखमा सहमहामन्त्री धनबहादुर बुढा र युवा विभागको प्रमुखमा सहमहामन्त्री प्रकाश रिमाललाई जिम्मेवारी दिइएको हो।"
उद्योगमन्त्री भण्डारीका १०१ उपलब्धि : १० अर्बको वैदेशिक लगानी स्वीकृतदेखि मदिरा ब्राण्डिङसम्म,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले १०० दिनमा गरेका १०१ कामहरूको विवरण सार्वजनिक गरेका छन्। उद्योग मन्त्रालयमा पत्रकार सम्मेलन गरी मन्त्री भण्डारीले मन्त्रालयको जिम्मेवारी सम्हालेको १०० दिनमा गरेका १०१ कामहरू सार्वजनिक गरेका हुन्। मन्त्री भण्डारीले नेपालमा लगानीको वातावरणलाई सहज बनाउन विभिन्न ८ वटा कानुन समावेश गरिएको केही नेपाल ऐन संशोधन,अध्यादेश २०८१ जारी गरी प्रतिस्थापन विधेयक संघीय संसदमा पेश गरिएको जानकारी दिए। उनले स्टार्टअप उद्यम कार्यविधि २०८१ मन्त्रिपरिषद बैठकबाट स्वीकृत गरिएको,स्वचालित माध्यमबाट १० अर्बको प्रत्यक्ष वैदेशिक लगानी स्वीकृत गरिएको,रुष्ण उद्योग सञ्चालन गर्नका लागि तयारी अन्तिम चरणमा रहेको,औद्योगिक क्षेत्र सञ्चालन,नयाँ औद्योगिक क्षेत्र सञ्चालनलगायत कामलाई मुख्य उपलब्धी रहेको बताएका छन्। कोरोनाकालदेखि बन्द चीनतर्फका नाका सञ्चालनमा ल्याइएको,फलाम तथा तामा खानीको अध्ययन अघि बढेको,पेट्रोलियम पदार्थको उत्खनन्को काम भइरहेको,स्थानीय मदिरा ब्राण्डिङका लागि अध्ययन प्रतिवेदन तयार गरिएको मन्त्री भण्डारीको भनाइ छ। यसैगरी मन्त्री भण्डारीले मुलुकभर पेट्रोलियम पदार्थको सहज र नियमित आपूर्ति हुने व्यवस्था मिलाउनुका साथै भण्डारण क्षमता अभिवृद्धिका लागि पूर्वाधारहरूको निर्माण तथा विस्तार भइरहेको बताए।न्यूनतम ६ महिनाको माग धान्न सक्ने गरी नुनको भण्डारण गर्ने व्यवस्था गरिएको,राष्ट्रिय खाद्य सुरक्षा भण्डार र सार्क खाद्यान्न बैंकमा आवश्यक मात्रामा खाद्यान्न सञ्चय गर्ने व्यवस्था मिलाइएको उनको भनाइ छ। यस्तै नेपाल भारत पारवहन सन्धि पुनरावलोकनका लागि भारत सरकारलाई विराटनगरजोगबनी र सुनौलीनौतनवा रेलमार्गमा सबै प्रकारका कार्गोलाई अनुमति दिने,बल्क कार्गोको परिभाषा विस्तार गर्ने तथा काँकडभिट्टादेखि फूलबारी (भारत) हुँदै बङ्गलादेश रुटमा तौल प्रतिबन्ध हटाउने र प्रक्रिया सरलीकरण गर्ने काम गरिएको जनाइएको छ । अन्तर्राष्ट्रिय व्यापार सहरीकरणका लागि नेपालगन्ज एकीकृत जाँच चौकी गत वैशाखबाट सञ्चालनमा ल्याइएको,दोधाराचाँदनी एकीकृत जाँच चौकी निर्माणका लागि सम्पर्क निकाय तोकी निर्माणका लागि भारतीय पक्षसँग समन्वय गरिएकोलगायतका काम गरिएको मन्त्री भण्डारीले बताए। मन्त्रीका अनुसार दक्षिण कोरिया र भियतनामसँग लगानी तथा व्यापार अभिवृद्धिसम्बन्धी फ्रेमवर्क समझदारी गर्ने प्रक्रिया अगाडि बढाइएको, वीरगन्जठोरी, विन्दवासिनीभिसवा र बर्दिवासभंगाहा औद्योगिक कोरिडोरको सम्भाव्यता अध्ययन गरिएको,सिमेन्ट उद्योगबाट उत्सर्जन हुने ऊर्जाको पुनः उपयोग गर्ने सम्बन्धमा अध्ययन गरिएको, वीरगञ्जपथलैया खण्डमा रहेका उद्योगबाट निस्किने फोहोर पानी प्रशोधन गर्न साझा प्रशोधन केन्द्रको सम्भाव्यता अध्ययन गरिएको छ । यी हुन् सय दिनमा गरेका १०१ कामहरू नीति तथा कानुन निर्माण १ नवप्रवर्तनकारी एवम् सृजनशील सोचमार्फत उद्यमशीलता विकास गर्न राष्ट्रिय स्टार्टअप उद्यम नीति, २०८१ स्वीकृत भई कार्यान्वयनमा ल्याइएको।२ नेपालमा लगानीको वातावरणलाई सहज बनाउन विभिन्न ८ वटा कानुन समावेश गरिएको केही नेपाल ऐन संशोधन, अध्यादेश २०८१ जारी गरी प्रतिस्थापन विधेयक सङ्घीय संसद्मा गरिएको।३ विद्युतीय व्यापारका सम्बन्धमा व्यवस्था गर्न बनेको विधेयक राष्ट्रिय सभाबाट पारित भई प्रतिनिधि सभामा पेस गरिएकोमा प्रतिनिधि सभामा छलफलको क्रममा रहेको।४ प्राइभेट फर्म रजिस्ट्रेसन नियमावली, २०३४ र एजेन्सी (संशोधन र एकीकरण) नियम, २०१९ संशोधन गरिएको।५ स्टान्डर्ड नाप र तौल (नमुनाको अनुमति) नियमावली, २०८० स्वीकृत भएको।६ द्विपक्षीय लगानी सम्झौता () को नमुना ढाँचा स्वीकृत गरिएको।७ नेपाली उत्पादन र उपभोग अभिवृद्धि गर्न प्रधानमन्त्री नेपाली उत्पादन तथा उपभोग अभिवृद्धि कार्यक्रम कार्यान्वयन कार्यविधि, २०८१ स्वीकृत गरी कार्यान्वयनमा ल्याइएको।८ भूकम्पीय जोखिम न्यूनीकरण गर्ने उद्देश्यले नेपाल सरकार र चीन सरकारबिच हुने समझदारी पत्र स्वीकृत गरिएको।९ स्थानीय तहमार्फत सीप विकास तथा प्रविधि हस्तान्तरणका कार्यक्रमहरू कार्यान्वयन गर्न लघु, घरेलु तथा साना उद्योग प्रवर्द्धन तथा प्रविधि हस्तान्तरण कार्यविधि, २०८० मा संशोधन गरी कार्यान्वयनमा ल्याइएको।१० हलाल फुड्स र स्पोर्टस् फुटवेयरको नेपाल गुणस्तर मापदण्ड तयार गरिएको। ह्युम पाइप, पावर टिलर, मिनी टिलर, सेफ्टी ग्लास लगायतका वस्तुको नेपाल गुणस्तर मापदण्डको मस्यौदा तयार गरिएको।११ लघु, घरेलु साना उद्योग नीति स्वीकृतिको नेपाल सरकार मन्त्रिपरिषद्मा पेस गरिएको।१२ औद्योगिक लगानी कोष सञ्चालन कार्यविधि, २०८० स्वीकृतिको लागि नेपाल सरकार मन्त्रिपरिषद्मा पेस गरिएको।१३ सार्वजनिक निकायमा स्वदेशी उत्पादन प्रवर्द्धन गर्ने कार्यविधि, २०८१ स्वीकृतिको लागि मन्त्रिपरिषद्मा पेस गरिएको।१४ वाणिज्य नीति, २०८१ को मस्यौदा तयार गरिएको।१५ स्टार्टअपलाई सहयोग गर्न व्यवसाय संवर्द्धन केन्द्र (इन्क्यूवेशन) सञ्चालन कार्यविधि, २०८१ को मस्यौदा गरिएको।१६ औद्योगिक ग्राम घोषणा तथा सञ्चालन कार्यविधि, २०८१ को मस्यौदा तयार गरिएको।१७ औद्योगिक बौद्धिक सम्पत्ति कानुनको मस्यौदा तयार गरिएको।१८ खानी तथा खनिज पदार्थ नियमावली, २०५६(पाँचौँ संशोधन) को मस्यौदा तयार गरिएको।१९ गरिबी निवारणका लागि लघु उद्यम विकास कार्यक्रमबाट स्तरोन्नति भएका उद्योगहरूलाई सहयोग गर्न सञ्चालन गरिएको ग्रोथ मोडल कार्यक्रम सञ्चालन कार्यविधिको मस्यौदा तर्जुमा गरिएको।२० स्टार्टअप प्रवर्द्धन र स्टार्टअप कोष परिचालन कार्यविधिको मस्यौदा तर्जुमा गरिएको।२१ वस्तु वा सेवाको उत्पादन गर्न एक आपसमा करार (कन्ट्राक्ट) वा उपकरार (सवकन्ट्राक्ट) सम्बन्धी मापदण्ड, २०८१ मस्यौदा तयार गरिएको।२२ कच्चा पदार्थ खपत नर्म्स निर्धारण तथा पुनरावलोकन सम्बन्धी मापदण्ड, २०८१ को मस्यौदा तयार गरिएको।२३ नेपाल पेट्रोलियम सम्बन्धी कानुनलाई संशोधन तथा एकीकरण गर्न बनेको विधेयकको मस्यौदा तयार गरिएको।२४ व्यावसायिक सामाजिक जिम्मेवारी सम्बन्धी कार्यविधिको मस्यौदा तयार गरिएको।२५ नौ वटा रुग्ण सार्वजनिक संस्थानको सञ्चालनका विकल्पहरू पहिचान गरिएको। आपूर्ति तथा उपभोक्ता हित संरक्षण २६ उपभोक्ता अधिकारको संरक्षण र संवर्द्धन गर्न तथा उपभोक्तालाई प्राप्त हकको न्यायिक उपचारका लागि उपभोक्ता अदालत गठन गर्न प्रक्रिया अगाडि बढाइएको।१७ दुर्गम जिल्लाहरूका तोकिएका विभिन्न स्थानहरूमा आम उपभोक्तालाई दैनिक उपभोग्य खाद्य वस्तुहरू सहज रूपमा उपलब्ध गराउन स्वीकृत वार्षिक कार्यक्रम बमोजिम खाद्यान्न (चामल) तथा आयोडिनयुक्त नुनको आपूर्ति नियमित एवं व्यवस्थित रूपमा भएको ।२८ रैथाने बाली प्रवर्द्धनका लागि कागुनो, चिनो, उवा, फापर, कोदो, जौ, भटमास, मास, कालो सिमी लगायतका रैथाने खाद्यान्नको संरक्षण तथा संवर्द्धन गर्न खाद्य व्यवस्था तथा व्यापार कम्पनी लिमिटेड मार्फत ९ वटा स्थानीय तहसँग खरिद सम्झौता गरी बिक्री वितरण भइरहेको।२९ मनसुनजन्य विपद् पूर्व तयारी तथा प्रतिकार्य योजना, २०८१ अन्तर्गत मन्त्रालयसँग सम्बन्धित विषयको योजना तयार गरिएको।३० मनसुनजन्य विपद् तथा चाडबाडमा हुने खाद्यान्नको उच्च मागलाई सम्बोधन गर्दै आपूर्ति श्रृंखलालाई निरन्तरता दिन परराष्ट्र मन्त्रालय मार्फत भारत सरकारसँग चिनी लगायत खाद्यान्नको आयातमा सहरीकरणका लागि कूटनीतिक पहल गरिएको।३१ मुलुकभर पेट्रोलियम पदार्थको सहज र नियमित आपूर्ति हुने व्यवस्था मिलाउनुका साथै भण्डारण क्षमता अभिवृद्धिका लागि पूर्वाधारहरूको निर्माण तथा विस्तार कार्य भइरहेको।३२ न्यूनतम छ महिनाको माग धान्न सक्ने गरी नुनको भण्डारण गर्ने व्यवस्था मिलाइएको।३३ राष्ट्रिय खाद्य सुरक्षा भण्डार र सार्क खाद्यान्न बैङ्कमा आवश्यक मात्रामा खाद्यान्न सञ्चय गर्ने व्यवस्था मिलाइएको। औद्योगिक पूर्वाधार तथा वातावरण ३४ उद्योगमा ऊर्जा तथा गुणस्तर व्यवस्थापन सम्बन्धी असल अभ्यासहरू लागु गर्न ३ वटा उद्योगमा तालिम प्रदान गरिएको।३५ दैजी औद्योगिक क्षेत्रको लागि वन क्षेत्र प्रयोग गर्ने सम्बन्धी कार्यको लागि र नौबस्ता औद्योगिक क्षेत्रको निर्माण कार्यका लागि निकायगत समन्वय भएको।३६ लामो समयदेखि सञ्चालनमा आउन नसकेको बुटवल औद्योगिक क्षेत्रस्थित पशु वधशाला सञ्चालनमा आएको।३७ विशेष आर्थिक क्षेत्रभित्र उद्योग सञ्चालन गर्न प्लट अनुमति लिई कानुनले तोकेको समयावधिभित्र उद्योग स्थापना र सञ्चालन नगरेका सिमरा तथा भैरहवा विशेष आर्थिक क्षेत्रका ५१ वटा प्लट अनुमति पत्र खारेज गरी सिमरा विशेष आर्थिक क्षेत्रका ४१ प्लट र भैरहवा विशेष आर्थिक क्षेत्रका २४ वटा प्लटको सूचना प्रकाशन भई मूल्याङ्कन प्रक्रियामा रहेको।३८ सिमरा विशेष आर्थिक क्षेत्रको ब्लक ए विस्तार अन्तर्गतको १७८ विगाह क्षेत्रफल र पाँचखाल विशेष आर्थिक क्षेत्रलाई सार्वजनिकनिजीसाझेदारी मोडलमा विकास तथा सञ्चालन गर्न नेपाल सरकार मन्त्रिपरिषद्मा प्रस्ताव पेस गरिएको।३९ नेपाल सरकारबाट घोषित औद्योगिक ग्राममध्ये तनहुँको आबुखैरेनी औद्योगिक ग्राम सञ्चालनमा आएको।४० दैलेखको पेट्रोलियम अन्वेषण स्थलको पहुँच मार्गको रूपमा रहेको जमुनाहनेपालगञ्जकोहलपुरसुर्खेतजुम्ला सडकको () दैलेखसम्मको मोड सुधारको कार्य गरिएको।साथै धौवादी फलाम खानी पहुँच मार्ग निर्माण गरिएको। औद्योगिक तथा लगानी प्रवर्द्धन ४१ तेस्रो लगानी सम्मेलनमा दैजी इण्डष्ट्रियल पार्क, शक्तिखोर औद्योगिक क्षेत्र, विशेष आर्थिक क्षेत्र, फलाम, तामा र चून ढुङ्गा खानी सम्बन्धी परियोजनाहरु लगानीका लागि  गरिएको।४२ कतार, बंगलादेश लगायतका मुलुकहरुसँग द्विपक्षीय लगानी सम्झौताका लागि प्रकृया अगाडि बढाइएको।४३ संयुक्त राज्य अमेरिकाको पेटेन्ट र ट्रेडमार्क सम्बन्धी कार्यालयसँग आपसी सहयोगको आदान प्रदान गर्ने सम्झौता गरिएको। बहुपक्षीय व्यापार तथा व्यापार सहायता ४४ विश्व व्यापार सङ्गठनको प्रावधान बमोजिम राष्ट्रिय व्यापार सहजीकरण समिति गठन गरिएको।४५ नेपालले विश्व व्यापार सङ्गठनको सदस्यता प्राप्त गरेको २ वर्ष पुगेको अवसरमा सरकारी तथा निजी क्षेत्रका पदाधिकारीप्रतिनिधिहरूसँग अन्तरक्रिया कार्यक्रम आयोजना गरी समीक्षा गरिएको।४६ विश्व व्यापार सङ्गठनको अनुदान तथा काउन्टरभेलिङ्ग उपाय सम्बन्धी सम्झौता र व्यापार सहजीकरण सम्झौता अन्तर्गत आयात निर्यात र पारवहन प्रक्रिया र सम्पर्क बिन्दु सम्बन्धी नोटिफिकेशन पठाइएको।४७ पस्मिना निर्यात सम्बन्धी मार्गदर्शन प्रकाशन गरिएको। द्विपक्षीय तथा क्षेत्रीय व्यापार ४८ बङ्गलादेशको शिपिङ्ग मन्त्रालयका राज्यमन्त्री      सँग काठमाडौँमा गरिएको भेटवार्तामा व्यापार, पारवहन र लगानीको आपसी हितका विषयमा छलफल गरिएको।४९ नेपालबङ्गलादेश सातौँ वाणिज्य सचिव स्तरीय बैठक काठमाडौँमा सम्पन्न गरिएको। नेपालबाट निर्यात सम्भाव्यता भएका १० वटा वस्तुहरूमा भन्सार तथा अन्य शुल्क न्यूनीकरणको लागि बङ्गलादेश सरकारलाई परराष्ट्र मन्त्रालय मार्फत पहल गरिएको।५० नेपाल भारत वाणिज्य सचिव स्तरीय अन्तरसरकारी समितिको बैठकको तयारी भएको।५१ नेपाल भारत व्यापार सन्धि पुनरावलोकनको लागि चौथो चरणको वार्ताको तयारी गरिएको।५२ नेपाल भारत पारवहन सन्धि पुनरावलोकनका लागि भारत सरकारलाई निम्न विषयमा    को मस्यौदा पठाइएको। क) विराटनगरजोगबनी र सुनौलीनौतनवा रेलमार्गमा सबै प्रकारका कार्गोलाई अनुमति दिने, बल्क कार्गोको परिभाषा विस्तार गर्ने ।ख) काँकडभिट्टा (नेपाल) देखि फूलबारी (भारत) हुँदै बंगलाबन्ध (बङ्गलादेश) रुटमा तौल प्रतिबन्ध हटाउने र प्रक्रिया सरलीकरण गर्ने ।ग) कलकत्ता एयरपोर्टबाट नेपाली कार्गो आवागमनलाई तोकिएको सडकरेल मार्ग प्रयोग गर्न अनुमति दिने।घ) पारवहन ढुवानीलाई सहजीकरण गर्न वैकल्पिक राजमार्ग प्रयोग गर्ने ।५३ आन्तरिक माग र आपूर्ति प्रणालीलाई सहज बनाउन अत्यावश्यक वस्तुमा भारतले लगाउँदै आएको निर्यात महसुलमा छुट दिन पहल गरिएको।५४ अन्तर्राष्ट्रिय व्यापार सहरीकरणका लागि नेपालगन्ज एकीकृत जाँच चौकी २०८१ वैशाखबाट सञ्चालनमा ल्याइएको।५५ दोधाराचाँदनी एकीकृत जाँच चौकी निर्माणको लागि सम्पर्क निकाय तोकी निर्माणका लागि भारतीय पक्षसँग समन्वय गरिएको।५६ भारतको आन्तरिक जलमार्ग प्रयोगको लागि नेपाल तर्फबाट सम्पर्क तथा समन्वय गर्न यस मन्त्रालयलाई सम्पर्क निकाय तोकिएको।५७ जुत्ता चप्पल निकासीका लागि आवश्यक   जारी गर्ने, चियाको निकासीमा आएको अवरोध हटाउन र खाद्यवस्तुहरू भिट्टामोड र सोनवर्सा नाकाबाट समेत निर्यात गर्न भारत सरकारसँग पहल गरिएको।५८ भारत, चीन, अमेरिका, बेलायत लगायत विभिन्न मुलुकका राजदूत एवम् प्रतिनिधिहरू सँग भेटघाट एवम् व्यापार तथा लगानी लगायत द्विपक्षीय हित अभिवृद्धिका विषयमा छलफल गरिएको।५९ नेपालचीनको तिब्बत व्यापार सहजीकरण समितिको बाह्रौँ बैठक काठमाडौँमा सम्पन्न गरिएको।६० किमाथांका नाका औपचारिक रूपमा पुनः सञ्चालनमा ल्याइएको।६१ दक्षिण कोरिया र भियतनामसँग लगानी तथा व्यापार अभिवृद्धि सम्बन्धी फ्रेमवर्क समझदारी गर्ने प्रक्रिया अगाडि बढाइएको। अध्ययनअनुसन्धान प्रतिवेदन तयारी ६२ धौवादी फलाम खानीको विस्तृत सम्भाव्यता अध्ययन सम्पन्न भएको।६३ निर्यातमा अनुदान प्रदान गर्ने सम्बन्धी कार्यविधि, २०७५ मा समसामयिक परिमार्जन गर्ने कार्य भइरहेको।६४ वीरगन्जठोरी, विन्दवासिनीभिसवा र बर्दिवासभंगाहा औद्योगिक कोरिडोरको सम्भाव्यता अध्ययन गरिएको।६५ सिमेन्ट उद्योगबाट उत्सर्जन हुने ऊर्जाको पुनः उपयोग गर्ने सम्बन्धमा अध्ययन गरिएको।६६ वीरगञ्जपथलैया खण्डमा रहेका उद्योगहरूबाट निस्किने फोहोर पानी प्रशोधन गर्न साझा प्रशोधन केन्द्रको सम्भाव्यता अध्ययन गरिएको।६७ जीतपुरसिमरा आसपासको करिब १०० वर्ग किमि क्षेत्रमा भूइन्जिनियरिङ तथा भूवातावरणीय अध्ययन सम्पन्न गरिएको।६८ सङ्घीय गणतन्त्र जर्मनीसँगको सहकार्यमा पहिरो जोखिम आँकलनका लागि पूर्व सूचना प्रणाली विकास गर्न पहिलो चरणमा गण्डकी प्रदेशका विभिन्न स्थानहरूमा लाइडर सर्भे गरिएको।६९ अर्घाखाँची जिल्लाको सब्दु क्षेत्रमा चुनढुङ्गाको लागि २१२ मिटर ड्रिलिङ तथा ५० हेक्टर सर्भे र ३०० मिटर चुनढुङ्गाको स्याम्पलिङ्ग कार्य सम्पन्न गरिएको।७० विभिन्न स्थानमा सेरामिक्स, डोलोमाईट, स्लेट, तामा र फलाम खानीको अन्वेषण तथा अध्ययन गरिएको।७१ सातै प्रदेशमा उत्पादन भइरहेका निकासीयोग्य एवं निकासी सम्भावना भएका वस्तुहरूको प्रोफाइल अद्यावधिक गर्ने कार्य भइरहेको।७२ स्थानीय मदिराको ब्राण्डिङ्ग र प्रवर्द्धन गर्न अध्ययन प्रतिवेदन तयार गरिएको। सेवा प्रवाह ७३ स्टार्टअपलाई सहुलियतपूर्ण कर्जा प्रदान गर्न १८३ वटा प्रस्ताव छनौट गरी सिफारिस गरिएको।७४ स्टार्टअपलाई सहयोग पुर्या उन औद्योगिक व्यवसाय विकास प्रतिष्ठानमा बिजनेस इन्क्यूवेशन सेन्टर स्थापना गरी सञ्चालनमा ल्याइएको।७५ समय र लागत घटाउने उद्देश्यले २०८१ वैशाखदेखि स्वचालित मार्गबाट विदेशी लगानी स्वीकृत गर्ने प्रणाली कार्यान्वयनमा ल्याई ७९ वटा नयाँ उद्योगका लागि करिब १० अर्ब प्रत्यक्ष वैदेशिक लगानी स्वीकृत गरिएको।७६ नेपाली उद्योगकम्पनीले विदेशस्थित कम्पनीलाई प्रविधि हस्तान्तरण गर्ने सम्बन्धमा कानुनी व्यवस्था भै बेलायतमा रहेका २ वटा कम्पनीसँग भएको प्रविधि हस्तान्तरण सम्झौता स्वीकृत गरिएको।७७ विदेशी लगानी सम्बन्धी सम्पूर्ण सेवाहरू एकै स्थानबाट उपलब्ध गराउन उद्योग विभागएकल विन्दु सेवा केन्द्रलाई प्रभावकारी बनाउने प्रयोजनार्थ अन्य सम्बन्धित निकायहरूसँगको अधिकार प्रत्यायोजनसहितको जनशक्ति व्यवस्था गर्न समन्वय गरिएको।७८ भारतमा सहुलियतपूर्ण निर्यातको लागि २७ वटा उद्योगलाई उत्पत्तिको प्रमाणपत्र सिफारिस गरिएको।७९ उद्योग प्रशासनलाई सङ्घीय ढाँचा अनुरूप कार्यान्वयनमा लैजान कोशी र गण्डकी प्रदेशका उद्योग प्रशासनमा काम गर्ने प्रादेशिक तथा स्थानीय तहका कर्मचारीको क्षमता अभिवृद्धि एवम् ज्ञान हस्तान्तरण कार्यक्रम सम्पन्न गरिएको।८० उपभोक्ता हित संरक्षणका लागि १३०८ पटक बजार अनुगमन गरी कानुन विपरीत काम गर्ने  वटा फर्मकम्पनीहरूलाई कारबाही गरिएको। इन्टेलिजेन्समा आधारित बजार अनुगमन शुरु गरिएको।८१ वस्तुको प्रत्यक्ष बिक्री सम्बन्धी थप  वटा कम्पनीहरूलाई इजाजत पत्र प्रदान गरिएको।८२ खाद्यान्न तथा तरकारी लगायतका अत्यावश्यक वस्तुहरूको मासिक मूल्य विश्लेषण गरी प्रकाशन गरिएको।८३ विभिन्न १२ वटा उद्योग र २ वटा खानीहरूको प्रारम्भिक वातावरणीय परीक्षण प्रतिवेदन स्वीकृत गरिएको।८४ औद्योगिक सम्पत्ति बुलेटिनमा १७९२ वटा ट्रेडमार्क प्रकाशन गरिएको।८५ उद्योग विभागबाट ट्रेडमार्क विवाद सम्बन्धी ३८ वटा मुद्दाको फैसला भएको।८६ नेपाल उद्योग परिसंघसँगको सहकार्यमा मेक इन नेपाल र मेड इन नेपाल स्वदेशी सम्मेलन, २०२४ सम्पन्न गरिएको।साथै उक्त कार्यक्रमको समीक्षा सम्पन्न भएको।८७ गुणस्तर सम्बन्धी प्रचलित कानुनको पालना नगरेका ४६६ वटा फर्मकम्पनीहरूलाई कारबाही गरिएको। विभाग तथा मातहत कार्यालयबाट नापतौल सम्बन्धी ६९२ पटक अनुगमन गरी सो क्रममा अनियमित नापतौल यन्त्र प्रयोग गर्ने ७,३६६ फर्मकम्पनीहरूलाई कारबाही गरिएको।८८ गुणस्तर परीक्षणका लागि ९८५ वटा नमुना सङ्कलन तथा विश्लेषण गरिएको। रासायनिक तथा भौतिक जाँच विश्लेषण १,३३५ वटा गरिएको।८९ नेपाल गुणस्तर प्रमाण चिन्ह (इजाजत पत्रप्रमाणपत्र) २२ वटा वस्तु तथा सेवालाई प्रदान गरिएको।९० विभागबाट ७२८ वटा क्यालिब्रेसन सेवा प्रदान गरिएको ।९१ खनिज कार्यको खोजतलास २८ वटा, खनिज उत्खनन ३ वटा र खनिज कार्यको नियमन गर्ने क्रममा ७२ वटा खानीको अनुगमन तथा निरीक्षण गरी नियम विपरीत भएका १४ वटा अनुमति पत्र रद्द गरिएको।९२ खनिज प्रवर्द्धन कार्य अन्तर्गत विभिन्न ३ वटा खनिज पदार्थको खोजतलास अनुमति पत्र, ७ वटा खानीको उत्खनन अनुमति पत्र र २ वटा पेट्रोलियम खण्डहरूको अन्वेषणका लागि सूचना प्रकाशन गरिएको।९३ भूकम्पीय जोखिम न्यूनीकरणको सचेतना फैलाउन खानी तथा भूगर्भ विभागमा विसं २०७२ सालको गोरखा भूकम्प र हालसालै गएका जाजरकोट, बझाङ र डोटी भूकम्पको सम्झना गर्दै मिति २०८१ वैशाख १२ गते वृहत् फोटो प्रदर्शनी गरिएको।९४ दैलेखमा पेट्रोलियम सम्भावित भण्डार क्षेत्रको अन्वेषणका लागि मित्रराष्ट्र चीन सरकारको सहयोगमा मिति २०८१ वैशाख २२ गते ड्रिलिङ कार्यको शुभारम्भ गरी मिति २०८१ जेठ ३१ गतेसम्म २९८ मिटर ड्रिलिङ कार्य सम्पन्न भएको।९५ नेपाली वस्तुको निकासी प्रवर्द्धन तथा गुणस्तर सुनिश्चितताका लागि विभिन्न किसिमका वस्तु, सेवा, प्रक्रिया, व्यवस्थापन प्रणाली वा व्यक्तिको सक्षमता प्रमाणीकरण गर्ने संस्थाको विश्वसनीयता सुनिश्चित गर्नका लागि नेपाल एक्रिडिटेशन सेन्टर स्थापना गरी कार्यकारी निर्देशक तोकिएको।९६ अन्तर्राष्ट्रिय बजारमा माग भएका ऊनी फेल्टजन्य वस्तु फुल, लेडिज पर्स, क्रिसमस आइटम, जुत्ता, खेलौना, किरिङ, क्याट हाउस आदि वस्तु उत्पादन तथा डिजाइन सम्बन्धी १५ दिने तालिम दमक उद्योग वाणिज्य सङ्घको सहकार्यमा सञ्चालन भएको।९७ गजुरी नगरपालिकाको समन्वयमा अल्लो, केरा लगायतका प्राकृतिक रेसाबाट वस्तु उत्पादन सम्बन्धी १५ दिने तालिम सञ्चालन भएको।व्यापार तथा निकासी प्रवर्द्धन केन्द्रको डिजाइन सेन्टरमा हाते कागजबाट अन्तर्राष्ट्रिय माग बमोजिमको डायरी, फोटो प्रेम, फाइल, पेन होल्डर, ज्वेलरी बक्स आदि वस्तु डिजाइन सम्बन्धी र औद्योगिक व्यवसाय विकास प्रतिष्ठानबाट उद्यमशीलता विकास सम्बन्धी १५ दिनको प्रशिक्षक प्रशिक्षण () तालिम सञ्चालन भएको।९८ औद्योगिक क्षेत्रमा आवश्यक दक्ष जनशक्ति तयारी गर्ने प्रयोजनार्थ निजी क्षेत्र समेतको सहभागितामा कार्यस्थल () मा आधारित प्रशिक्षण कार्यक्रम सञ्चालनका लागि ८ वटा उद्योगसँग सम्झौता भई कार्यान्वयन गरिएको।९९ हेटौडा सिमेन्ट उद्योगमा अध्यक्ष र औद्योगिक क्षेत्र व्यवस्थापन लिमिटेडको महाप्रबन्धकको नियुक्ति गरिएको।१०० खाद्य व्यवस्था तथा व्यापार कम्पनी लिमिटेड र नेपाल पारवहन तथा गोदाम व्यवस्था कम्पनी लिमिटेडका कार्यकारी प्रमुखहरूको नियुक्तिका सूचना प्रकाशन गरी प्रक्रिया अगाडि बढाइएको।१०१ नेपालको पहिलो उद्योग विराटनगर जुट मिल्सको सञ्चालक समिति पुनर्गठन गरिएको।"
"पार्टीभित्र प्रत्यक्ष निर्वाचन गर्छौँ, मनोनयन प्रणाली अन्त्य गर्छौँ: प्रधानमन्त्री दाहाल","काठमाडौं : नेकपा माओवादी केन्द्रका अध्यक्ष तथा प्रधानमन्त्री पुष्पकमल दाहालले माओवादी केन्द्रको विधान अधिवेशनबाट प्रत्यक्ष निर्वाचन गर्ने निर्णय भएकाले आगामी दिनमा पार्टीभित्र प्रत्यक्ष निर्वाचन गर्ने र मनोनयन प्रथा अन्त्य गरिने बताएका छन्। अनेरास्ववियू (क्रान्तिकारी)को चौथो पूर्ण बैठकलाई सम्बोधन गर्दै उनले पार्टीका सबै निकायमा निर्वाचन प्रणाली लागू गरिने बताए। 'विधान अधिवेशनबाट पार्टीमा प्रत्यक्ष निर्वाचन गर्ने निर्णय गरिएको छ। मनोनयन गर्ने प्रथा अब रहँदैन। विद्यार्थीमा पनि प्रत्यक्ष निर्वाचन हुन्छ,' उनले भने। उनले नेपालका कम्युनिस्टहरू एकताबद्ध गर्नुपर्नेमा जोड दिँदै एकीकृत पार्टीको नेतृत्व आफू नेतृत्वको पार्टीले गर्न सक्नुपर्ने बताए। 'हामी कमजोर छैनौं। पार्टीको जनमत बढ्दैछ। पार्टी क्रमशः बलियो हुँदै गएको छ। हामी एकताबद्ध हुँदा धेरै कुरा जित्न सकिन्छ। त्यसैले उच्च मनोबलका साथ जनतासँग एकाकार भएर काम गर्नु हाम्रो जिम्मेवारी हो,' उनले भने। पछिल्लो समय अन्तर्राष्ट्रिय मञ्चमा नेपालको प्रस्तुति निकै शक्तिशाली भएको स्पष्ट पार्दै प्रधानमन्त्री दाहालले अन्तर्राष्ट्रिय मञ्चबाट नेपालले विश्वलाई शक्तिशाली सन्देश दिएको बताए। माओवादी निर्णायक शक्ति भएर अगाडि बढिरहेको उल्लेख गर्दै उनले भने, 'कतिलाई लाग्छ माओवादीले आफ्नो स्वतन्त्र अस्तित्व गुमाउँछ कि! तर यथार्थ त्यस्तो हुँदैन। हेर्दै जानुहोला माओवादी नै निर्णायक हुन्छ। हामी नै राजनीतिको केन्द्रमा रहन्छौं।'"
राष्ट्रिय गौरवका आयोजनाहरू द्रूत गतिले अघि बढेको छ : रक्षामन्त्री उप्रेती,"काठमाडौं : रक्षामन्त्री हरिप्रसाद उप्रेतीले नेपाली सेनाले अघि बढाएका राष्ट्रिय गौरवका आयोजनाहरू सन्तोषजनक रहेको बताएका छन्। आफ्नो कार्यकालको सय दिनको अवधिमा भएका काम र भाबी योजना सार्वजनिक गर्न शुक्रबार सिंहदरबारमा पत्रकार सम्मेलन गर्दै मन्त्री उप्रेतीले द्रूतमार्गलगायत विभिन्न राष्ट्रिय गौरवका आयोजनाहरू सन्तोषजनकरूपमा अघि बढेको बताए। उनले वभिन्न आयोजनामा देखिएका समस्या समाधानका लागि सरकारले समयमा नै ऐन कानुन बनाउन नसकेका कारण केही समय ढिलाइ हुन गएको दाबी गरे। अहिले सबै समस्याहरू समाधान भइसकेको भन्दै राष्ट्रिय गौरवका आयोजनाहरू द्रूत गतिले अघि बढेको उनले बताए । मन्त्री उप्रेतीले काठमाडौंतराई द्रूतमार्ग आयोजनाको भौतिक प्रगति हालसम्म ३४ दशमलव ८२ प्रतिशत रहेको बताए। त्यस्तै उनले कोशी करिडोरअन्तर्गत खाँदबारी किमाथाङ्का सडक आयोजनाअन्तर्गत कूल ८ दशमलव १० किलोमिटर नयाँ ट्र्याक सम्पन्न गरिएको, दार्जुलाटिङ्कर सडक आयोजनाअन्तर्गत कूल १२ दशमलव ७२ किलोमिटर नयाँ नयाँ ट्र्याक निर्माण सम्पन्न गरिएको पनि जानकारी दिए। उनले मन्त्रालयको कार्यसम्पादनमा चूस्तता ल्याउन पहिलो पटक तयार गरिएको कार्यसम्पादन कार्यविधि कार्यान्वयनमा ल्याइएको, राष्ट्रिय सुरक्षा सम्बन्धी विधेयकको मस्यौदा परिमार्जनको क्रममा रहेको, सेनामा मानार्थ बढुवा र विशेष बढुवा सम्बन्धी कार्यविधि कार्यान्वयनमा ल्याइएको बताए।"
"४०० केभीको तेस्रो ठूलो हेटौंडा सबस्टेसन सञ्चालनमा, प्रधानमन्त्रीले गरे उद्घाटन","हेटौंडा : प्रधानमन्त्री पुष्पकमल दाहाल प्रचण्डले ४०० केभीको तेस्रो ठूलो हेटौंडा सबस्टेसन उद्घाटन गरेका छन् । नेपाल विद्युत प्राधिकरणले शुक्रबार आयोजना गरेको एक कार्यक्रममा प्रधानन्त्री दाहालले मकवानपुरको हेटौंडा उपमहानगरपालिका११ थानाभर्याङमा ४०० केभी निर्मित सो सबस्टेसन उद्घाटन गरेका हुन्। ग्याँस इन्सुलेटेड प्रणाली (जिआइएस) प्रविधिमा आधारित स्वचालित नेपालको तेस्रो ठूलो ४०० केभी हेटौंडा सबस्टेसन निर्माण सम्पन्न गरी गत शुक्रबारदेखि सञ्चालन (चार्ज) मा ल्याइएको छ । यसैगरी, नेपालभारत विद्युत् प्रसारण तथा व्यापार आयोजनाबाट थानाभर्याङमानै २२० र १३२ र ११ केभी क्षमताका सबस्टेसन निर्माण सम्पन्न गरी गत शुक्रबारदेखि नै चार्ज गरिएको छ । मुलुकभित्रको पूर्वपश्चिम विद्युत आपूर्तिलाई भरपर्दो तथा गुणस्तरीय बनाउन र भारतसँगको विद्युत् व्यापारका लागि निर्माण गरिएको जिआइएस प्रविधियुक्त स्वचालित ढल्केबर मुलुककै पहिलो, इनरुवा दोस्रो र हेटौंडा तेस्रो ठूलो सबस्टेसन हो । हेटौंडा सबस्टेसनको निर्माण सम्पन्न भएसँगै करिब ४ हजार मेगावाट विद्युत प्रवाह गर्न सक्ने पूर्वाधार संरचना तयार भएको छ । हेटौंडाढल्केबरइनरुवा ४०० केभी प्रसारण लाइन आयोजना निर्माण सम्पन्न भएपछि ढल्केबरबाट पूर्वपश्चिम ४ हजार मेगावाट विद्युत् प्रवाह गर्न सकिने हुँदा आन्तरिक रुपमा विद्युत् आपूर्ति थप सुदृढ हुने र भारतसँगको विद्युत् व्यापार थप विस्तार हुनेछ । अमेरिकी सहायता परियोजना मिलेनियम च्यालेञ्ज कर्पोरेसन (एमसीसी) बाट नुवाकोटको रातमाटेबाट निर्माण हुने ४०० केभीको डबल सर्किट प्रसारण लाइन हेटौंडा सबस्टेसनमा ल्याएर जोडिनेछ । यसका लागि हेटौंडा सबस्टेसनमा आवश्यक पूर्वाधार संरचना निर्माण गरिसकिएको छ । राष्ट्रिय विद्युत् विकास दशक कार्यक्रमअन्तर्गत सरकार र प्राधिकरणको संयुक्त लगानीमा हेटौंडा,ढल्केबर इनरुवा ४०० केभी सबस्टेसन विस्तार आयोजना सुरु गरिएको थियो । आयोजनाअन्तर्गतका तीन वटै सबस्टेसन निर्माण सम्पन्न भएका छन् । हेटौंडा ४०० केभी सबस्टेसन निर्माणका लागि डिसेम्बर २०१८ ठेक्का सम्झौता गएिको थियो । सरकार तथा प्राधिकरणको लगानी र विश्व बैकको सहुलियतपूर्ण ऋणमा नेपाल भारत विद्युत प्रसारण तथा व्यापार आयोजनाबाट निर्माण गरिएको २२० र १३२ र ११ केभी हेटौंडा सबस्टेसन निर्माणका लागि डिसेम्बर २०१८मा ठेक्का सम्झौता भएको थियो । ४००,२२० र १३२ केभी हेटौंडा सबस्टेसनको अनुमानित लागत तीन अर्ब रुपैयाँ रहेको छ ।"
प्रतिनिधिसभा बैठकमा आज चारवटा मन्त्रालको बजेटमाथि छलफल हुँदै,"काठमाडौं : संघीय संसदअन्तर्गतको प्रतिनिधिसभा बैठक बस्दैछ। बिहान ११ बजेका लागि बोलाएको बैठकमा विनियोजन विधेयक २०८१ को विभिन्न शीर्षकमाथि छलफलअन्तर्गत चारवटा मन्त्रालयको विभिन्न शीर्षकमाथि छलफल हुने संघीय संसद सचिवालयले जनाएको छ। बैठकमा वन तथा वातावरण मन्त्रालय, खानेपानी मन्त्रालय, सञ्चार तथा सूचना प्रविधि मन्त्रालय र संस्कृति पर्यटन तथा नागरिक उड्डयन मन्त्रालयलाई छुट्याइएको बजेको विभिन्न शीर्षकहरूमाथि छलफल हुने कार्यसूचीमा उल्लेख छ।"
सरकारले नै संसदीय गरिमा र मर्यादा भंग गर्ने काम गर्यो : नेपाली कांग्रेस,"काठमाडौं : नेपाली कांग्रेसले वर्तमान सरकारले संसदीय गरिमा र मर्यादा जोगाउन नसकेको भन्दै सरकारको कामप्रति खेद प्रकट गरेको छ। शुक्रबार प्रतिनिधिसभा बैठकमा विशेष समय माग गर्दै प्रमुख प्रतिपक्षी दल नेपाली कांग्रेसका सांसद रमेश लेखकले सरकारले नै संसदीय गरिमा र मर्यादा भंग गरेको आरोप लगाए। उनले भारत भ्रमणमा गएका प्रधानमन्त्री पुष्पकमल दाहाल 'प्रचण्ड'ले आफ्नो भ्रमणबारे सदनमा जानकारी नगराएको भन्दै आपत्ती जनाए। देशको कार्यकारी प्रमुख विदेश भ्रमणमा जाँदा संसद अनविज्ञ हुनुपर्ने स्थिति आउनु लाजमर्दो भएको तर्क गरे। 'मित्रराष्ट्र भारतमा लोकसभाको निर्वाचन सम्पन्न भएको छ। लोकसभाको निर्वाच सम्पन्न भएलगत्तै महामहिम नरेन्द्र मोदी भारतको प्रधानमन्त्री बन्नु भएको छ। हाम्रो पार्टीका सभापति शेरबहादर देउवाजीले महामहिम मोदीजीलाई बधाइ दिनु भएको छ। कार्याकालको पूर्ण सफलताको कामना गर्नु भएको छ। अरु तमाम पार्टीका नेताहरूले बधाइ दिनु भएको छ। कार्यकालको सफलताको कामना गर्नु भएको छ। यसै सन्दर्भमा प्रधानमन्त्री पुष्पकमल दाहाल 'प्रचण्ड'ज्यू भारत भ्रमणमा जानुभयो। भारतको लोकसभाको राम्रोसँग सम्पन्न भएको निर्वाचन सम्मान व्यक्त गर्न र मोदीजीलाई शुभकामना दिन जानु भयो। उहाँले राम्रो काम गर्नुभयो। यसका लागि कांग्रेस हार्किद धन्यवाद दिन चाहन्छ,'उनले भने,' यो सबै कुरा गर्दा प्रधानमन्त्रीज्यूले संघीय संसदलाई बिर्सनु भयो। हाम्रो परम्परा छ। संसदीय अध्यास छ। देशको कार्यकारी प्रमुख प्रधानमन्त्री कुनै पनि मित्र राष्ट्रको भ्रमणमा जाँदा भ्रमणमा जानुभन्दा अघि उहाँको कार्यक्रमबारे जानकारी गराउने वाध्यात्मक रुपमा स्थापित भएको अभ्यास छ। आजभन्दा १ हप्ता पहिला जानु भएको हो। फर्फेर आउनु भएको पाँच दिन भइसक्यो। कांग्रेस धैर्यतापूर्वक कुरेर बसेका छ। प्रधानमन्त्री संसदमा उभिएर भारत भ्रमणका बारेमा जानकारी दिनुहोला भनेर । तर, उहाँ पाँच दिनसम्म यहाँ आउनसक्नु भएन।' कांग्रेस प्रमुख सचेतक लेखकले राष्ट्रपति रामचन्द्रको विदेश भ्रमणबारे पनि संसद्अ नविज्ञ भएको बताए। उनले भने,'आजभन्दा केहीदिन पहिला राष्ट्रपति रामचन्द्र पौडेल मुलुक बाहिर जानुभयो। मलाई अचम्म लागेको छ, कार्यकारी प्रमुख प्रधानमन्त्री बाहिर जानुहुन्छ,राष्ट्रपति बाहिर जानु भएको । उहाँहरू मुलुक बाहिर गएको कुरा अखबर पढेर थाहा पाउनु परेको छ। म सरकारलाई स्मरण गराउन चाहन्छु। सरकारका कारणले संसदको न्यूनतम गरिमा र मर्यादा कायम हुन सकेको छैन। यसप्रति खेद प्रकट गर्न चाहन्छौं। ' उनले कांग्रेसले उठाएका विषयमा सरकारका तर्फबाट जानकारी गराउनका लागि रुलिङ गर्न माग गरे। नेता लेखकले केही दिनयता प्रधानमन्त्री सदनमा नदेखेको भन्दै प्रधानमन्त्री अनुउपस्थितबारे सभामुखमार्फत जानकारी मागे। संसदमा उपप्रधानमन्त्री एवं गृहमन्त्री रवि लामिछानेले प्रतिपक्षीका सांसदमाथि दिएको अभिव्यक्तिको जवाफ प्रधानमन्त्रीले दिन नचाहेको बताए। उनले त्यसको जवाफ दिनुपर्छ भनेर प्रधानमन्त्री सदनबाट भाग्न खोजेको हो कि भन्ने आफूलाई लागेको बताए। 'प्रधानमन्त्रीज्यू सदनमा देखिनु भएको छैन। केही कारणले नआउनु भएको हो। केही समयअघि उपप्रधानमन्त्री एवं गृहमन्त्री रवि लामिछानेज्यूले संसदमै रहेका केही नेताहरुमाथि अत्यन्त लाञ्छनापूर्णले अभिव्यक्ति दिनुभयो। सो अभिव्यक्तिको जवाफ दिन हामीले प्रधानमन्त्रीसँग माग गरेका छौं। हामीले माग गरेका कुराको जवाफ दिन प्रधानमन्त्री तयारीमा जुट्नु भएको हो,'उनले भने,' त्यसको जवाफ दिनबाट डराएर भाग्नु भएको हो कि। सभामुखमार्फत् सरकारको विशेष ध्यानाकर्षण गराउन चाहन्छु।'"
"उपचार सेवाप्रति सांसदको असन्तुष्टि : सरकारीमा पाउनै गाह्रो, निजीमा तिर्नै गाह्रो","काठमाडौं : मुलुकभर सरकारी अस्पताल छन्। तर, कतिपय अस्पतालमा शल्यक्रिया नै हुँदैन। सामान्यदेखि जटिल शल्यक्रिया हुने अस्पतालमा सेवा पाउन पालो कुर्नुपर्छ। निजी स्वास्थ्य संस्थामा सेवा महँगो छ। शुल्क तिर्नै धौधौ पर्छ। उपचार गर्नुपर्ने अवस्थाका जो कोहीले भोग्दै आएको पीडा हो, यो। आधारभूत स्वास्थ्य उपचारदेखि शल्यक्रिया गराउँदा भोग्नु परिरहेको यही समस्यालाई सांसदहरूले प्रतिनिधिसभा बैठकमा जोडदार ढंगले उठाएका छन्। गुणस्तरीय स्वास्थ्य सेवाका लागि पर्याप्त बजेट विनियोजन गर्न र सरकारी स्वास्थ्य संस्थाबाट प्रभावकारी उपचार सेवा प्रवाहका लागि सांसदहरूले सरकारको ध्यानाकर्षण गरेका छन्। सत्तारुढ नेकपा एमालेकी सचेतक एवं सांसद सुनिता बरालले सरकारी अस्पतालमा बहिरंग विभाग (ओपीडी)मा टिकट लिन बिहान ५ बजेदेखि नै लाइन बस्नुपर्ने बाध्यता सुनाइन्। बिहीबार प्रतिनिधिसभाको बैठकको शून्य समयमा उनले भनिन्, हाम्रा सरकारी अस्पतालहरूमा उपचारका लागि टिकट लिन घन्टांै लाइन लाग्नुपर्ने अवस्था छ। एउटा काउन्टरको साटो २४ काउन्टर राखेर टिकट काटेर स्वास्थ्य सेवा सहज गराउन अनुरोध गर्दछु। विनियोजन विधेयक २०८१ अन्तर्गत स्वास्थ्य तथा जनसंख्या मन्त्रालय शीर्षकको खर्च कटौती शीर्षकको छलफलमा भाग लिँदै प्रमुख प्रतिपक्षी नेपाली कांग्रेसका सांसद मोहनबहादुर बस्नेतले स्वास्थ्यमा छुट्ट्याइएको बजेट विनियोजन न्यून रहेको बताए। स्वास्थ्य मन्त्रालयको बजेट यसपालि पनि न्यून छ। विश्व स्वास्थ्य संगठन (डब्ल्यूएचओ)ले कुल बजेटको १० प्रतिशत स्वास्थ्य क्षेत्रमा खर्च गर्नुपर्छ भनेको छ। यसवर्ष ४ दशमलव ६४ प्रतिशत बजेट विनियोजन भएको छ, सांसद बस्नेतले भने, संघीय र प्रदेशका ठूला अस्पताललाई विशेष ध्यान दिइएन भने विशेषगरी गरिब एवं विपन्न वर्गलाई उपचारमा बढी समस्या हुन्छ। पूर्वस्वास्थ्यमन्त्री बस्नेतले मुलुकभरका सबै सरकारी अस्पतालमा कुल ९२ हजार स्वास्थ्यकर्मी थप्नुपर्ने आवश्यकता रहेको बताए। सत्तारुढ राष्ट्रिय स्वतन्त्र पार्टीकी सांसद डा तोसिमा कार्की २०४६ सालको स्वास्थ्य जनशक्तिले अहिले बढेको जनघनत्व र बिरामीको चापलाई थेग्न नसक्ने बताइन्। स्वास्थ्य भनेको उपचार मात्र होइन रोकथाम पनि हो, पूर्वस्वास्थ्य राज्यमन्त्री डा कार्कीले भनिन्, जबसम्म जनशक्ति थप्न सक्दैनौं तबसम्म उपचार प्रभावकारी हुँदैन। अस्पताल भवन मात्र भएर हुँदैन। जनशक्ति र उपकरणको पनि व्यवस्था गर्नु पर्छ। सत्तारुढ नेकपा माओवादी केन्द्रका सांसद माधव सापकोटाले ठूला पहुँचवाला व्यक्ति वा सांसदले फोन गरे मात्र आईसीयू र बेड पाउने स्थिति रहेको बताए। नेपाल मजदुर किसान पार्टीका सांसद प्रेम सुवालले प्रत्येक प्रदेशमा अन्तर्राष्ट्रियस्तरको एकएकवटा सरकारी अस्पताल स्थापना गर्नुपर्ने बताए। अब उप्रान्त नेता, मन्त्री र सरकारी पदाधिकारीले सरकारी अस्पतालमा उपचार गराउने प्रतिबद्धता स्वास्थ्यमन्त्रीले जनाउनुपर्छ, उनले भने, जनताले उपचारका लागि घरखेत बेच्नु नपर्ने व्यवस्था सरकारले गर्नुपर्छ। नेपाली कांग्रेसका सांसद रामहरि खतिवडाले २०४६ सालदेखि हालसम्म सरकारबाट उपचार अनुदान लिएका व्यक्ति र गरिब विपन्नका लागि गरिएको उपचार खर्चको सूची स्वेतपत्रका रूपमा सार्वजनिक गर्न आग्रह गरे। निजी अस्पतालमा उपचार गराउँदा डिपोजिट माग्ने गरेको उल्लेख गर्दै घरखेतबारी बेच्नुपर्ने अवस्था रहेको उनले बताए। सरकारी अस्पतालमा शल्यक्रियाका लागि एकदुई वर्ष पालो कुर्नुपर्छ। डाक्टरको समय नै पाइँदैन, सांसद खतिवडाले भने, निजीमा उपचार महँगो छ। जसले गर्दा जनताले उपचार पाइरहेका छैनन। राष्ट्रिय जनमोर्चाका सांसद चित्रबहादुर केसीले स्वास्थ्य क्षेत्र लथालिंग भएकोमा चिन्ता व्यक्त गरे। स्वतन्त्र सांसद अमरेशकुमार सिंहले सबैभन्दा बढी जनसंख्या भएको मधेस प्रदेशलाई हरेक वर्ष बजेटबाट उपेक्षा गरिएको बताए। हरेक प्रदेशमा मेडिकल कलेज छ। मधेश प्रदेशमा सरकारी मेडिकल कलेज कहिले बन्छ ? उनले प्रश्न गरे। राष्ट्रिय प्रजातन्त्र पार्टीकी सांसद रोशन कार्कीले स्वास्थ्य बिमालाई प्रभावकारीरुपमा लागू गर्नुपर्नेमा जोड दिइन्। निजीमा ख्वै अनुगमन ? नेपालको संविधानको धारा ३५ मा प्रत्येक नागरिकलाई स्वास्थ्य सेवामा समान पहुँचको हक हुने उल्लेख छ। तर, सरकारी होस वा निजी सर्वसाधारणको पहुँच नभएको सांसदहरूले बताएका छन्। सांसद प्रभु शाहले सरकारी अस्पतालमा पहुँचको आधारमा उपचार र बेड पाइने उल्लेख गर्दै निजी क्षेत्रमा अराजकता रहेको बताए। निजी अस्पतालमा मनोमानी छ। शुल्क निर्धारण छैन, सांसद शाहले भने, निजी अस्पतालमा नियमन पनि छैन अराजकता छ। पूर्वस्वास्थ्यमन्त्री समेत रहेका नेपाली कांग्रेसका सांसद बस्नेतले स्वास्थ्य क्षेत्रमा मेडिकल माफियाको जगजगी रहेको बताए। संविधानमा स्वास्थ्य मौलिक हक भनिएको छ। तर, ठाउँठाउँमा उपचार गर्न नसकेर अस्पतालको बरण्डाबाट फर्केर आत्महत्या गरेका घटना पनि छन्, सांसद बस्नेतले भने, मेडिकल माफियाहरू देशमा जगजग गर्दै बसेका छन्। लगभग धेरै पार्टीमा समेत हुनुहुन्छ। सांसद बस्नेतले सबै निजी अस्पतालले दर्ता भएबापत १० प्रतिशत विपन्नका लागि छुट्याउनुपर्ने र त्यसको कार्यान्वयन हुनुपर्नेमा जोड दिए।"
सहकारी समस्या समाधान गर्न उच्चस्तरीय आयोग गठन प्रक्रिया सुरु भइसक्यो : मन्त्री अधिकारी,"काठमाडौं : भूमि व्यवस्था, सहकारी तथा गरिवी निवारण मन्त्री बलराम अधिकारीले सहकारीका समस्यालाई तत्कालै सम्बोधन गर्न उच्चस्तरीय आयोग गठन गर्ने प्रक्रिया सुरु भइसकेको बताएका छन्। मन्त्रालय सम्हालेको सय दिनको कामका साथै भाबी कार्ययोजना सार्वजनिक गर्दै मन्त्री अधिकारीले सहकारी समस्याप्रति सरकार गम्भीर रहेको भन्दै तत्कालै समाधान गर्ने गरी उच्चस्तरीय आयोग गठन गर्ने प्रक्रिया सुरु भइसकेको बताए। उनले राष्ट्रिय बैंकको समेत संलग्नतामा सहकारी बैंकको सघन अनुगमन सम्पन्न भइ सुशासन र प्रभावकारी सञ्चालनका लागि निर्देशन दिएको बताए। हालसम्म समस्याग्रस्त घोषण भएका सबै सहकारी संस्थाका बचत माग दाबी ५९ हजार ५ सय ८७ निवेदनको ३५ अर्ब ५१ करोड ७२ लाख बराबरको दायित्व यकिन गरेको उनले बताए। मन्त्री अधिकारीले भूमि व्यवस्थापनतर्फ पनि आफ्नो कार्यकालमा निकै महत्वपूर्ण कार्य भएको दाबी गरे। उनले भूमिहीन दलित, सुकुम्बासी र अव्यवस्थित बसोबासीहरूको उचित व्यवस्थापनका लागि उच्चस्तरीय अधिकारसम्पन्न आयोग गठन गरि आयोगलाई अभियानका रुपमा परिचालन गर्ने बताए। उनले गिरिबन्धुको अवस्थाका बारेमा सरकारले अध्ययन गरेर आवश्यक निर्णय लिने उनले बताए। मन्त्री अधिकारीले सीमाका समस्याका विषयमा प्रधानमन्त्रीले भारत भ्रमणका क्रममा प्रस्ताव राखेको र चीनसँग पनि छलफलका लागि प्रस्ताव गरेको बताए। उनले भूमिव्यस्था मन्त्रालयले पठाएका फाइललाई अघि बढाउनका लागि अन्य मन्त्रालयले ढिलाई गरेको गुनासो गरे। उनले गरिबी निवारणतर्फ राज्य सुविधा परिचयपत्र वितरण कार्य सम्पन्न गर्ने र उक्त परिचयपत्र प्राप्त परिवारलाई सेवा सुविधा दिनेगरी कानुन व्यवस्था भइरहेको बताए।"
प्रतिनिधिसभामा खर्च कटौतीका आठ प्रस्ताव प्रस्तुत,"काठमाडौं : संघीय संसदअन्तरगत प्रतिनिधिसभा बैठकमा विनियोजन विधेयक, २०८१ अन्तर्गत विभिन्न शीर्षकमाथिको छलफलका क्रममा खर्च कटौतीका आठ प्रस्ताव प्रस्तुत गरिएका छन् । प्रतिनिधिसभाको आजको बैठकमा सांसद प्रेम सुवालले विनियोजन विधेयक, २०८१ अन्तर्गत वन तथा वातावरण मन्त्रालय,खानेपानी मन्त्रालय,सञ्चार तथा सूचना प्रविधि मन्त्रालय र संस्कृति,पर्यटन तथा नागरिक उड्डयन मन्त्रालय शीर्षकको खर्च रकममा उल्लेखित रकम घटाइयोस् भनी खर्च कटौतीको प्रस्ताव प्रस्तुत गरे। सांसद डा अमरेशकुमार सिंहले विनियोजन विधेयक, २०८१ अन्तर्गत वन तथा वातावरण मन्त्रालय, खानेपानी मन्त्रालय, सञ्चार तथा सूचना प्रविधि मन्त्रालय र संस्कृति, पर्यटन तथा नागरिक उड्डयन मन्त्रालय शीर्षकको खर्च रकमलाई घटाई रु एक गरियोस् भनी खर्च कटौतीको प्रस्ताव प्रस्तुत गरे। सांसद नागिना यादवले विनियोजन विधेयक, २०८१ अन्तर्गत वन तथा वातावरण मन्त्रालय शीर्षकको खर्च रकमलाई घटाई रु एक गरियोस् भनी खर्च कटौतीको प्रस्ताव प्रस्तुत गरिन्। सांसद तेजुलाल चौधरीले विनियोजन विधेयक, २०८१ अन्तर्गत खानेपानी मन्त्रालय शीर्षकको खर्च रकमलाई घटाई रु एक गरियोस् भनी खर्च कटौतीको प्रस्ताव प्रस्तुत गरे। यसैगरी सांसद मैना कार्कीले विनियोजन विधेयक, २०८१ अन्तर्गत सञ्चार तथा सूचना प्रविधि मन्त्रालय शीर्षकको खर्च रकमलाई घटाई रु एक गरियोस् भनी खर्च कटौतीको प्रस्ताव प्रस्तुत गरिन्। सांसद रोशन कार्कीले विनियोजन विधेयक, २०८१ अन्तर्गत सञ्चार तथा सूचना प्रविधि मन्त्रालय शीर्षकको खर्च रकमलाई घटाई रु एक गरियोस् भनी खर्च कटौतीको प्रस्ताव प्रस्तुत गरिन्। सांसद राजेन्द्र बजगाईले विनियोजन विधेयक, २०८१ अन्तर्गत संस्कृति, पर्यटन तथा नागरिक उड्डयन मन्त्रालय शीर्षकको खर्च रकमलाई घटाई रु एक गरियोस् भनी खर्च कटौतीको प्रस्ताव प्रस्तुत गरे भने सांसद डा धवलशमशेर जङ्गबहादुर राणाले विनियोजन विधेयक, २०८१ अन्तर्गत संस्कृति, पर्यटन तथा नागरिक उड्डयन मन्त्रालय शीर्षकको खर्च रकममा उल्लिखित रकम घटाइयोस् भनी खर्च कटौतीको प्रस्ताव प्रस्तुत गरे। बैठकमा विनियोजन विधेयक, २०८१ को विभिन्न शीर्षकमाथि जारी छलफलअन्तर्गत वन तथा वातावरण मन्त्रालय, खानेपानी मन्त्रालय, सञ्चार तथा सूचना प्रविधि मन्त्रालय, संस्कृति, पर्यटन तथा नागरिक उड्डयन मन्त्रालयको विभिन्न शीर्षकमाथि छलफल जारी छ ।"
कांग्रेसको प्रश्न : भारत भ्रमणबाट फर्केको पाँच दिन भइसक्दा समेत प्रधानमन्त्रीले किन संसद्लाई जानकारी दिनुहुन्न ?,"काठमाडौं : प्रमुख प्रतिपक्षी दल नेपाली कांग्रेसले राष्ट्रपति र प्रधानमन्त्रीको विदेश भ्रमणबारे सदन अनविज्ञ भएको भन्दै आपत्ती जनाएको छ। शुक्रबार प्रतिनिधिसभा बैठकमा विशेस समय माग गरेर बोलेका कांग्रेस सांसद रमेश लेखकले प्रधानमन्त्री पुष्पकमल दाहाल 'प्रचण्ड'को भारत भ्रमण र राष्ट्रपति रामचन्द्र पौडेलको स्वीजरल्याण्ड भ्रमणबारे संसदमा जानकारी नराएकोमा आक्रोश व्यक्त गरे। नेता लेखकले राष्ट्रपति र प्रधानमन्त्रीको विदेश भ्रमणमा संसदमा तत्काल जानकारी गराउन समेत माग गरे। 'प्रधानमन्त्री पुष्पकमल दाहाल 'प्रचण्ड'ज्यू भारत भ्रमणमा जानुभयो। भारतको लोकसभाको राम्रोसँग सम्पन्न भएको निर्वाचन सम्मान व्यक्त गर्न र मोदीजीलाई शुभकामना दिन जानुभयो। उहाँले राम्रो काम गर्नुभयो। यसका लागि कांग्रेस हार्किद धन्यवाद दिन चाहन्छ। यो सबै कुरा गर्दा प्रधानमन्त्रीज्यूले संघीय संसदलाई बिर्सनु भयो। हाम्रो परम्परा छ। संसदीय अध्यास छ। देशको कार्यकारी प्रमुख प्रधानमन्त्री कुनै पनि मित्र राष्ट्रको भ्रमणमा जाँदा भ्रमणमा जानुभन्दा अघि उहाँको कार्यक्रमबारे जानकारी गराउने वाध्यात्मक रुपमा स्थापित भएको अभ्यास छ। आजभन्दा १ हप्ता पहिला जानु भएको हो। फर्फेर आउनु भएको पाँच दिन भइसक्यो। कांग्रेस धैर्यतापूर्वक कुरेर बसेका छ। प्रधानमन्त्री संसदमा उभिएर भारत भ्रमणका बारेमा जानकारी दिनुहोला भनेर । तर,उहाँ पाँच दिनसम्म यहाँ आउनसक्नु भएन।' कांग्रेस प्रमुख सचेतक लेखकले राष्ट्रपति रामचन्द्रको विदेश भ्रमणबारे पनि संसद अनविज्ञ भएको बताए। उनले भने,'आजभन्दा केहीदिन पहिला राष्ट्रपति रामचन्द्र पौडेल मुलुक बाहिर जानुभयो। मलाई अचम्म लागेको छ, कार्यकारी प्रमुख प्रधानमन्त्री बाहिर जानुहुन्छ,राष्ट्रपति बाहिर जानु भएको । उहाँहरू मुलुक बाहिर गएको कुरा अखबर पढेर थाहा पाउनु परेको छ। म सरकारलाई स्मरण गराउन चाहन्छु। सरकारका कारणले संसदको न्यूनतम गरिमा र मर्यादा कायम हुन सकेको छैन। यसप्रति खेद प्रकट गर्न चाहन्छौं। ' उनले वर्तमान सरकारले संसदीय गरिमा र मर्यादा जोगाउन नसकेको भन्दै सरकारको कामप्रति खेद प्रकट गरे।"
एमाले गुल्मीको अध्यक्षमा काउछा विजयी,"गुल्मी : नेकपा एमाले गुल्मी जिल्ला कमिटीको अध्यक्षमा बालसिंह काउछा विजयी भएका छन्। अध्यक्षका पदका प्रतिस्पर्धी उम्मेदवार हिरा एसीलाई काउछाले १८४ मतले पराजित गरेका हुन्। काउछाले कुल ५९५ खसेका मतमा ३८४ प्राप्त गरेका छन् भने एसीले २०२ मत पाएका छन्। निर्वाचित काउछा गुल्मी एमालेका निवर्तमान अध्यक्षसमेत हुन्। नेकपा एमाले पार्टी केन्द्रीय उपमहासचिव प्रदीप ज्ञवाली र पोलिटब्युरो सदस्य तथा गुल्मी जिल्ला इन्चार्ज सुर्य थापाको निर्वाचित अध्यक्ष काउछालाई समर्थन थियो। पदाधिकारीमा पनि काउछा प्यानलकै उम्मेदवार विजयी भएको प्रमुख निर्वाचन अधिकृत गोपाल खनालले जानकारी दिए। उपाध्यक्षमा जीवन खरेल ३४८ , सचिव धर्म विश्वकर्मा ३७१, उपसचिवमा चक्रबन्दु भुसाल ३४८ प्राप्त गरेर निर्वाचित भएका थिए। उपसचिव (महिला) लक्ष्मीदेवि पन्थ सर्वसम्मत निर्वाचित भएकी हुन्। निकटतम प्रतिद्वन्द्वीहरू उपाध्यक्षमा गणेश श्रीपाली १५५, सचिव पदमप्रसाद अर्याल १९०, उपसचिवमा ओम बहादुर कार्कीले २१६ मत प्राप्त गरेका छन्। निर्वाचित उपाध्यक्ष खरेल मुसिकोट नगरपालिकाका नगरप्रमुख समेत हुन्। नेकपा एमाले गुल्मीको १२ औं जिल्ला अधिवेशन जेठ २९ गतेदेखि गुल्मीको सदरमुकाम तम्घासमा सुरु भएको थियो। नेतृत्व चयनमा पदाधिकारीका आकांक्षीले आफ्नो अडान नछोडेपछी निर्वाचन हुन पुगेको एमाले गुल्मीले जनाएको छ। यस अधिवेशनमा नेतृत्व चयनका लागि दुई पक्षका उम्मेदवार निर्वाचनमा होमिएका थिए। अध्यक्ष एसीको प्यानललाई नेकपा एमाले पार्टी केन्द्रीय सचिव गोकर्णराज बिष्टको समर्थन रहेको थियो। १२ औं अधिवेशनका लागि जिल्लाका ९३ वटा वडातहबाट प्रतिनिधि छनोट भएर तम्घासमा आएका थिए। त्यस्तै अधिवेशनमा जिल्लाभरबाट करिब ७ सय प्रतिनिधि रहे पनि कार्यक्रममा ६१३ जना प्रतिनिधि सहभागी भएका थिए। अधिबेशनको समय लम्बिएकाले केही प्रतिनिधि घर फर्किएका थिए। त्यस्तै सदस्यहरु केही सर्वसम्मत निर्वाचित भएका छन् भने कतिको मतदान भएको थियो। यसअघिको अधिवेशनमा सर्वसम्मतबाट जिल्ला नेतृत्व चयन गरिएको भए पनि यसपटक भने पदाधिकारी चयनमा सहमती जुट्न नसकेपछि मतदान नै भएको हो।"
शनिबार देशका यी स्थानमा हुने छ वर्षा,"काठमाडौं : शनिबार देशका कोशी, मधेश र बागमती प्रदेश लगायत गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश लगायत बागमती र गण्डकी प्रदेशका पहाडी भूभागका थोरै स्थानहरूमा तथा मधेश प्रदेश लगायत बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। शनिबार राति कोशी र मधेश प्रदेश लगायत बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेश केही स्थानहरूमा साथै बागमती र गण्डकी प्रदेशका पहाडी भूभागका थोरै स्थानहरूमा तथा मधेश प्रदेश लगायत बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।"
"सिटिइभिटीको ल्याबभित्रै क्रिप्टोसम्बन्धी कारोबार, दुई जना पक्राउ","काठमाडौं : सिटिइभिटीको ल्याबमा क्रिप्टोसम्बन्धीको कारोबार भएको पाइएको छ। त्यहाँ रहेको कम्प्युटरमा उक्त कारोबार भएको पाइएपछि ल्याबमा काम गर्ने दुईजनालाई प्रहरीको केन्द्रीय अनुसन्धान ब्यूरो (सिआइबी)ले पक्राउ गरेको छ। उक्त आरोपमा कीर्तिपुर बस्ने ४० वर्षीय विश्वास गुरुङ र भक्तपुरका राजेन्द्र ताहामतालाई पक्राउ गरेको ब्यूरोले जनाएको छ। सिटिइभिटीको प्राविधिक प्रशिक्षण भवन ठिमीको सूचना प्रविधि ल्याबमा क्रिप्टोसम्बन्धी गैरकानुनी कार्य सञ्चालन भइरहेको भन्ने सूचनाका आधारमा सिआइबीले अनुसन्धान थालेको थियो। ब्यूरोबाट खटिएको प्रहरी टोलीले त्यहाँका कम्प्युटर तथा सर्भर प्रणालीको प्रारम्भिक प्राविधिक अनुसन्धान र विश्लेषण गर्दा एउटा सर्भर र ६४ वटा डेस्कटप कम्प्युटरमा क्रिप्टो मिनिङ एप्लिकेसन सञ्चालन भएको पाइएको ब्यूरोका प्रवक्ता, प्रहरी उपरीक्षक होविन्द्र बोगटीले बताए। उक्त कम्प्युटर बरामद गरी उल्लिखित ल्याबको जिम्मेवारीमा रहेका उनीहरुलाई ठिमीबाट पक्राउ गरी मुद्रासम्बन्धी कसुरमा भक्तपुर जिल्ला अदालतबाट ६ दिनको म्याद लिएर अनुसन्धान गरिरहेको प्रहरीले जनाएको छ।"
बिजुली चम्किदा ढलेका वृद्धको मृत्यु,"विराटनगर : विराटनगरमा अविरल वर्षासँगै चट्याङ पर्ने क्रममा बिजुली चम्किदा ढलेका वृद्धको मृत्यु भएको छ । विराटनगर महानगरपालिका१७ मटेरुवाका ७० वर्षीय हबी बुल्ला मियाँको शुक्रबार बिहान मृत्यु भएको प्रहरीले जनाएको छ । प्रहरीका अनुसार मस्जिदबाट नमाज पढेर फर्कदै गरेका मियाँ बिजुली चम्किदा बेहोस भएर बिहान ६ बजेतिर ढलेका थिए । आफन्तले उपचारका लागि विराटनगरको नोबेल शिक्षण अस्पताल पुर्याउनसाथ उनलाई चिकित्सकले मृत घोषित गरेको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार शवलाई पोस्टमार्टमका लागि कोशी अस्पतालमा लगिएको छ । घटनाका सम्बन्धमा अनुसन्धान सुरु गरिएको जानकारी बस्नेतले दिए । त्यस्तै, मोरङको सुन्दरहरैँचा नगरपालिका१० सयपत्री टोलमा बिहान ४ :३० बजेतिर परेको चट्याङले क्षति पुर्याएको छ । चट्याङ परेर आगलागी हुँदा स्थानीय यमनाथ बरालको परालको कुन्यू जलेर ध्वस्त भएको छ । १ बिघा जमिनको परालको कुन्यू जल्दा २० हजार बराबरको क्षति भएको प्रहरीले जनाएको छ । नेपाल प्रहरी, स्थानीय र दमकलको सहयोगमा ५ बजेतिर आगो नियन्त्रणमा लिइएको थियो । चट्याङले सुन्दरहरैँचा१० कै हिक्मत राउतको घरमा रहेको एउटा टिभी र वाइरिङ गरेको तारको बोर्डमा क्षति पुर्याएको प्रहरीले जनाएको छ । घटनामा २० हजार बराबरको क्षति भएको अनुमान छ । यसैबीच,चट्याङले धनपालथान गाउँपालिका३ बेतौनाका मानबहादुर राजवंशीको गाई र बाच्छी मारेको छ । मसलाको रुखमा बाँधिएका गाई र बाच्छीलाई बिहान ७ बजेतिर परेको चट्याङले मारेको इलाका प्रहरी कार्यालय रंगेलीले जनाएको छ ।"
सोमबार सार्वजनिक बिदा,काठमाडौं : सरकारले इस्लाम धर्मावलम्बीहरुको पर्व बक्र ईद (उलअजहा ) मा सार्वजनिक बिदा दिने भएको छ। गृह मन्त्रालयले आज सूचना जारी गरेर सोमबार सार्वजनिक बिदा दिने जनाएको हो। गत माघ २९ गते नेपाल राजपत्रमा प्रकाशित सूचना अनुसार इस्लाम धर्मावलम्बीहरुको पर्व बक्र ईद (उलअजहा )का दिन सार्वजनिक बिदा दिने निर्णय भएको थियो।
"हेटौंडा सबस्टेसनको उद्घाटनपछि प्रधानमन्त्रीले भने देशमा केही भएको छैन,केही हुँदैन भन्ने भाष्य गलत सावित भएको छ","हेटौंडा : प्रधानमन्त्री पुष्पकमल दाहाल प्रचण्डले देशमा केही भएको छैन,केही हुँदैनभन्ने नकारात्मक भाष्यले स्थान पाउन थालेको परिस्थितिमा ठूला पूर्वाधारको निर्माण सम्पन्न हुनुले देशमा आशाको सञ्चार प्रवाह गरेको बताएका छन्। हेटौंडा सबस्टेसन उद्घाटन समारोहलाई सम्बोधन गर्दै प्रधानमन्त्री प्रचण्डले ठूलाठूला पूर्वाधार निर्माण सम्पन्न हुनुले देशमा मौलाएको गलत भाष्य र चर्चालाई तथ्य र तथ्याङ्कसहित निस्तेज तुल्याएको बताए। 'तीन ठूला सबस्टेसनहरू नेपालका नदी तथा खोलानालाहरूबाट उत्पादित विद्युत् राष्ट्रिय प्रसारण प्रणालीमा प्रवाह गर्न,पूर्वपश्चिम विद्युत् आपूर्ति गर्न र नेपाल र भारतबीचको द्विदेशीय विद्युत् व्यापारका लागि मात्र नभएर उपक्षेत्रीय तथा क्षेत्रीय विद्युत् व्यापारका लागि सबस्टेसनहरू मेरुदण्ड (ब्याकबोन) का रूपमा रहनेछन्,'प्रधानमन्त्री प्रचण्डले भने,'सबस्टेशनहरू निर्माण सम्पन्न भएसँगै ऊर्जा क्षेत्रको विकास र मुलुकको समृद्धितर्फको यात्रामा अर्को एउटा खुड्किलो थपिएको छ ।' उनले विद्युत उत्पादन र खपत गर्ने उपभोक्ताबीच जोड्न सयौं किलोमिटर दूरीमा पूर्वपश्चिम,उत्तरदक्षिण प्रसारण र वितरण लाइनका पूर्वाधार संरचना विस्तार तथा सुदृढीकरणको काम तीब्र गतिमा भइरहेका बताए। विगतमा आफ्नै नेतृत्वको सरकारले देशलाई लोडसेडिङको कहालीलाग्दो युगबाट मुक्त गरी उज्यालो नेपालको यात्रा अगाडि बढाएको स्मरण गर्दै प्रधानमन्त्री प्रचण्डले भने,'त्यतिबेला सहरी क्षेत्रमा लोडसेडिङ थियो तर देशको आधाभन्दा बढी गाउँबस्तीहरू अँध्यारोमै थिए । तर, अहिले करिब ९५ प्रतिशत भूभागमा राष्ट्रिय प्रसारण प्रणालीको विद्युत् पुगेको छ । वैकल्पिक ऊर्जासहित करिब ९९ प्रतिशत जनसङ्ख्यामा विद्युतको पहुँच पुगेको छ ।' आगामी एकदेखि डेढ वर्षभित्र देशलाई पूर्णरूपमा विद्युतीकरण घोषणा गर्ने गरी सम्पूर्ण तयारी पूरा गर्न कार्यहरू भइरहेको उल्लेख गर्दै प्रधानमन्त्री प्रचण्डले मुलुकका लागि सुनौला दिनहरू टाढा नरहने बताए। उनले अब विद्युत्को पहुँच मात्र होइन,आन्तरिक रूपमा विद्युत खपत बढाउन पर्याप्त, भरपर्दो, गुणस्तरीय र सुरक्षित विद्युत् सेवा प्रवाहका लागि विशेष ध्यान दिएर उच्च प्राथमिकताका साथ काम गर्न ऊर्जा मन्त्रालय र नेपाल विद्युत प्राधिकरण निर्देशन दिए। 'करिब ४ हजार मेगावाट विद्युत प्रवाह गर्नसक्ने पूर्वाधार तयार हुनुलाई मैले देशको ऊर्जा विकासका लागि महत्त्वपूर्ण कोशेढुङ्गाको रूपमा लिएको छु,'प्रधानमन्त्री प्रचण्डले भने,'पूर्वपश्चिम विद्युत आपूर्ति गर्न र भारतर्फ थप विद्युत प्रवाह तथा क्षेत्रीय विद्युत व्यापारका लागि हेटौंडा सबस्टेसन अर्को ठूलो हब बनेको छ ।' नेपाली इन्जिनियर तथा प्राविधिकहरूबाट नै डिजाइन तथा निर्माण सुपरीवेक्षण गरिएका ४०० केभीका तीन वटा सबस्टेसनको निर्माणबाट नेपालको प्राविधिक क्षमता बृद्धि भएको बताउँदै प्रधानमन्त्रीले उक्त ज्ञान, सीप र दक्षलाई अन्य आयोजनामा अनुशरण गर्नुपर्नेमा जोड दिए।"
बाराको रामराजा बहुमुखी क्याम्पसका प्रमुख कुशवाहामाथि गोली प्रहार,सिमरा : बाराको कलैयास्थित रामराजा बहुमुखी क्याम्पसका प्रमुख हरिभूषण कुशवाहामाथि शुक्रबार साँझ गोली प्रहार भएको छ। कुशवाहालाई आदर्श कोतवाल गाउँपालिका३ स्थित बतरा टोलमा गोली प्रहार भएको हो। गोली प्रहारबाट गम्भीर घाइते कुशवाहाको बयोधा अस्पतालमा उपचार भइरहेको छ। उनको शरीरको कुन भागमा र कति राउण्ड गोली लागेको भन्ने अहिले खुल्न सकेको छैन। मोटरसाइकलमा सवार रहेका कुशवाहालाई अज्ञात व्यक्तिले गोली प्रहार गरेका हुन्। मोटरसाइकलमा आएका व्यक्तिले गोली प्रहार गरी फरार भएको भन्ने प्रारम्भिक रुपमा बुझिएको बाराका प्रहरी प्रवक्ता दधिराम न्यौपानेले जानकारी दिए। न्यौपानेले घटनाको थप विवरण खुल्न बाँकी रहेको बताए।
खोलामा नुहाउने क्रममा डुबेर बालकको मृत्यु,"वीरगन्ज : पर्साको जगरनाथपुर गाउँपालिका सिँचाइ गर्न बनाइएको खोलाको सहायक खोलामा शुक्रबार नुहाउने क्रममा डुबेर एक जना बालकको मृत्यु भएको छ। मृत्यु हुनेमा जगनरनाथपुर गाउँपालिका१, पिडारी गुठीका जग्गा राउत गदीका छोरा ८ वर्षीय अब्दुल कलाम गदी रहेका छन्। पिडारीगुठि गाउँकै पश्चिममा रहेको चमरी खोलाको साइफनमा नुहाउने क्रममा डुबेर अब्दुलको मृत्यु भएको इलाका प्रहरी कार्यालय पटेर्वा सुगौलीका प्रहरी निरीक्षक मोहनजंग बुढाथापाले जानकारी दिए। प्रहरी निरीक्षक थापाका अनुसार शुक्रबार दिउँसो गाउँकै साथीहरूसँग अब्दुल साइफनमा नुहाउन गएका थिए। नुहाउने क्रममा अब्दुल डुबेपछि उनीसँगै रहेका साथीहरूले होहल्ला गरेपछि स्थानीयले उनलाई साइफनबाट निकाले पनि उनको मृत्यु भइसकेको थियो। मृतक बालकको शव पोष्टमार्टमका लागि वीरगन्जस्थित नारायणी अस्पतालमा पठाइएको र घटनाबारे अनुसन्धान भइरहेको प्रहरी निरीक्षक थापाले जानकारी दिए।"
"गाउँपालिकाका तत्कालीन प्रमुख प्रशासकीय अधिकृत, इन्जिनियरसहित तीनजनावरुद्ध भ्रष्टाचार मुद्दा","काठमाडौं : मकवानपुर,मनहरी गाउँपालिकाका तत्कालीन प्रमुख प्रशासकीय अधिकृत देवराज चौलागाईसहित तीनजनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले मनहरी गाउँपालिकाको वडा नम्बर ६ स्थित लोथरहाङ्गलाङ्गफरिवाङ्गपाङ्गथली सडक स्तरोन्नति कार्यमा अनियमितता गरेको आरोपमा तत्कालीन प्रशासकीय अधिकृत देवराज चौलागाई र तत्कालीन इन्जिनियर अमित कुमार ठाकुरविरुद्ध आज विशेष अदालत काठमाडौंमा भ्रष्टाचार मुद्दा दायर गरेको आयोगका प्रवक्ता नरहरि घिमिरेले जानकारी दिए। मुद्दामा प्रतिक्षा निर्माण सेवा निर्माण व्यवसायी बुद्धिराज कँडेललाई प्रतिवादी बनाइएको छ। सडक स्तरोन्तिका क्रममा कम काम भएको यथार्थभन्दा बढी मूल्यांकन गरी उक्त योजनाको स्थलगत रुपमा निर्माण कार्यको निर्धारित शर्त तथा मापदण्ड विपरित गरेको कार्यलाई गुणस्तरयुक्त भएको भनी झुट्टा बिल भर्पाइ बनाइ कार्य सम्पन्न प्रतिवेदन तयार गरी भुक्तानीका लागि सिफारिस गरेको कार्यबाट ३ लाख ९१ हजार ९२९ रुपैयाँ भ्रष्टाचार भएको अख्तियारको ठहर छ। उनीहरूविरुद्ध ३ लाख ९१ हजार ९२९ रुपैयाँ बिगो र जरिवाना माग गरिएको आरोप पत्रमा उल्लेख छ।"
कोशी अस्पतालमा बेथिति : मर्मतका नाममा मनपरी,"विराटनगर : विराटनगरको कोशी अस्पतालमा स्त्री रोग तथा प्रसूति विभागको माथिल्लो तलामा सुत्केरीलाई राख्न पोस्टनेटल वार्ड बनाउने योजना अनुरूप ट्रस निर्माण गरियो। सुत्केरीलाई राख्ने ठाउँको अभाव भएपछि ट्रस निर्माण गरेर एकपटकमा ४० जनासम्म अटाउन सकिने हल निकालिएको छ। अस्पतालले अघिल्लो आर्थिक वर्षमै ट्रस निर्माणको ठेक्का लगाएको थियो। लक्ष्मण कन्स्ट्रक्सनले ६५ लाखमा ठेक्का पायो। ठेकेदार कम्पनीले जस्तापाताको छानो र फल्स सिलिङसहित ट्रस निर्माण सकेर हल तयार गरी चालु आर्थिक वर्षको पुसमा अस्पताललाई हस्तान्तरण गर्यो। ट्रसको भुइँमा टायल्स बिछ्याइएको थियो। तर, ५ महिनासम्म हल प्रयोगमा ल्याइएको छैन। सुत्केरीलाई भने राख्ने ठाउँको अभाव छ। बच्चा जन्माइसकेका कतिपय महिलालाई भुइँमा राख्नु परिरहेको बताइन्छ। तर, हालसम्म प्रयोगमै नल्याइएको उक्त हल मर्मतका नाममा ठूलो रकम खर्च गर्ने तयारी भइरहेको पाइएको छ। मर्मत गर्ने तयारी स्वरूप भुइँमा बिछ्याइएका टायल्सहरु उक्काइसकिएको छ। यसअघि लगाइएका टायल्स उक्काएर भुइँमा पुनः नयाँ टायल्स लगाउने तयारी रहेको स्रोतले बतायो। स्रोतका अनुसार निर्माण सकिएपछि प्रयोगमै नल्याइएको हललाई आवश्यकताविपरीत मर्मत गर्ने भनेर आर्थिक चलखेल गर्न खोजिएको हो। यसले सरकारी अस्पतालभित्र भइरहेको बेथिति र मनपरीलाई प्रष्ट पार्छ। डा फरवार्ड सिलवाल नेतृत्वको अस्पताल विकास समितिको स्वार्थमा प्रचलित नियम मिचेर जथाभावी र मनोमानी गरिएको छ। विकास समितिले मर्मत सम्भारका नाममा मनपरी गरिरहँदा अस्पताल प्रशासन भने बेखबरजस्तै देखिन्छ। अस्पतालका प्रमुख, मेडिकल सुपरिटेन्डेन्ट केही दिनअघि फेरिएका छन्। यसअघि डा चन्द्रभाल झा मेसु थिए। उनकै पालामा हलको टायल्स उक्काइएको हो। अहिले डा रविनराज सिंह निमित्तको जिम्मेवारीमा छन्। डा सिंहले भर्खरै जिम्मेवारी पाएकाले धेरै कुरा आफूलाई थाहा नभएको बताए। बुझेर मात्रै भन्न सक्ने उनी बताउँछन्। तर, स्वार्थपूर्ण र अनआवश्यक हिसाबले अस्पताललाई व्ययभार पर्ने गरी कोटेसनमा विकास समिति निकटका व्यवसायी दिनेश ढकाललाई काम दिने तयारी छ। डा सिलवालको नेतृत्वमा विकास समिति बनेपछि चालु आर्थिक वर्षमा अस्पतालभित्र काटेसनमा भएका सबैजसो काम ढकालले नै पाएका छन्। तर, पछिल्लो कोटेसनसँग सम्बन्धित कुनै प्रक्रिया अहिलेसम्म अघि बढाइएको छैन। प्रक्रिया नै अघि नबढाइकन सरकारी अस्पतालभित्रको हलको भुइँमा बिछ्याइएको टायल्स उक्काइसकिएको छ। अस्पताल विकास समितिले नयाँ टायल्स लगाउनुपर्ने भनेर मलाई काम दिनु भयो। त्यसपछि पुरानो टायल्स उक्काएँ। उक्काएको १५ दिनजति भयो होला, ढकाल भन्छन्, तर, अहिलेसम्म फाइनल स्टिमेट आएको छैन। कागजपत्र मिलाउँदै हुनुहुन्छ होला। अरु कुरा मलाई थाहा नहुने हुँदा कोशी अस्पतालसँगै सोध्नु। ट्रसको हल मर्मत गर्नलाई अहिलेसम्म आफूसँग अस्पतालले सम्झौता नगरेको र मौखिक कुराकै भरमा काम थालेको उनी बताउँछन्। म त २ पैसा कमाएर गरिखाने मान्छे हुँ। मलाई काम र पैसा चाहिएको हो। म आफूलाई फाइदा हुने काम गर्छु, ढकालले भने, कोशी अस्पतालको सबैजस्तो काम सम्झौता नभइकन सुरु हुन्छ। कोटेसनमा गर्नुपर्ने भएकाले हतारहतार गर्नुपर्छ। त्यही भएकाले विश्वासकै भरमा सम्झौता नगरिकन टायल्स उक्काइसकेको छु। अस्पतालको स्त्री रोग तथा प्रसूति विभाग प्रमुख डा अञ्जु देवका अनुसार अहिले दैनिक १० जनाभन्दा बढी गर्भवतीलाई शल्यक्रियामार्फत प्रसूति गराइन्छ। अब शल्यक्रिया गराउनुपर्ने संख्या दिन प्रतिदिन बढ्ने उनले बताइन्। २५ जनाजतिले सामान्य प्रसूतिमार्फत बच्चा जन्माउने गरेको उनको भनाइ छ। ट्रस निर्माण गरेर हल बनाइए पनि बच्चा जन्माइसकेका सुत्केरीलाई राख्न उपयुक्त थिएन। ठेकेदारले टायल्स लगाएको ठाउँमा सिमेन्ट मुछेर फोहोर बनाएका थिए। सिमेन्ट दलेर भुइँ खस्रो बनाएर छाडिदिएछन्, डा देवले भनिन्, सुत्केरीलाई राख्नका लागि उपयुक्त हल बनाउन मैले नै प्रस्ताव गरेको हुँ। काम कसरी अघि बढ्दैछ भनेर थाहा भएन। ठेकेदारले चैं अति बदमासी गरेको पाइयो। सार्वजनिक खरिद ऐनअनुसार निर्माण सम्पन्न गरेर हस्तान्तरण गरेको १ वर्षसम्म मर्मत सम्भार गर्नु परेमा ठेकेदार नै जिम्मेवार हुन्छन्। त्यो अवधिभित्र मर्मत गर्ने नाममा सम्बन्धित निकायले खर्च गर्न नपाउने नियम छ। ठेकेदारको धरौटीवापतको रकम तत्काललाई फिर्ता गरिएको हुँदैन। ठेकेदारले लापरबाही गरेमा र मर्मतमा ध्यान नदिएमा धरौटी जफत गर्ने अधिकार सम्बन्धित निकायलाई हुन्छ। तर, ठेकेदारलाई मर्मत गराउनुपर्नेमा त्यसलाई बेवास्ता गरी कोटेसनमा काम अघि बढाउन गत चैतमै लागत स्टिमेट तयार पारेको पाइएको छ। अस्पतालका सिभिल इन्जिनियर सुवास कर्णले ९ लाख ९८ हजार ५ सय ११ रूपैयाँको लागत स्टिमेट तयार पारेका हुन्। त्यसपछि नायव सुब्बा प्रकाश राउतले टिप्पणी उठाएर रायका लागि लेखा फाँटमा पठाएका थिए। कोटेसनमा काम गर्नुपर्ने भएमा कार्यालय प्रमुखले दररेट माग्ने, सम्झौता गर्ने र कार्यादेश दिएर काम लगाउन पाउने नियम छ। अहिलेसम्म लागत स्टिमेट तयार पारेर टिप्पणी उठाउने काम मात्रै भएको छ। अरु प्रक्रिया सुरु नै नभएको नासु राउत बताउँछन्। उनका अनुसार यसअघिको टायल्स रफ देखिएकाले चिल्लो टायल्स लगाउने योजना छ। तर, दररेट, सम्झौता र कार्यादेशको प्रक्रिया पूरा नहुँदै यसअघिको टायल्स उक्काइसकिएको छ। १० लाख मुनिको काम कोटेसनमा गर्न पाइन्छ। त्योभन्दा माथि लागत निस्किएमा टेण्डर आह्वान गरेर ठेक्का लगाउनुपर्ने हुन्छ। ट्रसको हलभित्र आल्मुनियम पार्टेसन पनि गर्ने तयारी छ। त्यो कामसमेत कोटेसनमा गराउनलाई ९ लाख ९५ हजारमाथिको लागत स्टिमेट तयार पारिएको स्रोतले बतायो। एउटै हलभित्र पुरानोलाई उक्काएर नयाँ टायल्स लगाउने र पार्टेसन गर्ने तयारी अनुरुप अलगअलग स्टिमेट तयार गरिएको छ। २० लाख हाराहारीको भएकाले यी दुवै काम एकैपटक टेण्डरमार्फत गर्न सकिन्थ्यो, अस्पतालका एक चिकित्सक भन्छन्, आर्थिक चलखेल गर्ने उद्देश्य राखी विकास समितिले आफूनिकटलाई कोटेसनमा काम दिन एउटै हलभित्रको योजना टुक्राएको छ। यो सरासर गलत हो। टेण्डर लगाउँदा एकैपटक काम सकिनेमा टायल्स र पार्टेसनको काम नै आफूनिकटबाट अलगअलग कोटेसनमा गराउन खरिद टुक्राउनु बेथिति एवं अनियमितताको पराकाष्ठा भएको ती चिकित्सकको भनाइ छ। उनका अनुसार विकास समितिमा रहेकाहरु अस्पतालको सेवालाई गुणस्तरीय र प्रभावकारी बनाउन छाडेर पैसा कमाउनेतर्फ केन्द्रित छन्। समितिमा रहेकाहरु काम गरेजस्तो देखाएर अस्पताललाई अनावश्यक व्ययभार थप्ने र आफू कमाउने ध्याउन्नमा सक्रिय हुँदा सरकारी अस्पताल दिन प्रतिदिन धराशायी बनिरहेको उनले बताए। ती चिकित्सकका अनुसार तत्काललाई टायल्समा लागेको फोहोर सफा गरी हल प्रयोगमा ल्याउन सकिनेमा आर्थिक वर्ष सकिन लाग्दा मनोमानी खर्च गर्न खोजिएको छ। अस्पतालको मर्मतमा विकास समितिको हात हुँदैन। निर्णय गर्ने अधिकार अस्पताल प्रशासनलाई हुन्छ, उनले भने, तर, यहाँ त विकास समितिको रजगज चलिरहेको छ। प्रशासनबाट निर्णय नभइकन नियमविपरीत काम गराएर भुक्तानीका लागि दबाब दिइन्छ। अस्पतालकी सूचना अधिकारी इन्दिरा यादव सुत्केरीलाई राख्न बनाइएको वार्डको भुइँमा सिमेन्ट दलिएर खस्रो भएकाले नयाँ टायल्स लगाउन खोजिएको हुनसक्ने बताउँछिन्। ठेकेदारले जिम्मा लगाएको १ वर्षसम्म मर्मतमा अस्पतालले पैसा खर्च गर्न पाउँदैन। मर्मतको जिम्मा ठेकेदारकै हुन्छ, उनले भनिन्, मैले पनि अनुगमनमा जाँदा टायल्स उक्काएको देखें। तर, कसले उक्काएको हो, भनेर अस्पतालका कर्मचारीले जवाफ दिन सक्ने अवस्था छैन। अस्पताल विकास समितिका अध्यक्ष डा सिलवाल आवश्यकताका आधारमा मर्मत गर्न खोजिएको बताउँछन्। सुत्केरीलाई राख्न ठाउँको अभाव भयो। त्यही भएकाले मर्मत गर्ने सल्लाह भएको थियो, उनी भन्छन्, तर, अहिले काम हुने देखिँदैन। टायल्स चैं कसले उक्कायो भनेर मलाई पनि थाहा भएन। डा सिलवालले अस्पताल आकस्मिक ठाउँ भएकाले तत्काल बिरामीलाई व्यवस्थापन गर्नुपर्ने हुँदा सबै काम नियमसंगत रूपमा गर्न सम्भव नहुने बताए।"
गर्मी छल्न जाने होइन त ठोरी?,"वीरगन्ज : विगतका वर्षभन्दा यस वर्ष देशभरि अत्यधिक गर्मी छ । वीरगन्ज,कलैया र यस आसपासका क्षेत्रको तापक्रम दिनप्रतिदिन बढ्दै गइरहेको छ । यस आसपास क्षेत्रमा अधिकतम तापक्रम ४० डिग्री सेल्सियस वा सो भन्दा बढि मापन भइरहेको छ । प्रचण्ड गर्मी अनि तातो हावा चल्दै आएका कारण वीरगन्ज र यस आसपास क्षेको जनजीवन अस्तव्यस्त बनेको छ । गर्मीले आकुलव्याकुल हुँदा वीरगन्ज, कलैयालगायतका सहरी क्षेत्रका मानिस गर्मी छल्न मकवानपुरको त्रिखण्डी पुग्ने गरेका छन् । तर, वीरगन्ज,कलैया र यस आसपासका मानिसका लागि गर्मी छल्न र घुमफिर गर्न अब पर्साको ठोरी पनि नयाँ गन्तव्य बन्दै गइरहेको छ । हुलाकी सडक बनेपछि वीरगन्ज,कलैयालगायतका क्षेत्रका स्थानीय घुमफिर गरी रमाइलो गर्न र गर्मीका बेला शीतलताको आनन्द लिन अचेल ठोरी जान थालेका छन् । मधेस प्रदेशकै मुख्य पर्यटकीय स्थलका रुपमा स्थापित हुँदै आएको ठोरीमा प्राकृतिक रुपमा निक्कै मनोरम छ । कलकल पानी बग्ने आधा दर्जन भन्दा बढी खोला, हरियाली जंगल र पहाडले सिंगारिएको ठोरीमा पुग्ने जोकोही पनि आनन्दित हुन्छन् । यसअघि वनभोज खान र घुम्न पुग्ने भारतीयले दिनहुँ भरिभराउ हुने गरेको ठोरीस्थित अमृतधारा पार्कमा अचेल वीरगन्ज,कलैया ,परवानीपुर, जितपुरलगायतका स्थानबाट पनि पुगेकाहरूको चहलपहल देख्न पाइन्छ । ठोरी घुम्न पुग्नेहरु सेतो पहाडसँगै टाँसिएरै रहेको ठुटे खोलाको चिसो पानीमा नुहाएर रमाउँदै आएकोमा अब ठोरीमै चिसो अनि कलकल पानीमा नुहाउनका लागि अर्को मनोरम तालु खोलापनि आर्कषणको केन्द्र बन्न थालेको छ । ठोरीस्थित मध्यवर्ती वनभित्र रहेको रानी वन वनभोज पार्क छेउमै रहेको तालु खोलामा अचेल गर्मी छल्न नुहाउन पुग्नेहरुको संख्या बढ्दै गएको छ । मानवबस्तीबाट करिब ५ सय मिटरभित्रको जंगलबिचमा बगिरहेको तालु खोलामा अहिलेको गर्मीका बेला पुगेर नुहाउँदा मनै शीतलो हुन्छ । ठोरी बजाार क्षेत्रका होटल व्यवसायी रामशरण लमिछाने भन्छन्,पहिले पहिले ठोरीममा घुम्न आउनेहरु ठुटे खोलामा नुहाएर रममाइलो गर्थे । तर, अहिले नुहाएर रमाइलो गर्ने अर्को गन्तव्य तालु खोला पनि बन्दै गएको छ ।ठोरीमा घुम्न जानेहरूका लागि रमाउने अन्य प्राकृतिक गन्तव्यहरुपनि थुप्रै छन् ।ती हुन् रेडहिल पार्क , गोले डाँडा, झोलुङ्गे पुल,रानीवन पार्क,अमृतधारा पार्क ,गणेशमान सिंह पार्क इत्यादि । हुलाकी सडक बनेर ठोरी घुम्न आउने भारतीयसँगै आन्तरिक पर्यटकहरूको संख्या बढ्दै गएपछि ठोरीमा खानपान र बास बस्नका लागि होमस्टेसँगै सुविधासम्पन्न होटल र रेष्टुरेण्टहरु पनि खुल्न थालेका छन् । तीनै मध्येको एक हो ठोरी जंगल रिसोर्ट । स्थानीय चारजना युवा उद्यमीले मिलेर सगोलमा सञ्चालनमा ल्याएको ठोरी जंगल रिसोर्ट पनि ठोरी घुम्न र रमाइलो गर्न पुग्नेहरूका लागि अर्को एक आकर्षणको केन्द्र बन्दै गएको छ । ठोरी२ इच्छानगरमा करिब तीन बिघा क्षेत्रफलमा करिब ३ करोड रुपैयाँको लगानीमा सञ्चालित उक्त रिसोर्टमा अचेल आन्तरिक र बाह्य पर्यटकको चहल पहल राम्रै देखिन्छ। उक्त रिसोर्टमा एक रातमा ३० बढीलाई बास बस्न मिल्ने १० वटा सुविधासम्पन्न भिल्ला(कटेज) छन् भने एकैपटक १ सयभन्दा बढी पाहुनालाई खानपान गर्न सक्ने रेष्टुरेण्टपनि उपलब्ध छ । रिसोर्टका सञ्चालक सुदीप थापाका अनुसार नेपालको पर्सा,पर्सा, बारा, मकवानपुर,चितवन,काठमाडौंदेखि पाहुनाहरु आउने गरेका छन् । यसका साथै भारत बिहारको रक्सौल,नरकटीयागञ्ज,मोतीहारी,बेतिया,मुजफरपुर पटनासम्मबाट पनि भारतीयहरू घुम्न र रमाइलो गर्न आउने गरेको उनले बताए । रिर्सोटमा आउने पाहुनाले चाहना राखेमा जंगल सफारीको व्यवस्था पनि गरिएको रिसोर्टका अर्का सञ्चालक धिर सिंह थापाले बतााए ।"
काठमाडौं महानगरपालिकाका सामुदायिक विद्यालयमा सेन्ट्रल किचेनमार्फत खाजा वितरण,"काठमाडौं : काठमाडौं महानगरपालिकाले सामुदायिक विद्यालयमा सेन्ट्रल किचेनमार्फत खाजा वितरण गर्ने भएको छ। कामपाको आज बसेको नगरसभाको १५औँ अधिवेशनमा आगामी आर्थिक वर्ष २०८१८२ को नीति तथा कार्यक्रम प्रस्तुत गर्दै कामपाका प्रमुख बालेन्द्र साह बालेनले जानकारी गराएका हुन्। कामपामा रहेका ८९ वटा सामुदायिक विद्यालयमध्ये दुई सयभन्दा कम विद्यार्थी भएका विद्यालयहरुमा सेन्ट्रल किचेनमार्फत खाजा वितरण गर्ने नीतिमार्फत उनले जानकारी गराएका हुन्। खेललाई पूर्वप्राथमिक तहदेखि अनिवार्य गरिने र सबै विद्यालयमा अध्ययनरत शारीरिक रुपमा अशक्त विद्यार्थीहरुलाई सहज पठनपाठनको व्यवस्था मिलाइने पनि नीतिमा उल्लेख गरिएको छ। छात्रवृत्तिलाई एकद्वार प्रणालीमार्फत वितरण गर्ने नीति कामपाले लिएको छ। त्यसैगरी, सामुदायिक विद्यालयहरुको वित्तीय परीक्षणका आधारमा मूल्यांकन गरिने बताइएको छ। उनले कामपालाई सुरक्षित, समावेशी, सम्पन्न तथा जीवन्त सहर बनाउने बताए। आर्थिक विकास क्षेत्रतर्फ कम्तीमा २० जनालाई रोजगारी दिने व्यवसायीलाई सुरुका तीन वर्ष व्यवसाय करमा शत्प्रतिशत छुटको घोषणा गरिएको छ। स्थानीय तहले १० असारभित्र आगामी आवको बजेट ल्याइसक्नुपर्छ। त्यसैका लागि आज कामपाले नीति तथा कार्यक्रम ल्याएको हो।"
उपत्यकामा भोलिदेखि मनसुन सक्रिय हुने,"काठमाडौं : काठमाडौँ उपत्यकालगायत बागमती प्रदेशका केही स्थानमा शनिबारदेखि मनसुन सक्रिय हुने जल तथा मौसम विज्ञान विभागले जनाएको छ। मुलुकको पूर्वी क्षेत्र कोशी प्रदेशमा मनसुन सक्रिय भई वर्षा सुरु भए पनि बाँकी भूभागमा मनसुन सक्रिय हुन समय लागेको महाशाखाको भनाइ छ। महाशाखाको मौसमविद् सरोज पुडासैनीले हाल देशको पूर्वी भूभागमा मनसुनी प्रणालीको प्रभाव रहेको र बाँकी भूभागमा स्थानीय र पश्चिमी वायु तथा भारतको विहार आसपास रहेको न्यून चापीय क्षेत्रको आंशिक प्रभाव रहेकाले अन्य क्षेत्रमा मनसुन सक्रिय हुन नसकेको बताए। कोशी प्रदेशका अधिकांश क्षेत्रमा मनसुनको प्रभाव देखिएको छ, नेपालमा पूर्वी भागमा मनसुन सुरु भएको एक सातापछि पश्चिम भागमा भित्रिसक्नुपर्ने हो, तर भारतको विहार आसपास रहेको न्यून चापीय क्षेत्रको आंशिक प्रभावलगायतका कारण पश्चिममा मनसुन सक्रिय हुन समय लागेको हो, उनले भने। महाशाखाका अनुसार आज कोशी प्रदेशका केही स्थानमा साधारणतया बदली, मधेस प्रदेश र बागमती प्रदेशलगायत देशको पहाडी भूभागमा आंशिकदेखि साधारणतया बदली भई बाँकी भूभागमा आंशिक बदलीदेखि मौसम मुख्यतया सफा छ। कोशी प्रदेशको थोरै स्थान तथा बागमती प्रदेशका पहाडी भूभागका एकदुई स्थानमा मेघगर्जनर चट्याङसहित हल्का वर्षा भइरहेको महाशाखाले जनाएको छ।"
गोली लागेर घाइते भएका क्याम्पस प्रमुखको उपचारका क्रममा निधन,सिमराः अज्ञात समूहको गोली प्रहारबाट शुक्रबार साँझ गम्भीर घाइते भएका बारा कलैयास्थित रामराजा बहुमुखी क्याम्पसका प्रमुख हरिभूषण कुशवाहाको उपचारका क्रममा निधन भएको छ। कुशवाहको बयोधा अस्पतालमा केहीबेर अघि निधन भएको हो। अस्पतालले कुशवाहाको मृत्यु भएको पुष्टि गरेको छ। आदर्श कोतवाल गाउँपालिका३ बतरा टोलमा साँझ ६ बजे मोटरसाइकलमा आएका अज्ञात व्यक्तिले गोली प्रहार गर्दा कुशवाहा गम्भीर घाइते भएका थिए। उनको कोखामा गोली लागेको थियो। मोटरसाइकलमा सवार कुशवाहालाई मोटरसाइकलमै आएका व्यक्तिले गोली प्रहार गरी फरार भएका बुझिएको छ। बाराका प्रहरी प्रवक्ता दधिराम न्यौपानेले प्रारम्भिक अनुसन्धानका क्रममा मोटरसाइकलमा आएका व्यक्तिले गोली प्रहार गरेको भन्ने जानकारी प्राप्त भएको बताए। घटनाका विषयमा थप विवरण आउन बाँकी रहेको प्रहरीको भनाइ छ।
कोरला नाका जोड्ने सडकमा कालोपत्रे,जोमसोम : चीनको कोरला नाकासँग सिमाना जोडिएको कोरला नाका जोड्ने सडकमा कालोपत्रे गरिने भएको छ। राष्ट्रिय गौरवको कालिगण्डकी करिडोर (बेनीजोमसोमकोरला) सडक आयोजनाले पहिलो चरणमा मुस्ताङको वारागुङ मुक्तिक्षेत्रदेखि लोघेकर दामोदरकुण्ड गाउँपालिका घमीसम्मको ५० किमी दुरीको ग्राभेल सडकमा कालोपत्रे गर्न लागिएको हो। राष्ट्रिय गौरवका जोमसोमकोरला ११० किमी ग्राभेल सडकमध्ये पहिलो चरणमा (कागबेनीघमी)ग्राभेल सडकलाई कालोपत्रे गर्ने गरी योजना अघि बढाइएको आयोजनाले जनाएको छ। भारतीय नाकाबन्दीपछि २०७३०७४ सालमा ठेक्का सम्झौता सुरु भई सडक स्तरोन्नति कार्य सुरु गरिएको बेनीजोमसोमकोरला सडकको हालसम्मको भौतिक प्रगति ८२ प्रतिशत छ। जसमध्ये ५० किमी सडकमा कालोपत्रे सडक समेत विस्तार भइसकेको छ। बेनीजोमसोम ७४ किमी ४ खण्डको सुरुवाती चरणमा ठेक्का भई सडक स्तरोन्नतिको काम भइरहेकोमा जोमसोमकोरला सडकमा कालोपत्रे नभई ग्राभेल सडकको योजना परेको थियो। जोमसोमकोरला ७ खण्ड मध्ये ६ खण्डको ग्राभेल सडकको निर्माण कार्य सम्पन्न भइसकेको छ । चराङछोसेर २५ किमी सडक पनि अन्तिम चरणमा छ । जोमसोमकोरला ७ खण्डमध्ये २ वर्षअघि जोमसोमकोरलाको पहिलो फेज जोमसोम कागबेनी १३ खण्डमा कालोपत्रे सडकको ठेक्का सम्झौता भएको थियो । अहिले त्यहाँ कालोपत्रे सडकको काम भइरहेको छ । योसँगै चालु आर्थिक वर्षमा कोरला नाकासम्म कालोपत्रे विस्तार गर्ने लक्ष्यसहित भौतिक पूर्वाधार मन्त्रालय अन्तर्गत (बेनीजोमसोमकोरला)सडक आयोजनाले आगामी आर्थिक वर्षमा कागबेनीघमी कालोपत्रे गर्ने तयारी अघि बढाएको आयोजना प्रमुख ध्रुव झाले जानकारी दिए ।
"फिस्लिङ दुर्घटना : उपचारका क्रममा चालकको मृत्यु,तीनजना गम्भीर",चितवन : पृथ्वी राजमार्गअन्तर्गत चितवनको इच्छाकामना३ फिस्लिङ बजार नजिकै शुक्रबार बिहान भएको सवारी दुर्घटनामा परी घाइते भएका कार चालकको मृत्यु भएको छ । दुर्घटनामा कार चालक कास्कीको पोखरा महानगरपालिका५ का ३५ वर्षीय समीर ओझाको उपचारका क्रममा पुरानो मेडिकल कलेज भरतपुरमा मृत्यु भएको जिल्ला प्रहरी कार्यालयले राससलाई जानकारी दिएको छ। बाँकेको नेपालगञ्जबाट काठमाडौँतर्फ गइरहेको भे १ ख ४०६० नम्बरको यात्रुबाहक बस र काठमाडौँबाट मुग्लिनतर्फ आइरहेको बागमती प्रदेश ०२०२९च ३७२० नम्बरको कार ठोक्किएर उक्त दुर्घटना भएको हो । दुर्घटना परी १३ जना घाइते भएका छन् । घाइते तीनजनाको अवस्था गम्भीर छ । चारजना उपचारपश्चात् घर फर्किएको प्रहरीले जनाएको छ । कारसँग ठोक्किएपछि बस त्रिशूली नदी किनारमा खसेको थियो ।
"सकसपूर्ण पढाइ, टिनले पोलेर हैरान","जाजरकोट : टिनकै बारबेर, टिनकै छाना। त्यही भित्र सकसपूर्ण पठनपाठन। जब घाम छिप्पिदै जान्छ तब टिनले पोलेर हैरान बनाउँछ। गर्मीले गर्दा पढ्नै सकिँदैन, भेरी नगरपालिका १ कालेगाँउस्थित शिव माध्यमिक विद्यालयमा १० कक्षामा अध्ययनरत छात्र सुमनराज नेपालीले भने, भूकम्पले विद्यालय भवन भत्किँदा पठनपाठनमा निकै समस्या भएको छ। भुकम्पपछि बनाइएका अस्थायी सिकाइ केन्द्र (टिएलसी)मा पठनपाठनमा निकै सकसपूर्ण हुने गरेको छ। दिउँसो टिनको तातोले पोलेर पढ्नै नसकेपछि बिहान ६ बजेदेखि कक्षा सञ्चालन गरिएको छ तर पनि ९ नबज्दै पोल्न थालिहाल्छ, उनले भने, यसरी कहिलेसम्म चल्ने हो ? हाम्रो विद्यालय कहिले बन्छ ? भेरी नगरपालिका १ रिम्नास्थित भेरी त्रिवेणी माध्यमिक विद्यालय भवन भुकम्पले भत्किएपछि नेपाल विद्यार्थी संघ र चुजी फाउन्डेसनलगायतका संघ संस्थाको पहलमा बनेका अस्थायी सिकाइ केन्द्र (टिएलसी) मा पठनपाठन भैरहेको छ। तर, ती सिकाइ केन्द्रमा गर्मी र वर्षातको बेला बढ्न निकै कठिन भैरहेको विद्यार्थीको भनाइ छ। अहिले टिनले पोलेर कक्षामा बस्नै सकिँदैन। पानी पर्यो भने टिन बजेर पढाएको सुन्न नै सकिँदैन, विद्यालयका बाल क्लबका अध्यक्ष विन्दुकमल रानाले भने, भूकम्पपछि पढाइमा निकै समस्या भइरहेको छ। कहिले हावाहुरी त कहिले पानी परेर सताउँछ। अहिले घामले पोलेर हैरान बनाएको छ। त्रिवेणी माविका प्रधानाध्यापक प्रेम पुनले अस्थायी सिकाई केन्द्रमा शिक्षण गर्न निकै कठिन भइरहेको बताए। उनले शौचालय, खानेपानी, आईसीटी ल्याव, विज्ञान प्रयोगशालालगायतमा भूकम्पले क्षति पुर्याएको तर पुनर्निर्माणमा ढिलाइ हुँदा पठनपाठनमा समस्या भएको बताए। भौतिक क्षतिका साथै धेरै विद्यार्थीमा डराउने, झोक्राउने लगायतका मनोसामाजिक समस्या समेत बढेको र पढाइमा ध्यान नदिने गरेको उनको भनाइ छ। सामाजिक विकास कार्यालय जाजरकोटका अनुसार ४ सय २३ सामुदायिक विद्यालय रहेको जाजरकोटमा भूकम्पले ३ सय ४१ विद्यालयका २ सय ८९ भवन पूर्ण र ५ सय ९८ आंशिक रूपमा क्षति भएको छ। भूकम्पले १ सय ३ शौचालय पूर्ण र १ सय ८१ विद्यालयका शौचालय आंशिक रूपमा क्षति भएका थिए। ५१ विद्यालयको घेराबार, २६ विद्यालयको आईसीटी ल्याब र सोलार सिस्टममा क्षति पुगेको थियो। गएको कात्तिक १७ गते जाजरकोटको रामीडाँडा केन्द्रबिन्दु भएर गएको ६४ रेक्टर स्केलको भूकम्पमा परी एकजना शिक्षक र २४ जना विद्यार्थीको मृत्यु भएको थियो। ५ जना शिक्षक र ९७ जना विद्यार्थी घाइते भएका थिए। सबैभन्दा बढी भेरी नगरपालिका र नलगाड नगरपालिकामा भौतिक तथा मानवीय क्षति भएको थियो। भूकम्पमा परी जिल्लाभर १ सय १ जनाको ज्यान गएको थियो। भूकम्प गएको ७ महिना बितिसक्दा पनि अहिलेसम्म क्षति भएका संरचनाको पुनर्निर्माण हुन सकेको छैन। स्थानीय सरकार, सामाजिक विकास कार्यालय, शिक्षा विकास तथा समन्वय एकाइका साथै केही संघसंस्थाको पहलमा ४ सय १ अस्थायी सिकाइ केन्द्र निर्माण गरेर पठनपाठन भइरहेको सामाजिक विकास कार्यालयका प्रमुख यज्ञश्वर खत्रीले बताए। केही समयका लागि कामचलाउ रूपमा बनाइएका सिकाइ केन्द्रबाटै लामो समय पठनपाठन गर्नुपर्ने बाध्यता भइरहेको छ। पुनर्निर्माण नुहँदासम्म टिएलसीबाटै जेनतेन शिक्षण गराउनुपर्ने बाध्यता छ। सिकाइ केन्द्रमा टिनले पोलेर पठनपाठनमा समस्या भैरहेको पाएका छौं। केही दिनअघि आएको हावाहुरीले ५० भन्दा बढी सिकाई केन्द्रहरूका छाना उडाएको छ। वर्षा सुरु हुँदै छ झन् समस्या हुने देखिन्छ, खत्रीले भने, क्षतिग्रस्त विद्यालय भवन पुनर्निर्माणमा सम्बन्धित निकाय गम्भीर बन्नै पर्छ।"
वन्यजन्तु प्रभावित दोहोरो पीडामा,"गुलरिया : सामुदायिक वनअन्तर्गत मध्यवर्ती क्षेत्रका वन्यजन्तु पीडितले पाउने राहत बापतको रकम नपाउँदा उनीहरू थप पीडामा परेका छन्। संशोधित निर्देशिकाले राहत प्रक्रिया जटिल बनेपछि पीडितसम्म पुग्ने राहतको समयसीमा लम्बिएकाले उनीहरूले लामो समयदेखि राहत पाएका छैनन्। वन्यजन्तुको पीडा भोगेका समुदायहरू राहत रकम नपाउँदा दोहोरो पीडा भोग्न बाध्य छन्। मानववन्यजन्तु द्वन्द्व न्यूनीकरण गर्दै पीडितलाई राहत उपलब्ध गराउने उद्देश्यले सरकारले वन्यजन्तुबाट हुने क्षतिको राहत सहयोग समुदायलाई उपलब्ध गराउने उद्देश्यले राहत निर्देशिका लागु गर्यो। वन्यजन्तुबाट भएको क्षतिपूर्तिको राहत वितरण निर्देशिका ०८० को ६ (४) मा राहत उपलब्ध गराउने प्रक्रियामा निर्देशिकाबमोजिम डिभिजन वन कार्यालयले राहत उपलब्ध गराउँदा प्रदेश वन निर्देशनालयमार्फत वनसम्बन्धी विषय हेर्ने मन्त्रालयबाट रकम निकासा लिई उपलब्ध गराउनुपर्ने प्रावधान छ। नयाँ निर्देशिकाको कारण सामुदायिक वनको मध्यवर्ती क्षेत्रका स्थानीयले संघीय सरकारबाट नभई प्रदेश सरकारको बाटो हेर्नुपर्ने भएपछि राहत वितरणमा ढिलाइ भएको हो। पुरानो राहत निर्देशिका अनुसार वन्यजन्तुबाट हुने क्षतिको राहत रकम निकुञ्ज मार्फत वितरण गर्ने प्रावधान थियो। बर्दिया राष्ट्रिय निकुञ्जका प्रमुख संरक्षण अधिकृत अशोक रामले राहत निर्देशिका झन्झटिलो भएकाले परिवर्तन गर्नुपर्ने बताए। राहत वितरणको यकिन सरकारबाटै भए सहज हुने प्रमुख रामको भनाइ छ। नयाँ निर्देशिकामा राहतका लागि छुट्याइएको बजेट संघीय मन्त्रालयमा राखेर संरक्षित क्षेत्रभन्दा बाहिर हुने घटनामासम्बन्धीत डिभिजन वन कार्यालयबाट राहत दिने व्यवस्था कायम भएपछि रकम वितरणमा ढिलाइ भएको डिभिजन वन कार्यालय बर्दियाका प्रमुख प्रवीण विडारीले बताए। डिभिजन वन कार्यालयमा राहत वितरणका लागि बजेट आइपुगेको छैन। समयमै राहत उपलब्ध गराउन नसक्दा मानव वन्यजन्तु द्वन्द्वको अवस्था बढेको छ। निकुञ्जले दिने गरेको राहत घुमाउरोबाटो भएर आउँदा वितरणमा ढिलाइ भइरहेको छ। वन कार्यालयले राहतको प्रक्रिया तयारी गरेर पठाए पनि अझसम्म रकम आएको छैन। वन्यजन्तुबाट परिवार गुमाएका व्यक्तिहरूलाई समयमै राहत दिन नपाउँदा हामी दुःखी छौं विडारीले थपे, मानव वन्यजन्तुबीच सहअस्तित्व कायम गराउन पनि सरकारले समयमै राहतको व्यवस्था गर्नुपर्छ। वन कार्यालय बर्दियाअन्तर्गत मधुवन नगरपालिकामा २, बारबर्दिया नगरपालिकामा १, राजापुर नगरपालिकामा १ र बाँसगढीमामा १ गरी वन्यजन्तुबाट ५ जनामा मानवीय क्षति भएको छ। त्यस्तै २ जना घाइते र करिब ३ सय जनाले बालीनाली तथा पशुचौपाया र घर क्षति बापतको राहत रकम नपाएको उनले बताए। श्रीमतीको वन्यजन्तु आक्रमणबाट मृत्यु भएको ८ महिना बितिसक्दा पनि सरकारले दिने १० लाख रुपैयाँ राहत अझै नपाएको मृतकका श्रीमान् नारायणकुमार डाँगीले बताए। सरोकारवाला निकायहरूसँग विन्तीभाउ गर्दासमेत सुनुवाइ नभएको उनको दुःखेसो छ। गत भदौ महिनामा बाघको आक्रमणबाट मृत्यु भएको मधुवनकी कली वंशीमगरको परिवारलेसमेत राहत पाउन सकेका छैनन््। मानवीय क्षति मात्र होइन पशुधन क्षति ब्यहोरेका पीडित किसान परिवारहरूले पनि राहत नपाएको स्थानीय पीडित किसान मंगल थारूको गुनासो छ। हात्ती, बाघ, गैडालगायतका वन्यजन्तुहरूले बर्सेनि मानवीय तथा धनजनको क्षति गर्दै आएका स्थानीयको गुनासो छ।"
भरुवा बन्दुकसहित युवक पक्राउ,नुवाकोट : नुवाकोटको मदानपुरबाट अवैध भरुवा बन्दुकसहित युवक पक्राउ परेका छन्। बेलकोटगढी नगरपालिका१३ मदानपुरमा २१ वर्षीय बिकेश लामालाई अवैध भरुवा बन्दुकसहित घरबाटै पक्राउ गरिएको जिल्ला प्रहरी कार्यालय नुवाकोटले जनाएको छ। आफ्नै घरमा अवैध रुपमा लाइसेन्स विना घरेलु हतियार लुकाई छिपाई राखेको गोप्य जानकारीका आधारमा प्रहरी अधिकृतसहितको टोली गई उनको घरमा खानतलासी गर्दा अवैध रुपमा लुकाई छिपाई राखेको ४ फिट २ इन्च लम्बाइ भएको घरेलु हातहतियार (भरुवा बन्दुक ) एक थान र हतियारमा बारुदको रुपमा प्रयोग गर्ने सलाइका काँटीहरु र छर्राका लागि प्रयोग हुने ६९५ ग्राम किटको टुक्राहरुसमेत फेला परेकाले बरामद गरिएको प्रहरी नायव उपरीक्षक तिलक भारतीले जानकारी दिए। लामालाई तत्काल पक्राउ गरी कारबाहीका लागि शुक्रबार विदुरस्थित नुवाकोट जिल्ला अदालतमा पेश गरिएको डीएसपी भारतीको भनाई छ। नुवाकोट प्रहरीले लामालाई हातहतियार तथा खरखजना सम्बन्धी कसुरमा पाँच दिन हिरासतमा राखेर अनुसन्धान गर्ने अनुमति पाएको छ।
अझै खच्चरले थेग्छ हुम्लाको ढुवानी,"हुम्ला : देशको एक मात्रै राष्ट्रिय सडक सञ्जालको पहुँच नपुगेको जिल्ला हुम्ला हो। देशका ७६ जिल्लामा सडक सञ्जालको पुगिसकेको छ। तर हुम्ला जिल्ला हालसम्म सडक सञ्जालको पहुँच पुगेको छैन। २०५७ सालबाट सुरु भएको कर्णाली करिडोर सडक २०८० सालसम्म आइपुग्दा पनि सडक सञ्जालसँग हुम्ला जोडिन सकेको छैन। देशका अन्य जिल्लामा गाडीबाट दैनिक उपभोग्य वस्तुको ढुवानी हुने गर्छ। तर, कर्णाली करिडोर खण्डमा दैनिक हजारौं खच्चरले मात्रै सामानको ढुवानी धानेका छन्। खच्चरले नै हुम्ली नागरिकलाई सहजता बनाएको छ। दैनिक उपभोग्य वस्तुदेखि विकास निर्माणका सामग्री खच्चरबाट नै ढुवानी हुँदै आएको छ। तीन वर्ष पहिले जुम्लादेखि खच्चर ल्याएर हुम्ला पुगेका जुम्लाका २२ वर्षीय युवा सिंह रावलले खच्चरबाट दैनिक सामान ढुवानी गर्दै आएका छन्। रातदिन खच्चरकै पछि दौडने र हुम्लाका गाउँगाउँमा हिँडेर सामान पुर्याउनु उनको दैनिकी हो। मुगु हुम्ला जोड्ने लिंक रोड निर्माण नहुँदा मुगु जिल्लाको गमगडीदेखि हुम्ला जिल्लाको सदरमुकाम सिमकोटसम्म खच्चरबाट दैनिक उपभोग्य वस्तु ढुवानी गर्दै आएको सिंह रावलको अनुभव छ। पछिल्ला समय मुगु हुम्ला जोडने लिंक रोड निर्माणपछि सल्लीसल्लादेखि सिमकोट र हुम्लाका दुर्गम गाउँसम्म दैनिक उपभोग्य वस्तु विकास निर्माण सामान ढुवानी गर्ने गरेको सिह रावलले बताए। कहिले खच्चर थाक्छन त कहिले म आफैँ थाक्छु, तै पनि मेरो यात्रा रोकिएको छैन। खच्चरबाट सामान ढुवानी गर्दा महिनामा औसत एक लाखसम्म कमाइ हुन्छु उनले भने, दुख पनि उस्तै हुन्छ खाना बस्न र सुत्नको कुनै ठेगान हुँदैन। कर्णालीको हुम्ला, जुम्ला र मुगुका बेरोजगार युवा पुस्ता खच्चर व्यवसायमा लागेका छन्। कर्णालीका अधिकांश बेरोजगार युवापुस्ता दैनिक खच्चरसँगै दिन बिताउँदै आएका छन्। मुगुहुम्ला र बाजुराहुम्लाका सडकमा दैनिक सयौँको संख्यामा खच्चरले सामान ढुवानी गर्दै आएका छन्। जुम्ला जिल्ला पातारासी गाउँपालिका७ पटमाराका दिनेश बुढा उमेरले बल्ल १७ वर्ष पुगे। उनी दिनरात खच्चरकै पछि दौडेर समय बिताउँछन्। कुनै समय बाटो हिँड्नसमेत गाह्रो गर्छ ज्यानको नै जोखिम हुन्छु बुढाले भने, कहिले खच्चर बिरामी हुन्छन् त कहिले आफैं बिरामी हुन्छु। गाउँमा रोजगारीको कुनै स्रोत नभएपछि दुई वर्षदेखि मुगुको गमगढीदेखि हुम्लाको सदरमुकाम सिमकोटसम्म दैनिक उपभोग्य वस्तुको खच्चरबाटै ढुवानी गर्दै आएको र हाल सल्लीसल्ला सर्केगार्ड हुँदै सदरमुकाम सिमकोट र दुर्गम गाउँमा सामान ढुवानी गर्ने गरेको उनले बताए। घरमा परिवारको संख्या ठूलो भएको र गाउँमा कमाइ केही नहुने भएकाले खच्चरबाट सामान ढुवानी गर्ने कामदारको रूपमा हुम्ला पुगेको बुढाको भनाइ छ। उनले भने, महिनामा खच्चर मालिकले १५ हजार रुपैयाँ दिन्छन्, त्यही पैसाले आफ्नो खर्च र परिवारको खर्च चलाउँदै आएको छु। जुम्ला पातारासी गाउँपालिका७ कै वीरेन्द्र थापाले खच्चर व्यवसाय गरेको आठ वर्ष भयो। सुरुमा सडक सञ्जालसँग नजोडिएको कर्णालीका कालिकोट, जुम्ला, मुगुसम्म दैनिक खच्चरबाटै सामान ढुवानी गर्दै आएका उनले यस व्यवसायबाट राम्रै आम्दानी गरेका थिए। तर, अहिले तीन जिल्लामा मोटरबाटो पुगेपछि खच्चर व्यवसाय विस्थापित भएको उनले बताए। कालिकोट, मुगु र जुम्लामा सडक पुगेपछि सामान गाडीबाट ढुवानी हुन थालेको छ। जसले गर्दा यो व्यवसाय संकटमा पर्ने खतरा छु उनले भने, अहिले हुम्ला जिल्लातर्फ खच्चरबाट सामान ढुवानी गर्न थालेको छु। खच्चरबाटै मासिक ७० देखि ८० हजार रुपैयाँ आम्दानी हुँदै आएको छ। हुम्ला पनि सडक सञ्जालमा जोडिएपछि खच्चर व्यवसाय संकटमा पर्नेछ। हाल कर्णाली करिडोर अन्तरगत कालिकोट जिल्लाको खुलालुदेखि हुम्लाको चंखेली गाउँपालिका र सर्केगाड गाउँपालिका सीमानासम्म १२३ किलोमिटर ट्याक खुलेसँगै नेपालगञ्ज सुर्खेत सवारीसाधन आउजाउ गर्दै आएका छन्। सर्केगाड गाउँपालिकादेखि सिमकोटसम्मको ६५ किलोमिटर दुरी पर्ने ल्याप्चे, छोरे सुनाखाडा लालीबगर खण्डमा नेपाली सेनाले ट्याक खोलेपनि हाल औपचारिक रुपमा सडकलाई हस्तान्तरण नगरेपछि सवारी चलेका छैन। सर्केगाड गाउँपालिका र चंखेली गाउँपालिका बाट हुम्लाको सदरमुकाम सिमकोट खच्चरबाट दैनिक उपभोग्य वस्तु नुन, तेल, चामल, सिमेन्ट, डिजेल, पेट्रोलदेखि विकास निर्माणका आवश्यक सामान दैनिक रूपमा खच्चरबाट नै हुम्ला पुग्ने गरेको छ। यति मात्र नभई निजी घर निर्माणका लागि आवश्यक पर्ने जस्तापातासमेत खच्चरबाट नै ढुवानी हुने गरेको खच्चर व्यवसायी बताउँछन्। सडकको पहुँच नपुगेको हुम्लामा करिब आठ सयको संख्यामा खच्चर रहेको अनुमान छ। अहिले खच्चरबाट सामान ढुवानी गर्ने व्यवसायीको संख्या पनि धेरै भएकाले सस्तो मूल्यमा सामान ढुवानी गर्नुपर्ने बाध्यता रहेको व्यवसायीको गुनासो छ।"
कर्णाली नदीमा पक्की पुल अलपत्र,हुम्ला : कर्णाली करिडोर खार्पुनाथ च्वाखोला नदीमा पक्की पुल निर्माण नहुँदा नदीबाटै गाडी तार्नुपर्ने बाध्यता छ। २०७८ भदौ महिनामा निर्माण कम्पनीसँग सम्झौता भएको पक्की पुल डेढ वर्ष बितिसक्दा पनि अलपत्र छ। पक्की पुल निर्माण नहुँदा खार्पुनाथ च्वाखोला नदीमा ट्याक्टर र स्काइभेटरले तानेर बोलेरो जीप तार्न गरेको पाइएको छ। पक्की पुल निर्माण नभएपछि कर्णाली नदीमा स्काइभेक्टरले बोलेरो जीप तारेर नदी पार गराएको नाम्खा गाउँपालिका६ जाँङका कुन्जोक लामाले जानकारी दिए। लिमी एकता बहुउद्देश्यीय सहकारी संस्थाले खरिद गरेको जीप दुई दिनपछि जीप पार गरेको लामाले बताए। काठमाडौं हुँदै हुम्लाको लिमी पुर्याउनु पर्ने जीप दुई खार्पुनाथमै रोकिएको लामाको भनाइ छ। शुक्रबार हिल्सा सिमकोट सडक योजनाले ल्याएको गाडी ट्याक्टरको सहायताले जीप तारिदिएको छ। समयमै पुल निर्माण नहुँदा हुम्ला जिल्ला अझै राष्ट्रिय सडक सञ्जालसँग जोडिन सकेको छैन। पुल निर्माण नहुँदा झलुंगे पुलबाट मोटरसाइकल वारपार गर्न बाध्य छन्।
ताप्लेजुङका पहिरो पीडितलाई तत्काल राहत र क्षतिपूर्तिको व्यवस्था गरियोस् : योगेश भट्टराई,"काठमाडौं : नेकपा एमालेका सांसद योगेश भट्टराईले अविरल वर्षाका कारण गएको पहिरोले ताप्लेजुङमा धनजनको क्षति भएको भन्दै राहत र क्षतिपूर्तिको व्यवस्था गर्न सरकारको ध्यानाकर्षण गराएका छन् । शुक्रबार प्रतिनिधिसभा बैठकमा भट्टराईले ताप्लेजुङका विभिन्न स्थानका साथै गएराति पहिरोले फक्ताङलुङ गाउँपालिकामा चारजनाको मृत्यु भएको र केही घाइते भएको भन्दै राहत र क्षतिपूर्तिको व्यवस्था गर्न सरकारको ध्यानाकर्षण गराएका हुन्। उनले हिमाली र पहाडी क्षेत्रको जोखिम न्यूनिकरण गर्न एकीकृत वस्ती विस्तारतर्फ जानुपर्ने बताए। बैठकमा सभामुख देवराज घिमिरेले सांसदहरुले आकस्मीक,शून्य र विशेष समयमा उठाएका विषयहरूमा सरकारको ध्यानाकर्षण गराए।"
नारायणी अस्पतालमा बढे सर्पदंशका बिरामी,"वीरगन्ज : गर्मी बढेसँगै वीरगन्जको नारायणी अस्पतालमा सर्पदशंका बिरामीहरूको संख्या अत्यधिक बढेको छ। नारायणी अस्पतालमा पछिल्लो दुई हप्तामा मात्रै सर्पदशंका ६१ जना बिरामीहरू उपचारका लागि भर्ना भएको अस्पतालको आकस्मिक कक्षका प्रमुख डाक्टर उदयनारायण सिंहले जानकारी दिए। जेठ १५ देखि जेठ ३१ गतेसम्म अस्पतालमा सर्प दंशका ६१ जना बिरामी उपचारका लागि आएको सिंहले बताए। तीमध्ये २० जना बालबालिका, २२ जना महिला र १९ जना पुरुष रहेको डाक्टर सिंहले जानकारी दिए। डाक्टर सिंहले भने,जेष्ठ महिना उता कहिलेकाही मात्र सर्पले टोकेका बिरामी अस्पतालमा आउँथे। तर यो गर्मी अत्यधिक बढेयता अस्पतालमा दिनहुँ औसतमा ५६ जना सर्पदशंका बिरामी आइरहेका छन्। सर्पदशंका बिरामीको संख्या अप्रत्याशित रुपमा बढेको छ। नारायणी अस्पतालमा पर्सा, बाराका साथै रौतहट र सर्लाही जिल्लाबाट समेत सर्पदशंका बिरामी उपचारका लागि आउने गरेको उनले बताए। नारायणी अस्पतालमा केही दिन पहिलेसम्म सर्पदशंका बिरामीलाई लगाउनुपर्ने एन्टी स्नेक भेनम (सुई)को अभाव रहेको भएपनि अहिले पनि अभाव नरहेको उनले बताए। तर विषालु सर्पले डसेर जटिल अवस्थामा पुगेका बिरामीलाई थप उपचारका लागि भर्ना गरेर राख्नुपर्ने अवस्थामा भने आइसीयु बेडको अभावले समस्या भइरहेको डाक्टर सिंहले बताए। उनका अनुसार हिउँद याममा भन्दा गर्मी मौसममा सर्पको सकृयता बढ्ने गरेकाले सर्पदशंका घटना अत्यधिक हुने गरेको छ। गर्मीमा पानी नपरेर जमिनमुनिको तापक्रमपनि बढ्ने र त्यसले दुलोभित्र बस्ने गरेका सर्पहरू उकुसमुकुस भएर बाहिर निस्किने गरेको उनले बताए। सर्प दंशबाट जोगिन घरभित्र र वरिपरिका प्वालहरू टाल्नु पर्ने, रातिको समयमा अँध्यारोमा हिँडडुल नगर्ने, हिँड्नै परे चप्पल वा जुत्ता लगाएर तथा टर्च लाइट बालेर हिँड्नुपर्ने, राति सुत्दा झुल टाँगेर मात्रै सुत्नुपर्ने र भुईँमा नसुत्ने लगायतका सावधानीहरू अपनाउन उनले सुझाव दिए। यदि सर्पले डसे हाले गाउँघरमा घरेलु वा झारफुकको उपचारमा नलागी यथाशक्य छिट्टै नजिकको स्वास्थ्य संस्था वा अस्पतालमा बिरामीलाई पुर्याई हाल्नुपर्ने सुझाव पनि उनले दिए।"
मनसुन सुरु भएलगत्तै मेलम्चीको पानी बन्द गरिने,"सिन्धुपाल्चोक : मेलम्ची खानेपानी आयोजनाको बाँध रहेको सिन्धुपाल्चोकको हेलम्बु गाउँपालिका१ अम्बाथान क्षेत्रमा पानी पर्न थालेपछि काठमाडौंंमा पानी पथान्तरण बन्द गर्ने तयारी मेलम्ची खानेपानी विकास समितिले गरेको छ। पानी परेपछि आउन सक्ने बाढी पहिरोजस्ता जोखिमलाई मध्यनजर गर्दै गत वर्षजस्तै यसपटक पनि पानी बन्द गर्ने तयारी रहेको मेलम्ची खानेपानी विकास समितिका कार्यकारी निर्देशक रत्नप्रसाद लामिछानेले बताए। ठ्याक्कै यही मितिबाट पानी पथान्तरण बन्द हुन्छ भनेर यकिन त गरिएको छैन तर मनसुन सुरु हुन थालेपछि चाँही पानी बन्द गर्छौं, लामिछानेले भने, जल तथा मौसम विज्ञान विभागले असारको सुरुबाट पानी पर्ने जनाएपछि हामीले मुहान क्षेत्रको निगरानीका लागि कर्मचारी खटाएका छौं। उहाँहरूले पानी बन्द गर्नुपर्ने अवस्थाबारे जानकारी गराएपछि पानी बन्द गर्ने छौं। उनका अनुसार अहिले दुई जना इन्जिनियरसहित परामर्शदाता तथा निर्माण व्यवसायीबाट समेत गरी पाँचजना कर्मचारी मुहान क्षेत्रमा परिचालन गरिएको छ। बर्खा सुरु हुन लागेकाले पानी पथान्तरण गर्ने सुरुङलाई गेग्य्रान छिर्नबाट जोगाउन पानी बन्द गर्नुपर्ने आयोजनाले जनाएको छ। मुहानमा सामान्य रूपको धमिलो आउँदासम्म पानी काठमाडौंं पठाउने योजना रहेको कार्यकारी निर्देशक लामिछानेले बताए। अहिले मेलम्चीबाट दिनको करिब २० करोड लिटर पानी काठमाडौंं पठाइँदै आइएको छ। सुरुमा १७ करोड लिटर पानी आइरहेको थियो। काठमाडौंमा पानीको माग धेरै भएपछि पछि थप गरेर २० करोड लिटर पुयाइएको हो। लगातार वर्षा भएमात्रै समस्या हुने हो नत्र दुईचार दिन पानी रोकिए पानी पठाउँछौं, लामिछानेले भने। बर्खा सकिएलगत्तै राजधानीवासीलाई पानी खुवाउनका लागि पनि बर्खामा पानी बन्द गर्नु पर्ने अवस्था आएको मेलम्ची खानेपानी विकास समितिका प्रवक्ता राजेन्द्रप्रसाद पन्तले बताए। हामीले समयमै सुरुङको गेटहरू बन्द गरेनौं भने सुरुङभित्र लोदोहरू पस्न सक्ने हुन्छ। त्यो लेदो सफा गर्न ३४ महिना लाग्ने हुँदा बर्खायाम पछि तत्कालै काठमाडौंं पानी लैजान सकिँदैन, उनले भने, त्यसकारण बर्खायामको समयमा डेढ दुई महिना बग्ने धमिलो पानी पानी पठाउने काम बन्द गर्दा जोखिम कम हुने र बर्खालगत्तै पानी पठान्तरण गर्न सकिन्छ। बाढी आएर बाटो बन्द हुने खतरा रहेको ठाउँ नजिकै एक्स्काभेटर तयारी अवस्थामा राखिएको उनले जनाए। अहिले एक्स्काभेटर राख्दा मनसुन कम भएपछि छिटोबाटो खोल्न सजिलो हुनेछ, उनले भने, हामीले यो बर्खामा ढिलो बन्द गरेर सुक्खा लाग्नेबित्तिकै छिटो पानी पठाउने योजना बनाएका छौं। एक्स्काभेटर बर्खाभर त्यही राखिने उनको भनाइ छ। पानी नदीतिर नफर्काउन चेतावनी मेलम्ची खानेपानी विकास समितिले पानी बन्द गर्ने भनिरहँदा यता मेलम्ची खानेपानी बाढीपीडित संघर्ष समिति र त्यस क्षेत्रमा क्रियाशील राजनीतिक दलहरूले संयुक्त विज्ञप्ति जारी गर्दै सुरुङ प्रवेश गराइएको पानी यसवर्षको बर्खायाममा निरन्तर पथान्तरण गर्न र नदीतिर नफर्काउन चेतावनी दिएका छन्। उनीहरूले मेलम्ची खानेपानी आयोजना र यसबाट प्रभावित क्षेत्रमा २०७८ साल असार १ र साउन १६ र १७ गते आएको भीषण बाढीका कारण आयोजनाको मुख्य हेडवक्र्सभन्दा तल्लो तटीय क्षेत्रका मुख्य सडक मार्गमा क्षति पुगेको भन्दै यो बर्खामा पानी राजधानी लैजानुपर्ने नत्र हिउँदमा पनि पानी लान नदिने बताएका छन्। केही वर्षदेखि हिउँद सुरुवातसँगै तामझामका साथ पानी काठमाडौं प्रवेश गराउने र जब मनसुन सुरु हुन्छ त्यसपश्चात् पानी पुनः नदीमै फर्काउने र तटीय क्षेत्रको जोखिम ख्याल नगर्ने प्रवृत्ति र मानसिकताप्रति हाम्रो आपत्ति छ, मेलम्ची खानेपानी बाढीपीडित संघर्ष समितिका अध्यक्ष पासाङ लामाले भने, सुरुङ प्रवेश गराइएको पानी यस वर्षको वर्षायाममा निरन्तर पथान्तरण गर्न र नदीतिर नफर्काउन हामीले आग्रह गरेको छौं। हाम्रो अनुरोध र अपीललाई कमजोरी ठान्दै जबरजस्ती नदीतिरै फर्काउने प्रयत्न गरिए हामी हिउँदमा पनि पानी लान दिँदैनौं। नागरिकका जीविकोपार्जनसँग जोडिएको हजारौं रोपनी खेतीयोग्य फाँटहरू, विद्यालय, क्याम्पसका पूर्वाधार तथा दर्जनौं व्यावसायिक फार्म ट्राउट, कुखुरा, च्याउ फार्म, घट्ट, मिल, हाते कागज, काष्ठ, ब्लक, समिल, फर्निचर, पसल, होटल, रिसोर्ट इत्यादि तहसनहस हुनुका साथै नागरिकको दैनिकी जीवन कहालीलाग्दो भएको भन्दै जारी विज्ञप्तिमा राज्यले यस्तो परिस्थितिलाई सहजता, समाधान उन्मुख र नागरिकका चोटहरूमा मलमपट्टी गर्न कुनै पहल नगरेको जनाइएको छ। मेलम्ची खानेपानी बाढीपीडित संघर्ष समिति र त्यस क्षेत्रमा क्रियाशील राजनीतिक दलहरूले विज्ञप्ति जारी गरी पानी नदीतिर नफर्काउन भने पनि बर्खामा पानी नदीतिर नफर्काए आयोजनामा ठूलो क्षति पुग्ने समितिका कार्यकारी निर्देशक लामिछानेले बताउँछन्। नदीतिर नफर्काउन माग त आएको छ, तर पानी नफर्काए आयोजनामा क्षति पुग्छ, त्यसैले पानी बन्द गरी नदीतिरै फर्काउनुपर्ने बाध्यता नै छ, उनले भने। उनीहरूको माग राज्यले धेरै हदसम्म पूरा गरिसकेको भन्दै आयोजनालाई घाटा हुने काममा स्थानीयले जबर्जस्ती गर्न नहुने उनले जानकारी दिए। जुन उहाँहरूको माग बजेटले पनि सम्बोधन गरेको छ, उनले भने, तर उहाँहरूले आयोजनालाई घाटा हुने विषयलाई लिएर बखेडा झिक्नु उचित होइन। उहाँहरूको बाँकी माग पनि राज्यले सम्बोधन गर्छ, यो कुरालाई ख्याल गर्नुपर्छ। हेडवक्र्स सार्ने तयारी सुरु मेलम्चीको मुहानमा पानी पथान्तरणका लागि बनाइएको हेडवक्र्सलाई सुरक्षित ठाउँमा सारिने भएको छ। आर्थिक वर्ष ०८१८२ को बजेट वक्तव्यमा उक्त कुरा उल्लेख भएसँगै त्यसका लागि डिजाइन गर्ने गरी अन्तर्राष्ट्रिय परामर्शदाता छनोटको तयारी थालिएको छ। अहिलेको मुहान नजिकै सधैंं बगिरहने पहिरो भएकाले जतिबेला पनि हेडवक्र्समा क्षति पुग्ने भएकाले सार्ने तयारी भइरहेको मेलम्ची खानेपानी विकास समितिका प्रवक्ता राजेन्द्रप्रसाद पन्तले बताए। हेडवक्र्स सार्न मन्त्रिपरिषद्बाट सहमति भइसकेको छ, उनले भने, हेडवक्र्स राख्नका लागि पहिचान भएको नयाँ स्थानहरूको अब डिटेल सर्भे गरिन्छ। सर्भेअनुसार हेडवक्सको डिजाइन हुन्छ र काम अगाडि बढ्छ। नयाँ हेडवक्र्सका लागि अहिलेको हेडवक्र्स भन्दा एक किलोमिटर माथि रहेको सर्कथली क्षेत्र उपयुक्त मानिएको पन्तले बताए। बाह्रै महिना पानी लैजान नयाँ हेडवक्र्स जरुरी रहेको भन्दै उनले मंसिरसम्म परामर्शदाता छानिसक्ने र परामर्शदाताले ६ महिनाभित्र त्यसको डिजाइन दिने बताए। हेडवक्र्स नयाँ बन्ने हो भने त्यसमा र थिग्राउने संरचना हुने हुँदा बाह्रै महिना काठमाडौंं पानी लैजान सकिन्छ, पन्तले भने, थिग्राउने संरचना हुँदा बर्खाको समयमा जति धमिलो पानी आए पनि त्यसलाई सफा बनाएर पठाउन सकिन्छ। अबको दुई वर्षभित्र यसको काम सुरु हुने उनको भनाइ छ। हेडवक्र्स सारेर नयाँ संरचनाबाट पानी सुरुङमा पठाउन थप एक किलोमिटर सुरुङ निर्माण गरिने पन्तले जानकारी दए। विसं २०५५ मा सुरु भएको आयोजनाले पहिलोपटक २०७८ चैत १५ गते काठमाडौंं उपत्यकामा पानी वितरण थालेको थियो। तर, २०७८ साल असार र साउनमा मेलम्चीमा आएको भीषण बाढीले आयोजनामा ठूलो क्षति पुयायो। क्षति भएको ९ महिनापछि अर्थात् २०७९ वैशाख ११ गते अस्थायी रूपमा फेरि पानी काठमाडौंं लगियो। सरकारले पहिलाजस्तो बाढीबाट क्षति हुन नदिन भन्दै २०७९ जेठ १७ गते मेलम्चीको पानी लैजान बन्द गरेको थियो। बर्खा सकिएपछि पनि समयमा पानी लैजान नसकिएपछि बन्द गरेको ६ महिना पछि मात्रै पानी काठमाडौंं पुग्यो। क्षति मर्मतपछि गत मंसिर २३ गतेदेखि पानी वितरण भएको थियो। फेरि मेलम्ची खानेपानी विकास समितिले गत बर्खामा पनि मेलम्चीको पानी ल्याउन संरचना मर्मत गर्ने भन्दै गत जेठ ५ गतेदेखि १५ गतेसम्म अर्थात् १० दिन पानी पठाउन बन्द गयो। उक्त संरचना मर्मतपछि उपत्यकामा पानी पथान्तरण भयो। विकास समितिले बर्खामा पनि पानी जाने जनाएको थियो तर क्षति हुन नदिन भन्दै पुनः बन्द गरियो। नभन्दै गत वर्षको बाढीले पनि आयोजनामा क्षति पुयायो। क्षति मर्मतपछि अहिले भने पानी वितरण भइरहेको छ तर अस्थायी रूपमा मात्रै। मेलम्ची खानेपानी आयोजनाको दातृ निकाय एसियाली विकास बैंक (एडीबी)ले दीर्घकालीन व्यवस्थापनका लागि सरकारलाई मेलम्ची खानेपानीको हेडवक्र्स सार्न सुझाव दिएको थियो। सोही सुझाव अनुरूप हेडवक्र्स सार्न सरकार तयार भएको हो। कति सुरक्षित ठाउँमा छ नयाँ हेडवक्र्स ? मेलम्ची खानेपानी विकास समितिका कार्यकारी निर्देशक लामिछाने नयाँ ठाउँमा सारेर सुरक्षित बनाउन यसअघिको भन्दा फरक किसिमको संरचना तयार गर्न लागिएको बताउँछन्। यसअघिको जस्तो खोलानै थुनेर बनाइएको बाँधको ठाउँमा अब खोलाको छेउमा पानी थुन्ने संरचना बनाउँछौं र सुरुङभित्र नै हेडवक्र्सका सबै संरचनाहरू बनाउँछौं, उनले भने, साइड इन्टेक बनाउँदा खोलामा बाढीको दबाब भएको समयमा पनि बाँध भत्काउने जोखिम हुँदैन। सुरुङभित्रै हेडवक्र्सका संरचना बनाउँदा काठमाडौंंमा पानी लैजाने सुरुङ एक किलोमिटर लामो हुने र पानी दीर्घकालीन रूपमा ल्याउन सकिने विकास समितिको दाबी छ। अहिले भएका भन्दा ठूला भवितव्य आएनन् भने बाह्रै महिना पानी लैजान सकिन्छ, लामिछानेले भने, परामर्शदाताले त्यहाँँको भौगर्भिक अध्ययन पनि गरेर प्रतिवेदन दिएको छ, हामी त्यही अनुसार नै काम गछौं। भविष्यमा आउनसक्ने बाढीबाट सो स्थलमा हुनसक्ने जोखिम कम गर्न खोलामा ठूलो बाँध नबनाइने विकास समितिको भनाइ छ। छेउमा सानो सुरुङबाट भित्र ठूलो सुरुङभित्र नै गेग्रानहरू छान्ने संरचना बनाउँछौं। पानीलाई हामीले स्वचालित प्रणालीबाट सुरुङमा हाल्ने व्यवस्था मिलाउँछौं, उनले भने, सेन्सरहरू जडान गरेर पानी निश्चित भन्दा धेरै धमिलो भयो भने आफैं सुरुङ बन्द हुने व्यवस्था हुन्छ, त्यसो हुँदा सुरुङ र मुहानमा क्षति हुँदैन। तर सरकारले नयाँ ठाउँमा सार्ने निर्णय गरेको मेलम्ची खानेपानी आयोजनाको हेडवक्र्स अझैपनि जोखिममुक्त क्षेत्रमा नरहेको मेलम्ची खानेपानी आयोजनाको मुहान क्षेत्रमा पर्ने हेलम्बु गाउँपालिकाका अध्यक्ष निमा ग्याल्जेन शेर्पा बताउँछन्। सरकारले प्रस्ताव गरेको नयाँ ठाउँ सुरक्षित हुनेबारे आफूहरूलाई विश्वस्त बनाउन नसकेको उनले बताए। शेर्पा मेलम्ची खानेपानी विकास समितिका सदस्य समेत हुन्। अहिलेको भन्दा अब सार्न लागिएको ठाउँमा ठूलो जोखिम छ। त्यहाँँ झन् चारैतिर पहिरो आउने ठाउँ छ, शेर्पाले भने, एशियाली विकास बैंकले दिएको ठाउँमा हामीले एक पटक पनि पुगेर नहेरी ठीक छ भन्यौं। म आफैं विकास समितिमा भए पनि त्यहाँँ यसबारे छलफल गरिएन। उनले आफूसहितका स्थानीयले प्रस्तावित नयाँ स्थल उचित नभएकाबारे ध्यानाकर्षण गराउँदा पनि सुनुवाइ नभएको बताए। नयाँ ठाउँ के कारणले सुरक्षित छ भनेर हामीलाई उहाँहरूले बुझाउन सक्नुभएको छैन, उनले भने, अर्बौँ खर्च गरेर नयाँ ठाउँमा सारेपछि बाह्रै महिना पानी आउँछ र सुरक्षित हुन्छ भनेर उहाँहरूले जिम्मा लिन सक्नुहुन्छ ?"
मनसुनको सुरुमै बाढीपहिरोको प्रकोप : ताप्लेजुङमा घर बगाउँदा एकै परिवारका ४ जनाको मृत्यु,"ताप्लेजुङ : अविरल वर्षासँगै आएको पहिरोमा परी ताप्लेजुङमा ४ जनाको मृत्यु भएको छ। फक्ताङलुङ गाउँपालिका २ खेजेनिममा गएराति करिब साढे १ बजे पहिरोले घर बगाउँदा ४ जनाको मृत्यु भएको वडाध्यक्ष भुपेन्द्र चौलागाईले बताए। मुत्यु हुनेमा फक्ताङलुङ गाउँपालिकाका उपाध्यक्ष रबिन साम्रा (बिकास)को बुवा ७० वर्षीय रामबहादुर साम्रा, आमा ५० वर्षीया जसमाया साम्रा, जुम्ल्याहा बहिनी गंगा र जमुना रहेका छन्। ४ जनाको शव घरदेखि करिब ५० मिटर तल फेला पारिएको वडाध्यक्ष चौलागाईले बताए। घरदेखि करिब २ सय मिटर माथिबाट आएको पहिरोले घरसहित ४ जना मानिस र ७० ओटाभन्दा बढी पशुचौपाया बगाएको हो। घट्नास्थलमा हाल सिँवा प्रहरी चौकीको टोली खटिएको र जिल्ला प्रहरी कार्यालय ताप्लेजुङबाट प्रहरी निरीक्षक कमलकुमार लुङगेलीको नेतृत्वमा थप प्रहरी खटाइएको प्रहरी नायव उपरीक्षक रवि रावलले जानकारी दिए। सोही पालिकामा बिहिबार मात्रै खोलामा आएको बाढी पहिरोले विभिन्न स्थानका ४ ओटा काठबाट निर्मित मोटरेबलपुल बगाएको थियो। २३ वटा वडा पहिरोको उच्च जोखिममा जिल्लाभित्रका ६१ वडामध्ये २३ वटा वडा पहिरोको उच्च जोखिममा छन्। जिल्लाका नौ स्थानीय तहका ६१ वडामध्ये २३ वडा पहिरोको उच्च जोखिममा र ३७ वडा जोखिममा रहेको बताइएको छ। जिल्ला विपद् व्यवस्थापन समिति तथा नेपाल रेडक्रस सोसाइटीले बाढी तथा पहिरोको २० वर्षको अवस्थालाई मध्यनजर गर्दै जोखिमबारे औँल्याएको हो। जिल्लाको सिरिजंघा गाउँपालिकाको याम्फुदिन, मामाखे, पेदाङ र सिनामलगायत ४ वटा वडाहरू पहिरोको उच्च जोखिममा रहेको विपद् व्यवस्थापन समितिका संयोजकसमेत रहेका प्रमुख जिल्ला अधिकारी रवीन्द्रप्रसाद आचार्यले बताए। फक्ताङलुङ गाउँपालिकाको लिङखिम, तापेथोक, साँवादिन, लेलेप र ओलाङचुङगोला ५ वटा वडाहरू पहिरोको उच्च जोखिममा छन्। उता, सिदिङ्वा गाउँपालिकाको सादेवा, सुरुम्खिम, कालिखोला र आँङ्खोप पनि पहिरोको उच्च जोखिममा रहेका बताइएको छ। पाथिभरा याङवरक गाउँपालिकाको नाङखोल्याङ, थुम्बेदिन र चाक्सिबोटे गरी तीनवटा वडा, मिक्वाखोला गाउँपालिकाको खोक्लिङ र सावादिन तथा मेरिङदेन गाउँपालिकाको थुकिमा, सान्थाक्रा, थिङलाबु र खाम्लुङ पहिरोको उच्च जोखिममा रहेका छन्। जिल्ला विपद् व्यस्थापन समितिका अनुसार मैवाखोला गाउँपालिकाका पाँचवटा वडा पहिरोको उच्च जोखिममा छन्। सदरमुकामसमेत रहेको फुङलिङ नगपालिकाको ११ मध्ये ६ वटा वडा पहिरोको उच्च जोखिममा रहेको प्रमुख जिल्ला अधिकारी आचार्यले बताए। पहिरोको उच्च जोखिममा नगरपालिकाको १, ६, ७, ८ र १० वडाहरू रहेका बताइएको छ। जिल्लाका ६१ वडामध्ये फुङलिङका २ वटा वडाबाहेक ५९ वडा पहिरोको जोखिममा छन्। सदरमुकाम छेउमा रहेका हाङदेवाको हिरेवा र चिनेवा पहिरोले ठूलो रूप लिएमा सदरमुकाम खतरामा रहेकोतर्फ पनि समितिले ध्यानाकर्षण गराएको छ। नाङखोल्याङ, लिङखिमथिवा, फुरुम्बु, सिनाम, आँङ्खोप, निघुरादिन, फुलबारी, याम्फुदिन, तापेथोक, थुम्बेदिनलाई नियमित रूपमा बगिरहने जिल्लाकै ठूला पहिरोको रूपमा लिइएको नेपाल रेडक्रस सोसाइटी ताप्लेजुङका सभापति इन्द्रबहादुर गुरुङले बताए। जिल्लामा भएका पहिरोको अध्ययनको सिलसिलामा यस्तो निष्कर्षमा पुगिएको उनको भनाइ छ। साना मानिएका सावादिन, लिवाङ, इखाबु, तापेथोक, लेलेप आदि पहिरो पनि नियमित बगिरहेका छन्। यी पहिरोले विगतदेखि नै जिल्लामा जनधनको क्षति गरिरहेका बताइएको छ। यी पहिरोका कारण सर्वसाधाारणमा त्रास बढिरहेको त छ नै, विकास निर्माणमा पनि ठूलो बाधा पुगेको छ। विगतलाई हेर्दा असारदेखि असोज महिनासम्मै पहिरोबाट जिल्लामा ठूलो क्षति भएको देखिन्छ।"
"आज काठमाडौंको तापक्रम ३३ डिग्री सेल्सियससम्म पुग्ने, राति हल्का वर्षा हुने","काठमाडौं : काठमाडौँ उपत्यकामा बिहीबारको तुलनामा आज केही शीतल हुने जल तथा मौसम विज्ञान विभागले जनाएको छ। राजधानीमा आज दिउँसो आंशिक बदली हुने छभने राति हल्का वर्षा हुनेछ। आज यहाँको अधितकम तापक्रम ३१ देखि ३३ डिग्री सेल्सियसका बीच रहने पूर्वानुमान गरिएको विभागका मौसमविद् सञ्जीव अधिकारीले बताए। उनले भने, 'स्थानीय वायुको प्रभावले आज राति मेघगर्जनसहित काठमाडौँ उपत्यकामा हल्का वर्षा हुने सम्भावना छ।' कोशी प्रदेशमा सक्रिय मनसुनी वायु काठमाडौँ उपत्यकामा आइपुग्न अझै केही दिन लाग्ने उनले बताए। विभागले आज बिहान ६ बजे जारी गरेको दैनिक मौसम बुलेटिनअनुसार हाल देशको पूर्वी भूभागमा मनसुनी प्रणालीको प्रभाव रहेको तथा बाँकी भागमा स्थानीय र पश्चिमी वायु तथा भारतको विहार आसपास रहेको न्यून चापीय क्षेत्रको आंशिक प्रभाव रहेको छ। कोशी प्रदेशमा साधारणतया बदली रहेको तथा मधेस प्रदेश र बागमती प्रदेशलगायत देशको पहाडी भागमा आंशिकदेखि साधारणतया बदली भएको छ। देशका बाँकी भागमा मौसम सफा रहेको छ। कोशी प्रदेशका केही स्थान तथा बागमती प्रदेशका पहाडी भागका एकदुई स्थानमा मेघगर्जन र चट्याङसहित हल्का वर्षा भइरहेको छ।"
लुम्बिनी बौद्ध विश्वविद्यालयको रजिष्ट्रारमा आचार्य नियुक्त,"लुम्बिनी : लुम्बिनी बौद्ध विश्वविद्यालयको रजिष्ट्रार पदमा सहप्राध्यापक डा तिलकराम आचार्य नियुक्त भएका छन् । विश्वविद्यालयले रजिष्ट्रार नियुक्तिका लागि गत चैतमा खुला प्रतिष्पर्धा गराएको थियो । खुला प्रतिष्पर्धा गर्दा पहिलो नम्बरमा रहेका आचार्यलाई उपकुलपति प्राडा सुबर्णलाल बज्राचार्यले रजिष्ट्रार नियुक्तिका लागि कुलपति समेत रहेका प्रधानमन्त्री पुष्पकमल दाहाल प्रचण्डसमक्ष सिफारिस गरेका थिए । प्रधानमन्त्री दाहालले आचार्यलाई शुक्रबार बिहान नियुक्तिपत्र प्रदान गरे । प्रधानमन्त्री दाहालले बुधबार रजिष्ट्रार नियुक्तिको निर्णय गरेको बताइएको छ । रजिष्ट्रार नियुक्त भएका आचार्यले यसअघि दुई कार्यकाल लुम्बिनी बौद्ध विश्वविद्यालयकै रजिष्ट्रार भइसकेका छन्। लुम्बिनी बौद्ध विश्वविद्यालयलाई लुम्बिनीमा स्थापित गरी हालको अवस्थामा पुर्याउने काममा उनलाई रोलमोडलका रुपमा लिने गरिएको छ । लुम्बिनीका स्थानीय तथा लुम्बिनी बचाउ महाअभियानका संयोजक रामविकास चौधरी आचार्यकै कारण लुम्बिनीमा बौद्ध विश्वविद्यालय स्थापना हुन सकेको बताउँछन् । आचार्य पहिलो पटक रजिष्ट्रार भएपछि केन्द्रीय कार्यालय लुम्बिनीमा स्थानान्तरण गरेका थिए । विश्वविद्यालय स्थापनाको १० वर्षसम्म काठमाडौंमा सिमित रहेको थियो । रजिष्ट्रार आचार्यले पहिलो कार्याकालमा विश्वविद्यालयका तीन वटा नियमावलीहरु बनाएका थिए । केन्द्रीय क्याम्पसमा पहिलो पटक कक्षा सञ्चालन, खडैयामा विश्वविद्यालयका लागि जग्गा प्राप्ती, लुम्बिनीमा आठ कोठाको भवन निर्माण तथा पहिलो दीक्षान्त समारोह पहिलो कार्यकालमा उनले सम्पन्न गरेका थिए । दोस्रो कार्यकालमा उनी रुपन्देहीको देवदहमा झण्डै एक सय विगाहा जमिन विश्वविद्यालयको भोगाधिकारमा ल्याउन सफल भएका थिए । देवदहमा डिन कार्यालय स्थापना गरी शैक्षिक कार्यक्रम सञ्चालन, बुटवलको नयाँगाउँमा झण्डै ६ बिगाहा जग्गा प्राप्ती र कलेज स्थापना आचार्यले गरेका थिए । विश्वविद्यालयका तीन वडा डिन कार्यालयको संरचना निर्माण गरी शैक्षिक कार्यक्रम सञ्चालनमा उनले काम गरेका थिए । लुम्बिनीमा केन्द्रीय पुस्तकालय, केन्द्रीय कार्यालय, बुटवलमा शैक्षिक भवन तथा देवदहमा डिन कार्यालयको भवन निर्माणको काम यो चरणमा सकिएको विश्वविद्यालयले जनाएको छ । लुम्बिनी बौद्ध विश्वविद्यालय लगातार तीन आर्थिक वर्षमा बेजुरु फछ्र्याेटमा उत्कृष्ट भई पुरस्कृत समेत भएको आचार्य बताउँछन् । आचार्य रजिष्ट्रार बनेपछि नै स्थायी शिक्षक र कर्मचारी नियुक्तिको काम अघि बढेको थियो । तेस्रो कार्यकालका लागि नियुक्त आचार्यले विश्वविद्यालयलाई अन्तर्राष्ट्रिय उचाईमा पुयाउने गरी काम गर्ने प्रतिवद्धता जनाए । विकास हुँदै गरेको विश्वविद्यालयका लागि अनुभवी पदाधिकारीको आवश्यक रहने भन्दै उनले आफूले विश्वविद्यालयलाई अझै उचाईमा पुर्याउने बताए । उपकुलपतिज्यूले र मैले विश्वविद्यालयलाई अन्तर्राष्ट्रिय उचाईमा पुयाउने अठोटसहित केही योजना अगाडि बढाएका छौं, ती योजनाहरु कार्यान्वयन प्राथमिकतामा रहनेछ,'उनले भने । देवदहमा नयाँ परियोजना सुरु गरिएको भन्दै शैक्षिक कार्यक्रमको विस्तार र भौतिक पूर्वाधारका योजनालाई संगसंगै लगिने उनले बताए । उनले तेस्रो कार्यकालका लागि आफूलाई विश्वास गरेकोमा प्रधानमन्त्रीलाई धन्यवाद समेत दिएका छन् । रजिष्ट्रार नियुक्तिका लागि गत चैतमा विश्वविद्यालयले खुला प्रतिष्पर्धा गराएको थियो । प्रतिष्पर्धी ९ जनामध्ये आचार्य पहिलो नम्बरमा रहेका थिए । रजिष्ट्रार छनौटका लागि राष्ट्रिय योजना आयोगका सदस्य डारमेश पौडेलको अध्यक्षतामा मध्यपश्चिम विश्वविद्यालयका पूर्व उपकुलपति प्राडाउपेन्द्र कोइराला र विद्वान प्राडा पुष्कर बज्राचार्य सदस्य रहेको समिति बनाइएको थियो । सोही समितिले सिफारिस गरेको हो ।"
झापाको शिवसताक्षीमा दुई छोरासहित आमा मृत फेला,"झापा : झापाको शिवसताक्षीमा दुई बालकसहित आमा मृत अवस्थामा फेला परेको छ । शिवसताक्षी नगरपालिका३ भोटेपुल निवासी सुजन बेस्राकी श्रीमती २५ वर्षीया अन्जली बेस्रा,उनका छोराहरू ९ वर्षका बिशाल बेस्रा र ३० महिनाका आयुष बेस्रा मृत फेला परेको जिल्ला प्रहरी कार्यालय झापाका एसपी मिलन केसीले जानकारी दिए । महिला झुन्डिएको र छोराहरू कोठाभित्रै भुँइमा लडेको अवस्थामा फेला परेको एसपी केसीले बताए । आफ्ना दुई छोरालाई विष खुवाइ हत्या गरेपछि महिलाले आत्महत्या गरेको हुनसक्ने आशंका गरिएको छ । चिकित्सक र प्रहरी टोली घटनास्थल गइरहेको जनाइएको छ । सुजन बेस्रा वैदेशिक रोजगारीमा रहेको बताइएको छ ।"
"आगामी तीन दिन मध्य तथा पश्चिम तराईमा अत्यधिक गर्मी हुने, सावधानी अपनाउन आग्रह","काठमाडौं : जल तथा मौसम विज्ञान विभागले आगामी तीन दिन (जेठ ३२ देखि असार २ गतेसम्म) मध्य तथा पश्चिम तराईमा अत्यधिक गर्मीको सम्भावना रहेको जनाउँदै ती भेगका सर्वसाधारणलाई सावधानी अपनाउन आग्रह गरेको छ । विभागले बिहीबार साँझ विशेष बुलेटिन निकालेर कञ्चनपुर, कैलाली, बर्दिया, बाँके र दाङमा तातो हावा र तातो लहरको सम्भावना रहेको जनाउँदै ती स्थानका बासिन्दालाई सचेत रहन आग्रह गरेको हो । सुदूरपश्चिम र लुम्बिनी प्रदेशका तराई भूभागका केही स्थानमा विगत केही दिनदेखि अधिकतम तापक्रम ४० डिग्री सेल्सियस वा सो भन्दा बढी मापन गरिएको तथा यो क्रम केही दिन जारी रहने सम्भावना रहेको विशेष बुलेटिनमा जनाइएको छ । तातो हावा तथा तातो लहरबाट थकाइ लाग्ने, कमजोरी हुने, बढी तिर्खा लाग्ने, टाउको दुख्ने, खुट्टा बाउँडिने, चक्कर आउने, बेहोस हुने, मांसपेशीहरू दुख्ने, बान्ता हुन सक्ने विभागले जनाएको छ । तातो हावा तथा तातो लहरबाट बच्न बढी गर्मीको समयमा चिसो स्थानमा रहने, बाहिरी वातावरणमा बढी नजाने (घाममा बढी नहिँड्ने), हल्का लुगा लगाउने, सुती कपडा लगाउने, बाहिर निस्कँदा टाउको छोप्ने, टोपी लगाउने, नियमित (पटकपटक) पानी तथा झोल पदार्थ (जुस, सर्वत, ) प्रशस्त मात्रामा पिउन विभागले सुझाएको छ । साथै विभागले स्वास्थ्यमा समस्या देखिए स्वास्थ्यकर्मीसँग नियमित सम्पर्कमा रहेर सल्लाह लिन आग्रह गरेको छ ।"
प्रतिनिधिसभा बैठक सुरू,"काठमाडौं : संघीय संसदअन्तर्गतको प्रतिनिधिसभा बैठक सुरु भएको छ। बैठकमा विनियोजन विधेयक २०८१ को विभिन्न शीर्षकमाथि छलफलअन्तर्गत चारवटा मन्त्रालयको विभिन्न शीर्षकमाथि छलफल हुने संघीय संसद सचिवालयले जनाएको छ। बैठकमा वन तथा वातावरण मन्त्रालय, खानेपानी मन्त्रालय, सञ्चार तथा सूचना प्रविधि मन्त्रालय र संस्कृति पर्यटन तथा नागरिक उड्डयन मन्त्रालयलाई छुट्याइएको बजेको विभिन्न शीर्षकहरूमाथि छलफल हुने कार्यसूचीमा उल्लेख छ।"
प्रधानमन्त्री रोजगार कार्यक्रमबाट नमुना काम,"जनकपुरधाम : ४० डिग्रीभन्दा बढी गर्मीमा टपटप पसिना चुहाउँदै श्रवण बैठा कोदालो चलाउन व्यस्त भेटिए। उनले यतिधेरै श्रम आफ्नै गाउँमा गरेर कृषि सडक बनाउने काम गरिरहेका छन्। महोत्तरी गाउँपालिका ३ मडै गाउँका बैठासँगै विजय पाण्डे पनि सडक बनाउन गर्मीको परवाह नगरी लागि परेका छन्। कृषि सडक निर्माण भयो भने त्यसले गाउँका कृषकहरूका लागि खेतबारीमा पुग्न सहजता प्रदान गर्ने हुनाले यो काममा सबै लागि परेका हुन्। देशैभरी सञ्चालित प्रधानमन्त्री रोजगार कार्यक्रमअन्तर्गत कामै नगरी श्रमीकलाई पारिश्रमिक दिने गरिएको गुनासोहरू निकै आईराख्दा महोत्तरी गाउँपालिकामा नमुना कामहरू भइरहेका छन्। रोजगार कार्यक्रममा संलग्नहरूले ४ किलोमिटरभन्दा बढी कृषि सडक निर्माण गरिसकेका छन् भने कृषि कार्यलाई सहयोग गर्न विभिन्न कामहरूमा पनि संलग्नता देखाएका छन्। महोत्तरी सोनुखराका उपेन्द्र चमार गत वर्षसम्म बेरोजगार थिए तर, यस वर्ष उनले प्रधानमन्त्री रोजगार कार्यक्रमबाट काम पाए। गाउँघरमै काम पाएपछि चमार निकै खुसी छन्। आफ्नै गाउँठाउँमा आफ्नै फाइदाका लागि काम गर्न पाएका छौं। अहिले वर्षापानीको समय छ। अहिले मेहनत गरेर यो कृषि सडक बनाइराखेका छौं। यसको निर्माणले गाउँलेलाई खेतीपाति गर्न निकै सजिलो हुन्छ र हामीलाई पनि काम गर्दा सन्तुष्टि भएको छ, उनले भने। चालु आर्थिक वर्षमा कार्यक्रमअन्तर्गत गाउँपालिकामा ४० जनालाई सय दिनका लागि रोजगारी दिइएको छ। तर, यस सय दिनलाई सक्दो सदुपयोग गरेर यी कामदारहरूबाट काम लिने प्रयास भइरहेको गाउँपालिकाका प्रधानमन्त्री रोजकार कार्यक्रमका रोजगार संयोजक शोभाकान्त पाण्डेय बताउँछन्। हाम्रो पालिकामा कामदारहरू नियमित रूपमा काम गरिरहेका छन्। २४ जनाले त सय दिने कामको अवधि पुरा पनि गरिसकेका छन् भने अन्य १५ जनाले ५५ दिन काम गरिसकेका छन् र कामलाई निरन्तरता दिइरहेका छन्। सरकारले दिएको यस अवसरलाई सदुपयोग गर्दै हामीले पालिकामा ६ वटा कृषि सडक निर्माण कार्य सम्पन्न गरेका छौं। त्यसैगरी सामाजिक रूपमा हुने सरसफाइ लगायतका कामहरू र सीपमूलक कामहरूमा पनि यी कामदारहरूलाई लगाउने गरेका छौं। नेपाल सरकारले देशमा बढ्दो बेरोजगारीको समस्यालाई निराकरण गर्न र आफ्नै माटोपानीमा काम गरेर कम्तीमा दैनिक हातमुख जोड्ने व्यवस्था मिलाउने उद्देश्यका साथ प्रत्येक पालिकाहरूमा प्रधानमन्त्री रोजगार कार्यक्रम लागु गरेको हो। यस कार्यक्रमअन्तर्गत संलग्न व्यक्तिले सय दिन श्रम दिनुपर्ने हुन्छ। जसबापत एक दिनको पारिश्रमिक ६६८ रूपैंयाका दरले उपलब्ध गराउने गरिएको छ। कार्यक्रम सञ्चालनको समग्र जिम्मेवारी स्थानीय सरकारलाई रहेको छ। तर, स्थानीय सरकारले यस कार्यक्रमबाट रोजगार पाएकाहरूलाई काम र सहि जिम्मेवारी दिन नसक्दा अधिकांश पालिकाहरूमा रोजगार पाएकाहरू कामै नगरी पारिश्रमिक बुझ्दै आएको गुनासोहरू रहिआएका छन्।"
नेपालगञ्जबाट काठमाडौं गइरहेको बस त्रिशुली किनारमा खस्यो,मलेखु : पृथ्वी राजमार्गअन्तर्गत चितवनको फिस्लिङ बजार नजिक आज बिहान दुईवटा सवारीसाधन एकापसमा ठोक्किँदा २० जना घाइते भएका छन् भने पाँचजनाको अवस्था गम्भीर छ । नेपालगञ्जबाट काठमाडौँतर्फ गइरहेको भे१ख ४०६० नम्बरको यात्रीबस त्रिशूली नदी किनारमा खसेको छ । काठमाडौँबाट मुग्लिनतर्फ गइरहेको बागमती प्रदेश ०२०३९च ३७२० नम्बरको कार एकापसमा ठोक्किँदा बस नदी किनारमा खसेको हो । कारलाई जोगाउन खोज्दा बस नदीमा किनारमा खसेको एकजना प्रत्यक्षदर्शीले बताए । जिल्ला ट्राफिक प्रहरी कार्यालय गजुरीका अनुसार कारमा सवार पाँचजना गम्भीर घाइते छन् । बसमा ४५ जना यात्री थिए । सबै यात्रीको अवस्था सामान्य छ । गम्भीर घाइते भएका कारमा सवार सबैलाई उपचारका लागि चितवन पठाइएको गजुरीस्थित जिल्ला ट्राफिक प्रहरी कार्यालय प्रहरी निरीक्षक रवीन्द्रकुमार श्रेष्ठले जानकारी दिए। रासस
