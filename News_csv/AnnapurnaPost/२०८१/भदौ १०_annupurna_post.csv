शीर्षक,विवरण
सुरक्षा निकायकै असुरक्षा,"प्रहरी भनेको जनताको सुरक्षामा खटिने राज्यको सबैभन्दा महŒवपूर्ण अंग हो। सुरक्षा गर्न जनशक्तिसँगै साधन र स्रोत पनि चाहिन्छ। तर नेपाल प्रहरीलाई सधैं साधनस्रोतको अभाव भइरहन्छ। कतै सुरक्षाकर्मीकै अभाव छ त कतै गाडीको र कतै गाडी भइहाले इन्धनको। र कैयौं ठाउँमा त प्रहरीका लागि बस्ने भवन पनि छैन। भौगोलिक रूपमा कर्णाली विकट त छँदैछ, त्यसमाथि यहाँ सुरक्षा निकायका भवन पनि छैनन्, टहरा र छाप्रो अनि कतिपय ठाउँमा त जीर्ण भवनमै प्रहरीको बास छ। कता न निर्माण सुरु भएका भवन पनि बीचमै अलपत्र छन्। न संघ सरकारले हेरेको छ, न प्रदेशले। नेपालमा विकास निर्माणको ढिलासुस्तीको सबैभन्दा धेरै अपजस ठेकेदारलाई जान्छ। तर ठेकेदारले काम गर्दा गर्दै पनि सरकारले बजेट नदिँदा कर्णालीको सुर्खेत, जाजरकोट, कालीकोट, सल्यानलगायत थुप्रै जिल्लामा निर्माणाधीन दर्जन प्रहरी भवन अलपत्र छन्। ठेकेदार काम गर्छु भन्छ। तर सरकार पैसा दिँदैन। सरकार फेरिरहने रोगले जसै प्रदेशमा पनि संक्रमित पारेको छ, त्यसको असर प्रहरीका भवनमा पनि परेको छ। कर्णाली त्यही प्रदेश जनताको सुरक्षामा खटिनुपर्नेमा सुरक्षाकर्मीलाई साधन स्रोतले सम्पन्न बनाई मनोबलसमेत उच्च पार्ने दायित्व राज्यको हो। सेवा सुविधामा पनि कन्जुस्याइँ र पदोन्नतिलगायत वृत्ति विकासमा पनि राजनीतिक दाउपेचको सिकार नेपाल प्रहरीका सिपाहीदेखि उच्च अधिकारीसम्म भएका छन्। यसैले नै हालैको समय थुप्रै प्रहरी सम्पर्कविहीन हुने, राजनीमा गर्दै बिदेसिने गरेका छन्। बेरोजगारीको समयमा सरकारी जागिरबाट समेत हात धुन बाध्य हुने वातावरण बन्नुमा राज्यको ठूलो कमजोरी देखिन्छ। यो सुरक्षा संवेदनशीलताकै मामिला हो। सुविधासम्पन्न भवन, साधन, स्रोत र उपकरणबाट प्रहरीलाई आकर्षक संस्था बनाउन जरुरी छ।"
जगेर्नाको पर्खाइमा लाखे संस्कृति,"भोजपुर : कुनै बेला लाखे नाच हेर्न टाढाटाढाका गाउँबाट मानिस भोजपुर बजार, दाँवाबजार, चम्पेबजार, दिङ्लाबजार आउँथे। लाखेजात्राको प्रमुख मानिएका यी स्थानमा मानिसको बाक्लो घुइँचो लाग्थ्यो। केही दशक अघिसम्म डबलीबजार, टक्सार र भोजपुर सदरमुकाम भनेपछि मानिस कैयौं दिन लगाएर लाखेजात्रा हेर्न आउँथे। पछिल्ला वर्षहरूमा धेरैजसो नेवार समुदाय बसाइँसराइ, विदेश पलायन र पछिल्लो पुस्तामा चासो कमी हुनाले यो जात्राको रौनक क्रमशः सेलाउँदै गयो। सांस्कृतिक पर्व लाखेनाच र लाखेजात्राको संरक्षण सम्बद्र्धनमा भोजपुरका नेवार समुदाय जुट्न थालेका छन्। लाखेनाच हेर्ने मानिसको भिडभाडले खुट्टा राख्ने ठाउँसम्म नहुने भोजपुरमा पछिल्ला केही वर्षहरूमा लाखेजात्राको रौनक खस्किँदै गएको थियो। विशेषगरी नेवार समुदायको सांस्कृतिक महŒव बोकेको लाखे संस्कृति यहाँका अग्रज बुढापाका नहुनु, स्थानीय अग्रजहरू बसाइँ जानु र युवापुस्तालाई चासो नहुनुले ओझेलमा परेको भोजपुर नगरपालिका७ का स्थानीय विनम श्रेष्ठ बताउँछन्। हाम्रो लाखे संस्कृति ओझेलमा पर्नुको कारण आफ्नै कमी कमजोरीले हो, चासो नहुनाले हो, संस्कृति संरक्षणप्रति बेवास्ताले हो।, उनले भने, यसका जगेर्नाका लागि अग्रजहरूको पथप्रदर्शन र अगुवाय तथा पछिल्लो पुस्तामा संरक्षण संवद्र्धन गर्ने कुरामा जागरुक हुन जरुरी देखिन्छ। युवा जनशक्तिको कमी र पश्चिमा संस्कृतिको बढ्दो मोहसँगै भोजपुरको नेवार समुदायको सांस्कृतिक पर्व लाखेजात्राको रौनक घट्दै गइरहेको छ। युवा पिँढीमा संस्कृति जगेर्नाप्रति चासो कमी हुनाले लाखेजात्रा ओझेलमा परेको हो। मूलतः दशक लामो सशस्त्र द्वन्द्वले यहाँका कतिपय स्थानीय नेवार समुदाय पलायन हुनु र पछिल्ला पिँढीका युवापुस्ताले चासो नदिएका कारण यो सांस्कृतिक पर्व ओझेलमा पर्दै गएको छ। आफ्नो संस्कृतिलाई जोगाइराख्नुभन्दा पनि आधुनिक चलनचल्तीका संस्कारले पनि लाखे संस्कृतिको चहलपहल घटेको स्थानीय नेवार अग्रजहरू गुनासो गर्छन्। हाम्रा संस्कृति हाम्रा सम्पत्ति हुन्, धरोहर हुन्, यो संस्कृतिलाई निरन्तर अघि बढाउन नयाँ पुस्तामा तालिमसहितका सांस्कृतिक वाद्यवादनको जगेर्ना गर्नुपर्दछ, भोजपुर टक्सारका स्थानीय प्रेम शाक्य बताउँछन्। साउनको नागपञ्चमीदेखि श्रीकृष्ण रथयात्रासम्म स्थानीय नेवार समुदायले धूमधामकासाथ लाखेजात्रा निकालिन्छ। नेवारी समुदायको प्रचलित गठेमंगल, गाईजात्रा, श्रीकृष्ण रथयात्रा, रोपाइँजात्रा, हिलेजात्रा, सैनिकजात्रा निकालिने गरिन्छ। विगतका वर्षमा झैं यो वर्ष पनि लाखे नचाउँदै नगर परिक्रमा गर्ने, विविध परम्परागत भेषभूषा र चरित्रमा लाखेजात्रा देखाइने गरिएको नेपाल भाषा मंका खलः भोजपुरका प्रतिनिधि गणेश प्रधानले बताए। लाखेजात्राको महŒवलाई पुस्तान्तरण गर्न लाखे संस्कृतिलाई जगेर्ना गर्न लागि पर्नुपर्ने सरोकारवालाहरू सुनाउँछन्। यसरी लाखेजात्राको रौनक घट्नु एकातिर र आफ्नो परम्परा र संस्कृति जगेर्नामा पनि ध्यान नदिनु अर्कोतिरको कारणले स्थानीय सांस्कृतिक परम्परा धराशायी बन्दै गएको भोजपुर टक्सारका नेवार सस्कृतविद् अम्रिका ताम्राकार सुनाउँछन्। हाम्रा परम्पराको संरक्षण र सम्बद्र्धनमा सम्पूर्ण नेवार समुदायको महŒवपूर्ण भूमिका रहन्छ। संस्कृति जगेर्नाको आत्मानुभूति हुनुपर्यो, पश्चिमा शैलीका नाच र वाद्यवादनले मात्रै लाखेनाच हुँदैन। एकजनाले मात्रै संस्कृति जगेर्ना हुँदैन, ताम्राकार थप्छन्, परम्परा, संस्कृतिलाई पुस्तान्तरण गर्न सकिए, नेवारी संस्कारको संरक्षण र प्रवद्र्धन गर्न सकिएमात्रै लाखे संस्कृतिको अस्तित्वलाई सार्थकता दिन सकिन्छ।"
४५ वर्ष धाउँदा पनि नागरिकता पाइनँ,"अछाम : भत्किने अवस्थामा पुगेको सानो जीर्ण घर। २०७९ कात्तिकमा गएको भूकम्पले घर चिराचिरा परेको छ। हिउँदमा पर्ने पानीले समेत घर चुहिन्छ। वर्षायामको पानीको त कुरै नगरौं। घरभित्रै पनि राम्रोसँग ओत लाग्ने ठाउँ छैन। घरमा भए जतिका भाडाहरू चुहिने ठाउँमा थापिएका छन्। गाउँभन्दा पर जंगलमा एक्लो घर छ। घरमा बिजुलीसमेत छैन। राति पारि गाउँमा बल्ने झिलिमिली बत्ती हेरेरै बस्नुपर्ने अवस्था छ। यो घर साँफेबगर नगरपालिका३ डिक्रेनीकी पवि रावतको हो। घरमा पवि एक्लै बस्न थालेको वर्षौं भइसक्यो। १५ वर्षको उमेरमा दीपेन्द्र रावतसँग मागी विवाह गरेर पवि भित्रिएकी थिइन्। घर संसार राम्रै चलेको थियो। पविले १६ वर्षमा पहिलो सन्तान छोरा जन्माइन्। सानै उमेरमा बिहेका कारण घरायसी जिम्मेवारीलगायतका विषयले श्रीमान्सँगको सम्बन्ध बिग्रिँदै गयो। भारत कमाउन गएका श्रीमान् पविबाट सम्पर्कविहीन भए। श्रीमान्बाट बेवास्ता गरिएकी पवि घरपरिवार समाजबाट पनि बहिष्कारजस्तै भइन्। जसोतसो सुखदुःख गरेर उनले छोरालाई हुर्काइन्। छोरा सुरेश १५ वर्षको भयो अहिले। पवि ३१ वर्षकी भइन्। आर्थिक अभावका कारण छोरालाई पढाउन सकिनन् पविले। कक्षा २ मै पढाइ छोडिसकेका सुरेश कमाउन भारत गए। पविले अहिलेसम्म पनि नागरिकता पाउन सकेकी छैनन्। नागरिकताका लागि उनी भौंतारिन थालेको ४५ वर्ष भयो। नागरिकता बनाइदिन आग्रह गर्दै उनी नगरपालिका, वडा कार्यालयसम्म पटकपटक धाइरहेकी छन्। तर, कसैले पनि अहिलेसम्म उनको कुरा सुनुवाइ गरेका छैनन्। नागरिकता बनाउन कुनै पनि कागजात छैन भन्दै फर्काउने गरेको उनले दुःखेसो गरिन्। श्रीमान्को नागरिकता ल्याएपछि मात्र नागरिकता बन्ने भनेर फर्काउने गरेको उनले बताइन्। उनले भनिन्, नागरिकता बनाउन केके चाहिन्छ, मसँग त केही छैन। जन्मदर्ता ल्याउनु भनेका थिए। मैले माइतबाट जन्मदर्ता गरेर ल्याए। विवाह दर्ता छैन मेरो। छोराको जन्म दर्ता पनि छैन। श्रीमान् सम्पर्कविहीन भएको १५१६ वर्ष भइसक्यो। नागरिकता नहुँदा चुनावको बेला भोट हाल्न नपाउँदा पनि जनप्रतिनिधिहरूले आफ्नो समस्या नसुनेको उनको बुझाइ छ। नगरपालिकाको न्यायिक समितिमा गएर जानकारी गराउँदासमेत कसैले वास्ता नगरेको उनले बताइन्। श्रीमान् भारतबाट आएपछि नागरिकता बनाइदिने भन्दै जनप्रतिनिधिहरूले आश्वासन दिने गरेको उनको भनाइ छ। उनले भनिन्, आफ्नोभन्दा छोराको चिन्ता लाग्छ। छोराले नागरिकता बनाइदेऊ आमा भनेर भनिरहन्छ। आफ्नो नागरिकता छैन। छोराको कसरी बनाउनु, नागरिकता नभएर बिजुलीको मिटर पनि नपाइँदो रहेछ, हामीजस्ता बेसहारा, विपन्न महिलाहरूको दुःख पीडा बुझिदिने सरकार कहिले आउँला। वडाध्यक्ष कुलबहादुर कुँवरले पविको नागरिकताका लागि उनका सासू, ससुरासँग कुराकानी भइरहेको बताउँदै आएका छन्। उनले भने, भारतबाट उनको श्रीमान् आएपछि नागरिकता बनाउने भन्ने कुरा भएको छ, केही समय पर्खिनुपर्छ। वडा अध्यक्ष कुँवरले विभिन्न बहाना बनाएर टार्ने गरेका छन्। पविको नागरिकता बनाउने विषय जनप्रतिनिधिको प्राथमिकतामा भने छैन। नागरिकता प्राप्तिका लागि जनप्रतिनिधिहरूले कसैले पनि सहजीकरण गरेको देखिँदैन। २०७४ मा स्थानीय तहको निर्वाचनपछि सिंहदरबारको अधिकार गाउँगाउँ पुग्यो। २०७९ दोस्रो कार्यकालका लागि जनप्रतिनिधि निर्वाचित भए तर पविको समस्या भने सधैं उही नै रह्यो। स्थानीय तहको भएको दुवै निर्वाचनमा पविकै वडाबाट नगर प्रमुख बने। २०७४ मा साँफेबगर नगरपालिकाको मेयरमा कुलबहादुर कुँवर र २०७९ को निर्वाचनमा राजेन्द्रबहादुर कुँवर निर्वाचित भए। तर, पविको समस्या भने कसैको प्राथमिकतामा पर्न सकेन।"
ऊर्जा खपत प्रतिव्यक्ति ४ सय युनिट,"काठमाडौं : प्रतिव्यक्ति ऊर्जा खपत ४ सय युनिट पुगेको छ। नेपाल विद्युत् प्राधिकरणले सार्वजनिक गरेको तथ्यांकअनुसार गत आर्थिक वर्षमा प्रतिव्यक्ति ऊर्जा खपत ४ सय युनिट पुगेको हो। मुलुकबाट लोडसेडिङ अन्त्य भई नियमित रूपमा विद्युत् आपूर्ति हुन थालेपछि विद्युत् खपत तीन गुणा बढेको बताइएको छ। आर्थिक वर्ष २०७२७३ मा ३ अर्ब ७२ करोड युनिट ऊर्जा खपत भएकोमा गत आव २०८०८१ मा १० अर्ब २ करोड युनिट पुगेको छ। ८ वर्षको अवधिमा देशभित्रको विद्युत् खपत ६ अर्ब ५१ करोड युनिट वृद्धि भएको हो। आठ वर्षअघि विद्युत् खपत वृद्धिदर नै ऋणात्मक थियो। गत आवमा सबैभन्दा बढी गार्हस्थ्यतर्फ ४ अर्ब ३१ करोड र औद्योगिक ग्राहकतर्फ ३ अर्ब ६९ करोड युनिट विद्युत् खपत भएको छ। बाँकी विद्युत् अन्य समूहका ग्राहकले खपत गरेका हुन्। आठ वर्षअघि १३१ युनिट प्रतिव्यक्ति विद्युत् खपत रहेको थियो। आठ वर्षअघि वर्षायाममा समेत दैनिक ८ घण्टा लोडसेडिङ थियो । हिउँदमा दैनिक १४ घण्टासम्म लोडसेडिङ गर्नुपर्ने प्रक्षेपण थियो। २०७३ को कात्तिकबाट काठमाडौं उपत्यका हुँदै क्रमिक रूपमा देशका प्रमुख सहरहरूका गार्हस्थ्यतर्फका ग्राहकको र त्यसपछि औद्योगिक ग्राहकको लोडसेडिङ अन्त्य गरिएको थियो। २०७५ वैशाखबाट सिंगो मुलुक लोडसेडिङमुक्त घोषणा गरिएको थियो। ८ वर्षअघि ५८ प्रतिशत घरपरिवारमा मात्र विद्युत् पुगेको थियो। अहिले ९९ प्रतिशतमा विद्युत् पुगेको छ। विद्युत्को पहुँच पुगेका घरपरिवारमध्ये ९७ प्रतिशत राष्ट्रिय ग्रिडबाट र २ प्रतिशतले ग्रिडभन्दा बाहिर रहेका लघुजलविद्युत्, सौर्य ऊर्जालगायतबाट विद्युत् उपभोग गरिरहेका छन्। आव वर्षअघि विद्युत्का ग्राहक करिब ३० लाख रहेकामा हाल सामुदायिकसहित ५९ लाख ३५ हजार पुगेका छन्। प्राधिकरणका कार्यकारी निर्देशक कुलमान घिसिङले लोडसेडिङ अन्त्यपछि पर्याप्त निरन्तर विद्युत आपूर्ति हुन थालेपछि विद्युत् खपत बढेको बताए। ठूला तथा साना उद्योगहरूले निरन्तर विद्युत् आपूर्ति पाइरहेका छन्, यस अवधिमा उद्योगहरूको धैरे लोड स्वीकृत गरिएको छ, खाना पकाउनलगायत घरायसी प्रयोजनमा विद्युतीय उपकरणहरूको प्रयोग बढेको छ, निजी तथा सार्वजनिक यातायातमा विद्युतीय सवारीसाधनको प्रयोग बढिरहेको छ, विद्युतीकरण व्यापक रूपमा गरिएको छ जसका कारण आन्तरिक रूपमा विद्युत्को खपत बढिरहेको छ, कार्यकारी निर्देशक घिसिङले भने। हरेक वर्ष विद्युत् माग बढेसँगै विद्युत् आपूर्तिमा चुनौती थपिएका छन्, त्यस्ता चुनौती र समस्याको समाधान गरी उपभोक्तालाई भरपर्दो, गुणस्तरीय, सुरक्षित विद्युत् आपूर्तिका देशका प्रमुख सहरहरूलाई ११ क्लस्टरमा विभाजन गरी सन् २०५० सम्मको मागलाई आपूर्ति गर्न सक्ने प्रसारण र वितरण संरचनाको गुरुयोजना तयार गरी क्रमिकरूपमा कार्यान्वयनमा लगिएको छ। आव २०७२७३ मा ३ अर्ब ७२ करोड युनिट रहेको विद्युत् खपत आव २०७३७४ मा २८४७ बिन्दुले बढी ४ अर्ब ७७ करोड युनिट पुगेको थियो। आव २०७४७५ मा विद्युत् खपत ५ अर्ब ५६ करोड, २०७५७६ मा ६ अर्ब ३० करोड युनिट, २०७६७७ मा ६ अर्ब ४२ करोड, २०७७७८ मा ७ अर्ब २८ करोड युनिट भएको थियो। यसैगरी, २०७८७९ मा ८ अर्ब ८४ करोड, २०७९८० मा ९ अर्ब ३५ करोड र २०८०८१ मा १० अर्ब २ करोड युनिट विद्युत् खपत भएको थियो। आव २०७९८० को तुलनामा आव २०८०८१ मा विद्युत् खपत करिब १० प्रतिशतले बढेको हो। गत आवमा पिक डिमान्ड (विद्युत् बढी माग हुने समय) अघिल्लो आव २०७९८० को तुलनामा ११३४ प्रतिशत बिन्दुले वृद्धि भएको थियो। गत आवको जेठ १६ गते देशभित्रको सबैभन्दा बढी विद्युत्को माग रेकर्ड गरिएको थियो। उक्त दिन पिक डिमान्ड २ हजार २ सय १२ मेगावाट पुगेको थियो। वर्षायामका ६ महिना विद्युत् भारततर्फ निर्यात गर्ने अवस्था बने पनि हिउँदमा नदी प्रवाही जलविद्युत् आयोजनाहरूको विद्युत् उत्पादन घटी केही महिना देशभित्रको माग धान्न विद्युत् आयात गर्नुपर्ने अवस्था छ। तर, प्रणालीमा आयात गरिएको ऊर्जाको परिमाण भने घट्दै गएको छ। गत आवमा प्रणालीमा आयातित ऊर्जाको हिस्सा १४६८ प्रतिशत रहेको छ। जुन अघिल्लो आवको तुलनामा ८५७ प्रतिशत बिन्दुले कम हो। विद्युत् निर्यात ४४ प्रतिशत बिन्दुले वृद्धि भएको छ। गत आवमा भारतबाट १ अर्ब ९० करोड युनिट अर्थात् १६ अर्ब ९३ करोड रुपैयाँबराबरको विद्युत् आयात गरिएको थियो। तर यही अवधिमा १ अर्ब ९५ करोड युनिट विद्युत् भारततर्फ निर्यात गरी १७ अर्ब ६ करोड रुपैयाँ आम्दानी भएको थियो। गत आवमा आयातभन्दा १३ करोड रुपैयाँको बढीको विद्युत् निर्यात गरी खुद विद्युत् आयातकर्ताबाट नेपाल खुद विद्युत् निर्यातकर्ता बनेको थियो।"
खेतीयोग्य सवा १० लाख हेक्टर जमिन बाँझै,"काठमाडौं : मुलुकका करिब ६५ प्रतिशत जनसंख्या कृषिमा आश्रित देखिए पनि यसबाट पलायन हुँदा खेतीयोग्य जमिन बाँझोमा परिणत हुने क्रम बढ्दो छ। कृषि तथा पशुपन्छी मन्त्रालयका अनुसार अझै १० लाख ३० हजार हेक्टर खेतीयोग्य जमिन बाँझो छ। यद्यपि कृषि प्रधान देश भनिँदै आएकोमा ३० लाख ९१ हजार हेक्टर जमिनमा मात्र खेती लगाइएको छ। अब कृषि मन्त्रालयले खेतीयोग्य मात्र होइन सम्भव भएसम्मका जमिनको कसरी उपयोग गर्ने भन्नेमा केन्द्रित भएको कृषिमन्त्री रामनाथ अधिकारीले जानकारी दिए। मन्त्रालयले आइतबार गरेको पत्रकार सम्मेलनमा बोल्दै उनले कम्तीमा मुलुकका लागि आवश्यक पर्ने खाद्यान्न, फलफूल, तरकारीका साथै पशुपन्छी तथा मासुजन्य उत्पादन गर्नेबारे सम्पूर्ण ध्यान केन्द्रित गरेर काम गरिरहेका सुनाए। उनी भन्छन्, त्यसलाई कम गर्न आफ्ना लागि आफैं उत्पादन गर्न स्थानीय उत्पादनलाई प्रोत्साहन गर्ने गरी हामीले काम थालेका छौं। व्यक्तिले उत्पादन गरेको वस्तु स्थानीय बजार र स्थानीय तहलाई, बढी भएको प्रदेश हुँदै संघीय सरकारले उत्पादित वस्तु खरिद गर्ने गरी बजारको अभावमा किसान आहात हुनुपर्ने अवस्था छ। अब यसको अन्त्य गर्न मन्त्रालय लागिपरेको जनाएको छ। उत्पादक र उपभोक्ताबीच रहेको ठूलो खाडल हटाउन र स्थानीय उत्पादनलाई प्रोत्साहन गर्नका लागि अब स्थानीय सरकारसँगको समन्वयमा कृषक बजार (हाट) अघि बढाइने भएको छ। यस्तै, कोदो, फापर, गहत, चिनो, कागुनोजस्ता रैथाने उत्पादन एवं मही, पनिरजस्ता दुग्धजन्य उत्पादनलाई मन्त्रालयले प्रोत्साहन गर्ने नीति बनाएको छ। विदेशबाट करोडौंको मदिरा खरिद गर्ने तर, कोदोबाट उत्पादन हुने छ्याङ तथा मदिराको स्थानीय उत्पादनलाई रोक लगाउने परिपाटीको अन्त्य गर्नुको साथै कोदोबाट बन्ने परिकारलाई स्वास्थकर र गुणस्तरीय उत्पादन तथा बजारीकरणका लागि उद्योग मन्त्रालयसँग समेत समन्वय गरिनेछ। कृषकको वर्गीकरण गरी किसान कार्ड वितरण गरिने भएको छ। साथै किसानलाई प्रोत्साहन गर्न अनुदानलाई किसान सूचीकरणसँग जोडी प्रभावकारी बनाउँदै लगिने कृषि मन्त्रालयको भनाइ छ। विषादीमुक्त कृषि उपजको उत्पादनमा जोड पछिल्लो समय अधिकांश तरकारी, फलफूललगायतका उत्पादनमा विषादीको प्रयोग बढेको उपभोक्ताबाट गुनासो आइरहेको छ। कतिपय स्थानमा विषादीको प्रयोगबिना लगानी पनि नउठ्ने भएपछि बढी नै राख्ने गरेको सुनिन्छ। अब यसको प्रयोगलाई कम गर्न मन्त्रालयले विषादीमुक्त उत्पादन गर्ने कृषकलाई थप सहुलियत दिने गरी नीतिगत व्यवस्था गर्न लागेको जानकारी दिइएको छ। दुग्ध किसानको बक्यौता छिट्टै भुक्तानीको प्रतिबद्धता दुग्ध किसानले पाउनुपर्ने बक्यौता रकम उपलब्ध गराउन सुरु भएको छ। भदौ ८ सम्म ३३ करोड ५७ लाख रुपैयाँ भुक्तानी भइसकेको छ। मन्त्रालयका अनुसार अब बाँकी १ अर्ब २७ करोड ४३ रकम पनि छिट्टै सबै किसानको हातमा पुर्याइनेछ। यस्तै, उखु किसानको बारेमा पनि मन्त्रालय जानकार भएको बताउँदै दसैंअघि नै रकम उपलब्ध गराउन मन्त्रालयले गृहकार्य थालेको जनाइएको छ। अझै उनीहरूलाई १ अर्ब ३० करोड रुपैयाँ रकम उपलब्ध गराउन बाँकी छ।"
डेडिकेटेड तथा ट्रंकलाइन बक्यौता विवाद : लेखा समिति निष्कर्षविहीन,"काठमाडौं : डेडिकेटेड तथा ट्रंकलाइन बक्यौताको रकम असुल गर्ने र हालसम्म पनि असुल नगरेकामा विद्युत् प्राधिकरणको नेतृत्वलाई कारबाहीका लागि सिफारिस गर्ने लेखा समितिका सभापति ऋषिकेश पोखरेलको प्रस्तावपछि समितिको आइतबारको बैठकमा चर्काचर्की पर्यो। प्राधिकरण नेतृत्वलाई कारबाहीका लागि सिफारिस गर्ने प्रस्तावमा माओवादी केन्द्रका सांसदले आपत्ति जनाए। रास्वपा पनि तयार भएन। त्यसैकारण समिति बैठक अनीर्णित भयो। सभापति पोखरेलले डेडिकेटेड र ट्रंकलाइनको बक्यौता असुल गर्नेलगायत ६ बुँदा पेस गरेका थिए। तर, माओवादीका अमनलाल मोदी, राजन लेखनाथ दाहालले तीव्र विरोध जनाए। सभापति पोखरेलले लेखा समितिले नै विद्युत् प्राधिकरणका महाप्रवन्धक कुलमान घिसिङलाई कारबाही गर्दै छ भन्ने हल्ला फिजाइएको भन्दै आपत्ति जनाए। कसैलाई पनि कारबाही गर्ने अधिकार समितिलाई छैन, सभापति पोखरेलले भने, तथ्य र सत्यपरक विषयमा आवश्यक ठाउँमा कारबाहीका लागि सिफारिस गर्ने अधिकार समितिलाई छ। तर, लेखासमितिले कारबाही गर्दै छ भन्ने भ्रम सिर्जना गर्ने काम भयो। यो लोकतन्त्र विरोधी चरित्र हो। डेडिकेटेड र ट्रकलाइनको २१ अर्ब ८८ करोड रुपैयाँ किन नउठाउने भनेर महालेखाले औंल्याएको विषयमा जनतालाई प्रश्न गर्ने अधिकार रहेको सभापति पोखरेलले बताए। हिजो गरिएका कतिपय गलत निर्णयहरू संशोधन हुन सक्छन्। हिजो नउठेका बक्यौता आज उठाउन पाइँदैन भन्ने होइन। अब उठाउनु पर्दैन भन्ने कसैको अधिकार छैन। सार्वभौम संसद् र समितिले फेरि निर्णय गर्न सक्छ, सभापति पोखरेलले भने । तथ्य र सत्यपरक विषयमा आवश्यक ठाउँमा कारबाहीका लागि सिफारिस गर्ने अधिकार समितिलाई छ। तर, लेखासमितिले कारबाही गर्दै छ भन्ने भ्रम सिर्जना गरियो। ऋषिकेश पोखरेल, सभापति, लेखा समिति ०७६ को लेखा समितिको निर्देशन र सिफारिसबमोजिम डेडिकेटेड फिडर र ट्रंकलाइनतर्फको महसुल उठाउन निर्देशन दिने प्रस्ताव सभापति पोखरेलले गरेका थिए। बैठकमा एमाले सांसद योगेश भट्टराईले बक्यौताका सम्बन्धमा अघिल्ला प्रतिवेदनहरू अन्तरविरोधीपूर्ण रहेको बताए। राजनीतिक आरोपप्रत्यारोप गर्न जरुरी छैन, भट्टराईले भने, यो विवाद निस्किएको करिब ९ वर्षमा पटकपटक एउटै पार्टीका ऊर्जामन्त्री छन्। जिम्मेवारीको हिसाबले औंला ठड्याउने पर्याप्त आधार छन्। तर, त्यसमा विवाद निकाल्न जरुरी छैन। सबैले म, म गरे हुन्छ। ०७६ सालमा लेखा समितिले बनाएको मीनेन्द्र रिजालको उपसमितिको सुझावलाई आधार मानेर यो विषय सुल्झाउनुपर्ने उनको भनाइ थियो। उनका अनुसार, महालेखा प्रतिवेदनले उठाएका र बक्यौता भनेका विषयमा मिनाहा गर्नुपर्यो, छलफल गर्नुपर्यो भने सार्वजनिक लेखा समितिलाई मात्र अधिकार हुन्छ। तर, यसको विपरीत लेखा समितिको क्षेत्राधिकार हस्तक्षेप गरेर ०८१ वैशाख २७ गते मन्त्रिपरिषद्को निर्णय भनी एउटै चलानी नम्बरमा २ वटा अलगअलग विषयमा तत्कालीन मन्त्रिपरिषद्ले निर्देशन दिएको छ, भट्टराईले भने, यो विषयमा तत्कालीन प्रधानमन्त्री पुष्पकमल दाहाल प्रचण्ड र तत्कालीन ऊर्जामन्त्री शक्तिबहादुर बस्नेतलाई स्पष्टीकरण सोध्नुपर्छ। तत्कालीन लेखासमितिको निर्देशन किन कार्यान्वयन भएन भनेर प्राधिकरण र विद्युत् नियमन आयोगको प्रमुखलाई पनि सोध्नुपर्छ। कांग्रेस सांसद देवप्रसाद तिमल्सिनाले डेडिकेटेड तथा ट्रंकलाइन विवादको बक्यौता उठाउनुपर्नेमा जोड दिए। १ हजार बिजुलीको पैसा तिर्न बाँकी रहेका सर्वसाधारणको लाइन काट्ने प्राधिकरणले २१ अर्ब ८८ करोड बक्यौता किन नउठाएको ? भनी सांसद तिमिल्सिनाले प्रश्न गरे। यसका बारेमा कति छलफल गर्ने ? उनको प्रश्न थियो, संवैधानिक आयोग महालेखाले बक्यौता भनेको विषय तुरुन्तै उठाउनुपर्छ। यसको विकल्प छैन। सबैलाई एउटै कानुन हुने भए यो रकम उठाउनुपर्ने उनको धारणा थियो। लेखा समिति भनेको महालेखाले उठाएका विषयवस्तुमाथि छलफल गर्ने निकाय हो। कसैलाई लक्षित गरी दण्ड र कारबाही गर्ने संस्था होइन र रहन सक्दैन। लेखनाथ दाहाल, सांसद, माओवादी माओवादी सांसद अमनलाल मोदीले पनि महालेखाको प्रतिवेदनले उठाउन भनेको बक्यौतालाई छुट दिन नमिल्ने भन्दै सबै असुलउपर गर्ने गरी लेखा समितिले निर्णय गर्नुपर्ने उल्लेख गरे। राष्ट्रिय स्वतन्त्र पार्टीका सांसद असीम शाहले डेडिकेटेड तथा ट्रंकलाइन विवाद अहिले ट्रेन्डिङमा रहेको भन्दै चरम लोडसेडिङका समयमा सर्वसाधारणलाई अँध्यारोमा राखेर उद्योगीले चलाएको बिजुलीको प्रिमियम शुल्क तिर्नुपर्ने बताए। यसअघिका निर्णयहरू कार्यान्वयन गर्नुका सट्टा अहिले पनि यस विषयमा छलफल गरेर बस्नु परेको बताउँदै प्राधिकरणले पठाएको प्रमाणका सम्बन्धमा कसरी जाँच भयो र के निष्कर्ष निकालियो जानकारी गराउन समिति सभापतिलाई आग्रह गरे। बैठकमा कांग्रेस सांसद अर्जुननरसिंह केसीले डेडिकेटेड र ट्रंकलाइनको बक्यौता उठाउनुपर्नेमा दुईमत नभएको बताए। तर, त्यस विषयमा कसैलाई कारबाही गर्नु दुर्भाग्यपूर्ण हुने बताए। यस विषयमा कारबाही गर्ने भए नोट अफ डिसेन्ट लेख्छु, उनले भने। २१ अर्ब ८८ करोडमा कसरी १६ अर्ब छुट भयो र कसरी ६ अर्ब उठाउने कुरा भयो त्यसमा अहिले नै प्रश्न उठाउन सकिन्छ भन्दै केसीले व्यापारीहरूलाई तिराउने कुरा र प्राधिकरणलाई कारबाही गराउने कुरा एकै ठाउँमा जोड्न नहुने र यसले समाजमा नकारात्मक सन्देश फैलाउने बताए। एमाले सांसद गोकुल बाँस्कोटाले तथ्यपरक भएर यसको निर्णय गर्नुपर्ने बताए। महालेखाले दिएको बेरुजुबारे छलफल नगर्ने हो भने कारबाही गर्नुपरेन। गर्ने हो भने ठोस निर्णय गर्नुपर्छ। लगलग काम्न जरुरी छैन, बाँस्कोटाले भने। उनले तथ्यले स्वीकार गरेको विषय स्थापित हुने हो र यसमा व्यक्तिको लोकप्रियताले केही नहुने बताए। उद्योगीले मागेको टिओडीसहितको बिल पठाउने हो, जालेमाले कुरा गरेर ७८ वर्ष बिताउने, सरकार परिवर्तनपछि मुद्दा उठाउने र जनीतिककरण गर्न हुँदैन। यसमा पूर्वाग्रह केही छैन। सरकारले १६ अर्ब छुट कुन ऐनमा टेकेर दिएको हो त्यसको उत्तर पनि खोजिनुपर्छ, बाँस्कोटाले भने। प्राधिकरणको प्रमाणमा के गर्यो लेखा समितिले यही साउन १८ गते लेखा समितिको बैठकले डेडिकेटेड तथा ट्रंकलाइन बक्यौताको प्रमाण पेस गर्न नेपाल विद्युत् प्राधिकरणलाई निर्देशन दिएको थियो। प्राधिकरणले साउन २४ गते डेडिकेटेड तथा ट्रंकलाइन बक्यौता प्रमाण सार्वजनिक लेखा समितिलाई बुझायो पनि। प्राधिकरणले समितिले मागेको सबै तथ्यांक तथा प्रमाणसहित १ लाखभन्दा बढी पृष्ठको कागजपत्र बुझाएको थियो। कागजपत्र पेस गर्दै प्राधिकरणले यस विषयलाई टुंगो लगाइ विद्युत् महसुल प्रभावकारी रूपमा असुल हुने व्यवस्था मिलाउन पनि समितिसँग अनुरोध गरेको थियो। समितिले आवश्यक कागजात छान्दै गरिएको जानकारी गराएको थियो। तर, प्राधिकरणले प्रमाण बुझाएको २ हप्ता बित्दा पनि त्यसको निष्कर्ष भने आइतबारको बैठकले पनि दिन सकेन। डेडिकेटेड र ट्रंकलाइनको बक्यौता उठाउनुपर्नेमा दुईमत छैन। कसैलाई कारबाही गर्नु दुर्भाग्यपूर्ण हुन्छ। यस विषयमा कारबाही गर्ने भए नोट अफ डिसेन्ट लेख्छु ।, अर्जुननरसिंह केसी, सांसद, कांग्रेस आइतबारको छलफलमा उपस्थित केही सांसदहरूले उक्त प्रमाणको अध्ययनको विषयमा कुरा निकाले पनि त्यसको जवाफ दिइएन। डेडिकेटेड तथा ट्रंकलाइन बक्यौता विवादमा लेखा समितिले पुनः छलफल सुरु गरे पनि २०७६ मा मीनेन्द्र रिजालको उपसमितिको निर्देशन र सुझावलाई केन्द्रमा राखेर आइतबारको छलफल अघि बढाएको छ। यो बक्यौता २०७२ साउनदेखिको भए पनि विवाद भने २०७६ मा प्राधिकरणले छुट बिल पठाएपछि सुरु भएको हो। प्राधिकरण आर्थिक प्रशासन विनियमावली, २०६८, विद्युत् वितरण विनियमावली, २०६९ को विनियम २० र विद्युत् महसुल संकलन विनियमावली, २०७३ को विनियम ५ (१३) मा प्राधिकरणका उपभोक्ताहरूलाई विलिङ गर्दा जुनसुकै कारणबाट छुट भएमा सोको जानकारी भएपश्चात् जुनसुकै समयमा छुट विल गर्ने कानुनी व्यवस्था रहेको छ। सोही व्यवस्थालाई टेकेर प्राधिकरणले औद्योगिक ग्राहकहरूलाई छुट बिल जारी गरेको थियो। २०७६ मा डेडिकेटेड तथा ट्रंक लाइन बक्यौता १५ अर्ब १ करोड रुपैयाँ थियो। मन्त्रिपरिषद्को २०७६ पुस २१ को निर्णयानुसार गठित ५ सदस्यीय समितिले ट्रंक लाइन तथा डेडिकेटेड फिडर सम्बन्धमा भएको विवादलाई तीन खण्डमा विभाजन गरेको छ। उक्त विवादित महसुललाई विल गरेको अवधिको आधारमा मिति २०७२ साउदेखि २०७२ पुस मसान्तसम्मको ९७ करोड ४३ लाख रुपैयाँ, मिति २०७२ माघदेखि २०७५ वैशाख मसान्तसम्मको ६ अर्ब ४१ लाख रुपैयाँ र मिति २०७५ जेठदेखि २०७७ जेठ मसान्तसम्मको ८ अर्ब ३ करोड २६ लाख रुपैयाँ गरी जम्मा १५ अर्ब १ करोड १० लाख रुपैयाँ बक्यौता महसुुलको विवरण प्रस्तुत भएको थियो। त्यो बक्यौता नै अहिले करिब २२ अर्ब पुगेको हो। महालेखापरीक्षकको ६१ औं प्रतिवेदनअनुसार २०८० मसान्तसम्म यस्तो बक्यौता करिब २२ अर्ब पुगेको छ। यसको जरिवाना २५ प्रतिशत हुने प्रावधान छ। उक्त जरिवानासहित सो रकम करिब २७ अर्ब पुगेको छ। प्राधिकरणको कुल बक्यौतामा डेडिकेटेड तथा ट्रंकलाइनको बक्यौता करिब ४९३६ प्रतिशत छ। महालेखाकाको प्रतिवेदनअनुसार प्राधिकरणको कुल बक्यौता करिब ४४ अर्ब ३२ करोड पुगेको छ। प्रतिवेदनले डेडिकेटेड तथा ट्रंक लाइन बक्यौता सम्बन्धमा आवश्यक समन्वय गरी असुल गर्न भनेको छ। महालेखाको ५८ औं वार्षिक प्रतिवेदनदेखि डेडिकेटेड तथा ट्रंकलाइन बक्यौता असुल गर्न भनिँदै आएको छ। प्रतिवेदनले १५ अर्ब ५३ करोड रुपैयाँ बक्यौता रहेको उल्लेख छ।"
गण्डकीगाउँका यतिधेरै व्यावसायिक तरकारी किसानमा क्यान्सर कसरी ?,"गोरखा : गण्डकी गाउँपालिकाले ६१ जना क्यान्सरका बिरामीलाई मासिक नियमित पाँच हजार रुपैयाँका दरले औषधि उपचार खर्च दिँदै आएको छ। त्यस्तै १५ जना मिर्गाैला फेल भई डाइलासिस गरिरहेका बिरामीलाई पनि भत्ता दिँदै आएको छ। सबैभन्दा धेरै वडा नं २ मा १८ जना र वडा नं ८ मा १५ जना यस्ता भत्ता पाउने बिरामी छन्। वडा नं ७ मा सातजना र वडा नं ६ मा ६ जना क्यान्सरपीडित बिरामी रहेको वडा अध्यक्षहरूले जानकारी दिएका छन्। बिरामी हुनेहरू सबै व्यावसायिक तरकारी किसानहरू हुन्। गण्डकी गाउँपालिकाका व्यावसायिक तरकारी किसानहरूमा बिगत चारपाँच वर्षयता क्यान्सर तथा मिर्गाैलाको रोग बढिरहेको गाउँपालिकाको स्वास्थ्य शाखाको तथ्यांकले देखाएको छ। यी क्यान्सरका बिरामीहरू प्रायःजसो सबैजना व्यावसायिक तरकारी किसानहरू हुन्, स्वास्थ्य शाखा प्रमुख कुमार सुनार भन्छन्, के कारणले यस्तो भयो भनेर किटानका साथ भन्न त सकिन्न, तर असुरक्षित तरकारी खेती प्रणालीले गर्दा यहाँका किसानहरूमा क्यान्सर र मिर्गाैला फेललगायतका समस्या बढिरहेको हुनसक्छ। बिरामीहरूमध्ये अधिकांशलाई पाठेघरको मुखको क्यान्सर, घाँटी तथा फोक्सोको क्यान्सर हुने गरेको उनको भनाइ छ। वडा नं ८ का एक वडा सदस्यले क्यान्सरको उपचार गराइरहेका छन्। छालाको संक्रमण भएका बिरामीको संख्या झन् उल्लेख्य रहेको पालिकाको भनाइ छ। विशेष गरी दुई वर्षदेखि क्यान्सर, मिर्गाैलालगायतका नसर्ने रोगका बिरामीको संख्या बढिरहेको छ, उनी भन्छन्, तरकारी बालीमा रासायनिक मल र विषादीको अत्याधिक प्रयोग गर्ने गरेकाले यो अवस्था आएको हो कि भन्ने हाम्रो कच्चा बुझाइ छ। यो चिन्ताजनक अबस्थाबारे गाउँसभाहरूमा पनि पटकपटक कुरा उठ्ने गरेको उनको भनाइ छ। गाउँसभाहरूमा पनि यस विषयमा कुरा उठिरहन्छ, उनले भने, तरकारी बालीमा प्रांगारिक मल प्रयोग गर्न लगाउने, रासयनिक मल तथा विषादी प्रयोग गर्नुपरेमा पीपीई सेट लगाउनुपर्ने भन्ने नियम पनि बनाएका छौं। वडाहरूमा केही थान पीपीई सेट वितरण गरेको पनि उनले बताए। व्यावसायिक तरकारी किसानहरूमा क्यान्सर व्याप्त रहेको बारेमा विभिन्न संघसंस्थाले पनि अध्ययन अनुसन्धान गरिरहेका छन् तर प्रतिवेदन बुझाएका छैनन्। हाम्रो पालिकामा दुई हजारभन्दा धेरै तरकारी किसान छन्। उनीहरू तरकारी बालीमा हेलचक्याइँपूर्वक रासायनिक मल र विषादीको प्रयोग गर्छन् । तुलसी रेग्मी, वडाध्यक्ष ७गण्डकी गाउँपालिका क्यान्सरका बिरामीको संख्या बढ्नु चिन्ताजनक रहेको वडा नं ७ का वडाअध्यक्ष तुलसी रेग्मीको भनाइ छ। हाम्रो पालिकामा दुई हजारभन्दा धेरै तरकारी किसानहरू छन्। उनीहरू तरकारी बालीमा हेलचक्याइँपूर्वक रासायनिक मल, विषादीको प्रयोग गर्छन्, उनी भन्छन्, जसले गर्दा आफू पनि बिरामी हुन्छन्, उपभोक्तालाई पनि बिरामी बनाउने सम्भावना छ। रासायनिक मल र विषादी प्रयोग न्यूनीकरणका विषयमा ठाउँठाउँमा होर्डिङबोर्डहरू राखेर जनचेतना फैलाएको उनले बताए। साथै पालिकाले विषादी न्यूनीकरणसम्बन्धी अभिमुखीकरण कार्यक्रमहरू गरिरहेको उनले बताए। अभियान त चलाएका छौं तर, प्रभावकारी भएको छैन, उनले भने। क्यान्सरका बिरामीको संख्या बढ्दै गएपछि गाउँपालिकाले बिरामीहरूको पहिचान गर्ने, खानपानमा सुधार, औषधि उपचार खर्चको दायरामा ल्याउने, अभिमुखीकरण गर्ने, सन्तुलित भोजनमा जोड दिने, विषादी रहित खानेकुरा खुवाउने, बिरामीको मनोबल बढाउने लगायतका कार्यक्रममा जोड दिएको स्वास्थ्य शाखा प्रमुख सुनारको भनाइ छ । विशेष गरी रासायनिक मल, विषादी छरेको भोलिपल्टै तरकारी टिपेर बजारमा लैजाने गर्दा किसान पनि बिरामी पर्ने, उपभोक्ता पनि बिरामी पर्न सक्ने अवस्था आएको वडा नं ८ का अध्यक्ष कोकिल पुलामी मगरले जानकारी दिए। असुरक्षित तरकारी खेती प्रणालीले गर्दा यहाँका किसानहरूमा क्यान्सर र मिर्गाैला फेललगायतका समस्या बढिरहेको हुनसक्छ। कुमार सुनार, स्वास्थ्य प्रमुख, गण्डकी गाउँपालिका प्रायः किसानहरू तरकारी बारीमा अत्याधिक बढी मात्रामा विषादी र रासायनिक मल प्रयोग गर्न उद्धतरहेको स्थानीय सामूहिक कृषि उत्पादन सहकारी संस्थाका सचिव विजय रुपाखेतीको भनाइ छ। तर, यही विषादी र रासायनिक मलको प्रयोगले किसानमा क्यान्सर भयो भन्न नमिल्ने उनको तर्क छ। तरकारी बालीमा अत्याधिक विषादी प्रयोग गरेको पनि सही हो, स्वास्थ्य शाखाले दिएको क्यान्सर पीडितको तथ्यांक पनि सही नै होला, तर विषादीकै कारण क्यान्सर भएको भन्नचाहिँ मिल्दैन, रुपाखेती भन्छन्, के कारणले यति धेरै किसान क्यान्सरबाट संक्रमित भए भन्नका लागि विशेष अध्ययन गर्नुपर्छ। प्रोफाइल गण्डकी गाउँपालिका ७ की ४३ वर्षीया कमला कुमारी (नाम परिवर्तित) अचेल साहुको तरकारी बारीमा काम गर्न छोडेकी छिन्। ज्यानमा रोग पसेपछि उनी घर बाहिर हिँड्डुलबाहेक काममा निस्कन सक्दिनन्। कमला कुमारीलाई पनि क्यान्सर भाछ रे भनेर छरछिमेकले अचेल शंकाको नजरले हेर्न थालेका छन्। त्यसैले कसैको सामु जुम्लुङ देखापर्न पनि मन लाग्दैन। कहिलेकहीँ वडा कार्यालयमा औषधि उपचार खर्च लिन भने आफैं जान्छिन्। नत्र उनलाई सिजनसिजनमा साहुको तरकारीबारीमा काम गर्न जान भ्याइनभ्याइ हुन्थ्यो। आफ्नै तरकारी थिएन। साहुले धानखेत मासेर तरकारी लगाउँथे। यो सिजनमा टारीखेतको ठूलो पाटोमा बोडी, लौका, फर्सी, घिरौंला लटरम्मै हुन्थ्यो। राम्रो बजारभाउ पाइरहेकाले साहुले उनलाई नियमितजसो काममा बोलाउँथे। राम्रै दाम हात लाग्ने हुँदा झिसमिसेमै नित्यकर्म सकिवरी उनी साहुको तरकारीबारीमा जान्थिन्। यो सिजनमा बोडीले भाउ राम्रो पाउँथ्यो, उत्पादन राम्रो हुन्थ्यो, कामको चटारो हुन्थ्यो, उनको पोल्टामा नोट पनि राम्रै पथ्र्यो। हुन्थेन त केवल शिरमा शिरपोस, पाउमा पाउपोस, मुखमा मास्क, हातमा पञ्जा अनि ज्यानमा विषादी नछिर्ने सुरक्षित पोसाक। राम्रो बजारभाउ पाइरहेका बेला तरकारीमा लागेको लाई र शत्रुकीरा देखेपछि उनलाई पनि झोक चल्थ्यो। अनि उनी कुनै जोखिमको पर्वाह नगरी पम्प बोकेर तरकारी बारीमा पस्थिन्। तोकिएको काम सक्नुथियो त्यसैले, उनी अबिराम तरकारी बारीमा खटथन्। तरकारीमा विषादी प्रयोग गर्दा शीत नओबाइकन बारीमा नपस्नु भनेर तालिम दिनेले सिकाएको उनलाई थाहा हुन्थेन। बिहान शीत सुकेदेखि घाम नचर्किँदै विषादी प्रयोग गरिसक्नुपर्छ, अनि अपराह्नतिर घाम ओझाएपछि मात्र विषादी छर्कनुपर्छ। घामको राफमा विषादी छक्र्यो भने आफैंलाई असर पर्छ भनेर सिकाएको कार्यक्रममा उनले भाग लिनै पाइनन्। त्यसैले दिनभर चर्को घाममा विषादी छर्ने गर्थिन्। त्यसकै नतिजा अहिले देखिएको हो भनेर सबैले भन्छन्। बिरामी भएर काठमाडौं उपचार गर्न जाँदा डाक्टरले पाठेघरको मुखको क्यान्सर छ भनेपछि उनी छाँगाबाट खसेजस्तो भइन्। १० वर्षदेखि स्वास्थ्यको पर्वाह नगरी साहुको तरकारीबारीमा विषादी छर्केको झल्झली याद आयो। अहिले गाउँपालिकाले मासिक पाँच हजार औषधि खर्च त भर्छ, त्यसले निको हुने हो कि होइन, कसैले किटान गरेर भन्न सकेका छैनन्। बेलामा होस् नपुर्याएकोमा उनीसंग पछुताउनुबाहेक कुनै विकल्प बाँकी छैन। ब्यापक लापरबाही आम्दानीको लोभमा किसानहरूले स्वास्थ्यमा हेलचक्र्याइँ गर्ने गरेको तरकारी किसान ढुण्डीराज मरहट्टा बताउँछन्। सरकारी निकायले विभिन्न तालिम दिने गरेको भए पनि किसानहरूले व्यवहारमा नउतार्ने गरेको उनको भनाइ छ। कुनै सिजनमा कुनै तरकारीले राम्रो भाउ पाइरहेको छ भने र त्यसमा लाइकीरा लागेको छ भने जसरी पनि त्यो कीरा मार्नुपर्छ भनेर जथाभावी विषादी प्रयोग गर्ने चलन छ, मरहट्टा भन्छन्, कृषि प्राविधिकले १० एमएल विषादी राख्नु भनेको छ भने पसलेले १५ एमएल राख्नु भनेर दिन्छन्। पसलेले १५ एमएल राख्नु भनेर सुझाव दिए भने किसानले २० एमएल राखिदिन्छन्। स्वास्थ्य देख्दैनन्, पैसा मात्र देख्छन्। यही समस्या हो। आजै विषादी राखेको तरकारी भोलिपल्ट बजारमा लाने गरेको पनि उनको भनाइ छ। नियामक निकायको पर्याप्त निगरानी नभएको सामूहिक कृषि उत्पादन सहकारी संस्थाका सचिव विजय रुपाखेती बताउँछन्। सरकारी निकायहरूले तालिम र आवश्यक सरसामान नदिएको पनि होइन, अर्गानिक उत्पादनका लागि जैविक मल बनाउने नीति नबनाएको पनि होइन तर, व्यवहारमा उतार्न सकिएको छैन, उनी भन्छन्, जसरी तालिम दिइएको छ, त्यो व्यवहारमा उतारिएको छ कि छैन भनेर बारम्बार नियमक निकायको अनुगमनको खाँचो छ। किसानकै लापरबाहीले स्वास्थ्यमा ठूलो समस्या देखापर्ने उनको निश्कर्ष छ। स्वास्थ्य मन्त्रालयको ध्यान जानुपर्छ : सुशीलनाथ प्याकुरेल केही वर्षअघि पाँचखालका किसानहरूमा क्यान्सर देखिएको चर्चा चलेको थियो। विषादीको बढी प्रयोगले क्यान्सर भएको घटनाबाट पाठ सिक्नुपर्छ। उत्पादन वृद्धिका लागि कृषिजन्य एवं तरकारीमा रासायनिक मल, विषादीको प्रयोग अत्यधिक प्रयोग गरिरहेका छन्। सन्तुलन मिलाएर प्रयोग गर्नुपर्छ। तर, आवश्यक मात्राभन्दा बढी प्रयोग गर्नु कार्सिनोजेन हुन्छ। किसानहरूलाई यस सम्बन्धमा अनविज्ञ छन्। किसान मात्र होइन उपभोक्ता पनि पीडित छन्। स्वास्थ्यमा कति असर पर्छ ? भन्ने बारेमा विचार गरिएन। कृषि मन्त्रालयले यस सम्बन्धमा हेक्का राख्नुपर्छ। उत्पादनमा फाइदा हुने ध्येयले स्वास्थ्यमा असर पर्ने गरी विषादीको प्रयोग गर्नुहुँदैन। खुला सीमाका कारण भारतबाट आयात भएका विषादीको परीक्षण हुन सकेको छैन। यस कुरामा कृषि मन्त्रालयले सचेतना गर्नुपर्ने जरुरी छ। विषादीको प्रयोगले स्वास्थ्यमा परेको असरका बारेमा स्वास्थ्य मन्त्रालयले ध्यान दिनुपर्छ। कृषि लगायतका अन्य सरोकारवाला मन्त्रालय, निकायसँग समन्वय गरी नेतृत्वदायी भूमिका निर्वाह गर्नुपर्छ। जनस्वास्थ्य ऐन,२०७५ अनुसार स्वास्थ्य मन्त्रालयले आफ्नो नेतृत्वदायी भूमिका खेल्न सक्छ। (डा प्याकुरेल, स्वास्थ्य तथा जनसंख्या मन्त्रालयका पूर्वप्रमुख विशेषज्ञ हुन् ) प्रस्तुति: दिनेश गौतम विषादीमा पाइने कार्सिनोजेनले क्यान्सर गराउँछ : डा अरुण शाही हामीले बिर्सनै नहुने कुरा के हो भने विषादीमा कार्सिनोजेन तत्वहरू हुन्छन्। क्यान्सर गराउने तत्वहरू भनेकै कार्सिनोजेन हो। अहिले अन्नबाली एवं तरकारी उत्पादनमा वृद्धि गर्न जथाभावि ढंगले विषादीको प्रयोग जुन किसिमले भइरहेको छ, त्यो स्वास्थ्यका लागि निकै हानिकारक छ। विषादीमा क्यान्सर गराउने कार्सिनोजिन भन्ने तत्वहरू पाइएको विभिन्न अध्ययन, अनुसन्धानमा देखिएको छ। किसानहरूले कुन खालको विषादी प्रयोग गरिरहेका छन् ? कहिलेदेखि विषादीको प्रयोग गरेका हुन् ? कति मात्रामा प्रयोग गरिरहेका छन् ? कृषि विज्ञको सुझाव पालना भएको छछैन ? भन्ने बारेमा पनि अध्ययन अनुसन्धान गरेर मात्र निक्र्यौल निकाल्न सकिन्छ। गोरखामा मात्र होइन अन्य जिल्लामा पनि विषादी प्रयोग गरिएको छ। शरीरमा आवश्यकभन्दा बढी कोषिकाको अनियन्त्रित वृद्धि नै क्यान्सर हो। कोषिकाको अनावश्यक र अनियन्त्रित वृद्धिमा कार्सिनोजेन तत्वको मुख्य भूमिका हुन्छ। किसानहरूले विषादी छर्कंदा पनि सुरक्षा मापदण्ड अपनाएका हुँदैनन्। व्यक्तिगत सुरक्षा सामग्री (पीपीई) मात्र होइन सामान्य मास्कको पनि प्रयोग गरेका हुँदैनन्। यसले पनि स्वास्थ्यमा असर परिरहेको हुन्छ। एकातिर व्यक्तिगत सुरक्षा नअपनाई विषादी छर्किरहेका हुन्छन् भने अर्कोतिर कति विषादी छर्कनुपर्ने हो अर्थात् विषादीको परिमाण बारेमा पनि अनविज्ञ हुन्छन्। यस सम्बन्धमा किसानलाई ज्ञान पनि छैन। आवश्यक सचेतना पनि फैलाउन नसकिएको यथार्थ हो। जसका कारण क्यान्सर, मिर्गौला फेल हुने लगायतका विभिन्न रोगहरू लाग्ने जोखिम बढ्दै गएको छ। क्यान्सर रोग लाग्नुमा अस्वस्थकर जीवनशैली, विषादीयुक्त खानपान पनि हो। रासायनिक मल, विषादीमा एननाइट्रोसो कम्पाउन्ड पाइने विभिन्न अध्ययनमा पाइएको छ। धेरै मात्रामा रासायनिक मलको प्रयोग गर्नु पनि स्वास्थ्यका लागि घातक मानिन्छ। अत्यधिक रासायनिक मल, विषादीको असुरक्षित रूपमा प्रयोग गर्ने र विषादीयुक्त तरकारी, अन्नको उपभोगले छाला, फोक्सो, पेट, लिम्फोमा लगायतका शरीरका विभिन्न अंगमा क्यान्सर हुन सक्ने जोखिम हुन्छ। त्यसैले सरकारले रासायनिक मल, विषादीको प्रयोग कसरी भइरहेको छ ? भन्ने बारेमा सरकारले अनुगमन गर्नुपर्ने जरुरी छ। गोरखामा एउटै गाउँमा देखिएको क्यान्सर र मिर्गौला फेल भएको केसको सन्दर्भमा सम्बन्धित विशेषज्ञहरूलाई स्थलगत अध्ययन गर्न लगाउनुपर्ने खाँचो छ। गोरखाको गण्डकी गाउँपालिकाभित्रका ६१ जना कृषकलाई क्यान्सर भएको र स्थानीय निकायले औषधि उपचार खर्च दिँदै आएको घटनाले जो कोहीको ध्यान तान्छ। झन् क्यान्सर विशेषज्ञहरूको ध्यान तान्नु स्वाभाविक नै हो। एउटै गाउँका स्थानीय ६१ कृषकलाई क्यान्सर हुनुको मुख्य कारण विषादी नै हो भनेर अहिले यकिन गर्न गाह्रो हुन्छ। स्थलगत रूपमा किसानलाई परीक्षण गरेर आवश्यक अध्ययन, अनुसन्धानपछि मात्र विषादीको प्रयोगले नै हो भन्ने प्रमाणित भएमा यकिन साथ भन्न सकिन्छ। (डा शाही क्यान्सर रोग विशेषज्ञ हुन् )प्रस्तुति: दिनेश गौतम"
ओमानका विदेशमन्त्री आइपुगे काठमाडौं,"काठमाडौं : ओमानका विदेशमन्त्री सइद बदर बिन हमाद बिन हमुद बल्सुसैदी काठमाडौं आइपुगेका छन्। दुई दिने औपचारिक भ्रमणका लागि उनी आठ सदस्यीय भ्रमण दलको नेतृत्व गर्दै सोमबार नेपाल आइपुगेका हुन्। उनलाई परराष्ट्र सचिव सेवा भट्टराईले स्वागत गरेका थिए। परराष्ट्रमन्त्री आरजु राणा देउवाको मैत्रीपूर्ण निमन्त्रणामा नेपाल भ्रमाणमा आएका उनले राष्ट्रपति रामचन्द्र पौडेल, प्रधानमन्त्री केपी शर्मा ओली र समकक्षी राणासँग भेटघाट गर्ने कार्यक्रम तय भएको परराष्ट्र मन्त्रालयले जनाएको छ। मंगलबार बिहान ओमान र नेपालबीच द्विपक्षीय बैठक बस्नेछ। सो बैठकमा नेपाल र ओमानबीचको सम्बन्ध,श्रमलगायत द्विपक्षीय हितका विषयमा छलफल हुने परराष्ट्र मन्त्रालयले जनाएको छ।"
"टुँडीखेलमा नेताहरूविरुद्ध नाराबाजी, आक्रोशित हुँदै देउवाले भने लाज छैन, यही हो सिकेर आएको?","काठमाडौं : गौरा पर्व मनाउन टुँडीखेल पुगेका नेताहरूविरुद्ध नाराबाजी भएको छ। सोमबार टुँडीखेलमा नेताहरूले मन्तव्य दिने क्रममा युवाहरूको समूहले नाराबाजी गरेका हुन्। प्रधानमन्त्री केपी शर्मा ओलीले मन्तव्य सुरु गरेलगत्तै उनीहरूले नाराबाजी गरेका थिए। क्रमशः पर्यटनमन्त्री बद्री पाण्डे, वनमन्त्री ऐनबहादुर शाही, एमाले नेता भीम रावलले मन्तव्य राखिरहेका बेला उनीहरूले चर्को नाराबाजी गरिरहेका थिए। त्यलगत्तै नेपाली कांग्रेसका सभापति शेरबहादुर देउवा मन्तव्य दिन आएका थिए। उनले सुरूमै नाराबाजी गर्नेहरूमाथि असन्तुष्टि व्यक्त गरेका थिए। गौरा पर्व मनाउँदै गर्दा कार्यक्रम नै बिथोल्न खोजेको भन्दै सभापति देउवा आक्रोशित बनेका थिए। 'कार्यक्रम बिथोल्ने, लाज छैन। यही हो नेपालको चलन? यही हो सिकेर आएको?,' सभापति देउवाले भने। उनले नाराबाजीकै बीचमा शुभकामना मन्तव्य दिएका थिए। प्रधानमन्त्री केपी शर्मा ओलीले नेपाली समाज बहुसांस्कृतिक र शान्तिप्रेमी भएकाले यस समाजलाई बिथोल्ने र भड्काउने प्रयास सफल नहुने बताएका थिए। प्रशंसा संरक्षण समूहले आयोजना गरेको कार्यक्रममा उनले 'समृद्ध नेपाल, सुखी नेपाली'बनाउने अभियानमा लाग्न आह्वान गरेका थिए।"
राष्ट्रपति पौडेलद्वारा कृष्ण मन्दिरमा पूजाआराधना,"पाटन : राष्ट्रपति रामचन्द्र पौडेलले ललितपुरको पाटनस्थित कृष्ण मन्दिरमा दर्शन गरी पूजाआराधना गरेका छन्। राष्ट्रपति पौडेलले श्रीकृष्ण जन्माष्टमी पर्वका अवसरमा पाटन दरबारस्थित कृष्णमन्दिर पुगेर भगवान् श्रीकृष्णको पूजाआराधना गरी पुजारीबाट फूल प्रसाद ग्रहण गरेका हुन्। यसअघि कृष्णमन्दिर परिसरमा राष्ट्रपति पौडेललाई ललितपुरबाट निर्वाचित सङ्घीय सांसदहरू, बागमती प्रदेशसभा सदस्यहरू, ललितपुरका प्रमुख जिल्ला अधिकारी तुलसीबहादुर श्रेष्ठ, ललितपुर महानगरका कार्यबाहक प्रमुख मञ्जली शाक्य बज्राचार्यलगायतले स्वागत गरेका थिए। मन्दिर दर्शन गरी प्रसाद ग्रहणपछि राष्ट्रपति पौडेलले मङ्गहिटीको अवलोकन गरेका थिए। श्रीकृष्ण जन्माष्टमी पर्वका अवसरमा राष्ट्रप्रमुखद्वारा हरेक वर्ष कृष्ण मन्दिरमा दर्शन गरी पूजाआजा गर्ने परम्परा छ। भगवान् श्रीकृष्णको जन्म भएको सम्झनामा हरेक वर्ष भाद्र कृष्ण अष्टमीका दिन यो पर्व मनाउने गरिन्छ। ललितपुरको पाटनस्थित कृष्णमन्दिरका साथै मुलुकभरका कृष्णमन्दिरहरूमा आज दिनभर भक्तजनको घुइँचो लागेको छ।"
"संसदीय सुनुवाइ समिति बैठक भोलि, प्रस्तावित १७ राजदूतविरुद्ध उजुरी खोलिने","काठमाडौं : प्रतिनिधिसभाअन्तर्गतको संसदीय सुनुवाइ समितिको बैठक भोलि बिहान ११ बजे बस्ने भएको छ। विभिन्न देशका लागि सिफारिस राजदूतहरूविरुद्ध परेका उजुरी तथा सूचनाहरू खोल्न बैठक बोलाइको हो। बैठक कानुन,न्याय तथा मानव अधिकार समितिको हल नम्बर २ मा बस्नेछ। बैठकमा विभिन्न देशका लागि नेपाली राजदूत पदमा प्रस्तावित व्यक्तिहरूका सम्बन्धमा उजुरी तथा सूचनाहरू खोलि वितरण गरिने जनाइएको छ। यसैगरी राजदूतहरूले पेश गरेको कार्ययोजना समितिका सदस्यहरूलाई वितरण गरिने र प्रस्तावित राजदूतहरूको सुनुवाइ प्रक्रिया अगाडि बढाउन संसदीय सुनुवाइ समितिको कार्यविधि २०८० को दफा १५ बमोजिम कार्यताकालिका तयार गर्ने कार्यसूची रहेको छ। गत २९ साउनमा सुनुवाइ समितिले प्रस्तावित १७ जना राजदूतविरुद्ध उजुरी आह्वान गरेको थियो। प्रधानमन्त्री केपी ओली नेतृत्वको साउन १४ गतेको मन्त्रिपरिषद् बैठकबाट एकैपटक १८ देशमा राजदूत सिफारिस भएका थिए। परराष्ट्र मन्त्रालयले प्रस्तावित १७ राजदूतहरूको नाम सुनुवाइका लागि संसद् सचिवालयमा पठाएको थियो। सरकारले चीनका लागि कृष्णप्रसाद ओली,अमेरिकाका लागि लोकदर्शन रेग्मी र बेलायतका चन्द्र घिमिरेकोसहित नयाँ राजदूतको नाम सिफारिस गरेको थियो। सरकारले दक्षिण कोरिया शिवमाया तुम्बाहाङफे, जर्मनीमा डा शैल रुपाखेती,पोर्चुगलको राजदूतमा प्रकाशमणी पौडेल, मलेसिया नेत्र तिमिल्सिना, इजरायल राजदूतमा धनप्रसाद पण्डित, दक्षिण अफ्रिका राजदूतमा कपिलमान श्रेष्ठ, साउदी अरबमा नरेशविक्रम ढकाल र पाकिस्तानमा रिता धिताल, डेनमार्कका लागि नेपाली राजदूतमा सुम्निमा तुलाधार, श्रीलंकाको राजदूतमा रामकृष्ण भट्टराई र स्पेनको राजदूतमा सनिल नेपाल, रुसका लागि, जंगब चौहानको नाम सिफारिस गरिएको छ। भारतका लागि निवर्तमान राजदूत डा शंकर शर्मालाई नै निरन्तरता दिने निर्णय गरेको थियो। उजुरी आह्वानसँगै समितिमा पनि प्रस्तवित राजदूतका विषयमा छलफल हुने सभापति जबराले जानकारी दिए। संविधानमा राजदूत पदमा सिफारिस भएकाहरूको संसदीय सुनुवाइ गर्नुपर्ने व्यवस्था छ। संसदीय सुनुवाइ समितिले उनीहरूको नाम अनुमोदन गरेपछि राष्ट्रपतिले राजदूत नियुक्त गर्ने प्रावधान छ।"
नेपाल एयरलाइन्सको अवस्था अत्यन्त कमजोर : पर्यटनमन्त्री,"काठमाडौं : संस्कृति पर्यटन तथा नागरिक उड्डयनमन्त्री बद्री पाण्डेले नेपाल एयरलाइन्सको अवस्था चुनौतीपूर्ण रहेको बताएका छन्। सोमबार पर्यटन व्यवसायी राम प्रसाद सापकोटाद्वारा लिखित संस्मरणात्मक कृति आधा शताब्दी लोकार्पण गर्दै मन्त्री पाण्डेले उक्त कुरा बताएका हुन्। नेपाल एयरलाइन्स खस्किएको छ। अत्यन्तै कमजोर भएको छ। त्यसलाई सुरक्षित बनाउन सकेका छैनौं। नागरिक उड्डयन क्षेत्र सुरक्षित बनाउन चुनौती छ,'मन्त्री पाण्डेले भने,'यस क्षेत्रलाई सुधार गर्न सकेमा पर्यटन क्षेत्रको विकासका टेवा पुग्ने छ।' उनले आधा शताब्दी पुस्तकका लेखक सापकोटाले पर्यटन क्षेत्र भएको विकृति,विसंगतिको बारेमा समेत उल्लेख गरेको बताउँदै यस क्षेत्रको सुधारका लागि सम्वद्ध सबैले निष्ठापूर्व लाग्नुपर्ने बताए। साथै मन्त्री पाण्डेले पर्यटन क्षेत्रको विकासका लागि आफू निष्ठापूर्वक तरिकाले अघि बढ्ने समेत दृढता व्यक्त गरे।"
सरकारले जनताका सबैखाले निराशा चिर्नेछ : मन्त्री भण्डारी,"काठमाडौं : उद्योग, वाणिज्य तथा आपूर्तिमन्त्री दामोदर भण्डारीले जनतामा देखिएको निराशा हटाउन सरकार प्रतिवद्ध रहेको बताएका छन्। काठमाडौंमा आयोजना गरिएको सुदूरपश्चिम समाजको १५औँ साधारणसभामा मन्त्री भण्डारीले वर्तमान समयमा देखिएको आर्थिक मन्दी, व्यापार घाटा, उद्योग तथा व्यावसायीक क्षेत्रका समस्या सहजीकरण गरी जनतामा देखिएको निराशा हटाउन सरकार प्रतिवद्ध रहेको बताएका हुन्। मन्त्री भण्डारीले वर्तमान सरकार जनताको निराशा अन्त्य गरी आशा जगाउने बाटोमा उन्मुख भएको बताए । नेपालको उद्यमसिलता र औधोगिक क्षेत्रको विकास गर्न मैले ध्यान केन्द्रीत गरेको छु,'उनले भने,' विशिष्ट परिस्थितिमा बनेको वर्तमान सरकारले राष्ट्रिय चुनौतीलाई अन्त्य गर्ने जिम्मेवारी वहन गरेको छ। मन्त्री भण्डारीले सुदूरपश्चिमेलीको मौलिक पर्व गौरालाई अन्तर्राष्ट्रियस्तरमा विस्तार गर्नुपर्नेमा जोड दिए। । उनले भने,'विगतमा सुदूरपश्चिममा मात्रै मनाइने गौरा पर्व अहिले देशभर तथा भारत,अमेरिकालगायतका देशमा समेत मनाउन थालिएको छ,यसको मौलिक स्वरुपको विस्तार गरी जनजनमा पुर्याउनुपर्छ।' गौरा पर्वको विशेषतालाई पाठ्यक्रममा समेत समावेश गर्नु आवश्यक रहेको तथा यस पर्वको महत्व,गरिमा र सान्दर्भीकता देखाउन सके मात्रै राज्यको संरक्षण र सहुलियत प्राप्त गर्न सकिने मन्त्री भण्डारीको भनाइ छ। सो अवसरमा मन्त्री भण्डारीले सुदूरकि सोराई गोःरा विशेषपुस्तकसमेत विमोचन गरेका थिए।"
सुदूरपश्चिम नेपालको सभ्यता र संस्कृतिको केन्द्र हो : प्रधानमन्त्री,"काठमाडौं : प्रधानमन्त्री केपी शर्मा ओलीले 'समृद्ध नेपाल, सुखी नेपाली'बनाउने अभियानमा लाग्न आह्वान गरेका छन्। गौरा पर्वको अवसरमा सोमबार प्रशंसा संरक्षण समूहले काठमाडौंको टुँडीखेलमा आयोजना गरेको कार्यक्रममा बोल्दै प्रधानमन्त्री ओलीले राष्ट्रिय एकताको भावना लिएर समृद्ध राष्ट्र निर्माणमा जुट्न आह्वन गरेका हुन्। प्रधानमन्त्री ओलीले भने, 'शान्तिपूर्ण सुखमय समृद्धि नेपाल बनाउने काममा योगदान गर्न राष्ट्रिय एकताको भावना अगाडि बढाउन सबै नेपाली एकतावद्ध भएर अगाडि बढौं।' प्रधानमन्त्री ओलीले मौलिक संस्कृतिको जगेर्ना गर्नुपर्नेमा जोड दिए। उनले संस्कृतिको जगेर्ना गर्न सकिए मात्रै भावी पुस्तालाई हस्तान्तरण गर्न सकिने बताए। प्रधानमन्त्री ओलीले सुदूरपश्चिमको मौलिक पर्व गौरा मानव सभ्यतासँग जोडिएको भन्दै यसलाई विश्वव्यापीरुपमा विस्तार गर्नुपर्नेमा जोड दिए। 'मौलिक संस्कृतिको जगेर्ना गर्नुपर्छ। यस पर्वलाई विश्वव्यापीरुपमा फैलाउनुपर्छ। यसका जराहरू इतिहाससँग जोडिएका छन्। ' सुदूरपश्चिम नेपालको सभ्यता र संस्कृतिको केन्द्र भएको बताउँदै प्रधानमन्त्री ओलीले यसको आफ्नै गौरवपूर्ण इतिहास रहेको बताए। उनले भने,'सहिद दशरथ चन्द्रको जन्मभूमि र कर्म भूमि भएको ठाउँ हो। उहाँहरूका बाजेहरूका पालादेखि संघर्षको इतिहास छ। यसैगरी भीमदत्त पन्तको भूमि हो। यो भूमि सभ्यता र संस्कृतिको हिसाबले अत्यन्त सम्पन्न छ। यसको सम्पन्नतालाई एकताबद्ध भएर अगाडि बढाऔं ।'"
छिमेकी मुलुकविरुद्ध कार्ड खेल्ने काम हामी गर्दैनौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले छिमेकी मुलुकका बीचमा देखिने समस्याहरूलाई खुलस्त रूपमा संवादमार्फत समाधान गर्न सकिने बताएका छन्। सोमबार काठमाडौंमा राप्रपा नेपालका अध्यक्ष कमल थापाको नाकाबन्दी र भूराजनीतिक, कूटनीतिमा मेरो अनुभव र अनुभूति पुस्तक लोकार्पण गर्दै प्रधानमन्त्री ओलीले छिमेकी मुलुकका बीचमा यदाकदा समस्याहरू देखिनु सामान्य कुरा भएको भन्दै ती विषयमा खुलस्त रूपमा संवाद गरेर समाधान गर्न सकिने बताएका हुन्। प्रधानमन्त्री ओलीले जायज र न्यायोचित राष्ट्रिय हितका साथै अन्तर्राष्ट्रिय उत्तरदायित्त्व बहन गरेर तथ्यप्रमाणका आधारमा समाधान खोजिएमा समस्या उत्पन्न नहुने बताए। उनले नेपाल र भारत बीचको शीर्ष तहको सहमतिबाट सन् १९५० का सन्धि लगायतका विषयमा पुनरावलोकनका लागि गठित प्रबुद्ध व्यक्तिहरूको समूह (इपीजी)को प्रतिवेदन बुझ्न भारतीय पक्षलाई आग्रह गरे। उक्त प्रतिवेदन भारतले बुझे सीमा विवाद लगायतका विषयमा थप संवाद गर्न सहज हुने उनले बताए। प्रधानमन्त्री ओलीले २०७२ सालमा भारतले नेपाललाई नाकाबन्दी लगाएका बेला आफू प्रधानमन्त्री हुँदा चीनसँग व्यापार तथा पारवहन सन्धि हुनु युगान्तकारी काम भएको पनि स्मरण गरे। प्रधानमन्त्री ओलीले देशभित्रको कमजोरी र स्वार्थ लुकाउन भूराजनीतिको प्रभाव भन्ने सोच उचित नहुने भन्दै राष्ट्रलाई शिरमा राखेर राष्ट्रिय स्वाभिमानको झण्डालाई फहराउन आग्रह गरे।"
खानेपानीका क्षेत्रमा देखिएका समस्या सबै मिलेर समाधान गरौं : मन्त्री यादव,"काठमाडौं : खानेपानी मन्त्री प्रदीप यादवले देशभरि खानेपानीका क्षेत्रमा देखिएका समस्या समाधानका लागि सबै एकजुट भएर लाग्नुपर्ने बताएका छन्। खानेपानी तथा सरसफाइ उपभोक्ता महासंघ नेपालको २२औं स्थापना दिवसका अवसरमा सौराहामा आयोजित खानेपानी तथा सरसफाइ क्षेत्रको सबाल र समाधान विषयक राष्ट्रिय गोष्ठीमा मन्त्री यादवले जलवायु परिवर्तनका कारणले गर्दा खानेपानीका स्रोत सुक्दै जाँदा अनेकन समस्या आएको उल्लेख गरे। 'आज सेता हिमाल काला हुँदैछन्, हिउँ पग्लिएको छ। पहाडमा पानीका मुहान सुक्न थालेका छन्। मधेसमा चुरेको दोहनका कारण चापाकलमा पानी आउँदैन,' उनले भने। चुरे दोहन तथा जलवायु परिवर्तनका कारण पानीका स्रोत सुकेर देखिएका समस्या समाधानका लागि देशभरि नै जलस्रोतको अध्ययन गरेर आवश्यक काम गर्न जरुरी रहेको उनले बताए। आउँदो दिनमा पानीकै लागि विश्वले ठूलो समस्या भोग्नुपर्ने अवस्था आउने भन्दै उनले नेपालमा समस्या आउनुअघि नै सजग हुनपर्ने बताए। उनले खानेपानीका लागि बनेका ऐन, नियमावलीमा कुनै समस्या भए समाधान गरेर अगाडि बढ्न सकिने बताए। 'ऐन, नियमावलीमा के लेखिएको छ यस कुरालाई लिएर तपाईँहरू डराउनुपर्दैन। नियमवाली परिर्वतन नहुने ग्रन्थ होइन, यो परिवर्तन हुने कुरा हो। जनताको हकहितका लागि आवश्यकतानुसार यसलाई परिवर्तन गर्नुपर्छ। उपभोक्ता तथा जनताको अहितमा हुने काम सरकारले कहिल्यै गर्दैन र अहित हुने प्रावधान परिवर्तन गर्न सकिन्छ,' उनले भने।"
समानुपातिक र नीतिगत तहमा प्रतिनिधित्व मङ्गलादेवी नेतृत्वको आन्दोलनको उपलब्धि : उपप्रधानमन्त्री,"काठमाडौं : उपप्रधानमन्त्री एवं सहरी विकासमन्त्री प्रकाशमान सिंहले सरकार गठनका बेला कांग्रेसएमालेबीच भएको सहमति अनुसार नै सरकार अघि बढेको बताएका छन्। नेपाल महिला सङ्घकी संस्थापक अध्यक्ष एवं महिला नेतृ मङ्गलादेवी सिंहको मृति दिवसका अवसरमा काठमाडौंको शोभा भगवतीमा रहेको मङ्गलादेवीको सालिकमा माल्यार्पण गर्दै सिंहले यस्तो बताएका छन्। उनले जनतालाई सुशासन दिने सवालमा सरकार गम्भीर भएर अघि बढेको धारणा राखे । आवश्यता अनुसार संविधान संशोधन हुने उनको भनाइ छ । उनले अहिले संविधानमा रहेको समावेशी,समानुपातिक प्रतिनिधित्व र नीतिगत तहमा महिला प्रतिनिधित्व मङ्गलादेवीकै नेतृत्वमा भएको आन्दोलनको उपलब्धि भएको उल्लेख गरे। कार्यक्रममा मङ्गलादेवी फाउन्डेसनको अध्यक्ष सिर्जना सिंहले मङ्गलादेवी महिलाका लागि प्रेरणा श्रोत रहेको जनाउँदै उनले नेपाली महिला आन्दोलनमा दिएको योगदान अतुलनीय रहेको बताइन्।"
कर्मचारीको सेवा सुविधालाई समयानुकूल बनाउँछौं : स्वास्थ्यमन्त्री,काठमाडौं : स्वास्थ्य तथा जनसंख्या मन्त्री प्रदीप पौडेलले स्वास्थ्य क्षेत्रको सुधारका लागि गम्भीर भएर लागेको बताएका छन् । परोपकार प्रसूति तथा महिला स्वास्थ्य अस्पतालको वार्षिकोत्सवका अवसरमा सोमबार काठमाडौंमा आयोजित कार्यक्रमम मन्त्री पौडेलले नागरिकले सहज र सुलभ तवरले सेवा लिनसक्ने गरि स्वास्थ्य क्षेत्रको सुधारका लागि गम्भीर भएर लागेको बताएका हुन्। स्वास्थ्य क्षेत्रका कर्मचारीहरूको सेवा सुविधालाई समयानुकूल बढाउनका लागि अध्ययन भइरहेको उनले बताए । मन्त्री पौडेलले सुरक्षाको अनुभूतिहुने गरि स्वास्थ्कर्मीलाई सेवा प्रवाहको वातावरण बनाइने समेत धारणा राखे। प्रसूति तथा महिला स्वास्थ्य अस्पतालको सेवा तुलनात्मक रुपमा व्यवस्थित रहेको भन्दै मन्त्री पौडेलले अस्पतालको प्रभावकारिता थप बढाउन आवश्यक रहेको उल्लेख गरे।
माओवादी परामर्श बैठक : गण्डकीमा ५९ नेताले पेस गरे सुझाव,"पोखरा : नेकपा माओवादी केन्द्रको गण्डकी प्रदेशस्तरीय केन्द्रीय परामर्श बैठक सकिएको छ। बैठकमा केन्द्रीय पदाधिकारीसहित प्रदेशका केन्द्रीय सदस्य र प्रदेश पदाधिकारीहरूको सहभागिता थियो। बैठकमा गण्डकी प्रदेशमा कार्यरत केन्द्रीय सदस्य तथा प्रदेश पदाधिकारी गरी ५९ जनाले पार्टी निर्माणका लागि सुझाव पेस गरेका थिए। बैठकलाई अध्यक्ष पुष्पकमल दाहालसहित केन्द्रीय पदाधिकारीहरूले सम्बोधन गरेका थिए। केन्द्रीय समिति बैठकमा प्रस्तुत गर्ने दस्ताबेज लेख्नुअघि केन्द्र र प्रदेशका नेताहरूसँग परामर्श गर्ने कार्यक्रमअन्तर्गत परामर्श बैठक सुरु गरिएको हो। जसअनुसार बागमती, उपत्यका विशेष प्रदेश र सम्पर्क समन्वय प्रदेशको बैठक सम्पन्न भइसकेको छ। अब भदौ १२ र १३ गते सुदूरपश्चिम प्रदेशमा त्यस प्रदेशमा कार्यरत केन्द्रीय सदस्य र प्रदेश पदाधिकारीसहितको परामर्श बैठक बस्नेछ। बैठकमा अध्यक्ष दाहालसहित केन्द्रीय पदाधिकारीले प्रदेशमा कार्यक्षेत्र भएका केन्द्रीय सदस्य तथा प्रदेश पदाधिकारीहरूको परामर्श लिने गरेका छन्। प्रदेश परामर्श बैठकमा अध्यक्ष दाहालले सुरुमा विषय प्रवेश गराएर नेताहरूको सुझाव सुन्ने गरेका छन्। प्रदेश परामर्श बैठकपछि माओवादीको केन्द्रीय कमिटी बैठक बस्नेछ। केन्द्रीय कमिटीले ठोस निर्णय गरेर नियमित कार्यक्रम जनतामा जाने माओवादीको तयारी छ। माओवादीको परामर्श बैठक असोज ३ गते सकिनेछ।"
पदाधिकारी चयन गर्ने प्रयास बिफल भएपछि चुनाव गर्ने एकीकृत समाजवादीको निर्णय,"काठमाडौं : एकीकृत समाजवादी पार्टीले पदाधिकारी र पोलिष्टब्युरो कमिटी चयन गर्न निर्वाचनमा जाने भएको छ। महाधिवेशन सकिएको लामो समयसम्म पनि पदाधिकारी चयन गर्न नसकेपछि सोमबार बसेको केन्द्रीय कमिटीको बैठकले पदाधिकारी चयन गर्न निर्वाचनमा जाने निर्णय गरेको हो। सहमतिबाट पदाधिकारी चयन गर्ने भनिए पनि पार्टी अध्यक्ष माधव कुमार नेपाल असफल बनेका थिए। पार्टीकी केन्द्रीय सदस्य रामकुमारी झाँक्रीले सहमतिको नाममा समय बर्बाद भएको बताइन्। उनले भनिन्, महाधिवेशनबाटै कमिटीहरू चयन गर्नुपर्ने थियो। तर, हामी सहमतिको नाममा लामो समय पर्खेर गल्ती गर्यौं। पार्टी प्रवक्ता जगन्नाथ खतिवडाले १८ पदाधिकारीसहित पोलिटब्युरो सदस्यका लागि निर्वाचनको तयारी थालिएको बताए। भोलिसम्म चुनावको मिति तय हुन्छ। धेरै नेताहरू विभिन्न पदका आकांक्षी भए। त्यही भएर चुनावमा जानु परेको हो, अन्नपूर्णसँग उनले भने। चुनावबाट वरिष्ठसहित ७ जना उपाध्यक्ष, ४ जना उपमहासचिव र ७ जना सचिव चयन गरिने छ। एकीकृत समाजवादीको विधानअनुसार केन्द्रीय समितिको एक तिहाइ पोलिटब्युरो, पोलिटब्युरोको एकतिहाइ स्थायी कमिटी र २१ सदस्यीय पदाधिकारी रहनेछ। असार १६ देखि २० गतेसम्म काठमाडौंमा पार्टीको १०औं राष्ट्रिय महाधिवेशन चलेको थियो। महाधिवेशनले अध्यक्षमा माधवकुमार नेपाल, सम्मानितमा नेता झलनाथ खनाल र महासचिवमा घनश्याम भुसाल चयन भएका थिए।"
"प्रहरीलाई गृहमन्त्रीको निर्देशन : काठमाडौंमा हुने हरेक गतिविधिले नेपाललाई देखाउँछ, चनाखो भएर काम गर्नू","काठमाडौं : गृहमन्त्री रमेश लेखकले जनताको मुद्दालाई प्राथमिकता राखेर काम गर्न नेपाल प्रहरीलाई निर्देशन दिएका छन्। सोमबार जिल्ला प्रहरी परिसर काठमाडौंको नवनिर्मित भवन तथा भौतिक पूर्वाधारहरूको समुद्घाटन समारोहलाई सम्बोधन गर्दै गृहमन्त्री लेखकले जनताको मुद्दालाई प्राथमिकतामा राखेर अघि बढ्न प्रहरीलाई निर्देशन दिएका हुन्। 'सरकार र प्रहरीले जनतालाई दिइने सेवा प्रहावमा कुनै कमिकमजोरी हुन दिनुहुँदै,'मन्त्री लेखकले भने,'नजनताले विधिको शासन, लोकतन्त्रको, सुरक्षाको , शान्ति सुविधाको अनुभूति गर्न पाउनुपर्छ।' उनले काठमाडौंमा हुने हरेक गतिविधिले नेपालाई देखाउने भन्दै चनाखो भएर काम गर्न प्रहरीलाई आग्रह गरे। 'काठमाडौं नेपालको राजधानी हो । काठमाडौंमा हुने प्रत्येक गतिविधिले नेपाललाई देखाउँछ। विदेशी पर्यटक सबैभन्दा बढी काठमाडौंमा आउनुहुन्छ। देशका महत्वपूर्ण निकायहरू कार्यापालिका, न्यायापालिका र व्यवस्थापिका काठमाडौंमै छन्,'उनले भने,' यहाँका गतिविधिहरूलाई सुव्यवस्थित ढंगले सञ्चालन गर्नु सरकार र राज्यको कर्तव्य हो। यसमा प्रहरीको भूमिका महत्वपूर्ण छ।' मन्त्री लेखकले सरकार बनेको सय दिनमा १० वटा काम गर्ने योजनासहित काम गरिरहेको उल्लेख छ। नागरिकले राज्यबाट पाउने आधारभूत सेवामा प्रहरी जोडिएको छ र जिल्ला प्रहरी परिसर काठमाडौंको नवनिर्मित भवनबाट जनताले उचित सेवा पाउनेमा विश्वस्त रहेको उनको भनाइ छ। मन्त्री लेखकले भने,'यो भवनले नेपाल प्रहरीले गर्ने सेवामा ठूलो सहयोग गर्नेछ । जनताले उचित सेवा पाउन सकून् । सरकारले प्रदान गर्ने सेवा मध्ये प्रहरीले प्रदान गर्ने महत्वपूर्ण सेवा हो।' मन्त्री लेखकले अहिलेको सरकार केही मान्छेलाई मन्त्री बनाउने उद्देश्यले निर्माण नभएको बताए। 'मुलुकमा ठूला दुई राजनीतिक दलहरू मिलेर नयाँ समीकरण बनेको छ। हामी केही मान्छेहरू मन्त्री बनिहालौं भन्ने मात्रै उद्देश्य बनेको सरकार होइन। ०८९ सालमा प्रतिनिधिसभा र प्रदेश सभाको निर्वाचन भएपछि झन्डै डेढ वर्षको अवधिमा मुलुकमा स्थिर सरकार हुन सकेन। प्रत्येक दुई महिना या तीन महिनामा सम्मानीय प्रधानमन्त्रीजीले अथवा प्रदेशमा मुख्यमन्त्रीहरूले विश्वासको मत लिनुपर्ने। एउटा सरकार बन्ने अर्को सरकार भत्किने। काठमाडौंमा सरकार परिवर्तन हुने वित्तिकै सातै प्रदेशमा सरकार परिवर्तन हुने । हामीले हाम्रो अधिकांश समय यीयस्तै राजनीतिमा रुमल्लिरहेको अवस्था थियो। सरकारको अस्थिरताका कारण नै मुलुकमा केही सकारात्मक प्रभावहरू देखिन सकेनन। मु्लुकको अर्थतन्त्र क्रियाशील भएन। विकास निर्माण कामहरू द्रूत गतिमा अगाडि बढ्न सकेनन्। पुँजीगत खर्चको अवस्था देखिहाल्यौं,'उनले भने,'यसकारण दुई दलले नयाँ अठोट लिए। त्यही अठोटका साथ सरकारले काम गरिरहेको छ।'"
प्रधानमन्त्रीलाई एमाले काठमाडौंको ध्यानाकर्षण,"काठमाडौं : प्रधानमन्त्री केपी शर्मा ओलीलाई नेपाल कम्युनिष्ट पार्टी (एमाले) काठमाडौं जिल्ला कमिटीले काठमाडौंको स्वास्थ्य, खानेपानी, ढल, सडक, खाद्यान्न, वातावरणलगायत अन्य सुधार गरिनुपर्ने क्षेत्रका सन्दर्भमा ध्यानाकर्षण गराएको छ । प्रधानमन्त्री निवास बालुवाटारमा आइतबार साँझ एमाले बाग्मती प्रदेशका इन्चार्ज डा राजन भट्टराई,जिल्ला कमिटी अध्यक्ष दीपक निरौला,काठमाडौं महानगरपालिकाका उपप्रमुख सुनिता डङ्गोल,पूर्वप्रमुख विद्यासुन्दर शाक्यसहितको प्रतिनिधि मण्डलले मेलम्ची खानेपानी आयोजनाको सहज आपूर्ति नभएको अवस्थामा काठमाडौं क्षेत्र नं ३ स्थित सुन्दरीजलको नागमती ड्याम परियोजनाको बाँकी कामलाई तत्काल अगाडि बढाउन र उपत्यकाको विभिन्न भागमा पुनःभरणको योजना अगाडि बढाउन माग गरेको छ । यस्तै यहाँका नदीहरूको सौन्दर्यीकरण र फोहरमैलाको दीर्घकालीन समाधान गर्न पनि माग गरिएको छ । प्रतिनिधि मण्डलले काठमाडौं महानगरपालिकाभित्र नदीको दायाँबायाँ छोड्न निर्धारण गरिएको भन्दा अतिरिक्त थप २० मिटर जग्गामा भवन निर्माण गर्न अनुमति नदिनेसम्बन्धी सर्वोच्च अदालतको फैसलामा न्यायिक पुनरावलोकनका लागि आग्रह समेत गरेको छ । उक्त उत्प्रेषणको आदेशका आधारमा गत साउन २४ गतेको महानगरपालिकाका प्रमुखस्तरीय निर्णयबाट नक्सा अनुमति रोक्काको सूचना प्रकाशन गरिएको जनाइएको छ । सो अवसरमा एमालेका अध्यक्षसमेत रहेका प्रधानमन्त्री ओलीले जनजीवनमा समस्या सम्बोधनका लागि सरकारका तर्फबाट गर्नुपर्ने पहल गर्ने जनाउँदै कुनै पनि निकाय र व्यक्तिले व्यावहारिकतालाई ध्यान नदिई निर्णय गर्न नहुने बताए।"
"प्रहरीलाई प्रधानमन्त्रीले भने अहिलेको सरकारले फलानोलाई समाऊ फसाऊ भनेर भन्दैन, ढुक्क भएर काम गर्नुहोस्","काठमाडौं : प्रधानमन्त्री केपी शर्मा ओलीले संविधान र कानुनअनुसार काम गर्न नेपाल प्रहरीलाई निर्देशन दिएका छन्। जिल्ला प्रहरी परिसर काठमाडौंको नवनिर्मित भवन तथा भौगोलिक पूर्वाधारहरूको समुद्घाटन समारोहमा बोल्दै प्रधानमन्त्री ओलीले काम कर्तव्य अधिकारहरू निर्दिष्ट भएकाले ढुक्का भएर काम गर्न प्रहरीलाई निर्देशन दिएका हुन्। 'अहिलेको सरकारले फलानो अपराधी हो नसमाउ भनेर आदेश दिँदैन। अहिलेको सरकारले फलानोलाई फसाऊ भनेर आदेश दिँदैन। ढुक्कले काम गर्नु्होस्। निर्दोष मान्छेलाई फसाउनु र राज्यको शक्ति दुरूपयोग गरेर निर्दोषलाई दोषी करार गर्नेजस्ता क्रियाकलाप भनेका अपराधी क्रियाकलाप हुन्,'प्रधानमन्त्रीले भने,' यसैले कसैलाई निर्दोषितामा दोषी करार गर्ने प्रयास हुँदैन।' प्रहरीमा बढुवा र सरुवाका लागि कुनै दौडधुप गर्न नपर्ने उल्लेख गर्दै उनले भने, 'झोला थैला बोकेर कसैकामा कुद्नु पर्दैन, अहिलेको सरकार भातरोटी खान्छ, घूस खाँदैन, तपाईंहरु कर्तव्यपालनामा पूर्ण स्वतन्त्र भएर ढुक्कले लाग्नूस्, अवाञ्छित र अनुचित प्रभावमा नलाग्नूस् ।' वर्तमान सरकार देश र जनताको पक्षमा केही गरौँ भन्ने भावनाका साथ गठन भएको उल्लेख गर्दै प्रधानमन्त्री ओलीले संविधान र काननुबमोजिम कर्तव्य निर्वाह गर्न उन्नत ज्ञानको प्रयोग गरी जनतालाई गुणस्तरीय सेवा दिन निर्देशन समेत दिए। प्रधानमन्त्री ओलीले आफू नेतृत्वको सरकार बेठिक प्रवृत्तीका ठाउँमा ठिक प्रवृत्तीलाई अगाडि बढाउन संकल्पका साथ गठन भएको जिकिर गरे। 'एउटा सरकारको ठाउँमा अर्को सरकार आयो। एउटा समीकरणका ठाउँमा अर्को समीकरण बन्यो होइन। एउटा प्रवृत्तीका ठाउँमा अर्को नयाँ प्रवृत्ती अस्थिरताका ठाउँमा स्थिरता। विभिन्न खालका बेठिक प्रवृत्तिका ठाउँमा ठिक प्रवृत्ती। ठिक प्रवृत्तीलाई अगाडि बढाउने संकल्पका साथमा यो सरकार बनेको हो,'उनले भने,'यो सरकारमाथि शंकाउपशंका गर्नुको औचित्य छैन।'"
ओमानका विदेशमन्त्री आज आउँदै,"काठमाडौं :ओमानका विदेशमन्त्री सइद बदर बिन हमाद बिन हमुद बल्सुसैदी नेपाल आउँदैछन्। परराष्ट्रमन्त्री डाआरजु राणा देउवाको मैत्रीपूर्ण निमन्त्रणामा उनी सोमबार बेलुकी काठमाडौं आइपुग्नेछन्। आठ सदस्यीय भ्रमण दलको नेतृत्व गर्दै ओमानका विदेशमन्त्री नेपाल आउन लागेका हुन्। नेपाल बसाइँका क्रममा उनले राष्ट्रपति रामचन्द्र पौडेल, प्रधानमन्त्री केपी शर्मा ओली र समकक्षी राणासँग भेटघाट गर्ने कार्यक्रम तय भएको परराष्ट्र मन्त्रालयले जनाएको छ। मंगलबार बिहान ओमान र नेपालबीच द्विपक्षीय बैठक बस्नेछ। सो बैठकमा नेपाल र ओमानबीचको सम्बन्ध,श्रमलगायत द्विपक्षीय हितका विषयमा छलफल हुने परराष्ट्र मन्त्रालयले जनाएको छ। दुई दिने औपचारिक भ्रमण सकेर उनी भोलि साँझ स्वदेश फर्किनेछन्।"
कपिलवस्तुमा बस दुर्घटना हुँदा २४ जना घाइते,कपिलवस्तु : सुर्खेतबाट नारायणघाटतर्फ जाँदै गरेको बस कपिलवस्तुको शिवराज नगरपालिका१ बनकसबासामा दुर्घटना भएको छ। २४ जना घाइते भएको प्रहरीले जनाएको छ। जिल्ला ट्राफिक प्रहरी कार्यालय कपिलवस्तुका अनुसार सुर्खेतबाट नारायणघाटतर्फ जाँदै गरेको लु २ ख १५९८ नम्बरको बस बनकसबासामा दुर्घटना भएको हो। घाइतेको चन्द्रौटास्थित विभिन्न अस्पतालमा उपचार १५ जनाको उपचार भइरहेको छ। सात जना घाइतेको भैरहवास्थित मेडिकल कलेजमा उपचार भइरहेको छ। गाडीको चालक र सहचालक प्रहरी नियन्त्रणमा रहेको ट्राफिक प्रहरी निरीक्षक अनिष भण्डारीले बताए।
प्यूठानमा चट्याङ लागेर पाँच घाइते,"बुटवल : चट्याङ पर्दा प्यूठानमा पाँच जना घाइते भएका छन्। सोमवार झिमरुक गाउँपालिका२ स्थित बादीकोटमा चट्याङ परेको वडा अध्यक्ष कृष्ण पोखरेलले जानकारी दिए। उनका अनुसार स्थानीय २० वर्षीया विपना परियार, १४ वर्षीया सन्ध्या परियार, ३२ वर्षीया सरस्वता एमसी, ११ वर्षीय सञ्जय जिसी र २१ वर्षीया गीता एमसी घाइते भएका हुन्। उनीहरूलाई प्राथमिक उपचारपछि थप उपचारका लागि जिल्ला अस्पताल विजुवार लगिएको वडाध्यक्ष पोखरेलले जानकारी दिए।"
मंगलबार देशका यी स्थानमा हुने छ वर्षा,"काठमाडौं : मंगलबार देशका कर्णाली र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मुख्यतया सफा रहने छ। मौसम पूर्वानुमान महाशाखाका अनुसार कर्णाली र सुदूरपश्चिम प्रदेशका केही स्थानहरूमा तथा कोशी बागमती, गण्डकी र लुम्बिनी प्रदेशको पहाडी भूभागको थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मंगलबार राति कोशी, मधेश, बागमती र लुम्बिनी प्रदेशमा आंशिकदेखि साधारणतया बदली रही बाँकी प्रदेशहरूमा आंशिक बदली रहने छ। कोशी, मधेश, बागमती र लुम्बिनी प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। लुम्बिनी प्रदेशका एकदुई स्थानमा भारी वर्षाको पनि सम्भावना रहेको छ।"
विराटनगरमा रथयात्रा लक्षित सुरक्षा,"विराटनगर : विराटनगरमा प्रत्येक वर्ष निकालिँदै आएको ऐतिहासिक राधाकृष्ण रथयात्रालाई लक्षित गरेर सुरक्षा व्यवस्था कडा पारिएको छ। विराटनगरको प्रतिष्ठासँग जोडिएको रथयात्राको ९३ औं संस्करण मंगलबार निकालिँदै छ। प्रत्येक वर्ष श्रीकृष्ण जन्माष्टमीका भोलिपल्ट निकालिन्छ। रथयात्रा हेर्न पूर्वी नेपालसहित छिमेकी मुलुक भारतका विभिन्न स्थानबाट हजारौं भक्तजन आउने गरेका छन्। मानवीय चहलपहल अत्यधिक हुँदा सुरक्षा चुनौती पनि बढ्ने गरेको छ। रथयात्रालाई भव्य, सुरक्षित र मर्यादित बनाउन ठूलो संख्यामा नेपाल र सशस्त्र प्रहरी परिचालन गरिएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले सादा पोसाकका र हतियारसहितका सुरक्षाकर्मी परिचालन गरिएको बताए। विशेष गरेर यात्राका क्रममा हुनसक्ने चोरी, पकेटमारी र लुटपाट केन्द्रित गरेर प्रहरी सक्रियता बढाइएको हो। डीएसपी बस्नेतका अनुसार शंकास्पद व्यक्तिमाथि निगरानी बढाइएको छ। विगतमा अवाञ्छित गतिविधिमा संलग्न र केही शंकास्पद व्यक्तिहरुलाई नियन्त्रणमा लिने काम भइरहेको उनले बताए। सुरक्षा व्यवस्था चुस्त दुरुस्त बनाउन र भक्तजनको सुरक्षामा प्रहरी चनाखो रहेको उनी बताउँछन्। सम्भावित असुरक्षालाई मध्यनजर गरेर रथयात्राको रुट अनुसारको सुरक्षा व्यवस्था मिलाएका छौं। भक्तजनको सुरक्षामा प्रहरी केन्द्रित छ, बस्नेत भन्छन्, मद्दतका लागि विभिन्न युनिटबाट थप प्रहरी ल्याएर परिचालन गरिएको छ। जनचेतनाका लागि माइकिङको व्यवस्थासमेत मिलाइएको छ। रथयात्राको सुरक्षा तयारी स्वरुप फिल्डमा खटिने प्रहरी कमान्डरलाई मोरङ प्रहरी प्रमुख एसपी नवराज कार्कीले सोमबार आवश्यक निर्देशनसमेत दिएका छन्। एसपी कार्कीले सादा पोसाकमा मात्रै १३ वटा टोली परिचालन गरिएको जानकारी दिए। शंकास्पद व्यक्तिलाई निगरानी गर्न र कुनै घटना भएमा तत्काल नियन्त्रणमा लिन सादा पोसाकका प्रहरी ठूलो संख्यामा परिचालन गरिएको छ, उनी भन्छन्, विशेष गरेर भीडभाडमा चोरी, लुटपाट, पकेटमारीको सम्भावना धेरै हुन्छ। विगतका वर्षमा भएका घटनाका आधारमा केही व्यक्तिहरु प्रहरीको निगरानीमा रहेका छन्। प्रहरीले करिब १ महिना अघिदेखि नै रथयात्रा लक्षित सुरक्षा तयारी थालेको थियो। मोरङ प्रहरीको हिरासतमा अहिले रहेका ६१ जना थुनुवामध्ये सबैभन्दा बढी चोरी मुद्दाका छन्। हिरासतमा रहेकामध्ये २१ जनाविरुद्ध चोरी मुद्दामा अनुसन्धान भइरहेको हो। चोरीपछि दोस्रोमा १० जना अभद्र व्यवहार मुद्दाका थुनुवा छन्। चोरी र अभद्र व्यवहार मुद्दामा अनुसन्धान भइरहेकाहरुलाई प्रहरीले होल्ड गरेर राखेको छ। प्रहरीका अनुसार मुद्दा चलाइएकाहरुको अनुसन्धान अवधि बाँकी नै छ। अनुसन्धान अवधि बाँकी नै रहेको र सुरक्षाको दृष्टिकोले पनि उनीहरु विरुद्धको मुद्दा रथयात्रा सम्पन्न भइसकेपछि मात्रै बुझाउने प्रहरीको तयारी छ। एसपी कार्कीले विगतमा चोरी तथा लुटपाट मुद्दा चलेर छुटेकाहरुमाथि पनि सूक्ष्म निगरानी भइरहेको बताए। प्रहरीले आइतबार राति पनि ४ भारतीयसहित ५ जना शंकास्पद व्यक्तिलाई नियन्त्रणमा लिएर राखेको छ। चोरी गर्ने उद्देश्य देखिएपछि उनीहरुलाई नियन्त्रणमा लिएर अनुसन्धान अघि बढाइएको प्रहरीले जनाएको छ। सोमबार सार्वजनिक बिदा थियो। रथयात्रालाई लक्षित गरेर मंगलबार कोशी प्रदेशमा बिदा दिइएको छ। २ दिन सार्वजनिक बिदा परेका कारण पक्राउ परेकाविरुद्ध बुधबारबाट कानुन अनुसार कारबाही अघि बढाइने प्रहरीले जनाएको छ। रथयात्रालाई शान्त, सभ्य, सुरक्षित र भव्य बनाउन प्रहरीले सबैमा अपिल गरेको छ। भीडभाड धेरै हुने भएकाले भक्तजनको सुरक्षाका लागि त्यही हिसाबको योजना बनाएर अघि बढेका छौं, एसपी कार्की भन्छन्, सबै जनालाई ढुक्क भएर रथयात्रामा सहभागी हुन अनुरोध गर्दछु। उनले भीडभाडमा आउँदा बहुमूल्य गरगहना नलगाउन, बहुमूल्य वस्तु नल्याउन तथा स्वयं आफू पनि सचेत र चनाखो हुन आग्रह गरेका छन्। चोरी हुने सम्भावना रहेकाले आफू बसेको स्थान वा घरको सुरक्षामा पनि ध्यान दिन प्रहरीले सबैमा आग्रह गरेको छ। उनका अनुसार कतै केही भएमा तत्काल उद्धार गर्नलाई रिजर्भ टोली तयारी छ। कुनै किसिमका अपराधिक गतिविधि हुन लाग्यो वा भइहाल्यो भने तत्कालै प्रहरीलाई खबर गर्न एसपी कार्कीले आग्रह गरेका छन्। रथयात्रालाई भयरहित र सुरक्षितसाथ सम्पन्न गर्न सबै सुरक्षा निकाय सक्रिय भएर लागेका छौं, उनी भन्छन्, सुरक्षाका लागि सीसी क्यामेरा जडान गरेर सबै ठाउँमा निगरानी गर्न थालिएको छ। कुनै अपराधिक र उच्छृङ्खल गतिविधि भएमा तत्काल नियन्त्रणमा लिएर कारबाही अघि बढाउने प्रहरीको तयारी छ। रथयात्रालाई भव्य, सुरक्षित र मर्यादित बनाउन सुरक्षा निकायलाई सबैले साथ दिनुपर्ने एसपी कार्की बताउँछन्। रथयात्रामा अपराधिक गतिविधि हुन नदिन विराटनगरमा नगर प्रहरीले समेत सीसी क्यामेराबाट निगरानी गर्ने भएको छ। महानगरपालिकाको प्रशासनिक भवनस्थित नगर प्रहरीको कन्ट्रोल रुमबाट रथयात्रामा हुने आपराधिक गतिविधिको निगरानी गरिने नगर प्रहरी प्रमुख राजन पौडेलले बताए। उनका अनुसार राधाकृष्ण मन्दिरदेखि रोडशेष चोकसम्म जडान गरिएका सीसी क्यामेराबाट सूक्ष्म रुपमा निगरानी गरिने छ। रथयात्रामा हुने भीडको फाइदा उठाउँदै चोरी, पकेटमारी, महिलामाथि हुने दुव्र्यवहारलगायत घटना हुनसक्ने सुरक्षा विश्लेषण छ। रथयात्राको सबै तयारी पूरा भएको छ। रथयात्रामा नेपाल र भारतका ५ लाख बढी भक्तजनहरुको सहभागिता हुने अपेक्षा गरिएको राधाकृष्ण रथयात्रा समारोह समितिका अध्यक्ष कैलाश रेग्मीले बताए। उनका अनुसार यो नेपालको सबैभन्दा ठूलो र पुरानो रथयात्रा हो। रथयात्राले विराटनगर बजारभित्रको ९ किलोमिटर यात्रा तय गर्नेछ। रथयात्रा सम्पन्न हुन करिब ६ घण्टा लाग्ने रेग्मीको भनाइ छ। यात्रा अवधिभर ४३ स्थानमा रथलाई विश्राम गराइने छ। १९८८ सालदेखि खट यात्राबाट प्रारम्भ भएको यसलाई २०२५ सालदेखि रथयात्राको रूप निकाल्न थालिएको हो। रथको डोरी छोयो भने मोक्ष प्राप्त हुने र मनोकामना पूरा हुने जनविश्वास छ।"
लेदोसहितको पहिरो जाँदा नौबिसेमलेखु सडक खण्ड अवरुद्ध,धादिङ : पृथ्वी राजमार्गअन्तर्गत धादिङको गजुरी गाउँपालिका६ बेल्खुमा पहिरो जाँदा राजमार्ग अवरुद्ध बनेको छ। सडक माथिबाट लेदो सहितको पहिरो झर्दा राजमार्गमा दुईतर्फी सवारी आवागमन बन्द भएको हो। पहिरो पन्छाउन केही समय लाग्ने ट्राफिक प्रहरीले जनाएको छ। पहिरोको कारण काठमाडौं प्रवेश गर्ने र बाहिरिने सयौं सवारी रोकिएका छन्। निर्माणाधीन सडकमा बेलाबेला पहिरो झरेर बाटो अवरुद्ध हुने गरेको छ। लगातार वर्षासँगै लेदो सहितको पहिरो खसेर सडक अवरुद्ध भएको ट्राफिक प्रहरीले जनाएको छ। लगातार वर्षा भएका कारण पहिरो पन्छाउन समस्या भएको र पहिरो पन्छाउने काम सुरु गरेको ट्राफिक प्रहरीले जनाएको छ।
"सिन्धुलीमा चट्याङ लाग्दा महिलाको मृत्यु, दुई घाइते","सिन्धुली : सिन्धुलीमा चट्याङ लाग्दा महिलाको मृत्यु भएको छ भने दुई जना घाइते भएका छन्। सोमबार जिल्लाको हरिहरपुरगढी गाउँपालिका३ माढीमा चट्याङ लाग्दा हरिहरपुरगढी गाउँपालिका१ शिखर घर भएकी ४० वर्षीया छलिमाया थिङको मृत्यु भएको हो। जिल्ला प्रहरी कार्यालय सिन्धुलीका प्रहरी उपरीक्षक गोविन्दराज काफ्लेका अनुसार खेतमा धान गोड्दै गरेको अवस्थामा चट्याङ लाग्दा उनको घटनास्थलमा नै मृत्यु भएको हो। सोही स्थानमा चट्याङ लाग्दा दुई जना महिला घाइते भएका छन्। घाइते हुनेहरूमा हरिहरपुरगढी गाउँपालिका१ शिखर घर भएकी ४० वर्षीया लुकुमाया रुम्बा र उनकी १८ वर्षीया छोरी सुशीला रुम्बा रहेका छन्। उनीहरूलाई मकवानपुर जिल्लास्थित लामा पोलिक्लिनिकमा उपचारका लागि लगिएको प्रहरी उपरीक्षक काफ्लेको भनाइ छ। घाइतेहरूमा शरीर दुख्ने, कान नसुन्ने समस्या रहेको र अवस्था मध्यम रहेको बताइएको छ।"
हेटौंडाकाठमाडौं जोड्ने दुई सडक अवरुद्ध,बागमती : वर्षासँगै खसेको पहिराका कारण आज दिउँसोदेखि हेटौंडाकाठमाडौं जोड्ने दुई सडक पूर्णरूपमा अवरुद्ध भएका छन्। मकवानपुरको इन्द्रसरोबर गाउँपालिका३ रामचन्द्र भञ्ज्याङस्थित सिस्नेरी कुलेखानी फर्पिङ काठमाडौं सडकखण्डमा वर्षाका कारण लेदो खसेर बाटो पूर्ण अवरुद्ध भएको जिल्ला प्रहरी कार्यालय मकवानपुरका प्रवक्ता प्रहरी नायब उपरीक्षक लक्ष्मी भण्डारीले जानकारी दिए। कान्तिलोकपथस्थित मकवानपुरको भिमफेदी गाउँपालिका८ महादेवटार सडकखण्डमा पनि वर्षासँगै खसेको लेदोसहितको पहिरोका कारण सडक पूर्णरूपमा अवरुद्ध भएको प्रहरीले जनाएको छ। अवरुद्ध भएका दुवै सडकमा पहिरो हटाउने कार्य भइरहेको प्रहरी नायब उपरीक्षक भण्डारीले बताए।
पहिरोले अवरुद्ध नौबिसेमलेखु सडक दुईतर्फी सञ्चालन,धादिङ : पहिरोले अवरुद्ध भएको पृथ्वी राजमार्ग सञ्चालनमा आएको छ। पृथ्वी राजमार्गअन्तर्गत धादिङको गजुरी गाउँपालिका६ बेल्खुमा लेदोमाटो सहितको पहिरो खस्दा अवरुद्ध भएको सडक दुईतर्फी नै सञ्चालनमा आएको हो। जिल्ला ट्राफिक प्रहरी कार्यालय धादिङका प्रमुख इन्स्पेक्टर रविन्द्र कुमार श्रेष्ठले सडक खुलेपछि जाममा परेका सवारी साधनहरू गन्तव्यतर्फ प्रस्थान गरेको बताए। आदमघाट बजार नजिकै बेल्खुमा खसेको पहिरोको कारण साँझ ५ बजेदेखि सडक अवरुद्ध भएको थियो। वर्षाको समयमा नौबिसेमलेखु सडक खण्डमा पटकपटक पहिरो खस्दा सवारी सञ्चालन प्रभावित हुँदै आएको छ।
तानसेनमा मंगलबार विजयोत्सव तथा भगवती रथयात्रा,"तानसेन : नेपालले पाल्पा नुवाकोट बुटवल जितगढी युद्धमा तत्कालीन इष्ट इण्डिया कम्पनीको अग्रेज फौजलाई हराएको सम्झनामा भदौ ११ गते मंगलबार तानसेनमा २०५ औ विजयोत्सव तथा भगवती रथयात्रा हुँदै छ। १८७१ र ७२ सालमा भएको युद्धमा तत्कालीन कर्णेल उजिर सिंह थापाले दुवै पटक अंग्रेज फौजलाई पराजित गरेर बुटवलबाट धपाएका थिए। युद्धमा जानुअघि तत्कालीन कर्णेल थापाले हे भगवती माता हामीलाई युद्ध जित्ने आत्मविश्वास, हौसला दिनुहोस्, लडाइँ जितेपछि तपाईंको महिमा चारैतिर फैलाउने छु, मन्दिर बनाउने छु, सिन्दुरजात्रा गर्ने छु भनी भाकल गरेका थिए। युद्धमा अंग्रेज फौजलाई हराएपछि कर्णेल उजिर सिंह थापाले १८७६ सालसम्म ३ तले भगवती मन्दिर निर्माण गरी १८७७ साल भाद्र कृष्ण जन्माष्टमीको भोलिपल्ट विजय उत्सव सहितको भगवती रथयात्रा मनाउन थालिएको हो। विजयोत्सव राष्ट्रपतिले अवलोकन गर्ने २०५ औ विजयोत्सव एवं भगवती रथयात्रामा राष्ट्रपति रामचन्द्र पौडेलले अवलोकन गर्ने भएका छन्। राष्ट्रपति पौडेलबाट विजयोत्सव अवलोकन गर्दै भगवती मन्दिर पूजाआजा गर्ने कार्यक्रमको सबै तयारी पूरा भएको भगवती गुठी व्यवस्थापन समितिका अध्यक्ष अशोकमान महर्जनले बताए। विजयोत्सवमा उपप्रधान तथा अर्थमन्त्री विष्णु प्रसाद पौडेल, रक्षामन्त्री मानविर राई, संस्कृति पर्यटन तथा नागरिक उड्यनमन्त्री बद्रीनाथ पाण्डे, नेपाली सेनाका उच्च पदस्थ व्यक्तिहरू, लुम्बिनी प्रदेशका मुख्यमन्त्री चेतनारायण आचार्य, प्रदेश अर्थमन्त्री धनेन्द्र कार्की, स्वास्थ्यमन्त्री खेम बहादुर सारु, प्रदेश सभामुख तुलाराम घर्तीमगर लगायत सरकारका उच्च पदस्थ व्यक्तिहरूको सहभागी रहने समितिले जनाएको छ। पहिलो पटक विजयोत्सवमा राष्ट्रप्रमुख सहभागी हुने भएका हुन। विजयोत्सवमा सहभागी हुने यात्रुहरूलाई ५० प्रतिशतसम्म भाडा छुट विजय उत्सवलाई व्यापक जनसहभागिता जुटाउन बुटवलदेखि तानसेन जाने र आउने बसमा ५० प्रतिशत बस भाडा छुट दिइएको छ। पश्चिम नेपाल बस व्यवसायी प्रालि र श्रीनगर यातायात प्राली तानसेनको विजय उत्सव भगवती रथ यात्रामा रहभागी हुने यात्रुहरूका लागि आउने जाने यात्रुहरूका लागि ५० प्रतिशत छुट गरेको हो। अहिले तानसेन बुटवलको एकतर्फी भाडा १५० रुपैयाँ रहेकोमा ११ गते बुटवलबाट तानसेन आउने यात्रुहरूका लागि ७५ रुपैयाँमा एकतर्फी यात्रा गर्न पाउने छन्। श्रीनगर यातायात सेवा प्रालिले ग्रामीण क्षेत्र तथा जुनसुकै स्थानबाट पनि तानसेन यात्रा गर्ने यात्रुहरूका लागि १० प्रतिशत भाडा छुट सुविधा प्रदान गरिएको कार्यालय प्रमुख भविन्द्र गौतमले बताए। विजयोत्सवको अवसरमा खान बस्न २५ प्रतिशतसम्म छुट अंग्रेज सेनालाई लडाइँको मैदान हराएर धपाउनु वीर नेपालीहरूका लागि गौरवको विषय बनेको छ। अंग्रेज सेनालाई नेपाली सेनाले युद्ध हराएको कुरा सबै नेपालीहरूको जनमासमा फैलाउन सरकारी, गैरसरकारी संघ संस्थादेखि व्यक्तिहरू सक्रिय भएर लागेका छन्। विजयोत्सव भगवती रथयात्राको अवसरमा सहभागी हुने पर्यटकहरूका लागि पाल्पाली होटल तथा रेष्टुरेन्ट व्यवसायी संघले खाना नास्तामा १५ प्रतिशत र बास बस्न २५ प्रतिशतसम्म छुटको व्यवस्था गरेको छ। विजयोत्सवको अवसरमा पाल्पामा सार्वजनिक बिदा विजयोत्सव भगवती रथ यात्रामा सबै पक्षको सहभागिता बढाउन लुम्बिनी प्रदेश सरकारले भदौ ११ गते मंगलबार सार्वजनिक बिदा दिने निर्णय गरेको छ। लुम्बिनी प्रदेश आन्तरिक मामिला मन्त्रालयले पाल्पामा मनाइने विजयोत्सव भगवती रथ यात्रा राष्ट्रियता जगेर्ना गर्ने राष्ट्रिय दिवस भएकोले विगत केही वर्षदेखि नै सार्वजनिक बिदा दिँदै आएको छ। चिटिक्क पारियो विजयोत्सव भगवती रथयात्रा स्थल विजयोत्सवमा राष्ट्रपति पौडेल सहितका उच्च पदस्थ व्यक्तिहरूको सहभागिता हुने भएपछि विजयोत्सव स्थल वरिपरि सरसफाई गरी चिटिक्क बनाइएको छ। विभिन्न स्थानमा रंगरोगन देखि विशिष्ट व्यक्तिहरूको अवलोकन स्थल, निःशुल्क वाइफाइको व्यवस्था, सुरक्षा प्रबन्ध मिलाइएको छ। विजयोत्सवको भगवती रथलाई भदौ ११ गते मंगलबार १२:४५ बजेको शुभ साइतमा उठाइने र दिनभरी तानसेन बजार घुमाउने बेलुका ६ बजे भित्र विसर्जन गर्ने कार्यक्रम रहेको भगवती गुठी व्यवस्थापन समितिले जनाएको छ।"
जुरेथुमस्थित कृष्ण मूर्ति प्राङ्गणमा श्रद्धालुको घुइँचो,"मकवानपुर : वैदिक सनातन धर्मावलम्बीहरूले आज मकवानपुरमा श्रीकृष्ण जन्माष्टमी पर्व भगवान् श्रीकृष्णको पूजाआराधना गरी श्रद्धाभक्तिपूर्वक मनाएका छन्। भक्तजनहरूले जिल्लाको विभिन्न ठाउँमा रहेका कृष्णमन्दिरमा भेला भई भगवान् श्रीकृष्णको पूजाआराधना, प्रवचन, भजनकीर्तन तथा व्रत गरी जन्माष्टमी मनाएका हुन्। हेटौडा१७ हटियास्थित जुरेथुम पिकनिक तथा पर्यटन पार्कमा रहेको ४२ फिट अग्लो श्रीकृष्णको मूर्ति प्राङ्गणमा हजारौंको संख्यामा श्रद्धालु भक्तजनहरूले श्रद्धापूर्वक आज पूजाआजा तथा भजनकीर्तन गरेको पार्कका अध्यक्ष संकरबहादुर राउतले बताए। त्यस्तै हेटौंडा१७ स्थित जगत गुरुत्तम धाममा पनि आज हजारौँ भक्तजनहरूले भक्तिपूर्वक श्रीकृष्णको पूजाआजा गर्नुको साथै विभिन्न सांस्कृतिक प्रदर्शनी गरेका छन्। त्यस्तै ऐतिहासिक मकवानपुरगढी दरबारस्थित श्रीकृष्णको मूर्ति तथा हेटौंडा६ चौघडास्थित वंशगोपालको मन्दिर, हेटौंडा५ स्थित राधाकृष्ण मन्दिरलगायत जिल्लाका अन्य कृष्ण मन्दिरहरूमा आज सयौँको संख्यामा भक्तजनहरू उपस्थित भएका छन्। ज्ञानयोग, कर्मयोग र भक्तियोगका प्रणेता भगवान् श्रीकृष्णको जन्म द्वापरयुगमा भाद्रकृष्ण अष्टमीको मध्यरातमा भएको थियो। अन्याय, अत्याचार र राक्षसी प्रवृत्तिबाट सम्पूर्ण मानवको रक्षा गर्न भगवान् विष्णुको आठौँ अवतारका रूपमा जन्मिएका श्रीकृष्णले आजीवन सत्यको पक्षमा रही सत्कर्मका लागि मानव समुदायलाई प्रेरित गरेको धार्मिक विश्वास छ।"
समन्वय समिति अछामका प्रमुख र कांग्रेसका प्रवक्ताबीच कुटाकुट,अछाम : जिल्ला समन्वय समितिका प्रमुख ललित कुँवर र नेपाली कांग्रेसका प्रवक्ता पदम शाहबीच कुटाकुट भएको छ। शनिबार राती ११ बजे जिल्ला समन्वयको कार्यालयमा सँगै बसेर मदिरा सेवन गरेपछि दुई जनाबीच कुटाकुट भएको प्रहरीले जनाएको छ। दुई जनाबीच कुटाकुट हुँदा समन्वय प्रमुख कुँवरको टाउकोमा चोट लागेको छ। शाहले मदिराको बोतल प्रहार गरेपछि कुँवरको टाउको चोट लागेको छ भने शाहको हातका चोट लागेको जिल्ला प्रहरी प्रमुख डीएसपी ईश्वरी प्रसाद भण्डारीले जानकारी दिए। डीएसपी ईश्वरी प्रसाद भण्डारीका अनुसार शनिबार राति समन्वय प्रमुख कुँवरले आफूमाथि हातपात भएको भन्दै टेलिफोन मार्फत प्रहरीमा उजुरी गरेका थिए। स्वास्थ्य परीक्षणका क्रममा दुवैले मदिरा सेवन गरेको पाइएको डीएसपी भण्डारीले बताए। जिल्ला अछाम अस्पतालका अनुसार प्रमुख कुँवरको टाउकोमा ४ टाँका लगाइएको छ। कुँवरको अवस्था खतरामुक्त रहेर अस्पतालबाट डिस्चार्ज गरिएको प्रहरीले जनाएको छ। विवादको विषय थाहा नभएको डीएसपी भण्डारीले बताए । समन्वय प्रमुख कुँवर नेपाली कांग्रेसबाट निर्वाचित हुन्।
पाल्पाका श्रीकृष्ण मन्दिरमा भक्तजनहरूको भीडभाड,"तानसेन : कृष्ण जन्माष्टमी अर्थात् भगवान श्रीकृष्णको जन्म भएको सम्झनामा आज पाल्पाका विभिन्न स्थानका श्रीकृष्ण मन्दिरहरूमा बिहानैदेखि भक्तजनहरूको भिडभाड बढेको छ । भक्तजनहरू पाल्पाको श्रीकृष्ण मन्दिर पुगी पूजाआजा, जप, ध्यान, भजन कृतन गरिरहेका छन् । द्वापर युगमा पृथ्वीमा कंश जस्ता राक्षसहरूको अन्याय अत्याचार बढ्दै गएपछि भगवान विष्णुले आजकै दिन श्रीकृष्णको रुपमा जन्म लिइ देवताहरूका लागि न्याय दिलाएको धार्मिक विश्वास रहँदै आएको छ । भक्तजनहरू बिहानै नदी,तलाउ,कुवा,धारामा स्नान गरी चोखा बस्त्र लगाएर उपवास बसी भगवान श्रीकृष्णको ध्यान गर्दै व्रत बसेका छन् । श्रीकृष्ण जन्माष्टमीको अवसरमा तानसेनको कैलाशनगर, भालेवास, मखनटोल, ताहुँको रम्भापानीमा कृष्णको भजन कृतन गर्नेहरूको भिडभाड लागेको छ । यसैगरी अन्तर्राष्ट्रिय कृष्ण भावनामृत संघ स्कन पाल्पाले श्रीकृष्ण जन्माष्टमीको अवसरमा भजन कृर्तन आरती, श्रीकृष्ण प्रवचन, श्रीकृष्ण लिला सम्बन्धी नाटक र भक्तजनहरूलाई प्रसाद वितरण कार्यक्रमको आयोजना गरिएको छ । आजको दिन भगवान श्रीकृष्णको महिमा गाएर उपवास बसेमा अन्जानमा गरेको पापहरूको क्षमा हुने ,सुख शान्ति प्राप्त हुने, मृत्युपछि आत्माले बैकुण्ठमा बास पाउने धार्मिक विश्वास रहँदै आएको छ । यसैगरी राधा माधव समितिले पनि कृष्ण जन्माष्टमीको अवसरमा भजन कृतन गर्दै पूजाआजा गरेको छ।"
रियलमी मिस्टर नेपाल २०२४ को उपाधि झापाका सन्तोष लोक्समलाई,"काठमाडौं : रियलमी मिस्टर नेपाल २०२४ को उपाधि झापाका सन्तोष लोक्समले जितेका छन्। शनिबार राति काठमाडौं सोल्टीमोडस्थित होटल सोल्टीमा सम्पन्न ग्राण्ड फिनालेमा शीर्ष उपाधि जितेसँगै सन्तोषले ५ लाख रुपैयाँ पुरस्कार प्राप्त गरेका छन्। आगामी नोभेम्बरमा भियतनाममा हुने मिस्टर वर्ल्ड २०२४ मा नेपालको प्रतिनिधित्व गर्नेछन्। यसबारे बोल्दै रियलमीको नेपाल र भारतका हेड अफ स्ट्राटेजी मुनिश गिरीले भने, रियलमी मिस्टर नेपाल २०२४ को शीर्ष उपाधि जित्न सफल भएकोमा सन्तोषलाई धेरैधेरै बधाई दिन चाहन्छौँ। अन्य उपाधि विजेताहरूलाई पनि हार्दिक बधाईका साथै आगामी यात्राको लागि शुभकामना व्यक्त गर्दछौँ। साथै प्रतियोगितामा सहभागी सम्पूर्णलाई धन्यवाद व्यक्त गर्न चाहन्छौँ। मिस्टर नेपाल एउटा प्रतियोगिता मात्र नभएर यस्तो प्ल्याट्फर्म हो जहाँ बाहिरी सुन्दरता मात्र नभएर युवाहरूको समग्र व्यक्तित्वको पहिचान र उच्च मूल्यांकन गरिन्छ। युवाहरूको क्षमता पहिचान गर्ने र योग्य प्रतियोगीलाई सम्मान गर्ने यस मिस्टर नेपालको सफलतापुर्वक आयोजना र समापन गरेकोमा आयोजक नेक्स्त मोडल्सको सम्पूर्ण टिम र सम्बद्ध समस्तमा पनि हार्दिक आभार व्यक्त गर्न चाहन्छौँ। प्रतियोगितामा भक्तपुरका योगेश श्रेष्ठ मिस्टर ग्लोबल नेपाल २०२४ भई आगामी अक्टोबरमा थाइल्यान्डमा हुने मिस्टर ग्लोबल २०२४ मा नेपालको प्रतिनिधित्व गर्नेछन्। त्यस्तै, काठमाडौंका आयुष दुलालले म्यान अफ द वर्ल्ड नेपाल चुनिइ म्यान अफ द वर्ल्ड २०२४ मा नेपालको प्रतिनिधित्व गर्ने अवसर प्राप्त गर्ने भएका छन्। योगेश र आयुष दुवैले ३ लाख रुपैयाँ बराबरको विभिन्न पुरस्कार प्राप्त गरेका छन्। प्रतियोगितामा धरानका आदेश प्रधान फस्ट र हेटौंडाका आयुष बमजन सेकेन्ड रनर अप, आयुष बोमजन मस्ट पपुलर, सन्तोष लोक्सम म्यान अफ एलिगेन्स, प्रकाश चौहान मस्ट एक्टिभ, समिर तिमिल्सिना वेस्ट स्किन, आदेश प्रधान पब्लिक च्वाइस, साकार बजिमय मस्ट इन्टिलेक्चुयल, मनोज गुरुङ वेस्ट फिजिक, आयुष दुलाल वेस्ट पर्सनालिटी, पिन्टु सन्याल टुसाल मस्ट ट्यालेन्टेड, योगेश श्रेष्ठ मिस्टर फाटोजेनिक, पियुष श्रेष्ठ मेन च्वाइस, अनिकेत प्रजापति वेस्ट हेयर, अग्रज श्रेष्ठ मिस्टर स्टाइल आइकन, सिजल कपाली मिस्टर फेसनिष्टा र मनोज गुरुङ वेस्ट स्पोर्टस्मेनसिप अर्वाड विजेता भए। प्रशान्त ताम्राकारको कोरियोग्राफीमा सम्पन्न प्रतियोगितामा फोटोग्राफर राजभाइ सुवाल, उद्यमी टिकाराम बुढाथोकी, अभिनेत्री,मोडल एवं रियलमीको ब्रान्ड एम्बास्डर नीति शाह, पूर्वमिस नेपालद्वय माल्भिका सुब्बा र नम्रता श्रेष्ठ तथा पूर्व मिस्टर नेपाल डा। रूपक घिमिरे र सन्दीप पोखरेल निर्णायक रहेका थिए। उपाधिका लागि देशभरका ३८ जना युवाले प्रतिस्पर्धा गरेका थिए।"
पाटनको कृष्ण मन्दिरमा भक्तजनको घुइँचो (तस्बिरहरू),"ललितपुर : हिन्दु धर्मावलम्बीहरुले सोमबार कृष्ण जन्माष्टमी पर्व हर्षोल्लासका साथ मनाउँदै छन् । भगवान विष्णुको आठौं अवतार भगवान कृष्णको जन्म दिवस स्वरूप यो दिन मनाइन्छ । पाटनस्थित कृष्ण मन्दिरमा पनि सोमबार बिहानैदेखि भक्तजनको भीड लागेको छ । यस दिन भक्तजनहरू कृष्ण मन्दिरहरूमा पुग्छन्, भक्ति गीत गाउँछन्, व्रत बस्छन् र रातभर जागर राखेर भगवान कृष्णको जन्म मनाउँछन्। सरकारले आज कृष्ण जन्माष्टमीको अवसरमा सार्वजनिक बिदा दिएको छ ।"
रुकुमपूर्वमा २ वर्षमा सयौं भरुवा बन्दुक बरामद,रुकुमपूर्व : गोप्य सूचनाको भरमा जिल्ला प्रहरी कार्यालय रुकुमपूर्वले २ वर्षको अवधिमा २ सय बढी भरुवा बन्दुक बरामद गरेको छ । दुई आर्थिक वर्षमा गरि प्रहरीले २ सय ४६ नाल अवैध भरुवा बन्दुक बरामद गरेको हो । आर्थिक वर्ष २०७९०८० मा १ सय ३५ र गत आर्थिक वर्ष २०८००८१ मा १ सय ११ नाल अवैध भरुवा बन्दुक बरामद गरिएको जिल्ला प्रहरी कार्यालय रुकुम पूर्वले जनाएको छ । तीन गाउँपालिका मध्ये भूमे गाउँपालिकाका विभिन्न ठाउँबाट सबैभन्दा बढी एक सय १० नाल अवैध भरुवा बन्दुक बरामद गरिएको जिल्ला प्रहरी कार्यालय रुकुम पूर्वका सूचना अधिकारी प्रहरी निरीक्षक हरि भट्टराईले जानकारी दिए। भट्टराईका अनुसार भूमे गाउँपालिकाबाट आर्थिक वर्ष २०७९०८० मा ५८ र आर्थिक वर्ष २०८००८१ मा ५२ नाल बन्दुक बरामद गरिएको बताइएको छ। सिस्ने गाउँपालिकामा दुई आर्थिक वर्षमा ७४ नाल अवैध बन्दुक बरामद गरिएको हो । आर्थिक वर्ष २०७९०८० मा ६३ र आर्थिक वर्ष २०८००८१ मा ११ नाल बन्दुक बरामद गरिएको छ । जिल्लाको पुथाउत्तरगंगा गाउँपालिकाबाट सबै भन्दा कम बन्दुक बरामद भएका छन् । दुई आर्थिक वर्षमा पुथाबाट ६२ नाल मात्रै अवैध भरुवा बन्दुक बरामद गरिएको छ । आर्थिक वर्ष २०७९०८० मा १४ र आर्थिक वर्ष २०८००८१ मा ४८ नाल बन्दुक बरामद गरिएको प्रहरी निरीक्षक भट्टराईले जानकारी दिए। बरामद गरिएका कुल बन्दुकमध्ये एक सय ७७ नाल बन्दुक प्रयोग भइरहेका छन् भने ६९ नाल बन्दुक प्रयोग विहीन छन् । प्रहरीले गत आर्थिक वर्षमा भूमे र सिस्ने गाउँपालिकाबाट प्रयोगमा आइरहेका दुई नाल सानो हतियार पनि बरामद गरेको थियो । पछिल्लो समय जिल्लामा अवैध भरुवा बन्दुक फेला पर्ने क्रम बढी रहेको जिल्ला प्रहरी कार्यालय रुकुमपूर्वले बताएको छ । पछिल्लो समय बिस्तारै नागरिकहरूमा हातहतियार तथा खरखजना सम्बन्धी मुद्दा लाग्छ भन्ने चेतना बढेको कारणले भरुवा बन्दुक बरामद हुने क्रम पनि बढेको प्रहरीको ठम्याइ छ । अवैध बन्दुक राख्नु कानुन विपरीत हो भन्ने बुझेका नागरकहरूले अवैध बन्दुकहरू घरमा नभइ जंगलको ओढारमा राख्दै आएको बुझिएको छ । प्रहरीले गोप्य सूचनाको भरमा अवैध बन्दुकहरू बरामद गरिरहेको छ।
बुद्धनगरमा हत्या भएका व्यक्ति टाइम पास कफी एण्ड पुल हाउसका सञ्चालक,काठमाडौं : काठमाडौंको बुद्धनगरमा गएराती हत्या भएका व्यक्ति टाइम पास कफी एण्ड पुल हाउसका सञ्चालक भएको प्रहरीले जनाएको छ । उक्त पुल हाउस सञ्चालक ४० वर्षीय रुपक बान्तवाको गएराती हत्या भएको काठमाडौं जिल्ला प्रहरी परिसरका प्रवक्ता नवराज अधिकारीले जानकारी दिए। प्रवक्ता अधिकारीका अनुसार घटनास्थलमा अहिले प्रहरी पुगेर अनुसन्धान गरिरहेको छ। घटनाको विषयमा थप अनुसन्धान भइरहेको प्रहरीले जनाएको छ।
प्रमुख प्रशासकिय अधिकृतलाई हाजिर गर्न नदिँदा नलगाडमा विवाद,"जाजरकोट : संघीय सरकारले जाजरकोटको नलगाड नगरपालिकामा नयाँ प्रमुख प्रशासकीय अधिकृत खटाएपछि विवाद भएको छ। नगर प्रमुख डम्बरबहादुर रावतले नयाँ खटिएका प्रमुख प्रशासकीय अधिकृतलाई हाजिर नगराएपछि विवाद सतहमा आएको हो। संघीय मामिला तथा सामान्य प्रशासन मन्त्रालयले २७ साउनमा नगरपालिकाका प्रमुख प्रशासकीय अधिकृत दिनेश भट्टराईको ठाउँमा गोपाल शाहीलाई कामकाज गर्न खटाएको थियो। नलगाडमा कार्यरत भट्टराईलाई राष्ट्रिय सूचना आयोगमा पठाएर जिल्ला समन्वय समिति जाजरकोटमा कार्यरत शाहीलाई सरुवा गरिएको थियो। तर, नगरप्रमुख रावतले पालिकालाई जानकारी नगराई भट्टराईको सरुवा गरिएको भन्दै शाहीलाई हाजिर गराउन नसकिने भनि संघीय मामिला तथा सामान्य प्रशासन मन्त्रालयलाई पत्र नै लेखेका छन्। तीन तहको सरकारमध्ये सबैभन्दा जनतासँग प्रत्यक्ष जोडिएको स्थानीय सरकारसँग समन्वय नै नगरी कामकाजमा खटाइएकाले मन्त्रालयबाट खटिएका प्रमुख प्रशासकीय अधिकृत गोपाल शाहीलाई कार्यालयमा राखी कामकाजमा खटाउन असमर्थ भएकोले उहाँलाई हाजिर नगराई फिर्ता पठाइएको छ, पत्रमा भनिएको छ। पत्रमा साविकमा कामकाज गर्दै आएका प्रमुख प्रशासकीय अधिकृत दिनेश भट्टराईलाई प्रमुख प्रशासकीय अधिकृतको रूपमा पुनः खटाउन माग गरिएको छ। शुक्रवार हाजिर हुने भनेर शाही नगरपालिकामा पुगेका थिए तर नगरप्रमुख रावतले बिहीबार नै हाजिरी रजिष्टर नै आफ्नो दराजमा राखेर घरतिर हिँडेपछि हाजिर हुन पाएनन्। आइतबारसम्म पनि उनले हाजिर हुन पाएका छैनन्। नलगाड १२ निवासी शाहीलाई हाजिर नगर्ने नगरप्रमुखको अडान विरुद्ध चौतर्फी आलोचना भएको छ। माओवादीबाट निर्वाचित रावतको निर्णय पछि कांग्रेस, एमाले लगायतका दलले तत्काल हाजिर गराउन दबाब दिएका छन्। सरुवा भएर आएका कर्मचारीलाई हाजिर नगराउनु नगरप्रमुखको निरंकुश शैली र अनियमितता ढाकछोप गर्ने प्रपञ्चका रुपमा लिएका छौं नेपाली कांग्रेसका नेता छवि पन्तले भने कर्मचारी सरुवा हुने नियमित प्रक्रिया हो। यसमा कसैले दायाँबायाँ गर्न मिल्दैन। केही दिनअघि नयाँ सरुवा भएका शाहीलाई हाजिर गर्न नसकिने भन्दै मन्त्रालयलाई पुरानै प्रमुख प्रशासकीय प्रमुख पठाइदिन पत्र लेखेका नगरप्रमुख चौतर्फी दबाब पछि शाहीलाई हाजिर गराउने मनस्थितिमा पुगेका छन्। उनले भनेशुक्रबार म नभएर रोकिएको हो। आइतबार उहाँ घरतिर जानु भएछ। सोमबार बिदा भइहाल्यो। मंगलबारसम्म हाजिर हुनुहुन्छ होला।"
बाघ मारेसँगै सकियो गाईजात्रा,"स्याङ्जा : स्याङजामा आइतबार राति बाघ (प्रतिकात्मक) मारेसँगै यसवर्षको गाईजात्रा पर्व सकिएको छ। राजाको आज्ञा पाएका शिकारीले बाघ मारेसँगै जनैपूर्णिमाको दिनदेखि सुरू भएको जात्रा सकिएको हो। कला,संस्कृतिको संरक्षण र प्रवर्द्धन गर्ने उद्देश्यले पुतलीबजारमा बसोबास गर्ने नेवार समुदायले गाइजात्रा पर्व अवधिभर दैनिक नृत्यु प्रर्दशन गरे। गाईजात्राको अन्तिम दिन आइतवार साँझ बाघलाई मारेपछि यसवर्षको गाईजात्रा पनि समापन गरिएको हो। प्रगति नेवा झिगु छें प्रगति नगर र नेवारी धर्मद्वार नाँच समिति स्याङ्जाले जनैपूर्णिमाका दिनदेखि छुट्टाछुट्टै समूहगत गाईजात्रा अन्तर्गतका लाखे नाच, पुतली नाच, रोपाईं जात्रा, तायमचा, छोकडा, बाघजात्रा, जोगीजात्रालगायत कुमारी नृत्य समेत प्रर्दशन गरेर स्थानीय कलासंस्कृतिका बारेमा अन्य समुदायलाई पनि जानकारी गराएका थिए। बाघजात्रा सुरू हुनुपूर्व दिउँसै जात्रा हेर्नका लागि आमन्त्रण गरिएको थियो। जंगलमा रहेको बााघ बजारमा पसेको र मानिसलाई समेत आक्रमण गर्न सक्ने जनाउँदै स्थानीयबासीलाई सुरक्षित एवं सर्तक रहन माइक मार्फत् सूचित गराइएको थियो। मुख्य बजारबाट सुरू भएको जात्रा विभिन्न टोलटोलमा पुग्छन्। यी जात्राको अन्तिम दिनभन्दा अघिल्लो दिन बाघ मार्ने गरिन्छ। जसलाई जात्राभरिकै आकर्षणका रुपमा मानिन्छ। अन्य दिनमा भन्दा बाघ जात्राका दिन उल्लेख्य दर्शकको उपस्थिती थियो। जात्राका अघिअघि तायमचा नाच त्यसपछि मुख्य शिकारी, गाउँलेहरू, कुकुर, बाघ अनि राजारानी, सेनापती, सुरक्षागार्डको वेषभूषामा सजिएका मानिसहरू हुन्छन्। बाघ, डाक्टर, नर्स, सिकारी, गार्ड, राजा र रानीको भूमिकामा अभिनय गरिएको हुन्छ। गाउँमा बाघको आतंक हुन्छ। बाघले पहिलो पटक कुकुरलाई खान्छ। अर्को पटक मानिसलाई मार्छ। बाघ बस्तीमा पसेर पुनः आतंक मच्चाउन थालेपछि सबैले घेरामा पारेर मार्छन्। अनि बाघ जात्रा सकिन्छ। बाघ मार्न पनि निकै मेहनत गर्नुपरेको देखाइएको हुन्छ। बाघले बस्तीमा पसेर जनावर र मानिसलाई आक्रमण गरेपछि बाघ मारिदिन गरेको जनताको आग्रहलाई राजा नै उपस्थित भएर सबैजना मिलेर चारैतिरबाट घेरा हालेर बाघलाई मारिन्छ। विगतदेखिको निरन्तरताका रुपमा रहेको यस्ता जात्राकथामा मात्र सीमित छ। कला संस्कृति, रितिरिवाज लोप हुन दिनु हुँदैन,यसको संरक्षण गर्नुपर्छ भन्ने उद्देश्यसहित बाघजात्रा प्रदर्शन गरिएको नेवारी धर्मद्धारा नाच समितिका अध्यक्ष युगनारायण श्रेष्ठको भनाइ छ। पृथ्वीनारायण शाहले काठमाडौं आक्रमण गरेपछि भक्तपुरका नेवारहहरू विभिन्न जिल्लामा प्रवेश गरेको इतिहास छ। व्यापार गर्न अन्य जिल्लामा छिरेका नेवारहरूकै कारण यहाँ आजसम्म विभिन्न जात्राको परम्परा चलेको र पर्व तथा संस्कृतिको संरक्षणका निम्ति नेवार समुदाय जुटेको प्रगति नेवा झिगु छें का अध्यक्ष गणेश श्रेष्ठले बताए। जहाँजहाँ नेवार समुदायको बाक्लो बस्ती छ। त्यहाँत्यहाँ यस्ता पर्वले निरन्तरता पाएको भेटिन्छ। पुतलीबजार नगरपालिकास्थित प्रगतिनगर र स्याङ्जा बजारलाई लक्षित गर्दै यी दुबै नेवार समुदायले जनैपूर्णमाका दिनदेखि दिनहुँ विभिन्न नामका नृत्य, बाजागाजासहित श्रृंगारिएर नाच प्रर्दशन गर्दै आआफना संस्कृति संरक्षण गर्दै आएका छन्। अन्य जात्राको तुलनामा बाघजात्रा खर्चिलो हुन्छ। बाघजात्रा हेर्नका लागि गाउँगाउँबाट समेत मानिसहरू बजार झर्ने गर्दछन्।"
झापामा ६ महिनामा ५०९ वटा पशु चौपाया नियन्त्रण,"झापा : झापामा ६ महिनामा ५०९ वटा पशु चौपाया नियन्त्रणमा लिइएको छ। सशस्त्र प्रहरी बल नेपाल नम्बर २ गण झापा, त्यस मातहतका गुल्म र बिओपीहरुले ६ महिनाको अवधिमा ५०२ वटा गाई गोरु र ७ वटा राँगा भैँसी नियन्त्रणमा लिएर भन्सार बुझाएको सशस्त्र प्रहरी बल नेपाल नम्बर २ गण झापाका डीएसपी सुमन पोखरेलले जानकारी दिए। सीमा नाकाबाट अवैध रूपमा भारततर्फ लगिरहेका पशु चौपायाबाट २४ लाख ४ हजार मूल्य बराबरको राजश्व संकलन भएको छ। गत फागुन १ गतेदेखि भदौ ५ गतेसम्म गाई गोरुबाट २२ लाख ३५ हजार रुपैयाँ र ७ वटा राँगा भैँसीबाट १ लाख ६५ हजार रुपैयाँ बराबरको राजश्व संकलन भएको डीएसपी पोखरेलले बताए। जिल्लाका विभिन्न नाकाबाट गाई गोरु तस्करी मौलाएसँगै सशस्त्र प्रहरीले सक्रियता बढाएको उनको भनाइ छ। सीमा क्षेत्रमा हुने अवैध गतिविधि तथा चोरी तस्करी नियन्त्रणका लागि सशस्त्र प्रहरी चौबिसै घण्टा तैनाथ गरिएको उनले बताए।"
आठ घण्टापछि खुल्यो पृथ्वी राजमार्ग,"डुम्रे (तनहुँ) : पृथ्वी राजमार्गअन्तर्गत तनहुँको आँबुखैरेनीमुग्लिन सडकखण्ड आठ घण्टापछि सञ्चालनमा आएको छ। गत शुक्रबार आँबुखैरेनी गाउँपालिका२ ऐनापहरास्थित मस्र्याङ्दी नदीमा दुर्घटनाग्रस्त युपी ५३ एफटी ७६२३ नम्बरको भारतीय यात्रु चढेको बस निकाल्न बन्द गरिएको सडक आठ घण्टापछि सञ्चालनमा आएको हो। जिल्ला प्रशासन कार्यालय तनहुँले आज बिहानदेखि क्रेनको सहायतामा दुर्घटनाग्रस्त बस निकाल्न सडक बन्द गरेको थियो। क्रेनको हुक भाँचिएपछि सडक ढिला सञ्चालनमा आएको प्रमुख जिल्ला अधिकारी जनार्दन गौतमले जानकारी दिए। 'बस निकाल्न प्रयोग गरिएको क्रेनको बुम भाँचिएकोले सडक खुलाउन ढिला भएको हो। क्रेनको बुम जडान गरिएपछि यातायात सेवा पुनः सञ्चालनमा आएको छ,' उनले भने। तनहुँको आबुखैरेनी२ ऐनापहरामा शुक्रबार दुर्घटनामा परेको पोखराबाट काठमाडौं जाँदै गरेको भारतीय नम्बर प्लेट यूपी ५३ एफटी ७६२३ नम्बरको यात्रुबाहेक बस मर्स्याङ्दी नदीबाट निकाल्न ठूला मेसिनरी उपकरण प्रयोग गर्नुपर्ने भएकाले उक्त मार्ग भई चल्ने सवारी साधान पूर्णरुपमा बन्द गरिएको हो। ऐनापहरामा भारतीय पर्यटक चढेको बस मर्स्याङ्दीमा खस्दा २७ जनाको मृत्यु हुनुका साथै १६ जना सख्त घाइते भएका थिए।"
काठमाडौंको बुद्धनगरमा पुल हाउस सञ्चालकको हत्या,"काठमाडौं : काठमाडौंको बुद्धनगरमा पुल हाउस सञ्चालकको हत्या भएको छ। पुल हाउस सञ्चालकको गएराती(आइतबार राती) हत्या भएको काठमाडौं जिल्ला प्रहरी परिसरका प्रवक्ता नवराज अधिकारीले जानकारी दिए। प्रवक्ता अधिकारीका अनुसार घटनास्थलमा अहिले प्रहरी पुगेर अनुसन्धान गरिरहेको छ। उनले भने, 'हत्या भएको हो। घटनास्थलमा प्रहरी पुगिसकेको छ । अनुसन्धान भैरहेको छ।' थप विवरण खुल्न बाँकी नै रहेको प्रहरीले जनाएको छ। उनले मृतकको नाम र पुल हाउसको नाम बताउन चाहेनन्।"
मोटरसाइकल चोर्ने गिरोहका ६ जना पक्राउ,"धरान : धरानमा मोटरसाइकल चोरी गर्ने गिरोहका ६ जना पक्राउ परेका छन्। पक्राउ पर्नेमा सप्तरीको राजविराजका दीपककुमार यादव, मोहम्मद सर्फराज इराकी, लालु भन्ने मोहमद रहमान, प्रवीण यादव तथा सिराहाका रितिक यादब र सुरज शाह रहेका छन्। केही दिन अगाडि धरानका विभिन्न स्थानबाट मोटरसाइकल चोरी गर्ने गिरोहका नाइकेहरूलाई पक्राउ गरी सार्वजनिक गरिएको हो। धरान उपमहानगरपालिका १७ रेल्वे चोकबाट प्रदेश १०२०४४ प ५९४२ नम्बरको मोटरसाइकल र धरान उपमहानगरपालिका१ पृथ्वी चोकबाट बा १४ च ८०२६ को रोयल इन्फिल्ड मोटरसाइकल चोरी गरी उनीहरू फरार भएका थिए। फरार भएका उनीहरूलाई इलाका प्रहरी कार्यालय धरानबाट प्रहरी अधिकृतको कमाण्डमा विशेष टोली परिचालन गरी पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी नबिनकृष्ण भण्डारीले बताए। उनले चोरीका मोटरसाइकलहरू बरामद गरी इलाका प्रहरी कार्यालय धरानमा राखिएको जानकारी दिए। प्रमाणसहित पक्राउ परेका प्रतिवादीलाई चोरी भएका मोटरसाइकलसहित जिल्ला अदालत सुनसरीमा पेस गरी सात दिनको म्याद थप अनुमति लिई हिरासतमा राखेर थप अनुसन्धान भइरहेको डीएसपी भण्डारीले जनाए। इप्रका धरानका प्रहरी निरीक्षक दिवस कुँवरले केही दिनदेखि धरानमा बाहिरबाट आउनेहरूले चोरी डकैती र लागू औषधको कारोबार गर्ने गरेको पाइएपछि धरानका २० वटै वडामा प्रहरी परिचालन गरी चोरी डकैतीमा संलग्नलाई पक्राउ गर्ने काम भइरहेको बताए।"
दुर्घटना भएको बस निकाल्न आज मुग्लिनऑबुखैरेनी सडकखण्ड चार घण्टा अवरुद्ध,"तनहुँ : पृथ्वीराजमार्ग अन्तर्गत तनहुँको ऑबुखैरेनीमुग्लिन सडकखण्ड चार घण्टा अवरुद्ध हुने भएको छ । ऑबुखैरेनी२ ऐनापहरास्थित मर्स्याङ्दी नदीमा शुक्रबार भएको भारतीय बस दुर्घटना भएकामा उक्त बस निकाल्नका लागि सोमबार बिहान ६:३० देखि चार घण्टा उक्त सडक अवरुद्ध हुन लागेको हो । राजमार्गमा सवारीको चाप हुने भएकाले सडक बन्द गरी उक्त बस निकाल्न लागिएको जिल्ला प्रहरी कार्यालय तनहुँका प्रहरी नायब उपरीक्षक दीपक रायले जानकारी दिए। शनिबार क्रेनको सहायताबाट बस निकाल्ने प्रयास गरिएपनि दश मिटरमात्रै तानिएको उनको भनाइ छ । उनले भने, 'सडक बन्द नगर्दा काम गर्न अप्ठ्यारो हुने भएकाले चार घण्टा सवारी आवागमन रोकिनेछ ।' पोखराबाट काठमाडौंतर्फ जँदै गरेको बस नदीमा खस्दा २७ जनाको मृत्यु भएको थियो । दुर्घटनामा घाइते १६ जनाको काठमाडौंस्थित शिक्षण अस्पतालमा उपचार भइरहेको छ । बेपत्ता एक जनाको खोजी भइरहेको प्रहरीले जनाएको छ । रासस"
आज श्रीकृष्ण जन्माष्टमी मनाइँदै,"काठमाडौं : वैदिक सनातन हिन्दू धर्मावलम्बीले श्रीकृष्णजन्माष्टमी पर्व आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँदैछन् । ज्ञानयोग, कर्मयोग र भक्तियोगका प्रणेता भगवान् श्रीकृष्णको जन्म द्वापरयुगमा भाद्रकृष्ण अष्टमीको मध्यरातमा भएकाले आजको दिनलाई श्रीकृष्णजन्माष्टमी र रातलाई मोहरात्रि भनिन्छ । यसदिन देशभरिका कृष्णमन्दिरमा भगवान् श्रीकृष्णको पूजाआराधना, प्रवचन, भजनकीर्तन गर्नाका साथै विशेष गरी महिला, पुरुष व्रत बसी रातभर जाग्राम बस्ने प्रचलन छ । अन्याय, अत्याचार र राक्षसी प्रवृत्तिबाट सम्पूर्ण मानवको रक्षा गर्न भगवान् विष्णुको आठौँ अवतारका रूपमा जन्मनुभएका श्रीकृष्णले आजीवन सत्यको पक्षमा रही सत्कर्मका लागि मानव समुदायलाई प्रेरित गरेका थिए । कुरुक्षेत्रमा कौरवसँगको लडाइँमा संलग्न पाण्डवमध्येका अर्जुनलाई उपदेश दिने क्रममा स्वयम् भगवान् श्रीकृष्णका मुखारविन्दबाट व्यक्त श्रीमद्भागवतगीता पवित्र ग्रन्थ मानिन्छ । छोटकरीमा गीता नामले समेत चिनिने यो ग्रन्थ विश्वमै सबैभन्दा बढी भाषामा अनुवाद भएको विश्वास गरिन्छ । बाल्यकालदेखि नै आफ्ना विचित्र लीला देखाएका श्रीकृष्णले पुतना, कंश, जरासन्ध र शिशुपालजस्ता दानवी प्रवृत्तिको संहार गर्नुभएको पौराणिक ग्रन्थमा उल्लेख छ । यस अवसरमा आज पाटनको मङ्गलबजारस्थित प्रसिद्ध कृष्ण मन्दिरमा ठूलो मेला लाग्दछ । यसैगरी राजधानीको उत्तरपूर्वी भेगस्थित कागेश्वरी मनोहरा नगरपालिकामा रहेको नवतनधाममा पनि भक्तजनको भीड लाग्छ । उत्तरी भेगस्थित बूढानीलकण्ठमा रहेको अन्तर्राष्ट्रिय श्रीकृष्ण भावनामृत सङ्घको कार्यालयमा रहेको श्रीकृष्ण मन्दिरमा पनि भक्तजनको भीड लाग्छ । बत्तीसपुतलीस्थित श्रीरामचन्द्र मन्दिर परिसरमा रहेको श्रीकृष्ण मन्दिरमा पनि आज श्रीकृष्ण जन्माष्टमी पर्वका अवसरमा झुलनोत्सव कार्यक्रम आयोजना गरिएको छ । यसैगरी राजधानीका विभिन्न स्थानमा रहेका ठूला, साना श्रीकृष्ण मन्दिरमा पनि भक्तजनको भीड लाग्ने गर्छ । यसै उपलक्ष्यमा काठमाडौंका विभिन्न धार्मिक सङ्घ संस्थाद्वारा श्रीकृष्णको झाँकीसहित शोभायात्रा तथा रथयात्रा निकाल्ने चलन छ । शोभायात्रा आज मध्यरातमा श्रीकृष्णको जन्म भएपछि मङ्गलबार निकाल्ने गरिन्छ । यस पर्वका अवसरमा सरकारले आज देशभर सार्वजनिक बिदा दिएको छ । श्रीकृष्ण जन्माष्टमी पर्वका अवसरमा सामुदायिक एवं संस्थागत विद्यालयले बालबालिकालाई श्रीकृष्ण एवं राधाका रुपमा शृङ्गार गरेर विभिन्न कार्यक्रम आयोजना गर्ने गरेका छन् । यसबाट बालबालिकामा यस पर्वको महत्व बुझ्न सहयोग पुग्ने गरेको छ ।"
आज देशभर वर्षा हुने,"काठमाडौं : हाल देशभर मनसुनी वायुको प्रभाव रहेको छ। साथै मनसुनको न्यूनचापीय रेखा पश्चिमतिर सरदर स्थानमा दक्षिणतिर र पूर्वतिर सरदर स्थानको आसपास अवस्थित रहेको जनाइएको छ। जल तथा मौसम विज्ञान विभागद्वारा आज जारी मौसम बुलेटिनका अनुसार हाल देशभर आंशिकदेखि साधारणतया बदली रहेको छ भने कोशी र लुम्बिनी प्रदेशका एकदुई स्थानमा मेघगर्जन र चट्याङसहित हल्का वर्षा भइरहेको छ। विभागका अनुसार आज दिउँसो देशभर आंशिकदेखि साधारणतया बदली रहने छ। सातै प्रदेशका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ। कोशी प्रदेशको पहाडी भूभागका एकदुई स्थानमा भारी वर्षाको पनि सम्भावना रहेको बुलेटिनमा उल्लेख छ। यसैगरी, आज राति कोशी, मधेस, बागमती र गण्डकी प्रदेशलगायत देशको पहाडी भागमा आंशिकदेखि साधारणतया बदली रही बाँकी भागमा आंशिक बदलीदेखि मुख्यतया सफा रहनेछ। कोशी, बागमती र कर्णाली प्रदेशका थोरै स्थान तथा बाँकी प्रदेशका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको बुलेटिनमा उल्लेख छ। सबै प्रदेशका थोरै स्थानमा मेघगर्जन र चट्याङसहित हल्कादेखि मध्यम वर्षाको सम्भावना रहेको पनि जनाइएको छ। कोशी प्रदेशको पहाडी भूभागको एकदुई स्थानमा भारी वर्षाको पनि सम्भावना रहेकाले ती क्षेत्रमा हुनसक्ने गेग्रान बहाव, बाढी, पहिरो तथा भूक्षयको जोखिम वा क्षतिबाट बच्न विभागले आग्रह गरेको छ। साथै यसबाट ती क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने सम्भावना रहेकाले आवश्यक सतर्कता अपनाउन विभागले अनुरोध छ।"
