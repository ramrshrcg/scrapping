शीर्षक,विवरण
कांग्रेसले भन्यो : सभापतिको नामबाट नक्कली प्रेस वक्तव्य जारी गर्नेलाई कारबाही गर्नू,"काठमाडौं : नेपाली कांग्रेसले गठबन्धनको सरकारका बारेमा सामाजिक सञ्जालमा फैलाइएको भ्रमप्रति गम्भीर ध्यानाकर्षण भएको जनाएको छ। आइतबार कांग्रेसका मुख्य सचिव कृष्णप्रसाद पौडेलले गम्भीर ध्यानाकर्षण जारी गर्दै नेपाली कांग्रेस पार्टी सभापति शेरबहादुर देउवाको नामबाट नक्कली प्रेस वक्तव्य बनाएको प्रति आपत्ति जनाएका हुन्। कांग्रेसले भनेको छ, नेपाली राजनीतिलाई तरङ्गित गर्ने, गठबन्धनको सरकारका बारे अन्यौल सृजना गरी नेपाली जनतालाई दिगभ्रमित गर्ने कुत्सीत मनसायबाट नेपाली कांग्रेस पार्टी सभापतिको नामबाट नक्कली प्रेस वक्तव्य विभिन्न सामाजिक सन्जालहरूमा सम्प्रेषित भएकोमा हाम्रो पार्टीको गम्भीर ध्यानाकर्षण भएको छ। कांग्रेसले नक्कली विज्ञप्ति बनाउने र गैरकानूनी कार्यमा संलग्न जो कसैलाई कानूनी दायरामा ल्याउन सम्बन्धित निकायसँग माग गरेको छ। हतास मनस्थितिबाट गरिएका यस्ता घृणित कार्यको निन्दा गर्दै त्यस्ता गैरकानूनी कार्यमा संलग्न जो कसैलाई कानूनी दायरामा ल्याउन सम्बन्धित निकायसँग नेपाली कांग्रेस जोडदार माग गर्दछ । साथै, यस्ता भ्रमित गतिविधिबाट प्रभावित नहुन सबैमा नेपाली कांग्रेस अनुरोध गर्दछ। आइतबार नेपाली कांग्रेसले २०७८ साल बैशाखमा जारी गरेको प्रेस वक्तव्यलाई आजको मिति राखेर फेक प्रचार भइरहेको छ।"
उत्पादनमुखी शिक्षा आवश्यक छ : मुख्यमन्त्री लामा,"नुवाकोट : बागमती प्रदेशका मुख्यमन्त्री बहादुरसिंह लामा तामाङले अब परिवर्तित समयअनुसार शिक्षाको आवश्यकता रहेको बताए। उनले उत्पादनमुखी शिक्षामा जोड दिँदै सिपमुलक शिक्षा अवलम्बन गर्ने बागमती प्रदेशको योजना रहेको बताए। नुवाकोटको विदुरमा आइतवार आयोजित विद्यार्थीहरूलाई सर्टिफिकेट मात्रै नभएर सिपमुलक कार्यक्रममा जोड दिइनुपर्ने बताए। उनले विकासका लागि दीर्घकालीन र विशेष योजना आवश्यक रहेको बताए। दीर्घकालीन योजनाको ध्यान दिएर मात्र विकास निर्माण सुरु गरिने परिपाटी आफूले सुरु गरेको मुख्यमन्त्री लामाले बताए। मुख्यमन्त्री लामाले बागमती प्रदेशले विशेष रूपमा योजना बैंक बनाएर मात्र विकासको कार्य सुरु गरिरहेको दाबी गरे। स्थानीय तह, प्रदेश तथा संघीय सरकारसँग साझेदारीबाट मात्र विकास सम्भव रहेको बताउँदै लामाले विकासमा दोहोरो तेहरो नभई नमुनायोग्य काम गर्नुपर्ने बताए। मुख्यमन्त्री लामाले युग र समय सुहाउँदो शिक्षाबाटै बालबालिकाहरूको स्तर उकासिने बताए। उनले शिक्षाको परिवर्तनका लागि प्रदेश सरकारले विशेष योजना बनाउने समेत बताए। शिक्षा क्षेत्रमा राजनीति गर्न नहुने मुख्यमन्त्री लामाको भनाइ छ।"
सिद्धार्थ बैंकको वार्षिक साधारण सभा सम्पन्न,"काठमाडौं : सिद्धार्थ बैंकको २३औं वार्षिक साधारण सभा सम्पन्न भएको छ। बैंकका सञ्चालक समितिका अध्यक्ष मनोज कुमार केडियाको अध्यक्षतामा आइतबार सम्पन्न भएको हो। साधारण सभाले बैंकको चुक्ता पूँजी १४ अर्ब ८ करोड ९९ लाख ८० हजार १८५ रुपैयाँको ४ प्रतिशतका दरले हुने ५६ करोड ३५ लाख ९९ हजार २०८ नगद लाभांश (कर प्रयोजनका लागि समेत) लाभांश प्रदान गर्ने, एसबिएल ८२५ अविमोच्य असञ्चिति अग्राधिकार शेयर सम्बन्धित नियमनकारी निकायको स्वीकृतीपश्चात् जारी गर्ने लगायतका प्रस्तावहरू पारित गरेको छ। बैंकको वार्षिक साधारण सभामा भएको निर्वाचनबाट सञ्चालक समितिमा संस्थापक शेयरधनी समूहको तर्फबाट राहुल अग्रवाल, दिनेश शंकर पालिखे र विरेन्द्र कुमार शाह निर्विरोध निर्वाचित भएका छन्। यसैगरी सर्वसाधारण शेयरधनी समूहको तर्फबाट अंकित केडिया (प्रतिनिधिलेभरेज होल्डिङ्ग्स प्रालि र भोजन अर्याल (प्रतिनिधि  रिनुवल इन्भेष्टमेन्ट प्रालि) निर्विरोध निर्वाचित भएका छन्।"
"अहिले पार्टीलाई कसरी बलियो बनाऔं, नेतृत्वको होडबाजी नगरौं : कोइराला","दाङ : नेपाली कांग्रेसका महामन्त्री डा शशांक कोइरालाले नेपाली कांग्रेसभित्र अधिवेशन आउन १ वर्ष बाँकी छँदै अहिले नेतृत्वको होडबाजी चलेको बताएका छन्। दाङमा आइतबार आयोजित पार्टी कार्यकर्ता भेटघाट कार्यक्रमलाई सम्बोधन गर्दै उनले अहिले पार्टीलाई कसरी बलियो बनाउने भन्दा नेतृत्वको होडबाजी सुरू भएको भन्दै असन्तुष्टि व्यक्त गरे । अहिले पार्टीलाई कसरी बलियो भन्ने बेला हो । तर, महाधिवेशन आउन १ वर्ष अगाडि देखिनै नेतृत्वको होडबाजी चलिरहेको छ, कोइरालाले भने, पहिला पार्टी संगठन सुदृढ बनाउँ । नेतृत्वका बारेमा महाधिवेशनको बेलामा समय आएपछि छलफल गरौंला । उनले एउटा अधिवेशन सकिएलगत्तै अर्को अधिवेशनको दौडले पार्टी बलियो नहुनेमा जोड दिए । महाधिवेशनमा सभापतिमा आफ्नो दाबेदारी रहने भएपनि पार्टीमा छलफल गरेर मात्रै अन्तिम निर्णय गर्ने उनको भनाई छ। अहिले धेरैले सभापति लड्छु भनिरहेका छन् । उनीहरूको नीति के, कार्यक्रम के ? तपाईहरू उहाँहरूलाई सोध्नुस्, नेता कोइरालाले भने,मलाई सोध्नुहुन्छ भने भन्छुम चाहन्छु कांग्रेस वीपी कोइरालाको सिद्धान्तका आधारमा अघि बढोस् । त्यस्तै उनले पार्टीभित्र मिसन ०८४ नभई मिसन कांग्रेस रूपान्तरण हुनुपर्ने बताए । वीपी कोइराको मन्त्रीपरिषद्मा ०१५ सालमा एसियामै पहिलो पटक महिला मन्त्री बनाएको, शिक्षा,स्वास्थ्य, विकास धेरै सुधारका काम भएको भन्दै उनले ७ दशकभन्दा लामो ईतिहास भएको पार्टीको अहिलेको अवस्था चित्तबुझ्दो नभएको धारणा राखे।"
गोठालो जाँदा बाघले लियो ज्यान,"गुलरिया : बाघको आक्रमणबाट ठाकुरबाबा७ सुन्दरपुरकी ५० वर्षीया पदमकला थापाको आइतबार मृत्यु भएको छ। घर धन्दा सकेर बाख्रा चराउन जंगल गएकी उनलाई कहिल्यै नफर्किने गरी बाघले चुँडेर लग्यो। उनको निधनले घर परिवारसँगै गाउँ नै चिन्ता र त्रासमा छ। बर्दिया राष्ट्रिय निकुञ्ज नजिकै मध्यवर्ती क्षेत्र ठाकुरबाबा नगरपालिका६ बकुवामा अवस्थित मुक्तिपुर सामुदायिक वनको चरण क्षेत्रमा बाख्रा चराउने क्रममा पाटेबाघले आक्रमण गर्दा थापाको मृत्यु भएको बर्दिया राष्ट्रिय निकुञ्जका प्रमुख संरक्षण अधिकृत डाक्टर अशोककुमार रामले पुष्टि गरे। आक्रमणकारी बाघ नियन्त्रणमा लिन घटनास्थल क्षेत्रमा हात्तीसहितको प्राविधिक परिचालन गरिएको उनले बताए। उनले भने, बाघ देख्ने बित्तिकै डार्ट गरी लठ्याउँछौ र बाघ समाउँछौ। बर्दियामा संरक्षणको प्रभावले बाघको वासस्थान एवम् आहारा प्रजातिको घनत्व भएकाले पनि बाघको संख्या वृद्धि भएको छ। पछिल्लो तथ्यांकअनुसार बर्दियामा १ सय २५ वटा पाटेबाघ छन्। निकुञ्ज लगायत मध्यवर्ती क्षेत्रका वनहरूमा बाघको चहलपहल बढेकोले अनावश्यक रूपमा जंगल प्रवेश नगर्न प्रमुख संरक्षण अधिकृत डाक्टर रामले अनुरोध गरे। उनले सकभर जंगल नजाने जानै परे एक्लै जंगल नगई समूहमा मात्र जान सुझाव दिए। बर्दियामा वन्यजन्तुको संख्या बढेकोले सतर्क रहन उनको आग्रह छ। आइतबार दिउँसो साढे १२ बजे बाख्रा चराउन जंगल गएकी थापालाई बाघले आक्रमण गरी घिसार्दै जंगलभित्रै लगेको थियो। बर्दिया राष्ट्रिय निकुञ्जका कर्मचारी, नेपाली सेना, प्रहरीलगायत स्थानीयको सक्रियतामा पौने २ बजे जंगलभित्रैबाट शव बाहिर ल्याएको जिल्ला प्रहरी कार्यालय बर्दियाका प्रहरी नायव उपरीक्षक ऋषिराम घर्ती मगरले बताए। होहल्ला गरेपछि बाघ भागेको हो। उनले भने, बाघले टाउको र घाँटीमा आक्रमण गरेको छ। शव पोस्टमार्टमका लागि अस्पताल पठाएका छौं। यससँगै चालु आर्थिक वर्षमा बर्दियामा बाघको आक्रमणबाट दुईजना महिलाको मृत्यु भएको राष्ट्रिय प्रकृति संरक्षण कोष बर्दिया संरक्षण कार्यक्रमका प्रमुख अजित तुम्बाहाङफेले बताए। गत भदौ महिनामा बाँसगढीमा एकजना महिलाको बाघ आक्रमणमा परी मृत्यु भएको थियो। त्यस्तै गैंडा र हात्तीको आक्रमणमा परी दुई जनाको ज्यान गएको उनले प्रस्ट्याए। घाँस, दाउरा लिन जंगल जानुपर्ने बाध्यताले पनि वन्यजन्तुको आक्रमणमा परि मृत्यु हुने जोखिम बढेको स्थानीयको गुनासो छ।"
माघे संक्रान्तिमा हुने गोरु जुधाइको तयारी पूरा,"नुवाकोट : माघे संक्रान्तिका अवसरमा नुवाकोटको विभिन्न स्थानहरूमा हुने गोरु जुधाइको तयारी पूरा भएको छ। नुवाकोटको तारुका लगायतका स्थानमा गरिँदै आएको गोरु जुधाई मेलाका लागि गोरु दर्ता गराउने काम सबै स्थानमा सकिएको छ। माघ १ गते नुवाकोटको तारुका (तारकेश्वर गाउँपालिका), बेत्रावती (विदुर नगरपालिका), पञ्चकन्या, लिखु, तादी गाउँपालिका लगायतका स्थानमा गोरु जुधाई हुँदै आएको छ। नुवाकोटको तारुकाको चन्दनीमा १४, बेत्रावतीमा ११ तथा पञ्चकन्यामा १० हल गोरु जुधाउन तयारी गरिएको छ। जुधाइने गोरु दुई हजार रुपैयाँपछि फिर्ता हुने गरी शुल्क लिइएको छ। गोरुको वर्गीकरण गरी क, ख र ग वर्ग अनुसार पुरस्कार दिइने आयोजकले जनाएको छ। गत वर्ष विजेता गोरुका धनीहरूलाई प्रोत्साहन स्वरूप वर्गीकरण अनुसार १०, ८ र ६ हजार रुपैयाँ पुरस्कार प्रदान गरिएको थियो। जुधाइने गोरुको औषधि उपचार तथा बिमाको व्यवस्था गरिएको छ। गोरु जुधाइलाई यस पटक महोत्सवसहित मनोरञ्जनात्मक कार्यक्रमसमेत रहेको आयोजकले जानकारी दिएको छ। गोरु जुधाई हेर्न नुवाकोट, रसुवा, धादिङ, काठमाडौं, चितवन, मकवानपुर, गोरखाबाटसमेत सर्वसाधारण आउने गरेका छन्।"
जय ट्रफीको उपाधिका लागि फाइनलमा आर्मी र पुलिस भिड्ने,"वीरगन्ज : त्रिभुवन आर्मी क्लब, जय ट्रफी मेन्स एलिट कप क्रिकेटको फाइनलमा प्रवेश गरेको छ। लिग चरण अन्तर्गतको अन्तिम खेलमा आइतबार मधेस प्रदेशलाई ८ विकेटले हराएपछि फाइनलमा आर्मीको स्थान सुरक्षित भएको हो। जारी प्रतियोगितामा आर्मीको यो पहिलो जित पनि हो। यसअघिका दुई खेलमा आर्मीले नेपाल पुलिस क्लब र बागमती प्रदेशसँग बराबरी खेलेको थियो। लिग चरणको तीन खेल मध्ये दुई खेलमा बराबरी र एक खेलमा जीत हात पार्दै आर्मीले फाइनलको यात्रा तय गरेको हो। आइतबार वीरगन्जको नारायणी क्रिकेट मैदानमा सम्पन्न खेलमा मधेसले दिएको २८ रनको लक्ष्य आर्मीले ६ ओभरमै मात्र दुई विकेट गुमाएर पुरा गर्यो। दोस्रो इनिङ्समा आर्मीका लागि तृतराज दासले सर्वाधिक १३ रन बनाए भने इमरान शेखले ८ तथा सन्तोष कार्की र बसिर अहमदले अविजित समान चारचार रन बनाए। दोस्रो इनिङ्समा बलिङ्तर्फ मधेसका प्रदीप पासवानले दुई विकेट लिए। त्यसअघि पहिलो इनिङ्समा ३५५ ओभरमा अलआउट हुँदा १०२ रनमात्र बनाएर फ्लोअनमा परेको मधेसले दोस्रो इनिङ्समा १५० रनमात्र बनाएको थियो। मधेसले दोस्रो इनिङ्समा ६४१ ओभरमा अलआउट हुँदै १५० रनमात्र बनाएपछि आर्मीले जितका लागि २८८ रनको लक्ष्य पाएको थियो। आर्मीले आफ्नो पहिलो इनिङ्समा ५९३ ओभरमा २२५ रन बनाएको थियो। शनिबार पहिलो दिनको खेल समाप्ति हुँदा आर्मीले मधेसविरुद्ध १२१ रनको अग्रता लिएको थियो।आइतबार दोस्रो दिनको खेलमा ब्याटिङ् थालेको आर्मीले १२४ रन थपेको थियो। निर्धारित ओभरभन्दा तीन बल अघि नै अर्थात ५९३ ओभरमा पालि समाप्तिको घोषणा गरेका आर्मीले पहिलो इनिङ्समा ९ विकेट गुमाउँदै २२५ रन बनाएको थियो। मधेसविरुद्धको खेलमा आर्मीको जितमा कूल ९ विकेट लिन सफल साहब आलम नायक बने। पहिलो इनिङ्समा एक्लैले ६ वकेट लिएर मधेसको ब्याटिङ लाइनअप ध्वस्त पारेका आलमले दोस्रो इनिङ्समा पनि ३ विकेट लिए। आलमले यसअघि नेपाल पुलिस क्लबविरुद्धको पहिलो खेलमा पनि १० विकेट लिएका थिए। वीरगन्जको नारायणी क्रिकेट मैदानमा माघ १ गतेदेखि सुरु हुने फाइनलमा उपाधिका लागि आर्मीले पुलिससँग प्रतिस्पर्धा गर्नेछ। लिग चरणका खेलमा दुईमा जित र एक बराबरी खेलेको पुलिस यसअघि नै फाइनलमा प्रवेश गरिसकेको छ। लिग चरणका खेलहरू दुई दिवसीय भएको प्रतियोगिताको फाइनल खेल भने तीन दिवसीय हुनेछ। गत वर्ष भएको प्रधानमन्त्री कपमा शीर्ष चार स्थानमा रहेका आर्मी, पुलिस, मधेस र बागमतीले जय ट्रफीमा भाग लिएका हुन्।"
"पत्रकार महासंघले भन्यो : धरानका मेयरले सामाजिक द्वन्द्व बढाए, अधिकार दुरुपयोग गर्दै कानुनभन्दा आफूलाई माथि राख्न खोजे","महासंघले साङपाङले सुरु गरेको श्रमदानको अभियानलाई सकारात्मक रहेपनि आर्थिक कारोबारमा पारदर्शिताको गम्भीर प्रश्न उठेको बताएको छ। काठमाडौं : नेपाल पत्रकार महासंघले धरान उपमहानगरपालिकाका मेयर हर्क साङपाङ (हर्कराज राई)का कारण सामाजिक दूरी र द्वन्द्व बढ्दै गएको निष्कर्ष निकालेको छ। आइतबार धरानका पत्रकार गोपाल दाहालबारे स्थलगत अध्ययन गर्न गठित समितिको प्रतिवेदन सार्वजनिक गर्दै महासंघले मेयर राईले अधिकार दुरुपयोग गर्दै आफूलाई कानुनभन्दामाथि राख्न खोजेको निष्कर्ष निकालेको महासचिव रामप्रसाद दाहालले जानकारी दिए। महासंघले केन्द्रीय सदस्य कमल रिमाल र शंकर खरेल, महासंघ कोशी प्रदेश कमिटीका अध्यक्ष भरतबहादुर खड्का, सुनसरी शाखा अध्यक्ष सन्तोष काफ्ले र वरिष्ठ पत्रकार हर्ष सुब्बाले सबै दलसँग छलफल गरी तयार पारेको स्थलगत प्रतिवेदनका आधारमा निष्कर्ष निकालिएको महासंघको विज्ञप्तिमा उल्लेख छ। धरान उपमहानगरपालिकाको प्रमुख हर्कराज राईका गतिविधिहरू सामाजिक रुपमा दुरी र द्वन्द्व बढाउने खालका छन्। स्थलगत प्रतिवेदनका मुख्यमुख्य बुँदा सार्वजनिक गर्दै महासंघले भनेको छ, प्रमुख राईले आफ्नो आलोचना गर्नेहरू, नगरमा भएका बेथितिबारे समाचार लेख्नेहरूलाई गाली बेइज्जत गर्ने, समर्थकहरूबाट धम्की दिन लगाउने, भौतिक आक्रमणसम्म गर्ने र थप समाचारहरू लेख्न नसक्ने बनाउनेसम्मका कार्यहरू भइरहेको देखिन्छ। राईले सामाजिक सञ्जालमा उनको गलत कार्यको समाचार लेख्ने पत्रकारहरूलाई लक्षित गर्दै धम्कीपूर्ण सामग्री सार्वजनिक गरेर समर्थकहरूलाई पनि हौसाएको महासंघले सार्वजनिक गरेको प्रतिवेदनमा उल्लेख गरिएको छ। नगर प्रमुखबाट आफ्नो राम्रो कामको पक्षको कुरा लेखाउने, भिडियो बनाउने काममा युट्युबरहरूलाई प्रयोग गरेको पाइएको छ। व्यावसायिक पत्रकारहरूलाई निशाना बनाउने काम गरेको देखिन्छ। जवाफ दिन अनुकूल प्रश्न नगर्नेलाई प्रमुख राईले दलको झोले पत्रकार भनेर गाली गर्ने गरेको देखिन्छ। महासंघले पत्रकार गोपाल दाहाललाई ज्यान मार्नेसम्मको धम्की दिइएको घटनाले पत्रकारिता तथा पत्रकारको सुरक्षा र स्वतन्त्रता जोखिममा परेको प्रष्ट पार्ने उल्लेख गरेको छ। अझ पत्रकारहरूको परिवार पनि मानसिक तनाव र धम्कीको सामना गर्न बाध्य भएको पाइयो। यसबाट संविधानले सुनिश्चित गरेको प्रेस स्वतन्त्रताको गम्भीर उल्लंघन भएको देखिन्छविज्ञप्तिमा भनिएको छ। महासंघले साङपाङले सुरु गरेको श्रमदानको अभियानलाई सकारात्मक रहेपनि आर्थिक कारोबारमा पारदर्शिताको गम्भीर प्रश्न उठेको बताएको छ। नगर प्रमुखको कार्यभार सम्हालेलगत्तै उनले सुरु गरेको श्रमदानको अभियानलाई सकारात्मक मान्न सकिन्छ। तर, धरानको विकासका लागि श्रमदानमार्फत संकलन गरेको रकम उपमहानगरपालिकाको खातामा जम्मा नगरी निजी खातामा राखेर आफूखुसी निकासा गरेकाले समाचारको विषय बनेको मात्र होइन स्थानीय सरकारको आर्थिक कारोबारमा पारदर्शिताको गम्भीर प्रश्न उठेको छ। यसबारे राज्य संयन्त्रले छानबिन गर्नुपर्ने देखिन्छ महासंघले भनेको छ। प्रतिवेदनको निष्कर्षका आधारमा थप छानबिन गरी दोषीलाई कानुनी कारबाही गर्न महासंघको केन्द्रीय कार्यसमितिले गृहमन्त्री र सूचना तथा सञ्चार प्रविधि मन्त्रीलाई भेटेर प्रतिवेदन हस्तान्तरण गर्ने तयारी गरिरहेको जनाएको छ। पत्रकार गोपाल दाहालले खोज पत्रकारिता केन्द्रका लागि हर्क साम्पाङको मनमौजी शासन, बेथितिको दलदलमा धरान समाचार लेखेका थिए। त्यसपछि मेयर साम्पाङले सामाजिक सञ्जालमार्फत पत्रकारलाई धम्की दिएपछि अध्ययन गर्न पत्रकार महासंघले टोली पठाएको थियो। हेर्नुहोस् विज्ञप्ति"
करेन्ट लागेर एक जनाको मृत्यु,सिन्धुपाल्चोक : करेन्ट लागेर एक जनाको मृत्यु भएको छ। बाह्रबिसे नगरपालिका३ खुर्सानिबारीस्थित नेपाल विद्युत प्राधिकरणको विद्युतको पोलमा चुडी तार फेर्ने क्रममा करेन्ट लागेर सोही नगरपालिका४ बस्ने मकवानपुर थाहा नगरपालिका७ पालुङ घर भएका ३३ वर्षीय रामचन्द्र तामाङको शनिबार साँझ मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
भक्तपुरको हनुमान घाटमा भोलिदेखि माधव नारायण मेला,"भक्तपुर : भक्तपुरको हनुमानघाटमा भोलिदेखि माधव नारायण मेला लाग्दै छ। भक्तपुर नगरपालिका७ मा अवस्थित हनुमानघाटमा ३० दिनका लागि भोलिदेखि ३० दिने माधव नारायण मेला सुरु हुन लागेको हो। भक्तपुरमा हनुमन्ते खोलाको सहायक खोलाहरूका रूपमा बग्ने पीडा, भद्र र तमासा खोलाको संगम स्थलमा अवस्थित यस हनुमानघाटमा प्रत्येक वर्ष माघ महिनामा माधव नारायण मेला लाग्ने गरेको छ। मेलाका लागि सम्पूर्ण तयारी पूरा भएको मेला व्यवस्थापन मूल समिति, माधव नारायण व्रत सेवा समितिले जनाएको छ। समितिका सचिव लक्ष्मी प्रसाद रन्जितले मेलाका लागि ७ वटा विभिन्न उपसमिति गठन गरिएको बताए। सचिव रन्जितका अनुसार मेलाका लागि गठन गरिएको उपसमितिहरूमा खोला तथा टहरा व्यवस्थापन उपसमिति, आर्थिक व्यवस्थापन उपसमिति, स्वयम् सेवक व्यवस्थापन उप समिति, स्वास्थ्य व्यवस्थापन उपसमिति, महिला व्रत व्यवस्थापन उपसमिति, जलासय व्यवस्थापन उपसमिति र व्रत व्यवस्थापन समिति गठन गरिएको छ। काठमाडौं उपत्यका विभिन्न स्थानबाट लाखौंको संख्यामा भक्तजनहरू मेलामा आउने गरेका छन्। यस पटक पनि लाख बढी भक्तजन आउने अनुमान मूल समितिको छ। जसको व्यवस्थापनका लागि सूर्यदय स्काउट ग्रुपसँग समन्वय हुने छ। भक्तजनहरूले चढाएका भेटीबाटै मेला सञ्चालन हुँदै आएको छ। मेलामा करिब ८ देखि १० लाख रुपैयाँ भेटी संकलन हुने अनुमान छ। मेलामा माधव नारायणको आस्थापूर्वक १ महिना दैनिक नुनरहित एकछाक भोजन ग्रहण गरी भक्तजनहरू चुपीं घाटमा व्रत पनि बस्ने गर्छन्। व्रत बस्दा बिहान माधव नारायणको मूर्तिलाई त्रिवेणीमा ल्याई स्नान गराई विधिपूर्वक पूजा आराधना गरिन्छ। व्रत अवधिभर व्रतालुहरू व्रतस्थलमै बस्छन्। मेलामा माधव नारायणको दर्शन गर्न आएका भक्तजनहरूले पनि व्रतालुहरूलाई विभिन्न समेत खाद्य सामग्री, लत्ता कपडा र भोजन दान गर्छन्। सोही दान, भेटीबाटै समितिले मेला सञ्चालन गर्दै आएको छ। परम्पराअनुसार माधव नारायणको मूर्तिलाई हरेक दिन बिहान भक्तपुरकै तिल नारायण सँगै अन्य नारायणको मन्दिरमा र तिथि अनुसार भक्तपुरको चाँगुनारायण मन्दिर, पनौती र पशुपतिनाथ मन्दिरमा दर्शनका निम्ति लगिन्छ। यस वर्ष व्रत बस्ने र जलासयन गर्ने श्रद्धालुको संख्या लगभग ३० जना पुग्न सक्ने समितिले जानकारी दिएको छ। २०४२ सालदेखि प्रत्येक वर्ष हनुमानघाट व्रत सेवा समितिले मेलाको व्यवस्थापन गर्दै आएको छ।"
रवि लामिछाने न्यायिक हिरासतमा,"काठमाडौं : स्वर्णलक्ष्मी सहकारी ठगी प्रकरणका आरोपित राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेलाई हिरासतमा पठाइएको छ। बयान सकिए पनि थुनछेक बहस नभएपछि काठमाडौं जिल्ला अदालतले लामिछानेलाई न्यायिक हिरासतमा पठाउन आदेश दिएको हो। जिल्ला न्यायाधीश माधवप्रसाद अधिकारीको इजलासमा उनको बयान सकिएको छ। बयान सकिएपछि इजलासबाटै उनलाई प्रहरीको जिम्मा लगाइएको हो। थुनछेक बहसका लागि प्रहरीले उनलाई भोलि अदालतमा पुन: उपस्थित गराउनेछ। पोखराको सूर्यदर्शन सहकारीको बचत रकम अपचलन मुद्दामा धरौटीमा बिहीबार रिहा भएका लामिछाने आज बिहान अदालतमा आफै उपस्थित भएका थिए। उनको दिनभर बयान चलेको थियो। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछन्। उनीविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ यसअघि उनीसँग अनुसन्धान अधिकृतले बयान लिइसकेका छन्। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा छु्टेपछि बिहीबार पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी,रामबहादुर खनाल, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनालले जानकारी दिए। लीला पछाईँ भने धरौटी बुझाउन नसकेपछि कारागारमै छिन्। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि मंगलबार रिहा भएका हुन्।"
पाँच वर्षमा किसानलाई १ खर्ब ७ अर्ब रुपैयाँ अनुदान,"काठमाडौं : कृषि तथा पशुपन्छी विकास मन्त्रालयले पछिल्लो पाँच वर्षमा १ खर्ब ७ अर्ब ६६ करोड २७ लाख ८९ हजार अनुदान प्रवाह गरेको छ। आइतबार सिंहदरबारमा पत्रकार सम्मेलन गर्दै मन्त्रालयले अनुदान लाने कृषि सहकारी, कृषि समूह तथा कृषि फर्महरूका नाम सार्वजनिक गर्दै १ खर्ब भन्दामाथि अनुदान प्रवाह भएको जनाएको हो। पत्रकार सम्मेलनमा कृषि तथा पशुपन्छी विकास मन्त्री रामनाथ अधिकारीले यस अवधिमा मन्त्रालयबाट प्रत्यक्ष र अप्रत्यक्ष गरी दुई प्रकारका अनुदान प्रवाह भएको जानकारी दिए। त्यसमध्ये प्रत्यक्षतर्फ कृषि सहकारी र समूहलाई २० अर्ब ३० करोड ३० लाख १४ हजार अनुदान उपलब्ध गराइएको मन्त्रालयले जनाएको छ। अप्रत्यक्षतर्फ अनुदानित रासायनिक मल ८७ अर्ब ३५ करोड ९७ लाख ७३ हजार रुपैयाँ अनुदानमा वितरण भएको मन्त्री अधिकारीले जानकारी दिए। उनले कृषि अनुदान दुरुपयोग गरिएको भेटिए कारबाहीको दायरामा ल्याइएको स्पष्ट पारे। मन्त्री अधिकारीले आम जनता, सञ्चार माध्यमलाई अनुदान रकमको प्रयोगका बारेमा खोज्न र जान्न पनि आग्रह गरे। मन्त्रालयले सार्वजनिक गरेको सूचीमा प्रदेश र स्थानीय सरकारबाट वितरण गरिएका अनुदान रकम नपर्ने पनि उनले प्रस्ट पारे। प्रधानमन्त्री कृषि आधुनिकीकरण परियोजनाबाट ६ अर्ब ६१ करोड ९५ लाख ३१ हजार रुपैयाँ रकम प्रवाह भएको मन्त्रालयले जनाएको छ। कृषि क्षेत्र विकास कार्यक्रमबाट ८० करोड १९ लाख ६१ करोड रुपैयाँ रकम प्रवाह भएको छ। खाद्य तथा पोषण सुरक्षा सुधार आयोजनाबाट १ अर्ब ५ करोड ३७ लाख ७९ हजार रुपैयाँ प्रवाह भएको छ। त्यस्तै उखु कृषक प्रोत्साहन अनुदानमार्फत ४ अर्ब ७ करोड २४ लाख २० हजार रुपैयाँ यसबीचमा वितरण भएको मन्त्री अधिकारीले जानकारी दिए। त्यस्तै कृषि बिमाको प्रिमियम अनुदान तर्फ ५० करोड ४८ लाख ८२ हजार, पशुपन्छी तथा मत्स्य बिमाको प्रिमियम अनुदान तर्फ ५ अर्ब १३ करोड ८० लाख ६६ हजार रुपैयाँ प्रवाह भएको पनि मन्त्रालयले जनाएको छ। विगतमा फेज आउट भएका परियोजना मार्फत पनि अनुदान रकम प्रवाह भएको भेटिएको भन्दै मन्त्री अधिकारीले सो को विवरण पनि छिट्टै सार्वजनिक गर्ने बताए।"
भरुवा बन्दुकसहित पक्राउ परेका पाँच जना सिकारी हिरासतमा,"धरान : सुनसरीको धरान उपमहानगरपालिका१९ हरियाली सामुदायिक बनको चारकोसे जंगलबाट बरुवा बन्दुकसहित पाँच जना सिकारीलाई प्रहरीले पक्राउ छ। शनिबार राति सिकार गर्ने उद्देश्यले जङ्गल प्रवेश गरेका उनीहरूलाइ प्रहरीले पिछा गरेर पक्राउ गरेको जिल्ला प्रहरी कार्यालय सुनसरीका प्रवक्ता डीएसपी रामप्रसाद तिमल्सिनाले बताए। धरानबाट रामधुनी नगरपालिकाको रास तालतर्फ जादैँ गरेको बा ४ च ४३३ नम्बरको कारलाई चारकोशे जङ्गलमा चेकजाँच गर्दा उनीहरु बरुवा बन्दुकसहित पक्राउ परेको डीएसपी तिमल्सिनाले बताए। पक्राउ पर्नेमा सुनसरी इटहरी उपमहानगरपालिका१३ बस्ने ज्योतिस चौधरी, रामधुनी नगरपालिका७ का सन्जु राई, विनय राज धामी, दिवश माझी र मोरङ सुन्दरहरैचा नगरपालिका२ का मेहरमान भुजेल रहेको उनले बताए। पक्राउ परेकाहरूको साथबाट भरुवा बन्दुक एक थान, टोटा बन्दुकको गोली दुई थान, बारुद भरिएको सानो बट्टा दुईथान, प्लाष्टिकमा पोका बनाएको सानो पोका बारुद एक पोका, सानो सेतो बट्टामा रहेको बारुदको बट्टा एकथान, भरुवा बन्दुकमा लाग्ने फलामको गोली तीन थान र एकथान खुकुरी बरामद गरिएको डीएसपी तिमल्सिनाले बताए। उनीहरू रातको समय पारेर जङ्गल क्षेत्रमा बदेल, हरिण, मृग लगायतका जंगली जनावर सिकार खेल्न प्रवेश गरेको प्रहरीले जनाएको छ। पक्राउ परेका पाँचै जनालाई इलाका प्रहरी कार्यालय धरानको हिरासतमा राखेर घटनाको थप अनुसन्धान सुरु गरिएको प्रहरी निरीक्षक दिवस कुवरले जानकारी दिए।"
विद्यार्थी कुट्ने शिक्षिकाविरुद्ध मुद्दा,"परासी : नवलपरासीको प्रतापपुरमा विद्यार्थीलाई कुटपिट गर्ने शिक्षिकाविरुद्ध जिल्ला अदालतमा मुद्दा दायर गरिएको छ। प्रतापपुर गाउँपालिका१ स्थित एच पाठशालाको युकेजीमा अध्ययनरत ६ वर्षीय प्रशान्त चौधरीलाई शिक्षिका सञ्जु चौधरीले पिट्दा आँखामा गम्भीर चोट लागेको छ। मुद्दा दायर भएपछि शिक्षिका फरार छन्। पक्राउ पुर्जी लिएर फरार शिक्षिकाको खोजी कार्य भइरहेको जिल्ला प्रहरी कार्यालयका सूचना अधिकारी डीएसपी रेशम बोहोराले जानकारी दिए। घटना मंसिर १८ गतेको हो। मिलापत्र गर्न लागेको अवस्थामा मात्र घटना बाहिरिएको प्रहरीले जनाएको छ। त्यसपश्चात मात्र उनीमाथि मुद्दा दायर गरिएको डीएसपी बोहराले बताए। शिक्षिका चौधरीमाथि कुटपिट अंगभंग अभियोगमा मुद्दा चलाइएको छ। विद्यालयमा दुईजना साथीहरू झगडा गरेको र छुट्याउने क्रममा शिक्षिका चौधरीले प्लास्टिकको लठ्ठीले हान्दा आँखा फुटेको बालकका बुबा नरेन्द्रप्रसाद चौधरीले बताए। उपचारको क्रममा चिकित्सकले देब्रे आँखाले देख्न नसक्ने बताएका छन्। छोराको जीवन नै बर्बाद हुनेभयो, चौधरीले भने। बालकको आँखामा चोटपटक लागेपछि विद्यालयले स्थानीय मेडिकल, परासी र भैरहवा आँखा अस्पताल हुँदै काठमाडौंको तिलगंगा आँखा अस्पतालमा उपचारको लागि लगेको थियो। सुरुमा विद्यालयले उपचारमा लागेको रकम दिए पनि मुद्दा प्रक्रिया अघि बढेपछि दिन छाडेको पीडित परिवारको भनाइ छ।"
विराट गोल्डकपमा २२ लाख बढी घाटा,"विराटनगर : विराटनगरमा ९ महिनाअघि सम्पन्न भएको विराट गोल्डकपको आठौं संस्करणमा २२ लाख बढी घाटा भएको छ। विराट गोल्डकप विराटनगरको इज्जत र प्रतिष्ठासँग जोडिएको ऐतिहासिक फुटबल प्रतियोगिता हो। यसको आठौं संस्करण २०८० चैत १५ गते सुरु भएर २४ गते सम्पन्न भएको थियो। प्रतियोगिता सम्पन्न भएको ९ महिनापछि आइतबार सार्वजनिक गरिएको आयव्यय विवरण अनुसार गोल्डकपबाट २२ लाख ६२ हजार ८ सय ८ रुपैयाँ नोक्सानी भएको देखिन्छ। आयोजक विराट गोल्डकप फुटबल ट्रष्टले विराटनगरमा पत्रकार सम्मेलन गरेर गोल्डकपमा ८२ लाख ६० हजार ८ सय ३५ रुपैयाँ आम्दानी भएको र १ करोड ५ लाख २३ हजार ६ सय ४३ रूपैयाँ खर्च भएको जानकारी दिएको हो। ट्रष्टका अनुसार गोल्डकप घाटामा जानुको मुख्य कारण कोशी प्रदेश सरकार र राष्ट्रिय खेलकुद परिषद् (राखेप)ले गरेको असहयोग हो। ट्रष्टका अध्यक्ष किशोरबहादुर शाहीले प्रदेश सरकार र राखेपले कबोल गरेको रकम उपलब्ध नगराउँदा गोल्डकप घाटामा गएको जानकारी दिए। गोल्डकप गराउँदाको समयमा तत्कालीन मुख्यमन्त्री केदार कार्कीले २५ लाख रुपैयाँ बजेट राखिदिनु भएको थियो। तर, उहाँ सरकारबाट बाहिरिएपछि नयाँ मुख्यमन्त्री हिक्मतकुमार कार्कीले पनि रकम उपलब्ध गराउने प्रतिवद्धता जनाउनु भएको थियो। तर, प्रदेश सरकारले रकम उपलब्ध गराएन। खेलकुदलाई पूरै बेवास्ता गर्यो, उनी भन्छन्। शाहीले प्रदेश सरकारबाट २५ लाख र राखेपबाट ५ लाख रुपैयाँ उपलब्ध गराउने आश्वासनपछि गोल्डकप सम्पन्न गरिएको बताए। सरकारले २५ लाख मात्रै दिएको भए गोल्डकप नाफामा जाने थियो। यस विषयमा हामीले प्रदेश खेलकुद विकास बोर्ड र सामाजिक विकास मन्त्रालयलगायत सबैतिर पटकपटक भन्यौं। तर, कतैबाट सहजीकरण भएन, उनी भन्छन्, सरकारले इटहरी गोल्डकप, झापा गोल्डकप र धरानमा हुने बुढासुब्बा गोल्डकपलाई समेत रकम दिएन। यसले पनि सरकार खेलकुदप्रति जिम्मेवारी छैनभन्ने प्रष्ट हुन्छ। अझैसम्म खेलकुद सरकारकै बेवास्ताको सिकार भइरहेको छ। ट्रष्टका महासचिव विनेश बस्नेत सरकार र खेलकुद निकायकै कारण गोल्डकपमा ठूलो नोक्सानी बेहोर्नु परेको बताउँछन्। कबोल गरेको रकम उपलब्ध नहुँदा बजारमा समेत बाँकी रकम तिर्न समस्या भइरहेको उनको भनाइ छ। गोल्डकपमा विभिन्न प्रायोजकबाट ३५ लाख ९५ हजार, टिकट बिक्रीबाट ३५ लाख २० हजार र विराटनगर महानगरपालिकाबाट ११ लाख ४५ हजार रुपैयाँ आम्दानी भएको जानकारी बस्नेतले दिए। उनका अनुसार गोल्डकपमा पुरस्कार, मेडल तथा ट्रफीतर्फ २० लाख ८७ हजार, क्लबको यातायात खर्चमा १३ लाख, फ्लेक्स बोर्डतर्फ १२ लाख ८५ हजार रुपैयाँ खर्च भएको छ। विगतमा ट्रष्टको कार्यसमितिले संयोजक राखेर प्रतियोगिता गर्दै आएको थियो। तर, आठौं संस्करण भने ट्रस्ट आफैंले आयोजना गरेको हो। प्रतियोगिता भव्य र सभ्य रूपमा सम्पन्न भएपनि घाटा बेहोर्नु परेको ट्रष्टका कोषाध्यक्ष अनुज बानियाले बताए। प्रतियोगितामा ३ विदेशीसहित १० वटा टिमको सहभागिता रहेको थियो। जसमा भारतको २ र भुटानको १ वटा तथा नेपालबाट विभागीयसहित ७ टिमको सहभागिता रहेको प्रतियोगिताको उपाधि मच्छिन्द्र फुटबल क्लबले जितेको थियो। प्रतियोगिताको विजेताले ११ लाख र उपविजेताले ५ लाख ५० हजार नगद पुरस्कार पाएका थिए। त्योबाहेक उत्कृष्ट प्रशिक्षक, गोलरक्षक र सर्वाधिक गोलकर्तालाई २१ हजार रुपैयाँका दरले दिइएको कोषाध्यक्ष बानियाले बताए। उनका अनुसार दैनिक उत्कृष्ट हुने खेलाडीलाई ११ हजार रुपैयाँका दरले र सर्वोत्कृष्ट खेलाडीलाई मोटरसाइकल पुरस्कार प्रदान गरिएको थियो। आर्थिक मन्दीका कारण औद्योगिक एवं व्यापारिक क्षेत्र समस्यामा परेकाले स्रोत जुटाउन समस्या भएको बानियाँ बताउँछन्। आर्थिक मन्दीको असर सबै क्षेत्रमा परेका कारण सहयोग जुटाउन कठिन भयो। तर, विराट गोल्डकपको पहिचानलाई जोगाइराख्न प्रतियोगिता संचालन गर्नैपर्ने बाध्यता थियो। त्यहाँमाथि सरकार र राखेपबाट सहयोग भएन। विभिन्न चुनौतीको सामना गर्दै प्रतियोगिता सफलतापूर्वक सम्पन्न गरियो, उनले भने। गोल्डकपको सातौं संस्करणसमेत नोक्सानमा गएको थियो। त्यतिबेला ८७ लाख रूपैयाँ बराबर घाटा भएको हो। लगातार घाटा बेहोर्ने अवस्था सिर्जना हुनु विराट गोल्डकपका लागि चिन्ताको विषय भएको ट्रष्टले जनाएको छ। लगातारको घाटासँग जोडेर गोल्डकपको भविष्यका बारेमा अनेक टिप्पणी एवं चर्चासमेत भइरहेका छन्। अध्यक्ष शाहीका अनुसार ट्रष्टले गोल्डकपको नवौं संस्करण आयोजनाका लागि अखिल नेपाल फुटबल संघ (एन्फा)बाट आगामी फागुन २१ गतेको समय पाएको छ। खेलकुदलाई साथ दिनुपर्ने र सहयोग गर्नुपर्ने निकायबाटै बेवास्ता भइरहेकाले एन्फाबाट पाएको समयमा गोल्डकपलाई कसरी सम्पन्न गर्ने भन्ने विषयमा छलफल सुरु भएको उनले बताए। भने, आगामी गोल्डकपका विषयमा ट्रष्टका पदाधिकारी छलफलमा जुटिसकेका छौं।"
सचिवहरूको सरुवा (सूचीसहित),"काठमाडौं : सरकारले केही सचिवहरूको सरुवा गरेको छ। मन्त्रिपरिषदको पुस २६ गतेको निर्णयअनुसार विनोद सिंहलाई पर्यटन मन्त्रालय, कृष्णहरि पुस्करलाई श्रम रोजगार तथा सामाजिक मन्त्रालय, लक्ष्मी बस्नेतलाई महिला तथा बालबालिका मन्त्रालय, रविलाल पन्थलाई संघीय मामिला मन्त्रालय र भरतमणि सुवेदीलाई निर्वाचन आयोगमा सरुवा गरिएको छ। त्यसैगरी गणेश पाण्डेलाई महालेखा नियन्त्रण कार्यालय, दिनेश भट्टराईलाई उपराष्ट्रपति कार्यालय, हरि लम्साललाई युवा तथा खेलकुद मन्त्रालय र सुमन लाल अर्याल र चूडामणि शर्मा पौडेललाई प्रधानमन्त्री कार्यालयमा सरुवा गरेको हो। त्यस्तै मुकुन्दप्रसाद निरौलालाई सार्वजनिक खरिद अनुगमन कार्यालय, महादेव पन्थलाई बागमती प्रदेश सचिव, मदन भुजेललाई कामु मधेश प्रदेश र बाबुराम अधिकारीलाई कामु लुम्बिनी प्रदेश सचिवमा सरुवा गरिएको छ।"
"विपद्पश्चातको पुनर्निर्माण योजना स्वीकृत, विलम्ब नगरी काम गर्न प्रधानमन्त्री ओलीको निर्देशन","काठमाडौं : विपद् जोखिम न्यूनीकरण तथा व्यवस्थापन राष्ट्रिय परिषद्को बैठकले पश्चिम नेपाल भूकम्प तथा २०८१ सालको मनसुनजन्य विपद् पश्चातको पुनःनिर्माण तथा पुनः स्थापनाका लागि योजना स्वीकृत गरेको छ। प्रधानमन्त्री एवं परिषद्का अध्यक्ष केपी शर्मा ओलीका अध्यक्षतामा आज सिंहदरबारमा भएको १६ औँ बैठकले क्षतिको विस्तृत यथार्थ मूल्याङ्कन गरी गत पुस २१ गते भएको विपद् जोखिम न्यूनीकरण तथा व्यवस्थापन कार्यकारी समितिको बैठकको निर्णयको सिफारिसबमोजिम योजना स्वीकृत गरेको हो। योजना स्वीकृतिसँगै आगामी माघ २ गतेदेखि लाभग्राहीसँग सम्झौता प्रक्रिया प्रारम्भ गरी पुनःनिर्माण थालनी हुने निश्चित भएको छ। क्षतिको विस्तृत आँकलन (डिडिए) नभएका क्षेत्रमा सोही दिनदेखि डिडिएको प्रक्रिया प्रारम्भ गर्ने निर्णय भएको छ। बैठकले योजनाबमोजिमका क्रियाकलापको कार्यान्वयनका लागि स्रोत व्यवस्थापन गर्न अर्थ मन्त्रालयलाई सम्बन्धित मन्त्रालय, प्रदेश र स्थानीय तहले आग्रह गर्ने र मन्त्रालयले सम्बन्धित निकालाई यथाशिघ्र निकासा दिने गरी प्रबन्ध गर्न निर्देश गरेको छ। विपद् जोखिम न्यूनीकरण तथा व्यवस्थापन राष्ट्रिय प्राधिकरणले पुनःनिर्माण र पुनःस्थापनाका लागि सडक तथा यातायात, सरकारी भवन तथा शहरी पूर्वाधार, विद्युत् वैकल्पिक ऊर्जा र सिँचाइ, निजी आवास, शैक्षिक संरचना, स्वास्थ्य संरचना, खानेपानी सरसफाइ तथा स्वच्छता र पुरातात्विक संरचनालाई प्राथमिकताका क्षेत्रमा समावेश गरेको छ। स्रोत परिचालनका लागि अर्थ मन्त्रालयले आन्तरिक वा बाह्य स्रोत परिचालन गर्न अर्थ मन्त्रालयले अग्रसरता लिनेछ भने पुनः निर्माण र पुनःस्थानाका लागि प्राधिकरणको समन्वयमा साझेदार संस्थाको सहकार्यमा कार्यक्रम सञ्चालन गर्ने निर्णय भएको छ। बैठकले डोटी तथा जाजरकोट केन्द्रविन्दु भई भएको भूकम्प पञ्चातको क्षति आँकलन, निजी आवास पुननिर्माण तथा प्रबलीकरण प्रक्रिया प्रारम्भ गर्ने निर्णय भएको छ। यस्तै २०८० सालमा संखुवासभालगात जिल्लामा बाढीजन्य विपद्मा परी बेपत्ता तथा मृत्यु भएका व्यक्तिका परिवारलाई २०८१ का असार ३१ गते मन्त्रिपरिषद्को निर्णयबमोजिम नै हुने गरी राहत उपलब्ध गराउन प्राधिकरालाई निर्णय दिइएको छ। यसका लागि गृह मन्त्रालयले मन्त्रिपरिषद्मा प्रस्ताव पठाउने छ। विपद्मा परी बेपत्ता भएकाहरु १० दिनसम्म फेला नपरेका तत्कालीन समयमा विवरण सङ्कलन भएका परिवारलाई मृतकका सरह राहत उपलब्ध गराउने निर्णय २०८१ का असार ३१ गते मन्त्रिपरिषद्को गरेको थियो। बैठकले प्राधिकरणका लागि आवश्यक जनशक्तिको प्रबन्ध गर्ने पनि निर्णय गरेको छ। प्रधानमन्त्री ओलीले पुनः निर्माण र पुनःस्थापनाको प्राथमिकता र स्रोतको उपलब्धताका आधारमा विलम्ब नगरी क्षतिको विस्तृत यथार्थ मूल्याङ्कन गरेर दोहोरपन नहुने गरी पुनःनिर्माण कार्यारम्भ गर्न निर्देशन दिए।"
जनसंख्याको आधारमा निजामती सेवामा आरक्षण राख्न सुझाव,"काठमाडौं : विभिन्न संवैधानिक आयोगका प्रमुखहरूले संघीय निजामती सेवामा आरक्षणलाई प्राथमिकतामा राख्न सुझाव दिएका छन्। सिंहदरबारमा आइतबार बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमाथि धारणा राख्दै उनीहरूले जनसंख्याको आधारमा निजामती सेवामा आरक्षणलाई प्राथमिकतामा राख्न सुझाव दिएका हुन्। बैठकमा आदिवासी जनजाति आयोगले आयोगका अध्यक्ष रामबहादुर थापा मगरले संविधानको मर्म र भावना विपरीत आरक्षणलाई अवमूल्यन गर्न नहुने बताए। उनले समानुपातिक व्यवस्थाको हत्या गर्ने वा त्यसबाट पछि हट्न नहुने उल्लेख गरे। त्यस्तै थारु आयोगका अध्यक्ष विष्णुप्रसाद चौधरीले निजामती सेवा विधेयकमा समावेशीकरणलाई फितलो रुपमा प्रस्तुत गर्न खोजेको आशंका व्यक्त गरे। त्यस्तै मुस्लिम आयोगका अध्यक्ष समिममियाँ अन्सारीले क्लस्टर अनुसार छुट्न गएको अवस्थाम अर्को विज्ञापनमा क्षतिपूर्ति दिने गरि विज्ञापन आह्वान गर्नुपर्नेमा जोड दिए। त्यस्तै अन्य आयोगका प्रतिनिधिहरूले पनि महिला आरक्षणलाई समेत थप बलियो बनाउनुपर्नेमा जोड दिएका थिए। समितिले सङ्घीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयकमाथि विभिन्न सरोकारवाला निकायसंग निरन्तर छलफल गर्दै आएको छ।"
"सेयर बजारमा २५ अंकको गिरावट, कारोबार ३ अर्बमा झर्यो","काठमाडौं : साताको पहिलो कारोबार दिन आइतबार नेप्से परिसूचक दोहोरो अंकले घटेको छ। नेप्से परिसूचक २५४१ अंकले घटेर २६०९६७ विन्दुमा अडिएको छ। सेन्सेटिभ इण्डेक्स १०१ प्रतिशतले घटेको छ। यसदिन ३०१ स्क्रिप्सको ८० लाख २१ हजार ६३१ कित्ता सेयर ३ अर्ब ९९ करोड ७९ लाख ९ हजार ३२३ रुपैयाँमा खरिदबिक्री भए। दोहोरो अंकले घटेको बजारमा दुई कम्पनीको मूल्य नकारात्मक सर्किट लेभलमाा कारोबार भयो। विन नेपाल लघुवित्त वित्तीय संस्था र सिन्धु विकास बैंकको सेयर १० प्रतिशतले घटेको हो। आज न्यादी हाइड्रोपावरका लगानीकर्ताले सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा एनआरएन शीर्षस्थानमा रह्यो। सो कम्पनी २० करोड ४१ लाख मूल्य बराबरको सेयर कारोबार भयो। सिन्धु विकास बैंकको १८ करोड,सिंगटी हाइड्रो इनर्जीको १६ करोड,हिमालयन पावरको १३ करोड र नेपाल लाइफ इन्स्योरेन्सको ७ करोड बराबरको सेयर कारोबार भयो। कारोबारमा आएकामध्ये ४३ स्टक्सको मूल्य बढ्दा १९४ वटाको घट्यो। ६ स्टक्सको मूल्य भने स्थिर रह्यो। सबै समूहको उपसूचक नकारात्मक देखिएका छन्। फाइनान्स समूहको उपसूचक भने ३६० प्रतिशतले ओरालो लाग्यो।"
सरकारले यसपटक भूकम्प सुरक्षा दिवस कीर्तिपुर मनाउने,"काठमाडौं : हरेक वर्ष माघ २ गते मनाइने भूकम्प सुरक्षा दिवस अन्तर्गत यस वर्षको मूल समारोह कीर्तिपुर नगरपालिकामा आयोजना हुने भएको छ । शहरी विकास तथा भवन निर्माण विभागले आइतबार काठमाडौंमा पत्रकार सम्मेलन गर्दै भूकम्पले सिकाएको पाठ : बलिया संरचना र सुदृढ पूर्वतयारीको साथ भन्ने नाराका साथ यस वर्षको भूकम्प सुरक्षा दिवस कीर्तिपुरमा मनाउन लागिएको जनाएको हो । दिवसका अवसरमा मूल समारोह समितिले आयोजना गर्ने उक्त कार्यक्रमका प्रधानमन्त्री केपी शर्मा ओली लगायतको उपस्थिति रहने विभागका महानिर्देशक मचाकाजी महर्जनले जानकारी दिए । कीर्तिपुरस्थित बीपी कोइराला मेमोरियल विज्ञान संग्राहालय परिसरमा हुने कार्यक्रम अघि कीर्तिपुरका विभिन्न स्थानबाट जनचेतनामूलक र्याली निकालिने उनले बताए । दिवसका अवसरमा मूल समारोहका साथै देशैभर गोष्ठी छलफल, र्याली, अन्तर्क्रिया, प्रदर्शनी लगायतका कार्यक्रमको आयोजना समेत गरिएको महानिर्देशक महर्जनले जानकारी दिए। भूकम्पीय जोखिम न्यूनिकरण गर्न पूर्व तयारीदेखि भूकम्प पश्चातको पुरस्थापनासम्मको कार्यहरु विभिन्न निकायबाट प्रभावकारी रुपमा भइरहेको विभागले जनाएको छ। विसं १९९० माघ २ गते नेपालमा आएको महाभुकम्पको सम्झनामा विसं २०५५ सालदेखि भुकम्प सुरक्षा दिवस मनाउन थालिएको हो।"
"केयूको उपकुलपतिमा १७ जनाको आवेदन, मेडिकल डाक्टरले दिन नपाउने",उपकुलपति छनोट समितिले बनाएको कार्यविधि खारेजीको माग राख्दै डाक्टरहरू सर्वोच्चमा गएका थिए। कार्यविधिका मान्यता प्राप्त विश्वविद्यालयबाट विद्यावारिधि वा सो सरहको उपाधि प्राप्त हुनुपर्ने उल्लेख छ। धुलिखेल : काठमाडौं विश्वविद्यालयमा मेडिकल डाक्टरहरूले उपकुलपतिमा आवेदन दिन नपाउने भएका छन्। सर्वोच्चका प्रधानन्यायाधीश प्रकाशमान सिंह राउतको एकल इजलासले आइतबार कारण देखाउ आदेश जारी गर्दै अन्तरिम आदेश जारी गर्न अस्वीकार गरेको हो। अन्तरिम आदेश जारी नभएपछि डाक्टरहरूले केयूको उपकुलपतिका लागि आवेदन दिन नपाउने भएका हुन्। काठमाडौं विश्वविद्यालयको उपकुलपतिका लागि १७ जनाले आवेदन दिएका छन्। जसमध्ये १४ जना केयूका प्राध्यापक र बाहिरबाट ३ जनाले आवेदन परेको छ। उपकुलपति छनोट समितिले बनाएको कार्यविधि खारेजीको माग राख्दै डाक्टरहरू सर्वोच्चमा गएका थिए। कार्यविधिका मान्यता प्राप्त विश्वविद्यालयबाट विद्यावारिधि वा सो सरहको उपाधि प्राप्त हुनुपर्ने उल्लेख छ। उपकुलपतिका लागि आवेदन दिने समय आजै सकिएको छ। छनोट समितिले सर्ट लिस्ट तयार गरेर अन्तर्वार्ता लिने र तीन जनाको नाम सिफारिस गर्ने जनाएको छ। यस अगाडि १० दिनको समय दिएर पौष १८ गते आवेदन खुलाइएको थियो। माघ ६ गतेदेखि उपकुलपति प्राडा भोला थापाको चार वर्षे कार्यकाल सकिँदैछ। यसैबीच काठमाडौं विश्वविद्यालय (केयू) र धुलिखेल अस्पतालबीचको विवाद समाधान र सक्षम नेतृत्व पाउनको लागि फ़्याकल्टी अनुसार प्राध्यापकहरुको बहस छलफल जारी रहेको बताइएको छ।
ओलीप्रति नेपालको कटाक्ष : अनुहार नै हेर्न मन लाग्दैन भन्नेहरू सत्ताका लागि मसँग दौडिएर आए,"वीरगन्ज : नेकपा (एकीकृत समाजवादी) का अध्यक्ष माधव कुमार नेपालले नेपालको राजनीतिमा नेकपा (एकीकृत समाजवादी) को आफ्नो छुट्टै पहिचान स्थापित भइसकेको बताएका छन्। वीरगन्जमा आइतबार आयोजित एकीकृत समाजवादी पर्साको नवौं जिल्ला अधिवेशनको उद्घाटन समारोहलाई सम्बोधन गर्दै पूर्वप्रधानमन्त्री नेपालले भने,नेकपा (एकीकृत समाजवादी) नेपालको राजनीतिमा स्थापित दल भइसकेको छ। यो पार्टीको आफ्नो एउटा पहिचान छ। यो पार्टी शानका साथ नेपालको राजनीतिमा उभिएको छ। यो पार्टीको आफ्नै इज्जत ,मान र सम्मान छ। उनले नेपाल राष्ट्रको एकीकरण गर्ने पृथ्वीनारायण शाहप्रति आफनो उच्च सम्मान रहेको बताउँदै राज्यले पनि सम्मान गर्नुपर्नेमा जोड दिए। उनले भने,देशको हितमा काम गरेकाहरुलाई राज्य र दलहरुले संकीर्ण सोच त्यागेर सम्मान गर्न सक्नुपर्छ, गर्नुपर्छ पनि। प्रधानमन्त्री तथा नेकपा एमालेका अध्यक्ष केपी शर्मा ओलीप्रति कटाक्ष गर्दै पूर्वप्रधानमन्त्री नेपालले भने,माधव नेपालको अनुहारपनि हेर्न मन लाग्दैन भन्ने व्यक्ति नै सत्ता र कुर्सी चाहिएका बेला भने दौडेर म कहाँ आउनुपर्यो। तर आफूले कोहीप्रति घृणाको भाव नराखेको उनले सुनाए। नेपालले भने,जस्तो बीउ रोप्यो फलपनि त्यस्तै फल्छ। जसले घृणाको बीउ रोप्छ फलमा पनि घृणा नै पाउँछ। दुई ठूला शक्ति राष्ट्र चीन र भारतको बीचमा रहेको नेपाल क्षेत्रफल सानो भएपनि नेपालको आफ्नो छुट्टै इज्जत,प्रतिष्ठा र स्वाभिमान रहेको धारणा उनले राखे। हरेक राजनीतिक दलले नेपाल र नेपालीको हितमा काम गर्नुपर्नेमा जोड दिँदै उनले अमेरिका,रुस,चीन,भारत लगायतका देशका सरकार प्रमुखसँग नेपालको हित र प्रतिष्ठा बढाउनका लागि आफूले संवाद र छलफल गरेको उनले सुनाए। जनताको विश्वास र समर्थन प्राप्त गरेमात्रै पार्टी बलियो हुने भन्दै उनले जनताको विश्वास र समर्थन पाउनका लागि कार्यकर्ताले मेहनत गर्न आवश्यक भएको बताए। उनले भने,जुन दलका नेता कार्यकर्ता जनताको माझमा गएर उनीहरूका पिडा, बेदना र समस्या सुन्छन्। ती दललाई नै जनताको समर्थन र साथ प्राप्त हुन्छ। यसका लागि जनताको माझमा जान म नेता कार्यकर्ताहरुलाई आग्रह गर्छु।"
"उर्जा मन्त्रालयलाई कुलमानको जवाफ : म ४ वर्षका लागि नियुक्त भएको हो, नियुक्ति अन्त्य गर्ने अधिकार कसैलाई छैन","काठमाडौं : नेपाल विद्युत प्राधिकरणका प्रबन्ध निर्देशक कुलमान घिसिङले उर्जा मन्त्रालयलाई आफूलाई बर्खास्त गर्ने अधिकार कसैलाई नभएको जवाफ दिएका छन्। ऊर्जा, जलस्रोत तथा सिँचाइमन्त्री दीपक खड्काले घिसिङलाई पुस २२ गते सोधेको आठ बूँदे स्पष्टीकरणको जवाफ दिँदै उनले नियुक्ति अन्त्य गर्नेसम्बन्धी कुनै पनि कारबाही तथा निर्णय गर्ने अधिकार अन्यमा नरहेको उल्लेख गरेका हुन्। पत्रमा लेखिएको छ,नेपाल सरकार मन्त्रिपरिषद्को मिति २०७८ साउन २५ को निर्णयबमोजिम नेपाल विद्युत प्राधिकरणको कार्यकारी निर्देशकमा चार वर्षको कार्यअवधिका लागि मेरो नियुक्ति भएकोमा संस्थागत हित र उल्लेख्य कार्य प्रगति भइरहेको अवस्था एवम् माथि उल्लिखित तथ्य, आधार र विवेचना समेतका आधारमा तहाँको पत्रमा उल्लेख भएबमोजिम नियुक्ति अन्त्य गर्नेसम्बन्धी कुनै पनि कारबाही तथा निर्णय गर्ने अधिकार अन्यमा नरहेको व्यहोरा अनुरोध छ। प्राधिकरणबाट प्राप्त ६ पृष्ठको स्पष्टीकरणमा कुलमानले आफूले कार्यसम्पादनमा समेत ९८९९ प्रतिशत अंक प्राप्त हुने गरी कार्यप्रगति गरेको उल्लेख गरेका छन्। उनले भनेका छन्, उर्जा मन्त्रालय र म बीच भएको कार्यसम्पादन सम्झौता बमोजिम अघिल्लो आर्थिक वर्षको कार्यसम्पादन मूल्याङ्कन गर्ने प्रयोजनको लागि मैले उपलब्ध गराउनुपर्ने विवरण मिति २०८१।०९।२४ चनं ७४६ को पत्रमार्फत तहाँ मन्त्रालयको दनं ३७७९ मा दर्ता गरी उपलब्ध गराईसकेको ब्यहोरा अनुरोध छ । सो विवरणमा कार्यसम्पादन मूल्याङ्कनका लागि पूर्वनिर्धारित लक्ष, सोको लागि प्राप्त हुनुपर्ने नतिजा र अङ्कभार समेतलाई हेर्दा प्राय हरेक क्षेत्रमा निर्धारित लक्ष्य अनुरुपको उल्लेख्य नतिजा प्राप्त भएको र सोबाट ९ ८९९ प्रतिशत अङ्क प्राप्त हुने अवस्था विद्यमान रहेकोले अन्यथा कारवाही गर्नुपर्ने विषय आकर्षित हुने व्यहोरा समेत अनुरोध गर्दछु। नेपाल विद्युत प्राधिकरण संचालक समितिका बैठकहरुमा समेत सरकारी निकायको कार्यकारी प्रमुखको हैसियत भुलेर पटक पटक असहयोगी भूमिका खेल्ने गरेको भन्नेबारे घिसिङले भनेका छन्, नेपाल विद्युत प्राधिकरण संचालक समितिका बैठकहरुमा प्रस्तुत प्रस्ताव एवम् विविध विषयहरु उपर मैले आफ्नो विज्ञता र अनुभव एवम् विद्यमान ऐन कानूनसमेतको आधारमा विचार प्रस्तुत गरेको मात्र हुँ, त्यस्तो कुनै असहयोगी भूमिका नखेलेको साथै विवाद नगरेको ब्यहोरा अनुरोध छ। मन्त्री खड्काले घिसिङसँग डेडिकेट्रड फिडर र ट्रंक लाइनमहशुल विवाद समाधान गर्न भन्दै आफूले गठन गरेको प्राविधिक जाँच समितिलाई आवश्यक सहयोग उपलब्ध नगराइ सरकारको निर्देशन अवज्ञा गरेको आरोप लगाएका थिए। त्यसको जवाफमा घिसिङले भनेका छन्,डेडिकेटेड तथा ट्रेड लाइनबाट विद्युत आपूर्ति लिएका ग्राहकहरुको बक्यौता महसुल असुल गर्नुपर्ने भनि महालेखा परिक्षकको कार्यालय, सार्वजनिक लेखा समिति, विद्युत नियमन आयोग तथा विभिन्न सम्मानित अदालतहरुबाट फैसला आदेश भएको मन्त्रिपरिषदबाट समेत महसुल उठाउन निर्णय भएको एवम् उक्त जाँचबुझ समिति अवैध र गैह्र कानूनी छ भनी सार्वजनिक सरोकारको विषयको रुपमा प्रश्न उठाई प्राधिकरणसमेतलाई विपक्षी बनाई सम्मानीत सर्वोच्च अदालतमा दर्ता भएको मुद्दा हाल विचाराधिन रहेको अवस्थामा प्राधिकरणले छुट महसुल लिने भनी गरेको निर्णय तथा जारी गरेको बिल बिजक उपर प्राधिकरण तथा विद्युत नियमन आयोगको नियमानुसार सेवा शुल्क धरौटी राखी अधिकार प्राप्त निकायमा पुनरावलोकन गर्न सक्ने सुविधालाई समेत प्रभावित हुने गरी मन्त्रालयबाट उक्त जाँचबुझ कमिटी गठन हुनु निर्धारित विधि र प्रकृया सम्मत नहुनुको साथै क्षेत्राधिकार बिहिन भएको देखिएकोले विधिको शासन, संस्थागत हित एवम् पदीय दायित्व र कर्तव्य पालन गर्दै सो सम्बन्धमा आफ्नो मत दर्ज गरेको हुँ। मन्त्रालयले घिसिङमाथि विभिन्न ८ वटा बुँदामा आरोपहरू लगाउँदै नियुक्ति किन अन्त्य नगर्ने भन्दै ७ दिनभित्र स्पष्टीकरण दिन पत्र पठाएको थियो। पत्रमा चित्तबुझ्दो जवाफ प्राप्त नभए घिसिङमाथि थप कारबाहीको प्रक्रिया अगाडि बढ्ने उल्लेख गरिएको छ। घिसिङलाई २०७८ ०४ २५ गते मन्त्रिपरिषद् बैठकले प्राधिकरणको कार्यकारी निर्देशकमा ४ वर्षका लागि नियुक्त गरेको हो।"
निर्माण उद्योग ठूलो सकसमा परेको छ : महासंघ,"काठमाडौं : नेपाल निर्माण व्यवसायी महासंघका अध्यक्ष रवि सिंहले निर्माण उद्योग ठूलो सकसमा रहेको बताएका छन्। सिमेन्ट लगायतका निर्माण सामग्रीमा भएको अत्यधिक मूल्यवृद्धि र कालोबजारी, भुक्तानी अभाव, राष्ट्र बैंकबाट प्राप्त सहुलियत खारेजी, रुग्ण ठेक्काको व्यवस्थापन लगायतका विषयमा देशभरका निर्माण व्यवसायीहरूको सुझाव संकलन गर्न आयोजित भेलामा अध्यक्ष सिंहले निर्माण उद्योग एकपछि अर्को समस्यामा पर्दै गएको बताएका हुन्। निर्माण व्यवसायीहरूले निर्माण कार्य गरे बापतको विगत आर्थिक वर्षहरूमै भुक्तानी हुनु पर्ने बक्यौता रहेको ठूलो रकम अझै पनि भुक्तानी हुन नसक्दा निर्माण उद्योग मारमा परेको छ, अध्यक्ष सिंहले भने। राज्यबाट निर्माण व्यवसायीहरूलाई यस आर्थिक वर्षमा भएको आंशिक भुक्तानी समेत यस चालू आर्थिक वर्षको विनियोजित बजेटबाट मात्र भुक्तानी भएको हुँदा अब यस वर्ष हुने थप निर्माण कार्यमा भुक्तानीको समस्याले पुनः जटिल रुप लिन सक्ने अध्यक्ष सिंहले बताए। खस्कँदो अवस्थामा रहेको मुलुकको अर्थतन्त्र उकास्न सबैभन्दा महत्वपूर्ण भूमिका निर्वाह गर्ने निर्माण उद्योगप्रतिको सरकारी उदासीनता र गरिसकिएको कामको भुक्तानी नदिने कार्यका विरुद्ध अब निर्णायक आन्दोलनको विकल्प नभएकाले त्यसैको तयारीका लागि राष्ट्रिय भेला बोलाइएको अध्यक्ष सिंहले बताए। महासंघका सल्लाहकार एवं पूर्व अध्यक्ष रमेश शर्माले विगतमा सरकारसँग उधारो सहमति गरिएकाले पनि अहिले निर्माण उद्योगमा समस्या बढेको दाबी गरे। निर्माण उद्योगका अल्पकालीन तथा दीर्घकालीन समस्या मूल्याङ्कन गर्दै निकास खोज्नुपर्ने धारणा उनले राखे। महासंघका सल्लाहकार एवं पूर्व अध्यक्ष सुकुन्तलाल हिराचनले अब सबैखाले निर्माण व्यवसायीहरू एकताबद्ध भएर आन्दोलनमा जानुको विकल्प नरहेको बताए। महासंघका सल्लाहकार एवं पूर्व अध्यक्ष जयराम लामिछानेले सरकारी रवैयाकै कारण मुलुकमा निर्माण व्यवसायीहरूले काम गर्ने वातावरण समाप्त भएको ठोकुवा गरे। भेलामा प्रस्तुत विचारहरूलाई लिपिबद्ध गरी नौ बुँदे माग कार्यान्वयनका लागि महासंघले छिट्टै चरणबद्ध आन्दोलनको कार्यक्रम सार्वजनिक गर्ने महासंघका नीतिगत उपमहासचिव एवं प्रवक्ता शिवहरि घिमिरेले जानकारी दिए। भेलामा ७ प्रदेश महासंघ, ६४ जिल्ला तथा एसोसिएटका गरी ४ सय भन्दा बढी निर्माण व्यवसायीहरूको सहभागिता थियो।"
एनसेलको सधैं अनमा अब फ्रि अनलिमिटेड नाइट डेटा,"काठमाडौं : एनसेलले आफ्ना सधैं अन प्याकहरू लिने ग्राहकहरूलाई आकर्षक अनलिमिटेड नाइट डेटा प्याक दिन थालेको छ। यससँगै अब बिना कुनै अतिरिक्त शुल्क ग्राहकले रातको समयमा अनलिमिटेड मोबाइल इन्टरनेट पहुँचको फाइदा लिन सक्छन्। पुस २५ बाट सुरु भएको यो योजना अन्तर्गत सधैं अनका रु ३९९ बाट सुरु हुने बेस्ट र रु ७९९ बाट सुरु हुने अनलिमिटेड प्याक लिने ग्राहकले राती ११ बजेदेखि बिहान ७ बजेसम्म अनलिमिटेड डेटा सेवाको फाइदा लिन सक्छन्। यसको मतबल प्याकमा पाइने बन्डल सेवा, सुविधा बाहेक अब ग्राहकहरूले यो नाइट डेटा पनि पाउँछन्। सधैं अन लिने ग्राहकलाई थप लाभ प्रदान गर्नका लागि एनसेलले यो योजना लागु गरेको हो। रु ३९९, रु ४९९, रु ५९९ का बेस्ट प्याक र रु ७९९, रु ९९९ र रु १,४९९ का अनलिमिटेड प्याक लिने ग्राहकहरूले यो योजनाबाट फाइदा लिन सक्छन्। यो थप सुविधा बाहेक कम्पनीले यी प्याकहरू लिने ग्राहकलाई पहिला नै अनलिमिटेड यूट्युबमा पहुँच प्रदान गर्दै आएको छ। २८ दिन भ्यालिडिटी रहेको बेस्ट प्याकमा प्याक अनुसार बन्डल सेवामा ग्राहकले ८ जीबीदेखि २० जीबीसम्म डेटा, ३९९ मिनेटदेखि ५९९ मिनेटसम्म अल नेपाल टक टाइम प्रदान गर्दै आएको छ। त्यसैगरी सधैं अनको अनलिमिटेड प्याकका ग्राहकहरूले ३० जीबीदेखि १०० जीबीसम्म डेटा र अन लिमिटेड अल नेपाल टक टाइम पाउँदै आएका छन्। एनसेलले गत जेठमा फाइभजी भिजनमा आधारित हुँदै सधैं अन योजना सञ्चालनमा ल्याएको थियो। यसको मुख्य औचित्य भनेको आम नेपाली ग्राहकहरूलाई आफ्नो ब्यालेन्स खतम हुने डर नगरी डेटा सधैँ अन राख्न प्रेरित गर्दै सशक्त बनाएर डिजिटल भविष्यतिर डोर्याउनु हो।"
रवि लामिछानेको बयान न्यायाधीश माधवप्रसाद अधिकारीको इजलासमा,"काठमाडौं : राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेको बयान र थुनछेक जिल्ला न्यायाधीश माधवप्रसाद अधिकारीको इजलासमा हुने भएको छ। पोखराको सूर्यदर्शन सहकारीको बचत रकम अपचलन मुद्दामा कास्की जिल्ला अदालतका न्यायाधीश नीतिज राईको आदेशमा ६५ लाख धरौटी बुझाएर बिहीबार रिहा भएका लामिछाने आज बिहान काठमाडौं जिल्ला अदालतमा आफै उपस्थित भएका थिए। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी बहुउद्देश्यीय सरकारीमा बचतकर्ताको रकम अपचलन गरेको आरोपमा लामिछानेविरुद्ध सुमन खनालसमेतले जाहेर दिएका थिए। बयान सकिएपछि थुनछेक बहस सुरू हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछन्। उनीविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ यसअघि उनीसँग अनुसन्धान अधिकृतले बयान लिइसकेका छन्। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा छु्टेपछि बिहीबार पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी,रामबहादुर खनाल, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनालले जानकारी दिए। लीला पछाईँ भने धरौटी बुझाउन नसकेपछि कारागारमै छिन्। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि मंगलबार रिहा भएका हुन्।"
"अध्यादेशप्रति कांग्रेसभित्रै असन्तुष्टि, साउद भन्छन्  संसदबाट विधेयक ल्याउनुपर्छ",काठमाडौं : नेपाली कांग्रेसका नेता एनपी साउदले दुई तिहाई बहुमतको सरकारले अध्ययादेशमार्फत कानुन बनाउनु सकारात्मक पक्ष नभएको बताएका छन्। बुटवलमा आइतबार आयोजित एक कार्यक्रममा बोल्दै साउदले संसद छलेर अध्यादेशमार्फत गएका कुराहरूले स्थायीत्व दिन नसक्ने समेत बताए। बहुमत हुँदा पनि संसद बैठक नचलाएर बन्धक बनाउन खोज्दै अध्यादेशमार्फत कानुन बनाउँदा चौतर्फी प्रश्न उठेको उनले बताए। उनले अध्ययादेशमार्फत ल्याइएका विषयवस्तुमा बिपक्षी दलको पनि समर्थन हुने खालका विषय भएपनि संसदमा नलैजाँदा प्रश्न उठेको तर्क गरे। साउदले केपी शर्मा ओली नेतृत्वको सरकारलाई नेपाली कांग्रेसले साथ दिएको बताउँदै सरकारले तदनुसारका क्रियाकलापहरु नगरेको गुनासो गरे। दुई दल बीचको न्युनतम साझा सहमति कार्यान्वयन नभएको गुनासो आइरहेको भन्दै पूर्ण पालना गर्न उनले सुझाव समेत दिए। नेता साउदले संविधानलाई उन्नत बनाउने विषयमा राष्ट्रिय सहमति कायम गरेर परिणाम आउने गरी काम गर्नुपर्नेमा जोड दिए । संविधान संशोधनसम्बन्धी सञ्चारकर्मीको प्रश्नमा उनले अब संविधान सबैले सर्वस्वीकार्य हुने र अपनत्व गर्नेगरि संशोधन गर्ने बेला आएको धारणा राखे।
रवि लामिछाने काठमाडौं जिल्ला अदालतमा उपस्थित,"काठमाडौं :राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछाने काठमाडौं जिल्ला अदालतमा उपस्थित भएका छन्। पोखराको सूर्यदर्शन सहकारीको बचत रकम अपचलन मुद्दामा धरौटीमा बिहीबार रिहा भएका लामिछाने आज अदालतमा उपस्थित भएका हुन्। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। अब गोला प्रथाबाट इजलास तोकिएपछि लामिछानेसँग बयान लिइनेछ। बयान सकिएपछि थुनछेक बहस सुरू हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछन्। उनीविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। त्यहाँ यसअघि उनीसँग अनुसन्धान अधिकृतले बयान लिइसकेका छन्। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा छु्टेपछि बिहीबार पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी,रामबहादुर खनाल, लीला पछाईँ, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनाल रिहा भएका थिए। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि गत मंगलबार रिहा भएका हुन्।"
अमेरिकामा आगलागीमा परेर अहिलेसम्म १६ जनाको मृत्यु,"वासिङटन डिसी : अमेरिकी राज्य क्यालिफोर्नियामा विगत ६ दिनदेखि लागेको आगो अझै नियन्त्रणमा आउन सकेको छैन। यसका कारण अहिलेसम्म १६ जनाको मृत्यु भइसकेको छ भने धेरै मानिसहरू बेपत्ता भएको आशंका गरिएको बीबीसी समाचारमा उल्लेख छ। हावाको गति बढिरहेकोले आगो फैलिने क्रम बढ्दै छ। हाल ८० किलोमिटर प्रतिघण्टाको गतिमा हावा बहिरहेको छ, जुन आगामी १२ घण्टामा अझै बढ्न सक्ने मौसम विभागले चेतावनी दिएको छ। अमेरिकालाई आगो निभाउन मद्दत गर्न मेक्सिकोबाट पनिअग्निनियन्त्रकहरू आइपुगेका छन्। लुटपाट बढ्यो आगलागीको संकटको बीचमा क्यालिफोर्नियाको सान्ता मोनिका शहरमा लुटपाट भएको छ। त्यसपछि प्रशासनले उक्त क्षेत्रमा कर्फ्यू घोषणा गरेको जनाइएको छ। लुटपाटको घटनामा संलग्न २० जनालाई पक्राउ गरिएको छ। रोयटर्सका अनुसार लस एन्जलस (एलए) मा लागेको आगलागीबाट अहिलेसम्म करिब १३५ अर्ब डलर क्षति भएको अनुमान गरिएको छ। आगो आवासीय क्षेत्रहरूमा फैलिन नदिन अग्निनियन्त्रकहरूले सक्दो प्रयास गरिरहेका छन्। पालिसेड्सको आगो रोक्नको लागि हवाई टोलीले आकाशबाट पानी छर्किरहेका छन्। प्यालिसेड्सको आगो १,००० एकडभन्दा बढी क्षेत्रफलमा फैलिएको छ र अब ब्रेन्टवुड तर्फ सर्दै गरेको जनाइएको छ। साथै आगो निभाउन पानीको अभावका कारण जनतामा आक्रोश बढेको छ। अमेरिकाको राष्ट्रिय मौसम सेवाले आगलागी फैलाउन सक्ने बलियो सान्ता आना हावा शनिबार र आइतबार फेरि तीव्र हुन सक्ने चेतावनी दिएको छ। क्यालिफोर्नियाका सात छिमेकी राज्यहरू र संघीय सरकारले आगलागी नियन्त्रण गर्न सहयोग पठाएका छन्। छिमेकी देशहरू क्यानडा र मेक्सिकोले पनि सहयोग गरेका छन्।"
राष्ट्रिय एकताका सेतु,"नेपाल राष्ट्र भनेर आज विश्वसामु गर्वका साथ हामी जसरी चिनिएका छौं अनि विश्व मानचित्रमा नेपालको नक्सा हेरेर जसरी गौरबको अनुभव गरिरहेका छौं, त्यो सबै अदम्य शाहस, विरता, कुशल नेतृत्व दूरदृष्टिका चिन्तनका धनी पृथ्वीनारायण शाहकै अतुलनीय योगदानका कारण सम्भव भएको हो। यस तथ्यलाई नेपालभित्र बसोबास गर्ने जुनसुकै जाति, जनजाति, धर्म, लिंग आदिले उहाँकै देनका कारण वीर गोर्खाली, बुद्ध र सगरमाथा देशका बासिन्दा भनेर चिनिन पाएकोमा हृदयंगम गर्न जरुरी छ। पृथ्वीनारायण त्यसैले नेपाल राष्ट्रको निर्माता र राष्ट्रिय एकताका प्रतिक हुन्। उनले टुक्रिएर रहेका ससाना राज्यहरूलाई एकीकरणको अभियानद्वारा नेपाल राष्ट्र निर्माण गरी चार जात छत्तीस वर्णको फूलबारी रचना गर्ने जुन स्तुत्य कार्य गरे, त्यसको सबै नेपालीले अति श्रद्धा र सम्मानका साथ नमन गनै पर्छ। राष्ट्र निर्माण गर्ने कार्य निश्चय नै सहज थिएन। युवराजाधिराज हुँदादेखि नै पृथ्वीनारायणले राज्यविस्तार गर्ने क्रममा नेपालका ससाना राज्यका राजाहरूको अस्पष्ट नीति, परस्परमा वैरभावको सामना गर्नु परेको थियो। यस्तो बेलाको मौका छोपेर ब्रिटिस शासकले नेपाललाई आफ्नै अधिनमा राख्ने जमर्को गरेको बुझे। त्यसबाट जोगिन नेपालभित्र रहेका ससाना बाइसे चौबिसे राज्यलाई एक ढिक्का बनाउन एकीकरणको अभियान सुरु गर्ने भावना उनीभित्र विकसित भयो। पृथ्वीनारायण गोरखा राज्यको राज्यारोहण गर्दाको बेला गोरखा राज्य एक निर्धन र कम शक्तिशाली राज्य थियो। त्यस समय कतिपय पूर्वका सेन राज्यहरू, पञ्चिमका बाइसे चौबिसे राज्यहरू र उपत्यकाका मल्ल राज्यहरू आन्तरिक छलकपट र कलहमा अल्झिएका थिए। राष्ट्रिय एकीकरणको सोच उनीहरूमा थिएन। गोरखा राज्य अरू राज्यभन्दा निर्धन भएकाले उसलाई बाहय आक्रमणबाट सदैव त्रास थियो। एकीकरणको अभियानलाई सफलिभूत पार्न त्यसबेलाको नेपाल उपत्यकामाथि जसरी भए पनि विजय हासिल गर्नुपर्छ भन्ने दूरगामी सोच उनमा थियो। त्यसैले अभियानलाई सशक्त रूपमा अघि बढाए। त्यसका लागि प्रथमतः नुवाकोट राज्य जित्नुपर्ने बाध्यात्मक अवस्था थियो। त्यसैले उनले पहिले नुवाकोट माथि विजय प्राप्त गरे र नुवाकोटमै आफ्नो राजधानी बनाए। नेपाल उपत्यका भित्रका काठमाडौं, ललितपुर र भक्तपुरका राजाहरूमा आपसी मेलमिलाप नभएर वैरभाव हुँदा साम, दाम, दण्ड र भेदको नीति अख्तियार गरी उपत्यकामाथि पटकपटकको अभियानपछि विजय प्राप्त गरे। यो विजयपश्चात् उनले नेपाल उपत्यकाभित्रको काठमाडौंलाई नै स्थायी राजधानी बनाएर शासन सञ्चालन गरे। नेपाल राष्ट्रको निर्माणको जग बसाउन पृथ्वीनारायणले विजय कार्यबाहेक अरू प्रशस्त कार्यहरू गरेका थिए। लडाइँ गरेर राज्य विस्तार गर्ने लक्ष्यमात्र उनको थिएन। जुन कुरा उनले विजय कार्यपछि अपनाएका नीतिहरूबाट स्पष्ट हुन्छ। वास्तवमा उनले अपनाएका परराष्ट्र, गृह, उद्योग एवं सांस्कृतिक नीतिहरूको धरातलमा उठेर नै वर्तमान नेपाल राष्ट्रको निर्माण हुन सकेको हो। उनले जहाँजहाँ विजय प्राप्त गरे, त्यसत्यस ठाउँको संस्कृति, कला र साहित्यलाई संरक्षण प्रदान गर्न र अपनाउन जुन उदारता उनले देखाए, त्यही कारणले नै वर्तमान नेपाल राष्ट्र अस्तित्वमा आउन सकेको हो। अन्य राज्यमाथि युद्ध गरी विजय प्राप्त गर्ने, गोरखा राज्यमा गाभ्ने र गोरखालाई नै राजधानी केन्द्र बनाएको भए अन्य राज्यहरू र काठमाडौं उपत्यकाको संस्कृति, कला र साहित्यप्रति उदासीनता देखाउने जस्ता कार्यहरू गरेका भए के हुन्थ्यो होला ? वा, ती राज्यहरूका सम्पत्ति लुटेर लगेका भए निश्चय नै पृथ्वीनारायण राष्ट्र निर्माता नभए विस्तारवादी राजा कहलिन्थे। तर, त्यसो नगरेर व्यापक दृष्टिकोण राखी उदार नीति र सहिष्णुताको धरातलमा टेकेर उनले राज्यहरूको एकीकरण गरे। त्यही कारणबाट उनी राष्ट्र निर्माता र राष्ट्रिय एकताको प्रतीक बन्न सकेका हुन्। धर्म, संस्कृति तथा भाषाको झगडाले विश्वका कैयौं देशले आफ्नो अस्तित्व तथा प्रान्त नै गुमाएका घटनाहरू विश्व इतिहासमा प्रशस्त भएको बुझेका थिए पृथ्वीनारायणले। विभिन्न धर्मावलम्बीको कुनै पनि संस्कार, संस्कृतिको आस्थामा धावा बोलेनन्, प्रतिकार पनि उनले गरेनन्। आफ्नो कुलधर्म नछोड्नु भन्ने सन्देश नै दिए। जुन आफंैले गरेर देखाए। कीर्तिपुरका नेवार वर्गहरूले कुनै मंगल उत्सवमा कुमारी कन्याको ससम्मान पूजा गरी पाउमा ढोग्ने गर्छन्। धेरै प्रयासबाट कीर्तिपुर विजय गरेपछि पृथ्वीनारायणले पनि कुमारीको पूजा गरी पाउमा ढोगे। अनि आशीर्वाद लिई नगरवासीलाई भोज खुवाए भन्ने छ। पृृथ्वीनारायण शाहको कुशल प्रशासनिक योग्यता उनका दिव्य उपदेशबाट थाहा लाग्छ। नेपालको भूबनोटको अध्ययनको आधारमा सम्पूर्ण नेपालको विकास गर्ने योजना उनले बनाए। जसअनुसार खानी भएको ठाउँमा मानव बस्ती वा वासस्थान भए त्यस बस्तीलाई स्थानान्तरण गरी अन्य उद्योग चलाउन, प्रजा मोटा भए दरबार बलियो हुन्छ, अन्याय मुलुकमा हुन नदिनु, नियानिसाफ बिगार्ने भनेका घूस खाने र खुवाउने हुन्, मेरा साना दुःखले आर्जेको मुलुक होइन, सबै जातको साझा फूलबारी हो भन्ने जस्ता कैयौं सारगर्भित दिव्योपदेश उनले दिए। पृथ्वीनारायणले नेपाल दुई ढुंगाबीचको तरुलको भौगोलिक अवस्थामा रहेको यथार्थतालाई मनन् गर्नुपर्ने कुरा औंल्याए। उक्त ढुंगालाई हल्लन नदिई ढुंगाबाट सतर्क रहन दक्षिण भारत र उत्तर चीनसँग समदुरी राखी विशेषतः भारतसँगको व्यवहारमा निकै चनाखो हुन सुझाए। उनको त्यस अवस्थाको दूरदर्शिता आजसम्मको नेपाली कूटनीतीको आधारस्तम्भका रूपमा लिइन्छ। तर, त्यसलाई व्यवहारमा लागू गरिएको देख्न भने पाइँदैन। त्यसैले आज पनि विभिन्न शीर्षनेताहरू आफ्नो राजनीतिक स्वार्थका लागि स्वास्थ परीक्षण, तीर्थयात्रा, सामाजिक भेटघाट गर्ने बहानामा दिल्ली धाउने र त्यहाँका नेताहरूबाट आशीर्वाद प्राप्त गर्ने चलन रहेको देखेजानेकै हो। पृथ्वीनारायणको वीरता, लगनशीलताको अपव्याख्या गरी कीर्तिपुरको विजयमा त्यहाँको बासिन्दाको १७ धार्नी नाक काटेको आरोप लगाई केही विदेशी इतिहासकार भनाउँदाले सत्य तथ्यलाई बंग्याएर कुसित भावनाबाट इतिहास कोरेको पाइन्छ। इतिहासकारहरूले भावी पुस्तालाई गलत धारणा प्रेषित नहुने गरी लेख्नुपर्छ। जगजाहेर भएकै कुरा हो। मल्ल राजाहरूले आफ्नो राज्य जोगाउन पश्चिमाहरूप्रति निकै उदारता देखाएका थिए। संविधान एवं राजनीतिक विश्लेषक नीलाम्बर आचार्यको भनाइमा इतिहासलाई सम्मान नगर्नेले वर्तमानलाई अर्थपूर्ण र भविष्यलाई समुन्नत बनाउन सक्दैन। अर्थात् पृथ्वीनारायणको इतिहास मूल्यांकन नगर्नेले नेपालको स्वाधिनता बचाउन सक्दैन। बीपी कोइरालाले पृथ्वीनारायणको योगदानबाट यो देशको जग स्थापना भएको उल्लेख गरेका छन्। सूर्यविक्रम ज्ञवालीले पृथ्वीनारायणलाई वीरयोद्धा र डिल्लीरमण रेग्मीले देशभक्तको संज्ञा दिएका छन्। कुनै समय केही पार्टीका व्यक्तिहरूले पृथ्वीनारायण शाहको कीर्तिलाई ओझेलमा पारेर उनको शालिक भत्काउने काम गरे। राष्ट्रिय र नागरिक स्तरबाट गरिएको सम्मानलाई तिरस्कार गरेर मौसुफको गौरवशाली इतिहासको अपव्याख्या गरे। मौसुफलाई युद्ध सरदारका व्यक्तित्वमा मात्र खुम्च्याउने काम पनि गरे। आफ्नो राष्ट्रको इतिहासको पाना च्यात्ने व्यक्ति भनेको आफ्नै अस्तित्वलाई अस्विकार गर्नु र आफ्नो पहिचानलाई धमिल्याउने व्यक्ति हुन्। पृथ्वीनारायणलाई राष्ट्रनिर्माताको रूपमा अस्विकार गर्नु भनेको वर्तमान नेपाल राष्ट्रको पहिचानलाई धुमिल बनाउन खोज्नु हो। राष्ट्रका महान् पथप्रदर्शक र चिन्तनका रूपमा नेपालले अपनाउनुपर्ने विदेश नीतिको सन्दर्भमा सुरेन्द्र केसीले आफ्नो कृति नेपालको कूटनीतिक इतिहास पृष्ठ ३८ मा उल्लेख उहाँको भनाइ निकै चिन्तनपरक पाइन्छ। लेखिएको छ, पृथ्वीनारायण शाह अंग्रेजहरूसँग सशंकित थिए। उनी राष्ट्र एकीकरण गरी बलियो भएर अंग्रेजलाई भित्र पसन नदिने दाउमा थिए। उनी अंग्रेजहरू गोरखालीहरू बलिया हुनुभन्दा पूर्व नै दमन गर्न चाहन्थे। पृथ्वीनारायणले अंग्रेजहरूलाई सिन्धुलीगढीबाट लखेटेका थिए, उपत्यका विजयपछि तीनै सहरका पादरीहरूलाई देश निकाला गरेका थिए। पृथ्वीनारायण शाहको अंग्रेज विरोधी भावना उनको जीवनकालसम्म मात्र सीमित रहेन। उनको मृत्युपछि पनि नेपाल दरबार दक्षिणतर्फ सतर्क रहनु, हिन्दुस्थान दबाइराख्याको छ भन्ने उनको दिव्योपदेशलाई आफ्नो विदेश नीतिको मूल आधार बनाई चल्यो।"
रूसमा दुई उत्तर कोरियाली सैनिक युक्रेनको नियन्त्रणमा,"किभ : युक्रेनी राष्ट्रपति भ्लादिमिर जेलेन्स्कीले शनिबार युक्रेनी सेनाले रुसको कुर्स्क क्षेत्रमा दुई घाइते उत्तर कोरियाली सैनिकहरूलाई युद्धबन्दीको रूपमा नियन्त्रणमा लिएको दाबी गरेका छन्। जेलेन्स्कीका अनुसार दुवै सैनिकलाई आवश्यक उपचार गरिंदैछ। उनीहरू दुवैलाई राजधानी किभमा रहेको युक्रेनको सुरक्षा सेवा (एसबीयू) को हिरासतमा राखिएको छ। युक्रेनी राष्ट्रपतिले उत्तर कोरियाली सैनिकहरूलाई पक्राउ गरेकोमा युक्रेनी प्याराट्रूपरहरू र विशेष अपरेशन फोर्सका सैनिकहरूप्रति ""कृतज्ञ"" रहेको बताएका छन्। उनले उक्त कार्य सजिलो काम नभएको उल्लेख गरेका छन्। युक्रेनको गुप्तचर सेवाले एक विज्ञप्तिमा उत्तर कोरियाली सैनिकहरूलाई जनवरी ९ मा पक्राउ गरिएको र तुरुन्तै जेनेभा कन्भेन्सन अन्तर्गत आवश्यक पर्ने चिकित्सा हेरचाह प्रदान गरिएको, त्यसपछि उनीहरूलाई किभ ल्याइएको जनाइएको छ।"
भरुवा बन्दुकसहित पाँचजना पक्राउ,"सुनसरी : भरुवा बन्दुकसहित पाँचजना पक्राउ परेका छन्। धरान उपमहानगरपालिका१९ हरियाली चारकोसे जंगलबाट १ थान भरूवा बन्दुक, भरुवा बन्दुकमा लाग्ने फलामको गोली ३ थान, टोटा बन्दुकको गोली २ थान, बारुद र खुकुरी १ थानसहित इटहरी उपमहानगरपालिका१३ बस्ने ३५ वर्षीय ज्योतिष चौधरी समेत ५ जनालाई शनिबार राति प्रहरीले पक्राउ गरेको हो। इलाका प्रहरी कार्यालय धरानबाट खटिएको प्रहरीले धरानबाट रासतालतर्फ जाँदै गरेको बा ४ च ४३३ नम्बरको कारलाई जाँच गर्दा उक्त हातहतियार फेला पारी कारमा सवार उनीहरूलाई पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको छ।"
जलस्रोत तथा सिंचाइ विभागका तत्कालीन इन्जिनियरविरुद्ध ४ करोड २५ लाखको भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले जलस्रोत तथा सिंचाइ विभागका तत्कालीन इन्जिनियरविरुद्ध ४ करोड बढीको भ्रष्टाचार मुद्दा दायर गरेको छ। आयोगले जलस्रोत तथा सिंचाइ विभाग वा अन्तर्गतका विभिन्न कार्यालयहरूमा कार्यरत तत्कालीन इन्जिनियर विष्ण कुमार श्रेष्ठविरुद्ध आज विशेष अदालत काठमाडौंमा ४ करोड ८८ लाख ३० हजार ३२९ रुपैयाँको भ्रष्टाचार मुद्दा दायर गरेको हो। आयोगका प्रवक्ता नरहरि घिमिरेका अनुसार श्रेष्ठले सार्वजनिक पदमा रहँदा आफ्नो पदीय हैसियतको दुरूपयोग गरी गैरकानुनी सम्पत्ति आर्जन गरेको अनुसन्धानबाट पुष्टि भएको बताए। प्रवक्ता घिमिरेका अनुसार श्रेष्ठले सार्वजनिक सेवा प्रवेश गरेको मिति २०४६०३३० देखि २०७७०३३१ सम्म १६ करोड १३ लाख ५५ हजार ५२८ रुपैयाँ खर्च तथा लगानी गरेकोमा ४ करोड ८८ लाख ३० हजार ३२९ रुपैयाँ बराबरको खर्च तथा लगानको स्रोत नखुलेको हुँदा सोही रकम बराबरको बिगो कायम गरी मुद्दा दायर गरिएको हो। लामो समय सिंचाइ तथा जल उत्पन्न प्रकोप नियन्त्रणका नाममा निर्माण हुने संरचनाबाट ठेकेदारहरूसँग मितेमतो गरी कमिसन लिइ काठमाडौं ललितपुरलगायत विभिन्न स्थानमा घर घडेरी जग्गाहरू,गाडी खरिद तथा विभिन्न कम्पनीका सेयर तथा कम्पनीमा लगानी गरेको र विभिन्न व्यक्तिहरूको नाममा समेत जग्गा जमिन र चलअचल सम्पत्ति लुकाइ स्रोत नखुलेको गैरकानुनी सम्पत्ति आर्जन गरेको भन्ने उनीविरुद्ध उजुरी परेको थियो। सोही उजुरीका आधारमा अनुसन्धान हुँदा श्रेष्ठले आम्दानी गरेको सम्पत्तिमध्ये ४ लाख ८८ लाख ३० हजार ३२९ रुपैयाँको स्रोत खुलाउन सकेनन्। साथै श्रेष्ठले सार्वजनिक पदमा रहँदा अख्तियारको दुरूपयोग गरी गैरकानुनी रुपमा आर्जन गरेको सम्पत्ति र सोबाट बढे बढाएको सम्पत्ति पत्नी लक्ष्मी कुमारी श्रेष्ठ,बाबु हरि कुमार श्रेष्ठ,आमा इन्द्रकुमारी श्रेष्ठ र छोरा विवेक श्रेष्ठ समेतको नाममा राखेको देखिएको हुँदा उक्त सम्पत्ति समेत जफत गर्ने प्रयोजनका लागि उनीहरूलाई प्रतिवादी बनाइएको आरोप पत्रमा उल्लेख छ।"
"सुनको मूल्य बढ्यो, तोलाको कति पुग्यो?",काठमाडौं : आज नेपाली बजारमा सुन तथा चाँदीको मूल्य बढेको छ। सुनको मूल्य शुक्रबारको कारोबार मूल्यको तुलनामा प्रतितोला १६०० ले बढेको सुनचाँदी व्यवसायी महासंघले जनाएको छ। महासंघका अनुसार चाँदीको मूल्य पनि शुक्रबारको तुलनामा आज प्रतितोला १५ रुपैयाँले बढेको छ। आज सुन प्रतितोला १ लाख ५५ हजार ७ सयमा कारोबार भइरहेको छ। शुक्रबार सुन प्रति तोला १ लाख ५४ हजार एकसयमा कारोबार भएको थियो। त्यस्तै आज चाँदीको कारोबार मूल्य प्रतितोला १ हजार ८ सय ६० कायम गरिएको छ। शुक्रबार चाँदी प्रतितोला १ हजार ८ सय ४५ मा कारोबार भएको थियो।
प्री ओपन सेसनमा नेप्से परिसूचक १६ अंकले बढ्यो,काठमाडौं : प्री ओपन सेसनमा नेप्से परिसूचक दोहोरो अंकले बढेर बन्द भएको छ। साताको पहिलो कारोबार दिन आइतबार प्री ओपन सेसनमा नेप्से परिसूचक १६५८ अंकले बढेर २६५१६७ विन्दुमा अडिएको छ। यो समयमा ७१ स्क्रिप्सको २७ हजार ५८६ कित्ता सेयर १ करोड ७४ लाख ८५ हजार ३८४ रुपैयाँमा खरिदबिक्री भए। प्री ओपन सेसनमा ३९ स्टक्सको मूल्य बढ्दा २३ वटाको घट्यो । बाँकी ८ वटा स्टक्सको मूल्य भने स्थिर रहयो।
नहरमा डुबेर युवकको मृत्यु,बाँके : नहरमा डुबेर युवकको मृत्यु भएको छ। नेपालगन्ज उपमहानगरपालिका१९ बस्ने २७ वर्षीय अर्जुन मुसारको सोही ठाउँस्थित नहरमा डुबेर शनिबार साँझ मृत्यु भएको हो। डुबेर अशक्त भएका उनको भेरी अस्पताल नेपालगन्जमा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको छ।
कोशी प्रदेशको हिउँदे अधिवेशन माघ ७ मा बोलाउन सिफारिस,विराटनगर : कोशी प्रदेश सभाको हिउँदे अधिवेशन आगामी माघ ७ गते आह्वान गर्नका लागि प्रदेश प्रमुखलाई सिफारिस गर्ने निर्णय गरेको छ । प्रदेश सरकारको आइतबार बिहान बसेको बैठकले उक्त निर्णय गरेको हो। सरकारका प्रवक्ता एवं आन्तरिक मामिला तथा कानुनमन्त्री रेवतीरमण भण्डारीले मन्त्रिपरिषद बैठकले दिउँसो २ बजे बस्ने गरी बैठक आह्वान गरिएको जानकारी दिएका छन् ।
"विभेद अन्त्य र आर्थिक, सामाजिक सशक्तिकरणमा ध्यान केन्द्रित गरौं : महासचिव पोखरेल","दाङ : नेकपा एमालेका महासचिव शंकर पोखरेलले विभेद अन्त्य र आर्थिक, सामाजिक सशक्तिकरणमा ध्यान केन्द्रित हुनुपर्ने समय आएको बताएका छन्। आइतबार दाङमा नेपाल उत्पीडित जातीय मुक्ति समाजद्वारा आयोजित कार्यक्रममा बोल्दै महासचिव पोखरेलले नेपाली समाज उदार समाज भएकोले सामाजिक रूपान्तरण सजिलै गर्न सकिने बताएका हुन्। सामाजिक विभेदबाट मुक्त हुनको लागि आर्थिक रूपमा सबल हुन पनि त्यतिकै जरुरी रहेको उनको भनाई छ। उनले सङ्कटग्रस्त दलित समुदायलाई जमिन र घरबासको व्यवस्था राज्यले गर्ने बताए। उनले जमिन नभएका सबै दलित परिवारलाई भूमि आयोगसँग जोड्नुपर्ने धारणा राखे। संविधानले नै गरेको यो व्यवस्था जिल्ला जिल्लामा भूमि आयोग गठन हुने बित्तिकै कार्यान्वयनमा आउने पोखरेलले स्पष्ट पारे । दलित समुदायले आफ्नो सीप र पेसालाई व्यवसायिक बनाउने कुरामा पनि ध्यान दिनु पर्ने उनको जोड छ। दलित समुदायको भोट कहाँ जान्छ भन्ने कुरा मतदानको अघिल्लो दिन मात्र थाहा हुन्छ भन्ने मानसिकताले गर्दा दलित समुदायमा राजनीतिक सशक्तीकरण हुन नसकेको उनले बताए । दलित समुदाय संगठित हुने हो भने राजनीतिक नेतृत्व विकास हुने पोखरेलको धारणा छ। समुदायको नेताको वरिपरि समुदाय संगठित हुनुपर्यो, संगठित जीवनमा हामी जति जोडिन सक्छौँ त्यति नै समुदाय सशक्त हुन्छ, उनले भने।"
लागूऔषध लिएर आएका दुई भारतीयसहित तीन जना पक्राउ,"मकवानपुर : लागूऔषध अफिम, चरेस र गाजासहित तीन जनालाई मकवानपुर प्रहरीले नियन्त्रणमा लिएको छ । प्रहरीका अनुसार उनीहरू सवार दुई वटा भारतीय कारलाई पनि नियन्त्रणमा लिइएको छ । गएराति करिब २ बजे आसपासमा थाहा नगरपालिका११ टिस्टुङ नौखनडेस्थित त्रिभुवनराजपथमा इलाका प्रहरी कार्यालयले भारतीय नम्बर प्लेट डिएल ८ सिएक्स १२२४ को कार जाँचका क्रममा २१ केजी चार सय ६० ग्राम चरेस, तीन केजी चार सय ७० ग्राम अफिमसहित कारमा सवार भारतीय हरियाणा राज्री जिल्ला हिसार गोविन्दनगर बस्ने २५ वर्षीय कुनाल गोथ्वाल र सोही ठाउँका २० वर्षीय मनिस कुमारलाई नियन्त्रणमा लिइएको जनाइएको छ । साथै आज बिहान ५३० बजे हेटौँडा उपमहानगरपालिका१५ रातोमाटे चेकपोस्टमा चितवनबाट वीरगञ्ज जाँदै गरेको भारतीय नम्बर प्लेट डिएल १३ सी १५६१ को कार जाँच गर्दा एक सय एक केजी गाजासहित पर्सा वीरगञ्ज महानगरपालिका२६ अठराह सुगौलीका २० वर्षीय राजन राउत कुर्मीलाई नियन्त्रणमा लिइएको प्रहरीको भनाइ छ । पक्राउ परेकाहरु उपर अनुसन्धान भइरहेको प्रहरीले जानकारी दिएको छ ।"
कोलोराडोमा सगरमाथा आरोही शेर्पाहरू सम्मानित,"अमेरिका : विश्वको सर्वोच्च शिखर सगरमाथा आरोहण गर्ने शेर्पाहरूलाई सम्मानित गरिएको छ । अमेरिकाको कोलोराडो राज्यले घोषणा गरेको शेर्पा दिवसको अवसरमा उनीहरूलाई सम्मानित गरिएको हो। शेर्पा संघ कोलोराडो र गैर आवासीय नेपाली संघ अमेरिका कोलोराडो च्याप्टरको संयुक्त आयोजनामा भएको एक कार्यक्रमका बीच सगरमाथा आरोहण गर्ने शेर्पाहरु सम्मानित भएका हुन् । सन् २०२२ जनवरी ५ मा, कोलोराडो राज्यका गभर्नर जरेड पोलिसले जनवरी ५ को दिनलाई कोलोराडोमा शेर्पा दिवसको रूपमा मनाउने घोषणा गरेका थिए । त्यही शेर्पा दिवसरको अवसर पारेर हिमाल आरोहण गर्ने शेर्पाहरूलाई सम्मान गरिएको हो ।"
मलेसियाले किन निष्काशित गर्यो १३ जना नेपालीलाई ?,"मलेसियाको अध्यागमनले कम्पनी फेर्ने,ओभर स्टे र आपराधिक गतिविधिमा संलग्न नेपालीलगायत त्यहाँ कार्यरत विदेशी कामदारहरूमाथि निगरानी बढाउँदै आएको छ । काठमाडौं : मलेसिया सरकारले त्यहाँको अध्यागमन कानुन उल्लंघन गर्ने १३ जना नेपालीलाई निष्काशन(डिपोर्ट) गरेको छ । उनीहरू गत साता काठमाडौं आइपुगेका छन् । वैदेशिक रोजगारीका लागि विभिन्न मेनपावरमार्फत् त्यहाँ पुगेका उनीहरूले कम्पनी फेर्ने,प्रवेशाज्ञाको म्याद सकिएपछि समेत काम गर्नेलगायत अध्यागमन कानुन उल्लंघन गरेपछि मलेसिया सरकारले निष्काशन गरेको हो । अध्यागमन प्रहरीले पक्राउ गरेपछि अनुसन्धान गरी मालिन्दो एयरलाइन्सको जहाजबाट उनीहरूलाई नेपाल पठाएको हो । त्यसरी निष्काशित हुनेहरूमा जय कुमार यादव, भुदान सदा, सन्देश भुसाल, सन्तोष थापा, अविनास ठकुरी, आशिष पन्याङ, रामकुमार, लालसी बुढा, मान बहादुर गुरुङ, विष्णे महरा चमार, राज कुमार खत्री,सोनु विक र कमल कुमार शाही छन् । उनीहरूले केकस्तो अध्यागमन कानुन उल्लंघन गरे भन्नेबारे भने केही खुलेको छैन् । निष्काशित भएका कतिपयले त नेपालको राहदानी फ्याकेर गैरकानुनी र असुरक्षित ढंगले काम गर्दै आएको खुलेको छ। मलेसियाको अध्यागमन प्रहरीले गैरकानुनी रुपले काम गरेको भेटिएपछि फरकफरक समयमा उनीहरूलाई पक्राउ गरेको हो । उनीहरूले केकस्तो अध्यागमन कानुन उल्लंघन गरे भन्नेबारे भने केही खुलेको छैन् । निष्काशित भएका कतिपयले त नेपालको राहदानी फ्याकेर गैरकानुनी र असुरक्षित ढंगले काम गर्दै आएको खुलेको छ। मलेसिया श्रमिकहरूका लागि आकर्षक मुलुकम मानिन्छ । नेपालले श्रम सम्झौता गरी विगत लामो समयदेखि नेपाली श्रमिकहरूलाई कामका लागि मलेसिया पठाउँदै आएको छ । मलेसियाको अध्यागमनले कम्पनी फेर्ने,ओभर स्टे र आपराधिक गतिविधिमा संलग्न नेपालीलगायत त्यहाँ कार्यरत विदेशी कामदारहरूमाथि निगरानी बढाउँदै आएको छ । यो पनि पढ्नुहोस अध्यागमन कानुन उल्लंघन गर्ने १२ नेपालीलाई मलेसियाले गर्यो निष्कासन अध्यागमन कानुन उल्लंघन गरेको अभियोगमा मलेसियाद्वारा २६ नेपाली निकालिए"
जिल्ला अदालत काठमाडौंमा रवि लामिछानेको बयान जारी,"काठमाडौं : राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछानेको बयान जिल्ला न्यायाधीश माधवप्रसाद अधिकारीको इजलासमा सुरू भएको छ। पोखराको सूर्यदर्शन सहकारीको बचत रकम अपचलन मुद्दामा कास्की जिल्ला अदालतका न्यायाधीश नीतिज राईको आदेशमा ६५ लाख धरौटी बुझाएर बिहीबार रिहा भएका लामिछाने आज बिहान काठमाडौं जिल्ला अदालतमा आफै उपस्थित भएका थिए। बयान सकिएपछि थुनछेक बहस सुरू हुनेछ। थुनछेक बहस सकिएपछि उनलाई पुर्पक्षका लागि थुनामा पठाउने कि धरौटीमा छाड्ने भन्ने आदेश आउनेछन्। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको रास्वपा सभापति लामिछानेसहित ३९ जनाविरुद्ध मुद्दा दर्ता भएको छ। स्वर्णलक्ष्मी बहुउद्देश्यीय सरकारीमा बचतकर्ताको रकम अपचलन गरेको आरोपमा लामिछानेसहित ३९ जनाविरुद्ध सुमन खनालसमेतका जाहेरीले नेपाल सरकार वादी भइ मुद्दा दर्ता भएको हो। लामिछानेविरुद्ध चितवन,रुपन्देही र पर्सामा पनि सहकारी ठगीमा मुद्दा दायर भइसकेको छ। ती सबै ठाउँमा उनीसँग अनुसन्धान अधिकृतले बयान लिइसकेका छन्। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरूद्ध जिल्ला अदालत कास्कीमा मुद्दा चलाएको छ । धरौटीमा छु्टेपछि बिहीबार पोखराको फिस्टेल अस्पतालमा स्वास्थ्य परीक्षण गराएर लामिछानेलाई परिवारको जिम्मा लगाएको थियो । अदालतको आदेशानुसार ६५ लाख रुपैयाँ धरौटी बुझाएर उनी कास्की प्रहरीको हिरासतबाट रिहा भएका हुन् । उनीसँगै छविलाल जोशी,रामबहादुर खनाल, कृष्णबहादुर गुरूङ र आरती गुरूङले धरौटी रकम बुझाएर रिहा भएको कास्की जिल्ला अदालतका श्रेस्तेदार राजन खनालले जानकारी दिए। लीला पछाईँ भने धरौटी बुझाउन नसकेपछि कारागारमै छिन्। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस अगाडि कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा काठमाडौं जिल्ला अदालतको आदेशपछि मंगलबार रिहा भएका हुन्।"
महान्यायाधिवक्ताको वार्षिक प्रतिवेदन राष्ट्रपतिसमक्ष पेस,"काठमाडौं : महान्यायाधिवक्ताको कार्यालयको आर्थिक वर्ष २०८०८१ को प्रतिवेदन राष्ट्रपति रामचन्द्र पौडेल समक्ष पेस गरेको छ। शीतल निवासमा आज आयोजित कार्यक्रममा महान्यायाधिवक्ता रमेश बडालले राष्ट्रपति पौडेल समक्ष आर्थिक वर्ष २०८०८१ को प्रतिवेदन पेस गरेको राष्ट्रपतिको कार्यालयका प्रवक्ता शैलजा रेग्मी भट्टराईले जानकारी दिइन्। विज्ञप्तिमा भनिएको छ,राष्ट्रपति श्री रामचन्द्र पौडेलज्यूसमक्ष माननीय महान्यायाधिवक्ता श्री रमेश वडालज्यूले नेपालको संविधानको धारा १५९ बमोजिम महान्यायाधिवक्ताको आर्थिक वर्ष २०८००८१ को वार्षिक प्रतिवेदन पेश गर्नु भएको छ। कार्यक्रममा राष्ट्रपति पौडेलले सरकारी मुद्दाको अनुसन्धान, अभियोजन, बहस, पैरवी र प्रतिरक्षालगायतका काम अझ वैज्ञानिक, प्रभावकारी र तथ्यपरक हुनुपर्ने बताएका छन्। मुद्दाको सफलताको प्रतिशत बढाउने मात्रै भन्दा पनि पीडितले न्याय पाए नपाएको वा पीडितमैत्री भए नभएको विषय महत्वपूर्ण हुन्छ भन्ने म ठान्दछु।,राष्ट्रपति पौडेलले भने,त्यसैले कसुरदारलाई सजाय दिनेतर्फ मात्रै होइन पीडितले क्षतिपूर्तिसहितको न्याय पाउने विषयको सुनिश्चितता प्रदान गर्ने विषयसमेत महान्यायाधिवक्ताको जिम्मवारी हो। उनले नेपालको संविधानको मौलिक हकमा अपराधपीडितको हक सुनिश्चित गरेका सन्दर्भमा त्यस्तो हकको रक्षाका लागि संविधानको प्रभावकारी कार्यान्वयन भए नभएको तर्फ पनि महान्यायाधिवक्ताको कार्यालयले विशेष ध्यान दिनेमा विश्वास व्यक्त गरे।"
"सरकारी मुद्दाको अनुसन्धान, बहस र अभियोजन तथ्यपरक हुनुपर्छ : राष्ट्रपति","काठमाडौं : राष्ट्रपति रामचन्द्र पौडेलसमक्ष महान्यायाधिवक्ताको कार्यालयको आर्थिक वर्ष २०८००८१ को प्रतिवेदन पेश गरिएको छ । राष्ट्रपति भवन शीतलनिवासमा आइतबार आयोजित कार्यक्रममा महान्यायाधिवक्ता रमेश बडालले राष्ट्रपति पौडेलसमक्ष सो प्रतिवेदन पेश गरेका हुन्। सो अवसरमा राष्ट्रपति पौडेलले सरकारी मुद्दाको अनुसन्धान,अभियोजन,बहस,पैरवी र प्रतिरक्षालगायतका कामहरू अझ वैज्ञानिक,प्रभावकारी र तथ्यपरक हुनुपर्ने बताए । उनले मुद्दाको सफलताको प्रतिशत अझ बढाउन सकेमा कानुनी शासनको बढोत्तरी तथा खासगरी फौजदारी न्याय प्रशासन प्रभावकारी हुने उल्लेख गरे। मुद्दाको सफलताको प्रतिशत बढाउने मात्रै भन्दा पनि पीडितले न्याय पाए नपाएको वा पीडितमैत्री भए नभएको विषय महत्वपूर्ण हुने उनको भनाइ छ । उनले कसुरदारलाई सजाय दिने तर्फमात्र नभइ पीडितले क्षतिपूर्तिसहितको न्याय पाउने कुराको सुनिश्चितता प्रदान गर्ने विषयसमेत महान्यायाधिवक्ताको जिम्मवारी भएको उल्लेख गरे। सो अवसरमा महान्यायाधिवक्ता बडालले महान्यायाधिवक्ताको कार्यालयबाट सर्वोच्च अदालतमा बहस र पैरवी तथा प्रतिरक्षा गरिएका मुद्दा,रिट तथा निवेदनहरूको लगत संख्या १४ हजार ७ सय १० रहेकामा ३ हजार ७ सय फछर्र्यौट भएको जानकारी दिए। फछर्र्यौट भएका मुद्दामा सरकारी पक्षको सफलता ३६ दशमलव ८४ प्रतिशत रहेको उनले बताए।"
"कम्युनिस्ट नेता, आफ्नैलाई बैरी","माओवादी केन्द्रका अध्यक्ष प्रचण्डलाई लागेको थियो मोहन वैद्य, नेत्रविक्रम चन्द (विप्लव), सीपी गजुरेलहरूले पार्टी छोड्दा पिलो निचोरियो। बाबुराम भट्टराईले अलग पार्टी गठन गर्दा प्रचण्डले हाइसञ्चो माने। किनभने, आफ्ना प्रतिस्पर्धी ले पार्टी छोडे पार्टीमा आफ्नो एकछत्र राज हुनेछ। बाचुञ्जेल सुप्रिमो बनिरहने सपनामा प्रश्न गर्ने कोही पनि हुने छैनन्। तर, एकपछि अर्को सहयोद्धाले पार्टी छोड्दै गएपछि प्रचण्ड कमजोर बन्दै गए। माओवादी आन्दोलन निरन्तर ओरालो लाग्यो। ०६४ को पहिलो संविधानसभामा भिमकाय रूप खिइँदै, पातलिँदै गयो, तेस्रो स्थानबाट माथि उठ्नै सकेन। एमालेले पनि त्यही नियति नभोग्ला भन्न सकिन्न। माधव नेपाल, झलनाथ खनालहरूले पार्टी छोड्दा एमाले नेतृत्वमा खुसी छायो। भीम रावललाई निष्कासन गरेकोमा नेतृत्वले गौरव महसुस गरिरहेको छ। तर, स्थापित नेताहरू एकपछि अर्को निस्कँदै गर्दा एमालेको आन्तरिक जीवनमा मात्र होइन, राष्ट्रिय राजनीतिमा पनि कहीँ न कहीँ असर परिरहेको छ। माधव नेपालहरूले चुनाव नजिते पनि ०७९ को चुनावमा एमालेलाई पहिलो शक्ति बन्नबाट रोकेकै हुन्। मिसन ०८४ मा पनि एमालेका लागि अरू कोही नभई पार्टीबाट अलग भएकाहरू नै चुनौती बन्ने निश्चित छ। किनभने उनीहरू आफू चुनाव जित्लाननजित्लान, तर एमालेलाई जित्नबाट रोक्न सक्ने सामथ्र्य भने पक्कै राख्छन्। त्यसैकारण, स्थापित नेता मात्र होइन, एक समर्थकमतदाता कार्यकर्ता पार्टीबाट अलग हुँदा पनि नेतृत्वले कहाँ, के कमजोरी भएछ भनेर आत्ममूल्यांकन गर्नै पर्छ। किनभने, व्यक्तिव्यक्ति मिलेर संगठन बन्छ। व्यक्तिव्यक्तिले छोड्दै गए संगठन भताभुंग हुन्छ, कमजोर हँुंदै जान्छ, यो त संगठनमा विश्वास गर्ने कम्युनिस्ट नेतालाई सिकाइ रहनै पर्दैन। तुच्छ बोली, असहिष्णु व्यवहार मंसिर २२ गते कांग्रेसको कोशी प्रदेश भेला विराटनगरमा राखिएको थियो। तर, शेखर कोइरालाले ४ दिनअघि नै विराटनगरमा गुटको भेला गरे। पार्टी सभापति शेरबहादुर देउवाले पार्टीको १५औं महाधिवेशन समयमा नगर्न आलटाल गरिरहेको भन्दै देउवामाथि दबाब बढाउन गुटका नेताकार्यकर्तालाई आह्वान गरे। मंसिर २२ गते देउवाले प्रदेश भेलालाई सम्बोधन गरे। भोलिपल्टै विराटनगरस्थित शेखर निवास पुगे। शेखर पत्नी पुनमले बनाएको चिया खाए। देउवाले शेखर निवासमा कोइराला परिवारका सदस्यसँग पारिवारिक कुराकानी गरे। गुटको भेलामा शेखरले लगाएका आरोप बारे कुनै गुनासो गरेनन्। तर, यता एमालेमा भने भिन्न दृश्य देखियो। पार्टीका निर्णयमा प्रश्न उठाएको, नेतृत्वमाथि लाञ्छना लगाएको, पार्टीको विधि र नीति नमानेको भन्दै पूर्वउपाध्यक्ष एमालेलाई पार्टीबाट निष्कासन गरियो। भाटभटेनीका साहुको दान मा पार्टीको मुख्यालय बनाउनु उचित होइन भन्ने भनाइ राखेकै आधारमा नेताहरू विन्दा पाण्डे र उषाकिरण तिमिल्सेनालाई ६ महिना पार्टीबाट निलम्बन गरियो। पूर्वउपाध्यक्ष रावललाई पार्टीले निष्कासन गरेपछिका नेतृत्व र रावलबीचका आरोपप्रत्यारोप, प्रयोग भएका भाषाशैली र असहिष्णु बोली सुन्दा राजनीतिप्रति नै उदेक लाग्ने अवस्था छ। हुन त, कम्युनिस्टहरूको रोग नै हो मन नमिल्दा, स्वार्थ बाँझिदा वा पार्टीबाट अलग हुनुपर्दा एकले अर्कोलाई तुच्छ व्यवहार गर्ने, असभ्य गालीगलौज गर्ने र निष्कृष्ट लाञ्छना लगाउने कुसंस्कार नै छ। विगतमा एमालेमाले विभाजन हुँदा होस् वा माओवादीबाट अनेक हाँगाबिगा निस्कँदा हुन्, निकृष्ट आरोपप्रत्यारोपका शृंखला चलेकै हुन्, भविष्यमा पनि दोहोरिने नै छन्। तर, कांग्रेसमा भने त्यस्तो कुसंस्कार कमै देखिन्छ। कांग्रेस विभाजन भएर प्रजातान्त्रिक कांग्रेस बन्दा पनि गिरिजाप्रसाद कोइराला र शेरबहादुर देउवाबीच व्यक्तिगत कुण्ठा, आरोपप्रत्यारोप र लाञ्छना लगाइएका घटना विरलै मात्र देखिए। त्यसैकारण, कांग्रेस एकीकरण पछि प्रजातान्त्रिक कांग्रेसको नेतृत्व गरेका देउवा सिंगो कांग्रेसमा सर्वस्वीकार्य नेता बने। कांग्रेस र प्रजातान्त्रिक कांग्रेस भनेर पार्टीमा कहिल्यै कित्ता देखा परेनन्। तर, सिद्धान्त, विचार मन र नेतृत्व नमिल्दा अलग हुने कम्युनिस्टहरू आफ्ना व्यवहार, शैली, बोलीका कारण एकै ठाउँ उभिने अवस्था आए पनि मनैबाट, तनैबाट कहिल्यै मिल्न सक्दैनन्। त्यसैकारण माओवादीमा युद्ध लडेका र पछि खान आएका भन्ने गुट जीवितै छन्। एमालेमा पूर्वमाले, १० बुँदे र पूर्वमाओवादी समूह कुनै न कुनै रूपमा अस्तित्वमा छन्। एकीकृत समाजवादीमा नेपाल र खनाल गुट जीवितै छन्। मौका मिल्दा तीनले आआफ्ना गुट सक्रिय बनाउने र नेतृत्व हत्याउन पछि पर्ने छैनन्। त्यसैकारण नेताहरूका तुच्छ बोली र असहिष्णु व्यवहारले नयाँ पुस्तामा कम्युनिस्ट पार्टीप्रति खासै आकर्षण देखिँदैन। पुराना नेताबीचको काटाकाट र मारामारका घटनाले दिन प्रतिदिन कम्युनिस्ट आन्दोलन खिइँदै गएको छ। कम्फोर्ट त वाम गठबन्धन नै हो कि ? दुई ठूला दलको गठबन्धन, झन्डै दुईतिहाइको बहुमतसहित एमाले अध्यक्ष केपी ओली प्रधानमन्त्री छन्। झट्ट हेर्दा, बलियो र स्थिर सरकार। तर, सरकार जति बलियो देखिन्छ, जग त्यस्तो छैन। मनैबाट डर छ त्यसैकारण प्रधानमन्त्री ओली आफैं आफ्नो सरकारको काउन डाउन गरिरहेका छन्। कांग्रेसले कुनै पनि बेला काँध फेर्न सक्ने आशंका, डर र त्रास बोकेर सत्ताको चाबी घुमाइरहेका छन्। आन्तरिक मात्र होइन, क्षेत्रीयअन्तर्राष्ट्रिय शक्ति केन्द्रले कांग्रेसमाथि दबाब बढाएका छन् अविलम्ब एमालेसँग सहकार्य तोड्न। तर, कांग्रेसले शक्ति केन्द्रलाई भनिरहेको छ हामीले सरकार छोडे, वाम गठबन्धनको सरकार बन्छ। तिमीहरूले चाहेको त्यही सरकार हो त ? कांग्रेस संस्थापन पक्षको अर्को तर्क छ माओवादीसँग हाम्रो दूरी बढेको छ। रास्वपासँग सम्बन्ध बिग्रँदै गएको छ। तत्काल कांग्रेसको नेतृत्वमा वैकल्पिक सरकार बन्ने आधार छैन। यसबाहेक एमालेसँग मिल्नुको अर्को कुनै कारण होइन। त्यसैकारण शक्ति केन्द्रका दबाब, प्रभाव र आग्रह लाई बेवास्ता गरेर कांग्रेस एमालेसँगको सहकार्यमा छ। शक्ति केन्द्रले वैकल्पिक सरकारको सुनिश्चिता गरे कांग्रेसले कुनै पनि बेला काँध फेर्न पछि हट्ने छैन। कांग्रेस शंकाको सुविधा सहित प्राविधिक रूपमा मात्रै सरकारमा छभन्दा अत्युक्ति नहोला। त्यसैकारण क्षेत्रीयअन्तर्राष्ट्रिय शक्ति सन्तुलन, सरकारका निर्णय र प्राथमिकतामा कांग्रेस र प्रधानमन्त्रीबीच तालमेलमा समस्या देखिन्छन्। निश्चितै छ कांग्रेसले काँध फेरेको दिन एमालेका लागि पनि वामगठबन्धनको नारा लगाउनुको विकल्प हुने छैन। त्यस्तो स्थितिमा फेरि पनि संसद्मा रहेका वामहरू एक ठाउँ उभिने र उनीहरूकै नेतृत्वमा वैकल्पिक सरकार बन्ने सम्भावना कायमै छ। माओवादी केन्द्र, एकीकृत समाजवादी लगायतका साना वाम दल पनि कति दिन कांग्रेसको सहारामा बाँच्ने भन्ने प्रश्न त उठिरहेकै छ। कांग्रेस आफंै समस्यासंकटमा अल्झिरहेका बेला ०८४ मा किन कम्युनिस्टलाई बलियो बनाउन लाग्ला र ? यो प्रश्नको गाम्भिर्तालाई जति छिटो मनन गरियो, त्यति नै उनीहरूको स्वास्थ्य राम्रो हुने निश्चित छ। हुन त, ०७४ मा झन्डै दुईतिहाइको वाम सरकार थियो। नेताहरूका व्यक्तिगत स्वार्थ, इगो र उन्मादका कारण आपसी झैझगडा, वेमेल र दुष्मनीले वाम आन्दोलन छिन्न भिन्न भयो। कोही कांग्रेसको फेर समाउँदै वैतरणी तर्नतिर लागे, कोही मण्डले लाई काखमा राखेर शक्ति आर्जनको यात्रामा निस्के। त्यसपछिका दिनमा पनि मौका मिल्नासाथ एकले अर्कोलाई झुक्याउन, सिध्याउन र अस्तित्वै नामेट पार्न कसैलेकसैलाई बाँकी राखेनन्। धोखाधडी, बेइमानी, छलकपट र इगोका कारण उनीहरू एक ठाउँमा उभिन नमिल्ने गरी विभाजित छन्। तर, मौका मिल्नासाथ फेरि पनि वामगठबन्धनको रटान लगाएर कार्यकर्ताका मुख, आँखा र कान बन्द गराउन सक्छन्। परिस्थितिले उनीहरूलाई फेरि एक ठाउँ उभ्याउने अवस्था छिट्टै नआउला भन्न सकिन्न। क्षेत्रीयअन्तर्राष्ट्रिय दबाब, स्वार्थको बेमेल, मिसन ०८४ र ठूला दलप्रतिको अनाकर्षण एवं असन्तुष्टि का कारण कांग्रेस लामो समयसम्म एमालेसँग सहकार्यका पक्षमा देखिँदैन। हुन पनि, सँगै सत्तामा रहेर मिसन ०८४ मा एमालेविरुद्ध कांग्रेसले कसरी भोट माग्न सक्ला र ? हालको स्थितिले कांग्रेस र एमाले नै एक अर्काका प्रतिस्पर्धी हुन्। दुवै दल सत्तामा रहेर जस अपजस को हिसाव बराबर गरी चुनावमा भोट माग्दा जनताले कसलाई रोज्ने ? किन पत्याउने ? को हो विकल्प ? प्रश्न गम्भीर रूपमा उठ्नेछ। त्यसैकारण, कांग्रेससँगको एमाले गठबन्धन जति अमिल्दो लाग्छ, कम्युनिस्ट बीचको एकता त्यति नै प्राकृतिक हुन्छ। अब छुट्टाछुट्टै नाङ्ला पसल थाप्ने र एकले अर्कोलाई होचो देखाएर आफू अग्लो हुने प्रवृत्ति नत्यागेसम्म वाम आन्दोलन अघि बढ्न सक्दैन। नत्र, दुईतिहाइबाट बहुमत, बहुमतबाट अल्पमत हुँदै इतिहासमा यदुवंशी हरू जस्तै नामेट हुन बेर लाग्दैन।"
रूख कटानको स्वीकृति कुर्दै दोधारा चाँदनी सुक्खा बन्दरगाह,"महेन्द्रनगर : कञ्चनपुरको दोधारा चाँदनी नगरपालिका१ स्थित सुक्खा बन्दरगाह निर्माणको बाटो खुलेको छ। बुधबार बन्दरगाह निर्माणस्थलमा भएका रूख कटानका लागि राष्ट्रिय निकुञ्ज तथा वन्यजन्तु संरक्षण विभाग र नेपाल इन्टरमोडल यतायात विकास समितिबीच सम्झौता भएको छ। एकीकृत जाँच चौकी निर्माणका लागि शुक्लाफाँटा राष्ट्रिय निकुञ्जको मध्यवर्ती क्षेत्रमा रहेको राष्ट्रिय वनक्षेत्रको ४२३६ हेक्टर जग्गा प्रयोग गर्न र उक्त जग्गामा रहेका विभिन्न प्रजातीका एक हजार सात सय दुइवटा रूख र पोलहरू हटाउन स्वीकृतिका लागि राष्ट्रिय निकुञ्ज तथा वन्यजन्तु संरक्षण विभाग र नेपाल इन्टरमोडल यातायात विकास समिति बीच सम्झौता भएको नेपाल इन्टरमोडल यातायात विकास समितिका कार्यकारी निर्देशक आशिष गजुरेलले जानकारी दिए। रुख कटानका लागि विभाग र समितिबीच सम्झौता भएको छ। शुक्लाफाँटा राष्ट्रिय निकुञ्ज कार्यालयले एकीकृत जाँच चौकी निर्माणस्थलमा भएका रूखको छपान मूल्यांकन गरी विभागमा पठाउनेछ र विभागबाट प्रमाणित भएपछि शुक्लाफाँटा राष्ट्रिय निकुञ्ज कार्यालयबाट रूख कटानको आदेश उपलब्ध गराउनु पर्ने हुन्छ। समितिका कार्यकारी निर्देशक आशिष गजुरेलले भने, आदेश प्राप्त भएपछि समितिले प्रचलित कानुनअनुसार आफ्नै खर्चमा रुख कटानलगायतका कार्यहरू गर्नेछ। उनले समिति रुख कटानको आदेशको पर्खाइमा रहेको र रूख कटानको आदेश प्राप्त हुनासाथ तत्काल काम सुरु गर्ने बताए। उनका अनुसार भारत सरकारको आर्थिक तथा प्राविधिक सहयोगमा निर्माण हुने एकीकृत जाँच चौकीका लागि नेपाल सरकार र भारत सरकारबीच १ जुन २०२३ मा समझदारी पत्रमा हस्ताक्षर भइसकेको छ। एकीकृत जाँच चौकीका लागि प्रयोग हुने ४२३६ हेक्टर क्षेत्रफलको सट्टाभर्ना स्वरूप चौध करोड बयासी लाख साठी हजार रुपैयाँ समितिबाट राष्ट्रिय निकुञ्ज तथा वन्यजन्तु संरक्षण विभागको कोषमा जम्मा गरिएको थियो। समितिबाट रुख कटानलगायत साइट क्लियरेन्सको कार्य सम्पन्न भएपछि भारतीय पक्षबाट एकीकृत जाँच चौकी निर्माणको कार्य सुरु हुने समितिका कार्यकारी निर्देशक गजुरेलले बताए। आयोजनाको कुल लागत पाँच अर्ब ७६ करोड रुपैयाँ रहेको छ। यहाँ संरचना निर्माणका लागि भारतीय पक्षबाट कम्पनी छनोट गर्न टेन्डर तयारी गरिसकेकोे छ। उनले भने, हामीले निर्माण स्थलमा रुख कटान कार्य सम्पन्न भएपछि टेन्डर प्रकाशित हुने जानकारी भारतीय पक्षबाट आएको छ। सुक्खा बन्दरगाहमा दुई वटा गोदाम भवन, भन्सार चेक जाँच भवन, क्वारेन्टाइन भवन, इमिग्रेसन भवन, सुरक्षा भवनल लगायतका पूर्वाधार निर्माण हुने इन्टर मोडल यातायात विकास समितिले जनाएको छ। सुक्खा बन्दरगाह निर्माण सँगै पश्चिमी नाका सञ्चालनमा आए सुदूरपश्चिमको सम्भावनाको ढोका खुल्ने नेपाल उद्योग वाणिज्य महासंघका महानिर्देशक गोकर्ण अवस्थीले बताए। यो नाका सुचारु भए नेपाल भारतको सहज आवागमन हुन्छ, लामो दूरीबाट आवतजावत गर्नुपर्ने बाध्यता हट्छ। अवस्थीले भने, यहाँ औद्योगिक र कृषिको विकास गर्न सके यसले भारतको उत्तर प्रदेश र उत्तराखण्डमा बजार पाउँछ। उनले यो नाकाबाट आयात मात्रै नभएर निर्यात गर्ने उद्देश्य अनुरूप सरकारले काम गर्नुपर्ने बताए। दोधारा चाँदनीमा सुक्खा बन्दरगाहको स्थापनापछि छिमेकी मुलुक भारतमा रहेका उद्योगहरूका शाखाहरू समेत नेपालमा खुल्न सक्ने र यहाँबाट उत्पादन गर्न सक्ने सम्भावना रहेको निर्देशक अवस्थीको भनाइ छ। बन्दरगाहको काम सुरु भइसकेको छ, अब हामीले त्यहाँबाट आयात मात्रै गर्ने की निर्यात पनि गर्ने यसको पूर्व तयारीमा लाग्न जरूरी छ। उनले भने, यहाँका उत्पादनहरू निर्यात गर्ने गरी सुदूरपश्चिम प्रदेश सरकारले योजना बनाउन जरूरी छ। सुक्खा बन्दरगाह निर्माण सम्पन्न पछि सुदूरपश्चिमका उद्योगी व्यवसायीले भारतको राजधानी नयाँ दिल्ली र उत्तराखण्डस्थित औद्योगिक क्षेत्र रूद्रपुरसम्म सहज पहुँच हुने हुँदा सुदूरपश्चिमको विकासमा ठूलो योगदान मिल्ने अपेक्षा गरिएको छ। रूद्रपुर भारतकै ठूलो औद्योगिक क्षेत्र हो नेपालको गड्डाचौकी नाकादेखि भारतको औद्योगिक क्षेत्र पुग्न दुई घण्टा लाग्छ तर यति छोटो दूरीमा रहेको औद्योगिक क्षेत्रसँग सुदूरपश्चिमले अहिलेसम्म व्यापारिक कारोबार गर्न पाएको छैन। नेपाल उद्योग वाणिज्य महासंघका केन्द्रीय सदस्य जंगबहादुर मल्ले भने, सुक्खा बन्दरगाह र एकीकृत जाँच चौकी निर्माणसँगै पश्चिमी नाका सञ्चालनमा आएपछि यस क्षेत्रको व्यापार विस्तारको ढोका खुल्छ। उनले बन्दरगाह सँगै दैजी छेला औद्योगिक क्षेत्र निर्माणलाई पनि अघि बढाउन सके सुदूरपश्चिमको समृद्धिको ढोका खुल्ने बताए।"
शैलुङलाई फन्को मार्दा मनै हरर,"दोलखा : प्राकृतिक सुन्दरताले भरिपूर्ण सयवटा थुम्काको विशेषता भएको शैलुङको डाँडालाई फन्को मार्दा मनै आनान्दित भयो। शैलुङ आफैंमा धेरै कुराको विशेषताले भरिएको छ। यसको गरिमालाई ग्रेटवालले थप उचाइ दिएको छ। शैलुङ आफैंमा सुन्दर नाम छ, नामसँगै ऐतिहासिक, भौगोलिक धार्मिक, प्राकृतिक, रसास्वादन गर्न पाइन्छ। दोलखामा रहेका पर्यटकीय क्षेत्रहरूमध्ये शैलुङडाँडा पर्यटकहरूका आकर्षणको केन्द्र बनेको छ। ३ हजार १ सय ४५ मिटर उचाइमा रहेको रमणीयस्थल शैलुङ थुम्कै थुम्काको डाँडा हो। दोलखा जिल्लाको प्रमुख पर्यटक स्थलका रूपमा शैलुङ परिचित छ। दोलखाको सदरमुकाम चरीकोटबाट ३२ किलोमिटर यात्रा गरेपछि शैलुङको बेसक्याम्प कालापानी पुग्न सकिन्छ। त्यस्तै राजधानी काठमाडौंबाट अरनिको राजमार्ग हुँदै सिन्धुपाल्चोकको खाडीचौरबाट सुरु हुने लामोसाँघु जिरी सडक मुडे बजारहुँदै ८ किमिको दूरीमा दोलखाको देउराली बाघखोर हुँदै शैलुङको कालापानी पुग्न सकिन्छ। काठमाडौंंबाट लगभग ६ घण्टा र चरीकोटबाट ४ घण्टामा पुग्न सकिने हुँदा आन्तरिक होस् या बाह्य पर्यटकहरूले छोटो दूरीको पर्यटकीय गन्तव्यका रूपमा शैलुङलाई लिएका छन्। रमणीयस्थल शैलुङ हिउँदमा सेताम्मे र वर्षामा हरियालीपूर्ण देखिन्छ। १०० थुम्का भएकाले तामाङ भाषामा शैलुङ भनिएको हो भन्ने भनाइ रहेको छ। त्यस्तैगरी शैलुङमा प्रथम बुद्ध शांगेमार्मोचेले स्वर्गबाट झरेर पहिलोपटक ज्ञान बाँडेकाले सुरुमा शांगेलङुग भनेर चिनिन्थ्यो पछि हुँदै जादा शैलुङ भनिएको हो भन्ने किंवदन्ती पनि छ। पाँचौं बुद्ध गुरु पद्मसम्भवले पनि चोभारबाट नमोबुद्ध हुँदै शैलुङमा तपस्या गरेका र सातौं बुद्ध सिद्धार्थ गौतमबुद्धले पनि शैलुङमा नै तपस्या गरेको किंवदन्ती छ। तसर्थ शैलुङ ३ जना बुद्धहरूले तपस्या गरेको तपो भूमि या बुद्धिष्टहरूको तपोभूमि हो। सत्ययुगमा एक सयभन्दा बढी ऋषिहरू तपस्या गरेर बसेका किंवदन्तीअनुसार हिन्दुहरूको ज्ञानभूमि पनि हो।। पवित्रस्थल शैलुङमा विभिन्न देवीदेवताहरूको मन्दिर शैलुङ्गेश्वर माहादेवको मन्दिर, गुप्तेस्वर महादेवको मन्दिरहरू पनि रहेको छ। उचाइमा रहेको शैलुङ सुन्दरताकै कारण आफैंमा मनमोहक छ। यसलाई अझ बढी सुन्दरता भर्ने काम ग्रेटवालले गरेको छ। शैलुङ पुगेपछि रमणीयताले समय बितेको पत्तै हुँदैन। शैलुङमा हिउँ पर्दा मात्र होइन, वर्षायाममा पनि हरियालीको मज्जा लिन पर्यटकहरू हिँडेरै भए पनि पुग्ने गर्छन्। शैलुङलाई आलु उत्पादनको पकेट क्षेत्र पनि मानिन्छ। दोलखा जिल्लामा उत्पादन हुने आलु सबैभन्दा बढी शैलुङको हुने गर्छ। यहाँको आलु अन्तर्राष्ट्रिय स्तरमा पनि प्रख्यात छ। शैलुङले आलुको लेवलिङ, प्याकेजिङ र ब्रान्डिङ पनि गरेको छ। त्यसको अलवा चौंरीगाई, भेडा, घोडाको बथान पनि यहाँ पुगेपछि देख्न सकिन्छ। हिउँमा रमाउन र शैलुङ घुम्न मुलुकका विभिन्न भागबाट पर्यटक आउने गर्छन्। प्राकृतिकसँंगै शैलुङ हिन्दु र बौद्धधर्मावलम्बीहरूको धार्मिकस्थल पनि हो। पर्यटकीय क्षेत्र शैलुङ डाँडामा पर्यटन प्रवद्र्धन गर्नका लागि २०७५ सालमा मिनी ग्रेटवालको कन्सेप्ट ल्याउने जनप्रतिनिधि भरतप्रसाद दुलालको टिमको महŒवपूर्ण कार्य रहेको छ। संघीय सरकारको संस्कृति, पर्यटन तथा नागरिक उड्डयन मन्त्रालय र शैलुङ गाउँपालिकाको संयुक्त लगानीमा शैलुङ ग्रेटवाल निर्माण गरिएको छ। शैलुङ गाउँपालिकाको कालापानीदेखि डाँफेढुंगा ९५० मिटरसम्म निर्माणको डीपीआर तयार गरिए पनि पाँच सय मिटरमात्र ग्रेटवाल निर्माण गरिएको छ। सरकारले नेपालका सय वटा पर्यटकीयस्थलमा पर्यटन पूर्वाधार निर्माण गर्ने अभियानअन्तर्गत शैलुङमा ग्रेटवाल निर्माणका लागि प्रस्ताव गरिएको थियो। सोहीबमोजिम संघीय सरकारको ७० प्रतिशत र शैलुङ गाउँपालिकाको ३० प्रतिशत बजेट लगानीमा प्रारम्भिक चरणमा पाँच सय मिटर ग्रेटवाल निर्माणका लागि ४ करोड ९४ लाख १५ हजार ४१८ रुपैयाँँ लागतमा निर्माण गरिएको हो। ग्रेटवाल निर्माणपछि शैलुङ क्षेत्रमा पर्यटकको अझ आकर्षण बढेको छ। बन्न बाँकी ग्रेटवालको कार्यलाई पनि हालको स्थानीय सरकारले प्राथमिकतामा राख्यो भने शैलुङ पर्यटकहरूको रोजाइको केन्द्र नै बन्नेछ। दोलखा जिल्लाको दक्षिण पश्चिममा रहेको शैलुङ डाँडा समुद्री सतहबाट अग्लो स्थानमा रहेको छ। शैलुङ पर्यटकीय हिसाबले मात्र नभएर धार्मिक रूपले पनि प्रख्यात छ। शैलुङमा विभिन्न किसिमका डाँडा र सयवटा होचा र मनमोहक थुम्काहरू रहेका छन्। शैलुङको सय थुम्को पुग्ने पर्यटक दिनप्रतिदिन बढ्दो अवस्थामा रहेको छ। शैलुङ देशकै महŒवपूर्ण प्राकृतिक एवं धार्मिक पर्यटकीय केन्द्र हो। साथै यो ठाउँमा विज्ञानपार्क, आध्यात्मिक केन्द्र, साहित्य घरलगायतका संरचनासमेत निर्माण कार्य भइरहेको पर्यटन प्रवद्र्धनमा सक्रिय वरिष्ठ समाजसेवी एवं उप्रेती समाजका केन्द्रीय अध्यक्ष शोभित उप्रेतीको फेसबुक वालबाट पनि थाहा पाउन सकिन्छ। शैलुङ डाँडाबाट गौरीशंकर हिमाल, सगरमाथा, माछापुच्छ्रे, अन्नपूर्ण, मनास्लु, गणेश, लाङटाङ हिमशृंखलालगायतका मनमोहक दृश्यहरू र महाभारत पर्वतसहित माथिल्लो क्षेत्रका प्राय पहाड र पर्वतहरू देख्न सकिन्छ। साथै काठमाडौंं उपत्यकाका विभिन्न भाग र काभे्र जिल्ला तथा रामेछापका विभिन्न ठाउँ र तरार्ईका केही भागसमेत देख्न सकिन्छ। चारैतिर देखिने मनोरम दृश्य गुराँसे फूलहरूको जंगल, वन्यजन्तु र हिमशृंखलाको अवलोकन र विभिन्न थरीका मौसमअनुसारका फूलहरू, विभिन्न जातका चराचुरुंगी, हरियो पाखाभरी याक र चौंरीले लुकामारी खेल्दै गरेको दृश्यले पर्यटकहरूलाई शैलङले मोहित बनाउँछ। प्राकृतिक दृश्यावलोकन र सुन्दरताका कारण साथै धार्मिक महŒव बोकेको शैलुङ जुनसुकै समयमा पनि पर्यटकहरू लोभिने वातावरण रहेको छ। हिउँदको समयमा त झन् सेतम्मे हिउँको दृश्यावलोकनका लागि धेरै पर्यटकहरू आउने गर्छन्। तर अहिले समयमा हिमपात हुन छोडेको छ। २०८१ साल पुस २३ गते मंगलबार बेलुका दोलखाको माथिल्लो भेगमा हल्का हिमपात भएको छ। हिमपातपछि शैलुङको दृश्य झन् मनमोहक भएको छ। कात्तिक, मंसिरबाट नै हिमपात हुने दोलखाका उच्च हिमाली भेगमा ढिला गरी पहिलोपटक हिमपात भएको हो। जलवायु परिवर्तनको यस्तो असरप्रति हामी मानिस आफैं सचेत बन्नुपर्ने अवस्था सिर्जना भएको छ। शैलुङ विभिन्न हिसाबले महŒवपूर्ण स्थान हो पाँचऔले, चिराइतो, यार्सागुम्बाजस्ता विभिन्न जातका जडीबुटी पाइनुका साथै अनुसन्धान र उत्खनन गर्न सके विभिन्न किसिमका खानीहरू हुन सक्ने सम्भावना रहेको छ। अहिले शैलुङमा ग्रेटवाल हेर्न र शैलुङमा ध्यान, अध्ययन, अनुसन्धान तथा अवलोकन गर्न विदेशी पर्यटकको संख्यामा पनि वृद्धि भइरहेको छ। शैलुङ क्षेत्रमा पर्यटकीय व्यवस्थित योजना, पर्यटकीय आकर्षणका वस्तुहरूलाई पहिचान, व्यवस्थित होमस्टे, सुरक्षित पर्यटकीय गाइडको अझ व्यवस्था गर्नुपर्ने देखिन्छ। कालापानीमा शैलुङ गाउँपालिकाले पर्यटकका लागि पदमार्गसहितका विभिन्न संरचना बनाएको छ।"
लुम्बिनी प्रदेश सरकार यातायात सेवा विस्तार गर्दै,"अर्घाखाँची : लुम्बिनी प्रदेशमा प्रदेश सरकारले यातायातसम्बन्धी सेवा विस्तार गर्ने भएको छ। यातायात क्षेत्रको सुधारका लागि गठित कार्यदलको सुझावका आधारमा यातायातसम्बन्धी सेवा विस्तार गर्ने भएको हो। यातायातसम्बन्धी सेवालाई सहज र सबैको पहुँचमा बनाउनका लुम्बिनी प्रदेश उद्योग, पर्यटन तथा यातायात मन्त्रालयले यातायातसम्बन्धी सेवालाई विस्तार गर्ने निर्णयमा पुगेको हो। यातायात क्षेत्रको सुधारका लागि मन्त्रालयले केही समयअघि कार्यदल बनाएको थियो। मन्त्रालयले गठन गरेको कार्यदललाई सेवाग्राहीहरूले यातायात सेवालाई विस्तार गरिनुपर्ने र सबैको पहुँचमा यातायातसम्बन्धी सेवा पुयाइनुपर्ने सुझाव दिएका थिए। यो सुझावका आधारमा मन्त्रालयले यातायात क्षेत्रको सुधारको पहिलो योजना बनाउँदै यातायात सेवा कार्यालय विस्तारको कामलाई अघि बढाएको हो। मन्त्रालयले यसै योजना अन्तर्गत पहिलो चरणमा बाँकेको कोहलपुरमा यातायात कार्यालयको शाखा विस्तार गरेको छ। मन्त्रालयले बाँकेको कोहलपुरमा यातायात व्यवस्था कार्यालयको सेवा विस्तार गर्नु पर्ने भन्दै मन्त्री परिषद्मा सिफारिस गरेको थियो। केही दिनअघि बसेको लुम्बिनी प्रदेश मन्त्रिपरिषद् बैठकले बाँकेको कोहलपुरमा यातायात व्यवस्था कार्यालयको सेवा विस्तार गर्ने निर्णय गरेको छ। मन्त्रिपरिषद्बाट भएको निर्णय बमोजिम कोहलपुरमा सेवा विस्तारको काम अन्तिम चरणमा पुगेको छ। यसअघि बाँकेको नेपालगन्जमा यातायात कार्यालय रहेको र कोहलपुर आसपासका नागरिकलाई सेवा लिन कठिनाइ बन्दै आएको सुझाव सेवाग्राहीले दिँदै आएका थिए। यातायात क्षेत्रको सुधारका लागि मन्त्रालयले एउटा कार्यदल बनाएर अध्ययन गरेको थियो, कार्यदलको अध्ययनका क्रममा यातायात व्यवस्था कार्यालयको सेवा विस्तार गरिनुपर्ने देखियो, उद्योग, पर्यटन तथा यातायात मन्त्री प्रचण्डविक्रम न्यौपानेले भने यो अध्ययनअनुसार हामीले यातायात कार्यालयको सेवा विस्तार गर्ने योजना बनाएर अघि बढेका हौं, र पहिलो चरणमा बाँकेको कोहलपुरमा सेवा विस्तार गर्ने निर्णय मन्त्रिपरिषद्बाट भएको छ, अब चाँडै सेवा सुरु हुनेछ। मन्त्रालयले थप आर्थिक भार नपर्ने गरी यातायात कार्यालयको सेवा विस्तार गर्नेछ। शाखा कार्यालयका रूपमा सेवा विस्तार गर्न थालेको मन्त्रालयले शाखा कार्यालयमा कर्मचारीको व्यवस्थापन यातायात कार्यालयबाटै व्यवस्थापन हुने भएका छन्। शाखा कार्यालयका लागि नयाँ कर्मचारी नथप्ने निर्णय मन्त्रालयको छ। यातायात शाखा कार्यालयका रूपमा सेवा विस्तार गर्ने हाम्रो योजना हो, मन्त्री न्यौपानेले बताए।"
जीवनको उत्तरार्द्धमा पनि नागरिकताबाट बञ्चित मुसहर महिला,"जनकपुरधाम : बौकी देवी सदा ७० वर्ष पुगिन्। मुसहर समुदायकी बौकालाई उमेर छँदा नागरिकताको खाँचो परेन। त्यस बेला नागरिकताबारे जानकारी पनि थिएन। तर, जीवनको उत्तराद्र्धमा भने उनलाई नागरिकता अत्यावश्यक भयो। मोबाइलको सिम किन्न होस् कि, सानोतिनो सरकारी राहत पाउन होस्, उनीसँग नागरिकता माग्न थालियो। पटकपटक नागरिकता बनाउन प्रयास त गरिन्, तर प्रशासनले अनेक कागजात माग्न थाल्यो। बितिसकेका बुवाआमाको नागरिकता पेस गर्न नसक्दा बौकी अनागरिक बनेकी छिन्। बौकीको जन्म जनकपुरधामस्थित लोहनामा भएको हो। उनका बुवा, बाजेहरू पुस्तौंदेखि जनकपुरमा बस्दै आएका थिए। १५ वर्षकै उमेरमा जनकपुरकै मुजेलियास्थित मुसहर टोलका लालधारी सदासँग उनको विवाह भयो। अशिक्षित परिवारकी बौकीलाई त्यस बेला नागरिकता के हो ? भन्ने पनि थाहा थिएन्। माइतीमा पनि कसैले नागरिकता बनाइदिनुपर्छ भनेर पहल गरिदिएनन्। तर, उमेर ढल्किँदै गएपछि नागरिकता अपरिहार्य जस्तै बन्यो। त्यसैकारण बौकीले पतिलाई नागरिकता बनाइदिन आग्रह गरिन्। उनका पतिले सबै कागजपत्र जम्मा गरे, आफ्नो वंशजको नागरिकतासहित सिफारिस लिन वडा कार्यालय पुगे। तर, त्यहाँ बौकीको बुवाआमाको नागरिकता खोजियो। जबकि, बौकीको बिहे भएको चारपाँच वर्षमै बुवा बितेका थिए। आमा पनि बितिसकिन्। उनीहरूको नागरिकता कहाँ छ बौकीलाई थाहा छैन। वडाअध्यक्षले बुवाआमाको नागरिकता नभएको तर, मृत्युदर्ताको प्रमाणपत्र बनाइ दिएर जिल्ला प्रशासन कार्यालयलाई सिफारिस गरिदिए। सीडीओ कार्यालयले बुवाआमाको नागरिकताबिना नागरिकता दिन नमिल्ने अडान लियो। ७० वर्षको उमेरमा पनि बौकीले नागरिकता पाइनन्। बितिसकेका बाउ आमालाई कहाँबाट ल्याउने ? बौकीले दुःखेसो पोखिन त्यस बेला नागरिकता के हो ? किन चाहिन्छ भनेर थाहै थिएन्। बाउआमाको पनि नागरिकता थियो कि थिएन् त्यो पनि थाहा छैन। कहाँबाट हुँदै नभएका कागज ल्याउने त? अब त थाक्यौ, भैगो, अब यो जिन्दगीमा अनागरिक बनेरै बसौला। जिन्दगी नै नेपालमै बिताएका तर, कागजी प्रमाण पुयाउन नसक्दा मुसहर समुदायका कैयौं महिलाहरू अझै पनि नागरिकता पाउनबाट बञ्चित छन्। अशिक्षा, गरिबी र पछौटेपनले थिचिएको मुसहर समुदायमा नागरिकता, विवाहदर्ता, जन्मदर्ता जस्ता सरकारी कागजातको महत्वबारे चेतना पनि छैन। प्रशासनले माग्ने कागजपत्र जुटाउन नसकेपछि आफ्नै देशमा अनागरिक भएर बसिरहेका छन्। नागरिकता अधिकारहरूको संग्रह हो। नागरिकताले कुनै पनि व्यक्तिको पहिचान कायम गर्दै सामुदायिक जीवनमा व्यक्तिको राजनीतिक सहभागिता, मतदानको अधिकार, समुदायको विशेष संरक्षण प्राप्त गर्न प्रमाणको काम गर्छ। नागरिकता एउटा विशेष सामाजिक, राजनीतिक तथा राष्ट्रियताको पहिचान गराउने दस्तावेज पनि हो। उक्त पहिचानले नै व्यक्तिको अधिकार र उत्तरदायित्वलाई बोध गराउँछ। तर, मधेसका मुसहर समुदायका अधिकांश महिलाहरूसँग यो दस्तावेज नहुँदा उनीहरू पहिचान बिना जीवन बिताउन बाध्य छन्। सरकारी सेवा सुविधा लिन नागरिकता अनिवार्य चाहिन्छ। नागरिकता नभएकै कारण कतिपय मुसहर समुदायका महिलाहरूले कोरोना महामारीको बेला कोरोनाविरुद्धको खोपसमेत लगाउन पाएका थिएनन्। अनागरिक भएकै कारण सामाजिक जीवन जीउनबाट बञ्चित छन्। कागजी प्रमाण नपुग्दा नागरिकतामा रोक मधेसमा सबैभन्दा बढी अशिक्षित, विपन्न र राज्यको पहुँचभन्दा बाहिर छमुसहर समुदाय। यो समुदायका महिलालाई नागरिकता बनाउन धौधौ छ। किनभने, प्रशासनले माग्ने गरेका प्रमाणहरू जुटाउन सक्दैनन्। घरपरिवारका अरू नागरिक बने पनि महिलालाई माइतीको कागजात माग्ने गरिन्छ। त्यसैलाई आधार मानेर प्रशासनले नागरिकता दिन मान्दैन। मुसहर टोलकै ६० वर्षीया शिवशक्ति सदासँग पनि नागरिकता छैन। पति रामप्रित सदाको पनि नागरिकता बनेको छैन। रामप्रितकी आमा स्वर्गीय तुलपी देवी सदाको नागरिकता भने शिवशक्तिसँग छ। सोही आधारमा उनीहरूले रामप्रितको नागरिकता बनाउन पटकपटक प्रयास गरे। तर, वडा कार्यालयले बुवाको नागरिकता माग्यो। जुन उनीहरूसँग छैन। मेरा बुवाआमा उहिले बितिसक्नुभयो, शिवशक्तिले भनिन्, त्यत्तिबेला हामीलाई थाहै थिएन्। कुनै कागजपत्र जोहो गरिएन्। नागरिकता टोली आएको बेला पनि ध्यान पुयाइएन। मेरो ससुराको पनि नागरिकता छैन, सासूले कताबाट बनाएकी रहेछिन्। अहिले त उनी बितेको पनि वर्षौ भइसक्यो। अब कुनै कागजनै नभएपछि हामी दुवैजना यो बुढेसकालसम्म पनि अनागरिक छौं। शिवशक्ति र उनका पतिको नागरिकता नभएपछि छोराहरू अरुण र सुनिलको जन्मदर्ता समेत बनेन। शिवशक्तिका छोराहरू हुर्किसके। ठूलो सवारी साधन चलाउने सीप सिकेका छन्। तर, नागरिकता नभएपछि चालक लाइसेन्स बनाउन पाएका छैनन्। नागरिकतानै छैन अनि कहाँबाट लाइसेन्स निकाल्ने? उनका दुवै छोरा भन्छन्, कहीँ काम माग्न गयो भने कागजै खोज्छन्। त्यसैले मजबुरीमा थोरै पारि श्रमिकमा लुकिछिपी गाउँघरमै ट्र्याक्टरहरू चलाएर गुजारा गर्नुपरेको छ। १ हजार ५ सय घूस नदिँदा नागरिकता पाइएन ५५ वर्षीया पानो सदाले ६ वर्ष अगाडि नागरिकता बनाउन प्रयास गरेका थिइन्। त्यस बेला उनका पतिले सीडीयो कार्यालयमा नागरिकताका लागि आवश्यक कागज बुझाएका थिए। तर, प्रशासनका कर्मचारीहरूले १ हजार ५ सय रुपैयाँ घूस मागे। पानोका पति पुरना सदाले घूस रकमको जोहो गर्न सकेनन्। अनि, पानोको नागरिकता बनेन। उनका श्रीमान् पनि बितिसकेका छन्। घरमा कमाउने कोही छैन, पानोले भनिन्, बुढा पनि बिते। नागरिकता भएको भए वृद्धभत्ता पाईन्थ्यो होला। तर, त्यो पनि छैन। चुनावका बेला भोट माग्न आउने सबै नेतालाई मेरो नागरिकता बनाईदिन हात जोडेर गुहार गर्छु, तर, कसैले सुन्दैनन्। ५० वर्ष कटिसकेकी सुमित्रा सदाको परिवारका सबैको नागरिकता बनेको छ तर, उनको छैन। उनका बुवाआमाको नागरिकता नपाइएको भन्दै सीडीओ कार्यालयले नागरिकता नदिएको सुमित्रा बताउँछिन्। बुवाआमाको नागरिकता नभएकै कारण मुसहर समुदायका अधिकांश महिला र तिनका सन्तानले जन्मदर्ता समेत बनाउन सकेका छैनन्। छोराछोरी जन्मदर्ताबाट बञ्चित रिता सदा २० वर्ष पुगिन। उनका दुई छोराछोरी छन्। तर, कसैको जन्मदर्ता छैन। रिताको आफ्नै पनि न त जन्मदर्ता छ नत नागरिकता नै। उनका पतिसँग पनि नागरिकता छैन्। रिताका पति रोजगारीका लागि भारत गएका छन। नागरिकता भएका युवाहरू भने तेस्रो मुलुक गएर राम्रो कमाई गरिरहेका छन्। मेरो श्रीमान्को नागरिकता छैन, त्यसैले भारत जानुपर्ने बाध्यता छ, रिताले भनिन्, त्यहाँ पनि यदि कुनै राम्रो ठाउँमा काम गर्न खोज्यो भने पहिचान खोज्छन्, हामीसँग त केही पनि छैन। त्यसैकारण लेबरहरूको काम गरेर कमाउनु परेको छ। रिताका छोराछोरी हुर्कँदै गएका छन्। जन्मदर्ता नभएकै कारण उनीहरूलाई विद्यालयमा भर्ना गर्न गाह्रो होला कि भन्ने चिन्तामा रिता छिन। के बाबुआमाको नागरिकता भएन् भने छोराछोरीको जन्मदर्ता बन्दै नबन्ने हो त ? उनको प्रश्न छ ? प्रशासनको झेल प्रशासनले माग्ने कागजात पुयाउन नसक्दा मुसहर समुदाय नागरिकताबाट वञ्चित बनिरहेको जनकपुर१४ का वडाध्यक्ष पुण्यप्रसाद यादव बताउँछन्। मुसहर समुदायलाई नागरिकताको महत्वका बारेमा पहिले थाहै थिएन वडाध्यक्ष यादव भन्छन्, त्यसकारण धेरैजसोले नागरिकता लिएनन्। उनीहरूले विवाहदर्ता, जन्मदर्ता वा बसाइँसराइ लगायतका कागजातहरू पनि खासै लिँदैनन् तर, अहिले आएर सबै क्षेत्रमा नागरिकता आवश्यक भएपछि मुसहर समुदायका व्यक्तिहरू पनि नागरिकता लिन अग्रसर भएका छन् तर, उनीहरूसँग कागजपत्र भने पुगेको हुँदैन अनि समस्या आउँछ। मुसहर समुदायका महिलाको विवाह बाल्यकालमै हुने गर्छ। अधिकांश अशिक्षित हुन्छन्। अधिकांशका बुवाआमाले पनि नागरिकता बनाएका हुँदैनन्। नागरिकताको सिफारिस गर्न आउँदा सबै कुरा प्रस्ट्याएर कानुनबमोजिम सीडीओ कार्यालयमा सिफारिस पठाएका हुन्छौं, वडाध्यक्ष यादव भन्छन्, तर, त्यहाँ कर्मचारीहरूले विभिन्न कागजपत्र खोजेर दिक्क बनाउँछन्। नागरिकता दिँदैन्न। पटकपटक सीडीओ कार्यालयमा कुरा राखेको छु तर, सुनवाइ नै हुँदैन। प्रक्रिया पूरा गरे, एक घण्टामै नागरिकता धनुषाका सीडीयो रामुराज कडरिया मुसहर समुदायका महिला नागरिकताबाट वञ्चित भएको विषयमा अनविज्ञता व्यक्त गर्छन्। म यहाँ आएको एक वर्ष भइसक्यो तर, यस्तो खालको कुनै नागरिकतासम्बन्धी समस्याको गुनासो म कहाँ आएकै छैन्, उनी भन्छन्, हामी कहाँ कागजपत्र दुरुस्त भएर आयो भने एक घण्टामा नागरिकता बनाएर दिने गर्छौं। मुसहर बस्तीका महिलाको समस्या छ भने कुरा राख्दा हुन्छ, हामी सक्दो सहयोग गर्नेछौं। तर, मुसहर समुदायका महिलालाई भने सीडीओसम्म पुग्न सहज छैन। अर्कोतर्फ अधिकांशको समस्या भनेकै कागजपत्र सबै नहुनु हो। यस्तोमा मुसहर महिलाहरूलाई अलि सहज गरेर भए पनि नागरिकता उपलब्ध गराइदिनुपर्ने धारणा राख्छन्दलित अधिकारकर्मी तथा शिक्षक सञ्जीव दास। सबै कागजात दुरुस्त भएको भए उनीहरू किन नागरिकताबाट वञ्चित हुनु पर्थ्यो त ? उनी भन्छन्, जति खेर चाह्यो, त्यतिखेर बन्थ्यो। त्यही नभएर समस्या हो नि ! मुसहर महिला र त्यसमा पनि जेष्ठ नागरिकलाई बुवाआमाको नागरिकता नभएको आधारमा नागरिकताबाट वञ्चित गरेर राख्नु हुंदैन। वैकल्पिक बाटो अपनाउनु राम्रो हुन्थ्यो होला। नागरिकता नहुँदाको पीडा नागरिकताले व्यक्तिलाई पहिचानसहित आफ्ना व्यक्तिगत, व्यावसायिक र राजनीतिक अधिकारको उपभोग गर्ने आधार तयार गर्छ। चुनावमा मत हाल्न, बैंकमा खाता खोल्न, घर जमिनको स्वामित्व राख्न, औपचारिक कानुनी रूपमा पेसा व्यवसाय गर्न, मोबाईलको सिम किन्न, राहदानी बनाउन र कुनै पनि सामाजिक, सामुदायिक वा राजनीतिक समूहको सदस्य बन्नेसम्मका क्रियाकलापहरूका लागि नागरिकता अनिवार्य हुन्छ। तर, मुसहर समुदायका कतिपय महिलाहरू यी सबै अधिकारबाट वञ्चित छन्। नागरिकताको अभावमा उनीहरूले राज्यबाट पाउन सक्ने सबै सेवासुविधाबाट बञ्चित छन्। बितिसकेका बाबुआमालाई कहाँबाट ल्याउने ? बाबुआमाको पनि नागरिकता थियो कि थिएन् त्यो पनि थाहा छैन। अब त थाक्यौ, भैगो, अब यो जिन्दगीमा अनागरिक बनेरै बसौला। बौकी देवी सदा, मुसहरटोल मुजेलिया, जनकपुरधाम कागजपत्र दुरुस्त बनाएर ल्यायो भने एक घण्टामा नागरिकता दिने गर्छौं। मुसहर बस्तीका महिलाका समस्या छन् भने कुरा राख्दा हुन्छ, हामी सक्दो सहयोग गर्ने छौं। रामुराज कडरिया, सीडीओ, धनुषा बाबुआमाको नागरिकता भएन् भने छोराछोरीको जन्मदर्ता बन्दै नबन्ने हो त ? हाम्रा छोराछोरीको जिम्मा कसले लिने हो ? रिता सदा, मुसहरटोल मुजेलिया, जनकपुरधाम मुसहर महिलालाई मात्रै नभएर पुरुषलाई पनि मधेशमा नागरिकता पाउन निकै गाहे हुने गरेको छ, दलित अधिकारकर्मी विनोद महरा भन्छन्, मुख्य कारण राज्यको नियत खराब छ। मधेसीलाई भारतीय भनेर शंका उपशंका गर्ने गरिन्छ। मुसहर समुदायहरू त मधेशका धर्ती पुत्र हुन्। उनीहरू पुस्तौं पुस्तादेखि यहाँ बसोबास गर्दै आएका छन् तर, तत्कालीन समयमा उनीहरूले नागरिकताको आवश्यकतानै महसुस गरेनन्। विभिन्न नागरिकता टोलीहरू आए पनि मुसहरहरू त्यसमा समेत छुटे किनभने उनीहरूको मुचुल्कामा बस्नेहरू समेत व्यक्तिहरू थिएनन्। बालबालिकाहरूलाई सरकारले दिने पोषण भत्ता, ज्येष्ठ नागरिक, एकल महिलाको निवृत्तिभरण र राज्यबाट विभिन्न सुविधाहरूमा नागरिकता खोज्न थालेपछि मुसहर पनि नागरिकता बनाउन अघि सरेको उनको भनाइ छ। नागरिकता र जन्मदर्ताको विषयमा भ्रामक बुझाइ व्यक्तिगत घटना दर्ता र नागरिकताको प्रमाणपत्रबीच अत्यन्तै नजिकको सम्बन्ध छ। व्यक्तिगत घटना दर्तामा पहुँच नहुनाले नागरिकता प्राप्त गर्नबाट वञ्चित भइन्छ। नागरिकताको पहुँच नहुनाले व्यक्तिगत घटना दर्ता अस्विकार गरिन्छ। नागरिकताका लागि जन्म, विवाह र बसाइँसराइ जस्ता व्यक्तिगत घटना दर्ता भएका दस्तावेजलाई आधारभूत प्रमाणका रूपमा लिने गरिन्छ। विवाह दर्ता तथा बसाइँसराइ दर्ताका लागि नागरिकता नभई नहुने आधारभूत दस्तावेज हो। तथापि सम्बन्धित अधिकारीहरूको गलत बुझाइका कारण बालबालिकाको जन्मदर्ता गर्नका लागि समेत नागरिकता अनिवार्य गर्ने र जन्मदर्ता गर्न अस्विकार गरिन्छ। राष्ट्रिय परिचयपत्र तथा पञ्जीकरण ऐन, २०७६ र नियमावली, २०७७ ले जन्मदर्ताका लागि बाबुआमा दुवैको नागरिकता आवश्यक नभनी कुनै एकबाट दर्ता गर्ने व्यवस्था गरेको छ। यसप्रकारको परिदृश्यहरूले सम्बन्धित आलेख राख्ने कार्यमा अस्पष्ट र अल्मल्याउने काम भएको छ। जन्मदर्ताको निवेदन फारममा बाबु वा आमाको वा सूचना दिने व्यक्तिको नागरिकता पेस गर्नुपर्ने हुन्छ, त्यसैकारण स्थानीय पञ्चिकाधिकारीले विशेषतः बाबुको नागरिकताको माग गर्छन् र त्यो नपाएपछि बालबालिकाको जन्मदर्ता प्रक्रियामा अवरोध सिर्जना गरिदिन्छन्। यस्ता छन् नागरिकतासम्बन्धी प्रावधान संविधानको धारा १८ (२) ले सामान्य कानुनी प्रयोगमा उत्पत्ति, धर्म, वर्ण, जात, जाति, लिंग, शारीरिक अवस्था, अपांगता, स्वास्थ्य स्थिति, वैवाहिक स्थिति, गर्भावस्था, आर्थिक अवस्था, भाषा वा क्षेत्र, वैचारिक आस्था वा यस्तै अन्य कुनै आधारमा भेदभाव गरिने छैन् भन्ने व्यवस्था गरेको छ। संविधानको धारा १०(१) मा कुनै पनि नेपाली नागरिकलाई नागरिकता प्राप्त गर्ने हकबाट वञ्चित गरिने छैन भनेर स्पष्ट उल्लेख गरिएको छ। संविधानको धारा ११ अनुसार नेपालमा जन्मसिद्ध नागरिकता प्राप्त व्यक्तिका सन्तानलाई समेत नागरिकता प्राप्त गर्नमा कुनै बाधा अड्चन देखिँदैन् भनेर लेखिएको छ। तर, मुसहर समुदायमा नागरिकता वितरण टोलीले कतिपय पुरुषहरूको जन्मसिद्ध नागरिकता बनाइदिएकै कारण तीनका छोराछोरीहरूलाई नागरिकता दिन अड्चन गरिएको छ। राज्यसँग नागरिकको कानुनी सम्बन्ध स्थापीत गरी अधिकारको रक्षा गर्ने दस्तावेज हो नागरिकता। यो राज्य र नागरिकबिचको सम्बन्ध सेतुका रूपमा रहेको हुन्छ। नागरिक वैयक्तिक पहिचान हो भने नागरिकता राज्य र व्यक्तिको सम्बन्ध सूचकको अवस्था हो। नेपालमा २००९ सालदेखिनै नागरिकता ऐन बनेको छ। त्यसपछि २०१९, २०४७, २०६३ र २०७२ सालको संविधानमा नागरिकता प्राप्तिको प्रावधान राखिएको छ। नेपालको संविधान र नेपाल नागरिकता ऐन, २०६३ बमोजिम नेपालमा हाल वंशजको आधारमा, अंगीकृत नेपाली नागरिकता (वैवाहिक अंगीकृत नेपाली नागरिकता सहित), गैरआवासीय नेपाली नागरिकता, सम्मानार्थ नेपाली नागरिकता वितरण गर्ने व्यवस्था छ। पहिला पहिला स्थायी सम्पत्ति (जग्गा) नभएका मानिसका लागि नागरिकता प्रमाणपत्रको खासै आवश्यकता थिएन्। तर, पछि सामाजिक सुरक्षामा यसलाई जोडिन थालिएपछि नागरिकता प्रमाणपत्रको आवश्यकता पर्न थालेको हो। २०६३ सालमा सरकारी टोली नागरिकता वितरण गर्न नागरिकको घरघरमा पुगेको थियो। सो बेला वंशजका आधारमा पाइने नागरिकता नलिएकाहरूले पनि नागरिकता लिए। विगतदेखि नै मधेसमा नागरिकताको समस्या विकराल छ। २००९ सालमा नागरिकताको प्रावधान आउँदा खासै समस्या थिएन्। आमाको नाममा तथा आमा वा बुवा एक जना नेपाली नागरिक भए नागरिकताको प्रमाणपत्र दिइन्थ्यो। त्यसैगरी नेपालमा स्थायी बसोबास गरेको व्यक्ति वा नेपाली नागरिकसँग वैवाहिक सम्बन्ध भएकी स्वास्नी मानिस वा नेपालमा पाँच वर्षभन्दा बढी बसोबास गरेको कुनै व्यक्तिले नागरिकता पाउने र भोट हाल्ने व्यवस्था गरेको थियो। तर, पञ्चायती व्यवस्था लागू भएसँगै २०१९ को संविधानमा नागरिकतासम्बन्धी कठोर प्रावधान राखियो। जसमा नेपाली राष्ट्रभाषा बोल्न र लेख्न जान्ने, नेपालमा व्यवसाय गरी बसेका, वैवाहिक विदेसी महिलाको हकमा पाँच वर्ष र अन्यको हकमा १५ वर्षको बसोबास भए नागरिकता दिने उल्लेख थियो। नेपाल अधिराज्यको संविधान २०४७ ले नागरिकता सन्दर्भमा धेरै हदसम्म नेपाल अधिराज्य २०१९ को अनुशरण गरेको थियो। त्यसैले गर्दा मधेसी समुदायका धेरै मानिसले नागरिकता पाएनन्। २०४६ सालको जनआन्दोलनपछि पनि नागरिकतासम्बन्धी कठोर प्रावधान कायम थियो।"
"एकैपटक तीन अध्यादेश, लगानीमा सहजीकरण","काठमाडौं : सार्वजनिक सेवा प्रभावकारी बनाउन तथा लगानीसम्बन्धी वातावरण बनाउन सरकारले शुक्रबार राति तीन अध्यादेश जारी गर्ने निर्णय गरेको छ। प्रधानमन्त्री निवास बालुवाटारमा शुक्रबार अबेरसम्म बसेको मन्त्रिपरिषद् बैठकले केही नेपाल ऐन संशोधन, भूमिसुधार कानुन संशोधन र लगानीसम्बन्धी कानुनमा संशोधन गर्ने अध्यादेश जारी गर्ने निर्णय गरेको हो। त्यसअघि प्रधानमन्त्री केपी शर्मा ओलीले राष्ट्रपति रामचन्द्र पौडेललाई भेटेका थिए। एकैपटक तीन अध्यादेश जारी गर्ने सरकारको निर्णयले राजनीतिमा तरंग मच्चिएको छ। संसद् अधिवेशन बोलाउन छोडेर सरकारले अध्यादेशमार्फत शासन गर्न खोजेको विपक्षी दलहरूको आरोप छ। सरकारी काम एक सातामा टुंग्याउनुपर्ने सरकारले सार्वजनिक सेवा प्रभावकारी र कामकाजी बनाउन केही नेपाल ऐनमा संशोधन अध्यादेश ल्याउने निर्णय गरेको छ। उक्त अध्यादेशमा सरकारको कामकाज सरल बनाउँदै एक साताभित्र निर्णय गर्नुपर्ने व्यवस्था गरिएको छ। एक सातासम्म कुनै पनि फाइल अघि नबढे सम्बन्धित कर्मचारीलाई कारबाहीको व्यवस्था पनि अध्यादेशमा गरिएको छ। सरकारको काम कारबाही सुस्त गति हुनुमा प्रमुख समस्या सेवा प्रवाहमा ढिलाइ भएको ठम्याइ सरकारको रहेको छ। प्रधानमन्त्री स्वयं पनि सरकारको काम कारबाहीले गति नलिएकोमा असन्तुष्ट छन्। सेवा प्रवाहमा नागरिक एप सेवा प्रवाहमा नागरिक एपको प्रयोग गर्न अध्यादेशमा कानुनी प्रबन्ध गरिएको छ। नागरिक एपको प्रयोगबाट सहज सेवा सुविधा जनताले पाउने सरकारको विश्वास छ। सरकार सेवा प्रवाहलाई विद्युतीय प्रणालीमा लैजाने तयारीमा छ। एनआरएनएलाई १० वर्ष नेपाल बस्न निःशुल्क भिसा सरकारले अध्यादेशमार्फत गैरआवासीय नेपाली नागरिकता प्राप्त व्यक्ति १० वर्ष नेपाल बस्न निःशुल्क भिसा पाउने व्यवस्था गरेको छ। अब एनआरएनएलाई नेपालमा बस्न सहज हुने भएको छ। यस्तै, सरकारले श्रमिकको अनिवार्य अवकाश उमेर बढाएको छ। अध्यादेशमार्फत श्रमिकको अनिवार्य अवकाश उमेरहद ६० वर्ष बनाउने व्यवस्था गरिएको छ यसअघि श्रमिकको अनिवार्य अवकास हद ५८ वर्ष थियो। कसुरजन्य सम्पत्ति वा कसुरमा देखिएका साधन जफतमा सहजीकरण गर्ने व्यवस्था पनि केही नेपाल ऐनमा संशोधन अध्यादेशमा गरिएका छन्। मिलापत्र गरे दण्ड जरिवाना माफी सरकारवादी केही मुद्दामा मिलापत्र गर्न सक्ने व्यवस्था अध्यादेशमा छ। पीडितसँग मिलापत्र भएमा दण्ड जरिवाना माफी हुन सक्नेछ। फैसला कार्यान्वयनको तहमा सरकारवादी केही मुद्दाहरूमा मिलापत्र गर्ने व्यवस्था गर्ने, पीडितसँग मिलापत्र गरे दण्ड र जरिवाना माफी तथा रकम भराउने मौका दिने व्यवस्था पनि आध्यादेशले गरेको छ। निवृत्तिभरणमा शिक्षक पनि समावेश निवृत्तिभरण कोषमा शिक्षकलाई समावेश गरिएको छ। अध्यादेशमार्फत शिक्षकलाई पनि निवृत्तिभरण कोषमा समावेश गर्ने व्यवस्था गरिएको हो। सामाजिक सुरक्षा भत्तामा परिचयपत्र अनिवार्य अध्यादेशमा सामाजिक सुरक्षा भत्ताका लागि राष्ट्रिय परिचयपत्र अनिवार्य गर्दै जाने व्यवस्था गरेको छ। मुद्दा पुनरावेदन गर्दा तोकिएको पूरा बिगो, जरिमाना, धरौटी राख्न नसकेका खण्डमा थुनामा बस्नुपर्ने व्यवस्था परिवर्तन गर्दै धरौटीको १५ प्रतिशत मात्र सुरुमा राख्ने व्यवस्था गर्ने अध्यादेशमा उल्लेख छ। यो व्यवस्थाले बिगो राख्न नसकेर थुनामा बस्नुपर्ने बाध्यता मुक्ति पाउने छन्। योगमाया विश्वविद्यालय सञ्चालन गर्न कानुनमा संशोधन गर्ने व्यवस्था पनि अध्यादेशले गरेको छ। नेपाली आईटी कम्पनीले विदेशमा लगानी गर्न पाउने नेपालका सूचना प्रविधिसम्बन्धी कम्पनीले विदेशमा लगानी गर्न पाउने भएका छन्। यस्ता कम्पनीले विदेशमा पनि शाखा खोल्न सक्नेछन्। शुक्रबार ल्याइएको लगानी ऐनमा संशोधन अध्यादेशले नेपाली सूचना प्रविधिसम्बन्धी कम्पनीले विदेशमा लगानी गर्न पाउने व्यवस्था गरिएको छ। विदेशी बजारमा प्रतिस्पर्धा गर्दै स्वदेशमा आम्दानी ल्याउन पाउने व्यवस्था पनि अध्यादेशमा गरिएको छ। यस्ता कम्पनीलाई विदेशमा पनि शाखा खोल्न दिने व्यवस्था गर्ने, अध्यादेशमा उल्लेख छ। प्रधानमन्त्री ओलीले सूचना प्रविधिका विषयमा सामाजिक सञ्जालमा लेखेका छन्। उनले भनेका छन्, नेपालमा आईटीको क्षेत्रमा काम गर्नेहरूका लागि केही कानुनी अप्ठ्याराहरू थिए। अब नेपाली आईटी कम्पनीहरूले विदेशमा लगानी गर्न, विदेशमा शाखा कार्यालय खोलेर पैसा कमाउन र त्यसरी कमाएको पैसा कानुनी रूपमा भित्र्याउन पाउने भएका छन्। सूचना प्रविधिमा आधारित कम्पनीहरूले नेपाल राष्ट्र बैंकबाट विदेशी मुद्रा सटही सुविधा प्राप्त गर्न सक्नेछन्। राष्ट्रिय अनुसन्धान विभागले ३ करोड रुपैयाँसम्मको राजस्व विवाद, चुहावटबारे निर्णय गर्न सक्ने भएको छ। अध्यादेशले यो व्यवस्था गरेको हो। राजस्व चुहावट मुद्दामा बिगो भराउन फैसला पर्खिनु नपर्ने, जरिबाना र बिगो तिरेका खण्डमा पनि मिलापत्र गर्न सक्ने व्यवस्था पनि अध्यादेशमा गरिएको छ। सरकारी ठेक्कामा विवाद देखिए ढिलाइ कम गर्न द्रुत मध्यस्थताको व्यवस्था गरिएको छ। गैरआवासीय नेपाली नागरिकता प्राप्त व्यक्तिले नेपालमा कम्पनी खोल्न सक्ने व्यवस्था पनि गरिएको छ। उनीहरूको लगानीलाई विदेशी लगानीमा रूपमा अनुमति पनि लिनुनपर्ने भएको छ। कम्पनीका कर्मचारीहरूले पाउने कर्मचारी सेयर बिक्रीसम्बन्धी सहज र स्पष्ट व्यवस्था गर्ने व्यवस्था पनि अध्यादेशमार्फत गरिएको छ। कम्पनी दर्ता गर्दा झन्झटिलो व्यवस्था छ। अध्यादेशले सजिलै कम्पनी दर्ता गर्न सक्ने व्यवस्था मिलाउने प्रावधान राखेको छ। कम्पनी बन्द गर्दाका झन्झटिलो व्यवस्था अन्त्य गर्दै जाने व्यवस्था गरिएको छ। कारोबारबिनै बन्द हुन चाहेका कम्पनीलाई खारेज गर्दा जरिमाना छुट दिन सकिने व्यवस्था गरिएको छ। विशेष आर्थिक क्षेत्र (सेज) मा उत्पादनमूलक र सेवामूलक उद्योग स्थापना हुन सक्ने व्यवस्था गरिएको छ। हाल उत्पादनमूलक उद्योगमात्रै सञ्चालन अनुमति थियो। स्थानीय सरकार सञ्चालन ऐन, २०७४ मा संशोधन लागि अध्यादेश जारी भएको छ। अध्यादेशमार्फत कुनै स्थानीय तहमा अध्यक्ष र उपाध्यक्ष वा प्रमुख र उपप्रमुख दुवै निलम्बनमा परेमा वा कुनै कारणले दुवै पद रिक्त भएमा कार्यपालिकाका सदस्यहरूले आफूहरूमध्येबाट छनोट गरेको सदस्यले कार्यवाहक अध्यक्ष, उपाध्यक्ष, प्रमुख वा उपप्रमुख भई काम गर्न पाउने व्यवस्था गरिएको छ। कुनै वडाध्यक्षको पद कुनै कारणले रिक्त भएमा वा नीलम्बनमा परेमा वडा समितिका सदस्यहरूले आफूहरू मध्येबाट छनोट गरेको सदस्यले कार्यवाहक वडाध्यक्ष जिम्मेवारी पनि पाउने छ। गृहमन्त्री रमेश लेखकले मुलुकको आर्थिक विकासका लागि सरकारले अध्यादेशमार्फत केही कानुन संशोधन गरेको स्पष्ट पारेका छन्। एक कार्यक्रममा बोल्दै मन्त्री लेखकले सरकारको ध्यान मुलुकको आर्थिक विकास र समृद्धितर्फ रहेको दाबी गर्दै यसलाई सहज बनाउन अध्यादेशमार्फत केही कानुन संशोधन गरेको स्पष्ट पारे। उनले शासकीय सुधारसँग सम्बन्धित कानुनहरू, उद्योग व्यवसाय सहज सञ्चालन हुने कानुनहरू र सुशासनलाई प्रत्याभूत गर्ने कानुनहरू अध्यादेशबाट ल्याइएको जानकारी दिए। उनले मुलुकमा लगानीको वातावरण बनाउन गैरआवासीय नेपालीको सम्बन्धमा महत्वपूर्ण निर्णय गरेको बताए। उनले आइटीको क्षेत्रमा विदेशमा समेत सेवा निर्यात गर्न सक्ने व्यवस्था गरेको बताए। संसद् अधिवेशन आह्वान गर्ने बेला अध्यादेश ल्याएको भन्दै एकथरिले सरकारको आलोचना पनि गरेका छन्। नेकपा माआवादी केन्द्र लगायतका प्रतिपक्ष दलले अध्यादेशको विरोध गरेका छन्।"
राष्ट्रिय फलमै परनिर्भरता,"सुन्तला नेपालका ६६ जिल्लामा फल्छ । व्यावसायिक खेतीचाहिँ ४८ जिल्लामा भइरहेको छ । पहारिलो तर न गर्मी न जाडो ठाउँमा सुन्तला फल्छ । यो एक किसिमको फलफूलमात्रै होइन, नेपाली किसानको आम्दानीको गतिलो स्रोत पनि हो । सुन्तलाको वार्षिक कारोबार २४ अर्ब रुपैयाँभन्दा बढीको छ । बिडम्बना के भने स्वदेशी उत्पादनले मात्रै नेपाली बजारको माग धानेको छैन । अझै आयातमा निर्भर हुनुपरेको छ । मागअनुसार भन्ने हो भने राष्ट्रिय फल सुन्तलामा पनि नेपाल परनिर्भर छ । सुन्तला खेतीमा १ लाखभन्दा बढी किसान निर्भर छन् । अधिकतर जिल्लामा फल्ने र नेपालीमाझ लोकप्रिय यो फललाई नेपाल सरकारले २०८० चैत ३० गते राष्ट्रिय फल घोषणा गरेको थियो । भारतले त सन् १९५० मै आँपलाई राष्ट्रिय फल घोषणा गरेको हो । जापानको राष्ट्रिय फल हलुवावेद हो । बंगलादेशले रूख कटहरलाई राष्ट्रिय फल भनेको छ । तत्तत् देशले राष्ट्रिय फलको उत्पादन र विस्तार अनि प्रबद्र्धनमा ध्यान पुयाएका छन् । सुन्तला राष्ट्रिय फल घोषणाले सुन्तलाप्रति नेपालीको अपनत्व त बढाएको छ नै तर यसको अन्तर्राष्ट्रिय प्रवद्र्धन र पहिचानमा उचित ध्यान नदिँदा यसका सम्भावनाका ढोका अझै बन्दै छन्, खुलेका छैनन् भन्न सकिन्छ । यहाँनिर हाम्रा नीतिगत कमजोरी अनि किसानलाई आवश्यक सहयोगको अभाव मुख्य कारण हो । आव २०७५७६ मा १ अर्ब १२ करोड २१ लाख रुपैयाँ बराबरको सुन्तला आयात भएको देशमा आयातको मात्रा घटेर आव २०८०८१ मा २२ करोड १६ लाख रुपैयाँबराबरको मात्रै भएको छ । जुनचाहिँ सुखद् हो । तर, आयात प्रतिस्थापनमात्रै नभई निर्यातकै दिशामा नेपाल जानुपर्छ । तबमात्रै राष्ट्रिय फलको गौरव र पहिचान अन्तर्राष्ट्रियकरण हुन्छ । यस्ता उत्पादनलाई स्वरोजगारी, रोजगारी र आन्तरिक अर्थतन्त्र उकास्ने एउटा माध्यमका रूपमा विकास पनि गर्नुपर्छ । राष्ट्रिय फल बाह्रैमास उत्पादन हुनसक्ने प्रविधिको विकास र विस्तार पनि गरिनुपर्छ । बाह्रैमास सम्भव हुँदैन भने कम्तीमा छिटो पाक्ने र ढिलो पाक्ने प्रकृतिका सुन्तलाको खेतीको सन्तुलन मिलाउने र शीतभण्डारण गरी बाह्रैमास उपलब्ध गराउन सक्नु श्रेयस्कर हुन्छ । नेपाल सरकार घोषणामा अघि र कार्यान्वयनमा पछि सधैं हुँदै आइरहेको परिप्रेक्ष्यमा सुन्तलाका हकमा पनि त्यस्तै भइरहेको छ । आवश्यक तयारी गरी मुलुकलाई सुन्तलामा आत्मनिर्भर बनाइसकेर पनि यो घोषणा गर्न सकिन्थ्यो । यद्यपि अब घोषणापछि गर्नुपर्ने कार्यमा नचुकिदिए पनि हुन्थ्यो । तर आशाका किरण मधुरा छन् । किसानलाई सुन्तला लगाउन प्रोत्साहन गर्ने, यसका रोगकीराको उपचार गर्न सक्ने सरकारी संयन्त्र विस्तार गर्ने काममा सरकारले प्राथमिकताका साथ काम गर्नुपर्छ ।"
