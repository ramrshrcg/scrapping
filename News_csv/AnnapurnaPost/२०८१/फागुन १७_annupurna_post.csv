शीर्षक,विवरण
माओवादीको अस्थिर चरित्रले अहिलेको सरकार बन्योः डा महत,"नुवाकोट : नेपाली कांग्रेसका प्रवक्ता तथा पूर्व अर्थमन्त्री डा प्रकाशशरण महतले अहिलेको सरकारले देश र जनतालाई उच्च प्राथमिकतामा राखेर कार्य गरिरहेको दाबी गरेका छन्। देशको अस्थिर राजनीतिक प्रणालीलाई परिवर्तन गर्न कांग्रेसएमाले मिलेर देश चलाएको उनको भनाइ छ। नुवाकोटको शिवपुरी गाउँपालिकास्थित शेरावगरमा आयोजित कार्यक्रममा अहिलेको सरकारले जति गर्नु पर्ने हो, त्यति कार्य गरिरहेको बताए। उनले अगाडि भने, कांग्रेसएमाले गठबन्धनको सरकारले देश र जनतालाई उच्च प्राथमिकतामा राखेर काम गरिरहेको छ। वर्तमान सत्तारूढ गठबन्धन माओवादी केन्द्रको अस्थिर राजनीतिक प्रवृत्ति र चरित्रकै कारण बनेको डा महतले आरोप लगाए। उनले अगाडि भने, सरकारमा बस्न नपाएको धङधङीकै कारण माओवादीले अनेक प्रपञ्च रचिरहेको र माओवादीको अस्थिर राजनीतिक चरित्र अहिले पनि उस्तै रहेको कारण कांग्रेस एमाले दुवै सचेत रहेको खुलासा गरे। डा महतले सहमति अनुसार अहिलेको सरकार तोकिएकै समयसम्म चल्ने बताए। प्रधानमन्त्री केपी शर्मा ओलीले सहमति अनुसार सरकार चलाउनुहुन्छ, त्यसपछि कांग्रेस सभापति शेरबहादुर देउवा प्रधानमन्त्री बन्नुहुनेछ, डा महतले भने। उनले राजनीतिमा स्थायित्व, विकास र समृद्धिका लागि कांग्रेस अगाडि रहेको उल्लेख गर्दै कांग्रेसकै अगुवाइमा देशले स्थिरता र आर्थिक प्रगति हासिल गरेको समेत दाबी गरे। कांग्रेसले गरेको उल्लेखनीय कार्यकै आधारमा प्रमुख पार्टी भएको बताएका छन्। उनले आफू अब २०८४ को आम निर्वाचन गृह जिल्ला नुवाकोटबाटै प्रत्यक्ष चुनाव लड्ने बताए।"
"मछिन्द्र केपी ओली कपको फाइनलमा, उपाधिका लागि आर्मीसँग भिड्ने","काठमाडौं : आयोजक केपी एफसीलाई हराउँदै मछिन्द्र एफसी जारी केपी ओली कप फुटबल प्रतियोगिताको फाइनलमा प्रवेश गरेको छ। दशरथ रंगशालामा भएको दोस्रो सेमिफाइनलमा आयोजक टोलीलाई ४० को गोलले पराजित गर्दै मछिन्द्रले फाइनल यात्रा तय गरेको हो। मछिन्द्रका लागि स्टेफेन जमालाले दुई र मनिष डाँगी, रोशन रानाले एकएक गोल गरे। खेलको ३८औं मिनेटमा मछिन्द्रका मनिषले गोल गर्दै टोलीलाई पहिलो अग्रता दिलाएका थिए। ४९औं मिनेटमा रोशनले गोल गर्दै मछिन्द्रको अग्रतालाई दोब्बर बनाए। खेलको ८६औं मिनेटमा पाएको पेनाल्टीमा गोल गर्दै मछिन्द्रका स्टेफेनले टोलीलाई तेब्बर अग्रतामा पुर्याए। पुनः ९०औं मिनेटमा स्टेफेनले व्यक्तिगत दोस्रो गोल गर्दै अग्रता ४० मा पुर्याए। अब मछिन्द्रले उपाधिका लागि त्रिभुवन आर्मी क्लबसँग प्रतिस्पर्धा गर्नेछ। आर्मीले पहिलो सेमिफाइनलमा संकटा क्लबलाई २१ ले हराउँदै फाइनलमा स्थान सुरक्षित गरेको थियो। फाइनल खेल सोमबार हुनेछ। प्रतियोगिताको विजेता हुने टोलीले १५ लाख ११ हजार ११ हजार १११ र उपविजेता हुने टोलीले ५ लाख रुपैयाँ पाउनेछन्। प्रतियोगिताको सर्वोत्कृष्ट खेलाडीले एक लाख, उत्कृष्ट गोलकिपर, सर्वाधिक गोलकर्ता र उदीयमान खेलाडीले समान ५० हजार रुपैयाँ पाउनेछन्। फाइनल खेल अवलोकन गर्न इटालीलाई विश्वकप जिताएका गोलकिपर जियानलुजी वुफोन नेपाल आउने तालिका रहेको छ।"
दिल्लीलाई हराउँदै वीरगन्ज युनाइटेड दोस्रो वीरगन्ज गोल्डकपको सेमिफाइनलमा,"वीरगन्ज : वीरगन्ज युनाइटेड क्लब दोस्रो वीरगन्ज गोल्डकप फुटबलको सेमिफाइनलमा प्रवेश गरेको छ।आदर्शनगर रंगशालामा शनिबारदेखि सुरु प्रतियोगिताको उद्घाटन खेलमा भारतको गढवाल डायमण्ड फुटबल क्लब दिल्लीलाई १० ले हराउँदै वीरगन्जले अन्तिम चारमा स्थान पक्का गरेको हो। खेलको ५१ औं मिनेटमा दिल्लीका खेलाडी सन्दीप रानाले आफ्नै गोलपोस्टमा गरेको आत्मघाती गोल नै निर्णायक बन्यो। पहिलो हाफमा वीरगन्जमाथि हाबी देखिएको दिल्लीका खेलाडीहरू दोस्रो हाफमा भने तुलनात्मक रूपमा वीरगन्जका खेलाडीहरूसंग कमजोर देखिए। खेलको २० औं मिनेटमा दिल्लीका खेलाडीले डिएरिया भित्रै बल हातले छोएपछि वीरगन्जले पेनाल्टी किक पाएको थियो। तर वीरगन्जका कप्तान शीशष थापाले भने उक्त पेनाल्टी किक खेर फालेका थिए। थापाले पेनाल्टीमा प्रहार गरेको बल दिल्लीको गोलपोस्ट बाहिर गएको थियो। खेलको ८५ औं मिनेटमा दिल्लीले बराबरी गोल गर्ने अवसर गुमाएको थियो। दिल्लीका अभय डेसिलाले वीरगन्जको डिएरिया भित्रैबाट प्रहार गरेको बल गोलपोस्टको बारमाथि बाट गएपछि दिल्लीले बराबरी गोल फर्काउन सकेन। शनिबारको खेलको म्यान अफ दी म्याच वीरगन्जका बिपिन मगर घोषित भए। उनलाई नगद १० हजार रुपैयाँ पुरस्कार प्रदान गरियो। आइतबारको खेल काठमाडौंको संकटा क्लब र सिरहाको सलहेश फुटबल क्लबबीच हुनेछ। शनिबार प्रतियोगिताको उद्घाटन वीरगन्ज महानगरपालिकाका मेयर राजेशमान सिंहले गरेका थिए। वीरगन्ज महानगरपालिकाको मुख्य प्रायोजनमा भेट्रान सिटी क्लब वीरगन्जले आयोजना गरेको प्रतियोगितामा ८ टिम सहभागी छन्। फागुन २४ गतेसम्म चल्ने प्रतियोगितामा प्रतियोगितामा संकटा क्लब, मच्छिन्द्र फुटबल क्लब, बागमती युथ क्लब सर्लाही, नेपाल पुलिस क्लब, गढवाल डायमण्ड फुटबल क्लब दिल्ली भारत, एपिआई चर्च ब्वाइज युनाइटेड काठमाडौं, सलहेश फुटबल क्लब सिराहा र वीरगन्ज युनाइटेड क्लबले भाग लिएको आयोजक भेट्रान सिटी क्लबका उपाध्यक्ष सागर राणाले बताए। उनका अनुसार, प्रतियोगिताको उपाधि विजेता टिमले नगद ११ लाख ११ हजार १११ रुपैयाँ तथा उपविजेता टिमले ५ लाख ५५ हजार ५५५ रुपैयाँ प्राप्त गर्नेछ।"
विभिन्न योजना पालिकालाई हस्तान्तरण,"रौतहट : संघन सहरी तथा भवन निर्माण आयोजना वीरगन्जले रौतहटको चन्द्रपुर नगरपालिकाका विभिन्न स्थानमा निर्माण सम्पन्न भएका आयोजनाहरू हस्तान्तरण गरेको छ। शुक्रबार एक कार्यक्रमका बीच चन्द्रपुर नगरपालिकाका नगर प्रमुख सञ्जय कुमार काफ्लेलाई विभिन्न चन्द्रपुर नगर क्षेत्रका वडा नम्बर २, ३, ४ र ५ मा भएका विकासका विभिन्न योजनाहरू सम्पन्न गरी हस्तान्तरण गरेको हो। आयोजनाले विभिन्न ४ वटा योजनाको निर्माणका लागि विनायकप्रजिल जेभी सुकुल ढोका भक्तपुरलाई ठेक्का दिएको थियो। चारवटा योजना निर्माणका लागि १६ करोड १२ लाख २१ हजार ३ सय ६५ रुपैयाँको सम्झौता भएको थियो। ४ वटा योजना मध्ये वडा नम्बर २ जुडिबेला प्रवेशद्वारबाट असनवासम्मको ३ किलोमिटर ४ सय मिटर सडक कालोपत्रे र सडकको दुवै तर्फ नाला निर्माण कार्य गरेको ठेकेदार कम्पनीका प्रतिनिधि इन्जिनियर मनिष कुमार सिंहले बताए। यसैगरी वडा नम्बर ३ गैडाटारमा हाट बजारको सेड निर्माण, वडा नम्बर ४ टेकानटोलमा चार्जिङ सहितको बसपार्क निर्माण र वडा नम्बर ५ मा ३ सय ५० मिटर नाला सहित सडक कालोपत्रे गरिएको हो। कार्य सम्पन्नको पत्र बुझ्दै नगर प्रमुख काफ्लेले नव निर्मित बसपार्कको शुक्रबार उद्घाटन गरे। बसपार्क केही दिनभित्रै व्यवस्थित रूपमा सञ्चालन गरिने नगर प्रमुख काफ्लेले बताए।"
मोटरसाइकलको ठक्करबाट पैदलयात्रीको मृत्यु,दाङ : मोटरसाइकलको ठक्करबाट पैदलयात्रीको मृत्यु भएको छ। राजपुर गाउँपालिका३ खरदरीयास्थित सडकमा बेलाबाट खरदरीयातर्फ जाँदै गरेको प्र ०३०३० प ५६०३ नम्बरको मोटरसाइकलको ठक्करबाट पैदलयात्री सोही ठाउँ बस्ने ३७ वर्षीया विष्णा यादवको मृत्यु भएको हो। शुक्रबार बेलुकी भएको उक्त दुर्घटनामा गम्भीर घाइते भएकी उनको राप्ती स्वास्थ्य विज्ञान प्रतिष्ठान घोराहीमा उपचारको क्रममा शनिबार बिहान मृत्यु भएको हो। फरार मोटरसाइकल चालकको खोजी भइरहेको जिल्ला प्रहरी कार्यालयले जनाएको छ। दुर्घटनाका सम्बन्धमा आवश्यक अनुसन्धान गरिरहेको प्रहरीले जनाएको छ।
समृद्ध नेपालका लागि सुरक्षित संरचना: भौतिक पूर्वाधार मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले समृद्ध नेपालको लक्ष्य प्राप्तिका लागि अब बन्ने संरचनाहरू पनि सुरक्षित र दिगो हुनुपर्ने बताएका छन्। कुनै पनि संरचना निर्माण गर्दा ठूलो धनराशी र समय समेत खर्च हुने भएकाले लागतको तुलनामा अधिक प्रतिफल दिने सुरक्षित संरचना बनाउनेतर्फ ध्यान जानुपर्ने उनको भनाइ छ। काठमाडौंमा शनिबार आयोजित एक कार्यक्रममा उनले सरकारी र सार्वजनिक संरचनाहरू मात्र नभई निजी, आवासीय, सामुदायिक तथा सबै प्रकारका संरचनाहरू दिगो बनाइनुपर्ने बताए। नेपाल भूकम्पीय जोखिम भएको मुलुक भएकाले भवन निर्माण संहिताको पूर्ण पालना, विश्व स्तरीय प्रविधिको उपयोग तथा गुणस्तरीय निर्माण सामाग्रीको प्रयोग गरी दिगो र सुरक्षित निर्माणमा जोड दिनुपर्ने उनको भनाइ थियो।"
बर्दिबासका पाँचवटा अस्पताललाई बन्द गर्न निर्देशन,"जनकपुरधाम : मधेश प्रदेशका मुख्यमन्त्री सतिष कुमार सिंहले महोत्तरीको बर्दिबास रहेका पाँचवटा अस्पताललाई बन्द गर्न निर्देशन दिएका छन्। अनुगमन गरेका ८ अस्पतालमध्ये सेवा सञ्चालन अनुमति नलिएका ५ वटा अस्पताललाई बन्द गर्न निर्देशन दिएका हुन्। बर्दिबासमा सञ्चालित पिनाकल हस्पिटल, सुरक्षा अर्थोपेडिक एण्ड डेन्टल क्लिनिक , ऊँ समाज डेन्टल क्लिनिक, खर्गा डेन्टल केयर सेन्टर र खोमुसरा डेन्टल क्लिनिकलाई बन्द गर्न निर्देशन दिएका हुन्। सेवा सञ्चालन अनुमतिपत्र बिनै सञ्चालनमा रहेका अस्पताललाई तत्काल बन्द गर्न निर्देशन दिँदै मुख्यमन्त्री सिंहले विधि र प्रक्रियाअनुसार मापदण्ड पूरा गरी अस्पताल सञ्चालन गर्न सुझाव दिए। यसैगरी अनुगमन क्रममा बर्दिवास स्थित महेन्द्र डेन्टल क्लिनिकले सेवा सञ्चालन स्वीकृति लिएको पाइएको छ। सेवा सञ्चालन अनुमति लिएको जनसेवा हस्पिटल र डिएनबि मेडिकेयर सेन्टरलाई नवीकरण गराउन मुख्यमन्त्री सिंहले निर्देशन दिए।"
कानुनहरू निर्माण नहुँदा स्थानीय सरकारलाई काम गर्न अप्ठ्यारो भइरहेको छ,रूकुम पूर्व : लुम्बिनी प्रदेशका सभामुख तुलाराम घर्तीले देश संघीयतामा गएपनि कानुनहरू निर्माण नुहुँदा स्थानीय सरकारलाई काम गर्न अप्ठ्यारो भएको बताएका छन्। शनिबार रूकुम पूर्वको पुथा उत्तरगंगा गाउँपालिकामा आयोजित प्रदेश सरकारसँग स्थानीय सरकारको कानुन निर्माण सम्बन्धि सहकार्य कार्यक्रम मा लुम्बिनी प्रदेशका सभामुख घर्तीले विभिन्न कानुन निर्माणको कामहरू थन्किँदा स्थानीय सरकारले काम गर्न अप्ठ्यारो भएको बताएका हुन्। प्रदेश प्रमुख घर्तीले देश संघीय राज्यमा प्रवेश गरेको ७ वर्ष भइसक्दा पनि कानुनहरू पुरानै हुँदा जनता मारमा परिरहेको बताए। सभामुख घर्तीले अहिले लुम्बिनी प्रदेश सरकारले कानुन निर्माणको प्रक्रियालाई अगाडि बढाएर सहकार्य कार्यक्रम सञ्चालन गरेको बताए। स्थानीय सरकार सञ्चालनमा भएको अप्ठ्याराहरूलाई सहज बनाउन प्रदेश सरकारले बनाउने कानुनको सुझाव तथा समस्याहरूलाई बुझ्न प्रदेश सरकार लागि परेको बताए।
सरकारले आशा जगाउने कुनै काम गरेन : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले ठूला पार्टी मिलेर बनेको सरकारले आशा जगाउने कुनै काम नगरेको बताएका छन्। राप्रपा लुम्बिनी प्रदेशले शनिबार बुटवलमा आयोजना गरेका बृहत् आमसभालाई सम्बोधन गर्दै अध्यक्ष लिङ्देनले मुलुकलाई स्थायित्व दिनका लागि भन्दै ठूला दल मिलेर बनेको सरकारको ७ महिनामा जनतामा आशा जगाउने कुनै काम गर्न नसकेको बताए। उनले यसअघिदेखि गर्दै आएको भ्रष्टाचारलाई संस्थागत र संरक्षण गर्ने तथा पहिले गरेको भ्रष्टाचारका कारण कारबाहीमा परिन्छ कि भन्दै आवश्यक कानुन बनाएर जोगिनका लागि वर्तमान गठबन्धन बनेको आरोप लगाए। उनले सरकार बन्ने वितिकै ल्याएको भ्रष्टाचार निवारण ऐनमा पाँच वर्षभित्र उजुरी दिइसक्नुपर्ने व्यवस्थाले पनि अगाडिको भ्रष्टाचारलाई संरक्षण गर्ने व्यवस्था गर्न खाजेको तर्क गरे। अध्यादेशबाट देश चलाउन खोज्ने प्रयास असफल हुन थालेपछि सत्तारुढ दलहरू सांसद किनेर अध्यादेश पास गराउने खेलमा रहेको उनले बताए। उनले अब अहिलेको व्यवस्था कुनै हालतमा काम नलाग्ने बताए। उनले वर्तमान संघीयता असफल रहेको भन्दै प्रदेश व्यवस्था खारेज गर्नुपर्ने, संसदलाई पुनः समानुपातिक बनाउने, तथा निर्वाचित प्रधानमन्त्रीलाई दुई कार्यकालसम्म सीमित गर्नुपर्ने बताए।"
डोनाल्ड ट्रम्पको आरोप जेलेन्स्की लडाइँमात्र चाहन्छन्,"काठमाडौं : अमेरिकी राष्ट्रपति डोनाल्ड ट्रम्पले युक्रेनी राष्ट्रपति भोलोदिमिर जेलेन्स्कीले लडाइँमात्र चाहेको आरोप लगाएका छन्। शुक्रबारको वार्तापछि पत्रकारहरूसँगको कुराकानीमा ट्रम्पले जेलेन्स्कीबीचको संवाद बिल्कुल राम्रो भएको बताए। जेलेन्स्कीले आफूहरूसँग नराम्रो 'कार्ड' खेल्न चाहेको उनको आरोप छ। 'अमेरिकाले प्रस्ताव गरेको खनिज सम्झौता हस्ताक्षर भएको भए जेलेन्स्की बलियो हुने थिए। हामी युद्धलाई अन्त्य गर्न चाहन्छौं। तर, जेलेनस्की त्यो चाहेन। उनी लड्नमात्र चाहन्छन्,' ट्रम्पले भने। उनले शान्ति स्थापना आफ्नो बाटो रहेकाले युक्रेनसँग फेरि पनि संवाद हुनसक्ने संकेत गरे। अमेरिकी समर्थन फिर्ता लिने धम्की दिँदै ट्रम्पले भने, 'कि हामी युद्धलाई अन्त्य गर्न चाहन्छौं कि उसलाई लड्न दिन्छौं।' शुक्रबार भएको संवादमा ट्रम्प र जेलेन्स्कीबीच विवाद उत्पन्न भएको थियो।"
जुवातास खेलिरहेको अवस्थामा ८ जना पक्राउ,"तनहुँ : ब्यास नगरपालिका४ सिमलटारमा जुवातास खेलिरहेको अवस्थामा ८ जना पक्राउ परेका छन्। ४१ वर्षीय कृष्ण बहादुर क्षेत्रीको घरमा जुवातास खेलिरहेको अवस्थामा कृष्ण बहादुर समेत ८ जनालाई शुक्रबार बेलुकी प्रहरीले पक्राउ गरेको हो । जिल्ला प्रहरी कार्यालय तनहुँबाट खटिएको प्रहरीले उनीहरूलाई ३६ हजार ३ सय १० नेपाली रुपैयाँ, २ हजार २ सय ५० भारतीय रुपैयाँ र २ सय १३ पत्ती ताससहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।"
ट्रम्प र जेलेन्स्कीबीच वार्ता भइरहेका बेला युक्रेनमा रुसको ड्रोन आक्रमण,"काठमाडौं : ह्वाइट हाउसमा अमेरिकी राष्ट्रपति डोनाल्ड ट्रम्प र युक्रेनी राष्ट्रपति भोलोदिमिर जेलेन्स्कीबीच वार्ता भइरहेका बेला रुसले युक्रेनमाथि ड्रोन आक्रमण गरेको छ। बीबीसीका अनुसार आक्रमणमा सात जना घाइते भएका छन्। युक्रेनको उत्तर पूर्वी सहर खर्किभमा शुक्रबार राति ड्रोन आक्रमण गरिएको हो। स्थानीय अधिकारीहरूले भने दुई बालिकासहित १२ जना घाइते भएको दाबी गरेका छन्। रुसी आक्रमणले व्यवसायीक भवनहरू, फार्मेसी, क्याफे, पसलहरूमा क्षति पुगेको एजेन्सीहरूले उल्लेख गरेका छन्।"
सिन्धुलीमा विद्युतीय गाडी दुर्घटना हुँदा ८ जना घाइते,"सिन्धुली : सिन्धुलीको बिपी राजमार्गअन्तर्गत सुनकोसी गाउँपालिका५ मुल्कोटमा आज दिउँसो भएको सवारी दुर्घटनामा आठ जना घाइते भएका छन्। झापाबाट काठमाडौँतर्फ जाँदै गरेको मप्र ०२००१ ज ००६ नम्बरको विद्युतीय गाडी तीव्र गतिका कारण अनियन्त्रित भई सडक छेउको डिभाइडरमा ठोक्किएको जिल्ला प्रहरी कार्यालय, सिन्धुलीका प्रमुख प्रहरी उपरीक्षक गोविन्दराज काफ्लेले बताए। दुर्घटनामा घाइते हुनेमा काठमाडौँ महानगरपालिका१६ बस्ने ५२ वर्षीया विष्णुमाया लालचन, ५६ वर्षीया यमकुमारी हिराचन, ५८ वर्षीया पदमकुमारी जुवारचन, ३० वर्षीया हानानी जुवारचन, १६ वर्षीया हास्मी जुवारचन, ६२ वर्षीय जनकलाल हिराचन, ५६ वर्षीय शक्तीलाल जुवारचन र सिन्धुलीको कमलामाई नगरपालिका७, रामपुर निवासी १९ वर्षीय सहचालक निशान तामाङ रहेका छन्। प्रहरी उपरीक्षक काफ्लेका अनुसार घाइतेको अवस्था खतरामुक्त छ। घाइतेलाई थप उपचारका लागि धुलिखेल अस्पताल पठाइएको छ। सवारी चालक, सिन्धुलीको कमलामाई नगरपालिका७, रामपुर निवासी २४ वर्षीय सुजन बल भने सकुशल रहेका छन्। घटनाको प्रारम्भिक अनुसन्धानका आधारमा गाडी तीव्र गतिमा रहेको र त्यसकै कारण अनियन्त्रित भई दुर्घटना भएको हुनसक्ने प्रहरी उपरीक्षक काफ्लेले बताए। सवारी चालकलाई नियन्त्रणमा लिएर दुर्घटनाबारे थप अनुसन्धान भइरहेको प्रहरीले जनाएको छ।"
"लन्डन आइपुगे जेलेन्स्की, भने खनिज सम्झौता गर्न तयार छौं, अमेरिकाको सहयोग बिना रुससँग लड्न सकिन्न","काठमाडौं : युक्रेनका राष्ट्रपति भोलोदिमिर जेलेन्स्की बेलायत आइपुगेका छन्। बेलायतका प्रधानमन्त्री केयर स्टारमरसँग भेटवार्ता गर्न उनी लन्डन आइपुगेका हुन्। शुक्रबार राति अमेरिकी राष्ट्रपति डोनाल्ड ट्रम्पसँग चर्को विवाद भएलगत्तै जेलेन्स्की लन्डनका लागि प्रस्थान गरेको अन्तर्राष्ट्रिय एजेन्सीहरूले उल्लेख गरेका छन्। चर्को विवादका बावजुद जेलेन्स्कीले अमेरिकाप्रति आभार प्रकट गरेका छन्। उनले ट्वीटर्माफत् अमेरिकाले गरेको समर्थनप्रति आभार प्रकट गरेका हुन्। 'म चाहन्छु कि अमेरिका हाम्रो पक्षमा अझ दृढतापूर्वक उभियोस्। उनीहरूको समर्थन बिना रुसी आक्रमणविरुद्ध लड्न निकै गाह्रो छ,' उनले भनेका छन्। उनले आफूहरूलाई अमेरिकी सहयोग महत्त्वपूर्ण रहेको उल्लेख गरेका छन्। 'कठिन संवादका बीच हामी रणनीतिक साझेदार बनेका छौं। हाम्रा साझा उद्देश्य पूरा गर्न हामीले एकअर्कालाई इमान्दार भएर बुझ्नु जरुरी छ,' उनले भनेका छन्। अमेरिकासँग हुने भनिएको खनिज सम्झौता हुन नसके पनि जेलेन्स्कीले उक्त सम्झौतामा हस्ताक्षर गर्न आफूहरू तयार भएको बताएका छन्। 'खनिज सम्झौतामा हस्ताक्षर गर्न तयार छौं। तर अमेरिकाले सुरक्षा ग्यारेन्टीचाहिँ गर्नुपर्छ,' उनले भनेका छन्। सुरक्षा ग्यारेन्टी बिना युद्धविराम हुन नसक्ने र यो युक्रेनको लागि खतरनाक रहेको उल्लेख गरेका छन्। उनले अमेरिकी राष्ट्रपति ट्रम्पलाई सुझाव दिए, 'तपाइँ युद्ध अन्त्य गर्न चाहनुहुन्छ, राम्रो कुरा हो। तर, हामीभन्दा बढी शान्ति यहाँ कसैले चाहेको छैन।' उनले रुसी राष्ट्रपति भ्लादिभिर पुटिनसँग युद्धविराम गर्नुको कुनै तुक नरहेको बताए। 'पुटिनसँग युद्धविराम गरेर काम छैन। उनले दस वर्षमा २५ पटक युद्धविराम तोडेका छन्,' उनले भने। उनले रुसप्रति युक्रेनको अडान परिवर्तन नहुने स्पष्ट पारे।"
करेन्ट लागेर मृत्यु,बारा : जितपुरसिमारा उपमहानगरपालिका१६ टाङगिया बस्ती बस्ने ४५ वर्षीय ज्ञान बहादुर राईता मगरको करेन्ट लागेर शुक्रबार दिउँसो मृत्यु भएको छ। कोल्हवी नगरपालिका५ बलुवा खोलामा करेन्ट लगाई माछा मार्ने क्रममा करेन्ट लागेर गम्भीर घाइते भएका उनको जननायक अस्पताल कोल्हबीमा प्राथमिक उपचारपश्चात प्रादेशिक अस्पताल कलैया लैजाने क्रममा बाटोमै मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।
मधेसको समस्या समाधान माओवादीले मात्रै गर्न सक्छ : प्रचण्ड,"सिरहा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मधेसी जनताले भोग्दै आएको विभेद र अपमानको समस्या मधेसको मात्र नभई राष्ट्रकै समस्या भएको बताएका छन्। उनले मधेसको समस्याको समाधान माओवादीले मात्रै गर्नसक्ने दाबी गरे। सिरहामा आयोजित खबरदारी सभालाई सम्बोधन गर्दै उनले मधेसका मसिहा ठान्ने दलहरूले मधेसी जनतामाथि नै घात गरिरहेकाले अब उनीहरूको भ्रमबाट मुक्त हुनुपर्ने बेला आएको बताए। महिला, जनजाति, दलित, मधेसी, मुस्लिम, थारू आदिको पहिचान र अधिकार स्थापित गर्ने दल माओवादी नै भएको स्पष्ट गर्दै अध्यक्ष प्रचण्डले अब मधेसले माओवादीलाई फेरि विश्वास गर्ने बेला आएको बताए। मधेसी जनता वास्तविक देशभक्त र सीमारक्षकको रूपमा रहेको उल्लेख गर्दै उनले उनीहरूको सम्मान गर्नुको साटो अरु देशका नागरिक सरह व्यवहार गर्नु विभेद र अपमान भएकाले यसलाई प्रभावकारी कार्यक्रममार्फत नै अन्त्य गर्न सकिने र त्यसको नेतृत्व माओवादीले मात्रै गर्नसक्ने बताए। अध्यक्ष प्रचण्डले माओवादीले जनयुद्धकै क्रममा मधेसी जनताको आत्मनिर्णयको अधिकारलाई स्थापित गर्न मधेस सरकार गठन गरिएको र पार्टीभित्र पहिलोपटक मधेसी राष्ट्रिय मुक्ति मोर्चा गठन गरिएको स्मरण गराए। झन्डै एक हजार तीन सय मधेसी जनताका छोराछोरीले माओवादी जनयुद्धमा बलिदान गरेको उनले बताए।। आफ्नो पार्टीले जनयुद्ध सुरु गर्दा पहिलोपटक हतियारको तालिम मधेसबाटै सुरु गरेको जानकारी दिँदै अध्यक्ष प्रचण्डले आफूले पहिलोपटक हतियारको तालिम धनुषा र सिरहाबाटै लिएको बताए। २०६४ सम्म आउँदा मधेस माओवादीमय भएको तर पार्टी एकता बचाउन नसक्दा र गौर हत्याकाण्डजस्ता विभिन्न षड्यन्त्रका कारण मधेसी जनतामा माओवादीप्रति भ्रम पर्न गएको र यही भ्रम हटाउन अहिले तराई मधेस जागरण अभियान लिएर आएको उनले स्पष्ट पारे। नेपालको इतिहासमै पहिलोपटक राजनीतिक दलको तर्फबाट हुलाकी मार्ग केन्द्रित अभियान सुरु गरिएको उल्लेख गर्दै उनले देशको होचो स्थान कचनकवलबट सुरु गरिएको यो अभियानको दोस्रो संस्करण मध्यपहाडी लोकमार्ग हुँदै देशको अग्लो भूभाग रहेको सोलुखुम्बुमा गएर समापन गरिने बताए।"
"ट्रम्प्लाई युक्रेनी सांसदको जवाफ यो जुवा होइन, युक्रेनी जनताले सम्मान खोजेका हुन्","काठमाडौं : युक्रेनी सांसद लिसा यास्कोले ह्वाइट हाउसमा राष्ट्रपति डोनाल्ड ट्रम्प र भोलोदिमिर जेलेन्स्कीबीचको विवादले युक्रेनी जनताहरूलाई ठूलो झट्का लागेको बताएकी छन्। ट्रम्पले लगाएका विभिन्न आरोपले उनले खण्डसमेत गरेकी छन्। उनले आफ्ना राष्ट्रपति जेलेन्स्कीले कुनै जुवा नखेलेको प्रस्ट पारेकी हुन्। उनले युद्धविरामसँगै युक्रेनी जनताले सम्मान पनि चाहेको बताएकी छन्। 'जेलेन्स्कीले युद्धका नाममा कुनै जुवा खेलेका छैनन्। युक्रेनी लाखौं जनताका सबाल छन्। र, राष्ट्रपति जेलेन्स्की आफ्ना जनताप्रति संवेदनशील छन्,' बीबीबी लाइभलाई उनले भनेकी छन्, 'हामी युद्ध अन्त्य गर्न चाहन्छौं। तर, हामी सम्मान पनि चाहन्छौं।' रुससँग जारी युद्धमा अमेरिकालगायत पश्चिमा मुलुकहरूले अझै साथ र सहयोग गर्नेछन् भन्ने कुरामा युक्रेनी जनताहरू आशावादी रहेको उनको भनाइ छ। शुक्रबार साँझ ह्वाइट हाउसमा भएको वार्तामा ट्रम्प र जेलेन्स्कीबीच वादविवाद भएको थियो। वार्तामा अेमरिकी उपराष्ट्रपति जेडी भान्स पनि सहभागी थिए। वार्ताको क्रममा भान्सले जेलेन्स्कीमाथि संयुक्त राज्य अमेरिकाको अपमान गरेको आरोप लगाएका थिए। ट्रम्पले युक्रेनी राष्ट्रपतिलाई धेरै पटक हप्काएका थिए। ट्रम्पले जेलेन्स्कीलाई तेस्रो विश्वयुद्ध सुरु गर्ने प्रयास गरेको आरोप पनि लगाए। ट्रम्पले औंला उठाउँदैभने, 'तपाईंले कुनै चाल चल्न सक्नु हुँदैन। तपाईँले लाखौं मानिसहरूको जीवनसँग खेलिरहनुभएको छ। तेस्रो विश्वयुद्धको सम्भावनामाथि जुवा खेल्दै हुनुहुन्छ। तपाईं यो देशको नै अपमान गर्दै हुनुहुन्छ।' यो पनि पढ्नुस्: वार्तामा जेलेन्स्कीलाई थर्काउँदै ट्रम्पले भने : तपाईं तेस्रो विश्वयुद्ध सुरु गर्ने प्रयासमा हुनुहुन्छ"
अवैध रूपमा सञ्चालन भएका १० अस्पताल बन्द,"रौतहट : मधेश प्रदेशका मुख्यमन्त्री सतिश कुमार सिंहले रौतहटको चन्द्रपुर नगरपालिकामा सञ्चालित १० वटा अस्पताल बन्द गर्न निर्देशन दिएका छन्। अस्पताल अनुगमनका क्रममा रौतहट आएका मुख्यमन्त्री सिंहले अवैध तथा अनधिकृत रूपमा सञ्चालनमा रहेका अस्पताल बन्द गर्न निर्देशन दिएका हुन्। शनिबार अनुगमनका क्रममा दर्ता र मापदण्डबिना सञ्चालित १० वटालाई बन्द गर्न निर्देशन दिएका हुन। चन्द्रपुर नगरपालिकामा सञ्चालित हाईवे ट्रमा हस्पिटल एण्ड रिसर्च सेन्टर, सिभिल हयुमनहोस्पिटल एण्ड रसर्चसेन्टर,पब्लिकलाईफ केयर पोलिक्लीनिक, हिमालयन पोलिक्लीनिक चन्द्रपुर प्रालि, एपोलो हस्पिटल, चपुर सिटी हस्पिटल, चन्द्रनिगाहपुर अर्थोपेडिक एण्ड जनरल हस्पिटल प्रालि, चन्द्रपुर सामुदायिक हस्पिटल, चन्द्रपुर आँखा तथा दाँत उपचार केन्द्रलाई मापदण्ड पूरा गरी दर्ता गरेर मात्र सञ्चालन गर्न मुख्यमन्त्री सिंहले निर्देशन दिए। भर्ना भएका बिरामीलाई अन्यत्र भर्ना गरेर पैसा तिराउने काम बन्द गर्न निर्देशन दिँदै मुख्यमन्त्री सिंहले लिखित पत्र समेत दिएका छन्। ११ वटा अस्पतालको अनुगमन गर्दा चन्द्रपुर हस्पिटल मात्र दर्ता गरी सञ्चालनमा रहेको पाइएको थियो। सेवा सञ्चालन अनुमति लिएर मात्र अस्पताल सञ्चालन गर्न उनले निर्देशन दिए।"
परीक्षालाई असर गर्नेगरी विद्यालयमा महोत्सव गर्दै नगरपालिका,"नवलपुर : मध्यविन्दु नगरपालिकाले परीक्षाकै मुखमा विद्यालयको खेलमैदानमा कृषि प्रविधि प्रदर्शनी तथा खाना महोत्सव गर्ने तयारी गरेको छ। नगरपालिकाले फागुन २२ देखि २४ गतेसम्म मध्यविन्दु७ चोरमारा स्थित नवजागरण माध्यमिक विद्यालयको खेलमैदानमा महोत्सवको आयोजना गर्न लागेको हो। नगरपालिकाले यस अघि फागुन ११ गते महोत्सवमा सहभागी हुन सबै विद्यालयलाई पत्राचार गरेको थियो। विद्यालय व्यवस्थापन समितिको यही फागुन १२ गते बसेको सञ्चालक समितिको बैठकले महोत्सवको मिति र स्थान परिवर्तन गर्न आग्रह गरेको छ। बैठकको निर्णयमा भनिएको छ, यो कार्यक्रम राम्रो हुँदा हुँदै पनि यसले विद्यार्थीको पठनपाठनमा असर पुर्याउँछ , विद्यालयको खेलमैदानमा यो कार्यक्रम आयोजना गर्दा विद्यालय शान्ति क्षेत्रको अवधारणाको पालना नहुने र भोलिका दिनमा जुनसुकै नाममा महोत्सव सञ्चालन हुन सक्ने हुँदा पठनपाठनमा गम्भीर असर पुग्छ। विद्यालय व्यवस्थापन समितिका अध्यक्ष विन्दु काफ्लेको अध्यक्षतामा बसेको सो बैठकले फागुनको समयमा कोर्स समाप्त गर्नुपर्ने र परीक्षाहरू नजिकिने भएकाले विद्यालयको खेलमैदानमा महोत्सव नगर्न आग्रह गरेको छ। प्रधानाध्यापक हरिप्रसाद देवकोटाले एसईई र बिएलई परीक्षा नजिकै आउने हुँदा त्यस कार्यक्रमले तयारीमा समस्या हुने बताए। उनले भने, हामीले कार्यक्रमको स्थान या मिति सार्न आग्रह गरेका छौं, कुराहरू सकारात्मक आएका छन्, यही खेल मैदानमा गर्दा यसले पठनपाठनमा असर गर्छ भन्ने हाम्रो भनाइ हो। एसईई आगामी चैत ७ गते र बिएलई चैत ८ गते देखि सुरु हुँदैछ। नगरपालिका प्रमुख भिम अधिकारीले पहिले विद्यालयको सल्लाह बमोजिम नै महोत्सव गर्ने स्थान तय गरेको बताए। उनले भने, हामीले सल्लाहमा नै स्थान तय गरेका हौं। पछि फेरि उहाँहरूले विरोध किन जनाउनुभयो थाहा छैन। अधिकारीले स्थान सार्ने विषयमा आफूहरू छलफलमा नै रहेको बताए।"
खाँदबारीमा महिलाको शव फेला,"सङ्खुवासभा : सङ्खुवासभाको खाँदबारी नगरपालिका८ पिप्लेमा महिलाको शव फेला परेको छ। खाँदबारी८ पिप्लेस्थित आदर्श टोलमा ३० वर्षीया यमकुमारी ढकाल पोखरेलको शव फेला परेको हो। आज बिहान ५ बजे ३० वर्षीया पोखरेलको शव घरभन्दा पाँच सय मिटर पर फेला परेको जिल्ला प्रहरी कार्यालय सङ्खुवासभाका प्रहरी नायब उपरीक्षक दक्ष कुमार बस्नेतले बताए। उनी शुक्रबार बेलुकी ८ बजेदेखि हराएकी थिइन्। प्रहरीका अनुसार पोखरेलका श्रीमान्, एक छोरा र एक छोरी रहेका छन्। घटनाका बारेमा थप अनुसन्धान भइरहेको प्रहरी नायब उपरीक्षक बस्नेतले बताए। उनको शव परीक्षणका लागि जिल्ला अस्पताल खाँदबारीमा राखिएको छ।"
अनिँदो रात,"मेलम्चीले शरणार्थी बनाएपछि रातहरू डरलाग्दा भए। न कुनै जमिन रह्यो। न बस्न कुनै घर। राज्यले जिम्मेवारी नै वहन गरेन। सम्मानले पीडा पोख्यो। के गर्छस् बाबु ? सरकारले सुनेन सुन्दैन पनि, सटौली आमाले चिन्ता पोखिन्। जागिरको सिलसिलामा कति सहर धाउँछस् ? केही खा ! पैसा दिनु पर्दैन। मलिनो अनुहार देखेपछि सिटौली आमा बोलिन्। आमाको जस्तै ममता भएकाले आउने सबै ग्राहकले आमा भन्थे। सिटौली आमा सबैकी आमा थिइन्। लगभग सबै आमाका एउटै परिभाषा हुन्छन्। आमाको जस्तै ममता हुन्छन्। भिन्नाभिन्नै त्याग हुन्छन्। आआफ्ना तपस्या हुन्छन्। माया, दया र करुणा हुन्छन्। अतः छोरीसँग पढ्ने हुँदा उनले ज्वाइँ बनाउने धेरै कोसिस गरिन्। जीवन सरल रेखामा कहाँ चल्छ र ? भनेको जस्तो भएन। सम्मानलगायत केही युवा चिया पिउँदै थिए। क्षणभरमा हजारौंको भिड आयो। भिडमा नारा लाग्यो, जिन्दावाद ! युवा पहिले झैं भिड पछ्याउँदैनथे। भिडप्रति युवाको चासो थिएन। वैश्विक स्तरमा नेपालको अस्तित्व शून्य थियो। सत्ताकेन्द्रित प्रवृत्तिलाई राजनीति मानिँदैन। विचारको आधार बस्नै पथ्र्यो। अतः बुझेका युवा धमाधम चिया पिउँदै थिए। चियाको तह पिँधमा नपुग्दै अर्को हजारौंको भिड त्यसैगरी आयो।भिडले त्यसैगरी नारा लगायो, मुर्दावाद ! धेरैबेरसम्म सबै अक्कमक्क परे। उत्तर कोहीसँग थिएन। पहिलो नारालाई दोस्रोले विस्थापन गर्यो। वास्तविकता के थियो ? कसैलाई थाहा थिएन। भिड देश बनाउन हो या भत्काउन ? राजनीति सिद्धिसकेको थियो। सत्ताकेन्द्रित अपराध मात्र सुनिन्थे। अचानक चिया पिउँदै गरेको वकिलले प्रश्न तेस्र्याए, किन पहिलाको भिडलाई दोस्रोले विस्थापन गर्यो ?प्रश्न गम्भीर थियो। सरकारका दुई उपसचिव पनि चिया पिउँदै थिए। ती मुसुमुसु हाँसे। होटेल सानो थियो। गुणस्तर खानाले धेरै मान्छेलाई लोभ्याउँथ्यो। बिद्वान्हरू गुण पक्ष रोज्थे। सम्मानले १५ साल सुनेको थियो। ४७ साल आफ्नै आँखैले देख्यो। ६२६२ साल आफैंले भोग्यो। बोध र होस भएको विवेकपूर्ण विचारलाई क्रान्ति भनिन्थ्यो। गाउँ सहरमा धेरै पटक क्रान्तिका नारा लागे। गणतन्त्रका नारा पनि लागे। आखिर ! तीनैपटक एउटै व्यवस्था आयो। एउटै तन्त्र आयो। एउटै शोषण प्रणाली आयो। परिवर्तनको भाष्य मात्र खडा, परिवर्तन शून्य रह्यो। फ्लास ब्याकमा पुगेपछि सम्मान झसंग भयो। उसले वास्तविकता खोल्दै बोल्यो, भिड बटुल्दैमा केही हुन्न महोदय ! भिडको अस्तित्व भिडले नै सक्छ। चियाको चुस्की सकेर सबै आआफ्ना गन्तव्यतिर लागे। एक्लै भएको मौका छोपेर सिटौली आमाले सोधिन्, अघिपछिभन्दा बढी नै चिन्तित देख्छु। के भयो बाबु ? मेलम्चीले शरणार्थी बनाएपछि रातहरू डरलाग्दा भए। न कुनै जमिन रह्यो। न बस्न कुनै घर। राज्यले जिम्मेवारी नै वहन गरेन। सम्मानले पीडा पोख्यो। के गर्छस् बाबु ? सरकारले सुनेन सुन्दैन पनि। भगवान्को भाषा बोल्ने पण्डितले यज्ञको नाममा आश्रमबाट निकाल्न नहुने हो। धर्म कमाउधन्दा मात्र बन्यो। कठै ! जंगलको बास। दमको रोग भएको बूढो बाउ। वर्षायाम। सिटौली आमाले चिन्ता पोखिन्। नव धनाढ्यहरू मिलेपछि पण्डितलाई दक्षिणा दिए पुग्यो। सम्मानले रहस्य खोल्यो। सहसचिवद्वय पुनः होटेल फर्के। वास्तविकता बुझ्न सिटौली आमालाई सोधे, हामी जिम्मेवार ठाउँमा छौं। उहाँको वास्तविकता जान्न सक्छौं र आमा ? म केही वर्षदेखि होटेल व्यवसायमा व्यस्त छु। मलाई सबै वृत्तान्त थाहा छ। लौ सुनगरिबीको पहाडलाई पाखा लगाएर सम्मान शिखर चढ्न खोज्दै थियो। बेलाबेला भयंकर आँधीहरू आइलाग्थे। झरेर पुनः पिँधमा पुग्दथ्यो। तैपनि उसले हार मानेन। सम्मान आाफू हारेर अरूलाई जिताउँथ्यो। नमुना म आफैं हँु। सानैदेखि अभावै अभावमा जिन्दगी जियो। कोदाको ढिँडो नुनखोर्सानीसँग चोपेर खान्थ्यो। दिनभरि साथीभाइसँग खेल्थ्यो। तिनका घरमा दाल, भात र तरकारी पाक्थे। जब ती खान थाल्थे। ऊ र उसको बहिनी पिलपिल आँखा बनाउँथे। दया लागेर हो कि ! भरतका बाआमा सोध्थे, गुन्द्रुकमा भातको माड हालेको छु। खान्छौ ? यी दाजुबहिनी मुन्टो हल्लाउँदै भन्थे, खान्छम्। त्यसो भए लु खाओ। भरतका बा आग्रह गर्थे। निभेषभरमा एक मानो चामलको भात साट्सुट पार्थे। सुन्दा पनि कहाली लाग्थ्यो। घरमा खाने अन्न थिएन। ऊ पाँच वर्षको नहुँदै बाउ रोगी भए। लामो समयसम्म अस्पताल राखेपछि बल्लतल्ल केही कम भयो। तर आजीवन औषधि सेवन गर्नैपर्ने भयो। सन्तान धेरै थिए। सवैको भार उसमा पर्यो। बिचरा ! ऊ बिहानबेलुका घाँसपात गरेर बिद्यालय जान्थ्यो। समय र मौसम अनुसार मेलापात गथ्र्यो। आफू नगए कोही पर्म आउँदैनथे। मेलापात गर्दागर्दै सयौं पटक विद्यालय छुट्थ्यो। तैपनि पढ्नमा अब्बल थियो। कहिल्यै दोस्रो भएन। अद्भुत क्षमता थियो। उच्च शिक्षाका लागि सहर हानिएपछि कष्टहरू चुलिँदै गए। विचरा ! गाउँदेखिको खाली हात, सहरको महँगो बसाइ। उसँगै पासाङ फुर्वा पनि गाउँबाट सहर पसेको थियो। पासाङको बा पर्यटन व्यवसाय गर्थे। असोज महिनाको शनिबार फुर्वाले आफ्नो वाउसँग सम्मानको भेट गरायो। तँ पुनि मेरो छोरा जास्तै हो। आवु गाइडको काम गार्छ त जेठा ? निमाले सोधे। उसले टाउको हल्लाइदियो। बाह्र हातको लामो जिब्रो फड्कार्नुभन्दा धार्नीको टाउको हल्लाउनु बेस्। अनर्थ नलाग्ने। उसले गाइडको काम थाल्यो। कहिले सगरमाथा बेस क्याम्प पुग्थ्यो। कहिले अन्नपूर्ण बेसक्याम्प। मध्य हिउँदमा ऊ रिसर्चर लिएर डोल्पा निस्कियो। डोल्पा भयावह थियो। बाध्य भएपछि उसले सम्झायो, के गर्नु सर ? हाम्रो देशमा नेता र भीर उस्तै छन्। साह्रै डरमर्दो। अप्ठ्यारा। रिसर्चर मरिमरि हाँस्यो। उसै त गोरो छाला। उसका अंग प्रत्यंग्य सबै हाँसे। बाध्य भएर सम्मानले सोध्यो, किन हाँस्नु भयो सर ? माइकले विनम्रतापूर्वक बोल्यो, जुन देशमा विश्वविद्यालयले विज्ञ, विद्वान्, वैज्ञानिक र दार्शनिक उत्पादन गर्न सक्दैन। त्यस देश साह्रै गरिब रहन्छ। न व्यवस्था मोडेल थाहा हुन्छ। न विकासबारे थाहा हुन्छ। सम्मानले सोध्यो, कसरी ? माइकले सम्झाउँदै जवाफ दियो, काठमाडौंमा धेरै कलेज छन्। आर्थिक उन्नति र विकास पनि छ। डोल्पामा विद्यालय छैन। विकास नै छैन। अतः युरोप र अमेरिका सम्पन्न बन्नुको कारण त्यहाँको योग्य शिक्षक नै हो। यसको मतलब, जस्तो गुरु उस्तै चेला। सम्मानले विषय जान्न खोज्यो। स्वार्थ नभएका व्यक्तिलाई गुरु भनिन्छ। राजनीति गर्ने गुरु भएपछि दर्शन कसरी जन्माउँछन् ? बिनादर्शन कुन राजनीति सफल हुन्छ ? माइकले च्वास्स बोल्यो। उपस्थित सबैका हृदय अमिलो भयो। यात्राको क्रममा माइकसँग राम्रो सम्बन्ध गाँसियो। केहीदिनमै नेपाली कोसेली लिएर माइक बिदा भयो। माइकलाई गुरुकुल मन पथ्र्यो। शिक्षाभित्रका चौसट्ठी कला मन पथ्र्यो। बढेपछि विवाहका प्रस्तावहरू आउन थाले। एउटा विवाह प्रस्ताव उसले सहर्ष स्विकार्यो। केटी पक्षले वैशाख नलाग्दै स्वयम्बर गर्ने निर्णय सुनाए। ऊ बिहे गर्न राजी भयो। ज्योतिषले भने, महिना दिनपछि मात्र लगन छ। विवाह ख्यालख्याल थिएन। पूरै जीवन जिउनुपर्ने। हामीले नै ती नानीलाई कोठामा बोलाइदियौं। उनीहरू एकान्तमा सुखदुखःका गफ गर्थे। नानी प्रायः कोठामा आइरहन्थिन्। चिनेजानेकाले तिनलाई माइली भन्थे। सम्मान भने जहिल्यै माया भन्थ्यो। प्रत्येक शनिबार उसको छुट्टी हुन्थ्यो। माघको तेस्रो शनिबार अचानक ऊ अफिस गयो। फर्कंदा माइली अरू कसैसँग सहवास गर्दै थिई। उसले रंगेहात माइलीलाई पक्रियो। ऊ आकाशबाट खसे झैं भयो। बाध्य भएपछि ऊ बोल्यो, होइन माया, यो के गरेको ? प्रेममा पो यौन जायज हुन्छ। यौनमा प्रेम कसरी ? माइली बोल्दै बोलिन। घोस्से मुन्टो पारेर रुन थाली। उसले आफ्नो ५० प्रतिशत गल्ती स्विकार्यो। गल्तीहरू सधैं गल्ती गर्नेको मात्र कहाँ हुन्छ ? वातावरण बनाउनेको पनि हुन्छ। लाज लागेर होला, रहस्यमय तरिकाले माइली अर्कै केटासँग अस्ट्रेलिया भागी। बदलाको भावना ऊभित्र अटाएन। अतः उसले श्रद्धा पायो। उसको जीवनमा एकपछि अर्को गरेर रात पर्यो। ७२ सालको वैशाख महिनामा अचानक ठूलो भूकम्प आयो। भएका घरकटेराहरू ढले। गाउँभरि लासैलास बिछियो। युवा जति विदेश थिए। काँध थाप्ने गाउँमा कोही थिएनन्। ऊ एक्लैले सबै लासलाई संस्कारपूर्ण जलायो। लगभग सयभन्दा बढीको किरिया गर्यो होला। किरिया सक्दा श्वासमात्र बाँकी थियो। गाउँभरि पशुपन्छीका दुर्गन्ध उस्तै थिए। दुर्गन्धले खासै असर गर्दैन। रोग फैलियो भने हामी सबै सकिन्छौं। घरघरमा खाडल खनौं। उसले गाउँभरि उर्दी गर्यो। केही दिन लगाएर मृत पशुपन्छी खाडलमा धमाधम पुरिए। निजी क्षेत्रको जागिरमा बचत शून्य हुन्थ्यो। उसले दुई वर्षसम्म घर बनाउन सकेन। साँझपख चौरको ढुंगामा टक्रक्क बसेको मात्र के थियो। पछाडिबाट आवाज आयो, किन चिन्तित हुन्छस् बाबु ? म छु नि ! चार दिनको फगत चाँदनी। सम्मानले पीडा फुकायो। बुद्ध बन्न शून्यमा पुग्नुपर्छ, बाबु। पछाडिबाट सम्झाउने प्रयास गरियो। फर्केर हेर्दा साहिँलो मिजार थिए। उनी जहिल्यै सक्कली छालाको जुत्ता बनाउँथे। उनको सक्कली कामले सक्कली सहानुभुति पोख्थ्यो। सक्कली अनुभव दिलाउँथ्यो। अतः उनी सक्कली बिम्ब थिए। लौ ! बाबु, मसँग लाख रुप्पे छन्। अप्ठेरो पर्दा शरण दिनुपर्छ। मरण हेर्नुहुन्न। साहिँला मिजारले फड्कारे। कर्म गर्नेलाई हाम्रो शास्त्रले महान् मान्छ। धर्मको अर्थ गुण, स्वभाव र प्रकृति हो। कुन अतिवादीले असमान जातीय प्रथा चलायो ? हजुर ब्राह्मण हो साहिँलो बा। सम्मान बोल्यो। होइन तिमी होसमा त छौ ? साहिँलो मिजारले प्रश्न गरे। सम्मानले स्पष्ट पार्दै भन्यो, भगवान् कृष्ण भन्नुहुन्छ कर्म गर्ने नै महान् हुन्छन्। लु भयो। तिमी विदेश गैहाल। उनले विषय मोडे। उनकै सल्लाहअनुसार ऊ सहर पस्यो। मेनपावरलाई पासपोर्ट बुझायो। एकाध महिनामा ऊ विदेश पुग्यो। मरुभूमिमा निःशुल्क श्वास मिल्दैनथ्यो। अवसर कसले दिने ? श्वास फेर्दा छातीमा आगो दन्कन्थ्यो। सानो घर बनाएर गुजारा चलाउने सल्लाह माग्दा बाले सम्झाए, हेर बाबु, हाम्रो घरमा धेरै पाहुना आउँछन्। रोज्जा घर बनाउनुपर्छ। चार वर्षमा उसले बल्लतल्ल पक्की घर ठडायो। रंगरोगन गरेको दोस्रो वर्ष नपुग्दै फेरि मेलम्ची नदीले बगायो। के चाहियो र अब ? पहिला घरमात्रै भत्केको थियो। यस पटक उसको जमिनसम्म रहेन। आफ्नै देशमा शरणार्थी बन्यो। साथमा नागरिकता मात्र बाँकी रह्यो। मिसनमा चल्नेले कहाँ प्रेम गर्थे र ! मिसन पूरा गरेपछि आफ्नो बाटो लाग्थे। मिसन र फेसन उस्तै थिए। रानी बन्न आफैंले राज गर्नुपर्छ। दासीहरू धन रोज्थे। धनी केटा छानीछानी बिहे गर्थे। धनी केटामा सदाचार हुन्छ भन्ने छ ? बाउले अप्राकृतिक जाल, झेल र अपराध गरेर जोडेका धनमा हुर्केका सन्तान काम लाग्दैनथे। तिनमा सिर्जना हुँदैनथ्यो। अरूप्रति मान, सम्मान र प्रतिष्ठा हुँदैनथ्यो। लतारेको शिरले के गौरव पोख्ने ? अतः तिनले हाम्रो यो हीरा चिनिनन्। पक्कै पनि कुनै दुनियाँमा रुँदै होलिन्। मनोरञ्जनको दुनियाँमा सिधा मान्छे काम लागेन। परिस्थितिले शून्यमा पुर्यायो। कस्ले सुन्छ पीडितलाई ? सहकारीमा राखेको पैसा अरू कसैले खाइदियो। कस्लाई भन्ने ? चार किल्लाले घेरेर मात्र देश कहाँ बन्दो रहेछ र ! व्यवस्था फेरिएर के गर्नु ? व्यवस्थापन र व्यवस्थापक नफेरिएपछि। मान्छे एक्लै भएपछि मनोवाद गर्दोरहेछ। म बुढीलाई के थाहा ? मनोवाद प्राकृतिक अवस्था थियो। हाम्रो समाजमा पुरुषविरुद्ध ठूलो भाष्य खडा थियो। पुरुषले रुनु हँुदैन, भन्थे। होइन कोसँग बोल्दै छ यो ? आइहाल, बाबु। छोरो अस्ट्रेलिया जाँदैछ। केही त सिकाइदे। मनोवादको क्रममा आवाज आएछ। फर्केर हेर्दा रामशरण रहेछन्। उनी १० वर्षसम्म क्याम्पस प्रमुख थिए। आफूलाई उच्च दर्जाको प्राध्यापक भनेर चिनाउँथे। तर सहयोग कसैलाई गरेको देखिएन। पीडित भेटे उपदेश दिहाल्थे। अध्ययन गर्दैमा कहाँ बोध हँुदो रहेछ ? ज्ञान र जानकारी भिन्ना भिन्नै शब्दहरू लाग्न थाल्यो। होइन, के भन्छौ ? प्रोफेसरको छोराले देश छोड्दा कस्तो खुसी साट्ने ? सम्मानले जान्न खोज्यो। देशको हालत यस्तो छ। नपठाएर के गर्नु ? बरु तँ पनि जा। रामशरणले भने। छोरालाई बाउको विश्वास नभएपछि देशमा किन बस्छन् ? सुगरको बिरामी छौ। सम्मानले फड्कार्यो। सत्य बिझ्यो। उनी चिसिए। आँखाभरि आँसु देखियो। हत्तपत्त दुई हातले आँसु पुछे। आँखामा आँसु देखेपछि छोराले चाल पाइहाल्यो। बाउआमालाई समयमा उपचार नगरे मर्थे। बाउआमालाई छोडेर छोरो विदेश जान चाहेन। वास्तविकता उकल्दै ऊ बोल्यो, मान्छेभित्रको कला, क्षमता र सिर्जना पो सम्पत्ति हो। विचरा ! सम्मानले दर्शनशास्त्रमा विद्यावारिधि गर्ने धेरै कोसिस गर्यो। अवसर कहिल्यै जुरेन। उसलाई पाएपछि गाउँ निदायो। गाउँलेहरू निदाए। जिल्ला निदायो। देश निदायो। सरकार र सरकारहरू निदाए। तर हालसम्म ऊ अनिदो छ। उसको वास्तविकता कस्तो लाग्यो ? सिटौली आमाले कहानी अन्त्य गर्न खोजिन्। यत्रो विद्धान् मान्छे हुनुहुँदो रहेछ। लासको काम आउँछ। म कोसिस गर्छु। मन्त्रालयका उपसचिवहरूले भने। सिटौली आमाले पीडादायक कथा अन्त्य गर्दै बोलिन्, सक्नुहुन्छ भने केही गर्नुहोस्। सपूतहरू अरूका लागि जिउँछन्। अब व्यक्तिगत स्वार्थभन्दा माथि उठेर सोच्न पर्ने बेला आएको छ।"
ट्रम्प र जेलेन्स्कीको वार्तालाई लिएर एमाले महासचिवले भने : क्षेत्रीय शान्ति बिना विश्व शान्ति सम्भव हुँदैन,"काठमाडौं : नेकपा एमाले महासचिव शंकर पोखरेलले क्षेत्रीय शान्ति बिना विश्व शान्ति सम्भव नहुने दाबी गरेका छन्। अमेरिकी राष्ट्रपति डोनाल्ड ट्रम्प र युक्रेनी राष्ट्रपति भ्लोदिमिर जेलेन्स्कीबीच शुक्रबार राति ह्वाइट हाउसमा भएको भेटवार्तालाई लिएर उनले छिमेकसँगको सम्बन्ध बिग्रदा शक्तिशाली देशहरूले पनि दुःख पाएको बताएका हुन्। उनले अमेरिका र युक्रेनबीच अमेरिकामा भएको प्रत्यक्ष वार्ताले धेरैलाई धेरै पाठ सिकाएको बताए। छिमेकका विरुद्ध बाहिरबाट प्राप्त हुने सहयोग अस्थायी र कतिपय अर्थमा स्वार्थ आधारित हुने गरेको उनको भनाई छ। अमेरिका र युक्रेन बीच अमेरिकामा भएको प्रत्यक्ष वार्ताले धेरैलाई धेरै कुराको पाठ सिकाएको छ। महासचिव पोखरेलले भने,हरेक राष्ट्रले आफ्नो राष्ट्रिय हितका लागि छिमेकसँगको सम्बन्धलाई प्राथमिकतामा राख्नु पर्दछ । छिमेकसँगको सम्बन्ध बिग्रदा ठूला र शक्तिशाली देशहरूले पनि दुःख पाउनु पर्दोरहेछ । छिमेकका विरुद्ध बाहिरबाट प्राप्त हुने सहयोग अस्थायी र कतिपय अर्थमा स्वार्थ आधारित हुँदो रहेछ। उनले रुस र युक्रेन दुबैका लागि युद्ध घाँडो भएको टिप्पणी गरे। उनले भने, आज रुस र युक्रेन दुबैका लागि युद्ध घाँडो भएको छ । तर युद्ध अन्त्यका लागि उनीहरूले निकै ठूलो मूल्य चुकाउनु पर्ने अवस्था देखिँदैछ । शान्ति र स्थायित्वका लागि अब हरेक देशले सोच्नु पर्दछ, क्षेत्रीय शान्ति विना विश्व शान्ति सम्भव हुँदैन । त्यसमाथि एसियाली देशहरुले आपसी सम्बन्धको विकासमा जोड दिने हो भने एसिया विश्वसभ्यताको केन्द्रका रुपमा पुनः स्थापित हुने अवस्था छ। अमेरिकाको पछिल्लो रणनीतिले अबको एसिया नै भूराजनीतिको द्वन्द्वको केन्द्र बन्न सक्ने संकेत गरेको पोखरेलको दाबी छ। स्वार्थपरक नीतिले आर्थिक स्वार्थ आधारित नयाँ प्रकारको भूराजनीतिक द्वन्द्वको विकास गर्ने उनको भनाई छ। गाजा क्षेत्र प्यालेस्टानीहरुबाट खोस्ने योजनाले त्यसकै संकेत गर्दछ। साथै रुस र युक्रेन बीचको युद्ध अन्त्यको नाममा भएको अमेरिकी प्रयास विश्वशान्तिको उद्देश्यसँग जोडिएको देखिएन । त्यसको केन्द्रमा खनिज सम्पदाको प्राप्ति मुख्य चासोको विषय बन्न पुगेको छ । उनले भने, यस प्रकारको स्वार्थपरक नीतिले अन्ततः आर्थिक स्वार्थ आधारित नयाँ प्रकारको भूराजनीतिक द्वन्द्वको विकास गर्नेछ । यस प्रकारको परिस्थितिबाट एशियाली राष्ट्रहरु विशेष ढंगले सचेत बन्नु आवश्यक छ। भेटवार्ताका क्रममा ट्रम्प, उपराष्ट्रपति जेडी भान्स र जेलेन्स्कीबीच चर्को विवाद नै भएको थियो। वार्ताको क्रममा भान्सले जेलेन्स्कीमाथि संयुक्त राज्य अमेरिकाको अपमान गरेको आरोप लगाएका छन्। अमेरिकी राष्ट्रपति ट्रम्पले युक्रेनी राष्ट्रपतिलाई धेरै पटक हप्काएका नै थिए। ट्रम्पले जेलेन्स्कीलाई तेस्रो विश्वयुद्ध सुरु गर्ने प्रयास गरेको आरोप पनि लगाए। उक्त वार्ताका क्रममा जेलेन्स्की रिसाएर ह्वाइटहाउसबाट बाहिरिएका थिए। दुई नेताहरूबीच खनिजको सम्बन्धमा सम्झौता हुने तय भएको थियो तर वार्ता विवादकै कारण रोकियो।"
कालिञ्चोकमा हिमपात,"दोलखा : कालिञ्चोक र शैलुङ क्षेत्रमा शुक्रबार बेलुकाबाट हिमपात शुरु भएको छ । कालिञ्चोकको कुरी तथा आसपासको क्षेत्रमामा हिमपात शुरु भएपछि दर्शन गर्न गएका भक्तजनहरू रमाइरहेका छन् । कालिञ्चोक दर्शन र प्राकृतिक क्षेत्र भ्रमणका लागि कालिञ्चोक पुगेका पर्यटकहरु हिउँमा रमाइ रहेका होटल सुनापाति कुरीका सञ्चालक हरी वलीले बताए । पुस र माघ महिनामा हिमपात नभएको ३ हजार ८ सय ४२ मिटर उचाइमा रहेको कालिञ्चोक क्षेत्रमा फागुन १६ गते बेलुका पहिलो पटक हिमपात भएको थियो भने शनिबार बिहानैदेखि हिमपात भइरहेको छ । 'हिउँका कारण शुक्रबार बेलुका कालिञ्चोक पुगेका दर्शनार्थीहरुको गाडी फर्कन सकेको छैन' वलीले भने। शैलुङ क्षेत्रमा पनि शुक्रबारदेखि हिउँ परी रहेको स्थानीयले बताएका छन् । जिल्लाका पर्यटकीय स्थल कालिन्चोक, शैलुङ,चेर्दुङ,खरीढुङ्गा लगायतका स्थानहरूमा हिमपात हुँदा पर्यटकहरूको वृद्धि हुने गर्दछ । हिमपात नहुँदा हिमाली क्षेत्रका कृषक तथा होटल व्यवसायी चिन्तित बनेका थिए ।"
माधवनारायण४ का वडाअध्यक्षको निधन,रौतहट : माधवनारायण नगरपालिकाका वडा अध्यक्षको निधन भएको छ। माधवनारायण४ विशुनपूर्वा मानपुरका वडा अध्यक्ष रामदेवी मुखिया विनको आज बिहान असामयिक निधन भएको परिवारजनले बताएका छन्। लामो समयदेखि गम्भीर प्रकृतिका रोगसँग लड्दै आएका अध्यक्ष मुखियाको आज बिहान ७ बजे आफ्नै घरमा मृत्यु भएको उनका छोरा राम कलेबर मुखियाले जानकारी दिए । उनी विभिन्न अस्पतालमा उपचार गराउँदै आएका उनका छोराले जनाएका छन्। मुखिया नेकपा माओवादी केन्द्रबाट २०७४ र २०७९ मा भएको स्थानीय तहको निर्वाचनमा जितेर लगातार वडाअध्यक्ष बनेका थिए।
"बरण्डामा युवक मृत फेला, गोली प्रहार गरेर हत्या भएको आशंका","भैरहवा : रुपन्देहीको मायादेवी गाउँपालिकामा एक युवा मृतअवस्थामा फेला परेका छन्। मायादेवी गाउँपालिका२ डन्टहवाका २९ वर्षीय राकेश सिंह लोध आफ्नो घरको बरण्डामा मृत अवस्थामा भेटिएको जिल्ला प्रहरी कार्यालय रुपन्देहीका एसपी रंजितसिंह राठौरले जानकारी दिए। मायादेवी गाउँपालिका२ का वडाअध्यक्ष अग्नु यादवले लोधको गोली प्रहार गरेर हत्या गरिएको देखिएको बताए। 'शरिर पुरै रगतले लतपतिएको छ', उनले भने, 'प्रहरीले यहाँ घटनास्थलमा आफ्नो प्रक्रिया अगाडि बढाइरहेका छन्।' गोली हानेर हत्या गरिएको हो वा कसरी के भएको हो खुल्न बाँकी रहेको एसपी राठौरले बताए। 'घरको बरण्डामा लोध मृत अवस्थामा भेटिएका छन्' रुपन्देहीका एसपी राठौरले भने, 'गोली हानेर हत्या गरिएको हो वा कसरी हत्या भएको हो ? अहिले नै केही भन्न सकिन्न पोष्टमार्टमपछि विषय खुल्नेछ।' उनका अनुसार घरमा घरायसी विवाद रहेको र घटनापछि मृतकको दाजु फरार रहेकोले उनको खोजी भइरहेको छ।"
नेपालमा पहिलो पटक प्राकृतिक चिकित्सा विज्ञान पढाइ हुने,"नवलपुर : नेपालमा पहिलोपटक प्राकृतिक चिकित्सा विज्ञानको पढाइ सुरु हुने भएको छ। नवलपुरको देवचुली१६ रजहरमा रहेको प्राकृतिक चिकित्सालयलाई प्राकृतिक चिकित्सा विज्ञान पढाउने गरी शिक्षण अस्पतालका रूपमा सञ्चालन गर्ने तयारीले तीव्रता पाएसँगै नेपालमा पहिलोपटक यो विषयमा पढाइ सुरु हुन लागेको हो। चिकित्सालयले नेपाल संस्कृत विश्वविद्यालयबाट सम्बन्धन लिएर शिक्षण अस्पतालको तयारी गरेको चिकित्सालयका व्यवस्थापक हरि सापकोटाले बताए। हामीले पाठ्यक्रमसहित सम्पूर्ण तयारीको विवरण विश्वविद्यालयलाई बुझाइसकेका छौं, आवश्यक पूर्वाधार धमाधम निर्माण भएका छन्। केही हुने क्रममा छन्, सापकोटाले भने। उनले पहिलो वर्ष चिकित्सालयमा ब्याचरल इन नेचुरोपेथी एन्ड योगा साइन्स (बीएनवाइएस) को कक्षा सञ्चालन गर्ने गरी प्रस्ताव नेपाल संस्कृत विश्वविद्यालयमा पेस गरिएको बताए। विश्वविद्यालयको आगामी सिनेटबाट यसलाई अनुमोदन गर्ने कुरामा आफूहरू विश्वस्त रहेको सापकोटाको भनाइ छ। प्राकृतिक चिकित्सा शिक्षण अस्पताल निर्माणका लागि राष्ट्रिय योजना आयोगले विशेष अनुदानमार्फत १२ करोड ४६ लाख रुपैयाँ विनियोजन गरेको छ। जुन रकममध्ये यो वर्ष पाँच करोडको भवन निर्माणाधीन अवस्थामा छ भने आगामी वर्ष ७ करोड ४६ लाख खर्च गरी भवन निर्माण गर्ने योजना बनाइएको छ। सम्बन्धन पाएमा यो वर्ष, नभए अर्को वर्षदेखि शिक्षण अस्पताल सञ्चालन गर्न सकिन्छ। हाम्रो तर्फबाट तयारीमा कुनै कमी छैन। चिकित्सालयलाई हामी देशकै गौरवका रूपमा विकास गर्न चाहान्छौं, सापकोटाले भने। १० बिघा क्षेत्रफलमा फैलिएको यस अस्पतालमा आगामी असारदेखि आवासीय रूपमा तीन सय बिरामीलाई उपचार गर्ने गरी निर्माणको कामलाई तीव्रता दिइएको सापकोटाको भनाइ छ। हामीले आवश्यक विभाग बनाएका छौं, छात्रावासलगायतको निर्माण अन्तिम चरणमा पुगेको छ। १० बिघा जमिन भोगाधिकार प्राप्त छ, अरू जमिन प्राप्तिका लागि प्रक्रिया अगाडि बढेको छ, सापकोटाले बताए। नेपाल संस्कृत विश्वविद्यालयका पूर्वशिक्षाध्यक्ष रमेशप्रसाद ढकालले चिकित्सालयलाई सम्बन्धन दिन ढिलाइ गर्न नहुने बताए। यो त अत्यन्तै आवश्यक चिज हो, नेपालमा नै यो विषय पढाइ हुँदैन, आवश्यक सम्पूर्ण पूर्वाधार भएको रजहरको प्राकृतिक चिकित्सालय योग्य संस्था हो, ढकालले भने। उनले तीनै तहका सरकारले अविलम्ब यो प्रक्रियालाई टुंगोमा पुयाउन आवश्यक रहेको बताए। उनले भने, पाठ्यक्रमहरू तयार छन्, यिनलाई समयसँगै परिमार्जन पनि गर्न सकिन्छ, आवश्यक पूर्वाधार पनि छ भने ढिलाइ गर्नु हुँदैन, यो देशका लागि आवश्यक विषय हो। ढकालले अहिले नेपाल संस्कृत विश्वविद्यालयले सम्बन्धन बढाएर अघि बढ्दा राम्रो हुने र पछि आवश्यक परेमा विश्वविद्यालयका रूपमा विकास गर्न सजिलो हुने बताए। नेपाल संस्कृत विश्वविद्यालयका उपकुलपति धनेश्वर नेपालले चिकित्सालयको प्रस्तावलाई आफूहरूले निकै महत्त्वका साथ हेरेको बताए। उनले भने, अहिले युनिभर्सिटीमा तालाबन्दी छ, सबै फाइललाई गम्भीरताका साथ अध्ययन गर्न पाएको छैन, तर यो निकै सकारात्मक कुरा हो। तालाबन्दी खुलेपछि प्रक्रिया अगाडि बढ्छ। नेपाल पुस ८ गते उपकुलपति नियुक्त हुनुअघि नै विश्वविद्यालयमा विद्यार्थी संगठनहरू र आंशिक शिक्षकहरूले विभिन्न माग राखेर गरेको तालाबन्दी अझै खुलेको छैन। नेपालले चिकित्सालयको प्रस्ताव सकारात्मक रहेको बताए। डिम युनिर्भसिटीको विकल्पमा छलफल चिकित्सालयले शिक्षण अस्पताल सञ्चालनका लागि नेपाल संस्कृत विश्वविद्यालयबाट सम्बन्धन लिएर अघि बढ्ने तयारी गरे पनि त्यसो हुन नसके डिम विश्वविद्यालयको अवधारणामा जाने विकल्प बारेमा पनि छलफल चलाएको उनले बताए। स्थानीयको अहिलेसम्मको लगानी र मेहनतलाई कदर गर्नुपर्छ भन्ने छ, डिम युनिर्भसिटी बनाएर शिक्षण अस्पताल सञ्चालन गर्ने विषयमा हामीले छलफल अगाडि बढाएका छौं, अस्पतालका व्यवस्थापक सापकोटाले अन्नपूर्णसँग बताए। त्यसका लागि विज्ञहरूको समूह बनाएर छलफल सुरु भएको सापकोटाले बताए। आफ्नै डिम युनिर्भसिटी बनाएर अगाडि बढ्ने विषयमा सुझावसहितका विकल्प दिन चिकित्सालयले तीन सदस्यीय कार्यदलसमेत बनाएको छ। नेपाल संस्कृत विश्वविद्यालयका पूर्वउपकुलपति कुलप्रसाद कोइरालाको संयोजकत्वमा शिक्षाविद् रमाकान्त सापकोटा र प्राध्यापक देवीभक्त ढकाल सदस्य रहेको विज्ञ कार्यदल बनाइएको छ। विश्वविद्यालयको मूल्य र मान्यताभित्र रहेर पाठ्यक्रम निर्माण, परीक्षा सञ्चालन र नतिजा प्रकाशनसमेतको स्वायत्त अधिकार भएको शैक्षिक संस्थाका रूपमा रहने गरी डिम विश्वविद्यालय बनाउन सकिने कानुनी व्यवस्था छ। यसले अन्य कलेजलाई सम्बन्धन भने दिन पाउँदैन। यज्ञ लगाएर सुरु भएको थियो चिकित्सालय, उत्कृष्ट आइसोलेसन रजहरस्थित प्राकृतिक चिकित्सालय स्थानीयले धनधान्याञ्चल महायज्ञ आयोजना गरी स्थापना गरेका हुन्। २०६४ सालमा स्थापना भएको चिकित्सालयले २०६७ सालबाट उपचार सेवा प्रारम्भ गरेको हो। यज्ञ लगाएर सहयोगी दाता, मुठीदान, स्वतस्फूर्त सहयोगबाट चिकित्सालय स्थापना भएको हो। यसलाई अब शिक्षण अस्पताल बनाउनु आवश्यक छ, सापकोटाले भने। कोरोना महामारीमा देशकै उत्कृष्ट आइसोलेसनका रूपमा यस चिकित्सालयले सेवा दिएको थियो। सरकारले उत्कृष्ट आइसोलेसनका रूपमा चिकित्सालयलाई सम्मानसमेत गरेको थियो। चिकित्सालयमा बसेका सबै कोरोनाका बिरामी निको भएर फर्किएका थिए। प्राकृतिक चिकित्सा विज्ञानमा आधारित रहेर बिनाऔषधि उपचार गरिने यस अस्पतालमा माटो, पानी, हावा, अग्नि, जलका साथै जडीबुटी, वैज्ञानिक मालिस, अक्युपन्चर, फिजियोथेरापी योग, ध्यान पद्धतिद्वारा उपचार प्रदान गरिन्छ।"
"मुटु काट्यो वचनले, हात काट्यो छुरीले","राजा रन्या भैरुवकोट दिपायलका पारि, कैल्यै न छुट्टिन्या भन्थी क्यान माया मारी। बैतडीबाट राजधानी आएर बेलामौकामा सुदूरका सांस्कृतिक कार्यक्रममा देउडा खेलेर दर्शक श्रोतालाई मनोरञ्जन प्रदान गर्ने, संस्कृति जगेर्ना गर्नमा पछिल्लो पुस्तामा दिनरात लागी पर्ने संस्कृतिकर्मी र सञ्चारकर्मी पनि हुन्, भानुभक्त जोशी। पुल्चोक इन्जिनियरिङ कलेज ललितपुरका विद्यार्थीले हालै देउडा खेलको आयोजना गरी क्याम्पस हाताभित्र सुदूरपश्चिमका अलवा राजधानीका संस्कृतिकर्मी र जिज्ञासुलाई एकत्रित गराए। जसले सबैलाई देउडागीतमा सुदूरको लय र भाषा पनि अघि सारे। सुदूरका मात्र नभएर कर्णाली प्रदेशका विद्यार्थी र आगन्तुकले आफ्नो थातथलोको मौलिकपनमा साथ दिए। दार्चुला घर भएकी देउडा खेलमा महिला वर्गलाई १५ वर्षदेखि अग्रसर गराउँदै आएकी समाजसेवी एवं देउडा खेलाडी शान्ति धामी पनि के कम ? देउडा गीतमा जवाफ फर्काइन्। जोशीको गीतको जवाफ देउडामा यसरी दिइन् उनले : मुटु काट्यो बचनले हात काट्यो छुरीले दाइका सपना मेरा खुसी उडायो हुरीले। यी देउडा गीतका सवालजवाफले क्याम्पस हातालाई मानांै सुदूरपश्चिम र कर्णाली प्रदेशको कालीकोट, हुम्ला र जुम्लाको सिञ्जा दरा पुर्यायो। जहाँ नेपाली भाषाको उत्पत्ति भएको मानिन्छ। आफ्नो संस्कृतिप्रतिको अगाध माया सबैलाई हुन्छ। तर कालीकर्णालीका बासिन्दाको देउडा, हुड्क्या, छलिया, भस्सो संस्कृतिप्रतिको अगाध माया यति गहिरो छ कि शब्दमा उतार्न सकिँदैन। डेढी कदममा खेलिने खेल देउडामा झुम्मिएपछि भोक लागोस् या थकाइ, रात परोस् या सवारीसाधनको अभाव, प्रवाह लाग्दैन देउडिया संस्कृतिका यी पुजारीलाई। गजबको मोहनी लगाउँछन्, देउडा गीतका शब्दले, गायनका भाकाले र समवयको जोडीले। एकातिर राजधानीको महँगो बसाइ, घरमालिकको बिजुली पानीसम्बन्धी कुराको कचकचको वास्ता नराखी, अर्कोतिर घर छोडेर उच्च शिक्षा अध्ययनमा कमी होला कि भन्ने पीर नमानी निर्धक्क अबेरसम्म हातमा हात, खुट्टाका पाइताला मिलाई देउडाका भाकाहरूमा झुम्मिनु नै उनीहरूलाई संस्कृतिमा उन्मुक्ति पाउनु र कुनै बेला बाल्कोनीमा बसी सिनेमा हेरेको भन्दा आनन्द आउँदो रहेछ। पंक्तिकारले २०३४ सालमा रेडियोमा रेकर्ड गरेको ओ वाज झुम्य्रौली वाज, २०४३ सालमा देशव्यापी लोकगीत सम्मेलनमा प्रथम हुँदाको भाका (भाक्या) छमक्क छमक्क अनि देउडा गीतका प्रसिद्ध गायक भोजराज भट्टको जौपात लौ मैले क्या भण्या भण्वाज, कर्णाली अञ्चल कालीकोटका आँसुकवि एवं पुराना देउडा गीतका कलाकार मोतीराज बमको है क्या है जिरा फुल्याको छै क्यालाई देउडा खेलाडीले भाकाको प्रयोग बढी गरेको पाइयो। छोर्याट्टाभन्दा छोर्याट्टी (केटाभन्दा केटी)का गीतहरूमा बढी मार्मिक, अर्थपूर्ण र घरकी सौराई (सम्झना) मेटिने खालका छन्। गीतहरू खेलप्रेमीबीच छताछुल्ल भएर पोखिएको पाइयो। बैतडीका जनक महरा छलिया गीत र नाच खेलाउनमा अब्बल दर्जाका कलाकार मानिन्छन्। एक हातमा ढाल तलवार अर्कोमा आकर्षक गहना, शरीरमा रंगीन किसिमका पहिरन कम्मरमा कसिलो पटुका बाँधेर आकर्षक तवरले छलिया नाच्ने गरिन्छ। पुल्चोक क्याम्पसको प्रांगणमा बैतडी र दार्चुलाका कलाकारले छलियाको रौनक बढाए। रोशन सावद (अछाम), राजन गौतम (कैलाली)ले देउडा संस्कृति हाम्रो पहिचान भएको बताए। चितवनका कलाकार निकिता र सलिना चौधरीले थारू गीतमा बेजोड नृत्य प्रस्तुत गरे। हाल अमेरिका बस्दै आएका शंकरसिंह विष्टले गौरापर्वको बेला केही वर्षपहिले भदौमा टुँडिखेलमा कपालमा सेतो फेटा बाँधी, दमाहा बजाएको, अरूलाई पनि आफूसँगै छलिया नचाएको याद निकै आउँछ। चाँदनी मल्ल र शंकरसिंह विष्टको जोडी पनि बेलामौकामा अमेरिकामा संस्कृतिको संरक्षण गर्दै आएका छन्। पुल्चोक क्याम्पसको कार्यक्रममा अछामकी निरुता खत्रीले बाल्यकालमा आफूले देखेका महिलावर्गका दुःख छाउपडी प्रथाले जन्माएका पीडा देउडागीतमा गहन तरिकाले दर्शकलाई सुनाइन्। शोभा थापा (बाजुरा)ले बाजुरा, मुगु, हुम्लातिर गाइने प्राचीन भाका सुनाउँदा सभाहल गुञ्जियो। दार्चुला जिल्लाको सौका जातिको बेग्लै संस्कृति र परम्परा छ, भेषभूषा पनि केही फरक छ। दीपा रोकायाले आफू जन्मेको भूमिको हराउनै लागेको सौका संस्कृतिलाई सजीव ढंगले उतारिन्। यसैगरी, अछामका दुई जना चेली सपना र विपना रिमालले सुरेश शाही (कालीकोट)को लोकदेउडा गीतमा नृत्य गरेको सम्झनलायक थियो। सन्दीप रोकाया, सक्षम मल्ल (बझाङ)का देउडामा गजल र कविता पनि भिœयाउन सकिन्छ भन्ने सन्देशका गीत, गजल र कविताले सुदूरपश्चिमको भाषा विस्तार गरेको पाइन्छ बेलुका बेल् बुण्न्या बेला पड पण्या छाया जति तेरी पानी तिस उति मेरी माया। प्रत्येक दुईदुई वर्षमा सुदूरपश्चिम र कर्णाली अञ्चलबाट पुल्चोक क्याम्पसमा अध्ययन गर्न आउने विद्यार्थीको स्वागत र पुरानालाई बिदाइ देउडा गाएर र छलिया नाचेर मात्र गर्ने गरेको जानकारी विद्यार्थी नेत्री तथा देउडिया नीरा जोशी (बैतडी)ले जानकारी दिइन्। यो कलेजका विद्यार्थीले हामीलाई निःशुल्क रूपमा क्याम्पस हाताभित्र सुदूरपश्चिमको संंस्कृति र कलाका बारे जानकारी गराएका छन्। यो हाम्रा लागि ठूलो मौका हो भन्दै क्याम्पस प्रशासक डा रेणुका बस्नेतले खुशी व्यक्त गरिन्। देउडा संस्कृतिको जगेर्नाका लागि विगत १६ वर्षदेखि समाजमा लागिपरेका हेमराज भट्ट (डोटी)ले सुदूरपश्चिमको सांस्कृतिक पहिचान भनेकै देउडा संस्कृति हो, राष्ट्रिय पोसाक दौरासुरुवाल र शिरको शोभा टोपीजस्तै प्यारो लाग्छ भन्दै सयौं युवाबीच देउडा खेलेको दृश्य भुल्न सकिँदैन। २०३४ देखि २०४४ सालसम्मको कालखण्डलाई प्रारम्भिक चरण, २०४५ देखि २०५७ सालसम्मको समय देउडा गीतको स्वर्णिम युग र २०५८ सालदेखि हालसम्मको युगलाई देउडा संगीतको व्यापकताको कालखण्ड मान्न सकिन्छ। यो अवधिमा राम्रा कलाकार देउडा क्षेत्रमा उदाएका भेटिन्छन्। पुरुषभन्दा महिला कलाकारमा देउडा संस्कृति जोगाउनुपर्छ भन्ने भावना प्रबल छ। बझाङकी जानकी गिरी, अञ्जु गिरी, कृष्णादेवी थापा, जुम्लाकी लक्ष्मी आचार्य, अछामकी पुराना देउडा संस्कृतिकर्मी ज्वाला विष्ट, डम्बरकुमारी रेग्मी, बाजुराकी लक्ष्मी आचार्य, जशुदा देवी, डडेलधुराकी अम्बिकादेवीलगायतका देउडा संस्कृतिकर्मीले राजधानीमा आयोजना गरिने सानाठूला सबै देउडा कार्यक्रममा सक्रिय सहभागिता देखाएको पाइन्छ। उनीहरू सबैको एउटै मत छ जब देशमा बहुदलीय व्यवस्था आयो, तबमात्र हाम्रो देउडाले टुँडिखेल र राष्ट्रियसभागृहका चौर र हलमा देउडा खेल्ने मौका पायो। हाम्रा गुरुले थालनी गरेको रेडियोको देउडा गीति यात्राको सम्मान गर्दै हामी देशैभर देउडा संस्कृति फैलाउने छौं। देउडा संस्कृतिप्रतिको यो उत्साह राष्ट्रिय लोकदोहोरी प्रतिष्ठानमा देखापरेको छ। तर पूर्वको मारुनी, हिमाली भेगको सेब्रो, तराईको झिन्झिया र अवध संस्कृतिमा त्यति देखा परेको छैन। यसका लागि सम्बन्धित पक्ष लागि पर्नुपर्छ।"
विवादपछि जेलेन्स्कीलाई ह्वाइट हाउसबाटै निकालियो,"वासिङटन डिसी : अमेरिकी राष्ट्रपति ट्रम्पसँगको विवादपछि युक्रेनी राष्ट्रपति भ्लोदिमिर जेलेन्स्कीलाई ह्वाइट हाउसबाट निकालिएको छ। शुक्रबार ह्वाइटहाउसमा जेलेन्स्की र ट्रम्पबीच करिब १० मिनेटसम्म चर्को बहस भएको थियो। सीएनएन समाचार अनुसार बहसपछि युक्रेनी प्रतिनिधिहरू ओभल अफिसबाट निस्केर अर्को कोठामा गएका थिए। अमेरिकी टोली वार्ता स्थलमै बसेको थियो। यस समयमा ट्रम्पले उपराष्ट्रपति भान्स, विदेशमन्त्री रुबियो र एनएसए माइक वाल्ट्जसँग कुरा गरेका थिए। छलफलको क्रममा ट्रम्पले जेलेन्स्की वार्ता गर्ने अवस्थामा नभएको बताए। यसपछि उनले माइक वाल्ट्ज र रुबियोलाई जेलेन्स्कीलाई उनको जाने समय भएको भन्न लगाएको ह्वाइट हाउसका एक अधिकारीले जनाएका छन्। यी दुई अधिकारीहरू गएर जेलेन्स्की उक्त कुरा बताए। जेलेन्स्कीले उनीहरूलाई विवाद ठीक गर्न सकिने र फेरि ट्रम्पसँग वार्ता गर्ने इच्छा व्यक्त गरे । तर उनलाई त्यो अवसर दिइएन। वार्तापछि दुवै नेताको संयुक्त पत्रकार सम्मेलन पनि हुने तय भएको थियो। सो कार्यक्रम पनि रद्द गरिएको जनाइएको छ। सुरक्षाको ग्यारेन्टी भएमात्र शान्ति सम्झौतामा सामेल हुने जेलेन्स्कीको भनाइ बहसपछि जेलेन्स्कीले ट्रम्पसँग माफी माग्न अस्वीकार गरेका छन्। उनले सुरक्षाको ग्यारेन्टी नभएसम्म कुनै पनि शान्ति सम्झौतामा भाग नलिने बताएको सञ्चारमाध्यममा उल्लेख छ। जेलेन्स्कीले युक्रेनले रातभर रुसप्रतिको आफ्नो दृष्टिकोण परिवर्तन गर्न नसक्ने कुरा ट्रम्पले बुझ्न जरुरी भएको बताएका छन्। जेलेन्स्कीले बहस पछि पनि ट्रम्पले युक्रेनलाई थप समर्थन देखाऊन् भन्ने चाहेको बताए। युक्रेनले कहिल्यै पनि अमेरिकालाई साझेदारको रूपमा गुमाउन नचाहने बताए। जेलेन्स्कीले युक्रेनले पूर्ण सुरक्षा ग्यारेन्टी नपाएसम्म रूससँगको शान्ति सम्झौतामा सामेल नहुने उल्लेख गरे। जेलेन्स्की शान्ति नचाहेको ट्रम्पको आरोप ट्रम्पले ह्वाइट हाउसबाट निस्कने क्रममा पत्रकारहरूसँग कुरा गर्दै जेलेन्स्की शान्ति नचाहेको बताए। ट्रम्पले पुटिन शान्तिप्रति गम्भीर रहेको दाबी गरे। युक्रेनलाई सहयोग रोक्ने प्रश्नमा ट्रम्पले अब यसले कुनै फरक नपर्ने बताए। अब जेलेन्स्कीले साँच्चै यो युद्ध अन्त्य गर्न चाहन्छन् भने मात्र उनीहरूले कुरा गर्ने ट्रम्पको भनाइ छ। उक्त विवादपछि धेरै युरोपेली नेताहरूले जेलेन्स्कीलाई समर्थन जनाएका छन्। नर्वे, नेदरल्याण्ड्स, पोल्याण्ड, युरोपेली संघ, जर्मनी, बेलायत, क्यानडा र अष्ट्रेलिया जस्ता युरोपेली देशहरूले पनि जेलेन्स्कीलाई समर्थन जनाएका छन्।"
जेलेन्स्की औपचारिक कार्यक्रममा पनि किन कोट लगाउँदैनन् ?,"वासिङ्टन डिसी : अमेरिकी राष्ट्रपतिको कार्यालयमा युक्रेनी राष्ट्रपति भ्लोदिमिर जेलेन्स्की र अमेरिकी राष्ट्रपति डोनाल्ड ट्रम्पबीच हुने भनेको वार्ता विवादका कारण सफलतापूर्वक सम्पन्न हुन सकेन। उनीहरुबीच युक्रेनी खनिजमा अमेरिकी पहुँचको विषयमा सहमति हुने भनिएको थियो। तर वार्तामा चर्को बहस भएपछि युक्रेनी राष्ट्रपति जेलेन्स्की वार्ता छाडेर बाहिर निस्किएका थिए। वार्तामा चर्को बहस सुरु हुनुभन्दा ठीक अघि युक्रेनी राष्ट्रपति जेलेन्स्कीलाई एक पत्रकारले उनले लगाएको कपडाको विषयमा प्रश्न गरेका थिए। उनले सोधे, 'तपाईंलाई किन लडाइँको पोशाक लगाउन मन पर्छ?' उनले प्रश्न थप गर्दै भने, 'तपाईं किन औपचारिक कार्यक्रममा पनि कोट लगाउनुहुन्न? के तपाईंसँग सुट छ?' धेरै अमेरिकीहरूले राष्ट्रपति कार्यालयको गरिमाको सम्मान नगरेको गुनासो गरेका उनले बताए। उक्त प्रश्नको जवाफ दिंदै जेलेन्स्कीले भने, 'युद्ध समाप्त भएपछि म यस्तै लुगा लगाउनेछु। सायद तपाईंको जस्तै राम्रो लुगा।' जेलेन्स्कीले सामान्यतया युक्रेनको विशिष्ट प्रतीक अंकित स्वेट शर्ट लगाउँछन्। विश्वका प्रमुख नेताहरूसँगको बैठकमा पनि उनी सोही कपडामा देखिन्छन्। बीबीसी"
कैलालीमा भीषण असिनापानी,"टीकापुर : कैलालीको दक्षिणी क्षेत्रमा भीषण असिना पानी परेको छ। आज बिहानै दक्षिणी क्षेत्रका भजनी नगरपालिका, टीकापुर नगरपालिकाका विभिन्न स्थानहरूमा भीषण असिनासहित पानी परेको हो । हिउँदभरि वर्षा नहुँदा हिउँदेबाली उत्पादनमा कमी आउने आशंका बढिरहेका बेला भएको हिउँदे वर्षाले किसानहरूलाई राहत दिएको भए पनि वर्षासँगै परेको असिना पानीले भने बालीमा क्षति पुगाएको छ । भजनी नगरपालिकाका स्थानीय खेमराज पाण्डेले थोरै समयमा ठूलो मात्रामा असिना पानी पर्दा तोरी र गहुँबालीमा क्षति पुगेको बताए । थोरै समयमा ठूलो संख्यामा असिना र पानी परेपछि तोरी र गहुँबालीमा क्षति पुगेको छ, पाण्डेले भने, धेरै समय परेको भए थप क्षति हुने थियो तर गहुँबालीका लागि भने सिँचाइसमेत भएको छ । शुक्रवारदेखि मौसममा आएको परिवर्तनका कारण सुदूरपश्चिमका पहाडी जिल्लामा हिमपात र तराई जिल्लामा पानी तथा असिना परेको हो ।"
भद्रपुरबाट ब्राउन सुगरसहित दुई युवक समातिए,"झापा : झापाको भद्रपुरमा लागुऔषध ब्राउन सुगरसहित दुई जनालाई सशस्त्र प्रहरीले पक्राउ गरेको छ। तनहुँ जिल्ला भानु नगरपालिका१२ कवाजित निवासी २४ वर्षीय सुदिप बिक र सुनसरी जिल्ला रामधुनी नगरपालिका ३ सिंघिया निवासी २७ वर्षीय हिरालाल बिक ब्राउन सुगरसहित पक्राउ परेका हुन्। सशस्त्रले उनीहरूको साथबाट प्लास्टिकसहित ३०१ ग्राम ब्राउन सुगर बरामद गरेको छ। सशस्त्र प्रहरी बल नेपाल प्रस्तावित सीमा सुरक्षा गुल्म भद्रपुर मातहत रहेको बिओपी महेशपुरको टोलीले शुक्रबार साँझ ६ बजेको समयमा भारतबाट बा ९० प १६७५ नम्बरको स्कुटर चढेर नेपाल आउँदै गरेका उनीहरूलाई भद्रपुर ३ मेचिपारिस्थित झोलुङ्गे पुलमा शंका लागेर चेकजाँच गरेका थिए। सशस्त्रले उनीहरूको शरीर खानतलासीसँगै स्कुटर पनि चेकजाँच गरेका थिए। स्कुटरको ब्याट्री रहने बक्सभित्र लुकाइछपाई राखिएको तीन वटा पोकामा २९८ ग्राम र एउटा पोकामा ३ ग्राम ब्राउन सुगर फेला परेको हो। उनीहरूले ब्राउन सुगर भारतीय सीमावर्ती बजारबाट खरिद गरी ल्याएको र काठमाडौं पठाउन खोजेका थिए। सशस्त्रले बरामद गरेको ब्राउन सुगरको नेपाली बजार मूल्य ३५ देखि ४० लाख हुने अनुमान गरिएको छ। सशस्त्रले दुवै जनालाई ब्राउन सुगर, नगद १६ हजार ४१० रुपैयाँ, दुई थान मोबाइल र स्कुटरसहित आवश्यक कारबाही लागि वडा प्रहरी कार्यालय भद्रपुर बुझाइसकेको छ।"
काठमाडौं उपत्यकाको विद्युत आपूर्ति सुधार गर्न थप २० वटा सबस्टेसन निर्माण गरिने,"काठमाडौं : काठमाडौं उपत्यकाभित्रको विद्युत् आपूर्ति पर्याप्त, भरपर्दो, गुणस्तरीय र सुरक्षित बनाउन ६ वटा सबस्टेसन निर्माणाधीन छन्। नेपाल विद्युत प्राधिकरणले उपत्यकाभित्रको विद्युत् प्रसारण तथा वितरण प्रणाली सुधारका लागि काठमाडौं र भक्तपुरका विभिन्न स्थानमा १३२११ केभीका ६ वटा सबस्टेसन निर्माण गरिरहेको छ। यसमध्ये काठमाडौंको टेकु सबस्टेसन सञ्चालनमा आइसकेको छ। फुटुङ र मुलपानी सबस्टेसन अन्तिम चरणमा छन्। दुवै सबस्टेसनलाई दुई महिनाभित्र सञ्चालनमा ल्याउने गरी अन्तिम चरणका कामहरू भइरहेका छन्। भक्तपुरको चाँगुनारायण सबस्टेसन निर्माण सम्पन्न भइसकेको छ। सबस्टेसनलाई सञ्चालन (चार्ज)मा ल्याउन मात्र बाँकी रहेको छ। चोभार सबस्टेसन आगामी असारभित्र र भक्तपुरको ठिमी सबस्टेसन ८ महिनाभित्र सञ्चालनमा ल्याउने गरी निर्माण भइरहेका छन्। प्रत्येक सबस्टेसनको क्षमता ९०९० एमभिए रहेको छ। सबस्टेसन निर्माण सम्पन्न भई सञ्चालनमा आएपछि काठमाडौं उपत्यकामा थप करिब ५ सय मेगावाट विद्युत प्रवाह गर्न सक्ने पूर्वाधार तयार हुने छ। हाल काठमाडौं उपत्यकाको विद्युत माग ५ सय मेगावाटको हाराहारीमा छ। भविष्यमा वृद्धि हुन सक्ने विद्युतको सम्भावित मागलाई सम्बोधन गर्न प्राधिकरणले सन् २०५० को समयसीमा निर्धारण गरी काठमाडौं उपत्यकाका प्रमुख क्षेत्ररुमा चरणवद्ध रूपमा प्रसारण तथा वितरण पूर्वाधार निर्माणको प्रक्रिया अगाडि बढाएको छ। सन् २०५० सम्ममा काठमाडौं उपत्यकाको विद्युतको उच्चतम माग ३ हजार १ सय मेगावाट पुग्ने प्रक्षेपण गरी प्राधिकरणले २२०, १३२, ३३ र ११ केभी तहका २० वटा नयाँ सबस्टेसन निर्माण प्रक्रिया अगाडि बढाएको हो। सबस्टेसन निर्माणका लागि जग्गा अधिग्रहण भइसकेको छ। २२० केभी प्रसारण संरचनाले काठमाडौं उपत्यकाको बाहिरी परिधिलाई घेर्ने गरी २२० केभीको रिङ निर्माण गर्न सर्वेक्षणलगायतका पूर्व तयारीका काम सम्पन्न भइसकेका छन्। तामाकोसी र सुनकोसी नदी जलाधार क्षेत्रमा निर्माण भएका जलविद्युत आयोजनाको विद्युत काठमाडौं उपत्यकामा आपूर्तिका लागि ४००२२०, २२०१३२ र १३२११ केभी तहको लप्सीफेदी सबस्टेसन निर्माणाधीन छ। काठमाडौं उपत्यकाको विद्युत आपूर्तिलाई भरपर्दो गुणस्तरीय र आधुनिक बनाउन नयाँ सबस्टेसन निर्माण, सञ्चालनमा रहेका स्वस्टेसनलाई स्वचालित बनाउने, विद्युतीय तारलाई भूमिगत बनाउने, नयाँ फिडर तथा ट्रान्सफर्मर थप्ने तथा सुदृढीकरण गर्ने लगायतका आयोजनाहरू सञ्चालित छन्। प्राधिकरणका कार्यकारी निर्देशक कुलमान घिसिङले शुक्रबार निर्माणाधीन सबस्टेसनको अनुगमन गरी काठमाडौं उपत्यकाभित्रको विद्युत बढ्दो माग धान्न र आपूर्तिलाई भरपर्दो तथा गुणस्तरीय बनाउन निर्माणलाई जतिसक्म्दो छिट्टो सम्पन्न गर्न आग्रह गरे। निर्माणाधीन सबै सबस्टेसन सञ्चालनमा आएपछि काठमाडौंको विद्युत् माग र आपूर्ति व्यवस्थापनमा धेरै सहज भई विद्युत् आपूर्ति थप भरपर्दो एवम् गुणस्तरीय हुने उनले उल्लेख गरे। काठमाडौंको दक्षिणपूर्वी क्षेत्रको विद्युत् आपूर्ति सुधारका लागि कागेश्वरी मनोहरा नगरपालिकाको मुलपानीमा १३२११ केभी सबस्टेसन निर्माण अन्तिम चरणमा छ। चपलीभक्तपुर १३२ केभी प्रसारण लाइनलाई मुलपानी सबस्टेसनमा छिराएर विद्युत् आपूर्ति दिइने छ। उक्त सबस्टेसनबाट जडीबुटी, पेप्सीकोला, काँडाघाँरी, गोठाटार, मुलपानी, जोरपाटी, साँघु, ठिमीलगायतका क्षेत्रमा विद्युत आपूर्तिका लागि ११ केभीका ८ वटा फिडर निकालिएको छ। सबस्टेसन चैतभित्र सञ्चालनमा ल्याउने गरी काम भइरहेको छ। फुटुङमा १३२११ केभीको नयाँ सबस्टेसन निर्माण अन्तिम चरणमा छ। बालाजुचपली १३२ केभी डबल सर्किट प्रसारण लाइनलाई फुटुङ सबस्टेसनमा ट्यापिङ गरी त्यस क्षेत्रमा विद्युत आपूर्ति गरिने छ। दुई महिनाभित्र उक्त सबस्टेसन सञ्चालनमा ल्याउने गरी काम भइरहेको छ। उक्त सबस्टेसन सञ्चालन आएपछि बालाजु, नेपालटार, गोलढुङ्गालगायतका क्षेत्रको विद्युत् आपूर्ति थप सुधार हुनेछ। काठमाडौं उपत्यकाको विद्युत् आपूर्तिमा सुधार गर्न महत्वपूर्ण मानिएको थानकोटचापागाउँभक्तपुर १३२ केभी प्रसारण लाइन अन्तर्गत ललितपुरको खोकना, बुङमती, हरिसिद्धी र लामाटार क्षेत्रमा निर्माणमा अवरोध भएपछि काठमाडौंको चोभारमा १३२११ केभी सबस्टेसन निर्माण गरिएको छ। उक्त सबस्टेसनमा मातातीर्थ सबस्टेसनबाट विद्युत् आपूर्ति दिइनेछ। उक्त सबस्टेसन आगामी असारभित्र सञ्चालनमा ल्याउने लक्ष्यकासाथ काम भइरहेको छ। चोभारमा सबस्टेसनबाट चक्रपथ हुँदै १३२ केभी भूमिगत लाइन बनाउँदै ललितपुरको लगनखेल सबस्टेसनमा पुर्याइने छ। लगनखेल सबस्टेसनलाई सुदृढीकरण गरी १३२ केभी बनाइँदै छ। त्यसपछि आगामी दिनमा त्यहाँबाट भूमिगत रूपमा चापागाउँ र हरिसिद्धीमा लाइन लगिने छ। नेपाल सरकार तथा प्राधिकरणको लगानी, एसियाली विकास बैंक (एडिबी), जापान अन्तर्राष्ट्रिय सहयोग नियोग (जाइका) र विश्व बैंको सहुलियतपूर्ण ऋणमा प्रसारण तथा वितरण प्रणाली सुधार अगाडि बढाइएको हो।"
त्यसो गरे कसो होला ?,"ठ्याक्कै मिति याद छैन, भक्तपुरमा अंग प्रत्यारोपण सेवाको कार्यक्रम थियो। नेकपा (एमाले) का अध्यक्ष केपी शर्मा ओली प्रधानमन्त्री हुनुहुन्थ्यो। उहाँ कार्यक्रमको प्रमुख अतिथिका रूपमा मञ्चमा अगाडि हुनुहुन्थ्यो। उहाँको पछाडि म र मदन दाइ (मदनकृष्ण श्रेष्ठ) थियौं। उहाँले के छ ? काम चलिरहेको छ ? भनेर सोध्नुभयो। हामीले ठीकै छ भन्यौं। आफ्नो मन्तव्यपछि कार्यक्रमबाट फर्किनलाई पर पुगिसक्नुभएको थियो। हामी यतै थियौं। उहाँले हामीलाई केही भन्न खोज्नु भए जस्तो लाग्यो। अनि अलिकति हामीतिर अगाडि आउनुभयो, हामी पनि उहाँतर्फ गयौं। उहाँले कानमा यसो केही भन्न खोज्नुभयो। हामीले कान थाप्यौं। उहाँले त्यसो गरे कसो होला ? भनेर जानुभयो। हामी हाँस्यौं र फर्कियौं। उहाँले हामीलाई नै हँसाउनु भएको थियो। ओलीजीसँग मेरो बाक्लो भेट र आत्मीय सम्बन्ध उहाँ प्रधानमन्त्री भएपछि नै भएको हो। २०७२ सालतिर सुरुमा उहाँ प्रधानमन्त्री भएपछि सामाजिक कामका लागि भेट्न गएको थिएँ। १०१५ मिनेटमात्र समय छ भनेर हामीभित्र भेट्न पस्थ्यौं, तर दुई घण्टासम्म कुरा हुन्थ्यो। कुराकानीमा हामीलाई उहाँको कुरा सुनिरहुँ जस्तो लाग्ने। हामी बोल्नेभन्दा पनि उहाँका कुरा नै धेरै सुन्थ्यौं। २०३६ सालदेखि नै भनौं, हामीले काम गर्दा त्यतिबेला धेरै कुरामा सरकारी नियन्त्रण हुन्थ्यो। पञ्चायतकै समय भए पनि हाम्रो हास्यव्यंग्यको विषय राजनीतिक नै हुन्थ्यो। त्यो बेला बोल्न सक्ने वातावरण थिएन। हामी चाहिँ ठट्टा गरेजस्तो, हँसाएजस्तो गरेर राजनीतिक कुराहरू गथ्र्यांै। मनमोहन अधिकारी हामीलाई भेटेपछि ट्याप्प हात समातेर बसिरहनुहुन्थ्यो। त्यो बेला नेताहरू चिनिएन, नाम चाहिँ सुनियो। मदन भण्डारीलाई पनि मैले एक चोटि भेटें, पद्मरत्न तुलाधरजीको छोरीको बिहेमा। सुरुमा हामीलाई उहाँले याद पनि गर्नुभएको थिएन। कसैले हाम्रो नाम लिएर बोलाउँदा उहाँ फर्केर आउनु भयो। हामीले भूमिगत हुँदा तपाईंहरूको क्यासेट एकदमै सुनेको, हामीले गर्ने काम तपाईंहरूले गरिदिनु भएको छ भन्नुहुन्थ्यो। केपी ओलीको पनि नाम मात्र सुनेको, भेट चाहिँ भएको थिएन। जब एमाले खुला रूपमा आउन थाल्यो। त्यसपछि उहाँहरूले चियापान कार्यक्रम आदिमा बोलाउनु हुन्थ्यो। त्यहाँ जाँदा धेरैजसो भेट हुन्थ्यो। धेरै कुराकानी र भेट चाहिँ प्रधानमन्त्री भइसकेपछि हुन थाल्यो उहाँसँग। हाम्रा कार्यक्रममा निम्ता गर्दा आउनु हुन्छ। अस्ति भर्खर महाजात्रा हेर्न आउनुभएको थियो। म सुरुमा पुग्न सकिनँ, हाफटाइमपछि मात्र पुगें। म आउँछु भनेर उहाँले आफूछेउको एक सिट खाली राख्नुभएको रहेछ, मलाई सँगै राख्नुपर्छ भनेर। भेटमा उहाँसँग धेरै कुरा हुन्छन्। नेपालको राजनीतिको मात्र होइन, संसारका कुरा हुन्छन्। उहाँलाई अरू धेरै कुरा थाहा हुन्छ। त्यसैले राजनीतिक कुरा धेरै हुँदैन हामीसँग। एक पटक हामी युरोपबाट फर्किएपछि उहाँलाई भेट्न गएका थियौं। हाम्रो भ्रमणको अन्तिम गन्तव्य कहाँ थियो ? भनेर उहाँले सोध्नुभयो। हामीले पोर्चुगलमा थियो भन्यौं। पोर्चुगलको विषयमा उहाँलाई धेरै थाहा रहेछ। त्यहाँ यति सालमा लडाइँ भएको, गृहयुद्धमा यसो भएको आदि इत्यादि उहाँलाई थाहा रहेछ। उहाँसँग विशेषगरी साहित्यका, देशविदेशका धेरै कुरा हुन्छन्। उहाँका कुरा सुन्दा हामीलाई एउटा मान्छेलाई कति कुरा थाहा हुन सक्छ भन्ने लाग्छ। पढ्नुभएको होला, नत्र त्यत्रो कुरा कसरी थाहा हुन्छ ? पढ्न त हामी पनि पढ्छौं तर हामी पढेको कुरा बिर्सिहाल्छौं, उहाँको चाहिँ दिमागमा स्टोरेज गर्ने ठाउँ गज्जब रहेछ।, बिर्सनु हुन्न रहेछ। त्यो उहाँको गजब क्षमता हो। उहाँलाई थाहा नभएको केही छैन जस्तो लाग्छ। नेपालको राजनीतिक वातावरण राम्रो छैन। नेता मात्र राम्रो भएर पनि भएन। एकजना व्यक्ति राम्रो हुँदैमा पुग्दैन, दायाँबायाँका मान्छे पनि राम्रो हुनुपर्छ। अब फेरि दायाँबायाँका मान्छेको समर्थन नभई प्रधानमन्त्री भएर बसिरहन पनि सकिँदैन। चुनाव राम्रा मान्छेले मात्र जित्छन् भन्ने छैन, खराब मान्छेले पनि जित्छन्। खराब मान्छेले घेरिसकेपछि वरिपरि फोहोर राखेर आफूबीचमा बस्दा आफैं पनि गनाइन्छ। उहाँ राजनीतिक भिजन एकदमै धेरै राम्रो भएको मान्छे हो। विदेशीसँग अडान लिनुपर्ने कुरामा होस् वा छिमेकीसँग सिमानाको कुरामा, उहाँले नेपालको शिर झुक्न दिनु भएन। नाकाबन्दीका बेला भारतसँग सानो देश भन्दैमा हेप्न पाइँदैन भनेर अडान लिनुभयो। त्यसमा अडिग रहनुभयो। भौगोलिक हिसाबले त्यति सजिलो छैन। तर, चीनसँग पारवहन सम्झौता पनि भयो। अहिलेलाई भौगोलिक विकटता भए पनि भविष्यमा बाटो बन्यो भने हाम्रा लागि अर्को ढोका खुल्नेछ। एउटै मात्र ढोकाबाट हिँड्दा गाह्रो हुन्छ। एउटा ढोका भएर पनि त्यहाँ बाटो भए हुन्थ्यो। एउटा ढोकाबाट निस्कियो, त्यहाँ अर्काको ढोका छ भने त त्यससँग जहिले पनि सतर्क भएर त्यसले भनेको मानेर हिँड्नु पर्छ। दुइटा ढोका भयो भने सजिलो हुन्छ। यसको मतलब हामीले भारतसँग र भारतले हामीसँग जहिले पनि जोरी खोज्ने मात्र होइन। उहाँले सहअस्तित्वको सिद्धान्तमा सानो भए पनि हामीलाई हेप्न पाइँदैन भन्ने अडान लिनुभएको छ। त्यो प्रशंसनीय छ। विकासका सोचहरू पनि सुन्दर छन् उहाँका। सुन्दा असम्भवजस्ता लाग्थे। तर, सम्भव हुने रहेछ मान्छेले गर्यो भने। उहाँले विकासका ठुल्ठुला सोच बनाउनुभएको छ। तर सरकार नै अस्थिर छ। विकास भनेको रातारात गर्न सक्ने कुरा पनि होइन। त्यसका लागि काम गर्ने समय पनि पाउनु पयो। तीन महिनामात्र सरकार चलाउन पाइन्छ, फेरि ६ महिनापछि छाड्नु पर्छ। हामी नेपालीहरू वस्तु परिस्थिति राम्रोसँग बुझ्न चाहँदैनौं। जसरी पनि होस् भन्ने आकांक्षा राख्छौं। आशा एकदमै धेरै छन्। जनतालाई नेताहरूले सपना पनि धेरै नै देखाउँछन्। पूरा हुन नसकेपछि जनता निराश हुन्छन्। नेताका दृष्टिले ओलीजी राम्रो भिजन र नेतृत्व क्षमता राम्रो भएको नेता हो। उहाँको पार्टी चाँहि सिंगै रहन सकेन। मेरो विचारमा कसले कसलाई मान्ने भन्ने व्यक्तित्वको टकराव हो। एकैचोटि संघर्ष गरेको समकालीन साथीहरू भएपछि तिमी ठूलो कि म ठूलो भन्ने अभिमान सुरु हुँदोरहेछ। त्यही अभिमानमा पार्टी सिंगो बसिरहन सकेन जस्तो लाग्छ। यसले गर्दा देशमा अस्थिरता भयो। नेपालीहरू त्यही अस्थिरताबाट वाक्कदिक्क भए। युवा पलायन हुन थाले। राजनीतिक अस्थिरता रोक्न उहाँसँगै अरू नेता पनि सफल हुन सक्नु भएको छैन। अहिलेको राजनीतिक परिवेशमा केपी शर्मा ओली गतिशील नेता हुनुहुन्छ। तर, उहाँको विशाल भिजनलाई एक्लैले पूरा गर्न सकिँदैन। मैले यसअघि नै भनिसकें, हाम्रो चुनाव प्रणालीमा समस्या छ, राजनीतिक पद्धतिको पनि कुरा छ। चुनावमा भनेजस्तो परिणाम नआएपछि सबै कुरा अरू दलसँगको सहमतिबाट गर्नुपर्ने हुन्छ। सहमति गर्ने वरिपरिका मान्छेले केही सानो गल्ती गरिदिए भने पनि नेतालाई दोष पर्छ। त्यसले गर्दा उहाँले आफ्नो असीम क्षमता परिचालन गर्न सकिरहनु भएको छैन जस्तो लाग्छ। ओलीजस्तो जिम्मेवार नेताले नेपाललाई स्थिरतातर्फ लैजानेबारे सोच्नुपर्छ। जनतामा रहेको सबैभन्दा ठूलो निराशा नै अस्थिरता हो। स्थिरता दिँदै देशलाई अगाडि बढाउने सबैभन्दा ठूलो जिम्मेवारी उहाँसँगै छ। त्यतातिर सोच्नुपर्छ। पत्रकार गणेश पाण्डेद्वारा सम्पादित केपी शर्मा ओली ः सपना, संघर्ष र संकल्प पुस्तकको अंश।"
अभिनयका पुजारी,"दिवाकर भण्डारीले बालविवाह, बहुविवाह नाटकलगायत विभिन्न सडक नाटक लेखेका छन्। क्षयरोगविरुद्ध सडक नाटक, दाइजो शीर्षकको नाटक लेख्नुका साथै अभिनय गरे। दाइजो निकै रुचाइयो। सापटी काका नामले पछिल्लो समय लोकप्रिय हास्य कलाकार लेखक तथा निर्देशक दिवाकर भण्डारीको बालपन दुःखमा बित्यो। ४ कक्षामा पढ्दै गर्दा बुवाको मृत्युपछि उनको जीवन दुःखले छोप्यो। भाइबहिनीहरूको जिम्मेवारी पनि उनकै काँधमा आयो। कास्की ढिकुरपोखरीको लेवाडेमा जन्मिएका भण्डारी पैतृक सम्पत्ति खेतबारी भए पनि आम्दानीको स्रोत प्रशस्त नहुँदा बालापन दुःखमा बितेको सम्झन्छन्। पढ्दापढ्दै बीचैमा अध्ययन छाडेर घर व्यवहारमा ध्यान दिनु पर्यो। बाल उमेरदेखि नै संघर्षमा हुँकेका भण्डारीलाई कला क्षेत्रमा आकर्षण बढ्यो। कक्षा ८ पढ्दा नाटक खेल्थे। फिल्ममा हिरोले गर्ने दृश्यको नक्कल गर्ने गर्थे। नाच्न त्यति नजाने पनि उनी नाटक भनेपछि हुरुक्कै हुन्थे। त्यतिबेलै उनमा नजानिँदो तवरले कलाको रस बसेको उनले सुनाए। २०५२ सालतिर एसएलसी दिएर बसेको बेला मनीष श्रेष्ठ निर्देशित टेलिफिल्म धुनको सुटिङ युनिट पोखरा आएको थियो। उनका दाइका छोराले सुटिङ युनिटको गाडी चलाउँथे। उनीसँग त्यही गाडीमा पोखरा आउँजाउँ गर्दाको परिचयले उनले सिनेमामा सानो भूमिकामा अभिनय गर्ने अवसर पाए। तर आफूले अभिनय गरेको टेलिफिल्म हेर्न भने पाएनन्। घरमा टेलिभिजन थिएन। साथीसंगीले राम्रो अभिनय गरेको भनेर प्रशंसा गरेपछि अभिनयमा लाग्ने प्रेरणा मिल्यो। टेलिफिल्म खेलेबापत एक सय रुपैयाँ पाउँदा उनी निकै खुसी भए। टेलिफिल्म खेलेर पाएको रकममध्ये ८५ रुपैयाँमा आमालाई साडी किने। आमा खुसी। उनी पनि खुसी। २०५२ सालतिर भण्डारी दोहोरीगीत गाउन विभिन्न प्रतियोगितामा सहभागी हुन दौडधुपमा व्यस्त हुन्थे। उनको लोकदोहोरीमा आकर्षण बढ्यो। लोकदोहोरीका ८ एल्बम निकाले। कलामा रस पसे पनि घरको अवस्था सम्पन्न थिएन। घर बनाउँदा लागेको ऋण तिर्न उनले दुबईको उडान भरे। खाडीमा चुहाएको पसिनाले घर बनाएको ऋण तिरे। भाइबहिनीलाई पढाउन पनि दुबईले साथ दियो। बचेको पैसाले पोखराको पर्यटकीय केन्द्र फेवाकिनार बैदाममा एक टुक्रा घडेरी किनेर घर बनाए। उनमा लेखन, अभिनय, संगीतमा लगावउस्तै थियो। साउदीबाट छुट्टीमा आउँदा राजु परियार, बिमाकुमारी दुरालाई लिएर एउटै मिल्यो हजारौं हजारमा लोकदोहोरीको एल्बम निकाले। साउदीमै हुँदा पनि सांस्कृतिक कार्यक्रममा सक्रिय रहन्थे। अभिनय गरेर हँसाउँथे। यसै क्रममा उनी विभिन्न पत्रिकामा लेखरचना दिन्थे। पत्रिकामा लेख रचना प्रकाशित हुँदा खुसी हुन्थे। यसै क्रममा उनले नाटक मात्र होइन फिल्मको स्क्रिप्ट पनि लेख्ने थाले। फिल्म प्रेमप्रसाद को स्क्रिप्ट पूरा गरिसकेको बताउने उनले अर्को फिल्मको लागि स्क्रिप्ट लेख्दै गरेको सुनाए। उनले ल ठीक छ नामक फिल्मका लागि कथा लेखिरहेको पनि बताए। भण्डारीले बालविवाह, बहुविवाह नाटकलगायत विभिन्न सडक नाटक लेखेका छन्। क्षयरोगविरुद्ध सडक नाटक, दाइजो शीर्षकको नाटक लेख्नुका साथै अभिनय गरे। दाइजो निकै रुचाइयो। आफैंले लेखेका सडक नाटक १ सय ५० जति भएको उनले सुनाए। उनले करिब १४ फिल्म, ६ सिरियल खेलेका छन्। उनले राज, कन्यादान, चिनो, नाइँ नभन्नु ल २, किडन्याप, छेस्को, नबोले नि हाँसिदेऊ एक फेर, मेरी मुमा, किट्न्याभ, टु आवर इन् अफ माई लाइफलगायत फिल्ममा विभिन्न भूूमिकामा अभिनय गरेको सुनाए। वर्षअघि ल खत्ताम निर्देशन गर्दैगर्दा उनी नेपाल टेलिभिजनबाट प्रसारित हास्य सिरियल मेरी बास्सैमा बुमम्यानबाट प्रवेश गरे। रे। ८ वर्षअघि ल खत्तम निर्देशन गर्दैगर्दा उनी नेपाल टेलिभिजनबाट प्रसारित हास्य सिरियल मेरी बास्सै मा बुमम्यानबाट प्रवेश गरे। पछिल्लो समय निर्देशनको जिम्मेवारी पाएका उनले लामो समयसम्म मेरी बास्सै निर्देशन गरे। तीमध्ये दुई सय वटा भागको त स्क्रिप्ट पनि उनैले लेखेको उनले सुनाए। सापटी काका पात्र उनलाई दर्शकले खुबै रुचाए। सापटी काकाबाटै जनस्तरमा चिनिए। मेरी बास्सै मा जोडिनुमा उनले राजु पौडेल (राजु मास्टर) को प्रेरणा मान्छन्। मेरी बास्सै त्यहीं हाँस्य सिरियल हो, जसले सीताराम कट्टेल (धुर्मुस), केदार घिमिरे (माग्ने बुढा)लगायतलाई चर्चित बनायो। पोखरामा छँदा उनले हाँस्य जोडी राजेन्द्र र युवराजसँग मिलेर गडबडी निर्माण गरेका थिए। जेहेन्दार, अनार्थ बालबालिकाको अभिभावक : कला, अभिनयका पुजारी दिवाकर अनार्थका अभिभावकको भूमिकामा पनि छन्। कलाकार, लेखेक, निर्देशक भण्डारी आफूले बालपनमै बुवा गुमाएर पाएको दुःख अभाव भुल्न अनार्थ जेहेन्दार तथा गरिब बालबालिकालाई छात्रवृत्ति दिएर पढाउँदै आएका छन्। उनले ६ वर्षदेखि अनाथ, जेहेन्दार तथा गरिबका गरी पाँच जना बालबालिकालाई पढाउँदै आएका छन्। जसमा लत्ताकपडा, स्कुल फि तथा स्टेसनरी गर्दा बर्सेनि डेढ लाख जति खर्च गर्छन्। त्यसो उनका आफ्नै २ सन्तान छन्। सन्तानलाई झैं माया गर्छन्। उनी भन्छन् म ७ छोराछोरीका बाबु हुँ भन्दा गर्व लाग्छ। माछापुच्छे मावि अन्नपूर्णमा उनले आकाश विक, सन्ध्या भण्डारी, सन्दीप अधिकारीलाई पढाउँदै आएका छन् भने अन्नपूर्ण१ सिर्जना माविमा सिद्धार्थ अधिकारीलाई पढाउँदै आएका छन्। आफूले साना छँदा दुःख पाएकोले पढाइमा अभिभावकको भूमिका निभाउन पाएकोमा सन्तुष्ट रहेको उनी बताउँछन्।"
जलेर घाइते भएकी महिलाको मृत्यु,विराटनगर : आगोले जलेर घाइते भएकी मोरङको कानेपोखरीकी एक महिलाको उपचारका क्रममा मृत्यु भएको छ। कानेपोखरी गाउँपालिका१ होक्लाबारीकी ५५ वर्षीया रीता बुढाथोकीको मृत्यु भएको मोरङ प्रहरी प्रमुख एसपी नारायणप्रसाद चिमरियाले जानकारी दिए। आगोले जलेर घाइते भएको १ महिनापछि उनको मृत्यु भएको हो। चिमरियाका अनुसार गाईलाई खोले पकाउने क्रममा गत माघ १७ गते सारीबाट सल्किएको आगोले जलेर रीता गम्भीर घाइते भएकी थिइन्। उनलाई उपरचारका लागि विराट शिक्षण अस्पताल ल्याइएको थियो। विराटमा सम्भव नभएपछि थप उपचारका लागि काठमाडौं लगियो। वीर अस्पतालमा उपचारका क्रममा शनिबार बिहान रीताको मृत्यु भएको एसपी चिमरियाले बताए। उनका अनुसार घटनाको थप अनुसन्धान भइरहेको छ।
लागूऔषधले व्यक्तिलाई मात्र नभई समाजलाई खोक्रो बनाउँदैछ : गृहमन्त्री,"काठमाडौं : गृहमन्त्री रमेश लेखकले लागूऔषधले व्यक्तिलाई मात्र नभई समाजलाई खोक्रो बनाउँदै लगेको बताएका छन्। शनिबार काठमाडौंमा उपत्यका प्रहरी कार्यालयले सुरु गरेको लागू औषध विरुद्धको महाअभियान उद्घाटन समारोहमा बोल्दै गृहमन्त्री लेखकले लागू औषध व्यक्ति, परिवार हुँदै समाजकै लागि घातक रुपमा देखा परिरहेको बताएका हुन्। लागूऔषध अत्यन्त चुनौतीका रुपमा देखिएको छ, युवाहरुमा नकरात्मक असर पारेको छ। गृहमन्त्री लेखकले भने, सरकार, प्रहरीकोको मात्रै विषयवस्तु छैन, होइन, यो समग्र समाजकै चिन्ताको विषय भइसकेको छ। उनले यसको नियन्त्रणका लागि तीन वटै तहका सरकारले अभियानका रुपमा सञ्चालन गर्न जरुरी रहेको बताए। लागू औषध प्रयोगकर्ताको जीवन समाप्तितर्फ गएकै छ। समग्र परिवार नै चिन्ता र पीडामा जान्छ। यसले अरु अपराधको पनि वृद्धि गरेको छ। उनले भने,समाजमा विविधखालको अपराध वृद्धि भइरहेको छ। धेरै अपराधको जगमा लागूऔषध छ। उनले विद्यालयस्तरसम्म महाअभियान जोड्न आवश्यक रहेको बताए। महाअभियानलाई प्रत्येक जिल्ला पालिका र टोल, विद्यालय क्याम्पससम्म जोड्नुपर्छ। यदि समयमै नियन्त्रण गरेनौं भने १०१५ वर्षमा एउटा पुस्ता नै नराम्रोसित प्रभावित हुने खतरा देखिराख्याछु। उनले भने,लागूऔषध मुक्त समाज निर्माणका लागि देशव्यापी बनाउन आवश्यक छ र प्रहरीलाई यो महाअभियान देशव्यापी रुपमा लैजान निर्देशन दिन्छु।"
युक्रेनलाई पैसा दिँदा दिँदै अमेरिकी जनता थाकिसके : ह्वाइट हाउस,"वासिङटन डिसी : ह्वाइट हाउसकी प्रवक्ता क्यारोलिन लेभिटले अमेरिकी जनता युक्रेनलाई पैसा दिँदा दिँदै थाकिसकेको बताएकी छिन्। ह्वाइट हाउस बाहिर पत्रकारहरूसँग कुरा गर्दै लेभिटले भनिन्, 'उनी (युक्रेनी राष्ट्रपति भ्लोदिमिर जेलेन्स्की) यस युद्धको व्यावहारिक वास्तविकतालाई स्वीकार गर्न अस्वीकार गरिरहेका छन्। यो युद्ध धेरै वर्षदेखि चलिरहेको छ, उनका देशवासीहरू मरिरहेका छन्। र यो युद्धलाई आर्थिक सहयोग गरेर अमेरिकी जनता थाकेका छन्।' उनले थप भनिन्, 'परिस्थिति जेलेन्स्कीको पक्षमा छैन, राष्ट्रपति ट्रम्पको पक्षमा छ। ट्रम्पको प्राथमिकता अघिल्लो अमेरिकी प्रशासनभन्दा फरक छ र उनी युद्धको अन्त्य चाहन्छन्। तर जेलेन्स्की अहिले यो चाहन्छन् जस्तो लाग्दैन।' यसअघि शुक्रबार ह्वाइट हाउसको ओभल अफिसमा अमेरिकी राष्ट्रपति डोनाल्ड ट्रम्प र युक्रेनी राष्ट्रपति जेलेन्स्कीबीच भएको भेटघाट चर्को बहसमा परिणत भएको थियो। यस बहसमा विश्वभरका नेताहरूले प्रतिक्रिया दिइरहेका छन्। यस मामिलामा, अमेरिकाको विपक्षी डेमोक्रयाटिक पार्टीका धेरै नेताहरूले पनि राष्ट्रपति ट्रम्प र उपराष्ट्रपति जेडी भान्सलाई 'दुर्व्यवहार' गरेको आरोप लगाएका छन्।"
"दुनियाँकै ठूलो फिल्म सिटी, जहाँ बन्छन् सुपरडुपर सिनेमा","काठमाडौं : बेला यस्तो पनि थियो रामायणमहाभारतजस्ता टेलिसिरिज प्रसारण हुंँदा भगवान्को साक्षात् दर्शन पाएको भन्दै टेलिभिजनकै पूजा गरिन्थ्यो। चर्चित बाहुबली फिल्मको सेट ले त सबैलाई चकित बनाएकै हो। त्यति भव्य माहिष्मति साम्राज्य कहाँ होला ? बाहुबली फिल्मका दुवै भाग हेर्ने हरेक दर्शकको मनमा खुल्दुली जाग्छ नै। हो, आज, तिनै बहुचर्चित टेलिसिरिजदेखि फिल्म छायांकन भएको स्थानको चर्चा गर्दैछौं। जहाँ पुग्ने जो कोहीले आफूलाई कुनै न कुनै फिल्मसिरिजको एउटा पात्रका रूपमा अनुभव गर्छन्। छिमेकी भारतको रामोजी फिल्म सिटी एउटा सपनाको सहर हो। विश्वभरि निकै रुचाइएका विश्वकै महँगा फिल्मटेलिसिरिज त्यहीँ सुटिङ भएका हुन्। अर्थात्, जुन सहरले विपनामै बलिउडलाई एकसे एक सुपरहिट चलचित्र दिन सफल भएको छ। त्योसँगै देशको आर्थिक क्षेत्रमा पनि विशेष योगदान गरेको छ। पर्यटकबाट मात्र उक्त फिल्म सिटीले अर्बौंको आम्दानी गरिरहेको छ। फिल्म सिटी अधिकारीहरूका अनुसार वार्षिक ३ सयदेखि ४ सय करोड आम्दानी हुने गरेको छ। विशेषतः आईटी, बिर्यानी, मोती, हीरा र सुनका गहना पारखीका लागि निकै चर्चित सहर हैदराबाद पछिल्ला दिनमा भने रामोजी फिल्म सिटीका नामले नै चिनिन थालेको छ। अझैभन्दा हैदराबादको अर्थतन्त्रलाई नै प्रभाव पार्ने गरेको छ। लाखौं अभिनेता र कलाकारको सपना रहेको यो फिल्म सिटीभित्र प्रवेश गर्दा सपनाको संसारमा पुगेझैं महसुस हुन्छ। विश्वभरि निकै रुचाइएका विश्वकै महँगा फिल्महरू निर्माण भएको थलोमा पुग्दा पर्दामा हेरिने झिलिमिली दृश्य आँखैअगाडि नाच्न थाल्छन्। त्रेता र द्वापरकालमा महाराज दशरथ र जनकको मन्त्रिमण्डलको बैठकजस्ता हुन्थे, त्यहाँ कल्पनाअनुसार भव्य सेट सजाइएका छन्। तर त्यहाँ वास्तविक मान्छे नभई दरबारहरूमा कलाकारहरूको साटो प्रतिमा सजाइएका छन्। रामोजीको गेटभित्र छिर्नेबित्तिकै रंगीबिरंगी फूलहरू फुलिरहेका देखिन्छन्। क्षेत्रफलका हिसाबले विश्वकै सबैभन्दा ठूलो फिल्म सिटी रामोजी फिल्म सिटी मानिन्छ। धेरै क्षेत्रफल ओगटेको भनेर गिनिज बुकमा पनि वल्र्ड रेकर्ड बनाइसकेको उक्त फिल्म सिटी तेलंगाना राज्यको राजधानी हैदराबाद देखि २५ किलोमिटरको दूरीमा रहेको नल्गोडामा छ। यो फिल्म स्टुडियो २ हजार एकड यानेकी ८२ वर्गकिलोमिटर क्षेत्रफलमा फैलिएको छ। उक्त फिल्म सिटीका एक कर्मचारीका अनुसार स्टुडियो भित्र ५० सुटिङ फ्लोरहरू छन्। १९९६ मा तेलुगुकै मिडियाकर्मी भनेर चिनिएका रामोजी रावले स्थापना गरेका हुन्। बलिउडका चर्चित अभिनेता डेभिड धवनले निर्माण गरेको चलचित्र बडे मिया, छोटे मियाको छायांकनस्थल पनि यही नै हो। अभिनेत्री विद्या बालनको सुपरहिट चलचित्र डर्टी पिक्चरका गीतहरू रेकर्ड गरिएको सुन्दर बगैंचाहरूमा उनकै कल्पना गरी तस्बिर खिच्नेको भिड हुने गर्छ। उक्त ठाउँमा एकैपटक २५ फिल्मको सुटिङ हुने गरेको छ। उक्त स्टुडियोका सहव्यवस्थापक राजेश सागीका अनुसार फिल्ममा आरएफसीमा फिल्मको प्रिप्रोडक्शनदेखि पोस्ट प्रोडक्सनसम्मका सबै सुविधा उपलब्ध छन्। उनी भन्छन्, हाम्रो स्टुडियोको एउटा मान्यता के छ भने फिल्मको आइडिया लिएर आउनुस् र फिल्म लिएर जानुस्। त्यसो त यो फिल्म सिटी, फिल्म सिटीमा मात्रै सिमित छैन। एउटा पर्यटन केन्द्र पनि हो। कलाकारको अभिनयमात्र नभई सेटको डिजाइन, प्रकाशको कला र क्यामराको चमत्कार सबै कुरा एकै ठाउँमा छ। फिल्म सिटीमा प्रत्येक वर्ष करिब १० लाखभन्दा बढी पर्यटक पुग्ने गर्छन्। अर्को रोचक पक्ष भनेको मानव निर्मित आश्चर्यजनक स्थानहरूमा पनि रामोजी फिल्म सिटीलाई राखिएको छ। को हुन् रामोजी ? रामोजी दक्षिण भारतका राम्रा फिल्म निर्माता हुन्। उनले उषा किरण मुबिज लिमिटेडको नामबाट हिन्दी, मलयालम, तेलुगु, तमिल, कन्नड, मराठी र बंग्ला भाषामा ८० बढी फिल्म बनाएका छन्। रामोजी आपैं फिल्म निर्माता भएकाले फिल्म निर्माण गर्दाका बखत धेरै कुराहरूको अभाव भोगे। आफूले भोगेका समस्या अरूले भोग्नु नपरोस् भन्नका लागि उनले निजीस्तरबाटै फिल्म सिटी निर्माणको सुरुवात गरे। रामोजीले हिन्दी फिल्मकै परिकल्पनाबमोजिम फिल्म सिटी निर्माण गरेका छन्। त्यसो त भारतमा रामोजी फिल्म सिटीमात्र नभई मुम्बई फिल्म सिटी, एमजीआर फिल्म सिटी, इनोभेटिभ फिल्म सिटी, नोयडा फिल्म सिटी आदि बलिउडका चर्चित र ठूला पाँच फिल्म सिटी हुन्। शाहरूख खान र दीपिका पादुकोण अभिनीत फिल्म चेन्नई एक्सप्रेसका अधिकांश दृश्यको सुटिङ रामोजी फिल्म सिटीमा गरिएको थियो। छिमेकी भारतको रामोजी फिल्म सिटी एउटा सपनाको सहर हो। विश्वभरि निकै रुचाइएका विश्वकै महँगा फिल्मटेलिसिरिज त्यहीँ सुटिङ भएका हुन्। ६ सय दिनको लामो सुटिङपछि निर्माण भएको बाहुबलीको सेटलाई समेत पर्यटकीय गन्तव्यका रूपमा तयार पारिएको छ। अभिनेत्री नीता ढुंगानाको निजी कम्पनी नीता फिल्मले निर्माण गरेको फिल्म ह्रस्वदीर्घ पनि रामोजी फिल्म सिटी मा छायांकन भएको थियो। कन्सेप्ट लिएर आउ फिल्म लिएर जाऊ रामोजी फिल्म सिटीले फिल्म बन्नुअघि र फिल्म बनिसकेपछिका सबै सुविधाहरू उपलब्ध गराउँदै आएको छ। प्राविधिक रूपमा अति नै विकसित सेटहरू र भौगोलिक रूपमा बनाइएका विश्वकै नमुना भौतिक संरचनाहरूले पर्दामा यथार्थलाई उतार्न निर्देशकहरूलाई सघाउँछ। रामोजीभित्र पाँच सयभन्दा बढी सेटहरू छन्। करिब १५ सय जनालाई स्थायी रोजगार दिइएको छ। सयौं उद्यान, ५० भन्दा बढी स्टुडियो फ्लोर, अधिकृत सेट्स, डिजिटल फिल्म निर्माण कि सुविधा, आउटडोर लोकेसन, प्रयोगशालाहरू उपलब्ध छन्। फिल्ममा चाहिने आधारभूत संरचनाअन्तर्गत गर्ने ड्रेस डिजाइन, मेकअप, सेट निर्माण, साजसज्जा, क्यामरा, फिल्म निर्माण उपकरण, अडियो प्रोडक्सन, डिजिटल पोस्ट प्रोडक्सनहरू उपलब्ध छन्। रामोजी फिल्म सिटीमा एकैसाथ २० विदेशी फिल्म र ४० देशी फिल्महरू बनाउन सकिन्छ। हरेक हप्ताजस्तो विदेशी फिल्मी डाइरेक्टरहरू टोली नै बोकेर आउने गर्छन्। फिल्म सिटीभित्र यात्रा गर्नका लागि बस र एसी कोच बसहरू पनि उपलब्ध हुन्छन्। प्रविधि र आधुनिकताको अनुपम संगम जापानी गार्डेन, ताल, कृत्रिम खोला, हवाई अड्डा, अस्पताल, रेलवे स्टेसन, चर्च, मस्जिद, मंदिर, सपिङ मल, पहाड, गाउँका गरिब बस्ती, मसानघाट, सुकुम्बासीबस्तीदेखि लिएर राजा, महाराजाका अद्भुत दरबार छन्। कुनै सेटहरूले भारतका प्राचीन राजा, महाराजाका महलको आभास दिन्छन्। हिन्दी सिनेमामा देखाइने हाइवेका दृश्यहरू छायांकन गर्न बनाइएका ठूल्ठूला सडकमा घुम्दा हाइवेमै पुगेजस्तो अनुभव हुन्छ। शाहरूख खान र दीपिका पादुकोण अभिनीत फिल्म चेन्नई एक्सप्रेसका अधिकांश सुटिङ त्यहाँ भएका छन्। दीपिकालाई बोकेर मन्दिरका सिँढी भएका मन्दिर पनि त्यहाँ जस्ताको त्यस्तै छन्। गुफाहरूलगायत फिल्म निर्माणका लागि चाहिने सबै भौतिक पूर्वाधार उपलब्ध फिल्म सिटी अद्भुत छ। प्रविधि र आधुनिकताको अनुपम संगम रहेको छ रामोजी फिल्म सिटी। मुख्य आकर्षण बाहुबली सेट ६ सय दिनको लामो सुटिङपछि निर्माण भएको बाहुबलीको सेटलाई समेत पर्यटकीय गन्तव्यका रूपमा तयार पारिएको छ। अहिले मुख्य आकर्षणको केन्द्रनै बाहुबली सेट बनेको छ। फिल्मका हिरो प्रभास शिवगामिनी देवीको भव्य दरबारमा तरबार नचाउँदै गरेको देखिन्छ। अनुहारमा आक्रोशसँगै विजयको प्यास पनि देखिन्छ। सेटभित्र प्रवेश गर्दै गर्दा बाहुबली फिल्मको गीत बज्न थाल्छ। सेट यति भव्य छ कि वास्तविक दरबारजस्तै लाग्छ। युद्धको तयारी हुनै लागेको जस्तो देखिन्छ। कतै आफैं पनि फिल्मको पात्र हुँ कि भन्ने आभास हुन्छ। बाहुबलीका विभिन्न सेटमा तस्बिर लिनेको ताँती पनि उत्तिकै हुने गर्छ। यसो हेर्दा लाग्छ एउटै सेटमा फिल्मको सम्पूर्ण कुराहरूले न्याय पाएको छ। हनिमुनमा जानेलाई विशेष प्याकेज फिल्म सिटीभित्र व्यापार प्रवद्र्धनका लागि दर्जनौं कर्पोरेट हाउसहरू निर्माण गरिएका छन्। त्यहाँ घुम्न पुग्ने पर्यटकको सेवासुविधालाई ध्यानमा राखेर व्यवस्थित होटल र मलहरूसमेत उपलब्ध छन। फिल्म सिटीभित्रै ४, ५ वटा तारेहोटल छन्। फिल्म सिटीले नवविवाहित जोडीका लागि हनिमुन प्याकेज पनि दिँदै आएको छ। पूरै फिल्म सिटीलाई राम्ररी अवलोकन गर्न चाहने पर्यटकहरू यहाँ होटेल बुक गरी फिल्मी दुनियाँको अनुभव लिने गर्छन्। नेपाली फिल्म ह्रस्वदीर्घ भयो पहिलो सुटिङ रामोजीमा अभिनेत्री नीता ढुंगानाको निजी कम्पनी नीता फिल्मले निर्माण गरेको फिल्म ह्रस्व दीर्घ भारतको रामोजी फिल्म सिटी मा छायांकन भएको थियो। उक्त फिल्म नै रामोजीमा सुटिङ भएको पहिलो नेपाली सिनेमा हो। कलिउड फिल्म सिटी त गफमै सीमित रामोजी सिटीमा पुग्ने जो कोही नेपालीको मनमा खटकन्छ हाम्रो देशमा यस्तो फिल्म सुटिङस्थल कहिले बन्ला ? हुन त, नेपालमा गतिलो स्टुडियोसमेत छैन। बालाजुको एनएफडीसी र बूढानीलकण्ठमा रहेको महजोडीको मह स्टुडियोमात्रै हुन्। यी पनि नाममात्रैका स्टुडियो भएको स्वयं चलचित्रकर्मीहरू बताउँछन्। दोलखामा अन्तर्राष्ट्रिय स्तरको फिल्म सिटी बनाउने घोषणा भएको वर्षाैं भयो। तर गफमै सीमित छ। त्यो बन्न अझै कति समय लाग्ने हो ? अन्योल नै छ। चालु आर्थिक वर्षमा त उक्त फिल्म सिटीका लागि सरकारले बजेटसमेत छुट्ट्याएको छैन। पूर्वसञ्चारमन्त्री मोहनबहादुर बस्नेत र चलचित्र विकास बोर्ड अध्यक्ष निकिता पौडेलले समुद्री सतहबाट ३ हजार ३३ सय मिटर उचाइमा उत्तर पूर्वमा गणेश, जुगल र गौरीशंकर हिमालको काखमा रहेको दोलखाको डाङडुङे डाँडामा फिल्म सिटी निर्माणको शिलान्यास गरेका थिए। राजधानीदेखि १ सय १० किलोमिटरमात्रै टाढा फिल्म सिटी बन्ने घोषणाले फिल्मकर्मी उत्तिकै खुसी बनेका थिए। नेपाली फिल्म निर्मातालाई मात्र हैन, विदेशीलाई समेत लक्षित गरी आवास गृहसहित चलचित्र छायांकनका लागि आउटडोर र इनडोर संरचना निर्माण गर्ने परियोजना बनाइएको थियो। परियोजनामा फिल्म सिटीभित्र विमानस्थल, पाँचतारे होटल आदि छन्। सेतीदेवी सामुदायिक वनको १५ सय रोपनी क्षेत्रफलमा फिल्म सिटी निर्माण हुने बताइएको छ। परियोजनामै निर्माण अविध ५ देखि १० वर्ष भनिएको थियो। १० वर्षमा पनि यो बनिसक्छ या सक्दैन निश्चित छैन। निजी क्षेत्रबाट पनि अहिलेसम्म फिल्म सिटी बनेको छैन। दोलखावासीको आर्थिक जीवनोस्तर बढाउनका लागि एउटा बलियो हतियार बन्न सक्ने फिल्म सिटीको सपना देखाउने मात्र काम भएको फिल्म सिटी निर्माण क्षेत्रका वडाध्यक्ष हिमाल श्रेष्ठले बताए। उनले भने, अन्तर्राष्ट्रिय फिल्म नगरी बन्ने भनेर १०, १५ वर्ष अगाडिदेखि भनिएको छ। नेपाल सरकारले छुट्ट्याएको थोरैथोरै बजेटले केही अंश काम मात्र अगाडि बढेको थियो। अहिले त बजेटको अभावमा कामै रोकिएको छ। सरकारले सक्दैन भने अन्तर्राष्ट्रिय क्षेत्रबाट समेत लगानी गर्न इच्छा जाहेर भएकाले सरकारले त्यसका लागि पहल गर्नुपर्ने उनले बताए। चीन, स्विट्जरल्यान्ड र मौरिससजस्ता देशहरूले चासो देखाएका छन्, उनले भने, सरकारले सक्दैन भने ती देशलाई जिम्मा दिनुपयो। विकासको लागि देश र सम्बन्धित क्षेत्रका व्यक्तिहरू नै बाधक बन्नु भएन। बलिउडमा दर्जनौं फिल्म सिटी हुँदा नेपालमा भने एउटा पनि छैन। आधा शताब्दी लामो इतिहास बोकिसकेको नेपाली चलचित्र उद्योग अझै पूर्ण विकास हुन सकेको छैन भन्ने कुराको तथ्य यो पनि एउटा हो। नेपालमा न्यून बजेटमा चलचित्र निर्माण हुनु नै फिल्म सिटी नबन्नुको मुख्य कारण रहेको बुझिन्छ। सानो बजेटमा बन्ने चलचित्रले फिल्म सिटी नै भए पनि सेट लगाउन नसक्ने चलचित्रका व्यक्तिहरू बताउँछन्। एक चलचित्र निर्देशक भन्छन्, इन्डियामा एउटै चलचित्रले करोडौंको सुटिङ सेट लगाउँछन्। हाम्रोमा एक करोडमा त चलचित्र बन्छन्। नेपालमा ५० हजारदेखि एक लाखमा सेट तयार हुन्छ। यो अवस्थामा कस्तो फिल्म सिटीमा लगानी गर्ने हो ? बलिउडमा एउटा आइटम गीत सुटिङ गर्न ५ देखि ७ दिन लगाउँछन् भने १०१५ करोड एउटा गीतमा मात्रै खर्च हुने गरेको छ। त्यसो त फिल्म सिटी बनाउने चर्चा दोलखामा मात्र हैन। कास्कीको धिताल गाउँमा फिल्म सिटी बनाउने घोषणा भएको थियो। फिल्मकर्मी उदय सुब्बाको संयोजकत्वमा निर्माण समिति बनाइयो। स्टुडियो निर्माणका लागि सरकारसमक्ष दुई अर्ब बजेट पनि माग भयो। तर त्यो विषय राजनीतिको सिकारमा पर्यो। यो परियोजनाबाट पछि हट्नु हुँदैन दोलखामा फिल्म सिटीका लागि वरिष्ठ कलाकार तथा अभियन्ता मदनदास श्रेष्ठको संयोजकत्वमा निर्माण समिति बन्यो। सम्भाव्यता अध्ययन र वातावरणीय प्रभाव मूल्यांकनका कामबाहेक अरू ठोस उपलब्धि भएन। १२ करोड ४२ लाखको साढे ६ किलोमिटर कालोपत्रे सडकको टेन्डर भई काम सम्पन्न हुने अवस्थामा छ। खानेपानीको पाइप बिछ्याई सकिएको छ। विद्युतीकरणको कार्य भइसकेको छ। भवन तथा सहरी विकास कार्यालयले आवास र शौचालय निर्माण गरेको छ। दोलखा फिल्म सिटीका अभियन्ता श्रेष्ठ भन्छन्, ठूलो रकम खर्च भइसकेको दोलखाको फिल्म सिटी परियोजनामा फेरि अन्योलको अवस्था आयो। उनका अनुसार २०६५ सालमै यो विषय अगाडि बढेको हो। स्थानीय दलका नेता र जनताले १५ सय रोपनी जग्गा उपलब्ध गराएका हुन्, उनले भने, सरकार र चलचित्र बोर्डसँगै स्थानीयले अन्तर्राष्ट्रिय चलचित्र नगरी बनाउने भनेर संसद्बाटै जग्गा उपलब्ध गराइयो। त्यतिबेलै अर्थ मन्त्रालयले एक करोड रुपैयाँ सम्भाव्यता अध्ययनका लागि छुट्ट्यायो। सबै विज्ञहरूले उक्त स्थान फिल्म सिटीका लागि योग्य छ भनेका थिए। मुख्य कुरा चलचित्र विकास बोर्ड भने सुरुवाती दिनदेखि सुस्त थियो। प्रशासनिक भवन, सांस्कृतिक संग्रहालय भवन, गेस्ट हाउस र क्याफ्टेरिया बनेका छन्। ३० देखि ३५ करोड खर्च भइसकेको छ। अब यो परियोजनाबाट पछि हट्नु न्यायोचित हुँदैन भन्ने लाग्छ, उनले भने। अन्तर्राष्ट्रिय लगानी सम्मेलनमा चीन, मौरिससले त्यहाँ लगानी गर्न इच्छा देखाएका थिए। नेपाली चलचित्र विकास बोर्डका अध्यक्ष दिनेश डीसीका अनुसार दोलखाको फिल्म सिटीका लागि अर्बौंको बजेट चाहिन्छ। त्यसअनुसार खर्च गर्ने क्षमता हाम्रो छैन। घटीमा १६ अर्ब र बढीमा ३२ अर्बको बजेट लाग्ने भनिएको छ। बलिहुड र हलिहुडको देख्दा त्यो रकम ठीकै होला। तर हाम्रो नेपाली उद्योग त सानो छ। त्यसमा कसले इन्भेस्ट गर्ने ? निजी क्षेत्र अथवा सरकारले गर्ने कि नगर्ने ? यी कुराको तय भएको छैन। यति ठूलो रकम छुट्ट्याउने अवस्था छैन। अर्को इन्डोर फिल्म सिटी बनेपामा बन्दै छ। जसको लागि ४२ रोपनी जग्गा प्राप्ति भएको छ। उक्त स्थानका लागि टेन्डर आह्वान गरेका छौं। यसको ६ वर्ष अगाडि गरिएको अनुमानित बजेट ३८ करोड छ। फिल्म निर्देशक तथा निर्माता केशव भट्टराईको पालामा सुरु भएको हो। त्यसपछि दयाराम दाहालको पालामा कोसिस भयो। भुवन केसीले पनि यसमा के गर्न सकिन्छ भनेर प्रयास गरेका थिए। डीसीको पालामा प्रक्रिया अगाडि बढेको छ। चार किल्ला मापन गरेर टेन्डरको काम भइसकेको छ। यो नेपालको इन्डोर स्टुडियो मध्येमा सबैभन्दा ठूलो कबर्ड हल बन्छ, डीसीले भने, धुलिखेल नगरपालिकाबाट १३ सय किलोमिटर क्षेत्र लिएका छौं। विदेशमा देखिने दृश्यहरू हामी त्यो क्षेत्रमा निर्माण गर्नेछौं। अन्तर्राष्ट्रिय लगानीकर्ता आएमात्रै दोलखामा फिल्म सिटी बन्ने डीसीले बताए। कम्तीमा चारतारे स्टार होटलदेखि एउटा गाउ नै स्थापना गर्नुपर्ने हुन्छ, उनले भने, नबन्ने हैन, कुनै पुस्तामा गएर बन्न सक्छ।"
"त्यो आदिम सभ्यता, यो आधुनिक सभ्यता","पुर्ख्यौली त्यो मान, शान, वैभवशालीगौरवपूर्ण विरासत र आडभरोसा आज एकादेशको कथाजस्तो छ। उनीहरूको पुख्र्यौली ज्ञानपरम्परा र आदिवासी आनुवंशिक ज्ञानलाई आधुनिकताले खप्लक्कै खाइदिइसकेको छ। नेपालका अनादिवासीमूलवासी रैथाने शिल्पी समुदाय भाषा, संस्कृति, संगीत, नाचगानका मूलाधारशिला हुन्। अर्थात्, मानव सभ्यताका मुहान जाति, समुदाय। शिल्पकला, संस्कृति, सम्पदा र सभ्यताका प्रमुख सर्जक उनीहरू नै हुन्। शिल्प (मानव) सभ्यता भनेको मानव सभ्यता हो। मानव सभ्यता नै आदिम सभ्यता हो। यही आदिम सभ्यता नै द्रविड सभ्यतासँग जोडिएको छ। ९ हजार वर्षअघिको नाचगान : द्रविड सभ्यता नै वर्तमान समयमा भारतमा अनुसूचित जाति, नेपालमा कथित दलित भनिने समूहका पूर्वजहरूले विकास गरेको पछिल्लो आनुवंशिक अनुसन्धानबाट पुष्टि भएको छ। मानव भाषा विकासको इतिहासलाई नियाल्दा गुफा युगसम्म पुग्नुपर्छ। गुफा युगमा गुफाभित्र चित्रकलाको विकास भएको थियो। त्यही चित्रकलाको संकेत वा चिह्नहरूको माध्यमबाट करिब नौ हजार वर्षअगाडि नाचगान र भाषाको विकास भएको पुरातŒववविद् र वैज्ञानिकहरूको निष्कर्ष छ। त्यसरी विकास भएको लिपि, माटोको अक्षर लेखन, चर्मपत्र, भोजपत्र, रूपापत्र, काष्ठपत्र, इष्टिपत्र, प्रस्तर वा शिलापत्र, ताम्रपत्र र स्वर्णपत्रमा अक्षरहरू अंकित गर्न थालियो। ११ औं शताब्दीको खस नेपाली भाषा ः यी सबै विभिन्न पत्रहरूको लेखनकार्य आदिमकालमा रैथाने शिल्पी समुदायका पूर्वजहरूले गरेको इतिहास पाइन्छ। मानवले लेख्ने कागज र मसीको विकासआविष्कार नगर्दासम्म माथि उल्लिखित विभिन्न पत्रहरूमै भर पर्नु परेको थियो। अहिलेको बोलीचालीमा रहेको खस नेपाली भाषा ११औं शताब्दीतिर जुम्लाको सिञ्जामा विकास भएको धेरैजसो भाषाविद्हरूले बताउने गर्दछन्। तर त्यसअघि त्यहाँ कुनै भाषा चलनचल्तीमा नरहेको, मानव बसोबास नै नभएको वा कुनै भाषा नै बोलिदैनथ्यो त ? पक्कै पनि त्यहाँ कुनै न कुनै अरू भाषाभाषीको उपस्थिति हुनैपर्छ र केही भाषाशास्त्रीले अन्य भाषाको अस्तित्व स्वीकारेका छन्। यसरी अरू भाषा चलनचल्ती र बोलीचालीमा रहेको प्रष्ट हुन्छ। त्यसअघि पिशाची प्राकृत र कलाउँते प्राकृत भाषा : ११ औं शताब्दीभन्दा अगाडि त्यहाँ पिशाची प्राकृत र कलाउँते प्राकृत भाषा प्रचलनमा रहेको भाषाशास्त्रीहरू बताउँछन्। उनीहरूका अनुसार जुम्ली भाषिकामा सबैभन्दा बढी प्रभाव यिनै दुई भाषा, त्यसमा पनि कलाउँते प्राकृतको बढी प्रभाव रहेको बताउँछन्। योगी नरहरिनाथको संग्रहमा छापिएको इतिहास प्रकाशमा सन्धिपत्र संग्रह, भाग१ ग्रन्थमा कर्नालीभेरी क्षेत्रमा ऐतिहासिक कलाउँते अक्षरको वर्णमालामा मलय बर्माको खाँडाप्रकाश छापिएको उल्लेख छ। सुदूरपश्चिम अछाममा खस राजा भीम शाही : पितृ शाहीले १७५८ सालमा आफ्नो दरबारमा कलाउँते दमाईं मातृभाषाको लिपि र खस लिपि ताम्रपत्र लेखनमा प्रयोग गरेको तथ्य प्रमाण पाइएको छ। यसरी आदिमकालदेखि मध्यकालसम्म बोलीचाली, लिखित साहित्य र दरबारमा राजा, महाराजाहरूले समेत प्रयोग गरेको भाषालाई पहिलो किन मानिएन ? कसरी एकाएक लोप भयो ? के, कति कारणले निकै पछि विकसित भएको खस भाषालाई सिञ्जाबाट उब्जिएको भनेर प्रचार गरियो ? ऐतिहासिक लेखनको गम्भीर त्रुटि विचारणीय छ। कुमाउँगढवालमा डोम र शिल्पी समुदाय : हिमालपहाडका अनादिवासी शिल्पी समुदाय पहिलो शताब्दीतिरै पश्चिम नेपालको अछामहुँदै कर्नालीभेरी क्षेत्रमा भाषा, संस्कृति, राजकाज, भूमि आवादी, देवीदेवता प्राप्ति, मन्त्रतन्त्रका साथमा जडीबुटी उपचार, धामीझाँक्री परम्परा, पाककला, धातुकला, प्रस्तरकला, चर्मकला, वरपीपल रोपन, जमरा संस्कृति, चट्याङ प्रतिरोधी प्रविधिको विकास आदि मौलिक शिल्पकला, संस्कृति, सम्पदा र सभ्यताको विकास गरिसकेका थिए। यी सम्पूर्ण शिल्पकला, संस्कृति, सम्पदा र सभ्यताको अवशेषहरू त्यस क्षेत्रमा आजसम्म देख्न सकिन्छ। यी सबै लोकपरम्परा, लोकवाङ्मय, भाषा, संस्कृति एवं शिल्पकलाको देशभर विस्तार आदिवासीजनजाति समूहभन्दा अघि नै स्थानान्तरण भइसकेको देखिन्छ। भारतीय इतिहासकार बद्रीदत्त पाण्डेले लेखेको कुमाउँका इतिहसमा खस, बाहुनभन्दा पुरानो बासिन्दा कुमाउँगढवालमा डोम, शिल्पी समुदाय नै रहेको पुष्टि गरेका छन्। इतिहासकार डा सुरेन्द्र केसीका अनुसार ५६औं शताब्दीमा कुमाउँगढवाल क्षेत्रमा झन्डै चार सय वर्षसम्म शासन गरेर खसहरू पश्चिम नेपाल प्रवेश गरेका थिए। पश्चिम नेपालहुँदै कर्नालीभेरी क्षेत्रका अनादिवासी शिल्पी इलाकामा प्रवेश गरेर १२औं शताब्दीमा उनीहरूको शासनसत्ता, राजकाज कब्जा गरेर खस साम्राज्य स्थापना गरेका हुन्। यो धरातलीय वास्तविकता र ऐतिहासिक सत्यता आजसम्म कुनै पनि विद्वान् इतिहासकारहरूले खुलेर लेखेका छैनन्। रैथाने शिल्पी समुदायको उपस्थिति किराँतकालीन र बुद्धकालीन समयभन्दा अघि : त्यसपछि त्यस भूगोलबाट शिल्पी समुदायको स्थानान्तरण अझै तीव्र गतिमा हुन थाल्यो। यसरी स्थानान्तरण हुने क्रममा शिल्पी समुदायको आफ्नै मौलिक भाषा, संस्कृतिलाई लगभग पूरै बिर्सिए। उनीहरूको आफ्नै मौलिक प्रकृतिकुलपितृपूजक (भौतिकवादीमानवतावादी), मन्त्रतन्त्र बोनधर्म परम्परबाट पूर्णरूपमा विस्थापित भइ हिन्दूकरण भए। शिल्पी समुदायको बीचमा बोलिने कलाउँते, गन्धर्व, बादी, कामीसुनार र सार्की जातिको सम्पर्क भाषाको ठाउँमा खस नेपाली भाषाले विस्थापित भयो। यिनै अनादिवासी शिल्पी समुदायकै कारणले गर्दा विभिन्न आदिवासीजनजाति कविला इलाकाहरूमा खस नेपाली भाषा पहिला पुगेको थियो। यो खोज वरिष्ठ इतिहास संस्कृतिविद् डा जगमान गुरुङको सत्यको नजिक छ। नेपालमा १५औं शताब्दीको वरिपरिबाट चर्को रूप लिनुअघि जातीय विभेद त्यति थिएन। जातीय विभेद नभएपछि रैथाने शिल्पी समुदाय पनि थिएनन् भन्ने धेरैको बुझाइ रहेको देखिन्छ। तर यो बिल्कुलै सत्य हुँदै होइन। किनकि किराँतकालीन र बुद्धकालीन इतिहासका आधारमा रैथाने शिल्पी समुदायको उपस्थिति किराँतकालीन र बुद्धकालीन समयभन्दा अघिबाटै भएको स्पष्ट हुन्छ। यहाँ सबै तथ्य दिन सम्भव छैन। तर केही तथ्यहरूमासुदूरपश्चिम र कर्नालीभेरी क्षेत्रमा भाषा, साहित्य, संस्कृतिको विकास, कोट, किल्ला, गढीको सामुदायिक नामकरण, देवीदेवताको प्राप्ति, धामीझाँक्री परम्परा, शिल्पकला, सम्पदाका साथै कर्नालीभेरी नामकरण र सभ्यताको विकासलाई लिन सकिन्छ। रामग्राममा रामसिंह कोली, देवदहमा देवदत्त कोलीको राजकाज : गण्डकी क्षेत्रको कास्की जिल्ला माछापुच्छे गाउँपालिकामा गन्धर्व राजाहरूले गन्धर्वचुली (६,२४८ मिटर) हिमालको नामकरण गरी सभ्यताको विकास गरेको पाइन्छ। गण्डकी क्षेत्रकै गोरखा जिल्ला चुम नुव्री गाउँपालिकामा सार्की राजाहरूले सार्की (चमार) वा शृंगी (सेराङ) हिमाल (७,१६५ मिटर) को नामकरण गरी सभ्यताको विकास गरेको पाइन्छ। तराई क्षेत्रमा किराँतीहरूका समेत पूज्य सहलेश सम्राट्, दिनाभद्री राम, शिरध्वजका समकालीन प्रतापी डोम राजवंशले राजकाज र सभ्यताको विकास गरेका थिए। त्यसैगरी, महामानव बुद्ध जन्मस्थल लुम्बिनी क्षेत्रको कपिलवस्तु जिल्लामा रामसिंह कोलीले राजकाज गरी सभ्यताको विकास गरेका थिए। त्यो क्षेत्र अहिले रामग्रामको नामले चर्चित छ। यही रामग्राममा रामसिंह कोली राजाको राजधानी बसेको थियो। सोही क्षेत्रको नवलपरासी जिल्लामा कर्मसिंह कोली र देवदत्त कोलीले राजकाज गरी सभ्यताको विकास गरेका थिए। देवदत्त कोलीले राजकाज गरेको त्यो क्षेत्र अहिले देवदहको नामले चर्चित रहेको छ। यही देवदहमा देवदत्त कोली राजाको राजधानी बसेको थियो। यस क्षेत्रमा पछिल्लो उत्खननबाट सहरको भग्नावशेष प्राप्त भएको छ। प्रकृतिसँगको संघर्ष, सिकाइ र भोगाइ आजको समाज : स्मरणहोस्, कोली कामी जातिभित्रका बस्त्रकार हुन्। कोलीका वंशजहरू थारू र नेवार समुदायमा पनि रहेको पाइन्छ। हिमालपहाडका कोली, दमाईं, तराईमधेसका कोइरी, तत्मा र दासको आदिम कामकर्म, पेसा र व्यवसाय बस्त्रकार नै थियो। यी केही अकाट्य तथ्य प्रमाणहरूका आधारमा नेपालमा शिल्पी समुदाय आदिवासीहरूका पनि अनादिवासी र मूलवासीहरूका पनि मूलवासी रहेको सप्रमाण प्रमाणित हुन्छ। सो कुरालाई पूर्वमन्त्री, बुद्ध धर्मका अभियन्ता डा केशवमान शाक्यको स्वीकार रहेको छ। उनले कर्नाली, भेरी क्षेत्रमा एक दशक लामो समयसम्म बसेर नजिकबाट अध्ययन गरेका थिए। त्यसैले तथ्य प्रमाणका आधारमा रैथाने शिल्पी समुदायको शिल्पकला अघिल्लो हो। जातीय विभाजन एवं विभेद पछिल्लो हो। यस आधारमा हिन्दूकरण र दलितीकरणसँग कुनै साइनो सम्बन्ध देखिँदैन। उनीहरूलाई कुनै जात विभाजनकर्ता वा पात्रले शिल्पकला सिकाएको हुँदै होइन। कुनै विद्यालय, पाठशाला वा तालिम केन्द्रमा गएर सिकेका पनि होइनन्। काम गर्ने, परिश्रमी र पसिना बगाउने समूहलाई घृणावादले डस्न थालेपछि विगतमा आफ्नो मौलिक पुर्ख्यौली पेसाकर्मीहरूलाई नै जातको लेबल लगाइएको देखिन्छ। उनीहरूले हजारौं वर्षअघि नै निरन्तर प्रकृतिसँगको संघर्ष, सिकाइ, भोगाइ, अनुभव, सामीप्यता, संसर्गबाट शिल्पकलाको ज्ञान सिकेका हुन्। पिंगुल लिपिबाट गोठदेखि आधुनिक घरमहलको वैज्ञानिक रेखांकन : त्यही शिल्पकलालाई मौलिक पुख्र्यौली ज्ञानपरम्पराको रूपमा पुस्तान्तरण हुँदै दिगो र स्थायी भएको हो। आदिम मानव सभ्यताको विकासदेखि नेपाली भाषा, साहित्य, संस्कृति र सभ्यताको विकासमा रैथाने शिल्पी समुदायको विशिष्ट योगदान छ। एक मानवको जन्मदेखि मृत्युसम्मको सम्पूर्ण लोकजीवनको पूर्णता दिने यिनै जाति, समुदायको पुख्र्र्यौली ज्ञानपरम्परामा आधारित शिल्पकलाको देन हो। कपासखेती गरी तान बुनेर शरीरको लाज ढाक्न सिकाए। मनोरञ्जनका लागि काठ, माटो र धातुको फुकेर, ठोकेर र कोट्याएर बजाइने बाजाको आविष्कार र विकास गरे। आदिम वैज्ञानिक कार्यशालाको रूपमा मानिएको आरनबाट पकाएर खाने भाँडावर्तन उत्पादन गरे। विभिन्न कृषि औजार आविष्कार, उत्पादन र विकास गरेर कृषि सभ्यतालाई विकसित बनाए। खुट्टाले हिँड्ने समाजलाई चर्मशास्त्र, रङको विकासबाट जुत्ताचप्पलको आविष्कार गरी मानवयात्रामा गति पैदा गरे। पिंगुल लिपिको माध्यमबाट सामान्य गोठदेखि आधुनिक घरमहलको वैज्ञानिक रेखांकन, नक्सांकन इन्जिनियरिङको विकास गरे। जैविक विविधता र पर्यावरण संरक्षणमैत्री मानव बस्ती : कुटानी, पिसानीका लागि पानीघट्ट, सिँचाइका लागि नहर, कुलो बनाउने सीप सिकाए। शत्रुबाट बच्न विभिन्न कोण र आकारका कोट, किल्ला र गढी बनाई राजकाज, शासनको प्रारम्भ गरे। आधुनिक हातहतियारको पुर्खा तीर, भाला, खुकुरी, बन्दुक, तोपको आविष्कारक यिनै समुदाय हुन्। बझाङतिर एक कहावत नै छ मस्टहरूमध्येमा जेठो ढँडार मस्ट, कोटहरूमध्येको जेठो डुम्रा (डुमराजाको कोट) कोट। उनीहरूले ठूलाठूला घरमहल, नहर, दरबार, मठमन्दिर, पाटीपौवा, विश्राम चौतारी, देवालय बनाएर मानवीय सेवाकर्म सिकाए। जैविक विविधता, पर्यावरण संरक्षणमैत्री मानव बस्ती बसोबास प्रणालीको विकास गरे। विश्व चराचर जगतका सबै पशुप्राणी, जीवजनावर, कीटपतंग एवं मानवीय हित, सेवा र परोपकारको भौतिकवादीमानवतावादी संस्कार सिकाए। अरूबाट लिनुभन्दा सेवा दिने बृहत्तर उदारभावको प्रणाली स्थापित गरिदिए। आदिम मानव सभ्यता र संस्कृति नै आजको आधार : शिल्पी समुदायको जन्मदेखि मृत्यु संस्कारमा उल्लेख भएको वरपीपल संस्कृतिलाई जीवन्त बनाए। तर संकीर्णताले ग्रसितहरूले उनीहरूकै मौलिक संस्कृति वरपीपल रोप्नमा प्रतिबन्ध समेत लगाइदिए। शिल्पी समुदायको लोकसंस्कारमा प्रयोग हुने जौको जमरा संस्कृतिको विशिष्ट महत्व छ। खेतीपाती, अन्नबालीबाट पहिलो उत्पादित फल नुवागीको रूपमा आफ्नो प्रकृति, कुलदेवतालाई चढाएर प्रकृतिप्रति धन्य हुन् सिकाए। आफ्नो शिल्पकला, ललितकला एवं हस्तकलाको उत्पादन गर्दा हरेक बिहान धूप हाल्ने, ढोग्ने, प्रकृति र पितापुर्खालाई सम्झिने संस्कारको विकास गरे। प्रकृति, कुलपितृदेव पूजा परम्पराको थालनी यिनै समुदायको आदिम संस्कृति हो। के महिला, के पुरुष, के बालबालिका सबैलाई एकैसाथमा कदम मिलाएर नाच्न सिकाए, स्वरमा स्वर मिलाएर गाउन सिकाए, सुरताल, लय मिलाएर बाजागाजा बजाउन सिकाए। पारिवारिक, सामूहिक काम सकेपछि सामूहिक रूपमा बसेर खानपिनमा रमाउन सिकाए। शिल्पी समुदायले अरू जाति, समुदायका लागिसमेत बाजागाजा बनाई दिएर, पाउदेखि, शीरसम्म बस्त्र आभूषण, गरगहना र सिंगारपटारका सरसामग्री उत्पादन गरी कला, संस्कृति, इतिहास र पहिचानका मुख्य खम्बा बनिदिए। संस्कृति र पहिचानका मूलखम्बा नै अस्तित्वविहीन : अरूका संस्कृति र पहिचानका तिनै मूलखम्बा शिल्पी समुदाय आज आफैं अस्तित्व, इतिहास र पहिचानविहीनजस्तो बन्नु परेको छ। यी समुदायले समाज र राष्ट्रलाई दिनुपर्ने र गर्नुपर्ने बाँकी काम केही छैन। उनीहरूले दैनिक उपभोग्य भौतिक चीजवस्तुदेखि, जन्मदेखि मृत्युसम्मका सम्पूर्ण अति आवश्यक शिल्पकलाको आविष्कार, विकास, उत्पादन र सेवामा रातदिन तल्लिन रहे। जन्मदेखि मृत्युसंस्कारसम्म बाजागाजा, संगीतमय संस्कार यिनैको छ। आम समाजलाई नाच्न, गाउन, हाँस्न र खुसी रहेर निरोगी बन्न सिकाए। समाजमा कोही कसैलाई रोगबिमार लागेमा आदिवासी जडीबुटी आनुवंशिक ज्ञान, मन्त्रतन्त्र र झारफुक सेवाबाट उपचार गर्थे। आधुनिक एलोपेथिक औषधिको विकासपूर्व ग्रामीण स्वास्थ्य उपचारको जिम्मा यिनै समुदायको भरमा टिकेको थियो। धामीक्राँक्रीदेखि बैंकिङ प्रणालीसम्म, सञ्चारकर्मीदेखि पुर्ख्यौली विरासत धान्नेसम्म : रोगबिमार लाग्दा, कान छेड्नुपर्दा, दाँत किराले खाँदा वा उखेल्नुपर्दा, सुत्केरी गराउन, घाउखटिरा आउँदा, भूतप्रेत, वायुबतासले सताउँदा आदि समस्याको एउटै सहारा रैथाने शिल्पी समुदाय नै थिए। सुन धितो राखेर पैसा निकाल्ने आदिम बैंकिङ प्रणालीको विकासकर्ता यिनै समुदाय हुन्। ठूलाठूला पहाडहरूको बीच, अल्लो र पल्लो डाँडामा नगरामा खुट हानेर आदिम सञ्चार प्रविधिको विकास गरे। घरगाउँमा विशेष महत्वपूर्ण उर्दीपुर्र्दी, सूचना, जानकारी, झारा विकासनिर्माण आदिको सूचना प्रवाहका लागि हाँको र घोक हालेर कटुवाल आदिम सञ्चारकर्मी यिनै समुदायको देन हो। विगतको पुर्ख्यौली त्यो मान, शान, वैभवशालीगौरवपूर्ण विरासत र आडभरोसा आज एकादेशको कथाजस्तो बनेर थन्किएको छ। उनीहरूको सबै पुख्र्यौली ज्ञानपरम्परा र आदिवासी आनुवंशिक ज्ञानलाई आधुनिकताले खप्लक्कै खाइदिइसकेको छ। सम्बन्धित समुदायसँग पुँजी, प्रविधि र पहुँच छैन। त्यसैले आज ज्ञानसीप भएका सबै समुदायका सदस्यहरू ज्यालामजदुरी गर्न बाध्य छन्। यातायात मजदुर, सवारीचालक र खाडीमा श्रम बेच्न विवश छन्। शिल्पी समुदायसुन बोकेर नुन खोज्दै : तर जोसँग ज्ञानसीप नभए तापनि पुँजी, प्रविधि र पहुँचले मालिक भएका छन्। यस्तो ज्ञानमहासागर समुदायलाई सरकारले आजसम्म नजरअन्दाज गरिरहेको परिणामस्वरूप मुलुक आर्थिक संकटमा फसेको छ। सिंगो राष्ट्र र समाजका लागि यति गुणिलो चालक शक्ति समुदायले उल्टै पाइलापाइलामा विभेद, अपमान र तिरष्कार खेपेर बाँच्नु परेको छ। राज्यको अभिलेखित विभिन्न भ्रष्टाचार र अपराधका ग्राफ र आँकडाहरूलाई हेर्दा यी समुदायहरूको संलग्नता नगन्य देखिन्छ। किनकि परिश्रम, मेहनत र पसिना बगाउने समुदाय भएकोले त्यतातिर दिमाग लगाउन र खुराफाती गर्ने समय नै हुँदैन। तर गम्भीर भ्रष्टाचार र अपराध गरेजस्तो अनाहकमा आजसम्म सामाजिक विभेद र छुवाछूतले असह्य दण्ड भोग्न बाध्य छन्। यो समुदायको आत्मसम्मान, समानता र विभेद भोग्नु नपरेको भए पाँच वर्षभित्रमा नेपाललाई युरोपेली मापदण्डको मुलुकमा सजिलै उकाल्न सक्ने क्षमता राख्छन्। आदिमवासी शिल्पी समुदायका हरेक घरपरिवार रोडपतिबाट सजिलै करोडपतिमा उक्लन सक्छन्। रसातलमा धकेलिएको सभ्यताको मुहान : तर विडम्बना ! सरकारले यसतर्फ ध्यान नदिइएकाले मुलुकको समृद्धि कसरी हुन्छ ? विशेषगरी राजनीतिक दलहरू र कर्मचारीवृत्तमा समुदायप्रति परम्परागत यथास्थितिवादी मानसिकता बाधक देखिन्छ। यदि सरकारले बेलैमा लगानी गरिदिएको भए शिल्पकला, संस्कृति, सम्पदा र सभ्यताका मूलाधार समुदायका हरेक घरपरिवारको आर्थिक, सामाजिकसांस्कृतिक र शैक्षिकस्तर निकैमाथि उठिसक्ने थियो। त्यसैले नेपालको भाषा, साहित्य, संस्कृति एवं सभ्यताका मुहान आदिमवासी शिल्पी समुदाय आज उठ्नै नसक्नेगरी रसातलमा धकेलिएका छन्। उनीहरूलाई उठाउन छुट्टै विशेष नीति, योजनाको निर्माण, पर्याप्त बजेटको व्यवस्था, स्पष्ट मार्गचित्र, निष्पक्ष, पारदर्शी, दूरदर्शी नेतृत्वको खाँचो छ। यस्तो समृद्धिका आधार अनादिवासीमूलवासी शिल्पी समुदायमाथि सरकारले लगानी किन नगर्ने ?"
बाकु : समुद्रभन्दा होचो सहर,"बाकु। डिसेम्बर महिनाको १ तारिख। बेलुकीको ५ बजे बाकु सहरको अली हैदर अन्तर्राष्ट्रिय विमानस्थलमा विमानबाट ओर्लिएर बाहिरिँदै गर्दा म उभिएको जमिनबाट अलिक माथि चियाउन मन लागेको थियो। कतै मेरो उचाइभन्दा माथि नै पो त्यो क्यास्पियन सागरको पानी छचल्किएको छ कि ! समुद्री सतहबाट २८ मिटर तलको होचो सहर, बाकु। म समुन्द्रभन्दा पनि होचो सहरमा उभिएको थिएँ। कुनै दिन छेउकै क्यास्पियन सागर घोप्टिएर सहरमा पोखियो भने त्यो सहरको हालत के हो होला ? सहर माथिको सागरको छालहरूका बाछिट्टाले निथ्रुक्क भिजाउने पो हो कि ? अजरबैजानको बाकु सहर पुग्नुअघि मनमा यस्तै कौतुहल थियो। मन रोमाञ्चित थियो। यो सहर समुद्री सतहभन्दा तल रहेको विश्वको सबैभन्दा ठूलो सहर पनि हो। एयरपोर्टबाट बाहिर निस्किएर हामी सार्वजनिक बस चढेर २८ मे स्टेसनतर्फ लाग्यौं। ठाउँको नाम पनि २८ मे। २८ मे १९१८ मा अजरबैजान लोकतान्त्रिक गणतन्त्रको राष्ट्रिय परिषद्ले स्वतन्त्रताको घोषणापत्रमा हस्ताक्षर गरेर विश्वलाई अजरबैजानको स्वतन्त्रता घोषणा गरेको दिन हो। यही दिनको सम्झनामा ठाउँको नाम पनि २८ मे रहेछ। तर यो मितिमा पनि कस्तो संयोग परेछ। नेपालमा संविधानसभाको पहिलो बैठकले शाह राजाहरूको २४० वर्षे शासनकालको अन्त्य गरी नेपाललाई गणतन्त्र घोषणा गरेको मिति २८ मे, २००८। गणतन्त्रको स्थापनाले लगभग एक दशकसम्म चलेको गृहयुद्धको अन्त्य गर्यो। यद्यपि नेपालमा भने कुनै ठाउँको नाम २८ मे नामकरण भएको सुनिएको छैन। अजरबैजान पश्चिम एसिया र पूर्वी युरोपको सीमामा अवस्थित एक अन्तरमहाद्विपीय र भूपरिवेष्ठित देश हो। यो युरेसियाको दक्षिण काकेसस क्षेत्रको एक भाग हो र पूर्वमा क्यास्पियन सागर, उत्तरमा रुसको गणतन्त्र दागेस्तान, उत्तरपश्चिममा जर्जिया, पश्चिममा आर्मेनिया र टर्की र दक्षिणमा इरानले घेरिएको छ। बाकु राजधानी र सबैभन्दा ठूलो सहर हो। यो पश्चिम एसिया र पूर्वी युरोपमा फैलिएको छ। क्षेत्रफलमा नेपाल भन्दा आधाभन्दा थोरै धेरै अर्थात् झन्डै ८६ हजार बर्ग किलोमिटर। यो क्षेत्रफलभित्र एक करोड मानिसहरू बसोबास गर्ने। अजरबैजानको भूमि सीमाहरूको २,६४८ किमि छ, जसमध्ये १,००७ किमि आर्मेनियासँग छ। करिब ४५६ किमि क्यास्पियन सागरसँग जोडिएको छ। काकेसस र टालिस पर्वतले देशको ४० प्रतिशत भूभाग ओगटेको छ। सबैभन्दा अग्लो बजारदजु पर्वतको उचाइ ४,४६६ छ भने सबैभन्दा तल्लो बिन्दु क्यास्पियन सागर भन्दा ९२८० मिटर गहिरो छ। बाकुनजिकै अवस्थित गोबुस्तान राष्ट्रिय निकुञ्जमा रहेको माटोको ज्वालामुखी अजरबैजानको एक आकर्षक प्राकृतिक आश्चर्य हो। यो पार्क लगभग ३०० माटोको ज्वालामुखीहरूको घर हो जसले फरक संसारको परिदृश्य सिर्जना गर्दछ। यो अद्वितीय भौगोलिक घटनालाई नियाल्न प्रत्येक वर्ष हजारौं पर्यटकहरू आउने गर्दछन्। पृथ्वीमा रहेका सबै माटोको ज्वालामुखीमध्ये झन्डै आधा अजरबैजानमा केन्द्रित छन्। यी ज्वालामुखीहरू प्रकृतिका नयाँ ७ आश्चर्यका लागि मनोनीत भएका थिए। यस्तै अर्काे प्रसिद्ध ठाउँ हो फ्लेम टावर। फ्लेम टावरहरू बाकुमा अवस्थित गगनचुम्बी भवनहरूको त्रिकोण हो। तिनीहरू सहरका सबैभन्दा चिनिने स्थलचिह्नमध्ये एक हुन् र अद्वितीय आकर्षक डिजाइनले तिनलाई लोकप्रिय बनाएको छ। तीनवटा टावरहरू प्रत्येक १८० मिटरभन्दा अग्ला छन् र आगोको गतिलाई जगाउने घुमाउरो र आकारहरूसहित ज्वालाजस्तै बनाइएका छन्। टावरहरू एलईडी स्क्रिनहरूले ढाकिएका छन् जसले अजरबैजानी झण्डाको रङहरू र भवनहरूलाई घेरेको जस्तो देखिने चलिरहेको ज्वालाहरूसहित विभिन्न छवि र ढाँचा प्रदर्शन गर्न सक्छन्। फ्लेम टावरहरू आधुनिक बाकुको प्रतीक बनेका छन्। बाकुमा हैदर अलियेभ केन्द्र नाम गरेको एक सांस्कृतिक केन्द्र र संग्रहालय पनि छ। यो प्रसिद्ध वास्तुकार जाहा हदिदद्वारा डिजाइन गरिएको थियो र २०१२ मा खोलिएको थियो। बाकु सहरभित्र एउटा पुरानो सहर पनि छ। इचेरिसेहेर अर्थात् नामै पुरानो सहर भनेर भनिन्छ। यो अजरबैजानको राजधानी बाकुको ऐतिहासिक केन्द्र हो। यो सहरको सबैभन्दा पुरानो र राम्रोसँग संरक्षित भागहरूमध्ये एक हो र यसलाई युनेस्कोको विश्व सम्पदा स्थलको रूपमा तोकिएको छ। युरेसियाको मुटुमा रहेको अजरबैजानको अर्थतन्त्र मुख्यतया पेट्रोलियम र प्राकृतिक ग्याँसले धानेको छ। जसले निर्यात राजस्वको ९० प्रतिशतभन्दा बढी र राज्यको बजेटको लगभग आधा हिस्सा ओगटेको छ। रुसीहरूले सन् १८३७ मा बालाक्सानीमा पहिलो तेल डिस्टिलिङ कारखाना बनाए। बाकुमा तेल ड्रिल गर्ने पहिलो व्यक्ति आर्मेनियाई इभान मिजोएभ थिए जसलाई बाकुको तेल उद्योगको संस्थापक पिता भनेर पनि चिनिन्छ। सन् १८४० को दशकमा बाकुको बिबी हेबत उपनगरमा पहिलो पटक तेलको इनार खन्ने काम सुरु भएको थियो। ठूलो मात्रामा तेल अन्वेषण १८७२ मा सुरु भयो। सन् १८८० को प्रारम्भमा बाकु सहर विकसित बन्दै गयो। तेल खानी पत्ता लागेपछि धनी बासिन्दाहरूले सहरको केन्द्रमा बसोबास गर्ने छनोट गरे। जहाँ तेल निकासी र रिफाइनरी निषेध गरिएको थियो। तर कारखाना र तेल प्रशोधन केन्द्रहरूबाट निस्कने कालो धुवाँ र कालोका कारण यो क्षेत्र ब्ल्याक सिटी अर्थात् कालो सहर भनेर चिनिन थाल्यो। अजरबैजान १९९१ अक्टोबर १८ मा तत्कालीन सोभियत संघबाट अलग भयो। आज पनि हरेक वर्ष अक्टोबर १८ मा स्वतन्त्रता दिवस मनाइन्छ। अजरबैजान एक एकात्मक अर्ध राष्ट्रपति गणतन्त्र हो। यो ६ वटा स्वतन्त्र टर्किक राज्यमध्ये एक हो र टर्किक राज्यहरूको संगठन र तुर्कसोय समुदायको सक्रिय सदस्य हो। अजरबैजानको १८२ देशहरूसँग कूटनीतिक सम्बन्ध छ र ३८ अन्तर्राष्ट्रिय संगठनहरूमा सदस्य रहेको छ। अजरबैजान र नेपालबीच द्विपक्षीय कूटनीतिक सम्बन्ध २८ फेब्रुअरी १९९५ मा स्थापित भएको हो। देशको जनसंख्याको ९७ प्रतिशत मुस्लिम धर्मावलम्बी छन्। तर अजरबैजानको संविधानले आधिकारिक धर्म मान्दैन अर्थात् यो एउटा धर्मनिरपेक्ष राष्ट्र हो। यो देशका सबै प्रमुख राजनीतिक शक्तिहरू धर्मनिरपेक्ष छन्। ९७ प्रतिशत धर्मावलम्बी मुस्लिम भएर पनि धर्मनिरपेक्ष हुनु अनौठो लाग्यो। सहरभरि कोही पनि महिलाले कालो बुर्का र पुरुषले सेतो थव्ब लगाएको देखिएन। यो एक विकासशील देश हो र मानव विकास सूचकांकमा ८९औं स्थानमा छ। परम्परागत रूपमा मनाइने नौरोजजस्ता उत्सवहरूमा भेडाका विभिन्न परिकार पनि सामान्यतया खाइन्छ। मासुका परिकारहरू र डोल्माका रूपहरू पनि नियमित रूपमा खाइन्छ। विशेषगरी विशेष अवसरहरूमा, स्थानीय कुखुरा, टर्की, हाँस, बटेर र तितरको मासु पनि पकाएर खाइन्छ। मानिसहरू असाध्यै मिजासिला। पर्यटकलाई माया गर्ने। सहयोगी। नेपालकै खस आर्यजस्ता देखिने आजकलका केटाकेटीहरू गोरा र सुन्दर लाग्ने। पछिल्ला दिनहरूमा अजरबैजानले पर्यटनलाई विशेष जोड दिँदै आएको छ। गत वर्षको नोभेम्बरमा मात्र यसले सफलतापूर्वक कोप २९ सम्मेलन आयोजना गर्यो। सन् १९९३ देखि सत्तामा रहेको सत्तारूढ न्यु अजरबैजान पार्टीले राष्ट्रपति हेदर अलिएभ र उनका छोरा इल्हाम अलिएभको नेतृत्वमा अजरबैजानको सत्ता निरन्तर चलिरहेको छ। हामी लगातर तीन दिन ग्रेटर काकेसस पर्वत शृंखलाको एक पर्वत शिखर शहदाघ पहाडमा बस्यौं। बाकु सहरबाट झन्डै ४ सय किलोमिटर टाढा रहेको अजरबैजानको कुसार जिल्लामा रूसको सिमानाको नजिक अवस्थित छ यो सहर। यो चुचुरोको उचाइ समुद्र सतहबाट ४,२४३ मिटर रहेको छ भने। जाडोमा यसको तापक्रम माइनस २० डिग्रीसम्म हुने गरेको छ। हामी जाँदा भने भरखर हिउँ पर्न सुरु गरेको थियो। तापक्रम माइनस ४ सम्म पुगेको थियो। हिउँ पर्ने अग्ला हिमाली क्षेत्रमा बनेको फराकिला सडकले जो कसैको मन लोभ्याउने। पहाडहरूमा हिउँले ढपक्कै छोपेका भव्य आधुनिक तारेहोटलहरूको आतिथ्यताले झनै भुतुक्कै हुने। हिउँले ढाक्दा यी तारेहोटलहरू इग्लजस्तो देखिने रहेछ। नेपालका हिमालहरूमा पनि यस्तै फराकिला बाटाहरू र पर्यटक लोभ्याउने भव्य तारेहोटलहरू भए वर्षमा २०३० लाख पर्यटक भिœयाउन गाह्रो हुन्थेन। खाडीमा काम गर्ने ८०५ प्रतिशत विदेशी कामदारहरू छुट्टी मनाउन नेपाल खोजीखोजी आउने थिए। सानो देश अजरबैजानमा सन् २०२४ मा २५ लाख पर्यटकहरू भित्रिए। यहाँ आउने पर्यटकहरूमा सबैभन्दा धेरै रसियन छन्। अर्थात् करिब २८ प्रतिशत रसियनहरू यो देश घुम्न आए। टर्कीबाट १६ प्रतिशत, भारतबाट ९ प्रतिशत, इरानबाट ८ प्रतिशत र जर्जियाबाट ४ प्रतिशत पर्यटकहरूले अजरबैजान भ्रमण गरे। यस्तै साउदी अरेबियाबाट ४ प्रतिशत, काजाकिस्तानबाट ३ प्रतिशत र पाकिस्तानबाट ३ प्रतिशत आएका थिए। चीन, उज्बेकिस्तान, यूएई, युक्रेन, तुर्कमेनिस्तान, कुबेत र इजरायलबाट पनि प्रशस्त पर्यटक आए। २०२४ मा मात्र १९५ देशका नागरिकले अजरबैजानको भ्रमण गरे। हामी शहदाघ पहाडमा बस्दा भारतीय पर्यटकहरूले होटल भरिभराउ थिए। तीमध्ये अधिकांश खाडीमा कार्यरत कामदारहरू हिउँ खेल्नै भनेर छुट्टी मनाउन गएका हुन्। दुबईबाट ३ घण्टाको हवाई यात्रामा पुगिने यो ठाउँमा जाने पर्यटकलाई झन्डै उस्तै दूरीको नेपालको नाम्चे र अबिसी बेस क्याम्पको हिउँमा लगेर नचाउन पाए कस्तो हुने थियो होला ? मनमनै कुरा खेलिरहन्थ्यो। एकजना स्थानीय पर्यटन व्यवसायी भन्दै थिए, केही महिनाअघिबाट सरकारले नेपालीहरूलाई पर्यटक भिसामा अजरबैजान आउन बन्द गरेको छ। किनकि दलालहरूले युरोप र अमेरिका लैजाने भन्दै बाकुमा धेरै नेपालीलाई यहाँ ल्याएर अलपत्र पारे। दलालहरूले मानव तस्करी गर्न विश्वका कुनै देश नछोड्ने रहेछन्। सन् १९७० मा बनेको बाकुको रेलसेवाले अहिले पनि उस्तै गुणस्तरीय सेवा प्रदान गरिरहेको छ। बाकु मेट्रोको स्थापना सन् १९६७ मा भएको हो। २०१५ मा यसले २२ करोड २० लाख यात्रु बोकेको थियो। दैनिक औसत ६ लाख यात्रुलाई सेवा दिइरहेको छ। बाकुमा रहेको पुरानो मेट्रो चढ्ने खुब धोको थियो। हामी २८ मे बाट चढेर एअरपोर्ट नजिकैको जोरोग्लु मेट्रो स्टेसनसम्म चढेर धोको पूरा गर्यौं। जोरोग्लु मेट्रो बाहिएर भने रत्नपार्क जस्तै लाग्ने। ट्याक्सी ड्राइभरहरू लस्करै बसेका। आफ्नो ट्याक्सीमा बसेर यात्रा गर्न जोडबल गर्ने। तर नेपालको जस्तो झोला नै तान्न नखोज्ने। भाडामा नठग्ने। सरकारले तोकेको रेटभन्दा १ रुपैयाँ पनि बढी नलिने। बाटो हराइयो भनेर डराउने नपर्ने। कसैलाई सोधेमा जसले पनि भनिदिने। सहयोगी। अँ, भाषामा भने थोरै समस्या हुने। अंग्रेजी धेरै नबुझ्ने। बाकुका सबै मलहरू मनिसहरूले भरिभराउ। खुट्टा टेक्ने ठाउँ पनि नहुने। मलमा खुलेका रेस्टुरेन्टहरूमा बस्ने कुर्सी नपाउने। तर टेन्सन छैन, तपाईंले कतै एउटा कुर्सीमात्र पनि खाली देख्नु भए तानेर टेबल सेयर गर्न सक्नुहुन्छ। आपसमा नचिनेकाहरू पनि एउटै टेबलमा बसेर खाइरहेका हुन्छन्। बसेपछि अलिकति खान्छस् ? भनेर सोध्ने, बस्नेले होस् खन्न भन्ने। चलन नै यस्तै छ। फर्कने अघिल्लो रातको बसाइँमा भुगरले हामीसँगै भलाकुसारी गरे। घरबाट आमाले आफ्नै हातले बनाएको भन्दै स्थानीय खाना खुवाए। उनलाई दिने हामीसँग भने केही थिएन। भुगरले पैसा लिन मानेनन्। शहदाघ पहाडबाट ल्याएको केही केजी रातो आलु दिएर पठायौं। बाकुको बिचमा रहेको एउटा होटलको ११औं तलाको झ्यालबाट तलतिर चिहाउँदा भव्य सहरभित्र रहेको एउटा झुपडी बस्तीले मेरो ध्यान खिच्यो। मैले एक एक गरेर झुपडी घरहरू गणना गरें। वरिपरिबाट पर्खाल लगाइएको करिब ५०० झुपडी रहेको यो बस्तीमा मिखाइल भुगर आजभन्दा ४० वर्षअघि जन्मेका रहेछन्। उनी यही हुर्के, पढे र अहिले पनि ट्याक्सी चलाएर यहीँ जीवनयापन गरिरहेका छन्। उनको घर र संसार पनि त्यही झुपडी बस्ती हो। यति भव्य सहरमा किन यस्तो झुपडी ? त्यो पनि सहरको मध्यभागमा ? कौतुहल जाग्यो। झुपडी बस्तीमा भेटिएका भुगरलाई सोधेँ, यो देशमा पनि झुपडीमा बस्ने गरीब जनतालाई सरकारले हेर्दैन ? अलिक राम्रो घर बनाएर राख्दैन ? भुगरले भने, सहरमा अरू केही झुपडी बस्ती पनि थिए। ती बस्तीहरूमा हजारौं नागरिक बसोबास गर्थे। तीमध्ये अब बचेको बस्ती यही मात्र हो। बाँकी सुकुम्बासी बस्तीका नागरिकलाई सरकारले खुसी बनाएर राम्रो घर बनाएर स्थानान्तरण गरिसक्यो। अनि यो बस्ती चाहिँ किन सरेन ? भुगरले भने, झुपडी बस्तीका नागरिकसँग नगरपिताको पटक पटक वार्ता भएका छन्। नगरपिताले आफ्ना नागरिकलाई चित्त दुखाएर जबर्जस्ती गरेर नहटाउने भनेका छन्। बसोबासको वैकल्पिक व्यवस्थाको खोजी भइरहेको उनको भनाइ थियो। भुगरले यसो भन्दै गर्दा हाम्रो देशको सुकुम्बासी बस्तीमा डोजर चलेको झल्झल्ती याद आयो। यद्यपि नेपालमा सुकुम्बासीको नाममा ढुकुम्बासी रहेको आरोप लाग्ने गरेको छ। शासकहरूको शासनको आआफ्नै तरिका होला भनेर चित्त बुझाउन सकिन। भुगरले भनेअनुसार २८ मे रहेको यो सुकुम्बासी बस्ती भने सयौं वर्ष अगाडिदेखि बसेको हो। सुकुम्बासी बस्तीमा डोजर नचलाउने नगरपिता एल्डर अजिजसँग भेट्ने मेरो धोको भने अपूरै रह्यो।"
"अधिकारको मात्रै कुरा गरेर हुँदैन, सबैले आफ्नो दायित्व र जिम्मेवारी बुझ्नुपर्छ : उपप्रधानमन्त्री सिंह",काठमाडौं : उपप्रधान एंव सहरी विकासमन्त्री प्रकाशमान सिंहले राजनीतिक स्थायित्वमार्फत मुलुकलाई समृद्ध बनाउन वर्तमान सरकार गठन भएको बताएका छन्। शनिबार काठमाडौंमा आयोजित एक कार्यक्रममा सिंहले पटक पटक सरकार परिवर्तन हुँदा जनतामा निराशा उत्पन्न भएको र विकास निर्माणका काम समेत प्रभावित भएकाले वर्तमान सरकार गठन भएको बताएका हुन्। उनले कमी कमजोरीहरूलाई पहिचान गर्दै जनतालाई विश्वास दिलाएर अघि बढ्ने धारणा राखे। सिंहले अधिकारको कुरा मात्रै गरेर नहुने भन्दै सबैले आफ्नो दायित्व र जिम्मेवारी बुझ्नुपर्ने बताए। उनले सहकारीप्रति देखिएको नकारात्मक भाष्यलाइ चिर्नका लागि सहकारीहरूले नै स्वच्छरुपमा आफ्नो गतिविधि अघि बढाउनुपर्ने बताए।
वार्तामा जेलेन्स्कीलाई थर्काउँदै ट्रम्पले भने : तपाईं तेस्रो विश्वयुद्ध सुरु गर्ने प्रयासमा हुनुहुन्छ,"वासिङटन डिसी : अमेरिकी राष्ट्रपति डोनाल्ड ट्रम्प र युक्रेनी राष्ट्रपति भ्लोदिमिर जेलेन्स्कीबीच शुक्रबार राति ह्वाइट हाउसमा भेटवार्ता भएको छ। यस क्रममा ट्रम्प, उपराष्ट्रपति जेडी भान्स र जेलेन्स्कीबीच चर्को विवाद नै भएको थियो। वार्ताको क्रममा भान्सले जेलेन्स्कीमाथि संयुक्त राज्य अमेरिकाको अपमान गरेको आरोप लगाएका छन्। ट्रम्पले युक्रेनी राष्ट्रपतिलाई धेरै पटक हप्काएका नै थिए। ट्रम्पले जेलेन्स्कीलाई तेस्रो विश्वयुद्ध सुरु गर्ने प्रयास गरेको आरोप पनि लगाए। उक्त वार्ताका क्रममा जेलेन्स्की रिसाएर ह्वाइटहाउसबाट बाहिरिएका थिए। दुई नेताहरूबीच खनिजको सम्बन्धमा सम्झौता हुने तय भएको थियो तर वार्ता विवादकै कारण रोकियो। ह्वाइटहाउसा भएको कुराकानी विस्तृतमा : शुक्रबार ट्रम्पलाई भेट्न जेलेन्स्की ह्वाइट हाउस पुग्दा ट्रम्पले ढोकामा आएर उनलाई स्वागत गरे। दुवैले हात मिलाए, त्यसपछि ट्रम्पले जेलेन्स्कीतिर औंल्याउँदै मिडियालाई भने, 'उनी आज राम्रो तयारी गरेर आएका छन्।' दुवै राष्ट्रपति ह्वाइट हाउसको ओभल हाउस पुगे। यहाँ मिडियाको अगाडि दुई पक्षबीचको कुराकानी सुरु भयो। ट्रम्पले यदि उनी र जेलेन्स्की मिलेर रूस र युक्रेन बीचको युद्ध रोक्न सके धेरै राम्रो हुने बताए। जेलेन्स्कीले सोही समयमा ट्रम्पलाई युद्धका तस्बिरहरू देखाए। ट्रम्पसँगको कुराकानीको क्रममा जेलेन्स्कीले भने, 'शान्ति सम्झौतामा रुसी राष्ट्रपति पुटिनसँग कुनै सम्झौता हुनुहुँदैन।' यसबारे ट्रम्पले भने, 'हामी चाहन्छौं कि यो युद्ध सकेसम्म चाँडो समाप्त होस्। आशा छ हामीले थप सेना पठाउनु पर्दैन। म खनिज सम्झौताको कदर गर्छु किनकि हामीलाई यसको आवश्यकता थियो। हाम्रो देशसँग अहिले निष्पक्ष व्यवहार गरिँदै छ।' ट्रम्पले थप भने, 'यदि मैले रूस र युक्रेन दुवैसँग समन्वय नगरेको भए, कुनै पनि सम्झौता सम्भव हुने थिएन। म न त पुटिनसँग छु न त अरू कसैसँग। म केवल अमेरिकासँग छु।' ट्रम्प र जेलेन्स्कीबीच लगभग ३० मिनेटसम्म राम्रो कुराकानी भयो। तर उपराष्ट्रपति जेडी भान्सले कुराकानीमा बाधा पुर्याएपछि यो बहसमा परिणत भयो। यस समयमा ट्रम्प युक्रेनमा शान्ति स्थापना गर्ने बारेमा कुरा गरिरहेका थिए। भान्सले रिसाउँदै भने, 'युक्रेनमा शान्ति र समृद्धिको बाटो कूटनीतिबाट मात्र हुनेछ। राष्ट्रपति ट्रम्प यही गरिरहेका छन्। तपाईंको मनोवृत्ति धेरै अनादरपूर्ण छ। यो उचित कूटनीति होइन। यो युद्ध रोक्नुभएकोमा तपाईंले राष्ट्रपति ट्रम्पलाई धन्यवाद दिनुपर्छ।' जेलेन्स्कीले उक्त कुराको प्रतिक्रिया दिंदै भने, 'जब २०१४ मा रूसयुक्रेन युद्ध सुरु भयो, त्यहाँ धेरै वार्ताहरू भए। २०१९ मा मैले एउटा सम्झौतामा हस्ताक्षर गरें। मलाई युद्धविराम लागू हुने आश्वासन दिइएको थियो। दुवै पक्षका युद्धबन्दीहरूलाई रिहा गरिनेछ भनिएको थियो तर पुटिनले यो सम्झौता तोडेर २०२२ मा ठूलो आक्रमण गरे।' जेलेन्स्की भान्सलाई प्रश्न गर्दै भने, 'यो कस्तो प्रकारको कूटनीति हो, जेडी भान्स? यसको अर्थ के हो?' भान्सले यसको जवाफमा आफूले त्यस्तो कूटनीतिको बारेमा कुरा गरेको जसले युक्रेनमा भइरहेको विनाशलाई रोक्ने बताए। भान्स थप भने, 'मलाई लाग्छ कि ओभल अफिसमा आएर अमेरिकी मिडियाको अगाडि यो कुरा उठाउनु तपाईंको अनादर हो। तपाईंसँग आवश्यक सेना नभएकोले तपाईं सीमामा कमजोर हुनुहुन्छ। युद्धमा सहयोग गरेकोमा तपाईंले राष्ट्रपति ट्रम्पलाई धन्यवाद दिनुपर्छ।' जेलेन्स्की (भान्सलाई रोक्दै): के तपाईं युक्रेन जानुभएको छ, के तपाईंले कहिल्यै हामीले त्यहाँ सामना गरिरहेका समस्याहरू देख्नुभएको छ? एकपटक आएर हेर्नुहोस् न।' भान्सले उनलाई जवाफ दिंदै प्रतिप्रश्न गरे, 'मैले यसको बारेमा पढेको छु र देखेको छु। तर के तपाईंलाई लाग्छ कि त्यो देशको प्रशासनप्रति अनादरपूर्ण मनोवृत्ति देखाउनु सही हो, जुन देशले तपाईंको देशको विनाश रोक्न चाहन्छ?' उक्त प्रश्नको प्रतिक्रिया दिंदै जेलेन्स्कीले भने, 'युद्धमा हुँदा सबैले समस्याको सामना गर्छन्। भविष्यमा यो युद्धले अमेरिकालाई पनि असर गर्नेछ।' ट्रम्प रिसाउँदै जेलेन्स्कीको कुरा बीचमा रोक्दै भने, 'हामीलाई के महसुस गर्ने भनेर नभन्नुहोस्। हामीले कस्तो महसुस गर्नुपर्छ भनेर भन्न सक्ने अवस्थामा तपाईं हुनुहुन्न।' ट्रम्पले औंला उठाउँदै अगाडि भने, 'तपाईंले कुनै चाल चल्न सक्नु हुँदैन। तपाईले लाखौं मानिसहरूको जीवनसँग खेलिरहनुभएको छ। तेस्रो विश्वयुद्धको सम्भावनामाथि जुवा खेल्दै हुनुहुन्छ। तपाईं यो देशको नै अपमान गर्दै हुनुहुन्छ।' यसपछि जेलेन्स्कीले आफूले ट्रम्पलाई धेरै सम्मान गर्ने बताए। भान्सले रिसाउँदै जेलेन्स्कीले धन्यवाद भन्नुपर्नेमा बैठकमा एकपटक पनि धन्यवाद नभनेको बतए। प्रतिउत्तरमा जेलेन्स्कीले आफूले धेरैपटक धन्यवाद दिएको कुरा राखे। भान्सले भने, 'होइन, यो बैठकमा के तपाईंले 'धन्यवाद' भन्नुभयो? तपाईं पेन्सिलभेनिया जानुभयो र त्यहाँ हाम्रो विपक्षीको लागि प्रचार गर्नुभयो। अमेरिका र तपाईंको देश बचाउन प्रयासरत राष्ट्रपतिप्रति केही कृतज्ञता देखाउनुहोस्।' जेलेन्स्कीले भान्सलाई भने, 'तपाईंलाई लाग्छ युद्धको बारेमा ठूलो स्वरमा कुरा गर्नुभयो भने ' ट्रम्पले उनलाई फेरि बीचमा रोक्दै भने, 'उनी ठूलो स्वरमा बोलिरहेका छैनन्।' (जेलेन्स्कीले बोल्न खोज्छन्, तर ट्रम्पले हात हल्लाएर उनलाई रोक्छन्।) ट्रम्पले भने, 'होइन, होइन, तपाईंले पर्याप्त भन्नुभयो। तपाईंको देश ठूलो समस्यामा छ।' यसको उत्तर दिंदै जेलेन्स्कीले उक्त कुरा आफूलाई थाहा भएको बताए। ट्रम्पले थप कडा स्वरमा भने, 'तपाईंले यो युद्ध जित्नुभएको छैन। हाम्रो कारणले गर्दा, तपाईंसँग सुरक्षित र स्वस्थ तरिकाले युद्धबाट बाहिर निस्कने ठूलो मौका छ। हामीले मूर्ख राष्ट्रपति मार्फत (बाइडेनतिर औंल्याउँदै) ३५० अर्ब डलर दियौं, सैन्य उपकरणहरू दियौं। यदि हाम्रो उपकरणहरू नभएको भए युद्ध दुई हप्तामा समाप्त हुने थियो।' जेलेन्स्कीले यसको उत्तर दिंदै भने, 'सबै कुरा तीन दिनमा समाप्त हुनेछ भनेर पुटिनले भनेका थिए।' ट्रम्पले अहिले नै युद्धविराम गर्न सकिन्छ भने आफूले गोलाबार रोक्न आग्रह गर्ने बताए। जेलेन्स्कीले शान्त स्वरमा भने, अवश्य पनि, म युद्ध रोक्न चाहन्छु। म एउटा युद्धविराम चाहन्छु जसको ठोस ग्यारेन्टी होस्। तपाईंले युक्रेनका जनतालाई युद्धविरामको बारेमा के सोच्नुहुन्छ भनेर सोध्नुहोस्।' यसपछि जेलेन्स्की ह्वाइट हाउसबाट निस्किए र आफ्नो गाडीमा बसेर होटलतिर लागे। जेलेन्स्की र ट्रम्पबीचको यस बैठकमा खनिज सम्बन्धी सम्झौता हुने तय भएको थियो तर यो सम्झौता रद्द गरियो। युक्रेनले अमेरिकालाई दुर्लभ खनिज सामग्री आपूर्ति गर्न सहमति जनाएको थियो। यो सम्झौताको बदलामा अमेरिकाले युक्रेनको पुनर्विकासमा मद्दत गर्ने बताएको थियो। ट्रम्पले गत महिनादेखि युक्रेनलाई दुर्लभ खनिज पदार्थ दिन दबाब दिइरहेका थिए। यदि यसो नगरे उनीहरूले अमेरिकी सहयोग रोक्ने धम्की पनि दिएका थिए।"
रेडक्रसको आबद्धता खारेज गर्न सीएमसीको सिफारिस,"काठमाडौं : रेडक्रस तथा रेडक्रिसेन्ट सोसाइटिजहरूको अन्तर्राष्ट्रिय महासंघ (आईएफआरसी) को अनुपालन तथा मध्यस्थता समिति (सीएमसी)ले नेपाल रेडक्रस सोसाइटीको आबद्धता खारेज गर्न सिफारिस गरेको छ। सीएमसीले आईएफआरसीको गभर्निङ बोर्डलाई यस्तो सिफारिस गरिएको सरकारलाई जानकारी गराइसकेको छ। बोर्डले अन्तिम निर्णय गर्नेछ। यसअघि सीएमसीले नेपाल रेडक्रसका दुवै समानान्तर समितिलाई २४ फेब्रुअरी २०२५ को अन्तिम समयसीमा तोकेर अल्टिमेटम दिएको थियो। तोकिएको समयमा गर्नुपर्ने काम नगरेपछि आबद्धता खारेज गर्ने निष्कर्षमा सीएमसी पुगेको हो। हाल प्रासुदर्शनप्रसाद नेपाल र विशाल भण्डारीका दुई समूह रेडक्रसमा छन्। आईएफआरसी अन्तर्गतको सीएमसीका संयोजक क्रिस्टिना कम्पुलाले नेपाल सरकार, प्रा नेपाल र भण्डारीको नै नाममा पत्र पठाएर नेपाल रेडक्रसको प्रतिबन्धको सिफारिस गरिएको जनाएकी छन्। रेडक्रसका कार्यसमिति (सीईसी) सदस्यहरू व्यक्तिगत रूपमा राजनीतिक कोटा प्रणालीको समर्थन वा स्वीकार गरेको प्रमाणित भएमा प्रतिबन्ध लगाउने व्यवस्था रहेको सीएमसीले जनाएको छ। उसले दिएको मितिमा दुवै समूहबीच सहमति जुट्न सकेन। पाँचौं पटक राउन्ड टेबलमा सहमति नजुटेपछि सीएमसीले यस्तो सिफारिस गर्नुपरेको जनाएको छ। दुवै समूहले रेडक्रसको विधान संशोधन गर्ने र संशोधित विधानअन्तर्गत मे, २०२५ भित्र निष्पक्ष र खुला निर्वाचन सम्पन्न गर्ने प्रतिबद्धता जनाएका थिए। कम्पुलाका अनुसार दुवै समानान्तर समितिका प्रतिनिधिहरूबीच हस्ताक्षरसहित भएको सहमतिपछि केही आशा पलाएको थियो। तर दुई समूहले यसबीच सरोकारवालासँग कुनै छलफल गरेको नदेखिएको कम्पुलाले जनाएकी छिन्। परिवर्तन समूह र कर्मचारीसँग सहमति पनि भएको छैन्। परिवर्तन समूह र कर्मचारी प्रतिनिधिहरूजस्ता केही महत्वपूर्ण सरोकारवालाहरू सम्झौतामा हस्ताक्षर गर्ने छलफलमा अनुपस्थित थिए, पत्रमा उल्लेख छ। पत्रका अनुसार प्रा नेपाल नेतृत्वको ६६ सदस्यीय कार्यसमिति र १५ सदस्यीय कार्यसमूहबीचको कार्यविधि तथा कार्यादेश (टीओआर)सम्बन्धी स्पष्टता अभाव देखिएको छ। साथै कसले कुन समूहमा समावेश हुने भन्ने विषय पनि अस्पष्ट छ। निर्धारित समयसीमा वा कार्ययोजनाबिना नै प्रक्रिया अघि बढाइएको छ। सीएमसीले दिएका लक्ष्य वा माइलस्टोनहरू प्राप्त गर्न कुनै समयसीमा तय गरिएको नदेखिएको पत्रमा उल्लेख छ। रेडक्रसको अन्तर्राष्ट्रिय मान्यताअनुसार ६६ सदस्यीय कार्यसमिति नै बनाउन पाइँदैन। तर भागबन्डाको आधारमा यति ठूलो कार्यसमिति बनाइयो। यसअन्तर्गत १५ सदस्यीय कार्यसमूह बनाएर काम गर्ने गरियो। निर्धारित समयसीमाभन्दा बढी समय प्रदान गरिए तापनि, थप कुनै प्रगति भएको देखिएन। सीएमसीलाई गम्भीरता र तत्परताको अभाव देखिनु अत्यन्त निराशाजनक लागेको छ, क्रिस्टिनाले भनेकी छन् हामीले हालै रेडक्रसको समितिमा राजनीतिक कोटा वितरणका प्रस्तावहरू छलफल भइरहेको भन्ने जानकारी पाएका छौं। २४ फेब्रुअरीपछि पनि थप २४ घण्टाको समय सीएमसीले दिएको थियो तर त्यो समयमा पनि उनीहरूबीच सहमति जुट्न सकेन। सीएमसीले यो विषयलाई निक्कै गम्भीर रूपमा लिएको उनले जनाएकी छन्। सीएमसीले व्यक्तिगतरूपमा पनि रेडक्रसको आधारभूत सिद्धान्तविपरीत गएका व्यक्तिलाई निलम्बन गर्ने जनाएको छ। उनले भनेकी छन्, यो विषय निक्कै गम्भीर रूपमा लिएको छ र यसलाई गम्भीर भएर हेर्नुहुनेछ भन्ने आशा लिएका छौ। यदि यो सत्य सावित भयो भने सीएमसी प्यानलले ती व्यक्तिहरूलाई व्यक्तिगत रूपमा प्रतिबन्ध (सिफारिस गर्नेछ, जसले यस्ता प्रस्तावहरू अघि सारेका वा स्वीकार गरेका छन्। रेडक्रसको आर्थिक अवस्था अत्यन्त कमजोर भएको अवस्थामा कर्मचारीको पुनर्संरचना गर्ने योजना बनाइएको भन्दै सीएमसीले चिन्ता जनाएको छ। उसले भनेको छ, गम्भीर आर्थिक संकटबीच, संस्थाले नयाँ वरिष्ठ व्यवस्थापकीय पदहरू सिर्जना गर्ने र कर्मचारी पुनर्संरचना गर्ने योजना बनाएको छ। सीएमसीको सिफारिस छ कि यस्ता कार्यहरू तुरुन्त रोक्नुपर्छ, र यस किसिमका दीर्घकालीन निर्णयहरू नवनिर्वाचित कार्यसमितिले मात्र लिनुपर्नेछ। हाल भइरहेको कर्मचारीविरुद्धका कारबाहीहरूले नेपाल रेडक्रसको सञ्चालनलाई कमजोर बनाउने खतरा भएको उसले जनाएको छ। सीएमसीले पटकपटक सरकारलाई यो विषयमा जानकारी गराएको थियो। तर ६ वर्षदेखि विवादमा रहेको रेडक्रसमा समस्या समाधान गर्नुभन्दा सरकारले यसलाई कार्यकर्ता भर्ती केन्द्र बनायो। जो सरकारमा उसले पुरानो समिति भंग गर्ने र आफू निकटलाई समिति राख्ने काममात्रै गयो। महिला, बालबालिका तथा ज्येष्ठ नागरिक मन्त्रालयका सचिव लक्ष्मीकुमारी बस्नेत र काठमाडौंका प्रमुख जिल्ला अधिकारी रामचन्द्र तिवारीलाई पनि सीएमसीले १७ फेब्रुअरीमा पत्र पठाएको थियो। काठमाडौंका प्रमुख जिल्ला अधिकारी तिवारीले आफूलाई औपचारिक रूपमा आईएफआरसीले कुनै जानकारी नगराएको बताएका छन्। हामीलाई फरमल्ली कुनै जानकारी छैन्, उनले भने। नेपाल रेडक्रस सोसाइटी विवादको घेरामा रहँदै आएको छ। भ्रष्टाचार, अनियमितताजस्ता थिलथिलो भएको नेपाल रेडक्रस अब प्रतिबन्धको अवस्थामा नै पुगेको छ। भ्रष्टाचार अनियमितताको दलदलमा फसेपछि तत्कालीन अध्यक्ष सञ्जीव थापाको कार्यसमिति भंग गरेर २०७७ साउन १२ मा नेत्र तिम्सिनालाई तत्कालीन नेकपाको सरकार (ओली सरकार)ले अध्यक्ष बनाएको थियो। ओली सरकार हटेपछि तत्कालीन देउवा सरकारले प्रा सुदर्शनप्रसाद नेपालको नेतृत्वमा अर्को तदर्थ समिति बनायो। लामो समय नेपाल र तिमिल्सिनाको नेतृत्वमा समानान्तर दुई कार्यसमिति क्रियाशील रहे । अदालतको अन्तरिम आदेशको आधारमा तिमिल्सिनाको समितिलाई आधिकारिकता दिए पनि नेपालको समितिले सत्ताको भरमा तिमिल्सना कार्यसमितिलाई रेडक्रसमा प्रवेशसम्म पनि दिएन। पछिल्लो समय कांग्रेस र एमालेको सरकार बनेपछि पुनः सुदर्शन नेपालको नेृतत्वमा कार्यसमिति बन्यो। तर त्यो कार्यसमितिको समानान्तरमा विशाल भण्डारीले अर्को कार्यसमिति बनाए। दुवै कार्यसमितिलाई आईएफआरसीले मान्यता दिएन।"
"जेलेन्स्कीलाई समर्थन गर्दै ट्रुडोले भने, युक्रेनको लडाई लोकतन्त्रको लागि हो","क्यानडाका प्रधानमन्त्री जस्टिन ट्रुडोले रुसले युक्रेनमा गैरकानूनी र अनुचित रूपमा आक्रमण गरेको बताएका छन्। ट्रुडोले आफ्नो सामाजिक सञ्जाल खातामा लेखे, 'तीन वर्षदेखि युक्रेनले साहस र लचिलोपनका साथ प्रतिकार गरेको छ। लोकतन्त्र, स्वतन्त्रता र सार्वभौमिकताको लागि उनीहरूको लडाई सबैका लागि महत्वपूर्ण लडाई हो।' ट्रुडोले क्यानडाले युक्रेनलाई आफ्नो समर्थन जारी राख्ने बताएका छन्। शुक्रबार युक्रेनी राष्ट्रपति भोलोदिमिर जेलेन्स्की अमेरिकाको भ्रमणमा थिए। त्यहाँ उनी र अमेरिकी राष्ट्रपति ट्रम्पबीच रुसयुक्रेन युद्ध र शान्ति सम्झौताको मुद्दामा चर्को बहस भएको थियो। यस विषयमा अहिले विश्वभरका देशहरूबाट प्रतिक्रियाहरू आइरहेका छन्।"
ट्रम्प र जेलेन्स्कीबीच चर्को विवाद : जेलेन्स्कीले युद्ध रोक्न नचाहेको ट्रम्पको आरोप,"वासिङटन डिसी : अमेरिकी राष्ट्रपति डोनाल्ड ट्रम्प र युक्रेनी राष्ट्रपति भोलोदिमिर जेलेन्स्कीबीच वाशिंगटन डीसीमा भएको भेटघाट चर्को बहसमा परिणत भएको जनाइएको छ। ट्रम्पले जेलेन्स्कीलाई सम्झौता गर्ने मनसाय नभएको आरोप लगाएका छन्। जेलेन्स्कीलाई प्रश्न गर्दै ट्रम्पले भने, 'तपाईंको मनसाय सम्झौता गर्ने देखिंदैन। युक्रेनले रूससँग युद्ध जित्न सक्दैन।' वार्तामा अमेरिकी उपराष्ट्रपति जेडी भान्सले पनि जेलेन्स्कीलाई 'अपमानजनक' व्यक्ति भएको बताएका छन्। यसअघि जेलेन्स्कीले ट्रम्पलाई रुसी राष्ट्रपति पुटिनसँगको शान्ति वार्तामा 'कुनै सम्झौता' हुनु हुँदैन भनेका थिए। उक्त कुराको जवाफ दिंदै ट्रम्ले अमेरिका बीचमा नबसे युक्रेनले कहिल्यै शान्ति सम्झौता नगर्ने पनि आरोप लगाए। उनले भने, 'यदि मैले आफूलाई रूस र युक्रेनको बीचमा राखिनँ भने तपाईंहरु कहिल्यै सम्झौता गर्नुहुनेछैन।' युक्रेनको यो रवैयाले शान्ति सम्झौता नहुने बताउँदै उनले भने, 'तपाईं पुटिनलाई घृणा गर्नुहुन्छ। अर्को पक्षले पनि मन पराउनुपर्ने कुनै कारण छैन। मलाई कडा बनोस् भन्ने चाहानुहुन्छ। म संसारको अरू कोही भन्दा कडा हुन सक्छु तर यस्तो रवैयाले सम्झौता गर्न भने सकिंदै।' उक्त भेटमा तनावको स्थिति नै सिर्जना भएको थियो। जेलेन्स्कीले भान्सलाई कस्तो प्रकारको कूटनीतिको बारेमा कुरा गर्दैहुनुहुन्छ भनेर प्रश्न गरेपछि दुबै पक्षबीच तनावपूर्ण अवस्था आएको बीबीसी समाचारमा उल्लेख छ। जवाफमा भान्सले आफूले युक्रेनमा भएको विनाश रोक्ने कूटनीतिको बारेमा कुरा गरेको बताए। भान्सले उक्त कार्यको लागि जेलेन्स्कीले धन्यवाद दिनुपर्ने तर त्यसो नगरेको बताए। जेलेन्स्कीले पनि उक्त कुराको जवाफ दिंदै आफूले धेरै पटक धन्यवाद भनेको जनाए। त्यस्तै ट्रम्पले अरु थप गर्दै भने, 'युक्रेन ठूलो समस्यामा छ। तपाईं समस्यालाई जित्न सक्नुहुन्न। यदि तपाईंहरु युक्रेनको साथमा भए युक्रेनलाई बाहिर निस्कने मौका छ।' ट्रम्पले भने, 'हामीले तपाईंलाई ३५० अर्ब डलर दिएका छौं। हामीले तपाईंलाई सैन्य उपकरणहरू दिएका छौं। यदि हामीले सैन्य सहयोग नदिएको भए, यो युद्ध दुई हप्तामा समाप्त हुने थियो।' ट्रम्पले जेलेन्स्कीको मनसाय युद्धविराम गर्ने नभएको पनि आरोप लगाए। जसको जवाफमा जेलेन्स्कीले भने, 'हामी ग्यारेन्टीसहितको युद्धविराम चाहन्छौं।' रुस र युक्रेनबीच जारी युद्ध अन्त्य गर्न अमेरिका र रुसका प्रतिनिधिहरूले केही समयअघि वार्ता गरेका थिए।"
अष्ट्रेलिया च्याम्पियन्स ट्रफीको सेमिफाइनलमा,"काठमाडौं : आइसीसी च्याम्पियन्स ट्रफीअन्तर्गत समूह बीबाट अष्ट्रेलिया सेमिफाइनल प्रवेश गरेको छ। शुक्रबार अफगानस्तानसँग भएको खेलमा वर्षाका कारण अंक बाँडिएपछि अष्ट्रेलिया ४ अंकसहित सेमिफाइनल प्रवेश गरेको हो। पाकिस्तानको लाहोरमा भएको खेलमा २७४ रनको लक्ष्य पछ्याएको अष्ट्रेलियाले १२५ ओभरमा १ विकेटको क्षतिमा १०९ रन बनाउँदा खेल वर्षाका कारण रोकिएको हो । अष्ट्रेलियाका लागि म्याथ्यू सर्टले १५ बलमा ३ चौका र १ छक्कासहित २० रन बनाएर क्याच भए । ट्राभिस हेडले ४० बलमा ९ चौका र १ छक्कासहित ५९ रनमा अविजित थिए। कप्तान स्टेभन स्मिथले २२ बलमा १९ रनमा अविजित हुँदा खेल वर्षाले रोकिएको हो । त्यसअघि, ब्याटिङ गरेको अफगानस्तानले निर्धारित ५० ओभरमा सबै विकेट गुमाउँदै २७३ रन बनाएको थियो । अफगानस्तानका लागि सदिकुल्ला अतलले सर्वाधिक ८५ रनको पारी खेले । उनले ९५ बलमा ६ चौका र ३ छक्का प्रहार गरे। अजमतुल्ला ओमराजाइले ६३ बलमा १ चौका र ५ छक्कासहित ६७ रन बनाए । कप्तान हस्मतुल्ला शाहिदीले २०, ओपनर इब्राहिम जाद्रनले २२, रासिद खानले १९ र रहमत शाहले १२ रन बनाए । अन्य खेलाडीले भने दोहोरो अंकमा रन जोड्न सकेनन्। यो खेलमा अंक बाँडेसँगै अफगानस्तानको सेमिफाइनल सम्भावना निकै झिनो अंकगणितमा मात्रै सिमित भएको छ । दक्षिण अफ्रिका र इङ्ल्यान्डको खेलपछि भने सेमिफाइनल खेल्ने टिमको निर्धारण हुनेछ । शनिबार हुने दक्षिण अफ्रिका र इङ्ल्यान्डसँगको खेलमा इङ्ल्यान्डले सामान्य जित मात्रै दर्ता गरेमा पनि दक्षिण अफ्रिका सेमिफाइनल पुग्नेछ । यदि इङ्ल्यान्डले दक्षिण अफ्रिकालाई फराकिलो अन्तरले हराएमा मात्रै अफगानस्तानको सेमिफाइनल सम्भावना रहनेछ । समूह ए बाट भने भारत र न्युजिल्यान्ड सेमिफाइनल प्रवेश गरिसकेका छन् । पाकिस्तान र बंगलादेश प्रतियोगिताबाट बाहिरिसकेका छन् ।"
केपी ओली कप : सेमिफाइनलको दोस्रो खेल आज,"साँझ ५ बजेदेखि केपी एफसी क्लब र मछिन्द्र एफसीबीच प्रतिस्पर्धा हुनेछ। काठमाडौं : केपी ओली कप फुटबल च्याम्पियनसिपमा सेमिफाइनलको दोस्रो खेल आज हुँदैछ। त्रिपुरेश्वरस्थित दशरथ रंगशालामा साँझ ५ बजेदेखि केपी एफसी क्लब र मछिन्द्र एफसीबीच प्रतिस्पर्धा हुनेछ। हिजो भएको पहिलो सेमिफाइनल खेलमा संकटा एफसीलाई २१ ले हराउँदै त्रिभुवन आर्मी क्लब फाइनल प्रवेश गरिसकेको छ । फागुन १९ गतेसम्म चल्ने उक्त प्रतियोगिताको विजेताले १५ लाख ११ हजार ११ हजार १११ र उपविजेताले ५ लाख रुपैयाँ पाउनेछन् । प्रतियोगिताको सर्वोत्कृष्ट खेलाडीले एक लाख, उत्कृष्ट गोलकिपर, सर्वाधिक गोलकर्ता र उदीयमान खेलाडीले समान ५० हजार रुपैयाँ पाउनेछन् । हरेक खेलको विजेता टोलीले २५ हजार र प्लेयर अफ द म्याचले १५ हजार पाउनेछन् । राष्ट्रिय युवा संघ नेपालका उपाध्यक्ष एवम् प्रवक्ता कृष्णहरि केसीका अनुसार सन् २००६ मा इटालीलाई फिफा विश्वकप जिताएका गोलकिपर जियानलुजी वुफोन फाइनल हेर्न नेपाल आउने छन् ।"
कुमारी सहकारी हिनामिना : जिसस प्रमुखसहित २५ विरुद्ध मुद्दा दायर,"बेनी : बेनीको कुमारी बहुउद्देश्यीय सहकारी संस्थाको रकम हिनामिनामा संलग्न जिल्ला समन्वय समिति म्याग्दीका प्रमुख राजकुमार थापासहित २५ जनाविरुद्ध जिल्ला अदालतमा मुद्दा दायर भएको छ। सरकारी वकिल कार्यालयले १ अर्ब १३ करोड ३३ लाख ९९ हजार ३० रुपैयाँ बिगो दाबीसहित मुद्दा हालेको हो। सहकारी रजिस्ट्रारको कार्यालय पोखराको सिफारिसमा जिल्ला प्रहरी कार्यालयले गरेको अनुसन्धानपछि उनीहरूविरुद्ध म्याग्दी जिल्ला अदालतमा अभियोगपत्र दर्ता भएको हो। संगठित रूपमा सहकारीमा निक्षेप रहेको सेयर तथा बचत रकम, संस्थाको सम्पत्ति र बाह्य ऋणबापतको रकम, नेपाल सरकारको राजस्वसमेत हानिनोक्सानी पुर्याई सहकारी ऐन, २०७४ को नियमावली २०७५ र संस्थाको विनियमविपरीत गरेका उनीहरूलाई सम्पत्ति शुद्धीकरण (मनी लाउन्डरिङ) निवारण ऐन २०६४ बमोजिम थप अनुसन्धान र कारबाही गर्न पनि माग गरिएको छ। जिल्ला अदालत म्याग्दीका सूचना अधिकारी डिल्लीराम पौडेलले मुलुकी फौजदारी कार्यविधिसंहिता, २०७४ को दफा ३२ बमोजिम दर्ता भएको अभियोगपत्रका विषयमा आगामी आइतबारदेखि थुनछेक बहस सुरु हुने जानकारी दिए। समय अभावका कारण बिहीबार प्राप्त भएको अभियोगपत्र दर्ता मात्र भएको छ, उनले भने आइतबारदेखि थुनछेक बहस सुरु हुन्छ। सहकारीका वर्तमान र पूर्वसञ्चालक समितिका पदाधिकारी, सदस्य, लेखा र ऋण समितिका संयोजक तथा सदस्यहरूलाई विपक्षी बनाइएको छ। २०८१ माघ २० गते पक्राउ परेका ५ र फागुन ७ गते पक्राउ परेका एक जना प्रहरीको हिरासतमा र १९ जना फरार छन्। अनुसन्धान प्रभावित हुने भन्दै प्रहरी, वकिल कार्यालय र अदालतले पक्राउ नपरेका आरोपितहरूको नाम सार्वजनिक गरेका छैनन्। बेनी नगरपालिका१ का ३६ वर्षीय थापा कुमारी सहकारीका पूर्वसचिव, उपाध्यक्ष र ऋण समितिको पदाधिकारी हुन्। २०७९ को स्थानीय तह निर्वाचनमा एमालेबाट जिल्ला समन्वय समितिको प्रमुखमा निर्वाचित भएका थिए। थापाले सहकारीको १७ करोड ५८ लाख ६३ हजार ४ सय २६ रुपैयाँ हिनामिना गरेको अनुसन्धानबाट पुष्टि भएको छ। उक्त सहकारीका पूर्वप्रबन्धक जलजला गाउँपालिका३ पर्वत बेनीका ५३ वर्षीय रुद्र गुरुङले १३ करोड ५९ लाख ४८ हजार ६ सय ९ रुपैयाँ अपचलन गरेको अनुसन्धानबाट खुलेको छ। अनुसन्धान प्रतिवेदनअनुसार सहकारीका सचिव, पूर्वसहसचिव र लेखा समिति सदस्य बेनी नगरपालिका१ की ४९ वर्षीया देवीकुमारी थापाले ३ करोड ७१ लाख ४ हजार ६ सय ३१ रुपैयाँ र पूर्वअध्यक्ष रघुगंगा गाउँपालिका५ का ६७ वर्षीय मनप्रसाद थजालीले ५ करोड ८२ लाख ६६ हजार सात रुपैयाँ हिनामिना गरेका छन्। पूर्वकोषाध्यक्ष, पूर्वअध्यक्ष, पूर्व ऋण समिति सदस्य अन्नपूर्ण गाउँपालिका७ का ६६ वर्षीय थमबहादुर गर्बुजाविरुद्ध ४ करोड ५५ लाख ९४ हजार २ सय २७ रुपैयाँ र लेखा समितिका पूर्वसदस्य बेनी नगरपालिका४ का ३७ वर्षीय लोकबहादुर पुन (लोकेश)ले २ करोड १० लाख ४६ हजार ४४ रुपैयाँ हिनामिना गरेका छन्। फरार रहेकाहरूले पनि कम्तीमा ५२ लाख ९३ हजारदेखि ७ करोड ४४ लाख रुपैयाँ दुरुपयोग गरेको अनुसन्धान प्रतिवेदनमा उल्लेख छ। प्रहरीले सहकारी रजिस्ट्रारको कार्यालयले गरेको छानबिन प्रतिवेदन, पक्राउ परेकाहरूसँग सोधपुछ, कागजात तथा प्रमाणको अध्ययन र पीडित बचतकर्ताहरूको उजुरीको आधारमा अनुसन्धान गरेको हो। सञ्चालक समिति, ऋण उपसमिति र लेखा सुपरिवेक्षक समितिमा दबाब दिई समितिका पदाधिकारीलाई बाध्यात्मक स्थिति सिर्जना गरी संस्थालाई पूर्ण रूपमा आफ्नो नियन्त्रणमा राखी सम्पूर्ण सिस्टमको तालाचाबी आफूहरूले नै लिई गलत लेखा परीक्षण गराई झुटा प्रतिवेदन सार्वजनिक गर्ने, अनाधिकृत रूपमा कारोबार सञ्चालन गर्ने, सहकारीको रकम अपचलन गरी आफ्नो नाममा निजी सम्पत्ति खरिद बिक्री गरी गैरकानुनी लाभ लिएको अनुसन्धानबाट खुलेको छ। सहकारी ठगी गरेको रकमले निजी सम्पत्ति खरिद गरी एकीकृत गर्ने, निजी कम्पनीमा रकम निकासा गराउने, सहकारीको रकमलाई गैरकानुनी रूपमा ढुकुटीका कारोबारहरूमा प्रयोग गर्ने, प्रचलित कानुनबमोजिम सहकारी ऐन तथा कर्जा प्रक्रियाको मापदण्ड नै पूरा नगरी सहकारीको पुँजी कोषको १० प्रतिशतभन्दा अधिक मात्रामा कर्जा प्रवाह गर्ने, कर्जा प्रवाह गर्दाका बखतमा पर्याप्त मात्रामा कर्जा विश्लेषण तथा सुरक्षण नलिई कर्जा प्रवाह गराउने, पेस्कीका नाममा रकम हिनामिना मिलान गर्ने, ऋण देखाई रकम हिनामिना गराउने, चार हजारभन्दा बढी सदस्यको कारोबार गराई सीमित व्यक्तिलाई सेयर सदस्य प्रदान गरी सहकारीको रकमबाट लाभ लिन जीवन बिमा गराई सहकारीको रकम हिनामिना गर्ने, आफूहरूले लिएको ऋणको दायित्व भुक्तान नगरी आम्दानी हिनामिना गराउने, ब्याज छुट खर्च लेखी रकम हिनामिना गर्ने, सहकारी ऐन कानुनविपरीत कर्जाभन्दा बढी बचतमा ब्याजदर कायम गराई रकम हिनामिना गर्नेजस्ता कार्य गरेको आरोप अभियोगपत्रमा उल्लेख छ।"
धार्मिक पर्यटन प्रवर्द्धनका लागि सराङकोटमा महायज्ञ,"शनिबार राष्ट्रपति रामचन्द्र पौडेलबाट सराङकोट धाममा निर्माण भएको विशाल पञ्चमुखी गणेश मूर्ति एवम् देवालयको उद्घाटन हुँदै। पोखरा : सूर्योदयसँगै अन्नपूर्ण, माछापुच्छ्रे, धौलागिरिलगायतका हिमशृंखला, पोखराबजार, फेवातालको अवलोकनका लागि प्रख्यात पोखराको सराङकोटमा थप पर्यटकीय आकर्षणका रूपमा विकास गर्न श्रीमद्भागवत् ज्ञानमहायज्ञ एवं धार्मिक पर्यटन महोत्सव सुरु भएको छ। १४ गतेदेखि २१ फागुनसम्म जारी रहने उक्त उत्सवअन्तर्गत बुधबार पूर्वांगसहित महायज्ञ शुभारम्भ भएको हो। बाजागाजा, भजन, युद्धकलासँग सम्बन्धित सरुन खेलसहित पोखरा गाईघाटबाट सेती नदीमा स्नान गरी पञ्चकन्यासहित कलशयात्रा विन्ध्यवासिनी मन्दिर, सेदी हुँदै अन्नपूर्ण केबलकारमार्फत यज्ञस्थल सराङकोट टप हुँदै मूल समारोहमा परिणत भएको थियो। पहिलो दिन अन्नपूर्ण केबलकारका अध्यक्ष कालु गुरुङबाट २५ लाख, सराङकोट धार्मिक एवं पर्यटन क्षेत्र विकास समितिका अध्यक्ष प्रेमबहादुर जीसीबाट १५ लाख, गरिमा विकास बैंकबाट ७ लाख ५० हजार, खिमबहहादुर जीसीबाट २ लाख ३३ हजार एवं अन्यदाताको गरी कुल ४५ लाख ७५ हजार सहयोग संकलन भएको प्रसारप्रचार संयोजक कृष्ण थापाले बताए। शुक्रबारसम्म महायज्ञमा ७२ लाख ६० हजार दाताहरूबाट संकलन भएको थापाले बताए। महायज्ञबाट ३ करोड जम्मा गर्ने र आम्दानी पूरा गर्न बाँकी बहुउद्देश्यीय निर्माण कार्यमा खर्च गरिने पनि उनले बताए। सहमारोहमा अन्नपूर्ण केबलकारका अध्यक्ष गुरुङले सराङकोट धार्मिक पर्यटकीयस्थलका अलवा शक्तिपीठका रूपमा क्रमशः स्थापित हुँदै गएको सराङकोट स्वर्गको टुक्रा भएको अनुभव सुनाए। सत्कर्ममा सहयोग गर्न पाउँदा खुसी लागेको पनि उनले बताए। महायज्ञका मुख्य वाचक भागवत् भाष्कर पण्डित कमलनयन गौतमले सराङकोटलाई पुण्यभूमि भएको बताए। सराङकोट धामको वृद्धि विकासका लागि योसहित ६ यज्ञ गरिएको बताए। उद्घाटनका दिन यज्ञस्थल पुग्ने सम्पूर्ण भक्तजनका लागि केबलकार तथा बसमा निःशुल्क यात्राको व्यवस्था मिलाइएको थियो। बिहानै सूर्योदयको अवलोकनका साथै शिव, पञ्चमुखी गणेशको दर्शन गर्न फेवाताल किनार सेदीमा सञ्चालनमा रहेको अन्नपूर्ण केवलकारले पर्यटक र तीर्थयात्रीलाई थप सहज बनाएको छ। अन्नपूर्ण हिमशृंखला, फेवाताल र पोखरा बजारको अवलोकन गर्दे सूर्योदय र पञ्चमुखी गणेशको दर्शन गर्न सहज भएको पर्यटकले बताएका छन्। राष्ट्रपति रामचन्द्र पौडेलले शनिबार सराङकोट धाममा निर्माण गरिएको विशाल पञ्चमुखी गणेशको मूर्ति एवं देवालयको उद्घाटन गर्ने कार्यक्रम रहेको छ। सराङकोटमा २०६१ सालदेखि गुरुयोजना बनाएर धार्मिक पर्यटकीयस्थलको रूपमा विकास भएको हो। हालसम्म प्राचीन शिव मन्दिरसँगै विशाल शिव मन्दिर, नेपालकै पहिलो विशाल पञ्चमुखी गणेश मूर्ति, १०८ शिवलिंग, भ्यु टावर, भूमे कालिकालगायतका संरचना बनाउन ३५ करोड खर्च भइसकेको छ। सराङकोटमा थप धार्मिक तथा पर्यटकीय संरचना निर्माणसमेत गर्ने उद्देश्यले महायज्ञ भएको हो। सूर्योदय, अन्नपूर्ण, धौलागिरि, माछापुच्छे हिमाल अवलोकनका लागि प्रख्यात पोखराको सराङकोटमा नयाँ पर्यटकीय आकर्षण ५१ फिट अग्लो पञ्चमुखी गणेशको मूर्ति थपिएको छ। समुद्र सतहदेखि करिब १६ सय मिटर उचाइमा रहेको सराङकोटलाई धार्मिक पर्यटन गन्तव्यका रूपमा विकास गरी विशेष धार्मिक र पर्यटनको केन्द्र बनाउने उद्देश्यले पुरानो शिव मन्दिरलाई नयाँ रूपमा निर्माणका साथै पञ्चमुखी गणेशको मूर्ति स्थापना गरिएको हो।"
"दुनियाँकै ठूलो फिल्म सिटी, जहाँ बन्छन् सुपरडुपर सिनेमा","काठमाडौं : बेला यस्तो पनि थियो रामायणमहाभारतजस्ता टेलिसिरिज प्रसारण हुंँदा भगवान्को साक्षात् दर्शन पाएको भन्दै टेलिभिजनकै पूजा गरिन्थ्यो। चर्चित बाहुबली फिल्मको सेट ले त सबैलाई चकित बनाएकै हो। त्यति भव्य माहिष्मति साम्राज्य कहाँ होला ? बाहुबली फिल्मका दुवै भाग हेर्ने हरेक दर्शकको मनमा खुल्दुली जाग्छ नै। हो, आज, तिनै बहुचर्चित टेलिसिरिजदेखि फिल्म छायांकन भएको स्थानको चर्चा गर्दैछौं। जहाँ पुग्ने जो कोहीले आफूलाई कुनै न कुनै फिल्मसिरिजको एउटा पात्रका रूपमा अनुभव गर्छन्। छिमेकी भारतको रामोजी फिल्म सिटी एउटा सपनाको सहर हो। विश्वभरि निकै रुचाइएका विश्वकै महँगा फिल्मटेलिसिरिज त्यहीँ सुटिङ भएका हुन्। अर्थात्, जुन सहरले विपनामै बलिउडलाई एकसे एक सुपरहिट चलचित्र दिन सफल भएको छ। त्योसँगै देशको आर्थिक क्षेत्रमा पनि विशेष योगदान गरेको छ। पर्यटकबाट मात्र उक्त फिल्म सिटीले अर्बौंको आम्दानी गरिरहेको छ। फिल्म सिटी अधिकारीहरूका अनुसार वार्षिक ३ सयदेखि ४ सय करोड आम्दानी हुने गरेको छ। विशेषतः आईटी, बिर्यानी, मोती, हीरा र सुनका गहना पारखीका लागि निकै चर्चित सहर हैदराबाद पछिल्ला दिनमा भने रामोजी फिल्म सिटीका नामले नै चिनिन थालेको छ। अझैभन्दा हैदराबादको अर्थतन्त्रलाई नै प्रभाव पार्ने गरेको छ। लाखौं अभिनेता र कलाकारको सपना रहेको यो फिल्म सिटीभित्र प्रवेश गर्दा सपनाको संसारमा पुगेझैं महसुस हुन्छ। विश्वभरि निकै रुचाइएका विश्वकै महँगा फिल्महरू निर्माण भएको थलोमा पुग्दा पर्दामा हेरिने झिलिमिली दृश्य आँखैअगाडि नाच्न थाल्छन्। त्रेता र द्वापरकालमा महाराज दशरथ र जनकको मन्त्रिमण्डलको बैठकजस्ता हुन्थे, त्यहाँ कल्पनाअनुसार भव्य सेट सजाइएका छन्। तर त्यहाँ वास्तविक मान्छे नभई दरबारहरूमा कलाकारहरूको साटो प्रतिमा सजाइएका छन्। रामोजीको गेटभित्र छिर्नेबित्तिकै रंगीबिरंगी फूलहरू फुलिरहेका देखिन्छन्। क्षेत्रफलका हिसाबले विश्वकै सबैभन्दा ठूलो फिल्म सिटी रामोजी फिल्म सिटी मानिन्छ। धेरै क्षेत्रफल ओगटेको भनेर गिनिज बुकमा पनि वल्र्ड रेकर्ड बनाइसकेको उक्त फिल्म सिटी तेलंगाना राज्यको राजधानी हैदराबाद देखि २५ किलोमिटरको दूरीमा रहेको नल्गोडामा छ। यो फिल्म स्टुडियो २ हजार एकड यानेकी ८२ वर्गकिलोमिटर क्षेत्रफलमा फैलिएको छ। उक्त फिल्म सिटीका एक कर्मचारीका अनुसार स्टुडियो भित्र ५० सुटिङ फ्लोरहरू छन्। १९९६ मा तेलुगुकै मिडियाकर्मी भनेर चिनिएका रामोजी रावले स्थापना गरेका हुन्। बलिउडका चर्चित अभिनेता डेभिड धवनले निर्माण गरेको चलचित्र बडे मिया, छोटे मियाको छायांकनस्थल पनि यही नै हो। अभिनेत्री विद्या बालनको सुपरहिट चलचित्र डर्टी पिक्चरका गीतहरू रेकर्ड गरिएको सुन्दर बगैंचाहरूमा उनकै कल्पना गरी तस्बिर खिच्नेको भिड हुने गर्छ। उक्त ठाउँमा एकैपटक २५ फिल्मको सुटिङ हुने गरेको छ। उक्त स्टुडियोका सहव्यवस्थापक राजेश सागीका अनुसार फिल्ममा आरएफसीमा फिल्मको प्रिप्रोडक्शनदेखि पोस्ट प्रोडक्सनसम्मका सबै सुविधा उपलब्ध छन्। उनी भन्छन्, हाम्रो स्टुडियोको एउटा मान्यता के छ भने फिल्मको आइडिया लिएर आउनुस् र फिल्म लिएर जानुस्। त्यसो त यो फिल्म सिटी, फिल्म सिटीमा मात्रै सिमित छैन। एउटा पर्यटन केन्द्र पनि हो। कलाकारको अभिनयमात्र नभई सेटको डिजाइन, प्रकाशको कला र क्यामराको चमत्कार सबै कुरा एकै ठाउँमा छ। फिल्म सिटीमा प्रत्येक वर्ष करिब १० लाखभन्दा बढी पर्यटक पुग्ने गर्छन्। अर्को रोचक पक्ष भनेको मानव निर्मित आश्चर्यजनक स्थानहरूमा पनि रामोजी फिल्म सिटीलाई राखिएको छ। को हुन् रामोजी ? रामोजी दक्षिण भारतका राम्रा फिल्म निर्माता हुन्। उनले उषा किरण मुबिज लिमिटेडको नामबाट हिन्दी, मलयालम, तेलुगु, तमिल, कन्नड, मराठी र बंग्ला भाषामा ८० बढी फिल्म बनाएका छन्। रामोजी आपैं फिल्म निर्माता भएकाले फिल्म निर्माण गर्दाका बखत धेरै कुराहरूको अभाव भोगे। आफूले भोगेका समस्या अरूले भोग्नु नपरोस् भन्नका लागि उनले निजीस्तरबाटै फिल्म सिटी निर्माणको सुरुवात गरे। रामोजीले हिन्दी फिल्मकै परिकल्पनाबमोजिम फिल्म सिटी निर्माण गरेका छन्। त्यसो त भारतमा रामोजी फिल्म सिटीमात्र नभई मुम्बई फिल्म सिटी, एमजीआर फिल्म सिटी, इनोभेटिभ फिल्म सिटी, नोयडा फिल्म सिटी आदि बलिउडका चर्चित र ठूला पाँच फिल्म सिटी हुन्। कन्सेप्ट लिएर आउ फिल्म लिएर जाऊरामोजी फिल्म सिटीले फिल्म बन्नुअघि र फिल्म बनिसकेपछिका सबै सुविधाहरू उपलब्ध गराउँदै आएको छ। प्राविधिक रूपमा अति नै विकसित सेटहरू र भौगोलिक रूपमा बनाइएका विश्वकै नमुना भौतिक संरचनाहरूले पर्दामा यथार्थलाई उतार्न निर्देशकहरूलाई सघाउँछ। रामोजीभित्र पाँच सयभन्दा बढी सेटहरू छन्। करिब १५ सय जनालाई स्थायी रोजगार दिइएको छ। सयौं उद्यान, ५० भन्दा बढी स्टुडियो फ्लोर, अधिकृत सेट्स, डिजिटल फिल्म निर्माण कि सुविधा, आउटडोर लोकेसन, प्रयोगशालाहरू उपलब्ध छन्। फिल्ममा चाहिने आधारभूत संरचनाअन्तर्गत गर्ने ड्रेस डिजाइन, मेकअप, सेट निर्माण, साजसज्जा, क्यामरा, फिल्म निर्माण उपकरण, अडियो प्रोडक्सन, डिजिटल पोस्ट प्रोडक्सनहरू उपलब्ध छन्। रामोजी फिल्म सिटीमा एकैसाथ २० विदेशी फिल्म र ४० देशी फिल्महरू बनाउन सकिन्छ। हरेक हप्ताजस्तो विदेशी फिल्मी डाइरेक्टरहरू टोली नै बोकेर आउने गर्छन्। फिल्म सिटीभित्र यात्रा गर्नका लागि बस र एसी कोच बसहरू पनि उपलब्ध हुन्छन्। प्रविधि र आधुनिकताको अनुपम संगम जापानी गार्डेन, ताल, कृत्रिम खोला, हवाई अड्डा, अस्पताल, रेलवे स्टेसन, चर्च, मस्जिद, मंदिर, सपिङ मल, पहाड, गाउँका गरिब बस्ती, मसानघाट, सुकुम्बासीबस्तीदेखि लिएर राजा, महाराजाका अद्भुत दरबार छन्। कुनै सेटहरूले भारतका प्राचीन राजा, महाराजाका महलको आभास दिन्छन्। हिन्दी सिनेमामा देखाइने हाइवेका दृश्यहरू छायांकन गर्न बनाइएका ठूल्ठूला सडकमा घुम्दा हाइवेमै पुगेजस्तो अनुभव हुन्छ। शाहरूख खान र दीपिका पादुकोण अभिनीत फिल्म चेन्नई एक्सप्रेसका अधिकांश सुटिङ त्यहाँ भएका छन्। दीपिकालाई बोकेर मन्दिरका सिँढी भएका मन्दिर पनि त्यहाँ जस्ताको त्यस्तै छन्। गुफाहरूलगायत फिल्म निर्माणका लागि चाहिने सबै भौतिक पूर्वाधार उपलब्ध फिल्म सिटी अद्भुत छ। प्रविधि र आधुनिकताको अनुपम संगम रहेको छ रामोजी फिल्म सिटी। मुख्य आकर्षण बाहुबली सेट६ सय दिनको लामो सुटिङपछि निर्माण भएको बाहुबलीको सेटलाई समेत पर्यटकीय गन्तव्यका रूपमा तयार पारिएको छ। अहिले मुख्य आकर्षणको केन्द्रनै बाहुबली सेट बनेको छ। फिल्मका हिरो प्रभास शिवगामिनी देवीको भव्य दरबारमा तरबार नचाउँदै गरेको देखिन्छ। अनुहारमा आक्रोशसँगै विजयको प्यास पनि देखिन्छ। सेटभित्र प्रवेश गर्दै गर्दा बाहुबली फिल्मको गीत बज्न थाल्छ। सेट यति भव्य छ कि वास्तविक दरबारजस्तै लाग्छ। युद्धको तयारी हुनै लागेको जस्तो देखिन्छ। कतै आफैं पनि फिल्मको पात्र हुँ कि भन्ने आभास हुन्छ। बाहुबलीका विभिन्न सेटमा तस्बिर लिनेको ताँती पनि उत्तिकै हुने गर्छ। यसो हेर्दा लाग्छ एउटै सेटमा फिल्मको सम्पूर्ण कुराहरूले न्याय पाएको छ। हनिमुनमा जानेलाई विशेष प्याकेज फिल्म सिटीभित्र व्यापार प्रवद्र्धनका लागि दर्जनौं कर्पोरेट हाउसहरू निर्माण गरिएका छन्। त्यहाँ घुम्न पुग्ने पर्यटकको सेवासुविधालाई ध्यानमा राखेर व्यवस्थित होटल र मलहरूसमेत उपलब्ध छन। फिल्म सिटीभित्रै ४, ५ वटा तारेहोटल छन्। फिल्म सिटीले नवविवाहित जोडीका लागि हनिमुन प्याकेज पनि दिँदै आएको छ। पूरै फिल्म सिटीलाई राम्ररी अवलोकन गर्न चाहने पर्यटकहरू यहाँ होटेल बुक गरी फिल्मी दुनियाँको अनुभव लिने गर्छन्। नेपाली फिल्म ह्रस्वदीर्घ भयो पहिलो सुटिङ रामोजीमा अभिनेत्री नीता ढुंगानाको निजी कम्पनी नीता फिल्मले निर्माण गरेको फिल्म ह्रस्व दीर्घ भारतको रामोजी फिल्म सिटी मा छायांकन भएको थियो। उक्त फिल्म नै रामोजीमा सुटिङ भएको पहिलो नेपाली सिनेमा हो। कलिउड फिल्म सिटी त गफमै सीमित रामोजी सिटीमा पुग्ने जो कोही नेपालीको मनमा खटकन्छ हाम्रो देशमा यस्तो फिल्म सुटिङस्थल कहिले बन्ला ? हुन त, नेपालमा गतिलो स्टुडियोसमेत छैन। बालाजुको एनएफडीसी र बूढानीलकण्ठमा रहेको महजोडीको मह स्टुडियोमात्रै हुन्। यी पनि नाममात्रैका स्टुडियो भएको स्वयं चलचित्रकर्मीहरू बताउँछन्। दोलखामा अन्तर्राष्ट्रिय स्तरको फिल्म सिटी बनाउने घोषणा भएको वर्षाैं भयो। तर गफमै सीमित छ। त्यो बन्न अझै कति समय लाग्ने हो ? अन्योल नै छ। चालु आर्थिक वर्षमा त उक्त फिल्म सिटीका लागि सरकारले बजेटसमेत छुट्ट्याएको छैन। पूर्वसञ्चारमन्त्री मोहनबहादुर बस्नेत र चलचित्र विकास बोर्ड अध्यक्ष निकिता पौडेलले समुद्री सतहबाट ३ हजार ३३ सय मिटर उचाइमा उत्तर पूर्वमा गणेश, जुगल र गौरीशंकर हिमालको काखमा रहेको दोलखाको डाङडुङे डाँडामा फिल्म सिटी निर्माणको शिलान्यास गरेका थिए। राजधानीदेखि १ सय १० किलोमिटरमात्रै टाढा फिल्म सिटी बन्ने घोषणाले फिल्मकर्मी उत्तिकै खुसी बनेका थिए। नेपाली फिल्म निर्मातालाई मात्र हैन, विदेशीलाई समेत लक्षित गरी आवास गृहसहित चलचित्र छायांकनका लागि आउटडोर र इनडोर संरचना निर्माण गर्ने परियोजना बनाइएको थियो। परियोजनामा फिल्म सिटीभित्र विमानस्थल, पाँचतारे होटल आदि छन्। सेतीदेवी सामुदायिक वनको १५ सय रोपनी क्षेत्रफलमा फिल्म सिटी निर्माण हुने बताइएको छ। परियोजनामै निर्माण अविध ५ देखि १० वर्ष भनिएको थियो। १० वर्षमा पनि यो बनिसक्छ या सक्दैन निश्चित छैन। निजी क्षेत्रबाट पनि अहिलेसम्म फिल्म सिटी बनेको छैन। दोलखावासीको आर्थिक जीवनोस्तर बढाउनका लागि एउटा बलियो हतियार बन्न सक्ने फिल्म सिटीको सपना देखाउने मात्र काम भएको फिल्म सिटी निर्माण क्षेत्रका वडाध्यक्ष हिमाल श्रेष्ठले बताए। उनले भने, अन्तर्राष्ट्रिय फिल्म नगरी बन्ने भनेर १०, १५ वर्ष अगाडिदेखि भनिएको छ। नेपाल सरकारले छुट्ट्याएको थोरैथोरै बजेटले केही अंश काम मात्र अगाडि बढेको थियो। अहिले त बजेटको अभावमा कामै रोकिएको छ। सरकारले सक्दैन भने अन्तर्राष्ट्रिय क्षेत्रबाट समेत लगानी गर्न इच्छा जाहेर भएकाले सरकारले त्यसका लागि पहल गर्नुपर्ने उनले बताए। चीन, स्विट्जरल्यान्ड र मौरिससजस्ता देशहरूले चासो देखाएका छन्, उनले भने, सरकारले सक्दैन भने ती देशलाई जिम्मा दिनुपयो। विकासको लागि देश र सम्बन्धित क्षेत्रका व्यक्तिहरू नै बाधक बन्नु भएन। बलिउडमा दर्जनौं फिल्म सिटी हुँदा नेपालमा भने एउटा पनि छैन। आधा शताब्दी लामो इतिहास बोकिसकेको नेपाली चलचित्र उद्योग अझै पूर्ण विकास हुन सकेको छैन भन्ने कुराको तथ्य यो पनि एउटा हो। नेपालमा न्यून बजेटमा चलचित्र निर्माण हुनु नै फिल्म सिटी नबन्नुको मुख्य कारण रहेको बुझिन्छ। सानो बजेटमा बन्ने चलचित्रले फिल्म सिटी नै भए पनि सेट लगाउन नसक्ने चलचित्रका व्यक्तिहरू बताउँछन्। एक चलचित्र निर्देशक भन्छन्, इन्डियामा एउटै चलचित्रले करोडौंको सुटिङ सेट लगाउँछन्। हाम्रोमा एक करोडमा त चलचित्र बन्छन्। नेपालमा ५० हजारदेखि एक लाखमा सेट तयार हुन्छ। यो अवस्थामा कस्तो फिल्म सिटीमा लगानी गर्ने हो ? बलिउडमा एउटा आइटम गीत सुटिङ गर्न ५ देखि ७ दिन लगाउँछन् भने १०१५ करोड एउटा गीतमा मात्रै खर्च हुने गरेको छ। त्यसो त फिल्म सिटी बनाउने चर्चा दोलखामा मात्र हैन। कास्कीको धिताल गाउँमा फिल्म सिटी बनाउने घोषणा भएको थियो। फिल्मकर्मी उदय सुब्बाको संयोजकत्वमा निर्माण समिति बनाइयो। स्टुडियो निर्माणका लागि सरकारसमक्ष दुई अर्ब बजेट पनि माग भयो। तर त्यो विषय राजनीतिको सिकारमा पर्यो। यो परियोजनाबाट पछि हट्नु हुँदैन दोलखामा फिल्म सिटीका लागि वरिष्ठ कलाकार तथा अभियन्ता मदनदास श्रेष्ठको संयोजकत्वमा निर्माण समिति बन्यो। सम्भाव्यता अध्ययन र वातावरणीय प्रभाव मूल्यांकनका कामबाहेक अरू ठोस उपलब्धि भएन। १२ करोड ४२ लाखको साढे ६ किलोमिटर कालोपत्रे सडकको टेन्डर भई काम सम्पन्न हुने अवस्थामा छ। खानेपानीको पाइप बिछ्याई सकिएको छ। विद्युतीकरणको कार्य भइसकेको छ। भवन तथा सहरी विकास कार्यालयले आवास र शौचालय निर्माण गरेको छ। दोलखा फिल्म सिटीका अभियन्ता श्रेष्ठ भन्छन्, ठूलो रकम खर्च भइसकेको दोलखाको फिल्म सिटी परियोजनामा फेरि अन्योलको अवस्था आयो। उनका अनुसार २०६५ सालमै यो विषय अगाडि बढेको हो। स्थानीय दलका नेता र जनताले १५ सय रोपनी जग्गा उपलब्ध गराएका हुन्, उनले भने, सरकार र चलचित्र बोर्डसँगै स्थानीयले अन्तर्राष्ट्रिय चलचित्र नगरी बनाउने भनेर संसद्बाटै जग्गा उपलब्ध गराइयो। त्यतिबेलै अर्थ मन्त्रालयले एक करोड रुपैयाँ सम्भाव्यता अध्ययनका लागि छुट्ट्यायो। सबै विज्ञहरूले उक्त स्थान फिल्म सिटीका लागि योग्य छ भनेका थिए। मुख्य कुरा चलचित्र विकास बोर्ड भने सुरुवाती दिनदेखि सुस्त थियो। प्रशासनिक भवन, सांस्कृतिक संग्रहालय भवन, गेस्ट हाउस र क्याफ्टेरिया बनेका छन्। ३० देखि ३५ करोड खर्च भइसकेको छ। अब यो परियोजनाबाट पछि हट्नु न्यायोचित हुँदैन भन्ने लाग्छ, उनले भने। अन्तर्राष्ट्रिय लगानी सम्मेलनमा चीन, मौरिससले त्यहाँ लगानी गर्न इच्छा देखाएका थिए। नेपाली चलचित्र विकास बोर्डका अध्यक्ष दिनेश डीसीका अनुसार दोलखाको फिल्म सिटीका लागि अर्बौंको बजेट चाहिन्छ। त्यसअनुसार खर्च गर्ने क्षमता हाम्रो छैन। घटीमा १६ अर्ब र बढीमा ३२ अर्बको बजेट लाग्ने भनिएको छ। बलिहुड र हलिहुडको देख्दा त्यो रकम ठीकै होला। तर हाम्रो नेपाली उद्योग त सानो छ। त्यसमा कसले इन्भेस्ट गर्ने ? निजी क्षेत्र अथवा सरकारले गर्ने कि नगर्ने ? यी कुराको तय भएको छैन। यति ठूलो रकम छुट्ट्याउने अवस्था छैन। अर्को इन्डोर फिल्म सिटी बनेपामा बन्दै छ। जसको लागि ४२ रोपनी जग्गा प्राप्ति भएको छ। उक्त स्थानका लागि टेन्डर आह्वान गरेका छौं। यसको ६ वर्ष अगाडि गरिएको अनुमानित बजेट ३८ करोड छ। फिल्म निर्देशक तथा निर्माता केशव भट्टराईको पालामा सुरु भएको हो। त्यसपछि दयाराम दाहालको पालामा कोसिस भयो। भुवन केसीले पनि यसमा के गर्न सकिन्छ भनेर प्रयास गरेका थिए। डीसीको पालामा प्रक्रिया अगाडि बढेको छ। चार किल्ला मापन गरेर टेन्डरको काम भइसकेको छ। यो नेपालको इन्डोर स्टुडियो मध्येमा सबैभन्दा ठूलो कबर्ड हल बन्छ, डीसीले भने, धुलिखेल नगरपालिकाबाट १३ सय किलोमिटर क्षेत्र लिएका छौं। विदेशमा देखिने दृश्यहरू हामी त्यो क्षेत्रमा निर्माण गर्नेछौं। अन्तर्राष्ट्रिय लगानीकर्ता आएमात्रै दोलखामा फिल्म सिटी बन्ने डीसीले बताए। कम्तीमा चारतारे स्टार होटलदेखि एउटा गाउ नै स्थापना गर्नुपर्ने हुन्छ, उनले भने, नबन्ने हैन, कुनै पुस्तामा गएर बन्न सक्छ।"
त्यसो गरे कसो होला ?,"ठ्याक्कै मिति याद छैन, भक्तपुरमा अंग प्रत्यारोपण सेवाको कार्यक्रम थियो। नेकपा (एमाले) का अध्यक्ष केपी शर्मा ओली प्रधानमन्त्री हुनुहुन्थ्यो। उहाँ कार्यक्रमको प्रमुख अतिथिका रूपमा मञ्चमा अगाडि हुनुहुन्थ्यो। उहाँको पछाडि म र मदन दाइ (मदनकृष्ण श्रेष्ठ) थियौं। उहाँले के छ ? काम चलिरहेको छ ? भनेर सोध्नुभयो। हामीले ठीकै छ भन्यौं। आफ्नो मन्तव्यपछि कार्यक्रमबाट फर्किनलाई पर पुगिसक्नुभएको थियो। हामी यतै थियौं। उहाँले हामीलाई केही भन्न खोज्नु भए जस्तो लाग्यो। अनि अलिकति हामीतिर अगाडि आउनुभयो, हामी पनि उहाँतर्फ गयौं। उहाँले कानमा यसो केही भन्न खोज्नुभयो। हामीले कान थाप्यौं। उहाँले त्यसो गरे कसो होला ? भनेर जानुभयो। हामी हाँस्यौं र फर्कियौं। उहाँले हामीलाई नै हँसाउनु भएको थियो। ओलीजीसँग मेरो बाक्लो भेट र आत्मीय सम्बन्ध उहाँ प्रधानमन्त्री भएपछि नै भएको हो। २०७२ सालतिर सुरुमा उहाँ प्रधानमन्त्री भएपछि सामाजिक कामका लागि भेट्न गएको थिएँ। १०१५ मिनेटमात्र समय छ भनेर हामीभित्र भेट्न पस्थ्यौं, तर दुई घण्टासम्म कुरा हुन्थ्यो। कुराकानीमा हामीलाई उहाँको कुरा सुनिरहुँ जस्तो लाग्ने। हामी बोल्नेभन्दा पनि उहाँका कुरा नै धेरै सुन्थ्यौं। २०३६ सालदेखि नै भनौं, हामीले काम गर्दा त्यतिबेला धेरै कुरामा सरकारी नियन्त्रण हुन्थ्यो। पञ्चायतकै समय भए पनि हाम्रो हास्यव्यंग्यको विषय राजनीतिक नै हुन्थ्यो। त्यो बेला बोल्न सक्ने वातावरण थिएन। हामी चाहिँ ठट्टा गरेजस्तो, हँसाएजस्तो गरेर राजनीतिक कुराहरू गथ्र्यांै। मनमोहन अधिकारी हामीलाई भेटेपछि ट्याप्प हात समातेर बसिरहनुहुन्थ्यो। त्यो बेला नेताहरू चिनिएन, नाम चाहिँ सुनियो। मदन भण्डारीलाई पनि मैले एक चोटि भेटें, पद्मरत्न तुलाधरजीको छोरीको बिहेमा। सुरुमा हामीलाई उहाँले याद पनि गर्नुभएको थिएन। कसैले हाम्रो नाम लिएर बोलाउँदा उहाँ फर्केर आउनु भयो। हामीले भूमिगत हुँदा तपाईंहरूको क्यासेट एकदमै सुनेको, हामीले गर्ने काम तपाईंहरूले गरिदिनु भएको छ भन्नुहुन्थ्यो। केपी ओलीको पनि नाम मात्र सुनेको, भेट चाहिँ भएको थिएन। जब एमाले खुला रूपमा आउन थाल्यो। त्यसपछि उहाँहरूले चियापान कार्यक्रम आदिमा बोलाउनु हुन्थ्यो। त्यहाँ जाँदा धेरैजसो भेट हुन्थ्यो। धेरै कुराकानी र भेट चाहिँ प्रधानमन्त्री भइसकेपछि हुन थाल्यो उहाँसँग। हाम्रा कार्यक्रममा निम्ता गर्दा आउनु हुन्छ। अस्ति भर्खर महाजात्रा हेर्न आउनुभएको थियो। म सुरुमा पुग्न सकिनँ, हाफटाइमपछि मात्र पुगें। म आउँछु भनेर उहाँले आफूछेउको एक सिट खाली राख्नुभएको रहेछ, मलाई सँगै राख्नुपर्छ भनेर। भेटमा उहाँसँग धेरै कुरा हुन्छन्। नेपालको राजनीतिको मात्र होइन, संसारका कुरा हुन्छन्। उहाँलाई अरू धेरै कुरा थाहा हुन्छ। त्यसैले राजनीतिक कुरा धेरै हुँदैन हामीसँग। एक पटक हामी युरोपबाट फर्किएपछि उहाँलाई भेट्न गएका थियौं। हाम्रो भ्रमणको अन्तिम गन्तव्य कहाँ थियो ? भनेर उहाँले सोध्नुभयो। हामीले पोर्चुगलमा थियो भन्यौं। पोर्चुगलको विषयमा उहाँलाई धेरै थाहा रहेछ। त्यहाँ यति सालमा लडाइँ भएको, गृहयुद्धमा यसो भएको आदि इत्यादि उहाँलाई थाहा रहेछ। उहाँसँग विशेषगरी साहित्यका, देशविदेशका धेरै कुरा हुन्छन्। उहाँका कुरा सुन्दा हामीलाई एउटा मान्छेलाई कति कुरा थाहा हुन सक्छ भन्ने लाग्छ। पढ्नुभएको होला, नत्र त्यत्रो कुरा कसरी थाहा हुन्छ ? पढ्न त हामी पनि पढ्छौं तर हामी पढेको कुरा बिर्सिहाल्छौं, उहाँको चाहिँ दिमागमा स्टोरेज गर्ने ठाउँ गज्जब रहेछ।, बिर्सनु हुन्न रहेछ। त्यो उहाँको गजब क्षमता हो। उहाँलाई थाहा नभएको केही छैन जस्तो लाग्छ। नेपालको राजनीतिक वातावरण राम्रो छैन। नेता मात्र राम्रो भएर पनि भएन। एकजना व्यक्ति राम्रो हुँदैमा पुग्दैन, दायाँबायाँका मान्छे पनि राम्रो हुनुपर्छ। अब फेरि दायाँबायाँका मान्छेको समर्थन नभई प्रधानमन्त्री भएर बसिरहन पनि सकिँदैन। चुनाव राम्रा मान्छेले मात्र जित्छन् भन्ने छैन, खराब मान्छेले पनि जित्छन्। खराब मान्छेले घेरिसकेपछि वरिपरि फोहोर राखेर आफूबीचमा बस्दा आफैं पनि गनाइन्छ। उहाँ राजनीतिक भिजन एकदमै धेरै राम्रो भएको मान्छे हो। विदेशीसँग अडान लिनुपर्ने कुरामा होस् वा छिमेकीसँग सिमानाको कुरामा, उहाँले नेपालको शिर झुक्न दिनु भएन। नाकाबन्दीका बेला भारतसँग सानो देश भन्दैमा हेप्न पाइँदैन भनेर अडान लिनुभयो। त्यसमा अडिग रहनुभयो। भौगोलिक हिसाबले त्यति सजिलो छैन। तर, चीनसँग पारवहन सम्झौता पनि भयो। अहिलेलाई भौगोलिक विकटता भए पनि भविष्यमा बाटो बन्यो भने हाम्रा लागि अर्को ढोका खुल्नेछ। एउटै मात्र ढोकाबाट हिँड्दा गाह्रो हुन्छ। एउटा ढोका भएर पनि त्यहाँ बाटो भए हुन्थ्यो। एउटा ढोकाबाट निस्कियो, त्यहाँ अर्काको ढोका छ भने त त्यससँग जहिले पनि सतर्क भएर त्यसले भनेको मानेर हिँड्नु पर्छ। दुइटा ढोका भयो भने सजिलो हुन्छ। यसको मतलब हामीले भारतसँग र भारतले हामीसँग जहिले पनि जोरी खोज्ने मात्र होइन। उहाँले सहअस्तित्वको सिद्धान्तमा सानो भए पनि हामीलाई हेप्न पाइँदैन भन्ने अडान लिनुभएको छ। त्यो प्रशंसनीय छ। विकासका सोचहरू पनि सुन्दर छन् उहाँका। सुन्दा असम्भवजस्ता लाग्थे। तर, सम्भव हुने रहेछ मान्छेले गर्यो भने। उहाँले विकासका ठुल्ठुला सोच बनाउनुभएको छ। तर सरकार नै अस्थिर छ। विकास भनेको रातारात गर्न सक्ने कुरा पनि होइन। त्यसका लागि काम गर्ने समय पनि पाउनु पयो। तीन महिनामात्र सरकार चलाउन पाइन्छ, फेरि ६ महिनापछि छाड्नु पर्छ। हामी नेपालीहरू वस्तु परिस्थिति राम्रोसँग बुझ्न चाहँदैनौं। जसरी पनि होस् भन्ने आकांक्षा राख्छौं। आशा एकदमै धेरै छन्। जनतालाई नेताहरूले सपना पनि धेरै नै देखाउँछन्। पूरा हुन नसकेपछि जनता निराश हुन्छन्। नेताका दृष्टिले ओलीजी राम्रो भिजन र नेतृत्व क्षमता राम्रो भएको नेता हो। उहाँको पार्टी चाँहि सिंगै रहन सकेन। मेरो विचारमा कसले कसलाई मान्ने भन्ने व्यक्तित्वको टकराव हो। एकैचोटि संघर्ष गरेको समकालीन साथीहरू भएपछि तिमी ठूलो कि म ठूलो भन्ने अभिमान सुरु हुँदोरहेछ। त्यही अभिमानमा पार्टी सिंगो बसिरहन सकेन जस्तो लाग्छ। यसले गर्दा देशमा अस्थिरता भयो। नेपालीहरू त्यही अस्थिरताबाट वाक्कदिक्क भए। युवा पलायन हुन थाले। राजनीतिक अस्थिरता रोक्न उहाँसँगै अरू नेता पनि सफल हुन सक्नु भएको छैन। अहिलेको राजनीतिक परिवेशमा केपी शर्मा ओली गतिशील नेता हुनुहुन्छ। तर, उहाँको विशाल भिजनलाई एक्लैले पूरा गर्न सकिँदैन। मैले यसअघि नै भनिसकें, हाम्रो चुनाव प्रणालीमा समस्या छ, राजनीतिक पद्धतिको पनि कुरा छ। चुनावमा भनेजस्तो परिणाम नआएपछि सबै कुरा अरू दलसँगको सहमतिबाट गर्नुपर्ने हुन्छ। सहमति गर्ने वरिपरिका मान्छेले केही सानो गल्ती गरिदिए भने पनि नेतालाई दोष पर्छ। त्यसले गर्दा उहाँले आफ्नो असीम क्षमता परिचालन गर्न सकिरहनु भएको छैन जस्तो लाग्छ। ओलीजस्तो जिम्मेवार नेताले नेपाललाई स्थिरतातर्फ लैजानेबारे सोच्नुपर्छ। जनतामा रहेको सबैभन्दा ठूलो निराशा नै अस्थिरता हो। स्थिरता दिँदै देशलाई अगाडि बढाउने सबैभन्दा ठूलो जिम्मेवारी उहाँसँगै छ। त्यतातिर सोच्नुपर्छ। पत्रकार गणेश पाण्डेद्वारा सम्पादित केपी शर्मा ओली ः सपना, संघर्ष र संकल्प पुस्तकको अंश।"
कुमारी सहकारी हिनामिना : जिसस प्रमुखसहित २५ विरुद्ध मुद्दा दायर,"बेनी : बेनीको कुमारी बहुउद्देश्यीय सहकारी संस्थाको रकम हिनामिनामा संलग्न जिल्ला समन्वय समिति म्याग्दीका प्रमुख राजकुमार थापासहित २५ जनाविरुद्ध जिल्ला अदालतमा मुद्दा दायर भएको छ। सरकारी वकिल कार्यालयले १ अर्ब १३ करोड ३३ लाख ९९ हजार ३० रुपैयाँ बिगो दाबीसहित मुद्दा हालेको हो। सहकारी रजिस्ट्रारको कार्यालय पोखराको सिफारिसमा जिल्ला प्रहरी कार्यालयले गरेको अनुसन्धानपछि उनीहरूविरुद्ध म्याग्दी जिल्ला अदालतमा अभियोगपत्र दर्ता भएको हो। संगठित रूपमा सहकारीमा निक्षेप रहेको सेयर तथा बचत रकम, संस्थाको सम्पत्ति र बाह्य ऋणबापतको रकम, नेपाल सरकारको राजस्वसमेत हानिनोक्सानी पुर्याई सहकारी ऐन, २०७४ को नियमावली २०७५ र संस्थाको विनियमविपरीत गरेका उनीहरूलाई सम्पत्ति शुद्धीकरण (मनी लाउन्डरिङ) निवारण ऐन २०६४ बमोजिम थप अनुसन्धान र कारबाही गर्न पनि माग गरिएको छ। जिल्ला अदालत म्याग्दीका सूचना अधिकारी डिल्लीराम पौडेलले मुलुकी फौजदारी कार्यविधिसंहिता, २०७४ को दफा ३२ बमोजिम दर्ता भएको अभियोगपत्रका विषयमा आगामी आइतबारदेखि थुनछेक बहस सुरु हुने जानकारी दिए। समय अभावका कारण बिहीबार प्राप्त भएको अभियोगपत्र दर्ता मात्र भएको छ, उनले भने आइतबारदेखि थुनछेक बहस सुरु हुन्छ। सहकारीका वर्तमान र पूर्वसञ्चालक समितिका पदाधिकारी, सदस्य, लेखा र ऋण समितिका संयोजक तथा सदस्यहरूलाई विपक्षी बनाइएको छ। २०८१ माघ २० गते पक्राउ परेका ५ र फागुन ७ गते पक्राउ परेका एक जना प्रहरीको हिरासतमा र १९ जना फरार छन्। अनुसन्धान प्रभावित हुने भन्दै प्रहरी, वकिल कार्यालय र अदालतले पक्राउ नपरेका आरोपितहरूको नाम सार्वजनिक गरेका छैनन्। बेनी नगरपालिका१ का ३६ वर्षीय थापा कुमारी सहकारीका पूर्वसचिव, उपाध्यक्ष र ऋण समितिको पदाधिकारी हुन्। २०७९ को स्थानीय तह निर्वाचनमा एमालेबाट जिल्ला समन्वय समितिको प्रमुखमा निर्वाचित भएका थिए। थापाले सहकारीको १७ करोड ५८ लाख ६३ हजार ४ सय २६ रुपैयाँ हिनामिना गरेको अनुसन्धानबाट पुष्टि भएको छ। उक्त सहकारीका पूर्वप्रबन्धक जलजला गाउँपालिका३ पर्वत बेनीका ५३ वर्षीय रुद्र गुरुङले १३ करोड ५९ लाख ४८ हजार ६ सय ९ रुपैयाँ अपचलन गरेको अनुसन्धानबाट खुलेको छ। अनुसन्धान प्रतिवेदनअनुसार सहकारीका सचिव, पूर्वसहसचिव र लेखा समिति सदस्य बेनी नगरपालिका१ की ४९ वर्षीया देवीकुमारी थापाले ३ करोड ७१ लाख ४ हजार ६ सय ३१ रुपैयाँ र पूर्वअध्यक्ष रघुगंगा गाउँपालिका५ का ६७ वर्षीय मनप्रसाद थजालीले ५ करोड ८२ लाख ६६ हजार सात रुपैयाँ हिनामिना गरेका छन्। पूर्वकोषाध्यक्ष, पूर्वअध्यक्ष, पूर्व ऋण समिति सदस्य अन्नपूर्ण गाउँपालिका७ का ६६ वर्षीय थमबहादुर गर्बुजाविरुद्ध ४ करोड ५५ लाख ९४ हजार २ सय २७ रुपैयाँ र लेखा समितिका पूर्वसदस्य बेनी नगरपालिका४ का ३७ वर्षीय लोकबहादुर पुन (लोकेश)ले २ करोड १० लाख ४६ हजार ४४ रुपैयाँ हिनामिना गरेका छन्। फरार रहेकाहरूले पनि कम्तीमा ५२ लाख ९३ हजारदेखि ७ करोड ४४ लाख रुपैयाँ दुरुपयोग गरेको अनुसन्धान प्रतिवेदनमा उल्लेख छ। प्रहरीले सहकारी रजिस्ट्रारको कार्यालयले गरेको छानबिन प्रतिवेदन, पक्राउ परेकाहरूसँग सोधपुछ, कागजात तथा प्रमाणको अध्ययन र पीडित बचतकर्ताहरूको उजुरीको आधारमा अनुसन्धान गरेको हो। सञ्चालक समिति, ऋण उपसमिति र लेखा सुपरिवेक्षक समितिमा दबाब दिई समितिका पदाधिकारीलाई बाध्यात्मक स्थिति सिर्जना गरी संस्थालाई पूर्ण रूपमा आफ्नो नियन्त्रणमा राखी सम्पूर्ण सिस्टमको तालाचाबी आफूहरूले नै लिई गलत लेखा परीक्षण गराई झुटा प्रतिवेदन सार्वजनिक गर्ने, अनाधिकृत रूपमा कारोबार सञ्चालन गर्ने, सहकारीको रकम अपचलन गरी आफ्नो नाममा निजी सम्पत्ति खरिद बिक्री गरी गैरकानुनी लाभ लिएको अनुसन्धानबाट खुलेको छ। सहकारी ठगी गरेको रकमले निजी सम्पत्ति खरिद गरी एकीकृत गर्ने, निजी कम्पनीमा रकम निकासा गराउने, सहकारीको रकमलाई गैरकानुनी रूपमा ढुकुटीका कारोबारहरूमा प्रयोग गर्ने, प्रचलित कानुनबमोजिम सहकारी ऐन तथा कर्जा प्रक्रियाको मापदण्ड नै पूरा नगरी सहकारीको पुँजी कोषको १० प्रतिशतभन्दा अधिक मात्रामा कर्जा प्रवाह गर्ने, कर्जा प्रवाह गर्दाका बखतमा पर्याप्त मात्रामा कर्जा विश्लेषण तथा सुरक्षण नलिई कर्जा प्रवाह गराउने, पेस्कीका नाममा रकम हिनामिना मिलान गर्ने, ऋण देखाई रकम हिनामिना गराउने, चार हजारभन्दा बढी सदस्यको कारोबार गराई सीमित व्यक्तिलाई सेयर सदस्य प्रदान गरी सहकारीको रकमबाट लाभ लिन जीवन बिमा गराई सहकारीको रकम हिनामिना गर्ने, आफूहरूले लिएको ऋणको दायित्व भुक्तान नगरी आम्दानी हिनामिना गराउने, ब्याज छुट खर्च लेखी रकम हिनामिना गर्ने, सहकारी ऐन कानुनविपरीत कर्जाभन्दा बढी बचतमा ब्याजदर कायम गराई रकम हिनामिना गर्नेजस्ता कार्य गरेको आरोप अभियोगपत्रमा उल्लेख छ।"
रेडक्रसको आबद्धता खारेज गर्न सीएमसीको सिफारिस,"काठमाडौं : रेडक्रस तथा रेडक्रिसेन्ट सोसाइटिजहरूको अन्तर्राष्ट्रिय महासंघ (आईएफआरसी) को अनुपालन तथा मध्यस्थता समिति (सीएमसी)ले नेपाल रेडक्रस सोसाइटीको आबद्धता खारेज गर्न सिफारिस गरेको छ। सीएमसीले आईएफआरसीको गभर्निङ बोर्डलाई यस्तो सिफारिस गरिएको सरकारलाई जानकारी गराइसकेको छ। बोर्डले अन्तिम निर्णय गर्नेछ। यसअघि सीएमसीले नेपाल रेडक्रसका दुवै समानान्तर समितिलाई २४ फेब्रुअरी २०२५ को अन्तिम समयसीमा तोकेर अल्टिमेटम दिएको थियो। तोकिएको समयमा गर्नुपर्ने काम नगरेपछि आबद्धता खारेज गर्ने निष्कर्षमा सीएमसी पुगेको हो। हाल प्रासुदर्शनप्रसाद नेपाल र विशाल भण्डारीका दुई समूह रेडक्रसमा छन्। आईएफआरसी अन्तर्गतको सीएमसीका संयोजक क्रिस्टिना कम्पुलाले नेपाल सरकार, प्रा नेपाल र भण्डारीको नै नाममा पत्र पठाएर नेपाल रेडक्रसको प्रतिबन्धको सिफारिस गरिएको जनाएकी छन्। रेडक्रसका कार्यसमिति (सीईसी) सदस्यहरू व्यक्तिगत रूपमा राजनीतिक कोटा प्रणालीको समर्थन वा स्वीकार गरेको प्रमाणित भएमा प्रतिबन्ध लगाउने व्यवस्था रहेको सीएमसीले जनाएको छ। उसले दिएको मितिमा दुवै समूहबीच सहमति जुट्न सकेन। पाँचौं पटक राउन्ड टेबलमा सहमति नजुटेपछि सीएमसीले यस्तो सिफारिस गर्नुपरेको जनाएको छ। दुवै समूहले रेडक्रसको विधान संशोधन गर्ने र संशोधित विधानअन्तर्गत मे, २०२५ भित्र निष्पक्ष र खुला निर्वाचन सम्पन्न गर्ने प्रतिबद्धता जनाएका थिए। कम्पुलाका अनुसार दुवै समानान्तर समितिका प्रतिनिधिहरूबीच हस्ताक्षरसहित भएको सहमतिपछि केही आशा पलाएको थियो। तर दुई समूहले यसबीच सरोकारवालासँग कुनै छलफल गरेको नदेखिएको कम्पुलाले जनाएकी छिन्। परिवर्तन समूह र कर्मचारीसँग सहमति पनि भएको छैन्। परिवर्तन समूह र कर्मचारी प्रतिनिधिहरूजस्ता केही महत्वपूर्ण सरोकारवालाहरू सम्झौतामा हस्ताक्षर गर्ने छलफलमा अनुपस्थित थिए, पत्रमा उल्लेख छ। पत्रका अनुसार प्रा नेपाल नेतृत्वको ६६ सदस्यीय कार्यसमिति र १५ सदस्यीय कार्यसमूहबीचको कार्यविधि तथा कार्यादेश (टीओआर)सम्बन्धी स्पष्टता अभाव देखिएको छ। साथै कसले कुन समूहमा समावेश हुने भन्ने विषय पनि अस्पष्ट छ। निर्धारित समयसीमा वा कार्ययोजनाबिना नै प्रक्रिया अघि बढाइएको छ। सीएमसीले दिएका लक्ष्य वा माइलस्टोनहरू प्राप्त गर्न कुनै समयसीमा तय गरिएको नदेखिएको पत्रमा उल्लेख छ। रेडक्रसको अन्तर्राष्ट्रिय मान्यताअनुसार ६६ सदस्यीय कार्यसमिति नै बनाउन पाइँदैन। तर भागबन्डाको आधारमा यति ठूलो कार्यसमिति बनाइयो। यसअन्तर्गत १५ सदस्यीय कार्यसमूह बनाएर काम गर्ने गरियो। निर्धारित समयसीमाभन्दा बढी समय प्रदान गरिए तापनि, थप कुनै प्रगति भएको देखिएन। सीएमसीलाई गम्भीरता र तत्परताको अभाव देखिनु अत्यन्त निराशाजनक लागेको छ, क्रिस्टिनाले भनेकी छन् हामीले हालै रेडक्रसको समितिमा राजनीतिक कोटा वितरणका प्रस्तावहरू छलफल भइरहेको भन्ने जानकारी पाएका छौं। २४ फेब्रुअरीपछि पनि थप २४ घण्टाको समय सीएमसीले दिएको थियो तर त्यो समयमा पनि उनीहरूबीच सहमति जुट्न सकेन। सीएमसीले यो विषयलाई निक्कै गम्भीर रूपमा लिएको उनले जनाएकी छन्। सीएमसीले व्यक्तिगतरूपमा पनि रेडक्रसको आधारभूत सिद्धान्तविपरीत गएका व्यक्तिलाई निलम्बन गर्ने जनाएको छ। उनले भनेकी छन्, यो विषय निक्कै गम्भीर रूपमा लिएको छ र यसलाई गम्भीर भएर हेर्नुहुनेछ भन्ने आशा लिएका छौ। यदि यो सत्य सावित भयो भने सीएमसी प्यानलले ती व्यक्तिहरूलाई व्यक्तिगत रूपमा प्रतिबन्ध (सिफारिस गर्नेछ, जसले यस्ता प्रस्तावहरू अघि सारेका वा स्वीकार गरेका छन्। रेडक्रसको आर्थिक अवस्था अत्यन्त कमजोर भएको अवस्थामा कर्मचारीको पुनर्संरचना गर्ने योजना बनाइएको भन्दै सीएमसीले चिन्ता जनाएको छ। उसले भनेको छ, गम्भीर आर्थिक संकटबीच, संस्थाले नयाँ वरिष्ठ व्यवस्थापकीय पदहरू सिर्जना गर्ने र कर्मचारी पुनर्संरचना गर्ने योजना बनाएको छ। सीएमसीको सिफारिस छ कि यस्ता कार्यहरू तुरुन्त रोक्नुपर्छ, र यस किसिमका दीर्घकालीन निर्णयहरू नवनिर्वाचित कार्यसमितिले मात्र लिनुपर्नेछ। हाल भइरहेको कर्मचारीविरुद्धका कारबाहीहरूले नेपाल रेडक्रसको सञ्चालनलाई कमजोर बनाउने खतरा भएको उसले जनाएको छ। सीएमसीले पटकपटक सरकारलाई यो विषयमा जानकारी गराएको थियो। तर ६ वर्षदेखि विवादमा रहेको रेडक्रसमा समस्या समाधान गर्नुभन्दा सरकारले यसलाई कार्यकर्ता भर्ती केन्द्र बनायो। जो सरकारमा उसले पुरानो समिति भंग गर्ने र आफू निकटलाई समिति राख्ने काममात्रै गयो। महिला, बालबालिका तथा ज्येष्ठ नागरिक मन्त्रालयका सचिव लक्ष्मीकुमारी बस्नेत र काठमाडौंका प्रमुख जिल्ला अधिकारी रामचन्द्र तिवारीलाई पनि सीएमसीले १७ फेब्रुअरीमा पत्र पठाएको थियो। काठमाडौंका प्रमुख जिल्ला अधिकारी तिवारीले आफूलाई औपचारिक रूपमा आईएफआरसीले कुनै जानकारी नगराएको बताएका छन्। हामीलाई फरमल्ली कुनै जानकारी छैन्, उनले भने। नेपाल रेडक्रस सोसाइटी विवादको घेरामा रहँदै आएको छ। भ्रष्टाचार, अनियमितताजस्ता थिलथिलो भएको नेपाल रेडक्रस अब प्रतिबन्धको अवस्थामा नै पुगेको छ। भ्रष्टाचार अनियमितताको दलदलमा फसेपछि तत्कालीन अध्यक्ष सञ्जीव थापाको कार्यसमिति भंग गरेर २०७७ साउन १२ मा नेत्र तिम्सिनालाई तत्कालीन नेकपाको सरकार (ओली सरकार)ले अध्यक्ष बनाएको थियो। ओली सरकार हटेपछि तत्कालीन देउवा सरकारले प्रा सुदर्शनप्रसाद नेपालको नेतृत्वमा अर्को तदर्थ समिति बनायो। लामो समय नेपाल र तिमिल्सिनाको नेतृत्वमा समानान्तर दुई कार्यसमिति क्रियाशील रहे । अदालतको अन्तरिम आदेशको आधारमा तिमिल्सिनाको समितिलाई आधिकारिकता दिए पनि नेपालको समितिले सत्ताको भरमा तिमिल्सना कार्यसमितिलाई रेडक्रसमा प्रवेशसम्म पनि दिएन। पछिल्लो समय कांग्रेस र एमालेको सरकार बनेपछि पुनः सुदर्शन नेपालको नेृतत्वमा कार्यसमिति बन्यो। तर त्यो कार्यसमितिको समानान्तरमा विशाल भण्डारीले अर्को कार्यसमिति बनाए। दुवै कार्यसमितिलाई आईएफआरसीले मान्यता दिएन।"
सरकारले आशा जगाउने कुनै काम गरेन : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले ठूला पार्टी मिलेर बनेको सरकारले आशा जगाउने कुनै काम नगरेको बताएका छन्। राप्रपा लुम्बिनी प्रदेशले शनिबार बुटवलमा आयोजना गरेका बृहत् आमसभालाई सम्बोधन गर्दै अध्यक्ष लिङ्देनले मुलुकलाई स्थायित्व दिनका लागि भन्दै ठूला दल मिलेर बनेको सरकारको ७ महिनामा जनतामा आशा जगाउने कुनै काम गर्न नसकेको बताए। उनले यसअघिदेखि गर्दै आएको भ्रष्टाचारलाई संस्थागत र संरक्षण गर्ने तथा पहिले गरेको भ्रष्टाचारका कारण कारबाहीमा परिन्छ कि भन्दै आवश्यक कानुन बनाएर जोगिनका लागि वर्तमान गठबन्धन बनेको आरोप लगाए। उनले सरकार बन्ने वितिकै ल्याएको भ्रष्टाचार निवारण ऐनमा पाँच वर्षभित्र उजुरी दिइसक्नुपर्ने व्यवस्थाले पनि अगाडिको भ्रष्टाचारलाई संरक्षण गर्ने व्यवस्था गर्न खाजेको तर्क गरे। अध्यादेशबाट देश चलाउन खोज्ने प्रयास असफल हुन थालेपछि सत्तारुढ दलहरू सांसद किनेर अध्यादेश पास गराउने खेलमा रहेको उनले बताए। उनले अब अहिलेको व्यवस्था कुनै हालतमा काम नलाग्ने बताए। उनले वर्तमान संघीयता असफल रहेको भन्दै प्रदेश व्यवस्था खारेज गर्नुपर्ने, संसदलाई पुनः समानुपातिक बनाउने, तथा निर्वाचित प्रधानमन्त्रीलाई दुई कार्यकालसम्म सीमित गर्नुपर्ने बताए।"
मधेसको समस्या समाधान माओवादीले मात्रै गर्न सक्छ : प्रचण्ड,"सिरहा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले मधेसी जनताले भोग्दै आएको विभेद र अपमानको समस्या मधेसको मात्र नभई राष्ट्रकै समस्या भएको बताएका छन्। उनले मधेसको समस्याको समाधान माओवादीले मात्रै गर्नसक्ने दाबी गरे। सिरहामा आयोजित खबरदारी सभालाई सम्बोधन गर्दै उनले मधेसका मसिहा ठान्ने दलहरूले मधेसी जनतामाथि नै घात गरिरहेकाले अब उनीहरूको भ्रमबाट मुक्त हुनुपर्ने बेला आएको बताए। महिला, जनजाति, दलित, मधेसी, मुस्लिम, थारू आदिको पहिचान र अधिकार स्थापित गर्ने दल माओवादी नै भएको स्पष्ट गर्दै अध्यक्ष प्रचण्डले अब मधेसले माओवादीलाई फेरि विश्वास गर्ने बेला आएको बताए। मधेसी जनता वास्तविक देशभक्त र सीमारक्षकको रूपमा रहेको उल्लेख गर्दै उनले उनीहरूको सम्मान गर्नुको साटो अरु देशका नागरिक सरह व्यवहार गर्नु विभेद र अपमान भएकाले यसलाई प्रभावकारी कार्यक्रममार्फत नै अन्त्य गर्न सकिने र त्यसको नेतृत्व माओवादीले मात्रै गर्नसक्ने बताए। अध्यक्ष प्रचण्डले माओवादीले जनयुद्धकै क्रममा मधेसी जनताको आत्मनिर्णयको अधिकारलाई स्थापित गर्न मधेस सरकार गठन गरिएको र पार्टीभित्र पहिलोपटक मधेसी राष्ट्रिय मुक्ति मोर्चा गठन गरिएको स्मरण गराए। झन्डै एक हजार तीन सय मधेसी जनताका छोराछोरीले माओवादी जनयुद्धमा बलिदान गरेको उनले बताए।। आफ्नो पार्टीले जनयुद्ध सुरु गर्दा पहिलोपटक हतियारको तालिम मधेसबाटै सुरु गरेको जानकारी दिँदै अध्यक्ष प्रचण्डले आफूले पहिलोपटक हतियारको तालिम धनुषा र सिरहाबाटै लिएको बताए। २०६४ सम्म आउँदा मधेस माओवादीमय भएको तर पार्टी एकता बचाउन नसक्दा र गौर हत्याकाण्डजस्ता विभिन्न षड्यन्त्रका कारण मधेसी जनतामा माओवादीप्रति भ्रम पर्न गएको र यही भ्रम हटाउन अहिले तराई मधेस जागरण अभियान लिएर आएको उनले स्पष्ट पारे। नेपालको इतिहासमै पहिलोपटक राजनीतिक दलको तर्फबाट हुलाकी मार्ग केन्द्रित अभियान सुरु गरिएको उल्लेख गर्दै उनले देशको होचो स्थान कचनकवलबट सुरु गरिएको यो अभियानको दोस्रो संस्करण मध्यपहाडी लोकमार्ग हुँदै देशको अग्लो भूभाग रहेको सोलुखुम्बुमा गएर समापन गरिने बताए।"
ट्रम्प र जेलेन्स्कीको वार्तालाई लिएर एमाले महासचिवले भने : क्षेत्रीय शान्ति बिना विश्व शान्ति सम्भव हुँदैन,"काठमाडौं : नेकपा एमाले महासचिव शंकर पोखरेलले क्षेत्रीय शान्ति बिना विश्व शान्ति सम्भव नहुने दाबी गरेका छन्। अमेरिकी राष्ट्रपति डोनाल्ड ट्रम्प र युक्रेनी राष्ट्रपति भ्लोदिमिर जेलेन्स्कीबीच शुक्रबार राति ह्वाइट हाउसमा भएको भेटवार्तालाई लिएर उनले छिमेकसँगको सम्बन्ध बिग्रदा शक्तिशाली देशहरूले पनि दुःख पाएको बताएका हुन्। उनले अमेरिका र युक्रेनबीच अमेरिकामा भएको प्रत्यक्ष वार्ताले धेरैलाई धेरै पाठ सिकाएको बताए। छिमेकका विरुद्ध बाहिरबाट प्राप्त हुने सहयोग अस्थायी र कतिपय अर्थमा स्वार्थ आधारित हुने गरेको उनको भनाई छ। अमेरिका र युक्रेन बीच अमेरिकामा भएको प्रत्यक्ष वार्ताले धेरैलाई धेरै कुराको पाठ सिकाएको छ। महासचिव पोखरेलले भने,हरेक राष्ट्रले आफ्नो राष्ट्रिय हितका लागि छिमेकसँगको सम्बन्धलाई प्राथमिकतामा राख्नु पर्दछ । छिमेकसँगको सम्बन्ध बिग्रदा ठूला र शक्तिशाली देशहरूले पनि दुःख पाउनु पर्दोरहेछ । छिमेकका विरुद्ध बाहिरबाट प्राप्त हुने सहयोग अस्थायी र कतिपय अर्थमा स्वार्थ आधारित हुँदो रहेछ। उनले रुस र युक्रेन दुबैका लागि युद्ध घाँडो भएको टिप्पणी गरे। उनले भने, आज रुस र युक्रेन दुबैका लागि युद्ध घाँडो भएको छ । तर युद्ध अन्त्यका लागि उनीहरूले निकै ठूलो मूल्य चुकाउनु पर्ने अवस्था देखिँदैछ । शान्ति र स्थायित्वका लागि अब हरेक देशले सोच्नु पर्दछ, क्षेत्रीय शान्ति विना विश्व शान्ति सम्भव हुँदैन । त्यसमाथि एसियाली देशहरुले आपसी सम्बन्धको विकासमा जोड दिने हो भने एसिया विश्वसभ्यताको केन्द्रका रुपमा पुनः स्थापित हुने अवस्था छ। अमेरिकाको पछिल्लो रणनीतिले अबको एसिया नै भूराजनीतिको द्वन्द्वको केन्द्र बन्न सक्ने संकेत गरेको पोखरेलको दाबी छ। स्वार्थपरक नीतिले आर्थिक स्वार्थ आधारित नयाँ प्रकारको भूराजनीतिक द्वन्द्वको विकास गर्ने उनको भनाई छ। गाजा क्षेत्र प्यालेस्टानीहरुबाट खोस्ने योजनाले त्यसकै संकेत गर्दछ। साथै रुस र युक्रेन बीचको युद्ध अन्त्यको नाममा भएको अमेरिकी प्रयास विश्वशान्तिको उद्देश्यसँग जोडिएको देखिएन । त्यसको केन्द्रमा खनिज सम्पदाको प्राप्ति मुख्य चासोको विषय बन्न पुगेको छ । उनले भने, यस प्रकारको स्वार्थपरक नीतिले अन्ततः आर्थिक स्वार्थ आधारित नयाँ प्रकारको भूराजनीतिक द्वन्द्वको विकास गर्नेछ । यस प्रकारको परिस्थितिबाट एशियाली राष्ट्रहरु विशेष ढंगले सचेत बन्नु आवश्यक छ। भेटवार्ताका क्रममा ट्रम्प, उपराष्ट्रपति जेडी भान्स र जेलेन्स्कीबीच चर्को विवाद नै भएको थियो। वार्ताको क्रममा भान्सले जेलेन्स्कीमाथि संयुक्त राज्य अमेरिकाको अपमान गरेको आरोप लगाएका छन्। अमेरिकी राष्ट्रपति ट्रम्पले युक्रेनी राष्ट्रपतिलाई धेरै पटक हप्काएका नै थिए। ट्रम्पले जेलेन्स्कीलाई तेस्रो विश्वयुद्ध सुरु गर्ने प्रयास गरेको आरोप पनि लगाए। उक्त वार्ताका क्रममा जेलेन्स्की रिसाएर ह्वाइटहाउसबाट बाहिरिएका थिए। दुई नेताहरूबीच खनिजको सम्बन्धमा सम्झौता हुने तय भएको थियो तर वार्ता विवादकै कारण रोकियो।"
"अधिकारको मात्रै कुरा गरेर हुँदैन, सबैले आफ्नो दायित्व र जिम्मेवारी बुझ्नुपर्छ : उपप्रधानमन्त्री सिंह",काठमाडौं : उपप्रधान एंव सहरी विकासमन्त्री प्रकाशमान सिंहले राजनीतिक स्थायित्वमार्फत मुलुकलाई समृद्ध बनाउन वर्तमान सरकार गठन भएको बताएका छन्। शनिबार काठमाडौंमा आयोजित एक कार्यक्रममा सिंहले पटक पटक सरकार परिवर्तन हुँदा जनतामा निराशा उत्पन्न भएको र विकास निर्माणका काम समेत प्रभावित भएकाले वर्तमान सरकार गठन भएको बताएका हुन्। उनले कमी कमजोरीहरूलाई पहिचान गर्दै जनतालाई विश्वास दिलाएर अघि बढ्ने धारणा राखे। सिंहले अधिकारको कुरा मात्रै गरेर नहुने भन्दै सबैले आफ्नो दायित्व र जिम्मेवारी बुझ्नुपर्ने बताए। उनले सहकारीप्रति देखिएको नकारात्मक भाष्यलाइ चिर्नका लागि सहकारीहरूले नै स्वच्छरुपमा आफ्नो गतिविधि अघि बढाउनुपर्ने बताए।
करेन्ट लागेर मृत्यु,बारा : जितपुरसिमारा उपमहानगरपालिका१६ टाङगिया बस्ती बस्ने ४५ वर्षीय ज्ञान बहादुर राईता मगरको करेन्ट लागेर शुक्रबार दिउँसो मृत्यु भएको छ। कोल्हवी नगरपालिका५ बलुवा खोलामा करेन्ट लगाई माछा मार्ने क्रममा करेन्ट लागेर गम्भीर घाइते भएका उनको जननायक अस्पताल कोल्हबीमा प्राथमिक उपचारपश्चात प्रादेशिक अस्पताल कलैया लैजाने क्रममा बाटोमै मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।
जुवातास खेलिरहेको अवस्थामा ८ जना पक्राउ,"तनहुँ : ब्यास नगरपालिका४ सिमलटारमा जुवातास खेलिरहेको अवस्थामा ८ जना पक्राउ परेका छन्। ४१ वर्षीय कृष्ण बहादुर क्षेत्रीको घरमा जुवातास खेलिरहेको अवस्थामा कृष्ण बहादुर समेत ८ जनालाई शुक्रबार बेलुकी प्रहरीले पक्राउ गरेको हो । जिल्ला प्रहरी कार्यालय तनहुँबाट खटिएको प्रहरीले उनीहरूलाई ३६ हजार ३ सय १० नेपाली रुपैयाँ, २ हजार २ सय ५० भारतीय रुपैयाँ र २ सय १३ पत्ती ताससहित पक्राउ गरेको हो। यस सम्बन्धमा प्रहरीले आवश्यक अनुसन्धान गरिरहेको जिल्ला प्रहरी कार्यालयले जनाएको छ।"
मोटरसाइकलको ठक्करबाट पैदलयात्रीको मृत्यु,दाङ : मोटरसाइकलको ठक्करबाट पैदलयात्रीको मृत्यु भएको छ। राजपुर गाउँपालिका३ खरदरीयास्थित सडकमा बेलाबाट खरदरीयातर्फ जाँदै गरेको प्र ०३०३० प ५६०३ नम्बरको मोटरसाइकलको ठक्करबाट पैदलयात्री सोही ठाउँ बस्ने ३७ वर्षीया विष्णा यादवको मृत्यु भएको हो। शुक्रबार बेलुकी भएको उक्त दुर्घटनामा गम्भीर घाइते भएकी उनको राप्ती स्वास्थ्य विज्ञान प्रतिष्ठान घोराहीमा उपचारको क्रममा शनिबार बिहान मृत्यु भएको हो। फरार मोटरसाइकल चालकको खोजी भइरहेको जिल्ला प्रहरी कार्यालयले जनाएको छ। दुर्घटनाका सम्बन्धमा आवश्यक अनुसन्धान गरिरहेको प्रहरीले जनाएको छ।
माओवादीको अस्थिर चरित्रले अहिलेको सरकार बन्योः डा महत,"नुवाकोट : नेपाली कांग्रेसका प्रवक्ता तथा पूर्व अर्थमन्त्री डा प्रकाशशरण महतले अहिलेको सरकारले देश र जनतालाई उच्च प्राथमिकतामा राखेर कार्य गरिरहेको दाबी गरेका छन्। देशको अस्थिर राजनीतिक प्रणालीलाई परिवर्तन गर्न कांग्रेसएमाले मिलेर देश चलाएको उनको भनाइ छ। नुवाकोटको शिवपुरी गाउँपालिकास्थित शेरावगरमा आयोजित कार्यक्रममा अहिलेको सरकारले जति गर्नु पर्ने हो, त्यति कार्य गरिरहेको बताए। उनले अगाडि भने, कांग्रेसएमाले गठबन्धनको सरकारले देश र जनतालाई उच्च प्राथमिकतामा राखेर काम गरिरहेको छ। वर्तमान सत्तारूढ गठबन्धन माओवादी केन्द्रको अस्थिर राजनीतिक प्रवृत्ति र चरित्रकै कारण बनेको डा महतले आरोप लगाए। उनले अगाडि भने, सरकारमा बस्न नपाएको धङधङीकै कारण माओवादीले अनेक प्रपञ्च रचिरहेको र माओवादीको अस्थिर राजनीतिक चरित्र अहिले पनि उस्तै रहेको कारण कांग्रेस एमाले दुवै सचेत रहेको खुलासा गरे। डा महतले सहमति अनुसार अहिलेको सरकार तोकिएकै समयसम्म चल्ने बताए। प्रधानमन्त्री केपी शर्मा ओलीले सहमति अनुसार सरकार चलाउनुहुन्छ, त्यसपछि कांग्रेस सभापति शेरबहादुर देउवा प्रधानमन्त्री बन्नुहुनेछ, डा महतले भने। उनले राजनीतिमा स्थायित्व, विकास र समृद्धिका लागि कांग्रेस अगाडि रहेको उल्लेख गर्दै कांग्रेसकै अगुवाइमा देशले स्थिरता र आर्थिक प्रगति हासिल गरेको समेत दाबी गरे। कांग्रेसले गरेको उल्लेखनीय कार्यकै आधारमा प्रमुख पार्टी भएको बताएका छन्। उनले आफू अब २०८४ को आम निर्वाचन गृह जिल्ला नुवाकोटबाटै प्रत्यक्ष चुनाव लड्ने बताए।"
बर्दिबासका पाँचवटा अस्पताललाई बन्द गर्न निर्देशन,"जनकपुरधाम : मधेश प्रदेशका मुख्यमन्त्री सतिष कुमार सिंहले महोत्तरीको बर्दिबास रहेका पाँचवटा अस्पताललाई बन्द गर्न निर्देशन दिएका छन्। अनुगमन गरेका ८ अस्पतालमध्ये सेवा सञ्चालन अनुमति नलिएका ५ वटा अस्पताललाई बन्द गर्न निर्देशन दिएका हुन्। बर्दिबासमा सञ्चालित पिनाकल हस्पिटल, सुरक्षा अर्थोपेडिक एण्ड डेन्टल क्लिनिक , ऊँ समाज डेन्टल क्लिनिक, खर्गा डेन्टल केयर सेन्टर र खोमुसरा डेन्टल क्लिनिकलाई बन्द गर्न निर्देशन दिएका हुन्। सेवा सञ्चालन अनुमतिपत्र बिनै सञ्चालनमा रहेका अस्पताललाई तत्काल बन्द गर्न निर्देशन दिँदै मुख्यमन्त्री सिंहले विधि र प्रक्रियाअनुसार मापदण्ड पूरा गरी अस्पताल सञ्चालन गर्न सुझाव दिए। यसैगरी अनुगमन क्रममा बर्दिवास स्थित महेन्द्र डेन्टल क्लिनिकले सेवा सञ्चालन स्वीकृति लिएको पाइएको छ। सेवा सञ्चालन अनुमति लिएको जनसेवा हस्पिटल र डिएनबि मेडिकेयर सेन्टरलाई नवीकरण गराउन मुख्यमन्त्री सिंहले निर्देशन दिए।"
परीक्षालाई असर गर्नेगरी विद्यालयमा महोत्सव गर्दै नगरपालिका,"नवलपुर : मध्यविन्दु नगरपालिकाले परीक्षाकै मुखमा विद्यालयको खेलमैदानमा कृषि प्रविधि प्रदर्शनी तथा खाना महोत्सव गर्ने तयारी गरेको छ। नगरपालिकाले फागुन २२ देखि २४ गतेसम्म मध्यविन्दु७ चोरमारा स्थित नवजागरण माध्यमिक विद्यालयको खेलमैदानमा महोत्सवको आयोजना गर्न लागेको हो। नगरपालिकाले यस अघि फागुन ११ गते महोत्सवमा सहभागी हुन सबै विद्यालयलाई पत्राचार गरेको थियो। विद्यालय व्यवस्थापन समितिको यही फागुन १२ गते बसेको सञ्चालक समितिको बैठकले महोत्सवको मिति र स्थान परिवर्तन गर्न आग्रह गरेको छ। बैठकको निर्णयमा भनिएको छ, यो कार्यक्रम राम्रो हुँदा हुँदै पनि यसले विद्यार्थीको पठनपाठनमा असर पुर्याउँछ , विद्यालयको खेलमैदानमा यो कार्यक्रम आयोजना गर्दा विद्यालय शान्ति क्षेत्रको अवधारणाको पालना नहुने र भोलिका दिनमा जुनसुकै नाममा महोत्सव सञ्चालन हुन सक्ने हुँदा पठनपाठनमा गम्भीर असर पुग्छ। विद्यालय व्यवस्थापन समितिका अध्यक्ष विन्दु काफ्लेको अध्यक्षतामा बसेको सो बैठकले फागुनको समयमा कोर्स समाप्त गर्नुपर्ने र परीक्षाहरू नजिकिने भएकाले विद्यालयको खेलमैदानमा महोत्सव नगर्न आग्रह गरेको छ। प्रधानाध्यापक हरिप्रसाद देवकोटाले एसईई र बिएलई परीक्षा नजिकै आउने हुँदा त्यस कार्यक्रमले तयारीमा समस्या हुने बताए। उनले भने, हामीले कार्यक्रमको स्थान या मिति सार्न आग्रह गरेका छौं, कुराहरू सकारात्मक आएका छन्, यही खेल मैदानमा गर्दा यसले पठनपाठनमा असर गर्छ भन्ने हाम्रो भनाइ हो। एसईई आगामी चैत ७ गते र बिएलई चैत ८ गते देखि सुरु हुँदैछ। नगरपालिका प्रमुख भिम अधिकारीले पहिले विद्यालयको सल्लाह बमोजिम नै महोत्सव गर्ने स्थान तय गरेको बताए। उनले भने, हामीले सल्लाहमा नै स्थान तय गरेका हौं। पछि फेरि उहाँहरूले विरोध किन जनाउनुभयो थाहा छैन। अधिकारीले स्थान सार्ने विषयमा आफूहरू छलफलमा नै रहेको बताए।"
कानुनहरू निर्माण नहुँदा स्थानीय सरकारलाई काम गर्न अप्ठ्यारो भइरहेको छ,रूकुम पूर्व : लुम्बिनी प्रदेशका सभामुख तुलाराम घर्तीले देश संघीयतामा गएपनि कानुनहरू निर्माण नुहुँदा स्थानीय सरकारलाई काम गर्न अप्ठ्यारो भएको बताएका छन्। शनिबार रूकुम पूर्वको पुथा उत्तरगंगा गाउँपालिकामा आयोजित प्रदेश सरकारसँग स्थानीय सरकारको कानुन निर्माण सम्बन्धि सहकार्य कार्यक्रम मा लुम्बिनी प्रदेशका सभामुख घर्तीले विभिन्न कानुन निर्माणको कामहरू थन्किँदा स्थानीय सरकारले काम गर्न अप्ठ्यारो भएको बताएका हुन्। प्रदेश प्रमुख घर्तीले देश संघीय राज्यमा प्रवेश गरेको ७ वर्ष भइसक्दा पनि कानुनहरू पुरानै हुँदा जनता मारमा परिरहेको बताए। सभामुख घर्तीले अहिले लुम्बिनी प्रदेश सरकारले कानुन निर्माणको प्रक्रियालाई अगाडि बढाएर सहकार्य कार्यक्रम सञ्चालन गरेको बताए। स्थानीय सरकार सञ्चालनमा भएको अप्ठ्याराहरूलाई सहज बनाउन प्रदेश सरकारले बनाउने कानुनको सुझाव तथा समस्याहरूलाई बुझ्न प्रदेश सरकार लागि परेको बताए।
अवैध रूपमा सञ्चालन भएका १० अस्पताल बन्द,"रौतहट : मधेश प्रदेशका मुख्यमन्त्री सतिश कुमार सिंहले रौतहटको चन्द्रपुर नगरपालिकामा सञ्चालित १० वटा अस्पताल बन्द गर्न निर्देशन दिएका छन्। अस्पताल अनुगमनका क्रममा रौतहट आएका मुख्यमन्त्री सिंहले अवैध तथा अनधिकृत रूपमा सञ्चालनमा रहेका अस्पताल बन्द गर्न निर्देशन दिएका हुन्। शनिबार अनुगमनका क्रममा दर्ता र मापदण्डबिना सञ्चालित १० वटालाई बन्द गर्न निर्देशन दिएका हुन। चन्द्रपुर नगरपालिकामा सञ्चालित हाईवे ट्रमा हस्पिटल एण्ड रिसर्च सेन्टर, सिभिल हयुमनहोस्पिटल एण्ड रसर्चसेन्टर,पब्लिकलाईफ केयर पोलिक्लीनिक, हिमालयन पोलिक्लीनिक चन्द्रपुर प्रालि, एपोलो हस्पिटल, चपुर सिटी हस्पिटल, चन्द्रनिगाहपुर अर्थोपेडिक एण्ड जनरल हस्पिटल प्रालि, चन्द्रपुर सामुदायिक हस्पिटल, चन्द्रपुर आँखा तथा दाँत उपचार केन्द्रलाई मापदण्ड पूरा गरी दर्ता गरेर मात्र सञ्चालन गर्न मुख्यमन्त्री सिंहले निर्देशन दिए। भर्ना भएका बिरामीलाई अन्यत्र भर्ना गरेर पैसा तिराउने काम बन्द गर्न निर्देशन दिँदै मुख्यमन्त्री सिंहले लिखित पत्र समेत दिएका छन्। ११ वटा अस्पतालको अनुगमन गर्दा चन्द्रपुर हस्पिटल मात्र दर्ता गरी सञ्चालनमा रहेको पाइएको थियो। सेवा सञ्चालन अनुमति लिएर मात्र अस्पताल सञ्चालन गर्न उनले निर्देशन दिए।"
धार्मिक पर्यटन प्रवर्द्धनका लागि सराङकोटमा महायज्ञ,"शनिबार राष्ट्रपति रामचन्द्र पौडेलबाट सराङकोट धाममा निर्माण भएको विशाल पञ्चमुखी गणेश मूर्ति एवम् देवालयको उद्घाटन हुँदै। पोखरा : सूर्योदयसँगै अन्नपूर्ण, माछापुच्छ्रे, धौलागिरिलगायतका हिमशृंखला, पोखराबजार, फेवातालको अवलोकनका लागि प्रख्यात पोखराको सराङकोटमा थप पर्यटकीय आकर्षणका रूपमा विकास गर्न श्रीमद्भागवत् ज्ञानमहायज्ञ एवं धार्मिक पर्यटन महोत्सव सुरु भएको छ। १४ गतेदेखि २१ फागुनसम्म जारी रहने उक्त उत्सवअन्तर्गत बुधबार पूर्वांगसहित महायज्ञ शुभारम्भ भएको हो। बाजागाजा, भजन, युद्धकलासँग सम्बन्धित सरुन खेलसहित पोखरा गाईघाटबाट सेती नदीमा स्नान गरी पञ्चकन्यासहित कलशयात्रा विन्ध्यवासिनी मन्दिर, सेदी हुँदै अन्नपूर्ण केबलकारमार्फत यज्ञस्थल सराङकोट टप हुँदै मूल समारोहमा परिणत भएको थियो। पहिलो दिन अन्नपूर्ण केबलकारका अध्यक्ष कालु गुरुङबाट २५ लाख, सराङकोट धार्मिक एवं पर्यटन क्षेत्र विकास समितिका अध्यक्ष प्रेमबहादुर जीसीबाट १५ लाख, गरिमा विकास बैंकबाट ७ लाख ५० हजार, खिमबहहादुर जीसीबाट २ लाख ३३ हजार एवं अन्यदाताको गरी कुल ४५ लाख ७५ हजार सहयोग संकलन भएको प्रसारप्रचार संयोजक कृष्ण थापाले बताए। शुक्रबारसम्म महायज्ञमा ७२ लाख ६० हजार दाताहरूबाट संकलन भएको थापाले बताए। महायज्ञबाट ३ करोड जम्मा गर्ने र आम्दानी पूरा गर्न बाँकी बहुउद्देश्यीय निर्माण कार्यमा खर्च गरिने पनि उनले बताए। सहमारोहमा अन्नपूर्ण केबलकारका अध्यक्ष गुरुङले सराङकोट धार्मिक पर्यटकीयस्थलका अलवा शक्तिपीठका रूपमा क्रमशः स्थापित हुँदै गएको सराङकोट स्वर्गको टुक्रा भएको अनुभव सुनाए। सत्कर्ममा सहयोग गर्न पाउँदा खुसी लागेको पनि उनले बताए। महायज्ञका मुख्य वाचक भागवत् भाष्कर पण्डित कमलनयन गौतमले सराङकोटलाई पुण्यभूमि भएको बताए। सराङकोट धामको वृद्धि विकासका लागि योसहित ६ यज्ञ गरिएको बताए। उद्घाटनका दिन यज्ञस्थल पुग्ने सम्पूर्ण भक्तजनका लागि केबलकार तथा बसमा निःशुल्क यात्राको व्यवस्था मिलाइएको थियो। बिहानै सूर्योदयको अवलोकनका साथै शिव, पञ्चमुखी गणेशको दर्शन गर्न फेवाताल किनार सेदीमा सञ्चालनमा रहेको अन्नपूर्ण केवलकारले पर्यटक र तीर्थयात्रीलाई थप सहज बनाएको छ। अन्नपूर्ण हिमशृंखला, फेवाताल र पोखरा बजारको अवलोकन गर्दे सूर्योदय र पञ्चमुखी गणेशको दर्शन गर्न सहज भएको पर्यटकले बताएका छन्। राष्ट्रपति रामचन्द्र पौडेलले शनिबार सराङकोट धाममा निर्माण गरिएको विशाल पञ्चमुखी गणेशको मूर्ति एवं देवालयको उद्घाटन गर्ने कार्यक्रम रहेको छ। सराङकोटमा २०६१ सालदेखि गुरुयोजना बनाएर धार्मिक पर्यटकीयस्थलको रूपमा विकास भएको हो। हालसम्म प्राचीन शिव मन्दिरसँगै विशाल शिव मन्दिर, नेपालकै पहिलो विशाल पञ्चमुखी गणेश मूर्ति, १०८ शिवलिंग, भ्यु टावर, भूमे कालिकालगायतका संरचना बनाउन ३५ करोड खर्च भइसकेको छ। सराङकोटमा थप धार्मिक तथा पर्यटकीय संरचना निर्माणसमेत गर्ने उद्देश्यले महायज्ञ भएको हो। सूर्योदय, अन्नपूर्ण, धौलागिरि, माछापुच्छे हिमाल अवलोकनका लागि प्रख्यात पोखराको सराङकोटमा नयाँ पर्यटकीय आकर्षण ५१ फिट अग्लो पञ्चमुखी गणेशको मूर्ति थपिएको छ। समुद्र सतहदेखि करिब १६ सय मिटर उचाइमा रहेको सराङकोटलाई धार्मिक पर्यटन गन्तव्यका रूपमा विकास गरी विशेष धार्मिक र पर्यटनको केन्द्र बनाउने उद्देश्यले पुरानो शिव मन्दिरलाई नयाँ रूपमा निर्माणका साथै पञ्चमुखी गणेशको मूर्ति स्थापना गरिएको हो।"
खाँदबारीमा महिलाको शव फेला,"सङ्खुवासभा : सङ्खुवासभाको खाँदबारी नगरपालिका८ पिप्लेमा महिलाको शव फेला परेको छ। खाँदबारी८ पिप्लेस्थित आदर्श टोलमा ३० वर्षीया यमकुमारी ढकाल पोखरेलको शव फेला परेको हो। आज बिहान ५ बजे ३० वर्षीया पोखरेलको शव घरभन्दा पाँच सय मिटर पर फेला परेको जिल्ला प्रहरी कार्यालय सङ्खुवासभाका प्रहरी नायब उपरीक्षक दक्ष कुमार बस्नेतले बताए। उनी शुक्रबार बेलुकी ८ बजेदेखि हराएकी थिइन्। प्रहरीका अनुसार पोखरेलका श्रीमान्, एक छोरा र एक छोरी रहेका छन्। घटनाका बारेमा थप अनुसन्धान भइरहेको प्रहरी नायब उपरीक्षक बस्नेतले बताए। उनको शव परीक्षणका लागि जिल्ला अस्पताल खाँदबारीमा राखिएको छ।"
सिन्धुलीमा विद्युतीय गाडी दुर्घटना हुँदा ८ जना घाइते,"सिन्धुली : सिन्धुलीको बिपी राजमार्गअन्तर्गत सुनकोसी गाउँपालिका५ मुल्कोटमा आज दिउँसो भएको सवारी दुर्घटनामा आठ जना घाइते भएका छन्। झापाबाट काठमाडौँतर्फ जाँदै गरेको मप्र ०२००१ ज ००६ नम्बरको विद्युतीय गाडी तीव्र गतिका कारण अनियन्त्रित भई सडक छेउको डिभाइडरमा ठोक्किएको जिल्ला प्रहरी कार्यालय, सिन्धुलीका प्रमुख प्रहरी उपरीक्षक गोविन्दराज काफ्लेले बताए। दुर्घटनामा घाइते हुनेमा काठमाडौँ महानगरपालिका१६ बस्ने ५२ वर्षीया विष्णुमाया लालचन, ५६ वर्षीया यमकुमारी हिराचन, ५८ वर्षीया पदमकुमारी जुवारचन, ३० वर्षीया हानानी जुवारचन, १६ वर्षीया हास्मी जुवारचन, ६२ वर्षीय जनकलाल हिराचन, ५६ वर्षीय शक्तीलाल जुवारचन र सिन्धुलीको कमलामाई नगरपालिका७, रामपुर निवासी १९ वर्षीय सहचालक निशान तामाङ रहेका छन्। प्रहरी उपरीक्षक काफ्लेका अनुसार घाइतेको अवस्था खतरामुक्त छ। घाइतेलाई थप उपचारका लागि धुलिखेल अस्पताल पठाइएको छ। सवारी चालक, सिन्धुलीको कमलामाई नगरपालिका७, रामपुर निवासी २४ वर्षीय सुजन बल भने सकुशल रहेका छन्। घटनाको प्रारम्भिक अनुसन्धानका आधारमा गाडी तीव्र गतिमा रहेको र त्यसकै कारण अनियन्त्रित भई दुर्घटना भएको हुनसक्ने प्रहरी उपरीक्षक काफ्लेले बताए। सवारी चालकलाई नियन्त्रणमा लिएर दुर्घटनाबारे थप अनुसन्धान भइरहेको प्रहरीले जनाएको छ।"
भद्रपुरबाट ब्राउन सुगरसहित दुई युवक समातिए,"झापा : झापाको भद्रपुरमा लागुऔषध ब्राउन सुगरसहित दुई जनालाई सशस्त्र प्रहरीले पक्राउ गरेको छ। तनहुँ जिल्ला भानु नगरपालिका१२ कवाजित निवासी २४ वर्षीय सुदिप बिक र सुनसरी जिल्ला रामधुनी नगरपालिका ३ सिंघिया निवासी २७ वर्षीय हिरालाल बिक ब्राउन सुगरसहित पक्राउ परेका हुन्। सशस्त्रले उनीहरूको साथबाट प्लास्टिकसहित ३०१ ग्राम ब्राउन सुगर बरामद गरेको छ। सशस्त्र प्रहरी बल नेपाल प्रस्तावित सीमा सुरक्षा गुल्म भद्रपुर मातहत रहेको बिओपी महेशपुरको टोलीले शुक्रबार साँझ ६ बजेको समयमा भारतबाट बा ९० प १६७५ नम्बरको स्कुटर चढेर नेपाल आउँदै गरेका उनीहरूलाई भद्रपुर ३ मेचिपारिस्थित झोलुङ्गे पुलमा शंका लागेर चेकजाँच गरेका थिए। सशस्त्रले उनीहरूको शरीर खानतलासीसँगै स्कुटर पनि चेकजाँच गरेका थिए। स्कुटरको ब्याट्री रहने बक्सभित्र लुकाइछपाई राखिएको तीन वटा पोकामा २९८ ग्राम र एउटा पोकामा ३ ग्राम ब्राउन सुगर फेला परेको हो। उनीहरूले ब्राउन सुगर भारतीय सीमावर्ती बजारबाट खरिद गरी ल्याएको र काठमाडौं पठाउन खोजेका थिए। सशस्त्रले बरामद गरेको ब्राउन सुगरको नेपाली बजार मूल्य ३५ देखि ४० लाख हुने अनुमान गरिएको छ। सशस्त्रले दुवै जनालाई ब्राउन सुगर, नगद १६ हजार ४१० रुपैयाँ, दुई थान मोबाइल र स्कुटरसहित आवश्यक कारबाही लागि वडा प्रहरी कार्यालय भद्रपुर बुझाइसकेको छ।"
नेपालमा पहिलो पटक प्राकृतिक चिकित्सा विज्ञान पढाइ हुने,"नवलपुर : नेपालमा पहिलोपटक प्राकृतिक चिकित्सा विज्ञानको पढाइ सुरु हुने भएको छ। नवलपुरको देवचुली१६ रजहरमा रहेको प्राकृतिक चिकित्सालयलाई प्राकृतिक चिकित्सा विज्ञान पढाउने गरी शिक्षण अस्पतालका रूपमा सञ्चालन गर्ने तयारीले तीव्रता पाएसँगै नेपालमा पहिलोपटक यो विषयमा पढाइ सुरु हुन लागेको हो। चिकित्सालयले नेपाल संस्कृत विश्वविद्यालयबाट सम्बन्धन लिएर शिक्षण अस्पतालको तयारी गरेको चिकित्सालयका व्यवस्थापक हरि सापकोटाले बताए। हामीले पाठ्यक्रमसहित सम्पूर्ण तयारीको विवरण विश्वविद्यालयलाई बुझाइसकेका छौं, आवश्यक पूर्वाधार धमाधम निर्माण भएका छन्। केही हुने क्रममा छन्, सापकोटाले भने। उनले पहिलो वर्ष चिकित्सालयमा ब्याचरल इन नेचुरोपेथी एन्ड योगा साइन्स (बीएनवाइएस) को कक्षा सञ्चालन गर्ने गरी प्रस्ताव नेपाल संस्कृत विश्वविद्यालयमा पेस गरिएको बताए। विश्वविद्यालयको आगामी सिनेटबाट यसलाई अनुमोदन गर्ने कुरामा आफूहरू विश्वस्त रहेको सापकोटाको भनाइ छ। प्राकृतिक चिकित्सा शिक्षण अस्पताल निर्माणका लागि राष्ट्रिय योजना आयोगले विशेष अनुदानमार्फत १२ करोड ४६ लाख रुपैयाँ विनियोजन गरेको छ। जुन रकममध्ये यो वर्ष पाँच करोडको भवन निर्माणाधीन अवस्थामा छ भने आगामी वर्ष ७ करोड ४६ लाख खर्च गरी भवन निर्माण गर्ने योजना बनाइएको छ। सम्बन्धन पाएमा यो वर्ष, नभए अर्को वर्षदेखि शिक्षण अस्पताल सञ्चालन गर्न सकिन्छ। हाम्रो तर्फबाट तयारीमा कुनै कमी छैन। चिकित्सालयलाई हामी देशकै गौरवका रूपमा विकास गर्न चाहान्छौं, सापकोटाले भने। १० बिघा क्षेत्रफलमा फैलिएको यस अस्पतालमा आगामी असारदेखि आवासीय रूपमा तीन सय बिरामीलाई उपचार गर्ने गरी निर्माणको कामलाई तीव्रता दिइएको सापकोटाको भनाइ छ। हामीले आवश्यक विभाग बनाएका छौं, छात्रावासलगायतको निर्माण अन्तिम चरणमा पुगेको छ। १० बिघा जमिन भोगाधिकार प्राप्त छ, अरू जमिन प्राप्तिका लागि प्रक्रिया अगाडि बढेको छ, सापकोटाले बताए। नेपाल संस्कृत विश्वविद्यालयका पूर्वशिक्षाध्यक्ष रमेशप्रसाद ढकालले चिकित्सालयलाई सम्बन्धन दिन ढिलाइ गर्न नहुने बताए। यो त अत्यन्तै आवश्यक चिज हो, नेपालमा नै यो विषय पढाइ हुँदैन, आवश्यक सम्पूर्ण पूर्वाधार भएको रजहरको प्राकृतिक चिकित्सालय योग्य संस्था हो, ढकालले भने। उनले तीनै तहका सरकारले अविलम्ब यो प्रक्रियालाई टुंगोमा पुयाउन आवश्यक रहेको बताए। उनले भने, पाठ्यक्रमहरू तयार छन्, यिनलाई समयसँगै परिमार्जन पनि गर्न सकिन्छ, आवश्यक पूर्वाधार पनि छ भने ढिलाइ गर्नु हुँदैन, यो देशका लागि आवश्यक विषय हो। ढकालले अहिले नेपाल संस्कृत विश्वविद्यालयले सम्बन्धन बढाएर अघि बढ्दा राम्रो हुने र पछि आवश्यक परेमा विश्वविद्यालयका रूपमा विकास गर्न सजिलो हुने बताए। नेपाल संस्कृत विश्वविद्यालयका उपकुलपति धनेश्वर नेपालले चिकित्सालयको प्रस्तावलाई आफूहरूले निकै महत्त्वका साथ हेरेको बताए। उनले भने, अहिले युनिभर्सिटीमा तालाबन्दी छ, सबै फाइललाई गम्भीरताका साथ अध्ययन गर्न पाएको छैन, तर यो निकै सकारात्मक कुरा हो। तालाबन्दी खुलेपछि प्रक्रिया अगाडि बढ्छ। नेपाल पुस ८ गते उपकुलपति नियुक्त हुनुअघि नै विश्वविद्यालयमा विद्यार्थी संगठनहरू र आंशिक शिक्षकहरूले विभिन्न माग राखेर गरेको तालाबन्दी अझै खुलेको छैन। नेपालले चिकित्सालयको प्रस्ताव सकारात्मक रहेको बताए। डिम युनिर्भसिटीको विकल्पमा छलफल चिकित्सालयले शिक्षण अस्पताल सञ्चालनका लागि नेपाल संस्कृत विश्वविद्यालयबाट सम्बन्धन लिएर अघि बढ्ने तयारी गरे पनि त्यसो हुन नसके डिम विश्वविद्यालयको अवधारणामा जाने विकल्प बारेमा पनि छलफल चलाएको उनले बताए। स्थानीयको अहिलेसम्मको लगानी र मेहनतलाई कदर गर्नुपर्छ भन्ने छ, डिम युनिर्भसिटी बनाएर शिक्षण अस्पताल सञ्चालन गर्ने विषयमा हामीले छलफल अगाडि बढाएका छौं, अस्पतालका व्यवस्थापक सापकोटाले अन्नपूर्णसँग बताए। त्यसका लागि विज्ञहरूको समूह बनाएर छलफल सुरु भएको सापकोटाले बताए। आफ्नै डिम युनिर्भसिटी बनाएर अगाडि बढ्ने विषयमा सुझावसहितका विकल्प दिन चिकित्सालयले तीन सदस्यीय कार्यदलसमेत बनाएको छ। नेपाल संस्कृत विश्वविद्यालयका पूर्वउपकुलपति कुलप्रसाद कोइरालाको संयोजकत्वमा शिक्षाविद् रमाकान्त सापकोटा र प्राध्यापक देवीभक्त ढकाल सदस्य रहेको विज्ञ कार्यदल बनाइएको छ। विश्वविद्यालयको मूल्य र मान्यताभित्र रहेर पाठ्यक्रम निर्माण, परीक्षा सञ्चालन र नतिजा प्रकाशनसमेतको स्वायत्त अधिकार भएको शैक्षिक संस्थाका रूपमा रहने गरी डिम विश्वविद्यालय बनाउन सकिने कानुनी व्यवस्था छ। यसले अन्य कलेजलाई सम्बन्धन भने दिन पाउँदैन। यज्ञ लगाएर सुरु भएको थियो चिकित्सालय, उत्कृष्ट आइसोलेसन रजहरस्थित प्राकृतिक चिकित्सालय स्थानीयले धनधान्याञ्चल महायज्ञ आयोजना गरी स्थापना गरेका हुन्। २०६४ सालमा स्थापना भएको चिकित्सालयले २०६७ सालबाट उपचार सेवा प्रारम्भ गरेको हो। यज्ञ लगाएर सहयोगी दाता, मुठीदान, स्वतस्फूर्त सहयोगबाट चिकित्सालय स्थापना भएको हो। यसलाई अब शिक्षण अस्पताल बनाउनु आवश्यक छ, सापकोटाले भने। कोरोना महामारीमा देशकै उत्कृष्ट आइसोलेसनका रूपमा यस चिकित्सालयले सेवा दिएको थियो। सरकारले उत्कृष्ट आइसोलेसनका रूपमा चिकित्सालयलाई सम्मानसमेत गरेको थियो। चिकित्सालयमा बसेका सबै कोरोनाका बिरामी निको भएर फर्किएका थिए। प्राकृतिक चिकित्सा विज्ञानमा आधारित रहेर बिनाऔषधि उपचार गरिने यस अस्पतालमा माटो, पानी, हावा, अग्नि, जलका साथै जडीबुटी, वैज्ञानिक मालिस, अक्युपन्चर, फिजियोथेरापी योग, ध्यान पद्धतिद्वारा उपचार प्रदान गरिन्छ।"
जलेर घाइते भएकी महिलाको मृत्यु,विराटनगर : आगोले जलेर घाइते भएकी मोरङको कानेपोखरीकी एक महिलाको उपचारका क्रममा मृत्यु भएको छ। कानेपोखरी गाउँपालिका१ होक्लाबारीकी ५५ वर्षीया रीता बुढाथोकीको मृत्यु भएको मोरङ प्रहरी प्रमुख एसपी नारायणप्रसाद चिमरियाले जानकारी दिए। आगोले जलेर घाइते भएको १ महिनापछि उनको मृत्यु भएको हो। चिमरियाका अनुसार गाईलाई खोले पकाउने क्रममा गत माघ १७ गते सारीबाट सल्किएको आगोले जलेर रीता गम्भीर घाइते भएकी थिइन्। उनलाई उपरचारका लागि विराट शिक्षण अस्पताल ल्याइएको थियो। विराटमा सम्भव नभएपछि थप उपचारका लागि काठमाडौं लगियो। वीर अस्पतालमा उपचारका क्रममा शनिबार बिहान रीताको मृत्यु भएको एसपी चिमरियाले बताए। उनका अनुसार घटनाको थप अनुसन्धान भइरहेको छ।
लागूऔषधले व्यक्तिलाई मात्र नभई समाजलाई खोक्रो बनाउँदैछ : गृहमन्त्री,"काठमाडौं : गृहमन्त्री रमेश लेखकले लागूऔषधले व्यक्तिलाई मात्र नभई समाजलाई खोक्रो बनाउँदै लगेको बताएका छन्। शनिबार काठमाडौंमा उपत्यका प्रहरी कार्यालयले सुरु गरेको लागू औषध विरुद्धको महाअभियान उद्घाटन समारोहमा बोल्दै गृहमन्त्री लेखकले लागू औषध व्यक्ति, परिवार हुँदै समाजकै लागि घातक रुपमा देखा परिरहेको बताएका हुन्। लागूऔषध अत्यन्त चुनौतीका रुपमा देखिएको छ, युवाहरुमा नकरात्मक असर पारेको छ। गृहमन्त्री लेखकले भने, सरकार, प्रहरीकोको मात्रै विषयवस्तु छैन, होइन, यो समग्र समाजकै चिन्ताको विषय भइसकेको छ। उनले यसको नियन्त्रणका लागि तीन वटै तहका सरकारले अभियानका रुपमा सञ्चालन गर्न जरुरी रहेको बताए। लागू औषध प्रयोगकर्ताको जीवन समाप्तितर्फ गएकै छ। समग्र परिवार नै चिन्ता र पीडामा जान्छ। यसले अरु अपराधको पनि वृद्धि गरेको छ। उनले भने,समाजमा विविधखालको अपराध वृद्धि भइरहेको छ। धेरै अपराधको जगमा लागूऔषध छ। उनले विद्यालयस्तरसम्म महाअभियान जोड्न आवश्यक रहेको बताए। महाअभियानलाई प्रत्येक जिल्ला पालिका र टोल, विद्यालय क्याम्पससम्म जोड्नुपर्छ। यदि समयमै नियन्त्रण गरेनौं भने १०१५ वर्षमा एउटा पुस्ता नै नराम्रोसित प्रभावित हुने खतरा देखिराख्याछु। उनले भने,लागूऔषध मुक्त समाज निर्माणका लागि देशव्यापी बनाउन आवश्यक छ र प्रहरीलाई यो महाअभियान देशव्यापी रुपमा लैजान निर्देशन दिन्छु।"
माधवनारायण४ का वडाअध्यक्षको निधन,रौतहट : माधवनारायण नगरपालिकाका वडा अध्यक्षको निधन भएको छ। माधवनारायण४ विशुनपूर्वा मानपुरका वडा अध्यक्ष रामदेवी मुखिया विनको आज बिहान असामयिक निधन भएको परिवारजनले बताएका छन्। लामो समयदेखि गम्भीर प्रकृतिका रोगसँग लड्दै आएका अध्यक्ष मुखियाको आज बिहान ७ बजे आफ्नै घरमा मृत्यु भएको उनका छोरा राम कलेबर मुखियाले जानकारी दिए । उनी विभिन्न अस्पतालमा उपचार गराउँदै आएका उनका छोराले जनाएका छन्। मुखिया नेकपा माओवादी केन्द्रबाट २०७४ र २०७९ मा भएको स्थानीय तहको निर्वाचनमा जितेर लगातार वडाअध्यक्ष बनेका थिए।
कालिञ्चोकमा हिमपात,"दोलखा : कालिञ्चोक र शैलुङ क्षेत्रमा शुक्रबार बेलुकाबाट हिमपात शुरु भएको छ । कालिञ्चोकको कुरी तथा आसपासको क्षेत्रमामा हिमपात शुरु भएपछि दर्शन गर्न गएका भक्तजनहरू रमाइरहेका छन् । कालिञ्चोक दर्शन र प्राकृतिक क्षेत्र भ्रमणका लागि कालिञ्चोक पुगेका पर्यटकहरु हिउँमा रमाइ रहेका होटल सुनापाति कुरीका सञ्चालक हरी वलीले बताए । पुस र माघ महिनामा हिमपात नभएको ३ हजार ८ सय ४२ मिटर उचाइमा रहेको कालिञ्चोक क्षेत्रमा फागुन १६ गते बेलुका पहिलो पटक हिमपात भएको थियो भने शनिबार बिहानैदेखि हिमपात भइरहेको छ । 'हिउँका कारण शुक्रबार बेलुका कालिञ्चोक पुगेका दर्शनार्थीहरुको गाडी फर्कन सकेको छैन' वलीले भने। शैलुङ क्षेत्रमा पनि शुक्रबारदेखि हिउँ परी रहेको स्थानीयले बताएका छन् । जिल्लाका पर्यटकीय स्थल कालिन्चोक, शैलुङ,चेर्दुङ,खरीढुङ्गा लगायतका स्थानहरूमा हिमपात हुँदा पर्यटकहरूको वृद्धि हुने गर्दछ । हिमपात नहुँदा हिमाली क्षेत्रका कृषक तथा होटल व्यवसायी चिन्तित बनेका थिए ।"
कैलालीमा भीषण असिनापानी,"टीकापुर : कैलालीको दक्षिणी क्षेत्रमा भीषण असिना पानी परेको छ। आज बिहानै दक्षिणी क्षेत्रका भजनी नगरपालिका, टीकापुर नगरपालिकाका विभिन्न स्थानहरूमा भीषण असिनासहित पानी परेको हो । हिउँदभरि वर्षा नहुँदा हिउँदेबाली उत्पादनमा कमी आउने आशंका बढिरहेका बेला भएको हिउँदे वर्षाले किसानहरूलाई राहत दिएको भए पनि वर्षासँगै परेको असिना पानीले भने बालीमा क्षति पुगाएको छ । भजनी नगरपालिकाका स्थानीय खेमराज पाण्डेले थोरै समयमा ठूलो मात्रामा असिना पानी पर्दा तोरी र गहुँबालीमा क्षति पुगेको बताए । थोरै समयमा ठूलो संख्यामा असिना र पानी परेपछि तोरी र गहुँबालीमा क्षति पुगेको छ, पाण्डेले भने, धेरै समय परेको भए थप क्षति हुने थियो तर गहुँबालीका लागि भने सिँचाइसमेत भएको छ । शुक्रवारदेखि मौसममा आएको परिवर्तनका कारण सुदूरपश्चिमका पहाडी जिल्लामा हिमपात र तराई जिल्लामा पानी तथा असिना परेको हो ।"
"बरण्डामा युवक मृत फेला, गोली प्रहार गरेर हत्या भएको आशंका","भैरहवा : रुपन्देहीको मायादेवी गाउँपालिकामा एक युवा मृतअवस्थामा फेला परेका छन्। मायादेवी गाउँपालिका२ डन्टहवाका २९ वर्षीय राकेश सिंह लोध आफ्नो घरको बरण्डामा मृत अवस्थामा भेटिएको जिल्ला प्रहरी कार्यालय रुपन्देहीका एसपी रंजितसिंह राठौरले जानकारी दिए। मायादेवी गाउँपालिका२ का वडाअध्यक्ष अग्नु यादवले लोधको गोली प्रहार गरेर हत्या गरिएको देखिएको बताए। 'शरिर पुरै रगतले लतपतिएको छ', उनले भने, 'प्रहरीले यहाँ घटनास्थलमा आफ्नो प्रक्रिया अगाडि बढाइरहेका छन्।' गोली हानेर हत्या गरिएको हो वा कसरी के भएको हो खुल्न बाँकी रहेको एसपी राठौरले बताए। 'घरको बरण्डामा लोध मृत अवस्थामा भेटिएका छन्' रुपन्देहीका एसपी राठौरले भने, 'गोली हानेर हत्या गरिएको हो वा कसरी हत्या भएको हो ? अहिले नै केही भन्न सकिन्न पोष्टमार्टमपछि विषय खुल्नेछ।' उनका अनुसार घरमा घरायसी विवाद रहेको र घटनापछि मृतकको दाजु फरार रहेकोले उनको खोजी भइरहेको छ।"
विभिन्न योजना पालिकालाई हस्तान्तरण,"रौतहट : संघन सहरी तथा भवन निर्माण आयोजना वीरगन्जले रौतहटको चन्द्रपुर नगरपालिकाका विभिन्न स्थानमा निर्माण सम्पन्न भएका आयोजनाहरू हस्तान्तरण गरेको छ। शुक्रबार एक कार्यक्रमका बीच चन्द्रपुर नगरपालिकाका नगर प्रमुख सञ्जय कुमार काफ्लेलाई विभिन्न चन्द्रपुर नगर क्षेत्रका वडा नम्बर २, ३, ४ र ५ मा भएका विकासका विभिन्न योजनाहरू सम्पन्न गरी हस्तान्तरण गरेको हो। आयोजनाले विभिन्न ४ वटा योजनाको निर्माणका लागि विनायकप्रजिल जेभी सुकुल ढोका भक्तपुरलाई ठेक्का दिएको थियो। चारवटा योजना निर्माणका लागि १६ करोड १२ लाख २१ हजार ३ सय ६५ रुपैयाँको सम्झौता भएको थियो। ४ वटा योजना मध्ये वडा नम्बर २ जुडिबेला प्रवेशद्वारबाट असनवासम्मको ३ किलोमिटर ४ सय मिटर सडक कालोपत्रे र सडकको दुवै तर्फ नाला निर्माण कार्य गरेको ठेकेदार कम्पनीका प्रतिनिधि इन्जिनियर मनिष कुमार सिंहले बताए। यसैगरी वडा नम्बर ३ गैडाटारमा हाट बजारको सेड निर्माण, वडा नम्बर ४ टेकानटोलमा चार्जिङ सहितको बसपार्क निर्माण र वडा नम्बर ५ मा ३ सय ५० मिटर नाला सहित सडक कालोपत्रे गरिएको हो। कार्य सम्पन्नको पत्र बुझ्दै नगर प्रमुख काफ्लेले नव निर्मित बसपार्कको शुक्रबार उद्घाटन गरे। बसपार्क केही दिनभित्रै व्यवस्थित रूपमा सञ्चालन गरिने नगर प्रमुख काफ्लेले बताए।"
