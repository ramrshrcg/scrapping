शीर्षक,विवरण
लेबनानलाई हराउँदै नेपाल महिला फुटबल च्याम्पियनसिपको फाइनलमा,काठमाडौं : अन्तर्राष्ट्रिय महिला फुटबल च्याम्पियनसिपमा लेबनानलाई हराउँदै नेपाल फाइनलमा प्रवेश गरेको छ। बिहीबार दरशथ रंगशालामा भएको खेलमा नेपालले लेबनानलाई १० गोलले पराजित गरेको हो। नेपालका लागि सावित्रा भण्डारी साम्बाले निर्णायक गोल गरेकी थिइन्। खेलको ४२औं मिनेटमा साम्बाले प्रहार गरेको बल विपक्षी खेलाडीको खुट्टामा लागेर गोलमा परिणत भएको थियो। नेपालले यसअघि कीर्गिस्तानलाई १० गोलले हराएको थियो। त्यस्तै म्यानमार पनि फाइनलमा प्रवेश गरेको छ। कीर्गिस्तानलाई ५० गोलले हराउँदै म्यानमारले फाइनल सुनिश्चित गरेको हो। दुवै टिम एक खेल अगावै फाइनलमा प्रवेश गरेका हुन्।
आम्दानीको श्रोत बन्दै दुना टपरी उद्योग,"रौतहट : परम्परागत सिपको प्रयोग गर्दै घरायसी कामका लागि मात्रै बनाउने चलन रहेको दुना टपरीहरू अब आधुनिक मेसिनको प्रयोग गरेर व्यावसायिक रूपमा उत्पादन हुन थालेको छ। पर्यावरण जोगाउने र आम्दानी समेत हुने भएपछि रौतहटमा पनि सामुदायिक वन तथा व्यक्तिगत रूपमा पनि दुना टपरी उद्योग सञ्चालनमा ल्याइएको छ। रौतहटको चन्द्रपुर नगरपालिकामा रहेका हातेमालो सामुदायिक वन र जनएकता सामुदायिक वनले व्यावसायिक रूपमा दुना टपरी उत्पादन गरिरहेका छन्। उनीहरूले आधुनिक मेसिनको प्रयोग गर्दै ठूलो, मझौला र सानो आकारको दुना टपरी उत्पादन गर्दै आइरहेका छन्। सुरुमा वनमा पाइने सालको पातलाई संकलन गरेर बाँसको सिन्काको सहायताले लाफा बनाइन्छ। त्यसरी तयार पारिएको लाफालाई मेसिनमा हालेर विभिन्न आकारका आकर्षक दुनाटपरी बनाइन्छ। मेसिनमा बढीमा एक मिनेटमा एउटा दुना टपरी बनाउन सकिने चन्द्रपुर४ स्थित जनएकता सामुदायिक वन उपभोक्ता समितिका उपाध्यक्ष हेम बहादुर राना मगरले बताए। सहरतिर विस्तारै हराउँदै गएपनि शुभ कार्यहरूमा अझैपनि गाउँघरतिर जंगलबाट पात टिपेर ल्याउने र महिलाहरू जम्मा भएर दुनाटपरी गाँस्ने चलन रहि आएको छ। यही परम्परागत सिप र साधनलाई आधुनिकीकरण गर्दै व्यावसायिक रुप दिइएको उपाध्यक्ष मगर बताउँछन्। यसरी मेसिनमा बनेका दुनाटपरीहरू हातले बनेका भन्दा आकर्षक र बलियो हुने गरेका छन्। यस्ता दुना टपरीहरूले भोजहरूमा प्रयोग गरिने प्लास्टिकका प्लेटहरूलाई सजिलै प्रतिस्थापन गर्न सकिन्छ। प्राकृतिक पातबाट बन्ने भएकाले यसको उपयोग वातावरणमैत्री भएको र यसको प्रयोगमा व्यापकता दिन सके प्लाष्टिकजन्य सामग्रीको प्रयोगबाट हुनसक्ने पर्यावरणीय क्षतिबाट पनि जोगिन मद्दत गर्ने वातावरणविद्हरू बताउँछन्। गाउँघरका जंगलमा सहजै पाउने कच्चा पदार्थबाट उत्पादन गरिने दुना टपरी उद्योगले प्रत्यक्ष तथा अप्रत्यक्ष रूपमा धेरै स्थानीयलाई पनि रोजगारी प्रदान गरिरहेको स्थानीय लक्ष्मी दोङ्ग बताउँछिन्। सामुदायिक वनहरूमा सालको रुख प्रशस्त भएपनि त्यसको पात टिपेर ल्याउने जनशक्ति नहुँदा माग अनुसारको उत्पादन गर्न नसकिएको सामुदायिक वनका पदाधिकारीहरू बताउँछन्। काम गर्ने हो भने पात मात्रै टिपेर पनि दिनको ८ सयसम्म कमाउन सकिने उनीहरूको भनाइ छ। त्यसैगरी लाफा बनाउने, टपरी उत्पादन गर्नेले पनि राम्रै कमाउन सक्छन्। घरमा त्यतिकै बसेर समय खेरा फाल्नुभन्दा जंगलमा पाइने सालको पात टिपेर उद्योगमा ल्याएर बेच्ने हो भने घरखर्च पुग्ने आम्दानी हुने उनीहरूको भनाइ छ। तर यसमा धेरैले चासो नदिदा कच्चा पदार्थ जुटाउन गाह्रो भइरहेको उनीहरूको अनुभव छ। उद्योगबाट उत्पादित दुना टपरीहरू आकार अनुसार डेढ रुपैयाँदेखि चार रुपैयाँसम्ममा उद्योगबाट बिक्री वितरण हुँदै आइरहेको हातेमालो सामुदायिक वनका अध्यक्ष रामलाल ठोकर बताउँछन्। रौतहटमा उत्पादित दुना टपरीहरूको माग स्थानीय बजारमा मात्रै नभई काठमाडौं लगायतका धेरै सहरहरूमा उच्च रहेको छ। तर मेसिन तथा कच्चा पदार्थको अभावमा माग बमोजिमको उत्पादन गर्न नसकेको उत्पादकहरूको भनाइ छ। राम्रोसँग उत्पादन गर्ने हो भने एउटा मेसिनबाट मासिक २० देखि ४० हजारसम्म दुना टपरी उत्पादन गर्न सकिन्छ।"
हुन्डाई आयोनिक फाइभ एन टीएले राख्यो सबैभन्दा तीव्र इभीको रेकर्ड,"काठमाडौं : हुन्डाई मोटर कम्पनीको आयोनिक फाइभ एनले ईभी सवारीको प्रदर्शनमा नयाँ मानक कायम गरेको छ। कम्पनीको आयोनिक फाइभ एनले जापानमा गत फेबु्रअरी १५ मा आयोजना भएको अट्याक सुकुबा २०२५मा सबैभन्दा तीव्र ल्यापटाइमको उपलब्धि हासिल गरेको हो। जापानको इबाराकी प्रदेशमा रहेको चर्चित सुकुबा सर्किटमा रहेको ट्रयाक कम्प्याक्ट र चुनौतीपूर्ण लेआउटका कारण परिचित छ। यो ट्रयाकले सहभागीहरुलाई उनीहरुको सवारीको क्षमता देखाउने उपयुक्त स्टेज प्रदान गरेको थियो। उक्त इभेन्टमा हुन्डाई एन, आयोनिक फाइभ एन टीए (टाइम अट्याक) र चर्चित जापानी व्यवसायिक चालक नोबुटेरु तानीगुचीको साउथ उत्रिएको थियो। अट्याक सुकुबा २०२५ मा हुन्डाई आयोनिक फाइभ एन टीए चलाउन पाउदा म गौरववान्वित महशुस गरिरहेको छु। जसले मलाई आफ्नो पुरानो ईभी रेकर्ड तोड्न सहयोग गर्यो, तानीगुचीले भने, आईओनिक फाइभ एन टीए स्पेक एकदमै राम्रोसँग रोकिन्छ र यो एकदमै राम्रो सँग ह्याण्डल गर्न पनि सकिन्छ। उत्कृष्ट पावरका बाबजुत जबरजस्त कन्करिङ र स्टेबल कर्नर एक्जिटका साथ यसको कन्ट्रोल पनि राम्रो छ । मैले कारलाई वास्तविक आत्मविश्वासका साथ यसको उच्च गतिमा धकेल्न सकेको छु। आयोनिक फाइभ एनको मोटर भेरियन्ट आयोनिक फाइभ एन टीए स्पेकले अवार्ड जित्नु कुनै नौलो विषय नभएको कम्पनीले जनाएको छ । यले सन् २०२४ मा पिक्स पिक इन्टरनेशनल हिल क्लाइम्ब (पीपीआईएचसी) को मोडिभाइड प्रोडक्सन इलेक्ट्रिक एसयुभी श्रेणीमा पनि अवार्ड जितेको थियो । यो गाडी कुनैपनि महत्वपूर्ण मोडिफिकेशन बीना प्रोडक्सन स्पेक आयोनिक फाइभ एनको शक्ति प्रदर्शन गर्न डिजाइन गरिएको हो । आयोनिक फाइभ एन टीए स्पेकले स्ट्याण्डर्ड कारको हाई परफर्मेन्स पावर इलेक्ट्रोनिक्स (पीई)सिस्टमलाई कायम गरेको छ । सफ्टवेयर ट्युनिङका बाबजुत स्ट्याण्डर्ड आयोनिक फाइभ एनको तुलनामा टीए स्पेकको अधिकतम आउटपुट ६८७ पीएस पुर्याइएको छ । यस्तै रियर मोटरको पावर पनि ३७ पीएसले वृद्धि गरिएको छ । यसका अतिरिक्त यसमा मोडिफाइड स्पिकरका साथ एन एक्टिभ साउण्डप्लस,न्यू सक एक्जबर्स,मोटरस्पोर्टग्रेड ब्रेक, १८ इन्चको योकोहामा एडभान ००५ स्लिक टायर,रिकारो प्रो रेसर एसपीए हान्स सिट,साबेल सिक्स प्वइन्ट हान्स सेफ्टी हार्नेस र ईभी फायर सप्रेसन सिस्टम समावेश गरिएको छ । ५७४४६ ल्याप टाइमका साथ आईओनिक फाइभ एन टीए स्पेक सुकुबा सर्किटमा गुड्ने सबैभन्दा उच्च गतिको ईभी बनेको छ । यो गति प्रतिष्पर्धि ईभीको तुलनामा झण्डै २ सेकेण्ड बढी हो । यो उपलब्धिले हुन्डाईको उन्नत ईभी प्रविधि र जापानको बढ्दो ईभी बजारमा हुन्डाई मोबिलिटी जापनको दरिलो उपस्थितीलाई दर्शाएको कम्पनीले जनाएको छ । हुन्डाई मोबिलिटी जापानले आफ्नो ईभी पोर्टफोलियो बढाउदै हालै मात्रै जापानको बजारमा सबकम्प्याक्ट ईभी एसयुभी, इन्टर लञ्च गरेको थियो ।"
काठमाडौं उपत्यकामा तीन दिनमा तीन जनाको हत्या,काठमाडौं : शान्ति सुरक्षाको राम्रो प्रबन्ध भएको भनिएको उपत्यकामै जघन्य अपराधका घट्ना बढ्न थालेको छ। पछिल्लो तीन दिनमा तीन जनाको हत्या भएको प्रहरीले जानकारी दिएको छ। बिहीबार विहान ६ बजेतिर काठमाडौं महानगरपालिका२४ याट्खा गल्लीको बाटो हिँड्ने व्यक्तिले एक व्यक्तिको शव देखे। तत्कालै घटनास्थलमा प्रहरी पुगेको थियो। प्रहरी पुग्दा गल्लीको फोहोर राख्ने ठाउँमा रहेको ठेला गाडामा एक ३० वर्षीय पुरुष मृत अवस्थामा फेला परेका थिए। जिल्ला प्रहरी परिसर काठमाडौंका प्रवक्ता अपिलराज बोहोराका अनुसार मृतकको शव वरिपरि रगत जमेको थियो। मृतकको हत्या भएको हुनसक्ने आशंकमा प्रहरीले अनुसन्धान अगाडि बढाएको थियो। सीसीटीभी हेर्दा दुईवटा युवकले उनलाई बाँसको भाटाले हानेको देखियो। हत्या गरेको आरोपमा दुवै युवक पक्राउ पनि परे। पक्राउ पर्नेमा झापाका १७ वर्षीय सागर महतरा र रामेछापका १६ वर्षीय सन्तोष शंकर छन्। घटनाका विषयमा अनुसन्धान भइरहेको प्रहरीले जनाएको छ। मृतकको पहिचान नखुले पनि उनको हातमा सुशन शाक्य नामको ट्याटु खोपिएको छ। त्यस्तै बुधबार विहान कालीमाटीको तरकारी बजारमा एक व्यक्ति मृत भेटिए। काठमाडौंको कालिमाटी तरकारी बजारमा भरियाका रूपमा काम गर्दै आएका रामकृष्ण दाहाल मृत फेला परेका थिए। उनको टाउकोमा गम्भीर चोट देखिएकाले हत्याको अनुमान गरिएको थियो। टाउकोमा रडको चोटजस्तो देखिएको थियो। तरकारी बजारमा सँगै काम गर्ने साथीहरूबीच विवाद हुँदा उनको हत्या भएको हुनसक्ने प्रहरीको अनुमान छ। राति ढिलासम्म काम गरेपछि दाहाल कहिलेकाहीँ बजारकै तरकारी स्टलमा सुत्ने गरेको बताइएको छ। हत्या आरोपमा ४ जना पक्राउ परेका छन्। उनीहरूले राती मदिरा खाएर बसेको अवस्थामा विवाद हुँदा कुटपिट भएको प्रारम्भिक बयान दिएका छन्। त्यस्तै मंगलबार भक्तपुरको चाँगुनारायण नगरपालिका४ खोरियामा १९ वर्षीय निरोज लामा मृत भेटिएका थिए। बादल तामाङको घरमा उनको शव फेला परेको प्रहरीले जानकारी दिएको थियो। प्रहरीका अनुसार मंगलबार दिउँसो ३ बजेसम्म पनि नउठेपछि बोलाउन जाँदा उनी अचेत अवस्थामा भेटिएका थिए। उनीहरु दुवैजना ट्याक्टर चालक रहेको बताइएको छ। लामाको परिवारले जिल्ला प्रहरी परिसर भक्तपुरमा ज्यानसम्बन्धी कसुरमा किटानी जाहेरी दिएका छन्। उनीहरूले बादल लामाविरुद्ध किटानी जाहेरी दिएका हुन्। बादललाई पक्राउ गरी अनुसन्धान भैरहको छ। जिल्ला प्रहरी परिसर काठमाडौंका प्रबक्ता अपिलराज बोहोराका अनुसार पछिल्ला हत्याका घटना योजनाबद्ध भन्दा पनि आवेश प्रेरित भएको देखिन्छ। कतिबेला कसलाई कोसँग रिस उठ्छ र विवाद हुन्छ? यसको पूर्व अनुमान गर्न नसकिने बताउँदै प्रवक्ता बोहोराले अपराधमा संलग्न जोकोही भए पनि उन्मुक्ति नपाउने बताए।
कारागार र प्रशासनमा सेवाग्राहीलाई स्वास्थ्य सेवा,नुवाकोट : नसर्ने रोगको पहिचानको मुख्य उद्देश्यसहित नुवाकोटको दुई स्थानमा सेवाग्राहीहरूलाई स्वास्थ्य सेवा प्रदान गरिएको छ। स्थानीयस्तरबाटै नसर्ने रोगका बिरामीहरूको पहिचानका लागि सुरु गरिएको अभियानअन्तर्गत सेवाग्राहीहरूको चाप हुने जिल्ला प्रशासन र कारागार कार्यालयमा सेवाग्राहीहरूको निःशुल्क स्वास्थ्य परीक्षण गरिएको हो। त्रिशूली अस्पताल र जनस्वास्थ्य कार्यालय नुवाकोटको संयुक्त आयोजना तथा विदुर नगरपालिकाको समन्वयमा नसर्ने रोगहरूको पहिचानसम्बन्धी सेवाग्राहीहरूको स्वास्थ्य शिविर जिल्ला प्रशासन कार्यालय र केन्द्रीय कारागार नुवाकोटमा सम्पन्न गरिएको हो। दुवै स्थानमा गरी कुल सात सय १५ जना सेवाग्राहीले सेवा लिएको त्रिशूली अस्पतालका प्रमुख डा राजेन्द्र लामाले बताए। उनका अनुसार नुवाकोटमा नसर्ने रोगको निःशुल्क स्वास्थ्य परीक्षण कार्य भइरहेको छ।
धनगढीमा सीप तथा रोजगार मेला सुरु,"धनगढी : धनगढी उपमहानगरपालिकाले आयोजना गरेको सीप तथा रोजगार मेलाको उद्योग वाणिज्य तथा आपूर्तिमन्त्री दामोदार भण्डारीले बिहीबार उद्घाटन गरेका छन्। धनगढीमा आयोजना हुने सीप तथा रोजगार मेलामा ११ सय युवाहरूले विभिन्न २९ विधाको एक महिने तालिम लिनेछन्। तालिमपश्चात् उनीहरूको सीप परीक्षण गरी रोजगारदाताकै उपस्थितिमा रोजगारीको ग्यारेन्टी गरिनेछ। मन्त्री भण्डारीले भने, अब देशबाहिर जाने जनशक्ति पनि सीपयुक्त बनाएर पठाउनुपर्छ। त्यसका लागि संघीय सरकारले नै सीपमूलक जनशक्ति उत्पादनका लागि तयारी गर्नुपर्छ। मन्त्री भण्डारीले देशमै रोजगार र स्वरोजगारीका लागि एकमात्र स्थानीय तहले यस्तो तालिम सञ्चालन गरेर मात्र नपुग्ने बताए। उनले भने, अबको युग भनेको दक्ष जनशक्ति उत्पादनको युग हो। कुनै एउटा स्थानीय तहले मात्र तालिम लिएर पुग्दैन। अब संघीय सरकारले यस्ता तालिमको एकीकृत रूपमा मन्त्रालय नै खडा गरेर गर्नुपर्छ। यसमा मेरो मन्त्रालयले पहल गर्छ, उनले भने। नेपाल तालिम तथा रोजगार व्यवसायी महासंघ सुदूरपश्चिमको प्राविधिक सहयोगमा हुने मेलामा प्रदेशका ९ वटै जिल्लाका ३९ स्थानीय तहबाट एक हजार ४० जनालाई विभिन्न विधामा तालिम प्रदान गरिनेछ। ३० दिन विभिन्न विधामा सीपमुलक तालिम, ५ दिनसम्म जीवन उपयोगी र उद्यमशीलता विकाससम्बन्धी तालिम दिइनेछ भने दुई दिन रोजगारदाता र तालिमप्राप्त युवाहरूबीच अन्तरक्रिया गरिने उपमहानगरपालिकाले जनाएको छ। मेलामा अटोमोबाइल, निर्माण, आतिथ्यसत्कार, इलेक्ट्रिकल र मेकानिकल, सूचना प्रविधि, शैक्षिक, स्वास्थ्य तथा सौन्दर्य, आर्ट एन्ड क्राफ्ट डिजाइनिङ विधामा सीप सिकाइनेछ।"
पक्राउ परेका कार्यकर्ता रिहाइको माग गर्दै धरानमा प्रदर्शन,"धरान : पक्राउ परेका दुई जना कार्यकर्ता रिहाइको माग गर्दै धरानमा पहिचानवादीले प्रदर्शन गरेका छन्। धरानमा सामाजिक सञ्जालमा अफबाह फैलाएको आरोपमा पक्राउ परेकी सिर्जना बेघा र ताप्लेजुङका पदम माबोलाई कालोमोसो दलेको आरोपमा पक्राउ परेका जसपा नेपाल धरानका उपाध्यक्ष सुमन चेम्जोङको रिहाइको माग गर्दै धरानमा पहिचानवादीहरुले विरोध प्रदर्शन गरेका हुन्। किराँत याक्थुम चुम्लुङ धरानको आयोजनामा पहिचानवादीहरूले विरोध प्रदर्शन गरेका हुन्। पक्राउ परेका कार्यकर्ता रिहाइ र ताप्लेजुङको पाथीभरा क्षेत्रमा निर्माण थालिएको केबलकार बन्दको माग गर्दै उनीहरूले धरान बजारमा नारा जुलुससहित प्रदर्शन गरेका हुन्। धरानको छाताचोकबाट निकालिएको विरोध जुलुस चतरालाइन, धर्मपथ, पुतलीलाइन हुँदै भानुचोकमा आएर कोण सभामा परिणत भएको थियो। कोणसभामा बोल्दै चुम्लुङ धरानका अध्यक्ष तीर्थ लिम्बुले पक्राउ परेका सुमन र सिर्जनालाई रिहाइ गर्न र प्रहरी दमन बन्द गर्न माग गरे। संघिय लिम्बुवान मञ्चका केन्द्रीय अध्यक्ष कुमार लिङ्देनले पाथीभरा क्षेत्रमा निर्माण थालिएको केबलकार बन्द गर्न माग गरेका छन्। उनले पाथीभरा मन्दिरको संरक्षणमा लागेका पहिचानवादीहरूलाई गोली हानेर सरकारले निरंकुश प्रवृत्ति देखाएको आरोप लगाए।"
एनसेलले ल्यायो ९० अनलिमिटेड र ५० डेटा अफर,"काठमाडौं : एनसेलले बढ्दो मोबाइल डेटाको मागलाई सम्बोधन गर्ने उद्देश्यका साथ ९० अनलिमिटेड र ५० डेटा गरि दुई डेटा प्याकहरू सञ्चालनमा ल्याएको छ। यी प्याकहरू ग्राहकहरूलाई सधैं अन राख्न योगदान पुर्याउने कम्पनीको प्रतिबद्धता अनुरूप ल्याइएका हुन्। कर सहित रु ९० शुल्क रहेको ९० अनलिमिटेड योजनाअन्तर्गत, ग्राहकहरूले दुई दिनसम्म मोबाइल डेटाको अनलिमिटेड मोबाइल इन्टरनेटको भरपुर फाइदा लिन सक्छन्। ग्राहकहरूलाई डेटा सहजताको अनुभव प्रदान गर्ने उद्देश्यले डिजाइन गरिएको यो अफरले अनलिमिटेड इन्टरनेट प्रयोगको सुविधा सुनिश्चित गर्छ, जसले गर्दा ग्राहकहरू उच्च गतिको मोबाइल ब्रोडब्यान्ड सेवामार्फत सहजै सम्पर्कमा रहन सक्छन्। यो अफर विषेशत छोटो अवधिको लागि बिना झन्झट इन्टरनेट पहुँच खोज्ने प्रयोगकर्ताहरूका लागि उपयुक्त विकल्प हो। ग्राहकहरूले एनसेल एपमार्फत वा एष्ट्रिक्स१२३एष्ट्रिक्स४एष्ट्रिक्स१एष्ट्रिक्स४ह्यास डायल गरेर यो ९० अनलिमिटेड प्याक लिन सक्छन्। कामका लागि होस् वा मनोरञ्जनका लागि फिल्म होस् वा अनलाइनमार्फत गीतसंगीतको आनन्द लिन वा सामाजिक सञ्जाल जोडिन, यो प्याकले ४८ घण्टासम्म कुनै पनि डेटा सीमा बिना निर्बाधरुपमा इन्टरनेट सेवा प्रदान गर्दछ। यस्तैगरी, ५० डेटा प्याक अन्तर्गत ग्राहकले ११ जीबी मोबाइल डेटा भोल्युम कर सहित मात्र रु ५० मा पाउन सक्छन्। यो डेटा तीन दिनसम्म मान्य रहन्छ। सुलभ शुल्कमा लामो ३ दिनसम्म प्रयोग गर्न सकिने सुविधा भएकोले यसले डेटा चाहिने तर थोरै प्रयोग गर्ने ग्राहकहरूलाई विषेश महत्व राख्दछ। ग्राहकहरूले एनसेल एपबाट वा एष्ट्रिक्स१२३एष्ट्रिक्स४एष्ट्रिक्स२एष्ट्रिक्स१ह्यास डायल गरेर सजिलै यो प्याक खरिद गर्न सक्छन्। यो प्याक इन्टरनेट ब्राउजिङ, मोबाइलमार्फत डिजिटल कारोबार गर्न तथा स्पोटिफाई जस्ता प्लेटफर्महरूमा गीतसंगीतको मजा लिने लगायतका कार्यका लागि उपयुक्त छ। विषेशगरी छोटो छोटा अवधिका लागि डेटा लिन चाहने ग्राहकहरुका लागि डिजाइन गरिएका यी नयाँ डेटा अफरहरू अनलिमिटेड इन्टरनेट होस् वा भोल्युममा आधारित सजिलो इन्टरनेट पहुँच दुवै वर्गका ग्राहकहरुका लागि लाभदायी हुने एनसेलले जनाएको छ।"
पोखराका मेयर आचार्य डिस्चार्ज,"काठमाडौं : पोखरा महानगरपालिकाका मेयर धनराज आचार्य डिस्चार्ज भएका छन्। कीर्तिपुरस्थित बर्न अस्पतालबाट मेयर आचार्य डिस्चार्ज भएका हुन्। गत शनिबार पोखरा भ्रमण वर्षको उद्घाटनका क्रममा बेलुन पड्किँदा उनी घाइते भएका थिए। मेयर आचार्यसँगै उपप्रधान तथा अर्थमन्त्री विष्णु पौडे घाइते भएका थिए। अर्थमन्त्री पौडेल यसअघि नै डिस्चार्ज भइसकेका छन्। मेयर आचार्यले प्राविधिक त्रुटि हुँदा आफूहरू घाइते भएको बताएका छन्। 'पोखरा भ्रमण वर्षको औपचारिक घोषणा समारोहका क्रममा भएको प्राविधिक त्रुटिका कारण नेपाल सरकारका उपप्रधानमन्त्री तथा अर्थमन्त्री माननीय विष्णु पौडेल ज्यू र म दुर्घटनावश (जलनका कारण) कीर्तिपुर अस्पताल, काठमाडौंमा भर्ना भएर उपचाररत थियौं। माननीय मन्त्रीज्यू तीन दिनअघि नै डिस्चार्ज हुनुभएको थियो। म आज अपराह्न अस्पतालबाट डिस्चार्ज भएको छु। उपचारमा संलग्न गण्डकी मेडिकल कलेज पोखरा, फिस्टेल अस्पताल पोखरा, कीर्तिपुर अस्पताल काठमाडौं लगायतका विशेषज्ञ चिकित्सकहरू, स्वास्थ्यकर्मी तथा सम्पूर्ण अस्पताल परिवार प्रति हृदयदेखि आभार व्यक्त गर्दछु,' मेयर आचार्यले भनेका छन्।"
विद्युत चुहावट गर्ने ७ जना पक्राउ,"रौतहट : नेपाल विद्युत प्राधिकरण चन्द्रनिगापुर शाखाले विद्युत् चुहावट गर्ने सात जनालाई पक्राउ गरेको छ। जिल्लाको वृन्दावन र चन्द्रपुर नगरपालिकाका विभिन्न स्थानमा मिटरको शील तोडेर, हुकिङ तथा तारमा सिधैं हुकिङ गरी विद्युत् चोरी गरिरहेको अवस्थामा उनीहरूलाई नेपाल प्रहरी, सशस्त्र प्रहरीको सहयोगमा पक्राउ गरिएको नेपाल विद्युत् प्राधिकरण वितरण केन्द्र चन्द्रनिगापुरका प्रमुख इन्जिनियर धीरेन्द्र यादवले जानकारी दिए। विशेष निगरानीका क्रममा बुधबार राति सात जनालाई पक्राउ गरिएको हो, यादवले भने। विद्युत चुहावटले आर्थिक क्षति हुनुका साथै आगलागी र दुर्घटनाको जोखिम पनि बढाउने भएकाले यसलाई कडाइका साथ नियन्त्रण गरिने उनले बताए। वितरण केन्द्रले आगामी दिनमा पनि विद्युत चुहावट रोक्न अभियानलाई अझै तीव्रता दिने जनाएको छ। विद्युत् चोरी नियन्त्रणका लागि प्राधिकरणले स्थानीय प्रशासन, सुरक्षाकर्मी तथा उपभोक्तासँग सहकार्य गर्दै निगरानी बढाउने योजनासमेत अघि बढाएको जनाउँदै यदि कसैले यस्ता गतिविधि देखेमा तुरुन्तै जानकारी दिन आग्रह समेत गरेका छन्।"
सेती अस्पताल गाभेर भए पनि गेटामा मेडिकल विश्वविद्यालय सुरु हुन्छ : मन्त्री भण्डारी,"धनगढी : उद्योग वाणिज्य तथा आपूर्ति मन्त्री दामोदर भण्डारीले सेती प्रादेशिक अस्पताल गाभेर भए पनि कैलालीको गेटामा मेडिकल विश्वविद्यालय सुरु हुने बताएका छन् । बिहीवार धनगढीमा आयोजना गरेको पत्रकार सम्मेलनमा बोल्दै मन्त्री भण्डारीले यस्तो बताएका हुन्। धनगढी उपमहानगरपालिकाले आयोजना गरेको सीप तथा रोजगार मेलाको उद्घाटनका लागि मन्त्री भण्डारी बिहीवार बिहान धनगढी आएका छन्। उनले गेटामा निर्माण भइरहेको सहिद दशरथचन्द स्वास्थ्य विज्ञान विश्वविद्यालय सञ्चालनका लागि पनि सरकारले तयारी गरिरहेको बताए । सेती प्रादेशिक अस्पताललाई जोडेर भए पनि सहिद दशरथचन्द स्वास्थ्य विज्ञान विश्वविद्यालय सञ्चालनका लागि प्रधानमन्त्रीले शिक्षा र स्वास्थ्य मन्त्रालयलाई निर्देशन गरिसक्नु भएको छ, उनले भने । कैलालीको गेटामा झन्डै ७ अर्बको संरचना बनिसक्दा पनि त्यहाँ न चिकित्सा शिक्षाको अध्यापन हुन सकेको छ, न त्यहाँ राम्रो अस्पताल नै सञ्चालन भएको छ । उनले दोधाराचाँदनीमा निर्माणको प्रक्रियामा रहेको सुख्खा बन्दरगाहको पनि भारत सरकार ठेक्काको अन्तिम चरणमा रहेको बताए । दोधाराचाँदनीमा निर्माण भइरहेको सुख्खा बन्दरगाहको निर्माणका लागि भारत सरकार ठेक्काको अन्तिम चरणमा रहेको जनाएको छ । नेपाल सरकारको तर्फबाट त्यहाँको रुख कटानको आदेश पनि भइसकेको छ । रुख कटानका लागि सूचनासमेत प्रकाशित भइसकेको छ । भारत सरकारले निमार्णको ठेक्का गर्ने बित्तिकै रुख कटान पनि सुरु हुनेछ, मन्त्री भण्डारीले भने । उनले भारतको मुन्द्रा सामुद्रिक बन्दरगाहलाई लक्षित गरी उक्त बन्दरगाह निर्माण भइरहेको बताए । नेपालले मुन्द्रा सामुद्रिक पोर्ट पायो भने अहिलेको यातायातको दूरी भन्दा १५ दिनको छोटो दुरी हुन्छ, यसले नेपालको आयात निर्यातमा एकदमै सहज हुन्छ, मन्त्री भण्डारीले भने । पूर्वाधार निर्माणमा झन्जटिलो प्रक्रिया भएका कारण देशमा विकासको गति सुस्त भइरहेको छ । सरकारले त्यसलाई सहज पार्नका लागि विधेयकहरू ल्याएको छ । देशविकासका लागि ती विधेयकहरू सदनले पास गर्नेछ, उनले भने ।"
ट्रम्पले नेपालमा दिइएको सहायतालाई 'फ्रड' भनेको भन्दै अर्थ समितिमा विदेशी सहयोगको विषयमा छानबिन गर्न माग,काठमाडौं : राप्रपा सांसद ज्ञानेन्द्र शाहीले अमेरिकाले नेपाललाई दिएको सहयोगका विषयमा राष्ट्र बैंकसँग छलफल गर्न माग गरेका छन्। सिंहदरबारमा बिहीबार बसेको प्रतिनिधिसभा अन्तर्गतको अर्थ समिति बैठकमा सांसद शाहीले विदेशबाट आएको सहयोग रकमको हिसाबकिताब राष्ट्र बैंकसँग हुने भन्दै अमेरिकाले नेपाललाई दिएको सहयोगका विषयमा राष्ट्र बैंकसँग छलफल गर्न माग गरेका हुन्। अमेरिकी राष्ट्रपति डोनाल्ड ट्रम्पले नेपाललाई भ्रष्ट देश भनेको र संघीयताका साथै जैविक विविधता लागि प्राप्त सहयोग 'फ्रड हो' भनेकाले नेपालमा आएको सहयोगको छानबिन गर्नुपर्ने उनले बताए। सांसद शाहीले अनुदानमा आएका रकमको सबै हिसाब अर्थ समितिले माग गर्नुपर्ने उल्लेख गरे। भन्सारसम्बन्धी कानुनलाई संशोधन र एकीकरण गर्न बनेको विधेयक उपर संशोधनकर्तासँग छलफल गर्न बोलाएको बैठकमा कार्यसूची बाहिरका विषयबस्तु राखेपछि सभापति सन्तोष चालिसेले सांसद शाहीको ध्यानाकर्षण गराएका थिए। त्यस्तै सांसद सूर्यबहादुर थापाले कार्यसूचीभन्दा बाहिरको छलफललाई नियन्त्रण गर्न सभापतिको ध्यानाकर्षण गराएका थिए। कांग्रेस सांसद कल्पना चौधरीले पनि विषयबस्तुभन्दा बाहिर गएर बोल्दा सभापतिले रोक्नुपर्ने बताइन्। उनले आफ्ना कुरा राख्ने र हिंड्ने सांसद शाहीको शैली रहेको भन्दै विरोध जनाएकी थिइन्। त्यस्तै अन्य समिति सदस्यहरूले समयमा नै विधेयकलाई अघि बढाउन गम्भीर हुनुपर्ने भन्दै विषयबस्तु बाहिरका विषयलाई सभापतिले रोक्नुपर्ने सुझाव दिएका थिए।
बेइमानी गरेर पाएको सफलता समाजका लागि उपयोगी हुँदैन : प्रधानमन्त्री ओली,"पोखरा : प्रधानमन्त्री केपी शर्मा ओलीले नेपाल ज्ञान, दर्शन, योग र खोजको उद्गम मुलुक भएकाले दीक्षित विद्यार्थीहरूले इमानदार भएर देशका लागि काम गर्नुपर्ने बताएका छन्। कास्कीको ढुङ्गेपाटनमा आज आयोजित पोखरा विश्वविद्यालयको २०औं दीक्षान्त समारोहलाई सम्बोधन गर्दै प्रधानमन्त्री ओलीले आत्मविश्वास र इमानदारपूर्वक समाजका लागि सकारात्मक काममा आफूले प्राप्त गरेको ज्ञानको उपयोग गर्नुपर्ने बताए। इमानदारिताले मात्रै सकारात्मक सफलता पाउन सकिन्छ, बेइमानी गरेर पाएको सफलता समाजका लागि उपयोगी हुँदैन। तपाईंहरूले राम्रो पढेको हो भने पनि त्यसलाई समाजमा नकारात्मकता, चोरी, ठगीजस्ता अपराधका काममा प्रयोग गरेमा त्यसलाई सफलता मान्न सकिँदैन, कुलपति ओलीले भने, तपाईंहरू समाज र देशका लागि उपयोगी हुनुपर्छ। आफ्ना लागि मात्रै गर्न खोजेमा स्वार्थी भइन्छ। देश र समाजका लागि केही गर्नुस्। नागरिक सर्वोच्चताको गर्व तपाईंहरूमा होस्। उनले सानो देशमा छु भन्ने हिनताबोधी भावना नराख्न आग्रह गर्दै कुनै पनि देशको सार्वभौमसत्ता सानो वा ठूलो नहुने बताए। हात्ती देख्ने बित्तिकै भागेमा माउते हुन सकिँदैन। हात्तीलाई तालिम दिएर माउते हुने कोसिस गर्नुस्। साहसी हुनुस्, दुस्साहासी नहुनुस्, उनले भने, हामीसँग उर्वर भूमि छ। यसलाई रूपान्तरणकारी विकासमा लैजान सकिन्छ। यस काममा विश्वविद्यालय लागोस्। सरकार विश्वविद्यालयको साथमा छ। समारोहमा कुलपति ओलीले विश्वविद्यालयका विभिन्न संकाय र तहका गरी सात हजार आठ सय ७२ विद्यार्थीलाई दीक्षित गराए। उनले कुलपति पदकबाट सर्वोत्कृष्ट विद्यार्थीहरूलाई पुरस्कृत पनि गरे।"
राप्रपाले फागुन २५ गते काठमाडौंमा भण्डाफोर सभा गर्ने,"काठमाडौं : राष्ट्रिय प्रजातन्त्र पार्टी (राप्रपा)ले भण्डाफोर सभा आयोजना गर्ने भएको छ। पार्टी महासचिव राजेन्द्र गुरुङले विज्ञप्ति जारी गरेर फागुन ९ गतेदेखि प्रदेश स्तरीय भण्डाफोर सभा आयोजना गर्ने जानकारी दिएका छन्। उनका अनुसार भोलि पोखराबाट भण्डाफोर सभाको सुरुवात हुनेछ। त्यस्तै बुटवलमा १७ गते, धनगढीमा १८ गते, जनकपुरमा २१ गते, काठमाडौंमा २५ गते र सुर्खेतमा २७ गते भण्डाफोर सभा आयोजना हुने महामन्त्री गुरुङले बताए। उनले भ्रष्टाचार, बेथितिविरुद्ध र हिन्दू राष्ट्र तथा राजसंस्थाको पक्षमा भण्डाफोर सभा गरिने बताए।"
संविधान संशोधनका लागि दलहरूबीच सहमति कायम गर्छौं : गृहमन्त्री लेखक,"काठमाडौं : गृहमन्त्री रमेश लेखकले संविधान संशोधनका लागि राजनीतिक दलहरूबीच सहमति कायम गर्ने बताएका छन्। बिहीबार भक्तपुरमा नेपाल वित्तीय संस्था कर्मचारी संघको आठौं राष्ट्रिय परिषद् उद्घाटन गर्दै गृहमन्त्री लेखकले संविधान संशोधनका लागि आवश्यक विषय पहिचान गरेर राजनीतिक दलहरूबीच सहमति कायम गर्दै अघि बढ्ने बताए। उनले केही दिनमा नै दुई दलको कार्यदल बनाइ संशोधनको काम सुरु गर्ने जानकारी दिए। गृहमन्त्री लेखकले मुलुकको आर्थिक स्थितिलाई सुधार गर्दै आर्थिक समृद्धिको दिशातर्फ सरकार अघि बढेको उल्लेख गरे। अहिलेको गठबन्धन मुलुकमा दिगो शान्ति, विकास र समृद्धिको उद्देश्य पूरा गर्नका लागि गठन भएको उनको भनाइ छ। उनले मुलुकको आवश्यकताका आधारमा सरकारले अध्यादेश ल्याएको भन्दै सदनबाट पारित हुने दाबी गरे।"
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले एउटै प्रकृतिको कामका लागि स्थापना भएका फरकफरक संरचना गाभ्ने, खारेज गर्ने वा हस्तान्तरण गर्नेसम्बन्धी अध्ययन प्रतिवेदन कार्यान्वयनका लागि उच्चस्तरीय कार्यदल गठन गर्ने निर्णय गरेको छ। फागुन ६ गते बसेको मन्त्रिपरिषद्का निर्णय सार्वजनिक गर्न बिहीबार सिंहदरबारमा आयोजित पत्रकार सम्मेलनमा सरकारका प्रवक्ता पृथ्वीसुव्वा गुरुङले सार्वजनिक खर्च पुनरावलोकन आयोग, उच्चस्तरीय आर्थिक सुधार सुझाव आयोग र एउटै प्रकृतिको कामका लागि स्थापना भएका फरकफरक संरचना गाभ्ने, खारेज गर्ने वा हस्तान्तरण गर्नेसम्बन्धी अध्ययन प्रतिवेदनले सिफारिस गरेका सुझावहरूको कार्यान्वयनका लागि मन्त्रिपरिषद् कार्यालयका सचिवको संयोजकत्वमा सुझाव कार्यान्वयन उच्चस्तरीय कार्यदल गठन गर्ने निर्णय भएको जानकारी दिए। बैठकले खानेपानी संस्थानको महाप्रवन्धक पदमा अर्जुनबाबु ढकालाई नियुक्त गरेको छ भने फागुन १२ बाट जेनेभामा हुने संयुक्त राष्ट्र संघीय मानवअधिकार परिषद्को ५८औं सत्रमा भाग लिन परराष्ट्र मन्त्रीको भ्रमण स्वीकृत गरेको छ। त्यस्तै मन्त्रिपरिषद्ले नेपाल सरकार र ओमान सरकारबीच हुने पर्यटन क्षेत्रमा सहयोग आदान प्रदानसम्बन्धी समझदारीपत्र स्वीकृत गरेको छ भने नेपाल र अमेरिकाबीच हुने पुरातात्विक र समुदायको संस्कृतिसँग सम्बन्धित सामग्रीहरूको ओसारपसार तथा आयात प्रतिवन्धसम्बन्धी सम्झौता स्वीकृत गर्ने निर्णय भएको प्रवक्ता गुरुङले बताए। बैठकले मानव बेचबिखन तथा ओसारपसार (नियन्त्रण) ऐन २०६४ लाई संशोधन गर्न बनेको विधेयक संसदमा पेस गर्न स्वीकृति दिने र औद्योगिक व्यवसाय (पहिलो संशोधन) नियमावली स्वीकृत गर्ने निर्णय पनि गरेको छ।"
रुपन्देहीमा परालले छोपिएको अवस्थामा शव फेला,"भैरहवा : रुपन्देहीको सियारी गाउँपालिका२ भगदरीमा महिलाको शव फेला परेको छ। सडकको किनार खेतमा परालले छोपिएको अवस्थामा महिलाको शव फेला परेको प्रहरीले जनाएको छ। महिलाको शव फेला परेको हो। पहिचान खुलेको छैन, इलाका प्रहरी कार्यालय बेथरीका प्रमुख वरिष्ठ नायब निरीक्षक जनक कुमार गिरीले भने, घटनास्थलमा कागजी प्रक्रियागतका कामहरू भइरहेका छन्। अनुसन्धानका लागि घटनास्थलमा तालिम प्राप्त कुकुर परिचालन गरिएको उनले जनाए।"
कानुन व्यवसायीको व्यावसायिकताप्रति प्रश्न उठेको छ : प्रधानन्यायाधीश राउत,काठमाडौं : सर्वोच्च अदालतका प्रधानन्यायाधीश प्रकाशमानसिंह राउतले कानुन व्यवसायीको व्यावसायिकताप्रति प्रश्न उत्पन्न भएको बताएका छन्। सर्वोच्च अदालत बार एशोसियनको ५१औं स्थापना दिवसको अवसरमा बिहीबार काठमाडौंमा आयोजित कार्यक्रममा प्रधानन्यायाधीश राउतले सयौं संख्यामा रहेका कानुन व्यवसायीहरूमा अधिकांशलाई व्यावसायिक बनाउनेमा प्रश्न उठेको बताए। यो प्रश्नलाई सबैले मिलेर सम्बोधन गर्न सक्नुपर्ने उनले बताए। उनले अदालतमा बेथिति वा भ्रष्टाचार देखिए सबै मिलेर नियन्त्रण गनुपर्ने बताए। प्रधानन्यायाधीश राउतले संसदले बनाउने कानुन अन्यायपूर्ण वा दोषपूर्ण भए अदालतले त्यसमा केही गर्न नसक्ने भएकाले कानुन बनाउनुअघि नै सरोकारवाला विषयमा कानुन व्यवसायीहरूले स्वच्छ कानुन निर्माणका लागि लबिङ गर्न सक्नुपर्ने बताए। अहिले धेरै कानुनहरू दोषपूर्ण रहेपनि अदालत हात बाँधेर बस्नुपरेको उनको भनाइ छ। प्रधानन्यायाधीश राउतले सर्वोच्च अदालतको रिफर्म गर्ने कुरामा कुनै सम्झौता हुन नसक्ने स्पष्ट पारे। उनले अदालतको फैसला र आदेशका त्रुटिपूर्ण भए सच्याउन सकिने उल्लेख गर्दै फेसबुकमा जथाभाबी बोल्नुभन्दा उचित सुझाव दिन कानुन व्यवसायीलाई आग्रह गरे।
"राष्ट्रिय इस्पोर्टस् लिग सुरु, ग्यालेक्सी एस२५ अल्ट्रामा प्रतिस्पर्धा","काठमाडौं : नेपालको पहिलो राष्ट्रिय इस्पोर्टस् च्याम्पियनसिप आज दशरथ रंगशालामा सुरु भएको छ। यो प्रतियोगितामा नेपालका उत्कृष्ट इस्पोर्टस् खेलाडीहरू पब्जी मोबाइल, मोबाइल लेजेन्ड्सः ब्यांग ब्यांग, ईफुटबल लगायतका ६ प्रमुख ईगेमिङ टाइटलहरूमा प्रतिस्पर्धा गरिरहेका छन्। नवीनतम प्रविधि र नवचारको अगुवाइ गर्ने सामसङ यस ऐतिहासिक इभेन्टको प्रमुख भाग बन्न पुगेको छ जहाँ प्रोफेसनल गेमरहरूले हालै मात्र सार्वजनिक गरिएको ग्यालेक्सी एस२५ अल्ट्रामा प्रतिस्पर्धा गरिरहेका छन् भने प्रतियोगिताको ईफुटबल ग्रान्ड फिनाले सामसङ ग्यालेक्सी एस२५ अल्ट्रामा खेलिने छ। यस इभेन्टमा दर्शकहरूका लागि सामसङ एक्सपिरिएन्स जोनहरू पनि उपलब्ध छन्, जहाँ दर्शकहरूले सामसङका नवीनतम उपकरणहरू र विशेष गरी ग्यालेक्सी एस२५ सिरिजलाई प्रत्यक्ष रूपमा अनुभव गर्न सक्ने छन्। सामसङ सधैँ उच्चप्रदर्शनयुक्त उपकरणहरू प्रदान गर्दै मोबाइल गेमिङ अनुभवलाई नयाँ स्तरमा पुयाउन प्रतिबद्ध छ। ग्यालेक्सी एस२५ अल्ट्राले गेमिङको अनुभवलाई नयाँ उचाइमा पुराएको छ। स्न्यापड्रागन ८ एलिट प्रोसेसर, ६९इन्चको इमर्सिभ डिस्प्ले र १२०हर्ज रिफ्रेस रेटको साथ, यो स्मार्टफोन ती गेमरहरूका लागि डिजाइन गरिएको हो, जो पिक पर्फर्मेन्सको माग राख्छन्। क्वालकम इन्जिनियरहरूसँगको हाम्रो सहकार्यले डिभाइसको स्पीड र तापमान व्यवस्थापनलाई उत्कृष्ट बनाएको छ। जसले गर्दा खेलाडीहरूले कठिन गेमप्लेका दौरान कुनै अवरोध बिना प्रतिस्पर्धा गर्न सक्नेछन्। नेपालको इस्पोर्टस् क्षेत्र तीव्र गतिमा अघि बढिरहेको छ र सामसङ यो यात्रामा नेपाली गेमरहरूलाई यो नयाँ प्रविधिको साथ सहयोग गर्न पाउँदा गर्व गर्छ, सामसङ नेपालका निर्देशक प्रणय रत्न स्थापितले भने। इस्पोर्टस् प्रतिस्पर्धाहरू मात्र नभई, यो इभेन्टमा दर्शकहरूको मनोरञ्जनका लागि वाङ्देन शेर्पा, कुमा सागर जस्ता चर्चित कलाकारहरूको सङ्गीतात्मक प्रस्तुति तथा फुड स्टलहरू, इन्टरएक्टिभ एक्सपिरियन्स जोनहरू, र विभिन्न मनोरञ्जनात्मक कार्यक्रमहरू समेत समावेश गरिएका छन्।"
सरकार सञ्चालनका लागि दलीय संयन्त्र बनाउनु ठीक होइन : शेखर कोइराला,"वीरेन्द्रनगर : नेपाली कांग्रेसका नेता शेखर कोइरालाले संसदलाई छलेर अध्यादेश ल्याउनु र सरकार सञ्चालनका लागि दलीय संयन्त्र बनाउनु ठीक नभएको बताएका छन्। नेपाली कांग्रेस सुर्खेतले पार्टी कार्यालयमा आयोजना गरेको कार्यकर्ता भेटघाट कार्यक्रमलाई सम्बोधन गर्दै नेता कोइरालाले यस्तो बताएका हुन्। उनले भने, सरकारले अध्यादेश ल्याएको छ। अध्यादेशको कन्सेप्ट क्लियर हुनुपर्छ। सरकारले कामै गर्न नसक्ने बाध्यकारी अवस्थामा अध्यादेश ल्याउनुपर्छ। त्यसैका लागि हामीले संविधानमा अध्यादेशको व्यवस्था गरेको हो। तर अहिलेको अवस्था त्यस्तो होइन। सबै कानुनहरू अध्यादेशबाट ल्याउँदा त्यो लोकतान्त्रिक चरित्र भएन। विगतमा पनि अध्यादेश सरकारले ल्याउँदा नेपाली कांग्रेसले विरोध गरेको थियो। उति बेला बेठीक अहिले ठीक कसरी हुन्छ ? हाम्रो प्रतिस्पर्धी एमाले हो। सधैँ एमालेको गुणगान गाएर पार्टीको हित हुँदैन। आगामी निर्वाचनहरूमा पनि हाम्रो प्रतिस्पर्धा एमालेसँग हो उनले भने। कांग्रेस नेता कोइरालाले सरकार सञ्चालनका लागि दलीय संयन्त्र बनाउनु पनि गलत भएको बताए। उनले भने, संसदलाई छलेर सरकार सञ्चालन गर्ने र दलीय संयन्त्र बनाएर अगाडि बढ्ने कम्युनिस्टको कल्चरमा छ। उनीहरू गर्छन्। उनीहरूको सिद्धान्तमा पनि यस्तो कुरा छ। तर कांग्रेसको कल्चर त्यस्तो होइन। हामीले सकभर यस्तो गर्नुहुँदैन। कांग्रेसको सिद्धान्त भित्र पनि यस्तो कुरा पर्दैन। यसले संसदीय व्यवस्थालाई नै कमजोर बनाउँछ। नेपाली कांग्रेसको भावी नेतृत्वको रुपमा देखिएका नेता कोइरालाले सुर्खेतमा भएको भव्य स्वागतले आफूलाई ऊर्जा प्रदान गरेको बताए। उनले कांग्रेस सरकारमा भए पनि सरकारलाई खबरदारी गर्न आवश्यक रहेको बताए। उनले भने, हामी सत्तापक्षमा छौँ। कर्णालीमा पनि सत्ता पक्षमै छौँ। जो सरकारमा छन् उनीहरूले सरकारसँग सहकार्य गरून्। जो सरकारमा मन्त्री नभएर बाहिर छौँ। तिनीहरूले सरकारलाई राम्रो काम गराउनका लागि खबरदारी गर्नुपर्छ।"
४०० केभी लप्सीफेदी सबस्टेसन आगामी पुसभित्र सम्पन्न गरिने,"काठमाडौं : काठमाडौंको पूर्वीभेगस्थित शंखरापुर नगरपालिका३ बोझिनीमा ४०० केभी लप्सीफेदी सबस्टेसन निर्माण धमाधम भइरहेको छ। तामाकोशी तथा सुनकोशी नदी र तिनीहरूका सहायक खोलाहरूमा निर्माण भएका तथा हुने जलविद्युत आयोजनाहरूको विद्युत् काठमाडौं उपत्यकामा ल्याउन र स्थानीय रूपमा आपूर्तिका लागि ग्याँस इन्सुलेटेड सबस्टेसन (जिआईएस) प्रविधिमा आधारित ४००२२०, २२०१३२ र १३२११ केभी तहको लप्सीफेदी सबस्टेसन निर्माणाधीन छ। सबस्टेसन निर्माण आगामी पुसभित्र सम्पन्न गर्ने लक्ष्यका साथ काम भइरहेको छ। स्थानीय समस्याको बाबजुद करिब एक वर्षअघि सुरु भएको सबस्टेसन निर्माण हाल फूल फेजमा भइरहेको छ। करिब १७२ रोपनी जग्गामा निर्माणाधीन लप्सीफेदी सबस्टेसन काठमाडौं उपत्यकामा विद्युत् आपूर्तिका लागि सबैभन्दा ठूलो हब हो। मानवबस्तीमा सबस्टेसन निर्माण गर्न नहुने र यसलाई अरू नै ठाउँमा सार्नु पर्ने माग राख्दै केही स्थानीयबाट सबस्टेसन निर्माणमा लामो समयदेखि अवरोध हुँदै आएको थियो। सबस्टेसन निर्माणस्थलको जग्गा अधिग्रहण गर्दा सम्बन्धित जग्गाधनीहरूले राजीखुसीले मुआब्जा तथा क्षतिपूर्ति बुझेको र प्रारम्भिक वातावरणीय परीक्षण(आईई) तथा पूरक आईई लगायतका सम्पूर्ण कानुनी प्रक्रिया पूरा गरी उपलब्ध विकल्पहरूमध्ये सबैभन्दा उत्तम बोझिनीलाई सबस्टेसन निर्माणस्थल छनोट गरिएको थियो। स्थानीयले उठाएका जायज मागलाई सम्बोधन गर्दै सबस्टेसन निर्माण भइरहेको छ। खिम्तीबाह्रबिसेलप्सीफेदी सबस्टेसन आयोजनाअन्तर्गत ४००२२० केभी लप्सीफेदी सबस्टेसनको नियन्त्रण कक्ष, जिआइएसका उपकरणहरू रहने भवनलगायतका सिभिल संरचनाहरूको निर्माण करिब ४० प्रतिशत सकिएको छ। सबस्टेसनमा रहने पावर ट्रान्सफर्मर, जिआईएस, कन्ट्रोल प्यानल लगायतका सम्पूर्ण उपकरणहरूको आपूर्ति करिब ८० प्रतिशत भइसकेको छ। आयोजना अन्तर्गतका खिम्ती र बाह्रबिसे सबस्टेसन पनि निर्माणाधीन छन्। तामाकोशी काठमाडौं प्रसारण लाइन आयोजनाअन्तर्गत २२०१३२ र १३२११ केभी तहका सबस्टेसनका सिभिल संरचनाहरूको निर्माण ५० प्रतिशत सकिएको छ। उपकरणहरूको आपूर्ति ९८ प्रतिशत भइसकेको छ। सिभिल संरचनाहरूको निर्माण सम्पन्न भएपछि सबस्टेसनमा उपकरणहरूको जडान सुरु हुनेछ। नेपाल विद्युत प्राधिकरणका कार्यकारी निर्देशक कुलमान घिसिङले बुधबार सबस्टेसन निर्माणस्थलको अनुगमन गर्दै जनशक्ति अझै थप गरी तोकिएकै समयमा काम सम्पन्न गर्न आयोजना व्यवस्थापन र निर्माण व्यवसायीहरूलाई निर्देशन दिए। स्थानीय समस्याका कारण सबस्टेसन निर्माणमा केही ढिला भयो तर हालसम्मको निर्माण प्रगति सन्तोषजनक नै देखिएको छ, कार्यकारी निर्देशक घिसिङले भने। स्थानीयबाट सडक मर्मत तथा विस्तार, खानेपानी योजना, विद्यालय भवन, खेलमैदान गुम्बा निर्माण, स्थानीयलाई रोजगारीलगायतकामा राखिएका जायज मागलाई आयोजना निर्माणका क्रममा संस्थागत सामाजिक उत्तरदायीत्व (सिएसआर)अन्तर्गत सम्बोधन गरिरहेका छौं, गर्दै जानेछौं। स्थानीयसँगको प्रतिबद्धताबमोजिमका सिएसआरअन्तर्गतका कार्यक्रमहरूलाई उच्च प्राथमिकतामा राखी अगाडि बढाउनसमेत उनले आयोजना व्यवस्थापनलाई निर्देशन दिए। तामाकोशीकाठमाडौं २२०४०० केभी प्रसारण लाइन आयोजनाअन्तर्गत रामेछापस्थित नयाँ खिम्ती सबस्टेसनबाट सिन्धुपाल्चोकको बाह्रबिसे हुँदै काठमाडौं आउने ४०० केभी प्रसारण लाइन लप्सीफेदी सबस्टेसनमा जोडिने छ। प्रसारण लाइन आयोजनाअन्तर्गत खिम्तीबाह्रबिसे खण्डमा पर्ने सम्पूर्ण टावरहरू खडा गरिएको छ। करिब तीन किलोमिटर मात्र तार तान्न बाँकी रहेको छ। त्यस्तै बाह्रबिसेलप्सीफेदी लाइन खण्डमा पर्ने १२२ टावरमध्ये २ वटाको मात्र निर्माण बाँकी रहेको छ। उक्त टावरहरू लप्सीफेदी क्षेत्रमै पर्छन्। करिब ४२ किलोमिटर तार तानिएको छ। तामाकोशीकाठमाडौं प्रसारण लाइनको निर्माण आगामी चैतभित्र सम्पन्न गर्ने लक्ष्यकासाथ काम भइरहेको आयोजना प्रमुख नितिश पौडेलले बताए। आयोजनाअन्तर्गत नै बाह्रबिसेमा २२० केभी सबस्टेसन निर्माण सम्पन्न भइसकेको छ। अमेरिकी सहायता परियोजना मिलेनियम च्यालेन्ज कर्पोरेसन (एमसिसी)ले निर्माण गर्ने ४०० केभीको प्रसारण लाइन निर्माण सम्पन्न भएपछि विद्युत्लाई लप्सीफेदीबाट नुवाकोटको रातामाटे हुँदै नवलपरासीको (बर्दघाट सुस्ता पश्चिम) सुनवल नगरपालिकास्थित नयाँ बुटवल सबस्टेसनतर्फ प्रवाह गराउन सकिनेछ। नेपाल सरकार तथा विद्युत प्राधिकरणको लगानी र एसियाली विकास बैंक (एडिबी) को विद्युत प्रसारण विस्तार तथा प्रणाली सुधार आयोजनामार्फत प्रवाह भएको सहुलितपूर्ण ऋणमा सबस्टेसनहरू तथा प्रसारण लाइन निर्माण भइरहेको हो। लम्सीफेदी चाँगुनारायण निर्माणमा अझै अवरोध लप्सीफेदी सबस्टेसनबाट काठमाडौं उपत्यकामा विद्युत् आपूर्तिका लागि निर्माण अगाडि बढाइको लप्सीफेदीचाँगुनारायण १३२ केभी प्रसारण लाइन निर्माणमा भइरहेको अवरोध अझै हट्न सकेको छैन। प्रसारण लाइनको मार्गधिकारका जग्गाधनीले अवरोध गर्दा करिब ७ वर्षदेखि निर्माण प्रभावित हुँदै आएको छ। यसका कारण प्रसारण लाइन निर्माण नै सुरु हुन सकिरहेको छैन। आयोजनाअन्तर्गतको चाँगुनारायण १३२ केभी सवस्टेसन निर्माण सम्पन्न भइसकेको छ। तर, विद्युत् आपूर्तिका लागि स्रोत नभएकाले चाँगुनारायण सबस्टेसन सञ्चालनमा आउन सकिरहेको छैन। उक्त सबस्टेसनबाट विद्युत् आपूर्ति दिन थालिएपछि मुख्य रूपमा काठमाडौंको पूर्वीभेगको आपूर्ति भरपर्दो र गुणस्तरीय हुनेछ। हाल उक्त क्षेत्रमा चावहिल सबस्टेसनबाट विद्युत् आपूर्ति हुँदै आएको छ।"
"ताप्लेजुङको पाथीभरा क्षेत्रमा झडप हुँदा सुरक्षाकर्मीसहित १२ जना घाइते, ७ सेल अश्रुग्यास प्रहार","विराटनगर : पदयात्रा गर्दै ताप्लेजुङको पाथीभरा मन्दिर पुगेका नो केबलकार पक्षधर र सुरक्षाकर्मीबीच बिहीबार दिउँसो झडप भएको छ। पाथीभराको केबलकार निर्माण क्षेत्रमा पुगेर नो केबलकार समूहले सुरक्षाकर्मीलाई ढुंगामुढा गरेपछि झडप भएको ताप्लेजुङका प्रमुख जिल्ला अधिकारी नेत्रप्रसाद शर्माले बताए। उनका अनुसार झडपमा सुरक्षाकर्मीसहित १२ जना घाइते भएका छन्। घाइते हुनेमा सुरक्षाकर्मीको संख्या धेरै छ। प्रजिअ शर्माले स्थिति नियन्त्रणमा लिन सुरक्षाकर्मीले ७ सेल अश्रुग्यास प्रहार गरेको जानकारी दिए। पाथीभरामा केबलकार निर्माणको विरोध गर्दै आएको समूह बिहीबार पदयात्रा गर्दै ठूलो फेदीबाट केबलकार निर्माणस्थलतर्फ गएको थियो। शर्माका अनुसार निर्माणस्थल कब्जामा लिने भन्दै उक्त स्थानमा रहेका सुरक्षाकर्मीको घेरा तोड्न खोजेपछि नेपाल प्रहरी र सशस्त्र प्रहरीले रोक्न खोजेका थिए। त्यसपछि विरोध गर्दै पुगेको समूहले ढुंगा हान्न सुरु गरेपछि झडप भएको उनको भनाइ छ। उनका अनुसार झडपमा नेपाल प्रहरी र सशस्त्रका गरी ११ जना र प्रदर्शनकारीतर्फ १ जना घाइते भएका छन्। पाथीभरा क्षेत्रमा केबलकार बनाउँदा ऐतिहासिक पहिचान मेटिने भन्दै मुक्कुम्लुङ संयुक्त संघर्ष समिति र मुक्कुम्लुङ केबलकार खारेजी संघर्ष समिति बनाएरै चरणबद्ध आन्दोलन भइरहेको छ। तर, ताप्लेजुङका जनप्रतिनिधिदेखि बहुसंख्यक स्थानीय भने केबलकारको पक्षमा छन्। केबलकार पक्षधरले केबलकार बन्नुपर्ने मागसहित यसअघि फुङलिङमा सद्भाव र्याली निकालेका थिए।"
कीर्गिस्तानलाई ५० गोलले हराउँदै म्यानमार फाइनलमा,काठमाडौं : म्यानमार काठमाडौंमा जारी अन्तर्राष्ट्रिय महिला फुटबल प्रतियोगिताको फाइनलमा प्रवेश गरेको छ। बिहीबार त्रिपुरेश्वरस्थित दशरथ रंगशलामा कीर्गिस्तानलाई ५० गोल अन्तरले पराजित गर्दै म्यानमार एक खेल अगावै प्रतियोगिताको फाइनल प्रवेश गरेको हो। म्यानमारलाई जित दिलाउन योन वादी र मे हिइत लुले दुईदुई गोल गरिन् भने सानदार लिनले एक गोल गरिन्। योनले दोस्रो मिनेटमै म्यानमारलाई आग्रता दिलाएकी थिइन्। सानदार लिनले खेलको ३०औं मिनेटमा गोल गरिन्। त्यस्तै खेलको ३६ औ मिनेटमा मे हिइत लुले गोल गरिन् भने पहिलो हाफ सकिन चार मिनेट बाँकी रहँदा योनले व्यक्तिगत दोस्रो गरिन्। त्यस्तै दोस्रो हाफको ४९औं मिनेटमा मे हिइत लुले अर्को गोल गरेकी थिइन्। यसअघि पहिलो खेलमा म्यानमारले लेबनानलाई ३१ गोल अन्तरले पराजित गरेको थियो। पराजित कीर्गिस्तान उपाधि होडबाट बाहिरिएको छ।
भद्रपुर झापा गोल्डकप : मछिन्द्रलाई स्तब्ध पार्दै झापा ११ क्वार्टर फाइनलमा,"झापा : उपाधिका दाबेदार मानिएका मछिन्द्र फुटबल क्लबलाई स्तब्ध पार्दै झापा ११ एफसी दोस्रो संस्करण भद्रपुर झापा गोल्डकप गम्भीर राई स्मृति अन्तर्राष्ट्रिय आमन्त्रण नकआउट फुटबल प्रतियोगिताको क्वार्टर फाइनलमा प्रवेश गरेको छ। भद्रपुरस्थित मेची रंगशालामा आज भएको दोस्रो दिनको खेलमा झापा ११ ले मछिन्द्रलाई १० गोल अन्तरले पराजित गर्दै क्वार्टर फाइनलको यात्रा तय गरेको हो। झापाले इटहरी गोल्डकपमा मछिन्द्रसँग व्यहोरेको हारको बदला लिएको छ। झापाका लागि खेलको २९ औँ मिनेटमा एक मात्र गोल बबिन बोहोराले गरे। एरोन थापाको क्रस पासमा बोहोराले वान टच गोल गरेका थिए। उनको गोल नै निर्णायक बन्यो। झापाले क्वार्टर फाइनलमा चर्च ब्वाइज युनाइटेडको सामना गर्नेछ। बी डिभिजन लिगको तयारी गरिरहेको झापाले ए डिभिजन लिग उपविजेता मछिन्द्रलाई पहिलो खेलबाटै घर फर्काएको छ। अघिल्लो गोल्डकपको मछिन्द्र उपविजेता बनेका थिए। निर्धारित ९० मिनेटको खेलमा दुवै टोलीले एक दर्जनभन्दा बढी प्रहार गरे पनि थप गोल भने गर्न सकेन। खेलको २१ औँ मिनेटमा झापाका स्ट्राइकर पेनाल्टी एरियामा अनर्माक रहेका बोहोराले पाएको अवसर खेर फाले। ६२ औँ मिनेटमा काउन्टर अट्याक गरेका झापाका हरिबहादुर आले मगरको पावरफुल प्रहार मछिन्द्रका गोलरक्षक विशाल श्रेष्ठले बचाउ गरे। खेलको ७८ औँ मिनेटमा झापाका प्रदीप बुढाथोकीले पेनाल्टी एरियाबाट गरेको प्रहार विपक्षी गोलकिपर श्रेष्ठले रोके। ८० औँ मिनेटमा एलन थापाले गोल गर्न नसक्दा झापाले अग्रता दोब्बर बनाउन चुक्यो। मछिन्द्रले खेलको २० औँ मिनेटमा अग्रता लिने अवसर गुमाएको थियो। सनिस श्रेष्ठको कर्नर प्रहारमा विदेशी खेलाडी ओमोलाजा करिमको हेडर पोस्टमा लागेर फर्कियो। ३८ औँ मिनेटमा सौरभ लिम्बूको कडा प्रहार झापाका गोलकिपर सन्दीप लिम्बूले उत्कृष्ट बचाउ गरे। ८१ औँ मिनेटमा अभिषेक गुरुङ, दयानन्द सिंह र सनिस श्रेष्ठले पेनाल्टी एरियामा पाएको अवसर गुमाए। ८६ औँ मिनेटमा आदित्य शाक्यको प्रहार बारमा लागेर फर्किँदा मछिन्द्र निराश बनेको थियो। खेलको प्लेयर अफ द म्याच झापाका गोलकिपर लिम्बू भए। उनले नगद २१ हजारसहित ट्रफी पाए। शुक्रवारको पहिलो क्वार्टर फाइनल खेल आयोजक भद्रपुर ब्लेजर्स र विभागीय टोली नेपाल पुलिस क्लबबीच हुनेछ। गोल्डकपको विजेताले नगद १३ लाख, आकर्षक ट्रफी र मेडल र उपविजेताले नगद ७ लाख, ट्रफी र मेडल प्राप्त गर्नेछ। प्रतियोगिताभरिको सर्वोत्कृष्ट खेलाडी प्लेयर अफ द टुर्नामेन्टले नगद एक लाख पाँच हजार रुपैयाँ पाउनेछ। त्यस्तै, उत्कृष्ट गोलकिपर, उच्च गोलकर्ता, उदीयमान खेलाडी र प्रशिक्षकले नगद २५ हजार पाउनेछ। प्रत्येक खेलको प्लेयर अफ द म्याचलाई नगद २१ हजार रुपैयाँ दिइनेछ।"
"काठमाडौंको याट्खा गल्लीमा पुरुषको शव फेला, २ जना पक्राउ",काठमाडौं : काठमाडौं महानगरपालिका२४ याट्खा गल्लीमा पुरुषको शव फेला परेको छ। प्रहरीका अनुसार ३५ वर्षीय पुरुषको शव फेला परेको हो। मृतकको पहिचान भएको छैन। प्रारम्भिक अनुसन्धानबाट वादविवादका क्रममा कुटपिट गरेर हत्या गरेको पाइएको जिल्ला प्रहरी परिसर काठमाडौंले जनाएको छ। हत्या गरेको आरोपमा दुई जनालाई प्रहरीले पक्राउ गरेको छ। पक्राउ पर्नेमा झापाको दमक घर भई हाल काठमाडौंको ढोकाटोल बस्ने १७ वर्षीय सागर महतरा र रामेछापको काउले घर भई हाल काठमाडौंको मरुटोल बस्ने १६ वर्षीय सन्तोष शंकर रहेका छन्। घटनाका बारेमा अनुसन्धान भइरहेको प्रहरीले जनाएको छ।
चरेस र गाँजा लिएर भारत जाँदै गरेका दुईजना वीरगन्ज नाकाबाट पक्राउ,वीरगन्ज : वीरगन्जमा गाँजा र चरेससहित दुई जना पक्राउ परेका छन्। पक्राउ पर्नेमा एक नेपाली महिला र एक भारतीय पुरुष रहेका छन्। वीरगन्ज१६ शंकराचार्य प्रवेशद्वारमा प्रहरीले चेकजाँच गर्ने क्रममा बाराको प्रसौनी गाउँपालिका२ बुनियाद स्थायी घर भई हाल वीरगन्ज१६ बसपार्कमा डेरा लिएर बस्दै आएकी ३० वर्षीया आरती यादव चरेस सहित पक्राउ परेकी हुन्। उनलाई ११ किलो ४०० ग्राम चरेससहित पक्राउ गरिएको पर्साका प्रहरी प्रवक्ता प्रहरी नायब उपरीक्षक सुवास भट्टले बताए। यस्तै शंकराचार्य गेटमै चेकजाँचका लागि प्रहरी चौकी इनर्वाबाट खटिएको प्रहरी टोलीले भारतको पश्चिम बंगाल राज्यको नदिया थाना घर भएका २८ वर्षीय राज अधिकारीलाई चरेस र गाँजासहित पक्राउ गरेको हो। उनको साथबाट गाँजा ६ किलो ३०० ग्राम र चरेस २ किलो १०० ग्राम बरामद भएको प्रहरी नायब उपरीक्षक भट्टले बताए। चरेस र गाँजासहित पक्राउ परेका दुवै जनालाई जिल्ला प्रहरी कार्यालय पर्साको हिरासतमा राखेर उनीहरू विरुद्ध लागूऔषध सम्बन्धी कसुरमा थप अनुसन्धान कार्य भइरहेको उनले बताए।
अध्यादेश पारित गर्न बहुमत पुग्छ : भट्टराई,"सुर्खेत : नेकपा एमालेका सचिव योगेश भट्टराईले सरकारले अध्यादेश पारित गर्ने दाबी गरेका छन्। बिहीबार सुर्खेतमा आयोजित पत्रकार सम्मेलनमा उनले सरकारसँग स्पष्ट बहुमत रहेकाले जसरी पनि अध्यादेश पारित हुने बताएका हुन्। राष्ट्रिय सभाबाट अध्यादेश पारित गराउनका लागि सरकारले आवश्यक पर्ने सांसदको संख्या पुर्याइसकेको दाबी गरे। सरकारले उपेन्द्र यादव नेतृत्वको दललाई मनाउने प्रयास गरिरहेको सचिव भट्टराईले बताए। उनले भने,'सहमतिमा नै अध्यादेश पारित हुन्छ, भूमि सम्बन्धी अध्यादेशमा उपेन्द्र यादवलाई मनाउने प्रयास भइरहेको छ। यदि सहमति नजुटे पनि हामी पारित गरेरै छाड्छौं, राष्ट्रिय सभामा बहुमतका लागि संख्या पुर्याउने उपाय सरकारसँग छ।' उनले वर्तमान सत्ता समीकरण २०८४ सम्म जाने भन्दै सरकारले जनमुखी काम गरिरहेको दाबी गरे। आगामी निर्वाचनमा गठबन्धन नगरी लड्ने भन्दै उनले एमालेले नै बहुमत ल्याउने दाबी गरे। २०८४ मा एमाले र कांग्रेस नै मुख्य शक्ति हुने उनको भनाई छ। सरकारले कर्णालीको विकासलाई प्राथमिकता दिने उनले बताए। आगामी बजेटमा सरकारले कर्णाली र भेरी करिडोरको विकासलाई प्राथमिकता दिने उनको भनाइ छ। सुर्खेत विमानस्थल विस्तारमा पनि सरकारले बजेट विनियोजन गर्ने जानकारी दिए।"
सामाजिक सञ्जालमा अफवाह फैलाउने सिर्जनालाई थप चार दिन हिरासतमा राख्ने अनुमति,"धरान : सुनसरीको धरान उपमहानगरपालिकामा सामाजिक सञ्जालमा अफाह फैलाएर शान्ति सद्भाव भड्काएको अभियोगमा पक्राउ परेकी सिर्जना बेघालाई हिरासतमा राख्न ४ दिनको म्याद थप गरिएको छ। इलाका प्रहरी कार्यालय धरानले सिर्जनालाई मुलुकी अपराध संहिता २०७४ को परिच्छेद २ को सार्वजनिक शान्ति विरुद्धको कसुर अन्तर्गत झूटा अफवाह फैलाउन नहुने कसुरमा मुद्दा दर्ता गरि कारबाही प्रक्रिया अगाडि बढाइएको सुनसरीका प्रहरी प्रमुख एसपी सुमनकुमार तिम्सिनाले बताए। सामाजिक सञ्जालमा अफाह फैलाएर धरानको शान्ति सद्भाव भडकाएको, अवैध चन्दा अशुली कार्यमा सम्लग्न रहेको भन्दै प्रहरीले बुधवार सिर्जनालाई पक्राउ गरेको थियो। बर्षदिन अगाडिदेखि सिर्जनाले धरानको शान्ति सद्भाव भडकाउन कानुन विपरीत सार्वजनिक स्थलमा गोरु काटेर भोज खाएको भिडियो सामाजिक सञ्जालमा हालेको र इलाका प्रहरी कार्यालयको गेटमा तोडफोड गरेको साथै पत्रकार सन्जिता धमलामाथि आक्रमण गरेको अभियोगमा पनि सिर्जना पक्राउ परेकी थिइन्। पहिचान पक्षधर सिर्जनाले सामाजिक सन्जालको दुरुपयोग गरि सामाजिक एकता, सद्भाव र शान्ति सुरक्षा भड्काउन निरन्तर लागेकाले उनलाई पक्राउ गरिएको एसपी तिम्सिनाले बताएका छन्। इलाका प्रहरी कार्यालय धरानको हिरासतमा रहेकी सिर्जनालाई जिल्ला अदालतबाट म्याद थप गरिएपछि जिल्ला प्रहरी कार्यालय सुनसरीको हिरासतमा सारिएको छ। सिर्जना पक्राउ परेपछि धरानमा पहिचान पक्षधरहरू आक्रोशित भएका छन्। किरात याक्थुम चुम्लुङ धरानका अध्यक्ष तीर्थ लिम्बुले सिर्जना र कालोमोसो घटनामा पक्राउ परेका सुमन चेम्जोङ्लाई बिनासर्त रिहाइ गर्न माग गरेका छन्।"
प्रकृति लम्सालको मध्यराति नै स्वर्गद्वारी घाटमा अन्तिम संस्कार,"भैरहवा : भारतको केआईआईटीमा शंकास्पद मृत्यु भएकी नेपाली विद्यार्थी प्रकृति लम्सालको अन्तिम संस्कार मध्यराति नै गरिएको छ । आइतबार विश्वविद्यालयको छात्रावासमा मृत अवस्थामा फेला परेकी उनको मंगलबार पोष्टमार्टमपछि उनको शव परिवारको जिम्मा लगाइएको थियो। बुधबार विमानमार्फत ओडिसाको भुवनेश्वरबाट दिल्ली हुँदै गोरखपुरसम्म उनको शव ल्याइएको हो। प्रहरीका अनुसार त्यसपछि सडक मार्गबाट एम्बुलेन्समा बेलहिया नाका हुँदै उनको शव भैरहवा ल्याइएको थियो। शवलाई राती नै भैरहवा परिक्रमा गराई स्वर्गद्वारी घाटमा पुर्याएर उनको अन्त्येष्टि गरिएको थियो । उनको अन्त्येष्टिमा केआईआईटीमा अध्ययनरत उनका सहपाठी आफन्तजन र सर्वसाधारणहरूको ठूलो उपस्थिति रहेको थियो । भारतमा प्रहरीले घटनाको अनुसन्धान गरिरहेको छ। यता विद्यालयले निकालेपछि विद्यार्थीहरू अत्यन्त कष्ठका साथ १६ जना विद्यार्थी नेपाल आइपुगेका छन्। भारतको ओडिसा राज्यस्थित कालिंगा इन्स्टिच्युट अफ इन्डस्ट्रियल टेक्नोलोजी(केआईआईटी)बाट फिर्ता आएका विद्यार्थीहरू सुरक्षाको सुनिश्चिता नगरेसम्म जान नसक्ने बताउँछन्। विश्वविद्यालय प्रशासनले फिर्ता आउनका लागि विद्यार्थी, अभिभावकलाई फोन गरेर र चिठी लेखेर बोलाए पनि उनीहरू घटना सम्झिएर तत्काल जान नसक्ने बताउँछन्। हरेक नेपाली विद्यार्थी अहिले मानसिक त्रासमा रहेको उनीहरू बताउँछन्। उनीहरू फेब्रुअरी २८ बाट हुने परीक्षा सार्न पनि कलेज प्रशासनसँग माग गरेका छन्। कुटपिट गर्ने सेक्युरिटी गार्ड, बाउन्सर, दुर्व्यवहार गर्ने बार्डेनलगायत कारबाही नगरेसम्म कुनै पनि हालतमा फिर्ता हुन नसक्ने उनीहरूको तर्क छ। मृत भेटिएको घटना र त्यसपछि उत्पन्न परिस्थितिबाट पीडित नेपाली विद्यार्थीको न्यायका लागि नेपाल सरकारले पहल गरिरहेको छ।"
केआईआईटी विश्वविद्यालयको समस्या कूटनीतिक माध्यमबाट समाधान भयो : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले ओडिसास्थित केआईआईटी विश्वविद्यालयमा अध्ययनरत प्रकृति लम्सालको मृत्यु र त्यसपछि विकसित घटनाक्रमलाई नेपाल सरकारले गम्भीर रुपमा लिएको बताएकी छन्। ओमनको मस्कटमा आयोजित आठौँ हिन्द महासागर सम्मेलनमा सहभागी भएर आज स्वदेश फर्किएकी मन्त्री देउवाले त्रिभुवन विमानस्थलमा पत्रकार सम्मेलनमा बोल्दै यस घटनालाई कूटनीतिक माध्यमबाट समाधान गरेको जानकारी दिएकी हुन्। उनले यस विषयमा हिजोमात्र पनि आफूले ओडिसाका उच्च शिक्षा मन्त्री सूर्यबंशी सुरजसँग फोनमा कुराकानी गरेर नेपाली विद्यार्थी प्रकृति लम्सालको मृत्युको निष्पक्ष अनुसन्धान र दोषीमाथि कानुनी कारबाहीका साथै त्यहाँका नेपाली विद्यार्थीहरूलाई कलेजमा सुरक्षित वातावरण सहित पठनपाठनको व्यवस्थाका लागि आग्रह गरेको जानकारी दिइन्। भारतीय मन्त्री सुरजले पनि उक्त घटनालाई ओडीसा राज्यले गम्भीर रुपमा लिएको र प्रकृतिलाई न्याय र दोषीमाथि कारबाहीका लागि उच्चस्तरीय छानबीन समिति गठन गरिएको जानकारी गराएका थिए। मन्त्री डा देउवाले भनिन्, उक्त घटनापछि हामीले तत्कालै कूटनीतिक पहल सुरु गर्यौं। मृतकलाई न्याय र दोषीमाथि कारबाहीको माग त छँदैछ, त्यहाँ अध्ययनरत नेपाली विद्यार्थीको सुरक्षित पठनपाठनको व्यवस्थाका लागि सम्बद्ध निकायहरुबीच समन्वय गर्यौं। त्यसपछि विश्वविद्यालयले माफी मागेर विद्यार्थीलाई होस्टेल फर्काएको छ भने दुर्व्यवहार गर्ने कलेजका स्टाफलाई कारबाही गरेको छ। विद्यार्थी मृत्युको घटनाको छानबिनका लागि ओडिसा सरकारले नै एक उच्चस्तरीय छानबिन समिति गठन गरिसकेकाले निष्पक्ष छानबिन र दोषीमाथि कानुनी कारबाहीको माग नेपालले गरेको छ। यस घटनाका सन्दर्भमा परराष्ट्र मन्त्रालय र नेपाली राजदूतावास नयाँ दिल्लीले ओडिसा सरकार र विश्वविद्यालय प्रशासनसँग सम्पर्कमा रहेर आवश्यक समन्वयका साथ काम गरिरहेको जानकारी पनि मन्त्री डा देउवाले दिइन्। विश्वभर कति नेपाली विद्यार्थी गएका छन् भन्ने प्रश्नको जवाफमा मन्त्री डा देउवाले नेपाली विद्यार्थी हाल विश्वभर पुगेका तर सबैको तथ्यांक परराष्ट्रसँग नरहेको बताइन्। उनले आगामी दिनमा यस्तो तथ्यांक परराष्ट्रमा नै रहने व्यवस्था गर्न सकिएमा उनीहरुको उद्धारका लागि सजिलो हुने धारणा राखिन्। उनले भनिन्, 'नेपालीहरु को कहाँ र कुन अवस्थामा छन् भन्ने कुरा परराष्ट्रलाई थाहा छैन, तर समस्यामा परेपछि र उद्धार गर्नुपर्ने भएपछि थाहा हुन्छ। त्यसपछि लगत्तै उनीहरुको उद्धार गर्नका लागि परराष्ट्रसँग पर्याप्त जनशक्ति पनि छैन। यसकारण समस्या भइरहेको छ।'"
"राष्ट्रपति धरान आउने, सुरक्षा व्यवस्था कडा","धरान : राष्ट्रपति रामचन्द्र पौडेल धरान आउने भएपछि यहाँको सुरक्षा व्यवस्था चु्स्त पारिएको छ । राष्ट्रपति पौडेल भोलि शुक्रवार धरानको राधाकृष्ण प्रणामी मन्दिरको धर्मशाला उद्घाटन गर्न आउने भएका छन् । राष्ट्रपति पौडेलले धरान आउने भएपछि धरान उपमहानगरपालिकाको सुरक्षा व्यवस्था राम्रो बनाइएको सुनसरीका प्रहरी प्रमुख एसपी सुमनकुमार तिम्सिनाले बताए। उनले राष्ट्रपति धरान आउने भएपछि जिल्ला सुरक्षा समितिको बैठक बसेर धरानमा प्रयाप्त प्रहरी परिचालन गरिएको बताए । राष्ट्रपति पौडेल नेपाली सेनाको हेलिकोप्टरबाट धरान आउने भएका हुन्। उनले धरान८ स्थित राधाकृष्ण प्रणामी मन्दिरको स्वर्ण महोत्सवको अवसरमा धर्मशाला, स्वर्ण स्तम्भ र गोपी स्मारक ध्यान साधनालयको समुद्घाटन साथै १०८ पारायण पूर्णाहुति गर्ने कार्यक्रम रहेको मन्दिर व्यवस्थापन समितिका उपाध्यक्ष शैलेशकुमार आचार्यले जानकारी दिएका छन्। राष्ट्रपति धरान आउने भएपछि सितल निवासबाट राष्ट्रपतिका एडिसिहरु आएर कार्यक्रम स्थलको निरीक्षण गरी थप सुरक्षा व्यवस्था मजमुत बनाइरहेका छन् । मन्दिर स्थापनाको ५० वर्ष पुगेको अवसरमा मन्दिरद्वारा निर्मित १६ कोठे धर्मशाला साथै ब्रह्मलीन बाबाजी श्री १०८ गोपी दासको स्मृतिमा निर्मित गोपी स्मारक ध्यान साधनालयको उद्घाटन गरिने धरान९ का वडाअध्यक्ष रुपेश आचार्यले बताए । मन्दिरमा शुक्रबारदेखि आइतबारसम्म श्रीमततारम सागर तथा श्रीमद्भभागवत महापुराणको त्रिदिवसीय अखण्ड पाठ पारायण साथै ब्रह्मलीन परमहंस बाबाजी श्री १०८ गोपीदास जी महाराजको पावन स्मृतिमा पाठ साथै विविध धार्मिक तथा सांस्कृतिक कार्यक्रम गरिने अध्यक्ष आचार्यले बताए । धर्मशाला ३ करोड १५ लाखको लागतमा १ कट्ठा जग्गामा १६ वटा कोठा निर्माण सम्मन्न गरिएको मन्दिर व्यवस्थापन समितिका अध्यक्ष नेत्रप्रसाद आचार्यले बताए । धर्मशालामा उपचारका लागि धरान आउने बिरामी, कुरुवा र गरिब तथा असहायलाई निःशुल्क उपलब्ध गराइने उनले बताए ।"
"जहाँ बालबालिका देख्न शुक्रबार कुर्नुपर्छ, अनि लाग्छ, गावैं उज्यालो","गोरखा : सानो दिप्लिङ र ठूलो दिप्लिङमा बालबालिका र युवा हुँदै नभएका भने होइनन्। उनीहरू कोही शिक्षाका लागि त, कोही कामका लागि गाउँभन्दा टाढा बजारमै बसेका छन्। बिदाका बेलामा आक्कलझुक्कल आउँछन् अनि हिँडिहाल्छन्। बालबालिका नभएका होइनन्, छन्, ठूलो दिप्लिङका ८१ वर्षीय टंकबहादुर गुरुङ भन्छन्, शुक्रबार साँझतिर स्कुल छुटेपछि हरर् आउँछन्। घरगाउँ नै उज्यालो भए जस्तो लाग्छ। तर शनिबार बिहान खाना खाएर सबै फर्किन्छन्। गाउँ त फेरि ठण्डाराम। छोराछोरी, नातिनातिनी भन्ने त छँदैछैनन्। काखे बच्चासमेत लिएर छोरी बुहारीहरू बजारतिर बस्न गएको उनको भनाइ छ। ठूलो दिप्लिङ गुरुङ बस्तीले भरिएको गाउँ हो, सानो दिप्लिङ चाहिँ मगरहरूको। छोराछोरी पढाउन भन्दै ठूलो दिप्लिङका सबै महिला लक्ष्मीबजारमा गएको ७५ वर्षीय रूपबहादुर गुरुङ बताउँछन्। मेरो चार भाइ छोराहरू सप्पै (सबै) बाहिर छन्। बुहारीहरू पनि सप्पै नातिनातिनी पढाउन लक्ष्मीबजारमा छन्, उनी भन्छन्, घरगाउँमा त हामी बूढाबूढी मात्तै (मात्रै) छम्। जुग जमाना नै त्यस्तै छ, बूढालाई केही भए बूढीले हेर्ने मात्तै हो, बूढीलाई केही भए बूढाले हेर्ने हो। छोराछोरीको पैसाको मुठाले के नाप्छ र ? चल्ती चलनै यस्तै छ। विद्यालय नभएकाले गाउँ बालबालिकाविहीन भएको उनको बुझाइ छ। एउटा स्कुल थियो, त्यही पनि ढल्यो, उनी थप्छन्, नानीबाबुलाई अन्धकारमा राख्न पनि त भएन नि। पठाउनै पर्यो। मेरै चार भाइछोराका बुहारीहरू लक्ष्मीबजारमा बच्चा पढाउन गाका छन्। शुक्रबार हाफ छुट्टी हुन्छ। आउँछन्। आउँदा त रमाइलो लाग्छ। बूढीमाउले रमाइरमाइ भाततिउन पकाउँछिन्। सबै मिलेर खायो रमायो, भोलिपल्ट बिहान उठेर जान्छन्। फेरि जस्ताको तस्तै टाँ। जन्ती मलामीमा पनि बूढाखाडा मात्रै हुने उनको भनाइ छ। जसको घरमा हेरे नि ५५, ६० कटेका बूढाबूढी मात्र छम्। ५५, ६० मुनिका मान्छे त गाउँमा फेला पार्नै सकिँदैन, उनी भन्छन्, मलामी पनि, जन्ती पनि बूढाखाडामात्रै हो। युवाजति विदेशतिर, महिलाजति बजारतिर ठूलो दिप्लिङमा बालबालिका र युवायुवती शून्य भएको १० वर्षभन्दा धेरै भयो। गाउँका अधिकांश युवाहरू वैदेशिक रोजगारीमा छन्। उनीहरू आफ्ना जहान बालबच्चा लिएर सहर गएर बस्छन्। हुर्के बढे, पँखेटा लाएपछि चर्न गइहाल्छन्, स्थानीय गौमाया गुरुङ भन्छिन्, बच्चा जन्मेपछि बुहारीहरू बजारतिर डेरा लिएर सरिहाल्छन्। बच्चा जन्मिनु त बजारको भिसा लाग्नुजस्तै हो। अलिअलि गर्दागर्दै गाउँमा बालबालिका शून्य भएको उनी बताउँछिन्। जिरै भएको १० वर्षभन्दा धेरै भयो, उनी भन्छिन्, स्कुलै खारेज भएपछि कहाँ बस्छन् त केटाकेटी। बस्न मन लागेर पनि कहाँ बस्न पाइयो र ? जमानाअनुसार पढ्नै पर्यो। गाउँमै राम्रो विद्यालय भयो भने बालबालिका गाउँमै टिक्ने उनको भनाइ छ। वृद्धा श्रममा परिणत हुँदै गाउँबस्ती बालबालिका र युवाहरू नभए पनि यस गाउँका कुनै पनि घरमा ताला भने लागेको छैन। यत्रो घरधुरी छ। कुनै घरमा नि ताला त लागेको छैन। घरघरमा बूढाबूढी दुईदुई जना मात्र बस्छन्, उनी भन्छन्, बालबालिका नभएको कहाँ हो र ? तर स्कुल उड्यो। कहाँ पढाउने ? अहिले त सप्पै बजारतिर छन्। यस भेगका बासिन्दाहरू बालबच्चा पढाउन भनेर प्रायः लक्ष्मीबजारतर्फ जाने गर्छन्। चितवन जानेको संख्या पनि धेरै नै छ। कोही काठमाडौं पनि जाने स्थानीयवासी बताउँछन्। लक्ष्मीबजारमा कोही डेरा लिएर बसेका छन्, कोही घर बनाएर, टंकबहादुर बताउँछन्। विद्यालय थियो, तर छोराछोरी पढाउनै मानेनन् गाउँमा विद्यालय नभएको होइन। ऋषिकुल प्राथमिक विद्यालय थियो। तर नजिकको तीर्थ हेलाँ, गाउँको विद्यालयमा कसैले पनि बालबच्चा पढाएनन्। प्रकारान्तरमा विद्यालय बन्द भयो। अहिले गाउँले भन्छन्, गाउँको विद्यालय बन्द भएकाले बालबालिका बाहिर लानुपर्यो। अनि जनप्रतिनिधि भन्छन्, गाउँलेले बालबच्चा बाहिर लगेकाले विद्यालय बन्द हुन पुग्यो। गाउँले र जनप्रतिनिधिबीच विद्यालयबारे जुवारी चले पनि दिप्लिङमा न रह्यो विद्यालय, न रहे बालबालिका। ऋषिकुल प्राविको आडैमा अहिलेका वडाध्यक्ष प्रेम गुरुङको घर छ। कुनैबेला उनी सो विद्यालय व्यवस्थापन समितिका अध्यक्ष पनि थिए। २०७५ सालदेखि गाउँको विद्यालय सदाका लागि बन्द भयो, गुरुङ भन्छन्, फेरि पनि विद्यालय सञ्चालन गर्न सकिन्छ कि भनेर घरदैलो गर्यौँ, आमभेला गर्यौँ। छोराछोरी पठाइदिनू न भन्दै हात जोड्दा पनि कसैले पठाएनन्। मिहिनेत खेरा गयो। ईसीडीसम्म सञ्चालन गर्न सके कम्तीमा काखको बच्चा त घरमै हुन्थे। विद्यालय चलेमा आवश्यक सहयोग गर्न पालिका तयार रहेको उनको भनाइ छ। तर उठ्नै नसक्ने गरी विद्यालय ढलेको उनको निष्कर्ष छ। घरसंख्या ३६, जनसंख्या ३० सहिद लखन गाउँपालिका१ का प्रायः सबै गाउँबस्तीको अवस्था उस्तै रहेको वडाध्यक्ष प्रेम गुरुङको भनाइ छ। हाम्रो गाउँमात्र कहाँ हो र महेन्द्रशक्ति हाइस्कुल रहेको पुरानो गाउँ हेर्न जानुस् न, उनी भन्छन्, घरसंख्याभन्दा जनसंख्या कम छ। भन्न पनि लाजमर्दो छ। १५ वर्ष अघिसम्म यहाँ ६५ घरधुरी थिए। अहिले कोही चितवन गए, कोही काठमाडौं। चितवन लदरीमा यहाँका २५ घरधुरी पुगेका छन्। उनीहरूले त्यहाँ बक्राङगाउँ जमाएका छन्। लक्ष्मीपुरमा १५ घरपरिवार। लक्ष्मीपुरमा पनि सबै एकै ठाउँमा आफ्नै टोल बनाएर बसेका छन्। कोही काठमाडौं, कोही विदेशका स्थायी बासिन्दा बन्न पुगेका छन्। पुरानोगाउँमा महेन्द्रशक्ति मावि चलिरहेको छ। कुल ६२ जना रहेको यस माविमा पुरानो गाउँका चाहिँ कत्ति पनि विद्यार्थी नरहेको प्रधानाध्यापक प्रकाश अर्यालले जानकारी दिए। यही गाउँको विद्यार्थी चाहिँ यस विद्यालयमा छैनन्। गोरखामा विद्यालय स्थापना गर्नुअघि पुरानोगाउँमा गायत्री गणेश नामका दृष्टिविहीन गुरु थिए। प्राध्यापक डा वासुदेव त्रिपाठी, नेता तथा साहित्यकार चिरञ्जीवी वाग्लेलगायत गोरखा र यसआसपास नाम चलेका अन्य विद्वानहरू बाल्यकालमा उनको घरमै पढ्न पुग्थे। वाकसिद्धि पाएका भनेर नाम चलेका गुरु गायत्री गणेश प्रायः तपस्यारत रहन्थे। त्यसैले उनको घरमा सञ्चालित गुरुकुलको नामबाट पछि विद्यालयको नाम नै ऋषिकुल नामकरण गरिएको स्थानीयको भनाइ छ। संस्कृति विश्वविद्यालयका उपकुलपति प्राध्यापक डा शिवहरि मरहट्टाको गृहनगरसमेत रहेको यहाँका गाउँहरू अहिले निर्जन बन्दै गएका छन्। विद्यालयहरू पनि विद्यार्थीविहीन बन्दै गइरहेका प्रअ अर्यालको भनाइ छ। सानो दिप्लिङको पनि हालत उही हो। यहाँ जम्माजम्मी ८६ घरधुरी छन्। यहाँका घरहरूमा पनि बूढाबूढीमात्र रहेको वृद्धाश्रम जस्तो छ। बालबच्चा नभएर विद्यालयको तह घटाइएको छ। पाँच कक्षासम्म सञ्चालित यहाँ विद्यार्थीविहीन बन्दै गएपछि अहिले तीन कक्षामा झारिएको छ। त्यत्तिमा पनि विद्यार्थी संख्या जम्मा पाँच ६ जनामात्र छन्। पुरानो गाउँको छेवैमा रहेको पन्त गाउँ अहिले साँच्चै निर्जन बनेको छ। आठ वर्षअघिसम्म १६ घरपरिबार रहेको पन्त गाउँ अहिले पूर्ण रूपमा निर्जन रहेको हाल काठमाडौंमा व्यवसाय गरी बस्ने काशीनाथ पन्त बताउँछन्। हाम्रो गाउँमा कुनैबेला १६ घरधुरी थिए, तर अहिले सबै घर खाली छन्, पन्त भन्छन्, व्यापार, व्यवसाय खोज्दै हिँड्दा कोही कतै, कोही कतै भए। सातवटा घर त भत्किसकेका छन्। अझै कति भत्किने हुन्। साविक बक्राङ गाविसअन्तर्गत पर्ने सहिद लखन गाउँपालिका १ का गाउँहरू वृद्धाश्रम जस्ता छन्। गाउँ छाड्ने दर बढिरहे पनि बसाइँसराइ प्रमाणपत्र भने केहीले मात्र लगेका छन्। वडा कार्यालयबाट प्राप्त तथ्यांकअनुसार यस वडाबाट विगत पाँच वर्षमा ९८ परिवारले मात्र बसाइँसराइ प्रमाणपत्र लगेका वडासचिव कृष्ण अर्यालले जानकारी दिए। न ज्युँदाका जन्ती छन्, न मर्दाका मलामी सहिद लखन १ को यो दृश्य गोरखाका आम गाउँबस्तीको प्रतिबिम्ब हो। अहिले सबैको मुखबाट गाउँ वृद्धा श्रम बन्यो भन्ने मात्र सुनिन्छ, तर अवस्था त्यतिमात्र छैन। वृद्धवृद्धालाई स्याहारसम्भार गर्नेहरू पनि गाउँमा नरहेको सामाजिक संघसंस्थामा रहेर काम गरिरहेका हरि देवकोटाको टिप्पणी छ। उनी भन्छन्, गाउँ वृद्धा श्रम बन्यो भन्ने भाष्य पुरानो भइसक्यो। अवस्था त्योभन्दा फरक भइसकेको छ। अहिले वृद्धावृद्धालाई स्याहारसम्भार गर्नेहरू पनि गाउँमा छैनन्। बिरामी पर्दा उपचार पाएका छैनन्। उमेर भएकाहरू रोजगारीका लागि विदेशमा छन्। उनीहरूका श्रीमती, बालबच्चा सहरमा छन्। घरकुरुवा बनेर बसेका वृद्धवृद्धा अशक्त भइसकेका छन्, तर स्याहारसम्भार गर्नेहरूको अभाव छ। अब गाउँगाउँमा वृद्धवृद्धाको बिचल्लीको दृश्य देख्ने दुर्दिन आएको छ। ज्युँदाको जन्ती, मर्दाको मलामी भन्ने उखान परिवर्तन हुँदैछ। गाउँमा न ज्युँदाका जन्ती छन्, न मर्दाका मलामी छन्। गाउँमा पूर्वाधार विकास भएन भन्ने भाष्य पनि पुरानो बन्दै गएको उनको टिप्पणी छ। भूकम्पपछि गाउँबस्ती, डाँडाकाँडामा भीमकाय विद्यालय भवन बने तर, १० बर्ष नबित्दै ती प्रयोगविहीन खण्डहर भइरहेका छन्। रोड खनिएका छन्, स्तरोन्नति हँुदैछन् तर मोटर कुदाउने छैनन्। खानेपानी, सिँचाइ योजनाहरू बनिरहेका छन् तर, उपभोक्ता छैनन्। सामुदायिक भवनहरू बनेका छन्, प्रयोगकर्ताहरू छैनन्, देवकोटाले भने। गाउँमा आर्थिक रूपमा कमजोरहरू मात्र बाँकी रहँदा उनीहरूको मनोविज्ञानमा पनि नराम्ररी असर पारिरहेको देवकोटाको भनाइ छ। देवकोटाको विश्लेषण छ, अहिले जो गाउँमा छन्, उनीहरू हामी गरिब, हामी कमजोरहरू मात्र गाउँमा छौँ भन्ने मनोविज्ञानले विक्षिप्त भएका छन्। उनीहरूका बालबच्चा पनि सक्नेहरू गए, हाम्रा बुवाआमा कमजोर भएर हामी गाउँमा बाँकी रहेका छौँ भन्ने मनोविज्ञानले घर गरेको छ। यसले गाउँको अवस्थालाई झन् अन्धकारतिर लैजान्छ। रोजगारी सिर्जनाले गाउँ गुल्जार हुन्छ वैदेशिक रोजगारीका कारण गाउँ निर्जन भएको मानवअधिकारकर्मी एवं अधिवक्ता स्थानेश्वर दुवाडीको विश्लेषण छ। उनी भन्छन्, हामी गाउँ जाँदा भेटघाट, जमघट, चहलपहल निकै बाक्लो हुन्थ्यो। तर अहिले गाउँ जाँदा शून्यजस्तो लाग्छ। ठूलठूला बारीका पाटा बाँझै देखिन्छन्। धान उब्जिने खेतहरू झाडी बनिसकेका छन्। गाउँमा मान्छे नबसेपछि घरभित्रैसम्म बाँदरको रजाइँ छ। बाँदर आतंकले पनि मान्छेलाई गाउँमा बसिनसक्नु छ। यस्तो अवस्था किन आयो ? मेरो बुझाइमा वैदेशिक रोजगारीले यो अवस्था सिर्जना भएको हो। स्वदेशमा रोजगारी छैन। दुई, चार पैसाको मुख हेर्न पनि वैदेशिक रोजगारीमा जानु पर्ने अवस्था छ। विदेश गएपछि अलिअलि कमाइ हुन्छ। अनि श्रीमती, छोराछोरीलाई सहरमा लगेर राख्छन्। २०७५ सालदेखि गाउँको विद्यालय सदाका लागि बन्द भयो। फेरि पनि विद्यालय सञ्चालन गर्न सकिन्छ कि भनेर घरदैलो गर्यौं, आमभेला गर्यौं। छोराछोरी पठाइदिनू न भन्दै हात जोड्दा पनि कसैले पठाएनन्। मिहिनेत खेर गयो। ईसीडीसम्म सञ्चालन गर्न सके कम्तीमा काखको बच्चा त घरमै हुन्थे। प्रेम गुरुङ  वडाध्यक्ष, सहिद लखन गाउँपालिका १ हामी गाउँ जाँदा भेटघाट, जमघट, चहलपहल निकै बाक्लो हुन्थ्यो। तर अहिले गाउँ जाँदा शून्य जस्तो लाग्छ। गाउँमा मान्छे नबसेपछि घरभित्रैसम्म बाँदरको रजाइँ छ। बाँदर आतंकले पनि मान्छेलाई गाउँमा बसिनसक्नु छ। यस्तो अवस्था किन आयो ? स्थानेश्वर दुवाडी, अधिवक्ता एवं मानव अधिकारकर्मी गाउँमा विद्यालयका संरचना छन्, गुणस्तरीय शिक्षा छैन। स्वास्थ्यचौकी छ तर स्वास्थ्यकर्मी बस्दैनन्। यस्ता आधारभूत सेवाबाट नै बिमुख भएपछि गाउँ छोडेर मानिस सहर आउन थालेका छन्। दीपेश घिमिरे, समाजशास्त्री गाउँमा पूर्वाधार विकास भएन भन्ने भाष्य पनि पुरानो बन्दै गएको छ। भूकम्पपछि गाउँबस्ती, डाँडाकाँडामा भीमकाय विद्यालय भवन बने तर, १० वर्ष नबित्दै ती प्रयोगविहीन खण्डहर भइरहेका छन्। हरि देवकोटा, सामाजिक अभियन्ता जनसंख्याको घट्दो दरले पनि गाउँघर निर्जन बन्दै गएको उनको बुझाइ छ। कम्तीमा दुई सन्तानमात्र भएको भए पनि यस्तो हुँदैनथ्यो कि ? एक सन्तान भए पुग्छ भन्ने मान्यता राष्ट्रियस्तरमै विकास भइरहेको छ। यो राम्रो होइन, उनले भने, सन्तान कम्तीमा कति, बढीमा कति जन्माउने भन्ने विषयमा राष्ट्रिय मान्यता आवश्यक पर्छ। अनि अर्को कुरा, यदि स्वदेशमै रोजगारी सिर्जना भयो भने धेरै हदसम्म युवाहरू विदेश जान छोड्ने थिए। युवा बिदेसिएनन् भने गाउँठाउँ फेरि भरिन्छ, गुल्जार हुन्छ। यसका लागि राष्ट्रिय नीति नै परिवर्तन गर्नुपर्ने उनको भनाइ छ। गाउँलाई गाउँ बन्न दिएनौं गाउँलाई गाउँ बन्न नदिई सहर बनाउने प्रयास भएको समाजशास्त्री दीपेश घिमिरेको बुझाइ छ। हाम्रो विकासको मोडेल कस्तो अपनायौं भने गाउँलाई गाउँजस्तै राखेर सबै सुविधा पुर्याउनुपर्ने हो तर गाउँलाई हामीले सहर बनाउने दुष्प्रयास गरिरह्यौं, उनले भने, गाउँलाई गाउँ नै राखेर सबै सुविधा पुर्याउन सक्नु र गाउँलाई सहर बनाउनु फरक कुरा हो। गाउँलाई सहर बनाउनु भनेको सबै घरघरमा बाटो पुर्याउनु पर्यो। सहरमा हुने खालका सबै सुविधा गाउँमा पुर्याउनेभन्दा नि संरचना पुर्याउनेतिर हामी लाग्यौं। उनका अनुसार योजनाहरू पनि यस्ता खाले बने कि गाउँभन्दा सहरकै लागि बजेट बढी छुट्ट्याइए। सहरी क्षेत्रमा धेरै मात्रामा पैसा खर्च गरिरहेका छौं। गाउँमा हामीले त्यही अनुरूप बजेट पुर्याउन सकेका छैनौं, उनले भने। गाउँको विकास भनेको रोड पुर्याउनुभन्दा पनि सुविधासम्पन्न अस्पताल, सुविधासम्पन्न स्कुल पुर्याई रोजगारीका अवसर सिर्जना गर्न सक्नु रहेको उनले बताए। अनि त्यहीँ अर्थतन्त्र चलायमान गराउन सकियो भने र बालबालिकालाई काठमाडौंको जस्तै एउटा राम्रो स्कुल गाउँमै चलाउन सक्यौं भने वा काठमाडौंकै जस्तो सुविधासम्पन्न अस्पताल गाउँमै पुर्याउन सक्यौं भने हुन्छ, उनले भने। उनका अनुसार गाउँमा विद्यालयका संरचना छन्, गुणस्तरीय शिक्षा छैन। स्वास्थ्यचौकी छ तर स्वास्थ्यकर्मी बस्दैनन्। यस्ता आधारभूत सेवाबाट नै बिमुख भएपछि गाउँ छोडेर मानिस सहर आउन थालेका उनको भनाइ छ। गाउँमा बस्ने मानिसको करमा छुट दिन सकियो भने पनि गाउँमा मानिस बस्ने बताउँदै उनले भने, गाउँमा बस्नेलाई कम सहरमा बस्नेलाई बढी हुनासाथ र अन्य सुविधा भए मानिस गाउँमै बस्छन्।"
केआइआइटीबाट निकालिएका १५६ नेपाली विद्यार्थी वीरगन्ज नाका हुँदै घर फर्किए,"वीरगन्ज : भारतको ओडिसा राज्यको भुवनेश्वरस्थित कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयबाट कुटपिट गरि निकालिएकामध्ये १५६ जना नेपाली विद्यार्थी वीरगन्ज नाका हुँदै घर फर्किएका छन्। बुधबार बिहान २ बजेदेखि बिहीबार बिहान १० बजेसम्म वीरगन्ज नाका हुँदै १५६ जना नेपाली विद्यार्थी घर फर्किएको जिल्ला प्रहरी कार्यालय पर्साका प्रहरी उपरीक्षक गौतम मिश्रले जानकारी दिए। भुवनेश्वरबाट रेल र सडकमार्ग हुँदै रक्सौल आइपुगेका उनीहरू वीरगन्ज नाका हुदैं नेपाल प्रवेश गरेको मिश्रले बताए। वीरगन्जको इनर्वा नाका हुँदै १५३ जना र अलौं नाका हुँदै ३ जना गरेर हालसम्म १५६ जना नेपाली विद्यार्थी नेपाल आइपुगेको मिश्रले बताए। तीमध्ये छात्रा २७ जना र छात्र १२९ जना रहेका छन्। वीरगन्ज नाका हुँदै नेपाल आइपुगेका नेपाली विद्यार्थीहरू पर्सा, बारा र रौतहट जिल्लाका रहेको प्रहरी उपरीक्षक मिश्रले बताए। वीरगन्ज नाका हुँदै आइपुगेका उनीहरूलाई प्रहरी, वीरगन्ज महानगरपालिका र साउथजोन माविले गाडी व्यवस्थापन गरेर घर पठाएको प्रहरी उपरीक्षक मिश्रले बताए। मिश्रले भने,टाढा घर भएकाहरुलाई प्रहरीसमेतको सहयोगमा गाडी व्यवस्थापन गरेर गन्तव्यसम्म पठाइएको छ। केहीका भने आफन्त नै आएर साथमा लिएर गएका छन्।ओडिसाको केआइआइटी विश्वविद्यालयमा अध्ययनरत नेपाली विद्यार्थी प्रकृति लम्सालको गत आइतबार शंकास्पद मृत्यु भएपछि घटनाको न्यायिक छानबिनको माग गर्दै आन्दोलनमा उत्रिएका नेपाली विद्यार्थीहरुलाई कलेज प्रशासनले गुण्डा र सुरक्षागार्ड लगाएर कुटपिट गर्दै होस्टेल(छात्रावास) बाट निकालेपछि उनीहरू कलेजबाट भागेर कष्टपूर्ण यात्रा गर्दै नेपाल फर्किएका हुन्। बुधबार वीरगन्जको इनर्वा नाका हुँदै घर आइपुगेका वीरगन्ज१५ ब्रम्हचोकका छात्र पिन्टु यादवका अनुसार, केआइआइटी विश्वविद्यालयमा करिब १ हजार ५ सय नेपाली विद्यार्थी अध्ययनरत छन्। केआइआइटी कलेजमा बिटेक सिभिल दोस्रो सेमेस्टरमा अध्ययनरत यादवले आफ्नै सहपाठीको शंकास्पद मृत्यु भएपछि घटनाको छानबिन हुनुपर्ने माग राखेर आन्दोलन गर्दा कलेज प्रशासनले आफूहरुमाथि गुण्डा लगाएर निर्घात कुटपिट गरेको बताए। उनले भने,आन्दोलन गर्दा कुटपिट मात्र गरेन,राति होस्टेलमा कलेजले गुण्डाहरुलाई पठाएर सबै नेपाली विद्यार्थीहरुलाइ तत्काल कलेज र होस्टेल छाडेर जान धम्की दिन लगायो। ज्यान नै असुरक्षित भएपछि हामी रातारात कलेज छाडेर निस्कनु पर्यो। सुरक्षाको पूर्ण ग्यारेन्टी नभएसम्म आँफुहरु कलेज नफर्किने उनले बताए। उनले भने, कलेजमा नेपाली विद्यार्थीहरूमाथि जुन ज्यादती भयो त्यो सम्झिँदा त अब फर्केर जाने हिम्मत नै भइरहेको छैन। फेरि जाँदा कलेजले अहिलेकै रिस राखेर हामीलाई जेपनि गर्न सक्छ भन्ने डर छ।"
अमेरिकामा हावामै दुई विमान ठोक्किए,वासिङटन डिसी : अमेरिकाको एरिजोना विमानस्थलमा हावामै दुई साना विमानहरू ठोक्किँदा दुई जनाको मृत्यु भएको छ। अमेरिकाको राष्ट्रिय यातायात सुरक्षा बोर्डको प्रारम्भिक जानकारी अनुसार टक्सनको उत्तरपश्चिममा रहेको माराना क्षेत्रीय विमानस्थल नजिकै स्थानीय समयअनुसार बुधबार बिहान ८:२८ मा दुर्घटना भएको हो। जे सेस्ना १७२एस र ल्यान्केयर ३६० एमके  विमान ठोक्किएका थिए। विमानस्थलको दुई रनवेमध्ये एक रनवे १२ माथि फिक्स्डविङ सिंगलइन्जिन विमान ठोक्किएका हुन्। माराना प्रहरी विभागले घटनाबाट दुई जनाको मृत्यु भएको पुष्टि गरेको छ। दुबै विमानमा दुई दुई जना रहेको जनाइएको छ। दुर्घटनाको बारेमा थप अनुसन्धान भइरहेको जनाइएको छ। अमेरिकामा पछिल्लो समय धेरै विमान दुर्घटना भइरहेको छ। यसअघि टोरन्टोमा अवतरण गर्ने क्रममा डेल्टा जेट पल्टिएको थियो। उक्त जहाजमा रहेका सबै ८० जनालाई बचाइएको थियो। त्यसअघि अलास्कामा विमान दुर्घटना भएको थियो। जनवरीको अन्त्यतिर वाशिंगटन डीसीमा अमेरिकन एयरलाइन्सको यात्रुवाहक विमान र सैन्य हेलिकप्टर ठोक्किँदा ६७ जनाको मृत्यु भएको थियो।
हमासले आज ४ इजरायली बन्धकको शव फिर्ता गर्दै,"प्यालेस्टिनी लडाकू संगठन हमासले आज अर्थात् बिहीबार ४ इजरायली बन्धकहरूको शव फिर्ता गर्नेछ। यसमा शिरी बिबास र उनका २ छोराछोरी एरियल बिबास र केफिर बिबास समावेश छन्। चौथो शव ओडेड लिफशिट्ज नामक बन्धकको हो। ७ अक्टोबर २०२३ मा हमासले उनीहरूलाई बन्धक बनाउँदा एरियल ४ वर्षका थिए र केफिर ९ महिनाका थिए। बच्चाहरूको बुबा, यार्डेन यस महिनाको सुरुमा रिहा भएका थिए। यसबाहेक हमासले शनिबार ६ जना बन्धकहरूलाई रिहा गर्ने जनाएको छ। यो पहिले तोकिएको संख्याको दोब्बर हो। शनिबार रिहा गरिएका बन्धकहरूको बदलामा इजरायलले अक्टोबर २०२३ देखि पक्राउ परेका १९ वर्ष मुनिका सबै महिला र प्यालेस्टिनीहरूलाई रिहा गर्नेछ। हमासको कैदमा रहेका कफिर सबैभन्दा कान्छा बन्धक केफिरलाई बन्दी बनाइँदा उनी केवल ९ महिनाका थिए। त्यतिबेला उनी हमासद्वारा बन्धक बनाइएका सबैभन्दा कान्छा व्यक्ति थिए। हमासले नोभेम्बर २०२३ शिरी र उनका दुई बच्चाहरू इजरायली बम विस्फोटमा मारिएका दावी गरेको थियो। त्यसपछि हमासले एउटा भिडियो जारी गरेको थियो। भिडियोमा यार्डेन बिबासले इजरायली प्रधानमन्त्री नेतान्याहूलाई आफ्नो परिवारका सदस्यहरूको मृत्युको दोषी बताएका थिए। यद्यपि इजरायलले हमासको यो दाबीलाई कहिल्यै स्वीकार गरेको छैन। युद्धविराम सम्झौता तीन चरणमा इजरायल र प्यालेस्टाइनबीच कैदी आदानप्रदानको यो सम्झौता तीन चरणमा सम्पन्न हुनेछ। यसमा ४२ दिनको लागि बन्धकहरूको आदानप्रदान गरिनेछ। पहिलो चरण: गाजामा जनवरी १९ देखि मार्च १ सम्म पूर्ण युद्धविराम हुनेछ। हमासले ३३ इजरायली बन्धकहरूलाई रिहा गर्नेछ। इजरायलले हरेक दिन आफ्ना एक बन्धकको बदलामा ३३ जना प्यालेस्टिनी कैदीलाई रिहा गर्नेछ। प्रत्येक इजरायली महिला सिपाहीको लागि ५० प्यालेस्टिनी कैदीहरूलाई रिहा गरिनेछ। दोस्रो चरण: पहिलो चरणको १६ औं दिन अर्थात् फेब्रुअरी ३ सम्म सबै कुरा ठीकठाक रह्यो भने दोस्रो चरणको योजनामा छलफल सुरु हुने भनिएको थियो। यस समयमा कुनै आक्रमण हुनेछैन। बाँकी जीवित बन्धकहरूलाई रिहा गरिनेछ। यद्यपि, वार्ता अझै सुरु भएको छैन। इजरायलले १,००० प्यालेस्टिनी कैदीहरूलाई रिहा गर्ने जनाइएको छ। जसमा लगभग १९० जना १५ वर्षभन्दा बढी समयदेखि जेल रहेका कैदी समावेश छन्। तेस्रो चरण: यस सम्झौताको अन्तिम चरणमा गाजालाई पुनर्वास गरिनेछ। यसका लागि ३ देखि ५ वर्ष लाग्नेछ। हमासको कब्जामा मारिएका बन्धकहरूको शव पनि इजरायललाई हस्तान्तरण गरिनेछ।"
चुरे व्यवस्थापनका चुनौती,"समुदायलाई टाढा राखेर चुरे व्यवस्थापन हुन सक्दैन। चौथो पञ्चवर्षीय योजनादेखि नै चुरे क्षेत्रको संरक्षणलाई सरकारले प्राथमिकता दिँदै आएको छ । सरकारले आर्थिक वर्ष २०६७०६८ मा तत्कालीन वन तथा भूसंरक्षण मन्त्रालयमार्फत राष्ट्रपति चुरे संरक्षण कार्यक्रम सञ्चालनमा ल्यायो। सम्मानित पदको नाम जोडिएको यस कार्यक्रमले अपेक्षित सफलता हासिल गर्न नसकेको अवस्थामा सरकारद्वारा २०७१ असार २ गते एक विशेष आदेश जारी गरियो । यस आदेशअनुसार इलामदेखि कञ्चनपुरसम्मका ३६ जिल्ला समेटी चुरे क्षेत्रलाई वातावरण संरक्षण क्षेत्र घोषित गरियो । तर, यो निर्णय सरोकारवाला पक्ष र स्थानीय समुदायसँग आवश्यक छलफल नगरी ल्याइएको थियो । जसले संरक्षण तथा व्यवस्थापन प्रक्रियाबाट समुदायलाई टाढा राख्ने परिस्थिति सिर्जना गर्यो। चुरेतराई मधेस भूपरिधिमा मुलुकको आधाभन्दा बढी जनसंख्या अर्थात् १ करोड ७४ लाख ९९ हजार ८ सय ४५ जना बसोबास गर्छन्। यति ठूलो जनसमुदाय प्रत्यक्ष रूपमा जोडिएको विषय भए तापनि चुरे संरक्षण कार्यक्रम कार्यान्वयन गर्दा समुदाय र सरोकारवालाहरूसँग पर्याप्त छलफल गरिएन । यसको परिणामस्वरूप, कार्यक्रम जनसहभागिताबिना नै अघि बढाइयो । कार्यक्रम अपेक्षित प्रतिफल दिन नसक्नुको मूल कारण चुरे क्षेत्रलाई वातावरण संरक्षण क्षेत्र घोषणा गर्नुमा नै रहेको देखिन्छ । इतिहासलाई स्मरण गर्ने हो भने, सरकारले चुरे क्षेत्रलाई वातावरण संरक्षण ऐन, २०५३ भित्र राख्ने काम गरिरहेको समयमा देशभरका सामुदायिक वनहरूको छैटौं कार्यशाला गोष्ठी जावलाखेलमा भइरहेको थियो । त्यहाँ तत्कालीन वन तथा वातावरण मन्त्रालयको नेतृत्वले गोष्ठीमा सहभागी समुदायप्रति प्रतिबद्धता जनाउँदै, तपाईंहरूको सल्लाहबिना केही गर्दैनौं, जनता र समुदाय सर्वेसर्वा हो भन्ने अभिव्यक्ति दिइएको थियो । तर, त्यही कार्यक्रमबाट निस्किएको दुई घण्टापछि अप्रत्याशित रूपमा चुरेलाई वातावरण संरक्षण ऐनअन्तर्गत समेट्ने निर्णय गर्यो। सो कार्यशालामा देशभरका ५७ सय प्रतिनिधिहरू उपस्थित थिए । तर समुदायसँग एउटा कुरा गरेर नीतिगत रूपमा अर्कै निर्णय गरियो । यदि सो निर्णय तत्कालीन रूपमा अनिवार्य थियो भने पनि कार्यशाला गोष्ठीमै एजेन्डाको रूपमा छलफल गर्न सकिन्थ्यो तर त्यसो गरिएन । विज्ञ र सरोकारवालासँग परामर्श गरिनु पर्दछ भन्ने आवश्यकता महसुस गरिएन । बदलामा, समुदायलाई छलकपट गरेर, एकपक्षीय रूपमा चुरेलाई वातावरण संरक्षण ऐन, २०५३ अन्तर्गत राख्ने काम भयो । वातावरण संरक्षण ऐन, २०५३ लागू भइसकेपछि पूर्वमेचीदेखि पश्चिम महाकालीसम्मको विशाल क्षेत्रका जनता एवं समुदाय बाध्यकारी रूपमा कानुन मान्नुपर्ने अवस्थामा पुग्यो । यस प्रकार, एकलौटी निर्णयद्वारा चुरे वातावरण संरक्षण ऐनभित्र पारेर समुदायलाई टाढा राख्ने काम गरियो । तत्कालीन नेतृत्वले जनतालाई बाइपास गर्ने काम गर्यो। निःसन्देह, चुरेका केही भागहरू संवेदनशील छन्। तर के ३६ वटै जिल्ला जोखिमयुक्त हुन् त ? होइन भने, किन सम्पूर्ण चुरे क्षेत्रलाई वातावरण संरक्षण ऐनअन्तर्गत राख्ने काम भयो ? यसकारण, चुरेलाई संरक्षण ऐन, २०५३ अन्तर्गत चुरे क्षेत्र समेट्नु हिजो पनि अन्यायपूर्ण थियो र आज पनि अन्यायपूर्ण नै हुनेछ । चुरे संरक्षणको मुख्य चुनौती भनेको स्थानीय समुदाय, आदिवासी जनजाति, महिला, दलित र विपन्न वर्गको पर्याप्त सहभागिता सुनिश्चित गर्न नसक्नु नै हो। बोलीमा समुदायको अधिकारको कुरा गर्ने तर कानुन निर्माणमा समुदायको घाँटी निचोर्ने कार्य नियतवश रूपमा समुदायविरोधी थियो । यसकारण, २२ भन्दा बढी नागरिक तहका सरोकारवाला संघसंस्थाहरूले राष्ट्रपति चुरे संरक्षण कार्यक्रम र समितिको खारेजीको माग गर्दै आन्दोलनसमेत गरे । त्यतिबेला आन्दोलनमा उत्रएिकाहरूलाई संरक्षण विरोधी पनि भनियो । नांगो भूमि हराभरा बनाउने समुदायलाई कसरी संरक्षण विरोधी मान्न सकिन्छ ? चुरेजस्तो महत्त्वपूर्ण प्राकृतिक स्रोतको संरक्षण र व्यवस्थापनको वास्तविक आधार जनताको संलग्नता र सहभागिता नै हो । तारबारले प्राकृतिक स्रोतको रक्षा कहिलेसम्म गर्न सक्छ ? जनताको बार भनेको केवल भौतिक घेरा होइन, मनमस्तिष्क र आवश्यकतासँग गाँसिएको भावनात्मक सम्बन्ध हो । फेरि, समुदायलाई राम्रोसँग थाहा छ, यदि वन मासिए भविष्यमा त्यसको मूल्य कति महँगो पर्न सक्छ । यदि जनतामा त्यो अनुभूति हुने थिएन भने ४० वर्ष अघि सरकारले नै समुदायलाई वन संरक्षणको जिम्मेवारी किन सुम्पियो ? समुदायले चाहेमा पन्छिन सक्थ्यो, तर उसले जिम्मेवारी स्वीकार्यो। वन बढायो, संरक्षण गर्यो। तर, समुदायको यस ऐतिहासिक योगदानलाई बेवास्ता गरी चुरेलाई वातावरण संरक्षण ऐनमा राख्ने एकलौटी निर्णय गर्यो । जुन सरासर गलत थियो । समुदायको चर्को दबाबपछि समितिको प्रथम अध्यक्ष तथा पूर्वअर्थसचिव रामेश्वर खनालले राजीनामा पनि दिनुभयो । तर, उहाँको राजीनामापश्चात् पनि तत्कालीन सरकारले सरोकारवालाहरूको उठाएका गम्भीर मुद्दाहरूलाई बेवास्ता गर्दै कार्यक्रमलाई निरन्तरता दिने नाममा मात्र निकटका व्यक्तिहरूलाई लाभान्वित गर्ने काम गर्दै गर्यो। स्थानीय बासिन्दा र सरोकारवालाहरूको अर्थपूर्ण सहभागिताबिना चुरे संरक्षण कार्यक्रम अगाडि बढ्नाले नै अहिलेसम्म अर्बौं रुपैयाँ खर्च भए तापनि चुरे संरक्षणमा ठोस उपलब्धि हासिल हुन नसकेको सर्वविदितै छ। चुरे संरक्षण एक बहुसरोकारयुक्त, बहुआयामिक र बहुक्षेत्रीय मुद्दा हो । जसका लागि एकीकृत योजना र प्रभावकारी कार्यान्वयन आवश्यक छ। यही उद्देश्यलाई ध्यानमा राख्दै २० वर्षे चुरेतराई मधेस संरक्षण तथा व्यवस्थापन गुरुयोजना तयार पारियो । तर, प्रत्येक वर्ष करिब दुई अर्ब रुपैयाँ बजेट विनियोजन गरिए पनि चुरेको योजनाबद्ध संरक्षण प्रयासहरू प्रभावहीन देखिएका छन्। बर्सेनि बाढीपहिरो र प्राकृतिक बिपत्तिका कारण चुरे क्षेत्रको अवस्था झन् जटिल बन्दै गएको छ। यसैकारण चुरेलाई लिएर गहन ढंगले पुनः बहस गर्न आवश्यक छ। चुरे संरक्षणको मुख्य चुनौती भनेको स्थानीय समुदाय, आदिवासी जनजाति, महिला, दलित र विपन्न वर्गको पर्याप्त सहभागिता सुनिश्चित गर्न नसक्नु नै हो । वातावरण संरक्षण ऐनअन्तर्गतका कठोर प्रावधानले समुदायलाई चुरे क्षेत्रका प्राकृतिक स्रोतहरूको उपयोग तथा व्यवस्थापनमा रोक लगाएपछि संरक्षणका प्रयासहरू असफल हुन् पुगेका हुन् । चुरे संरक्षण तथा व्यवस्थापन स्थानीय तहबाटै, समुदायबाटै हुनुपर्ने हो । तर केन्द्रीकृत संरचनाले समुदायबाट अलग गरिदियो । चुरेबाट समुदायलाई टाढा राख्ने काम भयो। चुरे संरक्षण कार्यक्रमले समुदायलाई सहभागितामूलक बनाउनुको साटो उनीहरूलाई पन्छाउने रणनीति अख्तियार गरेकै कारण संरक्षण प्रयासहरू अपेक्षाकृत सफल हुन नसकेका हुन् । २०७१ सालदेखि चुरे संरक्षणलाई केन्द्रीकृत ढाँचामा अघि बढाउनु नै प्रमुख कमजोरी रह्यो । यसले विशेषगरी आदिवासी जनजातिहरूको परम्परागत अधिकार कटौती गर्ने खतरा उत्पन्न गरेको छ। वातावरण संरक्षण ऐनअन्तर्गत ल्याइनुले चुरेप्रति समुदायको स्वामित्व र अपनत्वलाई कमजोर त बनायो नै, व्यवस्थापनको प्रयास तथा स्थानीयको जीविकोपार्जन र परम्परागत ज्ञानलाई पनि असर पुर्याएको छ। समुदायले गरिरहेको संरक्षण र व्यवस्थापनलाई नियन्त्रण गर्ने नीति अपनाउँदा जनतामा जिम्मेवारीबोधको भावना हराउने खतरा बढेको छ। अर्कोतर्फ, व्यक्ति विशेषको सहमतिमा मात्र काम हुने वातावरण बनेको छ । जसले कानुनी अड्चन सिर्जना गरेर चुरे संरक्षणमा बाधा पुर्याउने प्रवृत्तिलाई मलजल गरेको छ। यसरी, विवादास्पद नीतिहरूले चुरे संरक्षणको उद्देश्यलाई निरन्तर असफल बनाइरहेका छन्। चुरे संरक्षणलाई प्रभावकारी बनाउन वातावरण संरक्षण ऐनबाट हटाई वन ऐनअन्तर्गत समावेश गर्नु सर्वोत्तम उपाय हुनेछ। वातावरण संरक्षण ऐनमा राख्दा चुरे क्षेत्रको दोहनलाई थप बढावा दिने खतरा रहिरहन्छ। चुरे संरक्षण कार्यक्रम वन ऐनमा ल्याएपछि मात्र समुदायको अधिकार सुरक्षित हुन सक्छ र उनीहरूलाई संरक्षण प्रक्रियामा सक्रिय रूपमा संलग्न गराउन सहज हुनेछ। चुरे संरक्षण सफल बनाउन नयाँ ऐन वा कानुनी प्रावधान आवश्यक छैन। यसको सट्टा, सरकारले वन ऐनअन्तर्गत नै समुदायलाई जिम्मेवारी प्रदान गर्दै संरक्षण कार्यलाई अघि बढाउनुपर्छ। वन ऐनअन्तर्गत नै चुरे संरक्षण कार्यक्रमलाई राखेर सरकारले समुदायको नेतृत्वमा, समुदायलाई अपनत्व बोध गराई, समुदायलाई उसको आवश्यकता महसुस गराई, उपयुक्त कार्यक्रमहरूको योजना बनाएर कार्यान्वयन गर्न सकेमा त्यो नै वास्तविक र प्रभावकारी कदम हुनेछ। समुदायको नेतृत्वमा चुरे संरक्षणलाई अघि बढाउनु नै दीर्घकालीन र प्रभावकारी उपाय हुन सक्छ। यसका लागि राज्यलाई अतिरिक्त आर्थिक भार नपर्ने गरी विज्ञसमूह गठन गर्नुपर्छ, जसले संवेदनशील कोर क्षेत्रहरू वैज्ञानिक ढंगले पहचिान गरोस्। साथै, ती संवेदनशील क्षेत्रहरूमा समेत, संरक्षण तथा व्यवस्थापनको कार्य जनताको सक्रिय सहभागतिामा सुनिश्चित गर्दै प्रभावकारी मोडालिटी तयार गरोस् । चुरे व्यवस्थापनलाई प्रभावकारी बनाउन जनताको जीविकोपार्जनसँग प्रत्यक्ष जोडिएका कार्यक्रमहरू सञ्चालन गर्नु पनि उत्तिकै आवश्यक छ। समुदायको जनजीवनसँग चुरेको सम्बन्ध स्थापित नगरी यसको दिगो व्यवस्थापन सम्भव छैन। समुदायको दिगो जीविकोपार्जनका लागि फलफूल खेती, बाँस उत्पादन र वातावरणमैत्री कृषि प्रवद्र्धन गर्नुपर्छ। समुदायलाई टाढा राखेर चुरे व्यवस्थापन गर्ने सोचले दीर्घकालीन समाधान दिन सक्दैन। स्थानीय जनताको प्रत्यक्ष संलग्नता र लाभ सुनिश्चित गरिएमा मात्र चुरे व्यवस्थापन प्रभावकारी बन्न सक्छ। यसले समुदायलाई आर्थिक रूपमा सशक्त पार्नुका साथै सरकारको समृद्ध नेपाल, सुखी नेपाली अभियानमा समेत महत्त्वपूर्ण योगदान पुर्याउनेछ। पाठक, बागमती प्रदेशसभा सदस्य हुन् ।"
आज यी स्थानमा वर्षा र हिमपात हुने,"काठमाडौं : आज बिहान तराईका केही भागमा हुस्सु लागेको भए पनि देशको अन्य भागमा मौसम सामान्यतया सफा रहेको जल तथा मौसम विज्ञान पूर्वानुमान महाशाखाले जनाएको छ। आज दिउँसो लुम्बिनी, सुदूरपश्चिम र कर्णाली प्रदेशका केही स्थान तथा देशका बाँकी प्रदेशका पहाडी भागका एकदुई ठाउँमा मेघगर्जन र चट्याङसहित हल्का वर्षा हुने महाशाखाले बुलेटिनमा उल्लेख गरेको छ। त्यस्तै सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भागका केही स्थानमा तथा देशका बाँकी उच्च पहाडी तथा हिमाली भागका केही स्थानमा हल्का हिमपातको सम्भावना पनि रहेको महाशाखाले जनाएको छ । आज राती पनि गण्डकी, सुदूरपश्चिम र कर्णाली प्रदेशका पहाडी भागका केही स्थानमा तथा बाँकी प्रदेशका पहाडी भेगका एकदुई स्थानमा मेघगर्जन र चट्याङसहित हल्का वर्षा हुने साथै सुदूरपश्चिम र कर्णाली प्रदेशका उच्च पहाडी तथा हिमाली भागका केही स्थानमा तथा बाँकी प्रदेशका उच्च पहाडी तथा हिमाली भागका एकदुई स्थानमा हल्का हिमपात हुने जनाइएको छ।"
एमएडब्लू अर्थमुभर्स प्रालिले नेपालमा जेसीभी एनएक्सटी सिरिजका मेकानिकल एक्साभेटर सुरू गर्ने,"काठमाडौं : एमएडब्लू अर्थमुभर्स प्रालिले  इन्डियासँगको सहकार्यमा   सिरिजका नवीनतम एक्साभेटरहरू     फ्युल मास्टर र     ट्र्याक्ड एक्साभेटरहरू सफलतापूर्वक लन्च गर्ने भएको छ। ललितपुरको झम्सिखेल स्थित द प्लाजामा आयोजना हुने भव्य लन्च कार्यक्रममा सरकारी प्रतिनिधि, निर्माण उद्योगका अग्रणी, ग्राहक र डिलरहरू सहित करिब ७०० जना सरोकारवालाहरूको सहभागिता रहने छ। कार्यक्रममा मेसिनहरूको विशेष प्रस्तुतीकरण रहने छ भने उक्त प्रदर्शनी पश्चात्  एक्साभेटर खरिद गर्ने ११ जना ग्राहकहरूलाई साँचो हस्तान्तरण गरिने छ। कार्यक्रममा  इन्डियाका सीईओ तथा एमडी श्री दीपक शेट्टी र एमएडब्लू अर्थमुभर्स प्रालिका अध्यक्ष श्री विष्णु अग्रवालको विशेष सहभागिता रहने छ। लिडर इन एक्साभेटर भन्ने थिममा आधारित रहने शुभारम्भ कार्यक्रमले नेपालको विकासशील पूर्वाधार बजारको लागि अति उपयुक्त र टिकाउ उत्खनन मेसिनरी उत्पादन गर्ने  को प्रतिबद्धतामा प्रकाश पार्नेछ।     फ्युल मास्टरले उच्चतम ऊर्जा दक्षता प्रदान गर्दै जटिल उत्खनन कार्यहरूमा प्रभावकारी कार्य गर्नेछ भने     ट्र्याक्ड एक्साभेटरले उत्पदकत्त्व वृद्धिका लागि असाधारण हाइड्रोलिक सुविधाहरू प्रदान गर्नेछ। यस उत्पादन लाइनले नेपालको सडक पूर्वाधार विकास, जलविद्युत र शहरी विस्तार परियोजनाहरूमा बढेको सार्वजनिक लगानीसँगै राष्ट्रिय पूर्वाधार परियोजनाहरूलाई अगाडि बढाउन व्यापक सहयोग गर्नेछ।   शृङ्खलाको यो सुरुवात नेपालको निर्माण उद्योगलाई अत्याधुनिक मेसिनरी आपूर्ति गर्ने  को समर्पणमा प्राप्त उपलब्धिको ताजा उदाहरणको रूपमा दरिने पक्का छ।"
"ट्रम्पले भने : युक्रेनलाई अर्बौं डलर दियौं, बदलामा केही पाएनौं","वासिङटन डिसी : युक्रेन युद्धलाई लिएर अमेरिका र युक्रेनबीच तनाव थप बढेको छ। राष्ट्रपति भोलोडिमिर जेलेन्स्कीले रुस र अमेरिकाबीचको वार्तामा युक्रेनलाई समावेश नगरेकोमा अमेरिकाको आलोचना गरेका थिए। अहिले डोनाल्ड ट्रम्पले जेलेन्स्कीलाई निशाना बनाएका छन्। सामाजिक सञ्जाल वेबसाइट ट्रुथमा उनले लामो पोस्टमा लेखेका छन्, 'यस बारेमा सोच्नुहोस्, एक सामान्य हास्य कलाकार भोलोडिमिर जेलेन्स्कीले संयुक्त राज्य अमेरिकालाई आफूले जित्न नसक्ने युद्धमा हाम फाल्न ३५० अर्ब डलर दिन आग्रह गरे। एउटा युद्ध जुन कहिल्यै सुरु हुनुहुँदैनथ्यो। एउटा युद्ध जुन अमेरिका र ट्रम्प बिना अन्त्य हुन सक्दैन। अमेरिकाले यस युद्धमा युरोप भन्दा २०० अर्ब डलर बढी खर्च गरेको छ। युरोपले खर्च गरेको पैसा फिर्ता पाउनेछ, तर अमेरिकाले केही पाउने छैन।' उक्त विषयमा बाइडेनप्रति पनि उकले तिक्तता पोख्दै भने,'यो लडाई हामी भन्दा युरोपको लागि महत्त्वपूर्ण छ भन्ने थाहा भएर पनि स्लीपी जो बाइडेनले यस विषयमा समानताको माग किन गरेनन्? रोचक कुरा त के हो भने जेलेन्स्कीले पनि स्वीकार गरेका छन् कि हामीले उनलाई दिएको आधा पैसा हराएको छ। उनले देशमा चुनाव गराउन अस्वीकार गरे।' उनले थप भने, 'युक्रेनमा जेलेन्स्कीको लोकप्रियतामा निकै कमी आएको छ। उनी केवल एउटा कुरामा पोख्त सावित भएका छन्। त्यो के हो भने उनले बाइडेनलाई आफ्नो धुनमा नाच्न लगाए। यसैबीच हामी रूससँग कुरा गरेर यो लडाईं अन्त्य गर्ने प्रयास गरिरहेका छौं। सबैजनाको विश्वास छ कि ट्रम्प प्रशासनले मात्र यो गर्न सक्छ।' बाइडेनले पनि युद्ध अन्त्यको प्रयास नगरेको उनले बताए। साथै युरोप पनि शान्ति स्थापना गर्न असफल भएको उनको भनाइ छ। यसको सबैभन्दा ठूलो कारण भनेकै जेलेन्स्की हुन्। उनी युद्ध यसरी नै जारी रहोस् भन्ने चाहान्छन्। उनले भने, 'म युक्रेनलाई माया गर्छु तर जेलेन्स्कीले धेरै नराम्रा काम गरेका छन्। उनको देश टुक्रिएको छ र लाखौं मानिसहरू अनावश्यक रूपमा मरेका छन्।' यसअघि जेलेन्स्कीले रुसले युक्रेनको बारेमा धेरै गलत सूचना फैलाइरहेको आरोप लगाएका थिए। ट्रम्प पनि गलत सूचनाको दुनियाँमा भएको उनले उल्लेख गरेका थिए। बीबीसी"
फास्ट ट्र्याकका फाइदा,"केही दिनअघि राष्ट्रपति रामचन्द्र पौडेलले मुलुकको समृद्धिमा बृहत्तर टेवा दिन सक्ने बहुआयामिक महत्वको काठमाडौंनिजगढ फास्ट ट्र्याक निर्माणको अवलोकन गरे। राष्ट्रपतिको अवलोकनले मिडियामा राम्रै कभरेज पायो। तर राष्ट्रपतिमात्र होइन् आमजनताले बडो चासो र सरोकार राखेको यस आयोजनाको काम भने ७ वर्षमा ३७६० प्रतिशत पूरा भएको देखिन्छ। पाँच वर्षमै सक्नेगरी नेपाली सेनालाई निर्माणको जिम्मा दिइएको यस आयोजना विभिन्न कारणले सम्पन्नतामा ढिलाइ भइरहेको छ। यद्यपि पछिल्लो समय आयोजना निर्माणले थोरै गति लिएको देखिन्छ। धेरैजसो सुरुङमार्ग र पुल निर्माणका कामले ठेक्का पाइसकेका छन्। ललितपुर खोकना खण्डको ६५ किमिमा ठेक्का व्यवस्थापन गर्न र त्यस क्षेत्रमा पर्ने २ सय ११ रोपनी जग्गा अधिकरणको काम अझै बाँकी छन्। राष्ट्रपति, प्रधानमन्त्री, रक्षामन्त्री तथा भूतपूर्वप्रधानमन्त्री, मन्त्रीहरूदेखि धेरै राजनीतिज्ञहरूले यस आयोजनाको निर्माणको सवालमा आवश्यक पहलकदमी र चासो व्यक्त गर्दै आएका छन्। दुई दिनअघि प्रधानमन्त्री केपी शर्मा ओलीले पनि नेपाली सेनासँग फास्ट ट्र्याक निर्माणको प्रगतिबारे बिफ्रिङ लिएका थिए। यसरी फास्ट ट्र्याक समग्र देशकै साझा चासो र सरोकारको विषय बनिरहेको छ। सेनाले १३ वटा क्लस्टर बनाएर फास्ट ट्र्याकलाई निर्माण गरिरहेको छ। चालु आर्थिक वर्ष ०८१८२ को पुस मसान्तसम्म यस आयोजनाको भौतिक प्रगति ३७६० प्रतिशत र वित्तीय प्रगति २९ प्रतिशत पुगेको सेनाले जनाएको छ। यस आयोजनाका लागि चालु आव २०८१८२ का लागि २२ अर्ब ५४ करोड ९३ लाख ४० हजार विनियोजन गरिएको छ। नेपाली सेनाले २०७४ साल वैशाख २१ मा जिम्मा पाएको यो राष्ट्रिय गौरव आयोजनाको २०७६ साल भदौ १ गते मात्र डीपीआर स्वीकृत भएको थियो। ७१ किमि लम्बाइ रहेको आयोजनाले बागमती प्रदेश र प्रदेश २ का गरी चार जिल्ला छोएको छ। यसमा कुल १०३०९ किमिको सात वटा सुरुङमार्ग निर्माण गरिँदैछन्। जसमध्ये तीन वटा ब्रेक थु भएको नेपाली सेनाले जनाएको छ। सेनाले नै यही गतिले काम भए २०८३ को समयसीमाभित्र सम्पन्न हुन नसक्ने तर कम्तीमा गाडी चल्ने बनाउन सकिने बताएको छ। भारत तथा चीनमा एक वर्षमै स्मार्ट सिटीहरू नै तयार हुन्छन् भने नेपालमा एउटा आयोजना बनाउन धेरै वर्ष लाग्नुपर्ने कारण छैन। तर पनि दशकौंदेखि योजनामै सीमित यस आयोजनाको निर्माण कार्य सुरु भएयता खासगरी तराई र उपत्यकावासी उत्साहित छन्। यसले तराईमधेसको समृद्धिको ढोका खोल्ने विश्वास छ। पाँच वर्षमै सक्ने गरी सेनाले निर्माण र व्यवस्थापनको जिम्मा थालेको भए पनि कोरोनाजनित समस्या, अन्तर्राष्ट्रिय परामर्शदाताको छनोट र सार्वजनिक खरिद ऐनका नियमावलीसम्बन्धी व्यवस्थाअनुसार आयोजनाको भौतिक प्रगति सुस्त हुन गएको भनाइ रहँदै आएको छ। तर पछिल्लो समय फास्ट ट्र्याकमा पर्ने पुल तथा सुरुङमार्ग निर्माणका काम अघि तीव्र अघि बढेसँगै निर्माण कार्य रफ्तारमा अघि बढ्ने अपेक्षा छ। देशको केन्द्रीय राजधानी काठमाडौंलाई करिब सवा घण्टामै जोड्ने फास्ट ट्र्याक निर्माण हुँदा तराईवासीले प्रचुर लाभ उठाउन सक्छन्। कृषि उत्पादनको लागि उर्वर मानिएको तराईका बारा, पर्सा, रौतहट, सिरहा, सर्लाही, धनुषासम्मका जिल्लाहरूले काठमाडौंलाई सहजै आफ्नो बजार बनाउन सक्छन्। खासगरी विकास निर्माण भनेको अत्याधुनिक सडक, बिजुली, खानेपानी तथा कम्युनिकेसनजस्ता अत्यावश्यक पूर्वाधारहरूको क्षेत्रमा हुने प्रगति नै हो। निश्चय नै त्यसले अनेकन अवसरहरू सिर्जना गर्छन्। बजारविहीनहरूलाई बजार सिर्जना गर्छ। अनेकन समस्या झेलिरहेका काठमाडौं, ललितपुरजस्ता सहरहरूलाई समस्याबाट निदान गर्छ। देशकै मुहार बदल्न सक्ने र मुलुककै आधा जनसंख्यालाई प्रत्यक्ष वा अप्रत्यक्ष रूपमा यस आयोजनाले सकारात्मक प्रभाव पार्ने देखिन्छ। यस आयोजना निर्माणका लागि पछिल्लो परिमार्जित डीपीआर अनुसार २ खर्ब ११ अर्ब ९३ करोड रकम लागत लाग्नेछ। जसमध्ये हालसम्म (२०८१ पुस मसान्त ) यस आयोजनामा ७२ अर्ब ४१ करोड खर्च भइसकेको छ। वार्षिक बजेटमार्फत यस आयोजनाका लागि पर्याप्त रकम विनियोजन हुन नसक्नु, ठेक्का प्रक्रियाका जटिलता, जग्गा अधिकरण र आयोजना स्थलमा पर्ने रुख कटानीको विषयमा भएका जटिलताका कारण पनि फास्ट ट्र्याकको काममा ढिलासुस्ती भएको हो। नेपाली सेनाका अनुसार यस आयोजनमा ८९ ओटा पुल पर्छन्। ती पुलहरूको कुल लम्बाइ करिब १० किमि जति पर्छन्। जसमध्ये ८० वटा पुलको निर्माण जारी छ भने पाँच वटा निर्माण सम्पन्न भइसकेका छन्। खासगरी पुलहरूको निर्माणको कामले नै यस आयोजनामा धेरैजसो समय खर्च हुने देखिन्छ। नेपाल आफैंमा धेरैजसो पहाडी भूभागले बनेको अप्ठेरो भौगोलिक संरचनाले गर्दा राजमार्गहरू निर्माणको क्रममा केही जटिलता अवश्य हुन्छन्। नेपाललाई नयाँ बनाउन र विकासको स्वरूप बदल्न काठामाडौंनिजगढ फास्ट ट्र्याक उच्च प्रभावकारी आयोजना हो। त्यस मामिलामा सबैको एकमत छ। अन्य आयोजनाहरूको तुलनामा लाभहानिको हिसाबले पनि फास्ट ट्र्याक अत्यधिक लाभदायी छ। धेरै जनसंख्या लाभप्रद हुने कारण पनि यसको महत्व अहम् छ। फास्ट ट्र्याक काठमाडौंको महँगी, अभाव, असुरक्षा व्यवस्थापन गर्न, जनसाङख्यक स्थानान्तरण, फलफूल तथा तरकारीमा आत्मनिर्भरता, अवसरहरूको फैलावट र विकेन्द्रीकरणलगायतको कारणले यस आयोजना महत्त्वपूर्ण छ। यस आयोजनाले काठमाडौं उपत्यकाका ६० लाखभन्दा बढी मानिसहरूका लागि महत्त्वपूर्ण सरोकार र सम्बन्ध राख्छ। तिनको आधारभूत आवश्यकतासँग प्रत्यक्ष सरोकार राख्दछ। मधेस, पहाड र हिमालबीचको अन्योन्याश्रित सम्बन्धलाई व्यवस्थित गर्ने हो र फास्ट ट्र्याकजस्ता ठूला पूर्वाधार निर्माणमा अग्रसरता लिने हो भने नेपालको विकास धेरै परको विषय हँुदैन। नेपालको दीर्घकालीन विकासको लागि बहुआयामिक महत्त्वका ठूला सडकको निर्माण अति आवश्यक छ। त्यसमा घना जनसंख्याले घेरिएको काठमाडौंसँग सीधै जोडिने फास्ट ट्र्याकजस्तो आयोजनाको ठूलो महत्त्व रहन्छ। काठमाडौंमा हाल महँगी, अभाव र अराजकता व्याप्त छ। यसो हुनुमा छिटो, छरितो दूरीको सडक अभावले ठूलो भूमिका खेलेको छ। धेरैजसो मान्छेहरू सुविधाको लागि नै काठमाडाैँ उपत्यकामा नै थुप्रिएका छन्। काठमाडौंको तुलनामा देशका अन्य स्थानहरू विकासको दृष्टिले पछि परेका कारण आम मान्छेको नजर यसैमा छ। निश्चय पनि फास्ट ट्र्याक जस्तो छोटो दूरीमै तराईसँग जोडिने पूर्वाधार निर्माण भएमा राजधानीको जनघनत्व घट्न सक्छ। साथसाथै राजधानीको धेरै समस्याको निदान हुन्छ। जस्तो काठमाडांै निजगढ फास्ट ट्र्याक (७१ किमि) काठमाडौंलाई लामो समयदेखि जोड्दै आएको मुग्लिन सडकखण्ड (२६२ किमि) भन्दा १९१ किमि छोटो, गुणस्तरीय र सिधा हुनेछ। जसले मुग्लिन सडक खण्डद्वारा काठमाडौं उपत्यकामा आयात निर्यात हुने वस्तुहरूभन्दा फास्ट ट्र्याकबाट आयातनिर्यात हुने वस्तुहरू स्वतः धेरै सस्ता र ताजा हुनेछन्। एसियाली विकास बैंक र विश्व बैंकको अध्ययनहरूले पनि फास्ट ट्र्याकको प्रयोगबाट नेपालले वार्षिक पाँच अर्बभन्दा बढीको पेट्रोलियम पदार्थ बचत गर्ने देखिएको छ। फास्ट ट्र्याक प्रस्तावित निजगढ अन्तर्राष्ट्रिय विमानस्थलको आधारस्तम्भसमेत हो। यी दुवै आयोजना एकअर्कामा अन्तरसम्बन्धित छन्। यी आयोजनाहरूले काठमाडौं उपत्यकामा संकटको रूपमा विकसित हुँदै आएको पानि समस्या, इन्धन समस्या, फोहोरमैला समस्या हल गर्न धेरै हदसम्म योगदान दिनेछन्। अर्को काठमाडौं केन्द्रित विकासलाई यसै आयोजनाहरूमार्फत तराईसम्म पुर्याउन सकिन्छ। जसले गर्दा रोजगारी र आयआर्जनका नयाँनयाँ सम्भावनाहरू पहेलिन्छन्। गुणस्तरहीन सडक प्रयोग गर्दा दिनहुँजस्तो हुने सडक दुर्घटना कम गर्न सकिन्छ। हरेक हिसाबले यी दुई आयोजना मुलुकको लागि फलदायी छन्। यी आयोजना शीघ्र निर्माण गर्नु राज्यको दायित्व हो।"
"जन्ती पुर्याएर फर्किएको बस काभ्रेको तेमालमा दुर्घटना : एकजनाको मृत्यु, दुई घाइते",काभ्रे : काभ्रेपलाञ्चोकको तेमाल गाउँपालिका३ कुँडुवाल खोलामा बस दुर्घटना हुँदा एक जनाको मृत्यु भएको छ भने दुई जना घाइते भएका छन्। धादिङबाट जन्ती पुर्याएर फर्किएको ना ४ ख ८८१७ नम्बरको बस बिहीबार बिहान ५:४० मा मोडमा ब्याक गर्ने क्रममा सडकबाट करिब २०० मिटर तल खसेको थियो। दुर्घटनामा बसका गाडी साहु तेमाल१ भैंसेपानीका ५० वर्षीय रामसिंह तामाङको घटनास्थलमै मृत्यु भएको छ। बस चालक मकवानपुर बागमती गाउँपालिका निवासी ५० वर्षीय कृष्ण ब्लोन गम्भीर घाइते भएका छन्। उनलाई तत्काल धुलिखेल अस्पताल पठाइएको छ। बस बिहेको लागि जन्ती पुर्याएर रिजर्भ सकेपछि बिहीबार बिहान नियमित क्यूमा लाग्न हिँडेको अवस्थामा दुर्घटनामा परेको तेमाल१ का वडा अध्यक्ष इन्द्र अधिकारीले जानकारी दिए। घाइते दुई जनालाई तत्काल उद्धार गरी उपचारका लागि धुलिखेल अस्पताल पठाइएको छ। प्रहरीका अनुसार दुर्घटनास्थल पाँचखाल प्रहरी चौकीबाट करिब १० किलोमिटर पश्चिममा पर्छ। प्रारम्भिक अनुसन्धान अनुसार बस मोडमा ब्याक गर्ने क्रममा अनियन्त्रित भइ दुर्घटनामा परेको अनुमान गरिएको छ। दुर्घटनाको विस्तृत विवरण आउन बाँकी रहेको प्रहरी स्रोतले जनाएको छ।
१५० वर्ष पुरानो बस्तीमा ६ वर्षपछि पुग्दा,"वीरगन्ज : गाउँमा बिजुली नहुँदा जंगली जनावरको डरले संसाँझै घरभित्र छिरिहाल्थे गाउँले। बस्ती छेउकै खोलाबाट गाग्री र ग्यालेनमा भरेर ल्याएको पानी नै पिउँथे। नुहाउन र लत्ताकपडा धुने सबै काम त्यही खोलाको पानीबाट हुन्थ्यो। पर्सा राष्ट्रिय निकुञ्ञको घनाजंगल बीचमा अवस्थित शिकारीवास गाउँका स्थानीयको दुःख त्यतिमा मात्रै सीमित थिएन। गाउँमा कसैलाई सामान्य ज्वरो आइहाल्यो भने एक चक्की सिटामोलका लागि पनि जंगलको ७ किलोमिटर गोरेटो बाटो छिचोलेर ब्रह्मानगर वा विजयवस्तीको हेल्थपोस्टमा पुग्नु पथ्र्यो। सिकिस्त बिरामी परे परिवारजन र छिमेकीले ढोड्सन् (कपडा र बाँसको झोलुंगे) मा बोकेर ७ किलोमिटर परको त्यही विजयवस्तीको हेल्थपोस्टमा पुर्याउँथे। कारण गाउँमा न हेल्थपोस्ट थियो, न एम्बुलेन्स आउन सक्ने कच्ची बाटो नै। तर, अहिले गाउँका पोलहरूमा सोलार बत्ती झलमल्ल बल्छ। त्यसकै उज्यालोमा गृहणी महिलाले साँझ पर्दासम्म पनि गाउँका धारामा निर्धक्क भएर घरका कामधन्दा सकाउँछन्। अब खोलाको धमिलो पानी पिउनुपर्ने बाध्यता पनि छैन स्थानीयलाई। ५२ घरधुरी रहेको शिकारीवासका विभिन्न सात स्थानमा धाराको व्यवस्था गरिएको छ। गाउँमा कोही सिकिस्त बिरामी परिहाले अस्पतालमा लैजान गाउँमै एम्बुलेन्स आइपुग्छ (वर्षात्को समयबाहेक)। दुई वर्ष यतादेखि गाउँमै हेल्थपोस्ट पनि सञ्चालनमा आइसकेको छ। सामान्य घाउचोेट लागे, ज्वरो रुघाखोकी लागे बिरामीले गाउँमै औषधिमुलो गर्न पाउँछन्। जंगलको बाटो थोरै भए पनि चौडा पारेर ग्राभेल गरिएको छ। जसका कारण मोटरसाइकल, ट्याक्टर, एम्बुलेन्स, साना गाडी गाउँमै आइपुग्छन्। गाउँ परको जंगलभित्रको खोलाको मुहानलाई व्यवस्थित गरेर त्यहाँबाट गाउँसम्म पाइप बिछ्याएर सात ठाउँमा धाराको व्यवस्था गरिएको स्थानीय अगुवा सुजित बस्नेत बताउँछन्। ६ वर्षपछि अन्नपूर्णकर्मी शिकारीवास पुग्दा भेटिएका बस्नेतले भने, अब पहिलाको जस्तो खोलाको धमिलो पानी पिउनु परेको छैन अहिले। पालिकाको आर्थिक सहयोगमा गाउँमा सात ठाउँमा धाराको व्यवस्था गरिएको छ। यसले धेरै हदसम्म सजिलो भएको छ।सोलारबत्तीले उज्यालो देखिएको शिकारीवास गाउँ। यस्तै शिकारीवासमा वैकल्पिक ऊर्जा प्रवद्र्धन केन्द्रको लगानीमा सोलारमार्फत विद्युतीकरण गरिएपछि गाउँ उज्यालो भएको बस्नेतले बताए। उनका अनुसार, सौर्य ऊर्जाबाट २३ किलोवाट बिजुली उत्पादन गरेर ५२ घरधुरीमा बिजुली उपलब्ध गराइएको छ। यस्तै गाउँभरि रहेका २५ वटा पोलमा पनि बत्ती बल्छ। शिकारीवासका रैथाने ५८ वर्षीय बमभोला महतोले भने, सोलारको बत्तीले गाउँ अचेल उज्यालो छ। साँझसम्म पनि महिला धारामा गएर घरको कामधन्दा सकाउँछन्। पहिलाको जस्तो साँझमा जंगली जनावरको डर अचेल हुँदैन। सोलारको बिजुलीबाट घरघरमा बत्ती बल्छ। टीभी, फ्रिज पनि चल्छ। यसले हामी गाउँलेको जीवनशैली थोरै भए पनि फेरिएको छ, स्थानीय अगुवा बस्नेतले भने। विगत दुई वर्षदेखि गाउँमै हेल्थ पोस्ट पनि सञ्चालनमा आएको कारण औषधि उपचारका लागि पहिलाको जस्तो सात किलोमिटर जंगलको बाटो पार गरेर अस्पतालमा जानुपर्ने बाध्यता अहिले टरेको अगुवा बस्नेतले बताए। उनले भने, हेल्थपोस्टमा एक जना अहेब बस्छन्। पहिलाको जस्तो एक चक्की सिटामोलका लागि सात किलोमिटर पैदल हिँडेर जानुपर्ने बाध्यता छैन अहिले। घाउको मलमपट्टी, पानी चढाउने काम यही हुन्छ, सामान्य औषधिहरू पनि पाइन्छ अहिले। गाउँमा कोही सिकिस्त परे गाउँमै एम्बुलेन्स पनि आउन सक्ने भएको भन्दै उनले भने, तर वर्षात्को समयमा अलि समस्या हुन्छ। आठ महिना चाहिँ एम्बुलेन्स गाउँमा सजिलै आउँछ। ६ वर्षपहिले यही बस्ती शिकारीवासमा अन्नपूर्णकर्मी पुग्दा राज्यको उपस्थितिका रूपमा दुईकोठे जीर्ण अवस्थाको एउटा विद्यालय भवन मात्रै थियो। पाँच कक्षापछिको आधारभूत शिक्षाका लागि सात किलोमिटर जंगलको जोखिमपूर्ण बाटो हिँडेर अन्य गाउँका विद्यालयमा जानुपर्ने बाध्यता हुँदा स्थानीयका अधिकांश बालबालिका पाँच कक्षा पास गरेपछि विद्यालय नै जाँदैनथे। तर, अहिले उक्त विद्यालयको चारकोठे भवन बन्दैछ। बस्नेतले भने, अहिले त स्कुलमा विद्यार्थीको संख्या पनि बढेर ४ सय ९९ पुगिसकेको छ। चारकोठे नयाँ भवन पनि बन्दैछ। छिट्टै निर्माणको काम सकिन्छ। विद्यालयमा दुई जना स्थायी, एक निजी स्रोतका र एक बाल विकासका गरी चार जना शिक्षकहरू हुनुहुन्छ। विद्यालयको अवस्थामा पहिलेको भन्दा अहिले धेरै सुधार आउँदैछ। ५६ वर्षअघिसम्म ढुंगेयुगमा बाँचिरहेको जस्तो देखिने शिकारीवास गाउँमा शिक्षा, स्वास्थ्य, खानेपानी, सडक, विद्युत्लगायतका क्षेत्रमा सुधार आउँदै गर्र्दा स्थानीयले थोरै भए पनि राज्यको उपस्थिति हुन थालेको महसुस गर्न थालेका छन्। तर अझै पनि सडकको असुविस्ता, जंगल जनावरको उपद्रो, खोलाको कटान इत्यादि समस्या भने ज्युँका त्युँ नै रहेको स्थानीयको दुःखेसो छ। स्थानीय वृद्धा लक्ष्मी चौधरीले भनिन्, पहिलाको जस्तो खोलाकै पानी पिउनुपर्ने अवस्था अहिले छैन। गाउँमा धाराहरू छन्। लगाएको बालीनाली हात्ती, घोडगदाहा, बँदेलले सबै सखाप पारिदिन्छन्। सरकारले जंगली जनावरको उपद्रो रोक्ने व्यवस्था मिलाइदियो भने हामीलाई धेरै राहत मिल्थ्यो। गाउँमै भेटिएकी अर्की वृद्धा भंगीय देवी थरुनीले भनिन्, पहिलेको भन्दा अहिले धेरै सुविस्ता छ। तर हामी अहिले पनि खरको झप्रोमै बस्नु परेको छ। सरकारले हामी गरिबका लागि कमसे कम जस्तापाता दियो भने अलि राम्रो हुन्थ्यो। स्थानीय बमभोला महतो थारूले नदी कटान रोक्न तटबन्ध, जंगली जनावरको उपद्रो रोक्न सोलार फेन्सको तारबार, सडकको स्तरोन्नति र विद्युतीकरण सरकारले गरिदिनुपर्ने माग गरे। उनले भने, अहिले त सोलार बत्तीले काम चलिररहेको छ। तर, यो सोलार प्लान्ट कहिलेसम्म चल्ने ठेगान छैन। त्यसकारण राष्ट्रिय प्रसारणको लाइनबाट विद्युतीकरण सरकारले गरिदिनुपर्छ। सरकारले नदी कटान, जनवारको उपद्रो, विद्युतीकरण र सडकको काम गरिदियो भने शिकारीवास स्वर्ग जस्तै बन्ने उनले बताए। तर सरकार वा राजनीतिक दलका नेताहरूले आश्वासनमात्रै बाँडदै आएको उनले सुनाए। उनले भने, चुनावका बेला सबै पार्टीका नेताहरू गाउँमा आउँछन्। यहाँको समस्या समाधान गरिदिन्छांै भनेर भाषण गर्छन्। तर, जितेर गएपछि भने गाउँमा मुख देखाउन पनि आउँदैनन्। स्थानीय अगुवा बस्नेतले पनि शिकारीवासमा खोला कटानको समस्याले गाउँलेहरू धेरै पीडित रहेको बताए। उनले भने, पहिले यो गाउँमा आवादीको जग्गा १ सय ६० बिघा थियो। तर खोलाले कटान गर्दै जाँदा अहिले आवादी जग्गा ८५९० बिघामात्रै छ। ब्रह्मानगरदेखि जंगल हुँदै शिकारीवास गाउँमा पुग्ने अहिलेको ग्राभेल सडकको स्तरोन्नति, राष्ट्रिय प्रसारणको लाइनबाट विद्युतीकरण र जंगली जनावरबाट बाली जोगाउने व्यवस्था सरकारले गरिदिनु पर्ने उनको माग छ। उनले भने, हाम्रो गाउँमा अहिले भनेका मुख्य यही तीन वटा समस्या छन्। सरकारको ध्यान जाओस्। उनले निर्वाचित जनप्रतिनिधिहरू चुनावका बेला मत माग्न मात्रै गाउँमा आउने गरेको तर जितेर गएपछि भने फेरि फर्किएर नआउने गरेको बस्नेतले भने। नेताहरूप्रति व्यंग्य गर्दै उनले भने, नेताहरू त पाँच वर्षमा लाग्ने गढीमाई मेलाको जस्तै छन्। भोट माग्न आउँदा हाम्रा यी सबै समस्या समाधान गरिदिन्छांै भनेर आश्वासन दिन्छन्। तर जितेर गएपछि मुख देखाउँदैनन्। फेरि पाँच वर्षपछि अर्को चुनावमा मात्रै भोट माग्न गाउँमा आइपुग्छन्। बस्नेतका अनुसार पर्साको ठोरी गाउँपालिका३ मा पर्ने शिकारीवास पर्सा र चितवन राष्ट्रिय निकुञ्जको जंगल बीचको समथर खाली भूमिमा झन्डै एक सय ५० वर्षपहिले बसाइएकोे बस्ती हो। वीरगन्जठोरी हुलाकी सडक खण्डमा पर्ने ब्रह्मनगर गाउँको चोकबाट उत्तरतिर सात किलोमिटर जंगलको कच्ची बाटो पार गरेपछि पुगिने शिकारीवास गाउँमा दुई दशक अघिसम्म झन्डै एक सय घरधुरी थिए। तर सरकारको तर्फबाट आधारभूत सेवासुविधा पुग्न नसकेपछि शिकारीवास गाउँबाट स्थानीय आफ्नो थातथलो छाडेर अन्यत्र पलायन हुँदै गए र त्यसपछि त्यहाँ अहिले ५०५२ घरधुरी मात्र छन्।"
सुनको मूल्य दिनमा २ पटक तोक्ने नीति बनाइँदै,"डलर मूल्य र अन्तर्राष्ट्रिय सुनको मूल्यले तलमाथि हुनमा मूख्य भूमिका खेल्छ। काठमाडौं : चालु आर्थिक वर्षको सुरुदेखि सुनको मूल्य बढेर नयाँ रेकर्ड बनाउँदै आएको छ। यो आवको तेस्रो सातामै मूल्य प्रतितोला डेढ लाख रुपैयाँ नाघ्यो। सुनले २०८१ साउन २१ गते प्रतितोला १ लाख ५० हजार रुपैयाँ पुगेर नयाँ रेकर्ड राखेको थियो। यद्यपि यसबीच सामान्यतया मंसिर महिना विवाहको लगन हुने भएकाले सुनको मूल्य बढ्ने गथ्र्यो तर मूल्य एक्कासि घट्यो। सरकारले सुन आयातमा लगाउँदै आएको भन्सार दर २० बाट घटाएर १० प्रतिशतमा झारेकै दिन बजारमा सुनको मूल्य तोलामै १५ हजार ९ सय रुपैयाँले घटेको थियो। जसले गत मंसिर ९ गते छापावाला सुन प्रतितोला १ लाख ६७ हजार २ सय रुपैयाँमा बिक्री भइरहेकोमा त्यसको भोलिपल्ट १० गते घटेर १ लाख ५१ हजार ३ सय रुपैयाँमा सीमित भएको थियो। तर त्यसपछिका दिनमा पनि घटबढ भइरहेकोमा हाल फेरि १ लाख ७० हजार रुपैयाँकै आसपासमा देखिन्छ। सुनचाँदी व्यवसायी महासंघले फागुन २ गते प्रतितोला छापावाला सुन १ लाख ७० हजार २ सय रुपैयाँ तोक्यो। यस्तै, साताको पहिलो कारोबार दिन सोमबार (फागुन ५) छापावाला सुन प्रतितोला १ लाख ६८ हजार ७ सय रुपैयाँ, चाँदी प्रतितोला १ हजार ९ सय ७० निर्धारण गरेको छ। सुन र चाँदीको मूल्य कसरी निर्धारण हुन्छ ? सुन र चाँदीको मूल्य कसरी निर्धारण हुन्छ भन्ने धेरैको चासो हुन्छ। सुनचाँदीको कहिले ह्वात्तै घटेको कहिले बढेको सुनिन्छ। यसको निश्चित मापदण्ड छ। नेपालले सुनचाँदीको दर अन्तर्राष्ट्रिय बजारमा सार्वजनिक भएको मूल्यलाई आधार मानिन्छ। सुनचाँदीको मूल्य पनि अन्तर्राष्ट्रिय बजारमा घटबढ हुने गर्छ। विशेष गरेर न्यूयोर्क एक्सचेन्ज अर्थात् अन्तर्राष्ट्रिय बजारमा १८ घण्टासम्म सुनको खरीदबिक्री हुन्छ। सातामा ६ दिन सुन कारोबारको अन्तर्राष्ट्रिय बजारमा लाइभ कारोबार हुन्छ। हरेक साताको आइतबार भने बन्द हुने भएकाले ताजा मूल्यभन्दा पनि अघिल्लो सदन शनिबारकै मूल्य लागू हुन्छ। अन्तर्राष्ट्रिय बजारको मूल्य अस्थिरताले नेपाली बजारमा पनि सुन महँगिन सघाउ पुग्छ। हाल सुनको मूल्य १०ः३०बजे तोक्ने गरिएकोमा अब एएम रेट र पीएम रेट ल्याउने योजना बन्दै अन्तर्राष्ट्रिय बजारको साथै डलर रेटको उतारचढावले पनि सुनको मूल्यलाई तलमाथि पार्ने नेपालमा कसरी तोकिन्छ सुनको मूल्य ? नेपाल सुनचाँदी व्यवसायी महासंघ, नेपाल रत्न तथा आभूषण महासंघ, नेपाल हस्तकला महासंघको आपसी समझदारीमा मूल्य निर्धारण समिति गठन भएको छ। उक्त समितिको संयोजक सुनचाँदी व्यवसाय महासंघको वरिष्ठ उपाध्यक्ष दियशरत्न शाक्यको संयोजकत्वमा गठित समितिले मूल्य निर्धारण गर्छ। मूल्य तोक्ने सूत्र हुन्छ। सोहीअनुसार दैनिक मूल्य निर्धारण हुन्छ। उक्त समितिले नेपालको साढे १० बजेको समयमा अन्तर्राष्ट्रिय बजारमा जति मूल्य चलेको छ, त्यसैलाई आधार मानेर निर्धारण गर्छ। साढे १० बजेकै मूल्यलाई किन लिइन्छ भन्ने अन्नपूर्णकर्मीको प्रश्नको जवाफ दिँदै महासंघका कोषाध्यक्ष सुदीप श्रेष्ठले भने, सामान्यतया नेपालीहरूको बजार खोल्ने समय १० बजेदेखि हो। यसैले अन्तर्राष्ट्रिय बजारको सोही समयलाई लिएको हो। तर अब दिनको दुई समय सुनको मूल्य तोक्ने योजना बनाइरहेको उनले जानकारी दिए। उनका अनुसार कतिपयले १११२ बजे खोल्ने र अलि रातिसम्म बस्ने चलन भएकाले अब दिनमा दुई पटक सुनचाँदीको मूल्य तोक्ने नीति बनाउदै छौं। अब एएम रेट र पीएम रेट ल्याउने तयारीमा जुटेका छौं, उनले भने। छिमेकी मुलुक भारतमा भने अन्तर्राष्ट्रिय बजारको लाइभ मूल्यअनुसार छिनछिनमै तलमाथि भइरहनेलाई आधार मान्ने गरेको छ। शनिबार अन्तर्राष्ट्रिय बजार खुला हुन्छ। शनिबारको मूल्यलाई आइतबारसम्म नेपालले पनि आधार मान्ने गर्छ। महासंघका कोषाध्यक्ष श्रेष्ठअनुसार डलर रेटको उतारचढावले पनि सुनको मूल्य तलमाथि हुन्छ। डलर मूल्य र अन्तर्राष्ट्रिय सुनको मूल्यले तलमाथि हुनमा मूख्य भूमिका खेल्छ। डलर र सुनको मूल्य घटबढमा विपरीत हुन्छ भनिरहे पनि यो कहिलेकाहीँ मेल नखाने र दुवैको मूल्य घट्ने पनि वा बढ्ने पनि हुने गरेको उनको भनाइ छ। सुनको मूल्य शुक्रबार प्रतिऔंस २९२५ डलर र शनिबार प्रतिऔंस २८८३१० डलर थियो। यसलाई सोही दिनको नेपाल राष्ट्र बैंकले तोकेको विदेशी विनिमय दर अर्थात् डलरको मूल्यले गुणान गरिन्छ। विनिमय दर शुक्रबार प्रतिडलर नेपाली रुपैयाँ १३९२५ पैसा र शनिबार १३८९० पैसा थियो। एकदिनमा झन्डै ३५ पैसाले डलर मूल्य घट्यो। सुन र डलरको मूल्य सो अनुपातले घट्दा धेरै मात्रामा सुनको मूल्य घटेको जस्तो हुन्छ। नेपाली समयअनुसार बिहान साढे १० बजेको अन्तर्राष्ट्रिय बजारको मूल्यलाई सोही सन्दर्भ मूल्यमा सो दिनका लागि राष्ट्र बैंकले तोकेको विदेशी विनिमय दर अर्थात् डलरको मूल्यले गुणान गरिन्छ। यसरी आएको गुणनफलमा जति आउँछ त्यसमा सरकारले लिने गरेको १० प्रतिशत भन्सार जोडिन्छ। यसपछि सुन वाणिज्य बैंकहरूमार्फत खरिद गर्नुपर्ने भएकाले बैंकले सेवा शुल्कबापत ०५ रुपैयाँ र सुनचाँदी व्यवसायीले थप ०५ प्रतिशत नाफा राखेर अन्ततः सुनको मूल्य निर्धारण हुन्छ। यसपछि आएको मूल्य सुनचाँदी व्यवसायीहरूको छाता संगठनहरूले आम ग्राहकका लागि तोकेको मूल्य वेबसाइडमार्फत सार्वजनिक गर्छन्।"
"कांग्रेसमा कोही व्यक्ति बलियो छैन, संस्था बलियो हो : शेखर कोइराला","वीरेन्द्रनगर : नेपाली कांग्रेसका नेता डा शेखर कोइरालाले नेपाली कांग्रेसमा कुनै पनि व्यक्ति बलियो नरहेको बताएका छन्। बिहीबार सुर्खेतमा आएका उनले विमानस्थलमा आयोजित पत्रकार सम्मेलनमा कांग्रेस कमजोर हुँदा राष्ट्रियता नै कमजोर हुने गरेको बताएका हुन्। उनले संस्थालाई नै थप बलियो बताउन सबैको ध्यान केन्द्रित गर्नुपर्ने बताए। नेपाली कांग्रेसको आगामी १५ औँ महाधिवेशनलाई लक्षित गर्दै कांग्रेसमा को बलियो भन्ने प्रश्नको जवाफ दिँदै उनले भने, नेपाली कांग्रेस बलियो हो। यस भित्रका कोही पनि नेताहरु बलिया होइनन्। पत्रकारहरुले पनि नेपाली कांग्रेसमा संस्थापन त कहिले इतर समूह बलियो भनेर लेखिदिनुहुन्छ। तर त्यसो होइन। उनले नेपाली कांग्रेसको आगामी १५ औँ महाधिवेशन समयमै गर्नुपर्ने बताए। विशेष परिस्थिति आएमा पार्टीको विधानमा भएको व्यवस्था अनुसार १ वर्ष र संविधानमा भएको व्यवस्था अनुसार ६ महिना गरी डेड वर्ष लम्ब्याउन सकिन्छ। डा कोइरालाले भने, पार्टीको महाधिवेशन नै समयमा गर्न सकिएन भने पार्टी कमजोर हुँदै जान्छ। २०८४ सालको आम चुनावपछि पार्टीको महाधिवेशन गर्दा कांग्रेसको हालत खतम हुने अवस्था छ। त्यसप्रति हामी सबै सचेत हुनुपर्छ। समयमै महाधिवेशन गरेर पार्टीलाई पुनर्जीवन दिनुपर्छ। उनले नेपाली कांग्रेसको आगामी १५ औँ महाधिवेशनमा आफू सभापतिमा भिड्ने उद्घोष गरे। उनले भने, म पार्टीको १५ औँ महाधिवेशनमा सभापतिको उम्मेदवार हो। अहिले देशको अवस्था निकै कमजोर भएकाले हामी सबै मिलेर अगाडि बढ्नुको विकल्प छैन। उनले वर्तमान सरकारले प्रभावकारी काम गर्न नसक्दा मुलुक अप्ठ्यारोमा परेको बताए। उनले भने, अहिले मुलुक नै समस्याग्रस्त छ। सरकारले प्रभावकारी रुपमा डेलिभरी दिन सकिरहेको अवस्था छैन। अहिलेकै अवस्थामा नागरिकहरू सरकार प्रति सन्तुष्ट हुने अवस्था छैन। यसप्रति सरकारलाई हामी सबैले सचेत बनाउनुपर्छ। त्यसैअनुसार मैले पनि पटकपटक सरकारलाई सरकारलाई खबरदारी गर्दै आएको छु।"
महाकुम्भ मेलामा कांग्रेस सभापति देउवा सहभागी नहुने,काठमाडौं : नेपाली कांग्रेस सभापति शेरबहादुर देउवा महाकुम्भ मेलामा सहभागी नहुने भएका छन्। इन्डिया फाउण्डेसनले भारतको प्रयागराजमा जारी महाकुम्भ मेलामा आउन कांग्रेस सभापति देउवालाई निमन्त्रणा पठाएको थियो। स्रोतका अनुसार देउवा प्रयागराजमा कुम्भ ग्लोबल समिट अन डेभलपमेन्ट एन्ड सस्टेनेबिलिटी कार्यक्रममा सहभागी हुने तय भएको थियो। देउवाले कुम्भ स्नान गर्ने र वक्ताका रुपमा सहभागी हुन लागेका थिए। अन्तिम समयमा आएर उनले भ्रमण रद्द गरेका छन्। उनले भ्रमण किन रद्द गरे भन्ने विषय भने खुलेको छैन।
संविधानसभा सदस्य सापकोटाको निधन,काभ्रे : संविधान सभाका सदस्य तथा नेकपा (एकीकृत समाजवादी) का पोलिटब्युरो सदस्य विदुर सापकोटाको निधन भएको छ। सापकोटाको आज बिहान चावहिलस्थित हेल्पिङ ह्यान्ड अस्पतालमा उपचारका क्रममा निधन भएको एकीकृत समाजवादीले जनाएको छ। ५९ वर्षीय सापकोटा नेकपा (एमाले) काभ्रेको सचिव भएर लामो समय नेतृत्व गरेका थिए। २०७० सालको दोस्रो संविधानसभा निर्वाचनमा तत्कालीन अवस्थामा काभ्रे निर्वाचन क्षेत्र ४ बाट निर्वाचित भएका थिए। सापकोटाको पार्थिव शरीर बिहीवार पार्टी कार्यालय आलोकनगरमा केहीबेर श्रद्धाञ्जलीका लागि राखेर आजै पशुपतिस्थित आर्यघाटमा अन्त्यष्टि गरिने एकीकृत समाजवादी बागमती प्रदेश सभा सदस्य लक्ष्मण लमसालले अन्नपूर्णलाई जानकारी दिए।
विद्यार्थीबिनाका विद्यालय कहिलेसम्म ?,"संघीयतापछि माध्यमिक तहको शिक्षाको अधिकार स्थानीय सरकारको काँधमा पुग्यो। शिक्षा नीति बनाएर आफ्नो पालिकाको शिक्षा कस्तो बनाउने भन्ने उनीहरूसँग निर्णायक अधिकार छ। आफैं नीति बनाउने र कार्यान्वयन गर्नेजस्तो अधिकार गाउँ तहमै पुग्नु आफैंमा सुन्दर अभ्यास हो। तर, स्थानीय सरकार स्थापना भएको यतिका वर्ष हुँदासम्म पनि गाउँमा पुगेको शिक्षालाई अझै सुधार्न सकेका छैनन्। गाउँका विद्यालयमा विद्यार्थी छैनन्। विद्यार्थीबिनाका विद्यालयले सरकारलाई गिज्जाइरहेका छन्। दुई, चारजना विद्यार्थीलाई दिउँसभरि पढाएर शिक्षकहरूले समय गुजार्नुपर्ने बाध्यता छ। यस्तो दुर्दशा आखिर कहिलेसम्म ? भौगोलिक विकटताले साथ नदिएका टाढाका विद्यालयलाई नजिकको अर्को विद्यालयसँग गाभ्न सकिन्छ। विशेषगरीः मुलुक शान्ति प्रक्रियामा गइसकेपछि गाउँगाउँमा छ्याप्छ्याप्ती विद्यालय खुल्ने क्रमले तीव्रता पायो। तर, अहिले जहाँतहीँ खुलेका विद्यालय धान्नै सरकारलाई हम्मेहम्मे भइसक्यो। सानादेखि ठूला गरी देशभर २७ हजार ९ सय ९० वटा सरकारी विद्यालय सञ्चालनमा छन्। यीमध्ये करिब १६ हजार विद्यालयमा एक सयभन्दा कम विद्यार्थी भर्ना भएका छन्। शिक्षा नियमावली २०५९ लाई आधार मान्ने हो भने विद्यार्थी संख्या कम भएका विद्यालय सञ्चालन गर्न पाइँदैन। नियमावलीअनुसार प्रतिकक्षा तराईमा ५०, पहाडमा ४५ र हिमाली क्षेत्रमा ४० जना विद्यार्थी हुनुपर्छ। विद्यार्थी नभएका विद्यालय नियमविपरीत चलिरहेका छन्। राम्रा र विद्यार्थी भरिभराउ भएका विद्यालय नगन्य छन्। केन्द्र सरकार पुरानै नीतिमा चल्नु, संघीय शिक्षा ऐन ल्याउन नसक्नु र स्थानीय सरकारले शिक्षालाई प्राथमिकतामा नराख्नुजस्ता कारणले देशको सरकारी शिक्षा दैनानुदिन खस्किँदै गएको छ। तथ्यांकै हेर्ने हो भने अहिले पनि ६४ प्रतिशत बालबलिका सरकारी विद्यालयमा पढ्छन्। देशभर विद्यालय शिक्षामा पहुँच भएका बालबालिकाको संख्या २७ लाख छ। स्थानीय सरकारले विद्यार्थी नभएका रित्ता विद्यालयलाई चाँडोभन्दा चाँडो मर्ज गर्नुपर्छ। राज्यलाई अनावश्यक भार थपिने गरी विद्यार्थीबिनाका विद्यालय सञ्चालन गर्न दिनु हुँदैन। पुस्तौंअघिदेखि आफ्नो गाउँठाउँमा खुलेका विद्यालयको नामनिसाना मेटाउन सकभर स्थानीयवासी चाहदैनन्। आफ्नो सामाजिक प्रतिष्ठामा आँच आउन सक्छ भनेर स्थानीयवासी विद्यालय मर्जमा साथ दिँदैनन्। यस्तो अवस्थामा स्थानीय सरकारले नीतिगत निर्णयमार्फत स्थानीयवासीको मर्मलाई बुझेर काम गर्नुपर्छ। रित्ता विद्यालयले न शिक्षक, न विद्यार्थी न त समुदायको हित हुन्छ। त्यसैले विद्यार्थीबिनाका खाली विद्यालयलाई मर्ज गर्नतर्फ ढिलाइ गर्नु हुँदैन। स्थानीयवासीले सरकारलाई साथ दिनुपर्छ। यो पनि पढ्नुहोस किन रित्तिँदैछन् गाउँका विद्यालय ?"
तेस्रो मन्थली नगरकप पुरुष भलिबलको उपाधि चिसापानीलाई,"रामेछाप : मन्थली नगरपालिकामा भएको तेस्रो मन्थली नगरकप पुरुष भलिबलको उपाधि चिसापानीले जितेको छ। बुधबार जिल्ला समन्वय समितिको प्राङ्गणमा भएको फाइन खेलमा वडा नम्बर १० चनखुलाई ३० को सोझो सेटमा हराउँदै उपाधि हात परेको हो। यस्तै वडा नम्बर ७ ले तृतीय स्थान हाँसिल गरेको छ। वडा नम्बर ७ ले वडा नम्बर १४ फुलासीलाई हराउँदै तृतीय स्थान हाँसिल गरेको हो। यस्तै प्रथम महिला नगरकप भलिबलको उपाधि मन्थली नगरपालिका७ भटौलीले जितेको छ। भटौलीले मन्थली नगरपालिका१३ चनखुलाई ३१ को सेटमा हराउँदै उपाधि जितेको हो। यसैगरी वडा नम्बर१३ द्वितीय भएको छ भने वडा नम्बर ६ भलुवाजोरले तृतीय स्थान हासिल गरेको छ। पुरुष भलिबलतर्फ प्रथम, द्वितीय र तृतीय हुनेले क्रमशः १ लाख, ७५ हजार र ३० हजार, महिलातर्फ ५० हजार, ३० हजार र २० हजार नगतसहित शिल्ड, मेडल र प्रमाणपत्र नगर प्रमुख लब श्रेष्ठले प्रदान गरेका थिए।"
दुई चेलीलाई न्याय माग्दै ढल्केबरमा प्रदर्शन,"ढल्केबर(धनुषा) : बुधबार देशभर विभिन्न कार्यक्रम गरी प्रजातन्त्र दिवस मनाइरहँदा धनुषाको ढल्केबरमा दुई चेलीलाई न्याय माग्दै प्रदर्शन गरिएको छ। रिंकु सदा र प्रकृति लम्सालको न्यायका लागि धनुषाको ढल्केवरमा प्रदर्शन गरिएको हो। सिरहाको नवराजपुर गाउँपालिका१ भगवतीपुरकी १७ वर्षीया किशोरी रिंकुकुमारी सदा र भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी)मा अध्ययनरत रूपन्देहीकी नेपाली विद्यार्थी प्रकृति लम्सालको शंकास्पद मृत्यु प्रकरण बारे निष्पक्ष छानबिन गर्न माग गर्दै सचेत युवाहरूले ढल्केबरमा विरोध याली निकाल्दै प्रदर्शन गरेका हुन्। उनीहरूले रिंकु र प्रकृतिको सम्झनामा मैनबत्ती बालेर घटनामा संलग्न र पञ्चायती गर्नेहरूलाई कानुनी कारबाहीको दायरामा ल्याउन माग गरेका छन्। प्रदर्शनका क्रममा उनीहरूले बलात्कार पीडितलाई न्याय दे, अपराधीलाई कारबाही गर, बलात्कारको मूल्य तोक्ने पञ्चहरूमाथि कारबाही गर, जस्टिस फर रिंकु सदा, प्रकृति लम्साललाई न्यायदे लगायतका नारा लेखिएका प्लेकार्ड बोकेका थिए। कोणसभामा महिला अधिकारकर्मी बिना कडारी, दीपिका लामा, सामाजिक अभियन्ता विजय दास, युवा अभियन्ता रबिन्द्र महतोलगायतले मन्तव्य राखेका थिए। महिला अधिकारकर्मी बिना कडारीले रिंकुकुमारी र प्रकृति लम्सालमाथि अन्याय भएको बताइन््। दोषीलाई कानुनी कठघरामा ल्याइएन भने हामी थप सशक्त आन्दोलन गर्ने जानकारी दिइन्। सामाजिक अभियन्ता विजय दासले महिलामाथिको हिंसाको अन्त्य हुनुपर्ने बताए। रिंकु र प्रकृति मात्र होइनन् हरेक पीडितका लागि न्याय खोज्नु सबैंको दायित्व उनले उल्लेख गरे। रिंकु सदा र प्रकृति लम्साल दुवै घटनामा पीडितलाई न्याय दिनुपर्ने वक्ताहरूको भनाइ थियो। अपहरण र सामूहिक बलात्कारमा परेको घटना गाउँमै मिलाउन भएको पञ्चायतीपछि रिंकु आफ्नै घरको टिनको छानोमा पासो लगाइ झुन्डिएको अवस्थामा फेला परेकी थिइन्। रिंकु गत माघ २७ गते राति शौच गर्न घरबाहिर निस्कँदा स्थानीय तीन युवकबाट सामूहिक बलात्कारमा परेकी थिइन्। घटनालाई पञ्चायती बसेर गाउँमै ढाकछोप गर्ने प्रयास गरिएको थियो। त्यस्तै, भारतको ओडिसा राज्यस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा नेपाली विद्यार्थी प्रकृति मृत फेला परेकी थिइन्।"
"कांग्रेसले किन भन्दै छ, संघ र प्रदेशपछि मात्रै स्थानीय चुनाव ?","काठमाडौं : यति बेला नेपाली कांग्रेसभित्र तहगत निर्वाचन पद्धतिबारे बहस सुरु भएको छ। पछिल्लो समय गत शुक्रबारमात्र पार्टी सभापति शेरबहादुर देउवा निवासमा बसेको पदाधिकारी बैठकमा पनि छलफल भएको थियो। कांग्रेसभित्र राजनीति संस्कार बसाल्नका लागि भन्दै स्थानीय तहको निर्वाचन संघ तथा प्रदेशको भन्दा पछि गर्नुपर्ने विषयमा बहस भइरहेको छ। पछिल्लो समय हुने केन्द्रीय समितिका बैठक र संसदीय दलका बैठकमा पनि यो विषय प्रवेश भएको छ। अहिलेको गठबन्धनको सरकारमा एकातिर संविधान संशोधनको मुद्दा छ भने अर्कोतिर कांग्रेसको संघ र प्रदेशको निर्वाचनपछि मात्र स्थानीय तहको निर्वाचन हुनुपर्छ भन्ने बहस तातेको छ। कांग्रेसमा नेताहरू जनतासँग जोडिएको तल्ला तहका नेताकार्यकर्ता परिचालन नहुँदा माथिल्ला निकायका निर्वाचनको नतिजा दल अनुकूल नहुने तर्क राख्दै आएका छन्। दलहरूलाई समानुपातिकमा भोट कम आउने जस्ता समस्या सबै पार्टीका साझा समस्या भएको बताउँछन्। त्यसैले पनि पहिले संघ, प्रदेश र अन्त्यमा स्थानीय तहको निर्वाचन हुनुपर्ने विषय छलफलको एजेन्डा बनिरहेको छ। साथै, संघमा एउटा दलले जित्ने र स्थानीय तहमा अर्को दलले जित्ने हुँदा विकास र कानुन निर्माणमा समन्वयको अभाव हुने भएकाले पनि अन्तिममा स्थानीय तहको निर्वाचन गरिनुपर्ने धारणा कांग्रेस नेताहरूले अघि सारेका छन्। कांग्रेसका प्रमुख सचेतक श्याम घिमिरेले स्थानीयभन्दा संघको निर्वाचन पहिला गर्नुपर्ने विषय संसदीय दलको बैठकहरूमा पनि छलफल हुँदै आएको बताएका छन्। उनले भने, आगामी निर्वाचन स्थानीय तहको निर्वाचनभन्दा अगाडि आमनिर्वाचन गर्ने व्यवस्था मिलाउन सांसदहरूले जोडदार माग उठाइरहनु भएको छ। यद्यपि पार्टीभित्र छलफलकै चरणमा छौं। स्थानीय तह निर्वाचनको समय संघको भन्दा पछि गर्दा पार्टीहरूले प्राप्त गर्ने मत परिणाममा सकारात्मक असर गर्ने कांग्रेस नेताहरूको दाबी छ। कांग्रेस नेता डा नारायण खड्का भन्छन्, संघमा एउटा पार्टीले जितेको हुन्छ, प्रदेश र स्थानीय तहमा अर्कै पार्टीले जित्छ यस्तो परिपाटीले काम गर्नै समस्या भइरहेको छ। स्थानीय तहमा जितेकाले प्रदेश र संघकालाई नगन्ने। दुईबीच सहकार्य नै हुन नसके जस्तो देखिन्छ। स्थानीयतहका साथीहरू यति हाबी छन् कि उनीहरूले जिल्ला समन्वय समिति, प्रदेश अझै संघकै साथीहरूलाई गन्दैनन्। यस्तो परिपाटीको अन्त्य हुनुपर्छ भन्ने हाम्रो कुरा हो। राज्य व्यवस्था तथा सुशासन समितिका सभापतिसमेत रहेका कांग्रेस नेता रामहरि खतिवडाका यो विषय कांग्रेस मात्र नभई सबै दलका लागि उत्तिकै जायज भएको बताउँछन् । उनी भन्छन्, यो विषय कांग्रेसको मात्र हैन। यो विषयका बारेमा नेकपा एमाले नेकपा माओवादीभित्र पनि छलफल भइसकेको छ। यसमा संविधाननै संशोधन गर्न परे पनि साथीहरू तयार हुनुहुन्छ। यसले सिस्टमको विकास हुन्छ। संघ बलियो बनाए मात्र देश बलियो हुन्छ। यसैका लागि पनि पहिला संघको चुनाव हुनुपर्छ भन्ने हाम्रो माग हो। स्थानीय तहका साथीहरू प्रतिबद्ध भएर लाग्नुहुन्छ। त्यहाँ अन्तरघातको सम्भावना कम हुन्छ। टिकटका विषयमा पनि संघको टिकट नपाए प्रदेश, प्रदेश नपाउनेले स्थानीय तहअनुसार यो प्रक्रियाले काम गर्छ। उनले अगाडि भने, हाम्रो अर्को तर्क पनि छ। कि सकिन्छ पहिला संघको गरौं। नत्र भने तीनवटै तहको एकैपटक गरौं। खर्च पनि कम हुन्छ। अहिलेको निर्वाचन प्रणालीमा आवधिक रूपमा प्रत्येक पाँच वर्षको सुरुवातमा स्थानीय तहको निर्वाचन हुने गरेको छ। त्यसपछि मात्र संघ र प्रदेशको निर्वाचन एकसाथ हुने गरेको छ। निर्वाचन कानुनलाई संशोधन गर्ने गरी विधेयक ल्याउने तयारी भइरहेको बेला कांग्रेसभित्र यस्तो विषय उठेको हो। कांग्रेसका प्रवक्ता डा प्रकाशशरण महतले संघ र प्रदेशको निर्वाचन पहिला र स्थानीय तहको निर्वाचनपछि गर्नुपर्छ भन्ने कुरा पार्टीमा प्रवेश भएको छ। उनले भने, स्थानीय तहको संघ र प्रदेशको भन्दा पछि या एकैपटक गर्दा सबै राजनीति दलहरूको हकमा पनि उपयुक्त हुन्छ भन्ने कुरा छ। यो कुरा कांग्रेसमा मात्रै होइन। अरू पार्टीमा पनि उठिरहेको विषय हो। महतले पार्टीमा विषय प्रवेश भएता पनि यस विषयमा कुनै निर्णय भइनसकेको बताए। उनले अगाडि भने, अहिले छलफल मात्रै भएको छ। साथीहरूले यो विषयमा राम्रा पक्ष र नराम्रा पक्ष आआफ्नो प्रतिक्रिया बैठकहरूमा राखिरहनुभएको छ। अहिलेसम्म कुनै निर्णय भएको छैन। भोलिको दिनमा के हुन्छ अहिले भन्न सकिँदैन। सार्वजनिक सुनुवाइ समितिका सभापति समेत रहेकी कांग्रेस नेतृ सांसद ईश्वरी न्यौपाने स्थानीय तहमा निर्वाचन जितेर जनप्रतिनिधि बनेपश्चात् संघ र प्रदेशको निर्वाचनमा सक्रिय नबन्ने समस्या बदल्नका लागि कांग्रेसको आवाज उठाएको हो। न्यौपानेले अगाडि भनिन्, दलकै टिकटमा स्थानीय तहको निर्वाचन जित्ने अनि आपू चुनाव जितेपछि प्रदेश र संघमा अर्कै दललाई भोट माग्दै हिँड्ने। अन्तरघात हाबी हुने प्रमुख समस्याका बिरुद्ध कांग्रेसले आवाज उठाएको हो। र यो आवाजलाई स्थापित गरेर छाड्छौं। उनले अगाडि भनिन्, स्थानीयको चुनाव निर्वाचनमा जितेपछि कतिपय जनप्रतिनिधिहरू संघ र प्रदेशको निर्वाचनमा खास चासो नदिने अनि चुनावमा नखट्ने समस्या छ। घातअन्तरघात कम हुन्छ। आफ्नो उम्मेदवार जिताउनुपर्छ भनेर लाग्छन्। त्यसोत कांग्रेसमा मात्र नभई सबै दलभित्र यो रोग हाबी छ। सिकार हरेक तहका नेताकार्यकर्ता भएका छन्। स्थानीय तहको निर्वाचन सम्पन्न भएपश्चात् जिताएका वा उम्मेदवार बनेकाहरूबाट पनि आफूले चुनावमा सहयोग नपाएको संघ र प्रदेशका उम्मेदवारहरूको गुनासो हुने गर्छ। यसैलाई व्यवस्थापन गर्न पनि नियमावली संशोधन गरेर वा निर्वाचन कानुनलाई संशोधन गर्न गर्नुपर्ने भनिएको छ। यदि यो सिस्टम पारित भयो भने पार्टीभित्र अनुशासन हुने पनि नेताहरू बताउँछन्। त्यसो त विद्यमान व्यवस्थाअनुसार स्थानीय तहको निर्वाचन संघ र प्रदेशभन्दा अघि गर्न भने असहज अवस्था छ। किनभने हालका स्थानीय तहका जनप्रतिनिधिको कार्यकाल २०७९ जेठ ६ बाट सुरु भएको हुँदा उनीहरूको पाँच वर्षे कार्यावधि ५ जेठ २०८४ सम्म छ। स्थानीय तहको निर्वाचन जनप्रतिनिधिहरूको कार्यअवधि अनुसार संघ र प्रदेशको भन्दा अघि सक्नुपर्छ। संविधानको धारा २१५ अनुसार स्थानीय तहको अध्यक्ष र प्रमुख, उपाध्यक्ष र उपप्रमुख, वडाध्यक्ष र सदस्यहरूको पदावधि निर्वाचित भएको मितिले पाँच वर्षको हुनेछ, भन्ने व्यवस्था छ। अर्कोतिर संविधानको धारा २२५ ले गाउँसभा र नगरसभाको कार्यकाल निर्वाचन भएको मितिले पाँच वर्ष हुने भनेको छ। कार्यकाल समाप्त भएको ६ महिनाभित्र अर्र्को गाउँ र नगरसभाको निर्वाचन सम्पन्न गर्नुपर्ने संवैधानिक व्यवस्था छ। गत स्थानीय तहको निर्वाचन ३० वैशाख २०७९ मा गरिएको थियो। संविधानले स्थानीय तह जनप्रतिनिधिविहीन हुने कल्पना गरेको छैन। स्थानीय तह जनप्रतिनिधिविहीन नहुन भनेरै चुनावको मिति सारेर ३० वैशाखमा गर्ने निर्णय गरेको छ।"
"अमेरिका र युक्रेनबीच विवाद बढ्दै, जेलेन्स्की तानाशाह भएको ट्रम्पको आरोप","वासिङटन डिसी : युक्रेनमा जारी युद्ध अन्त्य गर्न अमेरिका र रुसबीच मंगलबार शान्ति वार्ता भएको थियो। उक्त वार्तापछि अमेरिकी राष्ट्रपति डोनाल्ड ट्रम्प र युक्रेनी राष्ट्रपति भोलोडिमिर जेलेन्स्कीबीचको विवाद बढ्दै गएको छ। अमेरिकी राष्ट्रपति डोनाल्ड ट्रम्पले सामाजिक सञ्जाल प्लेटफर्म ट्रुथ सोसलमा जेलेन्स्कीलाई चुनाव बिनाको तानाशाह भनेका छन्। जेलेन्स्कीले यसअघि रुसले युक्रेनको बारेमा धेरै गलत सूचना फैलाएको आरोप लगाएका थिए। उनले भनेका थिए, 'म राष्ट्रपति ट्रम्पलाई धेरै सम्मान गर्छु तर उनी गलत सूचनाको दुनियाँमा छन्।' राष्ट्रपतिको रूपमा जेलेन्स्कीको कार्यकाल मे २०२४ मा समाप्त हुने थियो। तर फेब्रुअरी २०२२ मा रूसको आक्रमणदेखि युक्रेनमा मार्शल ल लागू गरिएको छ। यसैको कारण युक्रेनमा चुनाव हुन सकेको छैन। ट्रम्पले यसअघि नै जेलेन्स्कीको अनुमोदन मूल्याङ्कन अर्थात् उनको लोकप्रियता केवल चार प्रतिशतमा झरेको दाबी गरेका थिए। यद्यपि बीबीसी भेरिफाइको रिपोर्टले ५७ प्रतिशत युक्रेनीहरूले अझै पनि राष्ट्रपति जेलेन्स्कीलाई विश्वास गर्ने खुलासा गरेको छ। युक्रेनमा जारी युद्ध अन्त्य गर्ने विषयमा अमेरिकी विदेशमन्त्री मार्को रुबियो र रुसी विदेशमन्त्री सर्गेई लाभरोभबीच साउदी अरेबियामा शान्ति वार्ता भएको थियो। यसबारे युक्रेनी राष्ट्रपति भोलोडिमिर जेलेन्स्कीले भनेका थिए, 'हामी सबै पारदर्शिता चाहन्छौं ताकि कसैले पनि हाम्रो पछाडि केही निर्णय नगरोस्। हामीलाई रुसीअमेरिकी वार्तामा आमन्त्रित गरिएको थिएन।'"
सुनवल नगरपालिकाको निर्णयमाथि मुद्दैमुद्दा,"परासी : विद्यालय व्यवस्थापन समिति गठनको विषयलाई लिएर बढेको विवादमा नवलपरासीको सुनवल नगरपालिकाले मुद्दामाथि मुद्दा खेप्नु परेको छ। महाकवि देवकोटा माध्यमिक विद्यालयको विद्यालय व्यवस्थापन समितिको विषयलाई लिएर अहिलेसम्म नगरपालिकामाथि तीन वटा मुद्दा दायर भएका छन्। व्यवस्थापन समितिको म्याद माघ २६ गते सकिएको छ। विवादकै कारण अहिलेसम्म समिति गठन हुन सकेको छैन। म्याद सकिनुपूर्व नगरपालिकाले माघ ४ गते विद्यालयलाई पत्र पठाएर व्यवस्थापन समितिको भेला बोलाउन भनेको थियो। तर, नगरपालिकाले आफैंले भेला बोलाउन भनेको पत्रलाई काट्दै पुनः माघ ९ गते पत्र पठाएर समितिको म्याद तीन महिना (२०८१ चैत मसान्तसम्म) थप गरेपछि विवाद बढेको हो। विवाद उत्पन्न भएको महिना दिन पुग्न लाग्दा नगरपालिकामाथि समितिको म्याद थप, भेला स्थगित र प्रधानाध्यापकको सरुवाको विषयलाई लिएर तीनवटा मुद्दा परेका हुन्। अदालतले भिन्नाभिन्नै मितिमा नगरपालिकाले गरेका तीन वटा निर्णयमाथि रोक लगाएको छ। पहिलोपटक नगरपालिकाले गरेको समितिको म्याद थपविरुद्ध अभिभावकले उच्च अदालत तुलसीपुर बुटवलमा रिट दिएका थिए। रिटउपर अदालतले म्याद थप गर्ने निर्णय तत्काल कार्यान्वयन नगर्न सुनवल नगरपालिकालाई अन्तरिम आदेश दिएको थियो। अदालतको आदेशपछि विद्यालयले माघ २८ गते शिक्षक अभिभावक संघको बैठक राखेर आगामी फागुन ११ गतेका लागि विद्यालय व्यवस्थापन समिति गठनका लागि भेला बोलाएको थियो। लगत्तै नगरपालिकाले उक्त भेलासमेत स्थगित गर्न लगाई चार जना अभिभावकलाई विद्यालय व्यवस्थापन समितिको सदस्य पदमा जिम्मेवारी दिएपछि विवाद उत्कर्षमा पुगेको छ। विवादकै कारण विद्यालयका प्रधानाध्यापक खेमलाल शर्माको सरुवा गराइएको छ। कार्यसम्पादनको कमजोरी देखाउँदै नगरपालिकाले प्रधानाध्यापक शर्मालाई रमवापुर स्रोत केन्द्रमा कामकाजमा लगाउने निर्णय गरेको थियो। प्रधानाध्यापक शर्माको सरुवा भएपछि समितिको म्याद थपको मुद्दा खेपिरहेको नगरपालिकामाथि फेरि दुईवटा मुद्दा परेका छन्। भेला र सरुवाको दुई विषयलाई लिएर प्रधानाध्यापक शर्माले नगरपालिकालाई विपक्षी बनाई दायर गरेको उत्प्रेषणयुक्त परमादेश मुद्दामा अदालतले फागुन ११ गतेको भेलालाई कार्यान्वयन गर्न सक्ने गरी र प्रधानाध्यापकलाई सरुवा नगर्न आदेश दिएको छ। अदालतको फागुन ५ गतेको आदेशमा भनिएको छ, माघ २८ मा बोलाइएको अभिभावक भेलालाई असर पर्ने गरी निवदेकलाई सरुवा वा काजका लागि रमाना दिने, प्रधानाध्यापकको हैसियतले गरिआएको काममा बाधा पुर्याउने, हाजिर गर्न नदिने जस्ता कार्य नगर्नू, नगराउनू भनी विपक्षीहरूका नाममा अल्पकालीन अन्तरिम आदेश जारी गरिदिएको छ। नगर प्रमुखले आफू निकट व्यक्तिहरूलाई व्यवस्थापन समितिमा राख्न खोजेका कारण विवाद भएको आरोप केही अभिभावकहरूले लगाएका छन्। यस सम्बन्धमा नगर प्रमुख विमला अर्यालसँग सम्पर्क गर्न खोज्दा उनको मोबाइल उठ्न सकेन। जिल्लाकै नमुना विद्यालयका रूपमा रहेको महाकवि देवकोटामा पछिल्लो पटक राजनीतिक चलखेल बढ्न थालेपछि अभिभावक चिन्तित बनेका छन्। विद्यालयमा २ हजारको हाराहारीमा विद्यार्थी अध्ययनरत छन्।"
केआईआईटीले बोलाए पनि जान सक्ने अवस्था छैन,"काठमाडौं : भारतको ओडिसा राज्यस्थित कालिंगा इन्स्टिच्युट अफ इन्डस्ट्रियल टेक्नोलोजी(केआईआईटी)बाट फिर्ता आएका विद्यार्थीहरू सुरक्षाको सुनिश्चिता नगरेसम्म जान नसक्ने बताउँछन्। विश्वविद्यालय प्रशासनले फिर्ता आउनका लागि विद्यार्थी, अभिभावकलाई फोन गरेर र चिठी लेखेर बोलाए पनि उनीहरू घटना सम्झिएर तत्काल जान नसक्ने बताउँछन्। हरेक नेपाली विद्यार्थी अहिले मानसिक त्रासमा रहेको उनीहरू बताउँछन्। उनीहरू फेब्रुअरी २८ बाट हुने परीक्षा सार्न पनि कलेज प्रशासनसँग माग गरेका छन्। कुटपिट गर्ने सेक्युरिटी गार्ड, बाउन्सर, दुर्व्यवहार गर्ने बार्डेनलगायत कारबाही नगरेसम्म कुनै पनि हालतमा फिर्ता हुन नसक्ने उनीहरूको तर्क छ। फोन गरे आइज त भनेको छ, हिजो राति मलाई पनि फोन आएको थियो, आज कलेजले अभिभावकसँग मिटिङ गर्यो, कुटपिट गरेर जबरजस्ती बसमा हालेर रेलवे स्टेसन छोडिएका हामी, कसरी जाने ? फिर्ता आइपुगेका एक विद्यार्थीले भने, मारेर फालिदियो भने के गर्ने ? हामीले त्यहाँबाट आफ्नो डकुमेन्ट पनि ल्याउन पाइएको छैन। उनीहरूले अत्यन्त कष्ठकासाथ नेपाल आइपुगेको बताएका छन्। कतिपय अझै उतै अलपत्र रहेको नेपाल आइपुगेका विद्यार्थीहरू बताउँछन्। मसँग पैसा नै थिएन, जबरजस्ती कुट्दै स्टेसनमा छोडिदिए, मलाई त साथीले पे गर्यो, ती विद्यार्थीले भने, आउन १५ सयदुई हजार रुपैयाँ खर्च भयो।उनले भने,उनले अहिले कलेज प्रशासन, बार्डेन, सेक्युरिटी गार्ड, बाउन्सर, टोले गुण्डाले गरेको दुव्र्यवहार, कुटपिट आङ्गै सिरिङ भइरहेको बताए। एकतिर आफ्नै दिदीबहिनीको त्यसरी दुव्यर्वहार गरेर आत्माहत्या गर्न विवस बनाइएको छ, अर्कोतिर हामीलाई कुटीकुटी निकालिएको छ, यस्तो अवस्था हामी कसरी जान सक्छौं। नेपाल आइपुगेको जनकपुरका नाम नबताउने सर्तमा अर्का विद्यार्थीले फिर्ता आउन फोन गरे पनि जान सक्ने अवस्था आफूहरूलाई नरहेको बताए। उनले त विश्वविद्यालयका संस्थापक डा अच्युता सामन्तले नै यो गर्न किन लगाएको भनेर माफी नमागेसम्म जान नसकिने बताए। हामी त ३ मिनेटभित्र, समान निकालेर जा भन्यो, तीन मिनेट कसरी समान प्याक गर्नु, सकिएन, अनि कोठामा नै १०१२ जना सेक्युरिटी गार्ड, बाउन्सर छिरेर कुट्दै निकालेका हुन्। ती विद्यार्थीले भने। उनले मृतक विद्यार्थी न्याय पाउनुपर्ने, नेपाली विद्यार्थीमाथि हुने भेदभाव अब नगर्ने प्रतिबद्धता गर्नुपर्ने, तब मात्रै जान सकिने बताए। त्यो मर्ने तेरा आमा हो कि दिदी हो भन्दै कुट्दै हामीलाई लखेटेका हुन्, अब गएपछि त्यसो गर्दैनन् भन्ने के ग्यारेन्टी छ र, यी विद्यार्थीले भने। फर्किएका विद्यार्थीले घटनाको विवरण सुनाउँदै मानसिक यातना दिने, ह्यारेसमेन्टका कारण नेपाली छात्रा प्रकृति लम्सालले आत्माहत्या गर्नुपर्ने अवस्था आएको बताए। घटना भएको कलेजको फाउन्डेसन डे थियो। विद्यार्थी सबै त्यतै थिए। होस्टलमा घटना घटेको खबर फैलियो। एक विद्यार्थीले भने, राति १०ः३० बजे थाहा पाइयो, नेपाली विद्यार्थीले आत्माहत्या गर्यो भनेपछि हामी यसको विरुद्ध यो फिस्टिभल छोडेर निस्कियौं। राति नै। झुन्डिएको अवस्था थियो। यो बेला प्रहरी बोलाएर अस्पताल लगेको भए उनको बच्ने सम्भावना थियो तर कलेज प्रशासनले बेवस्ता गर्दा उनले ज्यान गुमाउनुपर्यो। कलेजका बार्डेनले नै झुन्डिएकोबाट निकाल्नुभन्दा पहिला भिडियो बनाउन देऊ अनि मात्रै खबर गरौंला भनेको ती विद्यार्थीले बताए। मान्छेको ज्यानभन्दा कलेजका लागि भिडियो भयो। बाँच्ने चान्स थियो त्यो पनि भएन। उनको रुम मेटलाई पनि भित्रबाट लक गरिएको थियो। छात्रा लम्सालले कलेजमा एक महिना पहिला नै ह्यारसमेन्टको केस दर्ता गराएकी थिइन् । कलेज प्रशासन कुनै कारबाही नै गरेनन्। आत्माहत्या गरिसकेपछि लुकाउने कोसिस प्रशासन गरियो। त्यसैले हामी उहाँका न्यायका लागि लडेका हौं, उनले भने। उनले विश्वविद्यालयका भाइस चान्सलरले तत्काल समाधानको प्रयास नगरेर भोलि गरौं भनेपछि नेपाली विद्यार्थी आक्रोशित भएको बताए। हामीले छात्रावास गेट फोडेर भित्र गयौं। रुम मेटको स्टेटमेन्टका लागि पनि हामीभित्र गएका हौं। भाइस चान्सलर आउनुभयो। भोलि कुरा गरौं भन्नुभयो तर हामीले अहिले नै गर्नुपर्छ भन्यौं। शान्तिपूर्ण प्रदर्शन गरिसकेका छौं। उनले भने, विश्वविद्यालयका संस्थापनक डा अच्युता सामन्त निर्देशनमा हामीमाथि प्रहार भएको हो। घटना भएको फरवरी १७ मा उडिसाको गभर्नर विश्वविद्यालयमा आउने कार्यक्रम थियो। त्यसले गर्दा पनि विश्वविद्यालय प्रशासन निर्मम भयो। फेब्रुअरी १६ को साँझ बिटेक तेस्रो वर्षकी विद्यार्थी प्रकृति लम्सालको रहस्यमय मृत्यु भएको थियो। विश्वविद्यालयका डिन, डाइरेक्टर सबैले हामीमाथि प्रहार गर्नुभयो। उताबाट हामीलाई लखेटियो। भारतीय साथीहरूलाई सहयोगका लागि आग्रह गरियो। उनीहरू पनि आए। हामी होस्टलतिर गयौं। ६०७० सेक्युरिटी गार्ड र १५२० जना बाउन्सर आए। उनले भने, हातमा हतियार लिएर बसेका केही व्यक्ति पनि थिए। हाम्रो ३४ जना साथी बाहिर आउनुभयो। उनीहरूलई कुटेर बसमा थुनी हाले। अनि हामी पनि जाइ लाग्यौं। यसपछि संस्थापकले नै सबै नेपाली विद्यार्थीलाई अर्को सूचना नआएसम्म घर जान भनेर नोटिस जारी गरे । हामीसँग न टिकट न पैसा। हरेक होस्टलमा सेक्युरिटी गार्ड, बाउन्सर, शिक्षकहरू रूममा आए। एक रुममा १०१२ जना। कहाँबाट होस् भन्ने सोध्ने अनि नेपालबाट भनेपछि निस्किहाल भन्दै निकाल्ने काम भयो। जा नेपाल, खेती गर भन्दै दुव्र्यवहार, कुटपिट गरे सबै नेपाली विद्यार्थीलाई भगाए। उनले देख्दै नदेखेको ठाउँमा लगेर छोडिदिएको बताए । लाचार थियौं। पुलिस प्रशासन तमासा हेरिरहेका थिए, उनले भने, आधा बाटो पुगेको छ। फिर्ता आउ भन्यो। अब कसरी फिर्ता जाने। न सुरक्षा छ, मारेर फालिदिन्छ कि भनेर हामी गएनौं। अति कष्ट साथ घर आयौं। नेपाली राजदूतावासको टोली पनि उडिसा पुगेर त्यहाँका मुख्यमन्त्री, शिक्षा मन्त्रीसँग भेटघाट गरेको छ। राजदूतावासको पहलमा राजदूतावासका काउन्सिलर गोकुल बस्नेतले चिठी पठाएर, फोनमार्फत विश्वविद्यालयले विद्यार्थीलाई बोलाउने काम गरिरहेको बताए। उनले विश्वविद्यालयले माफी पनि मागी सकेको बताए। दुई जना होटल बार्डेन, २ जा सेक्युरिटी गार्ड, विश्वविद्यालयका अन्तर्राष्ट्रिय प्रमुखलाई सस्पेन्स गरेको छ। उनका अनुसार भारतको केन्द्रीय सरकार, उडिसा सरकार र विश्वविद्यालय यो समस्या समाधान गर्न सकारात्मक रहेको छ। उनले नेपाल सरकार, प्रधानमन्त्री, गृहमन्त्री, परराष्ट्रमन्त्री र भारतीय राजदूतावासको तत्काल प्रयासक्वीक रेसपन्स)ले यो समस्याको समाधान छिटो भएको पनि बताए। उनले विद्यार्थीलाई मनोसमाजिक परामर्श गरेर पढ्ने वातावरण बनाउन दूतावास लागिरहेको बताए। मृत भेटिएको घटना र त्यसपछि उत्पन्न परिस्थितिबाट पीडित नेपाली विद्यार्थीको न्यायका लागि परराष्ट्रमन्त्री डा आरजु राणा देउवाले पहल गरिरहेकी छन्। प्रतिविद्यार्थी १२ लाख २० हजार शुल्क भारु विश्वविद्यालयले नेपाली विद्यार्थीबाट १२ लाख २० हजार भारतीय शुल्क लिने गरेको छ। यसबाहेक पनि विद्यार्थी अन्य खर्च हुने गरेको छ। यति धेरै पैसा तिरेर पढिरहेको विश्वविद्यालयमा नेपाली विद्यार्थीको सम्मान भने नरहेको उनीहरूको गुनासो छ। उक्त विश्वविद्यालयमा १ हजार १ सय ५० जना नेपाली विद्यार्थी अध्ययनरत छन्। यो पनि पढ्नुहोस केआईआईटीमा अध्ययनरत १६ जना विद्यार्थी काँकडभिट्टा नाकाबाट स्वदेश फर्किए"
साउदीमा सडक दुर्घटनामा मृत्यु भएका ३ नेपालीको शव ल्याइँदै,"साउदी : साउदी अरबमा सडक दुर्घटनामा मृत्यु भएका ३ नेपालीको शव नेपाल पठाइने भएको छ । नेपाली वाणिज्य दूत सिर्जना अधिकारीका अनुसार सडक दुर्घटनामा परि मृत्यु भएका पाल्पाका कृष्ण खत्री, उदयपुरका रूपक कार्की र कपिलवस्तुका मानबहादुर रानाको शव २० र २१ फब्रुअरीका दिन स्वदेश पठाउन लागेको हो । क्षतिपूर्ति साथ मृतक नेपालीहरूको शव चाँडो भन्दा चाँडो नेपाल पठाउन सम्बन्धित कम्पनी र निकायसँग समन्वय गरेको उनले बताइन्। सोही दुर्घटनामा घाइते इलामका सुकबहादुर लिम्बुको उपचार चलिरहेको छ। गत जनवरी २७ का दिन साउदीको पश्चिम क्षेत्र जिजान शहरको आराम्को रिफाइनरी रोडनजिकै कामदार चढेको गाडी र ट्रेलर एक आपसमा ठोक्किँदा दुर्घटना भएको थियो। उक्त दुर्घटनामा तीन नेपालीसहित भारतका नौ र घानाका तीन जना गरी १५ जनाको मृत्यु भएको थियो। उनीहरू अरेबियन कन्सोलिडेटेड इन्ड्रस्टियल क्लिनिङ सर्भिसेज कर्पोरेसन (एसीआईसी) कम्पनीमार्फत जिजानको आराम्को प्रोजेक्टमा गर्दै आएका थिए। दुर्घटनाका घाइते सुकबहादुर लिम्बुसहित अन्य मुलुका ११ जना नजिकैको अस्पतालमा उपचारार्थ छन्।"
विद्यार्थीबिनाका विद्यालय कहिलेसम्म ?,"संघीयतापछि माध्यमिक तहको शिक्षाको अधिकार स्थानीय सरकारको काँधमा पुग्यो। शिक्षा नीति बनाएर आफ्नो पालिकाको शिक्षा कस्तो बनाउने भन्ने उनीहरूसँग निर्णायक अधिकार छ। आफैं नीति बनाउने र कार्यान्वयन गर्नेजस्तो अधिकार गाउँ तहमै पुग्नु आफैंमा सुन्दर अभ्यास हो। तर, स्थानीय सरकार स्थापना भएको यतिका वर्ष हुँदासम्म पनि गाउँमा पुगेको शिक्षालाई अझै सुधार्न सकेका छैनन्। गाउँका विद्यालयमा विद्यार्थी छैनन्। विद्यार्थीबिनाका विद्यालयले सरकारलाई गिज्जाइरहेका छन्। दुई, चारजना विद्यार्थीलाई दिउँसभरि पढाएर शिक्षकहरूले समय गुजार्नुपर्ने बाध्यता छ। यस्तो दुर्दशा आखिर कहिलेसम्म ? भौगोलिक विकटताले साथ नदिएका टाढाका विद्यालयलाई नजिकको अर्को विद्यालयसँग गाभ्न सकिन्छ। विशेषगरीः मुलुक शान्ति प्रक्रियामा गइसकेपछि गाउँगाउँमा छ्याप्छ्याप्ती विद्यालय खुल्ने क्रमले तीव्रता पायो। तर, अहिले जहाँतहीँ खुलेका विद्यालय धान्नै सरकारलाई हम्मेहम्मे भइसक्यो। सानादेखि ठूला गरी देशभर २७ हजार ९ सय ९० वटा सरकारी विद्यालय सञ्चालनमा छन्। यीमध्ये करिब १६ हजार विद्यालयमा एक सयभन्दा कम विद्यार्थी भर्ना भएका छन्। शिक्षा नियमावली २०५९ लाई आधार मान्ने हो भने विद्यार्थी संख्या कम भएका विद्यालय सञ्चालन गर्न पाइँदैन। नियमावलीअनुसार प्रतिकक्षा तराईमा ५०, पहाडमा ४५ र हिमाली क्षेत्रमा ४० जना विद्यार्थी हुनुपर्छ। विद्यार्थी नभएका विद्यालय नियमविपरीत चलिरहेका छन्। राम्रा र विद्यार्थी भरिभराउ भएका विद्यालय नगन्य छन्। केन्द्र सरकार पुरानै नीतिमा चल्नु, संघीय शिक्षा ऐन ल्याउन नसक्नु र स्थानीय सरकारले शिक्षालाई प्राथमिकतामा नराख्नुजस्ता कारणले देशको सरकारी शिक्षा दैनानुदिन खस्किँदै गएको छ। तथ्यांकै हेर्ने हो भने अहिले पनि ६४ प्रतिशत बालबलिका सरकारी विद्यालयमा पढ्छन्। देशभर विद्यालय शिक्षामा पहुँच भएका बालबालिकाको संख्या २७ लाख छ। स्थानीय सरकारले विद्यार्थी नभएका रित्ता विद्यालयलाई चाँडोभन्दा चाँडो मर्ज गर्नुपर्छ। राज्यलाई अनावश्यक भार थपिने गरी विद्यार्थीबिनाका विद्यालय सञ्चालन गर्न दिनु हुँदैन। पुस्तौंअघिदेखि आफ्नो गाउँठाउँमा खुलेका विद्यालयको नामनिसाना मेटाउन सकभर स्थानीयवासी चाहदैनन्। आफ्नो सामाजिक प्रतिष्ठामा आँच आउन सक्छ भनेर स्थानीयवासी विद्यालय मर्जमा साथ दिँदैनन्। यस्तो अवस्थामा स्थानीय सरकारले नीतिगत निर्णयमार्फत स्थानीयवासीको मर्मलाई बुझेर काम गर्नुपर्छ। रित्ता विद्यालयले न शिक्षक, न विद्यार्थी न त समुदायको हित हुन्छ। त्यसैले विद्यार्थीबिनाका खाली विद्यालयलाई मर्ज गर्नतर्फ ढिलाइ गर्नु हुँदैन। स्थानीयवासीले सरकारलाई साथ दिनुपर्छ।"
सुनको मूल्य दिनमा २ पटक तोक्ने नीति बनाइँदै,"डलर मूल्य र अन्तर्राष्ट्रिय सुनको मूल्यले तलमाथि हुनमा मूख्य भूमिका खेल्छ। काठमाडौं : चालु आर्थिक वर्षको सुरुदेखि सुनको मूल्य बढेर नयाँ रेकर्ड बनाउँदै आएको छ। यो आवको तेस्रो सातामै मूल्य प्रतितोला डेढ लाख रुपैयाँ नाघ्यो। सुनले २०८१ साउन २१ गते प्रतितोला १ लाख ५० हजार रुपैयाँ पुगेर नयाँ रेकर्ड राखेको थियो। यद्यपि यसबीच सामान्यतया मंसिर महिना विवाहको लगन हुने भएकाले सुनको मूल्य बढ्ने गथ्र्यो तर मूल्य एक्कासि घट्यो। सरकारले सुन आयातमा लगाउँदै आएको भन्सार दर २० बाट घटाएर १० प्रतिशतमा झारेकै दिन बजारमा सुनको मूल्य तोलामै १५ हजार ९ सय रुपैयाँले घटेको थियो। जसले गत मंसिर ९ गते छापावाला सुन प्रतितोला १ लाख ६७ हजार २ सय रुपैयाँमा बिक्री भइरहेकोमा त्यसको भोलिपल्ट १० गते घटेर १ लाख ५१ हजार ३ सय रुपैयाँमा सीमित भएको थियो। तर त्यसपछिका दिनमा पनि घटबढ भइरहेकोमा हाल फेरि १ लाख ७० हजार रुपैयाँकै आसपासमा देखिन्छ। सुनचाँदी व्यवसायी महासंघले फागुन २ गते प्रतितोला छापावाला सुन १ लाख ७० हजार २ सय रुपैयाँ तोक्यो। यस्तै, साताको पहिलो कारोबार दिन सोमबार (फागुन ५) छापावाला सुन प्रतितोला १ लाख ६८ हजार ७ सय रुपैयाँ, चाँदी प्रतितोला १ हजार ९ सय ७० निर्धारण गरेको छ। सुन र चाँदीको मूल्य कसरी निर्धारण हुन्छ ? सुन र चाँदीको मूल्य कसरी निर्धारण हुन्छ भन्ने धेरैको चासो हुन्छ। सुनचाँदीको कहिले ह्वात्तै घटेको कहिले बढेको सुनिन्छ। यसको निश्चित मापदण्ड छ। नेपालले सुनचाँदीको दर अन्तर्राष्ट्रिय बजारमा सार्वजनिक भएको मूल्यलाई आधार मानिन्छ। सुनचाँदीको मूल्य पनि अन्तर्राष्ट्रिय बजारमा घटबढ हुने गर्छ। विशेष गरेर न्यूयोर्क एक्सचेन्ज अर्थात् अन्तर्राष्ट्रिय बजारमा १८ घण्टासम्म सुनको खरीदबिक्री हुन्छ। सातामा ६ दिन सुन कारोबारको अन्तर्राष्ट्रिय बजारमा लाइभ कारोबार हुन्छ। हरेक साताको आइतबार भने बन्द हुने भएकाले ताजा मूल्यभन्दा पनि अघिल्लो सदन शनिबारकै मूल्य लागू हुन्छ। अन्तर्राष्ट्रिय बजारको मूल्य अस्थिरताले नेपाली बजारमा पनि सुन महँगिन सघाउ पुग्छ। नेपालमा कसरी तोकिन्छ सुनको मूल्य ? नेपाल सुनचाँदी व्यवसायी महासंघ, नेपाल रत्न तथा आभूषण महासंघ, नेपाल हस्तकला महासंघको आपसी समझदारीमा मूल्य निर्धारण समिति गठन भएको छ। उक्त समितिको संयोजक सुनचाँदी व्यवसाय महासंघको वरिष्ठ उपाध्यक्ष दियशरत्न शाक्यको संयोजकत्वमा गठित समितिले मूल्य निर्धारण गर्छ। मूल्य तोक्ने सूत्र हुन्छ। सोहीअनुसार दैनिक मूल्य निर्धारण हुन्छ। उक्त समितिले नेपालको साढे १० बजेको समयमा अन्तर्राष्ट्रिय बजारमा जति मूल्य चलेको छ, त्यसैलाई आधार मानेर निर्धारण गर्छ। साढे १० बजेकै मूल्यलाई किन लिइन्छ भन्ने अन्नपूर्णकर्मीको प्रश्नको जवाफ दिँदै महासंघका कोषाध्यक्ष सुदीप श्रेष्ठले भने, सामान्यतया नेपालीहरूको बजार खोल्ने समय १० बजेदेखि हो। यसैले अन्तर्राष्ट्रिय बजारको सोही समयलाई लिएको हो। तर अब दिनको दुई समय सुनको मूल्य तोक्ने योजना बनाइरहेको उनले जानकारी दिए। उनका अनुसार कतिपयले १११२ बजे खोल्ने र अलि रातिसम्म बस्ने चलन भएकाले अब दिनमा दुई पटक सुनचाँदीको मूल्य तोक्ने नीति बनाउदै छौं। अब एएम रेट र पीएम रेट ल्याउने तयारीमा जुटेका छौं, उनले भने। छिमेकी मुलुक भारतमा भने अन्तर्राष्ट्रिय बजारको लाइभ मूल्यअनुसार छिनछिनमै तलमाथि भइरहनेलाई आधार मान्ने गरेको छ। शनिबार अन्तर्राष्ट्रिय बजार खुला हुन्छ। शनिबारको मूल्यलाई आइतबारसम्म नेपालले पनि आधार मान्ने गर्छ। महासंघका कोषाध्यक्ष श्रेष्ठअनुसार डलर रेटको उतारचढावले पनि सुनको मूल्य तलमाथि हुन्छ। डलर मूल्य र अन्तर्राष्ट्रिय सुनको मूल्यले तलमाथि हुनमा मूख्य भूमिका खेल्छ। डलर र सुनको मूल्य घटबढमा विपरीत हुन्छ भनिरहे पनि यो कहिलेकाहीँ मेल नखाने र दुवैको मूल्य घट्ने पनि वा बढ्ने पनि हुने गरेको उनको भनाइ छ। सुनको मूल्य शुक्रबार प्रतिऔंस २९२५ डलर र शनिबार प्रतिऔंस २८८३१० डलर थियो। यसलाई सोही दिनको नेपाल राष्ट्र बैंकले तोकेको विदेशी विनिमय दर अर्थात् डलरको मूल्यले गुणान गरिन्छ। विनिमय दर शुक्रबार प्रतिडलर नेपाली रुपैयाँ १३९२५ पैसा र शनिबार १३८९० पैसा थियो। एकदिनमा झन्डै ३५ पैसाले डलर मूल्य घट्यो। सुन र डलरको मूल्य सो अनुपातले घट्दा धेरै मात्रामा सुनको मूल्य घटेको जस्तो हुन्छ। नेपाली समयअनुसार बिहान साढे १० बजेको अन्तर्राष्ट्रिय बजारको मूल्यलाई सोही सन्दर्भ मूल्यमा सो दिनका लागि राष्ट्र बैंकले तोकेको विदेशी विनिमय दर अर्थात् डलरको मूल्यले गुणान गरिन्छ। यसरी आएको गुणनफलमा जति आउँछ त्यसमा सरकारले लिने गरेको १० प्रतिशत भन्सार जोडिन्छ। यसपछि सुन वाणिज्य बैंकहरूमार्फत खरिद गर्नुपर्ने भएकाले बैंकले सेवा शुल्कबापत ०५ रुपैयाँ र सुनचाँदी व्यवसायीले थप ०५ प्रतिशत नाफा राखेर अन्ततः सुनको मूल्य निर्धारण हुन्छ। यसपछि आएको मूल्य सुनचाँदी व्यवसायीहरूको छाता संगठनहरूले आम ग्राहकका लागि तोकेको मूल्य वेबसाइडमार्फत सार्वजनिक गर्छन्।"
"कांग्रेसले किन भन्दै छ, संघ र प्रदेशपछि मात्रै स्थानीय चुनाव ?","काठमाडौं : यति बेला नेपाली कांग्रेसभित्र तहगत निर्वाचन पद्धतिबारे बहस सुरु भएको छ। पछिल्लो समय गत शुक्रबारमात्र पार्टी सभापति शेरबहादुर देउवा निवासमा बसेको पदाधिकारी बैठकमा पनि छलफल भएको थियो। कांग्रेसभित्र राजनीति संस्कार बसाल्नका लागि भन्दै स्थानीय तहको निर्वाचन संघ तथा प्रदेशको भन्दा पछि गर्नुपर्ने विषयमा बहस भइरहेको छ। पछिल्लो समय हुने केन्द्रीय समितिका बैठक र संसदीय दलका बैठकमा पनि यो विषय प्रवेश भएको छ। अहिलेको गठबन्धनको सरकारमा एकातिर संविधान संशोधनको मुद्दा छ भने अर्कोतिर कांग्रेसको संघ र प्रदेशको निर्वाचनपछि मात्र स्थानीय तहको निर्वाचन हुनुपर्छ भन्ने बहस तातेको छ। कांग्रेसमा नेताहरू जनतासँग जोडिएको तल्ला तहका नेताकार्यकर्ता परिचालन नहुँदा माथिल्ला निकायका निर्वाचनको नतिजा दल अनुकूल नहुने तर्क राख्दै आएका छन्। दलहरूलाई समानुपातिकमा भोट कम आउने जस्ता समस्या सबै पार्टीका साझा समस्या भएको बताउँछन्। त्यसैले पनि पहिले संघ, प्रदेश र अन्त्यमा स्थानीय तहको निर्वाचन हुनुपर्ने विषय छलफलको एजेन्डा बनिरहेको छ। साथै, संघमा एउटा दलले जित्ने र स्थानीय तहमा अर्को दलले जित्ने हुँदा विकास र कानुन निर्माणमा समन्वयको अभाव हुने भएकाले पनि अन्तिममा स्थानीय तहको निर्वाचन गरिनुपर्ने धारणा कांग्रेस नेताहरूले अघि सारेका छन्। कांग्रेसका प्रमुख सचेतक श्याम घिमिरेले स्थानीयभन्दा संघको निर्वाचन पहिला गर्नुपर्ने विषय संसदीय दलको बैठकहरूमा पनि छलफल हुँदै आएको बताएका छन्। उनले भने, आगामी निर्वाचन स्थानीय तहको निर्वाचनभन्दा अगाडि आमनिर्वाचन गर्ने व्यवस्था मिलाउन सांसदहरूले जोडदार माग उठाइरहनु भएको छ। यद्यपि पार्टीभित्र छलफलकै चरणमा छौं। स्थानीय तह निर्वाचनको समय संघको भन्दा पछि गर्दा पार्टीहरूले प्राप्त गर्ने मत परिणाममा सकारात्मक असर गर्ने कांग्रेस नेताहरूको दाबी छ। कांग्रेस नेता डा नारायण खड्का भन्छन्, संघमा एउटा पार्टीले जितेको हुन्छ, प्रदेश र स्थानीय तहमा अर्कै पार्टीले जित्छ यस्तो परिपाटीले काम गर्नै समस्या भइरहेको छ। स्थानीय तहमा जितेकाले प्रदेश र संघकालाई नगन्ने। दुईबीच सहकार्य नै हुन नसके जस्तो देखिन्छ। स्थानीयतहका साथीहरू यति हाबी छन् कि उनीहरूले जिल्ला समन्वय समिति, प्रदेश अझै संघकै साथीहरूलाई गन्दैनन्। यस्तो परिपाटीको अन्त्य हुनुपर्छ भन्ने हाम्रो कुरा हो। राज्य व्यवस्था तथा सुशासन समितिका सभापतिसमेत रहेका कांग्रेस नेता रामहरि खतिवडाका यो विषय कांग्रेस मात्र नभई सबै दलका लागि उत्तिकै जायज भएको बताउँछन् । उनी भन्छन्, यो विषय कांग्रेसको मात्र हैन। यो विषयका बारेमा नेकपा एमाले नेकपा माओवादीभित्र पनि छलफल भइसकेको छ। यसमा संविधाननै संशोधन गर्न परे पनि साथीहरू तयार हुनुहुन्छ। यसले सिस्टमको विकास हुन्छ। संघ बलियो बनाए मात्र देश बलियो हुन्छ। यसैका लागि पनि पहिला संघको चुनाव हुनुपर्छ भन्ने हाम्रो माग हो। स्थानीय तहका साथीहरू प्रतिबद्ध भएर लाग्नुहुन्छ। त्यहाँ अन्तरघातको सम्भावना कम हुन्छ। टिकटका विषयमा पनि संघको टिकट नपाए प्रदेश, प्रदेश नपाउनेले स्थानीय तहअनुसार यो प्रक्रियाले काम गर्छ। उनले अगाडि भने, हाम्रो अर्को तर्क पनि छ। कि सकिन्छ पहिला संघको गरौं। नत्र भने तीनवटै तहको एकैपटक गरौं। खर्च पनि कम हुन्छ। अहिलेको निर्वाचन प्रणालीमा आवधिक रूपमा प्रत्येक पाँच वर्षको सुरुवातमा स्थानीय तहको निर्वाचन हुने गरेको छ। त्यसपछि मात्र संघ र प्रदेशको निर्वाचन एकसाथ हुने गरेको छ। निर्वाचन कानुनलाई संशोधन गर्ने गरी विधेयक ल्याउने तयारी भइरहेको बेला कांग्रेसभित्र यस्तो विषय उठेको हो। कांग्रेसका प्रवक्ता डा प्रकाशशरण महतले संघ र प्रदेशको निर्वाचन पहिला र स्थानीय तहको निर्वाचनपछि गर्नुपर्छ भन्ने कुरा पार्टीमा प्रवेश भएको छ। उनले भने, स्थानीय तहको संघ र प्रदेशको भन्दा पछि या एकैपटक गर्दा सबै राजनीति दलहरूको हकमा पनि उपयुक्त हुन्छ भन्ने कुरा छ। यो कुरा कांग्रेसमा मात्रै होइन। अरू पार्टीमा पनि उठिरहेको विषय हो। महतले पार्टीमा विषय प्रवेश भएता पनि यस विषयमा कुनै निर्णय भइनसकेको बताए। उनले अगाडि भने, अहिले छलफल मात्रै भएको छ। साथीहरूले यो विषयमा राम्रा पक्ष र नराम्रा पक्ष आआफ्नो प्रतिक्रिया बैठकहरूमा राखिरहनुभएको छ। अहिलेसम्म कुनै निर्णय भएको छैन। भोलिको दिनमा के हुन्छ अहिले भन्न सकिँदैन। सार्वजनिक सुनुवाइ समितिका सभापति समेत रहेकी कांग्रेस नेतृ सांसद ईश्वरी न्यौपाने स्थानीय तहमा निर्वाचन जितेर जनप्रतिनिधि बनेपश्चात् संघ र प्रदेशको निर्वाचनमा सक्रिय नबन्ने समस्या बदल्नका लागि कांग्रेसको आवाज उठाएको हो। न्यौपानेले अगाडि भनिन्, दलकै टिकटमा स्थानीय तहको निर्वाचन जित्ने अनि आपू चुनाव जितेपछि प्रदेश र संघमा अर्कै दललाई भोट माग्दै हिँड्ने। अन्तरघात हाबी हुने प्रमुख समस्याका बिरुद्ध कांग्रेसले आवाज उठाएको हो। र यो आवाजलाई स्थापित गरेर छाड्छौं। उनले अगाडि भनिन्, स्थानीयको चुनाव निर्वाचनमा जितेपछि कतिपय जनप्रतिनिधिहरू संघ र प्रदेशको निर्वाचनमा खास चासो नदिने अनि चुनावमा नखट्ने समस्या छ। घातअन्तरघात कम हुन्छ। आफ्नो उम्मेदवार जिताउनुपर्छ भनेर लाग्छन्। त्यसोत कांग्रेसमा मात्र नभई सबै दलभित्र यो रोग हाबी छ। सिकार हरेक तहका नेताकार्यकर्ता भएका छन्। स्थानीय तहको निर्वाचन सम्पन्न भएपश्चात् जिताएका वा उम्मेदवार बनेकाहरूबाट पनि आफूले चुनावमा सहयोग नपाएको संघ र प्रदेशका उम्मेदवारहरूको गुनासो हुने गर्छ। यसैलाई व्यवस्थापन गर्न पनि नियमावली संशोधन गरेर वा निर्वाचन कानुनलाई संशोधन गर्न गर्नुपर्ने भनिएको छ। यदि यो सिस्टम पारित भयो भने पार्टीभित्र अनुशासन हुने पनि नेताहरू बताउँछन्। त्यसो त विद्यमान व्यवस्थाअनुसार स्थानीय तहको निर्वाचन संघ र प्रदेशभन्दा अघि गर्न भने असहज अवस्था छ। किनभने हालका स्थानीय तहका जनप्रतिनिधिको कार्यकाल २०७९ जेठ ६ बाट सुरु भएको हुँदा उनीहरूको पाँच वर्षे कार्यावधि ५ जेठ २०८४ सम्म छ। स्थानीय तहको निर्वाचन जनप्रतिनिधिहरूको कार्यअवधि अनुसार संघ र प्रदेशको भन्दा अघि सक्नुपर्छ। संविधानको धारा २१५ अनुसार स्थानीय तहको अध्यक्ष र प्रमुख, उपाध्यक्ष र उपप्रमुख, वडाध्यक्ष र सदस्यहरूको पदावधि निर्वाचित भएको मितिले पाँच वर्षको हुनेछ, भन्ने व्यवस्था छ। अर्कोतिर संविधानको धारा २२५ ले गाउँसभा र नगरसभाको कार्यकाल निर्वाचन भएको मितिले पाँच वर्ष हुने भनेको छ। कार्यकाल समाप्त भएको ६ महिनाभित्र अर्र्को गाउँ र नगरसभाको निर्वाचन सम्पन्न गर्नुपर्ने संवैधानिक व्यवस्था छ। गत स्थानीय तहको निर्वाचन ३० वैशाख २०७९ मा गरिएको थियो। संविधानले स्थानीय तह जनप्रतिनिधिविहीन हुने कल्पना गरेको छैन। स्थानीय तह जनप्रतिनिधिविहीन नहुन भनेरै चुनावको मिति सारेर ३० वैशाखमा गर्ने निर्णय गरेको छ।"
सुनवल नगरपालिकाको निर्णयमाथि मुद्दैमुद्दा,"परासी : विद्यालय व्यवस्थापन समिति गठनको विषयलाई लिएर बढेको विवादमा नवलपरासीको सुनवल नगरपालिकाले मुद्दामाथि मुद्दा खेप्नु परेको छ। महाकवि देवकोटा माध्यमिक विद्यालयको विद्यालय व्यवस्थापन समितिको विषयलाई लिएर अहिलेसम्म नगरपालिकामाथि तीन वटा मुद्दा दायर भएका छन्। व्यवस्थापन समितिको म्याद माघ २६ गते सकिएको छ। विवादकै कारण अहिलेसम्म समिति गठन हुन सकेको छैन। म्याद सकिनुपूर्व नगरपालिकाले माघ ४ गते विद्यालयलाई पत्र पठाएर व्यवस्थापन समितिको भेला बोलाउन भनेको थियो। तर, नगरपालिकाले आफैंले भेला बोलाउन भनेको पत्रलाई काट्दै पुनः माघ ९ गते पत्र पठाएर समितिको म्याद तीन महिना (२०८१ चैत मसान्तसम्म) थप गरेपछि विवाद बढेको हो। विवाद उत्पन्न भएको महिना दिन पुग्न लाग्दा नगरपालिकामाथि समितिको म्याद थप, भेला स्थगित र प्रधानाध्यापकको सरुवाको विषयलाई लिएर तीनवटा मुद्दा परेका हुन्। अदालतले भिन्नाभिन्नै मितिमा नगरपालिकाले गरेका तीन वटा निर्णयमाथि रोक लगाएको छ। पहिलोपटक नगरपालिकाले गरेको समितिको म्याद थपविरुद्ध अभिभावकले उच्च अदालत तुलसीपुर बुटवलमा रिट दिएका थिए। रिटउपर अदालतले म्याद थप गर्ने निर्णय तत्काल कार्यान्वयन नगर्न सुनवल नगरपालिकालाई अन्तरिम आदेश दिएको थियो। अदालतको आदेशपछि विद्यालयले माघ २८ गते शिक्षक अभिभावक संघको बैठक राखेर आगामी फागुन ११ गतेका लागि विद्यालय व्यवस्थापन समिति गठनका लागि भेला बोलाएको थियो। लगत्तै नगरपालिकाले उक्त भेलासमेत स्थगित गर्न लगाई चार जना अभिभावकलाई विद्यालय व्यवस्थापन समितिको सदस्य पदमा जिम्मेवारी दिएपछि विवाद उत्कर्षमा पुगेको छ। विवादकै कारण विद्यालयका प्रधानाध्यापक खेमलाल शर्माको सरुवा गराइएको छ। कार्यसम्पादनको कमजोरी देखाउँदै नगरपालिकाले प्रधानाध्यापक शर्मालाई रमवापुर स्रोत केन्द्रमा कामकाजमा लगाउने निर्णय गरेको थियो। प्रधानाध्यापक शर्माको सरुवा भएपछि समितिको म्याद थपको मुद्दा खेपिरहेको नगरपालिकामाथि फेरि दुईवटा मुद्दा परेका छन्। भेला र सरुवाको दुई विषयलाई लिएर प्रधानाध्यापक शर्माले नगरपालिकालाई विपक्षी बनाई दायर गरेको उत्प्रेषणयुक्त परमादेश मुद्दामा अदालतले फागुन ११ गतेको भेलालाई कार्यान्वयन गर्न सक्ने गरी र प्रधानाध्यापकलाई सरुवा नगर्न आदेश दिएको छ। अदालतको फागुन ५ गतेको आदेशमा भनिएको छ, माघ २८ मा बोलाइएको अभिभावक भेलालाई असर पर्ने गरी निवदेकलाई सरुवा वा काजका लागि रमाना दिने, प्रधानाध्यापकको हैसियतले गरिआएको काममा बाधा पुर्याउने, हाजिर गर्न नदिने जस्ता कार्य नगर्नू, नगराउनू भनी विपक्षीहरूका नाममा अल्पकालीन अन्तरिम आदेश जारी गरिदिएको छ। नगर प्रमुखले आफू निकट व्यक्तिहरूलाई व्यवस्थापन समितिमा राख्न खोजेका कारण विवाद भएको आरोप केही अभिभावकहरूले लगाएका छन्। यस सम्बन्धमा नगर प्रमुख विमला अर्यालसँग सम्पर्क गर्न खोज्दा उनको मोबाइल उठ्न सकेन। जिल्लाकै नमुना विद्यालयका रूपमा रहेको महाकवि देवकोटामा पछिल्लो पटक राजनीतिक चलखेल बढ्न थालेपछि अभिभावक चिन्तित बनेका छन्। विद्यालयमा २ हजारको हाराहारीमा विद्यार्थी अध्ययनरत छन्।"
"जहाँ बालबालिका देख्न शुक्रबार कुर्नुपर्छ, अनि लाग्छ, गावैं उज्यालो","गोरखा : सानो दिप्लिङ र ठूलो दिप्लिङमा बालबालिका र युवा हुँदै नभएका भने होइनन्। उनीहरू कोही शिक्षाका लागि त, कोही कामका लागि गाउँभन्दा टाढा बजारमै बसेका छन्। बिदाका बेलामा आक्कलझुक्कल आउँछन् अनि हिँडिहाल्छन्। बालबालिका नभएका होइनन्, छन्, ठूलो दिप्लिङका ८१ वर्षीय टंकबहादुर गुरुङ भन्छन्, शुक्रबार साँझतिर स्कुल छुटेपछि हरर् आउँछन्। घरगाउँ नै उज्यालो भए जस्तो लाग्छ। तर शनिबार बिहान खाना खाएर सबै फर्किन्छन्। गाउँ त फेरि ठण्डाराम। छोराछोरी, नातिनातिनी भन्ने त छँदैछैनन्। काखे बच्चासमेत लिएर छोरी बुहारीहरू बजारतिर बस्न गएको उनको भनाइ छ। ठूलो दिप्लिङ गुरुङ बस्तीले भरिएको गाउँ हो, सानो दिप्लिङ चाहिँ मगरहरूको। छोराछोरी पढाउन भन्दै ठूलो दिप्लिङका सबै महिला लक्ष्मीबजारमा गएको ७५ वर्षीय रूपबहादुर गुरुङ बताउँछन्। मेरो चार भाइ छोराहरू सप्पै (सबै) बाहिर छन्। बुहारीहरू पनि सप्पै नातिनातिनी पढाउन लक्ष्मीबजारमा छन्, उनी भन्छन्, घरगाउँमा त हामी बूढाबूढी मात्तै (मात्रै) छम्। जुग जमाना नै त्यस्तै छ, बूढालाई केही भए बूढीले हेर्ने मात्तै हो, बूढीलाई केही भए बूढाले हेर्ने हो। छोराछोरीको पैसाको मुठाले के नाप्छ र ? चल्ती चलनै यस्तै छ। विद्यालय नभएकाले गाउँ बालबालिकाविहीन भएको उनको बुझाइ छ। एउटा स्कुल थियो, त्यही पनि ढल्यो, उनी थप्छन्, नानीबाबुलाई अन्धकारमा राख्न पनि त भएन नि। पठाउनै पर्यो। मेरै चार भाइछोराका बुहारीहरू लक्ष्मीबजारमा बच्चा पढाउन गाका छन्। शुक्रबार हाफ छुट्टी हुन्छ। आउँछन्। आउँदा त रमाइलो लाग्छ। बूढीमाउले रमाइरमाइ भाततिउन पकाउँछिन्। सबै मिलेर खायो रमायो, भोलिपल्ट बिहान उठेर जान्छन्। फेरि जस्ताको तस्तै टाँ। जन्ती मलामीमा पनि बूढाखाडा मात्रै हुने उनको भनाइ छ। जसको घरमा हेरे नि ५५, ६० कटेका बूढाबूढी मात्र छम्। ५५, ६० मुनिका मान्छे त गाउँमा फेला पार्नै सकिँदैन, उनी भन्छन्, मलामी पनि, जन्ती पनि बूढाखाडामात्रै हो। युवाजति विदेशतिर, महिलाजति बजारतिर ठूलो दिप्लिङमा बालबालिका र युवायुवती शून्य भएको १० वर्षभन्दा धेरै भयो। गाउँका अधिकांश युवाहरू वैदेशिक रोजगारीमा छन्। उनीहरू आफ्ना जहान बालबच्चा लिएर सहर गएर बस्छन्। हुर्के बढे, पँखेटा लाएपछि चर्न गइहाल्छन्, स्थानीय गौमाया गुरुङ भन्छिन्, बच्चा जन्मेपछि बुहारीहरू बजारतिर डेरा लिएर सरिहाल्छन्। बच्चा जन्मिनु त बजारको भिसा लाग्नुजस्तै हो। अलिअलि गर्दागर्दै गाउँमा बालबालिका शून्य भएको उनी बताउँछिन्। जिरै भएको १० वर्षभन्दा धेरै भयो, उनी भन्छिन्, स्कुलै खारेज भएपछि कहाँ बस्छन् त केटाकेटी। बस्न मन लागेर पनि कहाँ बस्न पाइयो र ? जमानाअनुसार पढ्नै पर्यो। गाउँमै राम्रो विद्यालय भयो भने बालबालिका गाउँमै टिक्ने उनको भनाइ छ। वृद्धा श्रममा परिणत हुँदै गाउँबस्तीबालबालिका र युवाहरू नभए पनि यस गाउँका कुनै पनि घरमा ताला भने लागेको छैन। यत्रो घरधुरी छ। कुनै घरमा नि ताला त लागेको छैन। घरघरमा बूढाबूढी दुईदुई जना मात्र बस्छन्, उनी भन्छन्, बालबालिका नभएको कहाँ हो र ? तर स्कुल उड्यो। कहाँ पढाउने ? अहिले त सप्पै बजारतिर छन्। यस भेगका बासिन्दाहरू बालबच्चा पढाउन भनेर प्रायः लक्ष्मीबजारतर्फ जाने गर्छन्। चितवन जानेको संख्या पनि धेरै नै छ। कोही काठमाडौं पनि जाने स्थानीयवासी बताउँछन्। लक्ष्मीबजारमा कोही डेरा लिएर बसेका छन्, कोही घर बनाएर, टंकबहादुर बताउँछन्। विद्यालय थियो, तर छोराछोरी पढाउनै मानेनन् गाउँमा विद्यालय नभएको होइन। ऋषिकुल प्राथमिक विद्यालय थियो। तर नजिकको तीर्थ हेलाँ, गाउँको विद्यालयमा कसैले पनि बालबच्चा पढाएनन्। प्रकारान्तरमा विद्यालय बन्द भयो। अहिले गाउँले भन्छन्, गाउँको विद्यालय बन्द भएकाले बालबालिका बाहिर लानुपर्यो। अनि जनप्रतिनिधि भन्छन्, गाउँलेले बालबच्चा बाहिर लगेकाले विद्यालय बन्द हुन पुग्यो। गाउँले र जनप्रतिनिधिबीच विद्यालयबारे जुवारी चले पनि दिप्लिङमा न रह्यो विद्यालय, न रहे बालबालिका। ऋषिकुल प्राविको आडैमा अहिलेका वडाध्यक्ष प्रेम गुरुङको घर छ। कुनैबेला उनी सो विद्यालय व्यवस्थापन समितिका अध्यक्ष पनि थिए। २०७५ सालदेखि गाउँको विद्यालय सदाका लागि बन्द भयो, गुरुङ भन्छन्, फेरि पनि विद्यालय सञ्चालन गर्न सकिन्छ कि भनेर घरदैलो गर्यौँ, आमभेला गर्यौँ। छोराछोरी पठाइदिनू न भन्दै हात जोड्दा पनि कसैले पठाएनन्। मिहिनेत खेरा गयो। ईसीडीसम्म सञ्चालन गर्न सके कम्तीमा काखको बच्चा त घरमै हुन्थे। विद्यालय चलेमा आवश्यक सहयोग गर्न पालिका तयार रहेको उनको भनाइ छ। तर उठ्नै नसक्ने गरी विद्यालय ढलेको उनको निष्कर्ष छ। घरसंख्या ३६, जनसंख्या ३० सहिद लखन गाउँपालिका१ का प्रायः सबै गाउँबस्तीको अवस्था उस्तै रहेको वडाध्यक्ष प्रेम गुरुङको भनाइ छ। हाम्रो गाउँमात्र कहाँ हो र महेन्द्रशक्ति हाइस्कुल रहेको पुरानो गाउँ हेर्न जानुस् न, उनी भन्छन्, घरसंख्याभन्दा जनसंख्या कम छ। भन्न पनि लाजमर्दो छ।१५ वर्ष अघिसम्म यहाँ ६५ घरधुरी थिए। अहिले कोही चितवन गए, कोही काठमाडौं। चितवन लदरीमा यहाँका २५ घरधुरी पुगेका छन्। उनीहरूले त्यहाँ बक्राङगाउँ जमाएका छन्। लक्ष्मीपुरमा १५ घरपरिवार। लक्ष्मीपुरमा पनि सबै एकै ठाउँमा आफ्नै टोल बनाएर बसेका छन्। कोही काठमाडौं, कोही विदेशका स्थायी बासिन्दा बन्न पुगेका छन्। पुरानोगाउँमा महेन्द्रशक्ति मावि चलिरहेको छ। कुल ६२ जना रहेको यस माविमा पुरानो गाउँका चाहिँ कत्ति पनि विद्यार्थी नरहेको प्रधानाध्यापक प्रकाश अर्यालले जानकारी दिए। यही गाउँको विद्यार्थी चाहिँ यस विद्यालयमा छैनन्। गोरखामा विद्यालय स्थापना गर्नुअघि पुरानोगाउँमा गायत्री गणेश नामका दृष्टिविहीन गुरु थिए। प्राध्यापक डा वासुदेव त्रिपाठी, नेता तथा साहित्यकार चिरञ्जीवी वाग्लेलगायत गोरखा र यसआसपास नाम चलेका अन्य विद्वानहरू बाल्यकालमा उनको घरमै पढ्न पुग्थे। वाकसिद्धि पाएका भनेर नाम चलेका गुरु गायत्री गणेश प्रायः तपस्यारत रहन्थे। त्यसैले उनको घरमा सञ्चालित गुरुकुलको नामबाट पछि विद्यालयको नाम नै ऋषिकुल नामकरण गरिएको स्थानीयको भनाइ छ। संस्कृति विश्वविद्यालयका उपकुलपति प्राध्यापक डा शिवहरि मरहट्टाको गृहनगरसमेत रहेको यहाँका गाउँहरू अहिले निर्जन बन्दै गएका छन्। विद्यालयहरू पनि विद्यार्थीविहीन बन्दै गइरहेका प्रअ अर्यालको भनाइ छ। सानो दिप्लिङको पनि हालत उही हो। यहाँ जम्माजम्मी ८६ घरधुरी छन्। यहाँका घरहरूमा पनि बूढाबूढीमात्र रहेको वृद्धाश्रम जस्तो छ। बालबच्चा नभएर विद्यालयको तह घटाइएको छ। पाँच कक्षासम्म सञ्चालित यहाँ विद्यार्थीविहीन बन्दै गएपछि अहिले तीन कक्षामा झारिएको छ। त्यत्तिमा पनि विद्यार्थी संख्या जम्मा पाँच ६ जनामात्र छन्। पुरानो गाउँको छेवैमा रहेको पन्त गाउँ अहिले साँच्चै निर्जन बनेको छ। आठ वर्षअघिसम्म १६ घरपरिबार रहेको पन्त गाउँ अहिले पूर्ण रूपमा निर्जन रहेको हाल काठमाडौंमा व्यवसाय गरी बस्ने काशीनाथ पन्त बताउँछन्। हाम्रो गाउँमा कुनैबेला १६ घरधुरी थिए, तर अहिले सबै घर खाली छन्, पन्त भन्छन्, व्यापार, व्यवसाय खोज्दै हिँड्दा कोही कतै, कोही कतै भए। सातवटा घर त भत्किसकेका छन्। अझै कति भत्किने हुन्। साविक बक्राङ गाविसअन्तर्गत पर्ने सहिद लखन गाउँपालिका १ का गाउँहरू वृद्धाश्रम जस्ता छन्। गाउँ छाड्ने दर बढिरहे पनि बसाइँसराइ प्रमाणपत्र भने केहीले मात्र लगेका छन्। वडा कार्यालयबाट प्राप्त तथ्यांकअनुसार यस वडाबाट विगत पाँच वर्षमा ९८ परिवारले मात्र बसाइँसराइ प्रमाणपत्र लगेका वडासचिव कृष्ण अर्यालले जानकारी दिए। न ज्युँदाका जन्ती छन्, न मर्दाका मलामीसहिद लखन १ को यो दृश्य गोरखाका आम गाउँबस्तीको प्रतिबिम्ब हो। अहिले सबैको मुखबाट गाउँ वृद्धा श्रम बन्यो भन्ने मात्र सुनिन्छ, तर अवस्था त्यतिमात्र छैन। वृद्धवृद्धालाई स्याहारसम्भार गर्नेहरू पनि गाउँमा नरहेको सामाजिक संघसंस्थामा रहेर काम गरिरहेका हरि देवकोटाको टिप्पणी छ। उनी भन्छन्, गाउँ वृद्धा श्रम बन्यो भन्ने भाष्य पुरानो भइसक्यो। अवस्था त्योभन्दा फरक भइसकेको छ। अहिले वृद्धावृद्धालाई स्याहारसम्भार गर्नेहरू पनि गाउँमा छैनन्। बिरामी पर्दा उपचार पाएका छैनन्। उमेर भएकाहरू रोजगारीका लागि विदेशमा छन्। उनीहरूका श्रीमती, बालबच्चा सहरमा छन्। घरकुरुवा बनेर बसेका वृद्धवृद्धा अशक्त भइसकेका छन्, तर स्याहारसम्भार गर्नेहरूको अभाव छ। अब गाउँगाउँमा वृद्धवृद्धाको बिचल्लीको दृश्य देख्ने दुर्दिन आएको छ। ज्युँदाको जन्ती, मर्दाको मलामी भन्ने उखान परिवर्तन हुँदैछ। गाउँमा न ज्युँदाका जन्ती छन्, न मर्दाका मलामी छन्। गाउँमा पूर्वाधार विकास भएन भन्ने भाष्य पनि पुरानो बन्दै गएको उनको टिप्पणी छ। भूकम्पपछि गाउँबस्ती, डाँडाकाँडामा भीमकाय विद्यालय भवन बने तर, १० बर्ष नबित्दै ती प्रयोगविहीन खण्डहर भइरहेका छन्। रोड खनिएका छन्, स्तरोन्नति हँुदैछन् तर मोटर कुदाउने छैनन्। खानेपानी, सिँचाइ योजनाहरू बनिरहेका छन् तर, उपभोक्ता छैनन्। सामुदायिक भवनहरू बनेका छन्, प्रयोगकर्ताहरू छैनन्, देवकोटाले भने। गाउँमा आर्थिक रूपमा कमजोरहरू मात्र बाँकी रहँदा उनीहरूको मनोविज्ञानमा पनि नराम्ररी असर पारिरहेको देवकोटाको भनाइ छ। देवकोटाको विश्लेषण छ, अहिले जो गाउँमा छन्, उनीहरू हामी गरिब, हामी कमजोरहरू मात्र गाउँमा छौँ भन्ने मनोविज्ञानले विक्षिप्त भएका छन्। उनीहरूका बालबच्चा पनि सक्नेहरू गए, हाम्रा बुवाआमा कमजोर भएर हामी गाउँमा बाँकी रहेका छौँ भन्ने मनोविज्ञानले घर गरेको छ। यसले गाउँको अवस्थालाई झन् अन्धकारतिर लैजान्छ। रोजगारी सिर्जनाले गाउँ गुल्जार हुन्छवैदेशिक रोजगारीका कारण गाउँ निर्जन भएको मानवअधिकारकर्मी एवं अधिवक्ता स्थानेश्वर दुवाडीको विश्लेषण छ। उनी भन्छन्, हामी गाउँ जाँदा भेटघाट, जमघट, चहलपहल निकै बाक्लो हुन्थ्यो। तर अहिले गाउँ जाँदा शून्यजस्तो लाग्छ। ठूलठूला बारीका पाटा बाँझै देखिन्छन्। धान उब्जिने खेतहरू झाडी बनिसकेका छन्। गाउँमा मान्छे नबसेपछि घरभित्रैसम्म बाँदरको रजाइँ छ। बाँदर आतंकले पनि मान्छेलाई गाउँमा बसिनसक्नु छ। यस्तो अवस्था किन आयो ? मेरो बुझाइमा वैदेशिक रोजगारीले यो अवस्था सिर्जना भएको हो। स्वदेशमा रोजगारी छैन। दुई, चार पैसाको मुख हेर्न पनि वैदेशिक रोजगारीमा जानु पर्ने अवस्था छ। विदेश गएपछि अलिअलि कमाइ हुन्छ। अनि श्रीमती, छोराछोरीलाई सहरमा लगेर राख्छन्। २०७५ सालदेखि गाउँको विद्यालय सदाका लागि बन्द भयो। फेरि पनि विद्यालय सञ्चालन गर्न सकिन्छ कि भनेर घरदैलो गर्यौं, आमभेला गर्यौं। छोराछोरी पठाइदिनू न भन्दै हात जोड्दा पनि कसैले पठाएनन्। मिहिनेत खेर गयो। ईसीडीसम्म सञ्चालन गर्न सके कम्तीमा काखको बच्चा त घरमै हुन्थे। प्रेम गुरुङ  वडाध्यक्ष, सहिद लखन गाउँपालिका १ हामी गाउँ जाँदा भेटघाट, जमघट, चहलपहल निकै बाक्लो हुन्थ्यो। तर अहिले गाउँ जाँदा शून्य जस्तो लाग्छ। गाउँमा मान्छे नबसेपछि घरभित्रैसम्म बाँदरको रजाइँ छ। बाँदर आतंकले पनि मान्छेलाई गाउँमा बसिनसक्नु छ। यस्तो अवस्था किन आयो ? स्थानेश्वर दुवाडी, अधिवक्ता एवं मानव अधिकारकर्मी गाउँमा विद्यालयका संरचना छन्, गुणस्तरीय शिक्षा छैन। स्वास्थ्यचौकी छ तर स्वास्थ्यकर्मी बस्दैनन्। यस्ता आधारभूत सेवाबाट नै बिमुख भएपछि गाउँ छोडेर मानिस सहर आउन थालेका छन्। दीपेश घिमिरे, समाजशास्त्री गाउँमा पूर्वाधार विकास भएन भन्ने भाष्य पनि पुरानो बन्दै गएको छ। भूकम्पपछि गाउँबस्ती, डाँडाकाँडामा भीमकाय विद्यालय भवन बने तर, १० वर्ष नबित्दै ती प्रयोगविहीन खण्डहर भइरहेका छन्। हरि देवकोटा, सामाजिक अभियन्ता जनसंख्याको घट्दो दरले पनि गाउँघर निर्जन बन्दै गएको उनको बुझाइ छ। कम्तीमा दुई सन्तानमात्र भएको भए पनि यस्तो हुँदैनथ्यो कि ? एक सन्तान भए पुग्छ भन्ने मान्यता राष्ट्रियस्तरमै विकास भइरहेको छ। यो राम्रो होइन, उनले भने, सन्तान कम्तीमा कति, बढीमा कति जन्माउने भन्ने विषयमा राष्ट्रिय मान्यता आवश्यक पर्छ। अनि अर्को कुरा, यदि स्वदेशमै रोजगारी सिर्जना भयो भने धेरै हदसम्म युवाहरू विदेश जान छोड्ने थिए। युवा बिदेसिएनन् भने गाउँठाउँ फेरि भरिन्छ, गुल्जार हुन्छ। यसका लागि राष्ट्रिय नीति नै परिवर्तन गर्नुपर्ने उनको भनाइ छ। गाउँलाई गाउँ बन्न दिएनौं गाउँलाई गाउँ बन्न नदिई सहर बनाउने प्रयास भएको समाजशास्त्री दीपेश घिमिरेको बुझाइ छ। हाम्रो विकासको मोडेल कस्तो अपनायौं भने गाउँलाई गाउँजस्तै राखेर सबै सुविधा पुर्याउनुपर्ने हो तर गाउँलाई हामीले सहर बनाउने दुष्प्रयास गरिरह्यौं, उनले भने, गाउँलाई गाउँ नै राखेर सबै सुविधा पुर्याउन सक्नु र गाउँलाई सहर बनाउनु फरक कुरा हो। गाउँलाई सहर बनाउनु भनेको सबै घरघरमा बाटो पुर्याउनु पर्यो। सहरमा हुने खालका सबै सुविधा गाउँमा पुर्याउनेभन्दा नि संरचना पुर्याउनेतिर हामी लाग्यौं। उनका अनुसार योजनाहरू पनि यस्ता खाले बने कि गाउँभन्दा सहरकै लागि बजेट बढी छुट्ट्याइए। सहरी क्षेत्रमा धेरै मात्रामा पैसा खर्च गरिरहेका छौं। गाउँमा हामीले त्यही अनुरूप बजेट पुर्याउन सकेका छैनौं, उनले भने। गाउँको विकास भनेको रोड पुर्याउनुभन्दा पनि सुविधासम्पन्न अस्पताल, सुविधासम्पन्न स्कुल पुर्याई रोजगारीका अवसर सिर्जना गर्न सक्नु रहेको उनले बताए। अनि त्यहीँ अर्थतन्त्र चलायमान गराउन सकियो भने र बालबालिकालाई काठमाडौंको जस्तै एउटा राम्रो स्कुल गाउँमै चलाउन सक्यौं भने वा काठमाडौंकै जस्तो सुविधासम्पन्न अस्पताल गाउँमै पुर्याउन सक्यौं भने हुन्छ, उनले भने। उनका अनुसार गाउँमा विद्यालयका संरचना छन्, गुणस्तरीय शिक्षा छैन। स्वास्थ्यचौकी छ तर स्वास्थ्यकर्मी बस्दैनन्। यस्ता आधारभूत सेवाबाट नै बिमुख भएपछि गाउँ छोडेर मानिस सहर आउन थालेका उनको भनाइ छ। गाउँमा बस्ने मानिसको करमा छुट दिन सकियो भने पनि गाउँमा मानिस बस्ने बताउँदै उनले भने, गाउँमा बस्नेलाई कम सहरमा बस्नेलाई बढी हुनासाथ र अन्य सुविधा भए मानिस गाउँमै बस्छन्।"
१५० वर्ष पुरानो बस्तीमा ६ वर्षपछि पुग्दा,"वीरगन्ज : गाउँमा बिजुली नहुँदा जंगली जनावरको डरले संसाँझै घरभित्र छिरिहाल्थे गाउँले। बस्ती छेउकै खोलाबाट गाग्री र ग्यालेनमा भरेर ल्याएको पानी नै पिउँथे। नुहाउन र लत्ताकपडा धुने सबै काम त्यही खोलाको पानीबाट हुन्थ्यो। पर्सा राष्ट्रिय निकुञ्ञको घनाजंगल बीचमा अवस्थित शिकारीवास गाउँका स्थानीयको दुःख त्यतिमा मात्रै सीमित थिएन। गाउँमा कसैलाई सामान्य ज्वरो आइहाल्यो भने एक चक्की सिटामोलका लागि पनि जंगलको ७ किलोमिटर गोरेटो बाटो छिचोलेर ब्रह्मानगर वा विजयवस्तीको हेल्थपोस्टमा पुग्नु पथ्र्यो। सिकिस्त बिरामी परे परिवारजन र छिमेकीले ढोड्सन् (कपडा र बाँसको झोलुंगे) मा बोकेर ७ किलोमिटर परको त्यही विजयवस्तीको हेल्थपोस्टमा पुर्याउँथे। कारण गाउँमा न हेल्थपोस्ट थियो, न एम्बुलेन्स आउन सक्ने कच्ची बाटो नै। तर, अहिले गाउँका पोलहरूमा सोलार बत्ती झलमल्ल बल्छ। त्यसकै उज्यालोमा गृहणी महिलाले साँझ पर्दासम्म पनि गाउँका धारामा निर्धक्क भएर घरका कामधन्दा सकाउँछन्। अब खोलाको धमिलो पानी पिउनुपर्ने बाध्यता पनि छैन स्थानीयलाई। ५२ घरधुरी रहेको शिकारीवासका विभिन्न सात स्थानमा धाराको व्यवस्था गरिएको छ। गाउँमा कोही सिकिस्त बिरामी परिहाले अस्पतालमा लैजान गाउँमै एम्बुलेन्स आइपुग्छ (वर्षात्को समयबाहेक)। दुई वर्ष यतादेखि गाउँमै हेल्थपोस्ट पनि सञ्चालनमा आइसकेको छ। सामान्य घाउचोेट लागे, ज्वरो रुघाखोकी लागे बिरामीले गाउँमै औषधिमुलो गर्न पाउँछन्। जंगलको बाटो थोरै भए पनि चौडा पारेर ग्राभेल गरिएको छ। जसका कारण मोटरसाइकल, ट्याक्टर, एम्बुलेन्स, साना गाडी गाउँमै आइपुग्छन्। गाउँ परको जंगलभित्रको खोलाको मुहानलाई व्यवस्थित गरेर त्यहाँबाट गाउँसम्म पाइप बिछ्याएर सात ठाउँमा धाराको व्यवस्था गरिएको स्थानीय अगुवा सुजित बस्नेत बताउँछन्। ६ वर्षपछि अन्नपूर्णकर्मी शिकारीवास पुग्दा भेटिएका बस्नेतले भने, अब पहिलाको जस्तो खोलाको धमिलो पानी पिउनु परेको छैन अहिले। पालिकाको आर्थिक सहयोगमा गाउँमा सात ठाउँमा धाराको व्यवस्था गरिएको छ। यसले धेरै हदसम्म सजिलो भएको छ।सोलारबत्तीले उज्यालो देखिएको शिकारीवास गाउँ। यस्तै शिकारीवासमा वैकल्पिक ऊर्जा प्रवद्र्धन केन्द्रको लगानीमा सोलारमार्फत विद्युतीकरण गरिएपछि गाउँ उज्यालो भएको बस्नेतले बताए। उनका अनुसार, सौर्य ऊर्जाबाट २३ किलोवाट बिजुली उत्पादन गरेर ५२ घरधुरीमा बिजुली उपलब्ध गराइएको छ। यस्तै गाउँभरि रहेका २५ वटा पोलमा पनि बत्ती बल्छ। शिकारीवासका रैथाने ५८ वर्षीय बमभोला महतोले भने, सोलारको बत्तीले गाउँ अचेल उज्यालो छ। साँझसम्म पनि महिला धारामा गएर घरको कामधन्दा सकाउँछन्। पहिलाको जस्तो साँझमा जंगली जनावरको डर अचेल हुँदैन। सोलारको बिजुलीबाट घरघरमा बत्ती बल्छ। टीभी, फ्रिज पनि चल्छ। यसले हामी गाउँलेको जीवनशैली थोरै भए पनि फेरिएको छ, स्थानीय अगुवा बस्नेतले भने। विगत दुई वर्षदेखि गाउँमै हेल्थ पोस्ट पनि सञ्चालनमा आएको कारण औषधि उपचारका लागि पहिलाको जस्तो सात किलोमिटर जंगलको बाटो पार गरेर अस्पतालमा जानुपर्ने बाध्यता अहिले टरेको अगुवा बस्नेतले बताए। उनले भने, हेल्थपोस्टमा एक जना अहेब बस्छन्। पहिलाको जस्तो एक चक्की सिटामोलका लागि सात किलोमिटर पैदल हिँडेर जानुपर्ने बाध्यता छैन अहिले। घाउको मलमपट्टी, पानी चढाउने काम यही हुन्छ, सामान्य औषधिहरू पनि पाइन्छ अहिले। गाउँमा कोही सिकिस्त परे गाउँमै एम्बुलेन्स पनि आउन सक्ने भएको भन्दै उनले भने, तर वर्षात्को समयमा अलि समस्या हुन्छ। आठ महिना चाहिँ एम्बुलेन्स गाउँमा सजिलै आउँछ। ६ वर्षपहिले यही बस्ती शिकारीवासमा अन्नपूर्णकर्मी पुग्दा राज्यको उपस्थितिका रूपमा दुईकोठे जीर्ण अवस्थाको एउटा विद्यालय भवन मात्रै थियो। पाँच कक्षापछिको आधारभूत शिक्षाका लागि सात किलोमिटर जंगलको जोखिमपूर्ण बाटो हिँडेर अन्य गाउँका विद्यालयमा जानुपर्ने बाध्यता हुँदा स्थानीयका अधिकांश बालबालिका पाँच कक्षा पास गरेपछि विद्यालय नै जाँदैनथे। तर, अहिले उक्त विद्यालयको चारकोठे भवन बन्दैछ। बस्नेतले भने, अहिले त स्कुलमा विद्यार्थीको संख्या पनि बढेर ४ सय ९९ पुगिसकेको छ। चारकोठे नयाँ भवन पनि बन्दैछ। छिट्टै निर्माणको काम सकिन्छ। विद्यालयमा दुई जना स्थायी, एक निजी स्रोतका र एक बाल विकासका गरी चार जना शिक्षकहरू हुनुहुन्छ। विद्यालयको अवस्थामा पहिलेको भन्दा अहिले धेरै सुधार आउँदैछ। ५६ वर्षअघिसम्म ढुंगेयुगमा बाँचिरहेको जस्तो देखिने शिकारीवास गाउँमा शिक्षा, स्वास्थ्य, खानेपानी, सडक, विद्युत्लगायतका क्षेत्रमा सुधार आउँदै गर्र्दा स्थानीयले थोरै भए पनि राज्यको उपस्थिति हुन थालेको महसुस गर्न थालेका छन्। तर अझै पनि सडकको असुविस्ता, जंगल जनावरको उपद्रो, खोलाको कटान इत्यादि समस्या भने ज्युँका त्युँ नै रहेको स्थानीयको दुःखेसो छ। स्थानीय वृद्धा लक्ष्मी चौधरीले भनिन्, पहिलाको जस्तो खोलाकै पानी पिउनुपर्ने अवस्था अहिले छैन। गाउँमा धाराहरू छन्। लगाएको बालीनाली हात्ती, घोडगदाहा, बँदेलले सबै सखाप पारिदिन्छन्। सरकारले जंगली जनावरको उपद्रो रोक्ने व्यवस्था मिलाइदियो भने हामीलाई धेरै राहत मिल्थ्यो।गाउँमै भेटिएकी अर्की वृद्धा भंगीय देवी थरुनीले भनिन्, पहिलेको भन्दा अहिले धेरै सुविस्ता छ। तर हामी अहिले पनि खरको झप्रोमै बस्नु परेको छ। सरकारले हामी गरिबका लागि कमसे कम जस्तापाता दियो भने अलि राम्रो हुन्थ्यो। स्थानीय बमभोला महतो थारूले नदी कटान रोक्न तटबन्ध, जंगली जनावरको उपद्रो रोक्न सोलार फेन्सको तारबार, सडकको स्तरोन्नति र विद्युतीकरण सरकारले गरिदिनुपर्ने माग गरे। उनले भने, अहिले त सोलार बत्तीले काम चलिररहेको छ। तर, यो सोलार प्लान्ट कहिलेसम्म चल्ने ठेगान छैन। त्यसकारण राष्ट्रिय प्रसारणको लाइनबाट विद्युतीकरण सरकारले गरिदिनुपर्छ। सरकारले नदी कटान, जनवारको उपद्रो, विद्युतीकरण र सडकको काम गरिदियो भने शिकारीवास स्वर्ग जस्तै बन्ने उनले बताए। तर सरकार वा राजनीतिक दलका नेताहरूले आश्वासनमात्रै बाँडदै आएको उनले सुनाए। उनले भने, चुनावका बेला सबै पार्टीका नेताहरू गाउँमा आउँछन्। यहाँको समस्या समाधान गरिदिन्छांै भनेर भाषण गर्छन्। तर, जितेर गएपछि भने गाउँमा मुख देखाउन पनि आउँदैनन्। स्थानीय अगुवा बस्नेतले पनि शिकारीवासमा खोला कटानको समस्याले गाउँलेहरू धेरै पीडित रहेको बताए। उनले भने, पहिले यो गाउँमा आवादीको जग्गा १ सय ६० बिघा थियो। तर खोलाले कटान गर्दै जाँदा अहिले आवादी जग्गा ८५९० बिघामात्रै छ। ब्रह्मानगरदेखि जंगल हुँदै शिकारीवास गाउँमा पुग्ने अहिलेको ग्राभेल सडकको स्तरोन्नति, राष्ट्रिय प्रसारणको लाइनबाट विद्युतीकरण र जंगली जनावरबाट बाली जोगाउने व्यवस्था सरकारले गरिदिनु पर्ने उनको माग छ। उनले भने, हाम्रो गाउँमा अहिले भनेका मुख्य यही तीन वटा समस्या छन्। सरकारको ध्यान जाओस्। उनले निर्वाचित जनप्रतिनिधिहरू चुनावका बेला मत माग्न मात्रै गाउँमा आउने गरेको तर जितेर गएपछि भने फेरि फर्किएर नआउने गरेको बस्नेतले भने। नेताहरूप्रति व्यंग्य गर्दै उनले भने, नेताहरू त पाँच वर्षमा लाग्ने गढीमाई मेलाको जस्तै छन्। भोट माग्न आउँदा हाम्रा यी सबै समस्या समाधान गरिदिन्छांै भनेर आश्वासन दिन्छन्। तर जितेर गएपछि मुख देखाउँदैनन्। फेरि पाँच वर्षपछि अर्को चुनावमा मात्रै भोट माग्न गाउँमा आइपुग्छन्। बस्नेतका अनुसार पर्साको ठोरी गाउँपालिका३ मा पर्ने शिकारीवास पर्सा र चितवन राष्ट्रिय निकुञ्जको जंगल बीचको समथर खाली भूमिमा झन्डै एक सय ५० वर्षपहिले बसाइएकोे बस्ती हो। वीरगन्जठोरी हुलाकी सडक खण्डमा पर्ने ब्रह्मनगर गाउँको चोकबाट उत्तरतिर सात किलोमिटर जंगलको कच्ची बाटो पार गरेपछि पुगिने शिकारीवास गाउँमा दुई दशक अघिसम्म झन्डै एक सय घरधुरी थिए। तर सरकारको तर्फबाट आधारभूत सेवासुविधा पुग्न नसकेपछि शिकारीवास गाउँबाट स्थानीय आफ्नो थातथलो छाडेर अन्यत्र पलायन हुँदै गए र त्यसपछि त्यहाँ अहिले ५०५२ घरधुरी मात्र छन्।"
दुई चेलीलाई न्याय माग्दै ढल्केबरमा प्रदर्शन,"ढल्केबर(धनुषा) : बुधबार देशभर विभिन्न कार्यक्रम गरी प्रजातन्त्र दिवस मनाइरहँदा धनुषाको ढल्केबरमा दुई चेलीलाई न्याय माग्दै प्रदर्शन गरिएको छ। रिंकु सदा र प्रकृति लम्सालको न्यायका लागि धनुषाको ढल्केवरमा प्रदर्शन गरिएको हो। सिरहाको नवराजपुर गाउँपालिका१ भगवतीपुरकी १७ वर्षीया किशोरी रिंकुकुमारी सदा र भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी)मा अध्ययनरत रूपन्देहीकी नेपाली विद्यार्थी प्रकृति लम्सालको शंकास्पद मृत्यु प्रकरण बारे निष्पक्ष छानबिन गर्न माग गर्दै सचेत युवाहरूले ढल्केबरमा विरोध याली निकाल्दै प्रदर्शन गरेका हुन्। उनीहरूले रिंकु र प्रकृतिको सम्झनामा मैनबत्ती बालेर घटनामा संलग्न र पञ्चायती गर्नेहरूलाई कानुनी कारबाहीको दायरामा ल्याउन माग गरेका छन्। प्रदर्शनका क्रममा उनीहरूले बलात्कार पीडितलाई न्याय दे, अपराधीलाई कारबाही गर, बलात्कारको मूल्य तोक्ने पञ्चहरूमाथि कारबाही गर, जस्टिस फर रिंकु सदा, प्रकृति लम्साललाई न्यायदे लगायतका नारा लेखिएका प्लेकार्ड बोकेका थिए। कोणसभामा महिला अधिकारकर्मी बिना कडारी, दीपिका लामा, सामाजिक अभियन्ता विजय दास, युवा अभियन्ता रबिन्द्र महतोलगायतले मन्तव्य राखेका थिए। महिला अधिकारकर्मी बिना कडारीले रिंकुकुमारी र प्रकृति लम्सालमाथि अन्याय भएको बताइन््। दोषीलाई कानुनी कठघरामा ल्याइएन भने हामी थप सशक्त आन्दोलन गर्ने जानकारी दिइन्। सामाजिक अभियन्ता विजय दासले महिलामाथिको हिंसाको अन्त्य हुनुपर्ने बताए। रिंकु र प्रकृति मात्र होइनन् हरेक पीडितका लागि न्याय खोज्नु सबैंको दायित्व उनले उल्लेख गरे। रिंकु सदा र प्रकृति लम्साल दुवै घटनामा पीडितलाई न्याय दिनुपर्ने वक्ताहरूको भनाइ थियो। अपहरण र सामूहिक बलात्कारमा परेको घटना गाउँमै मिलाउन भएको पञ्चायतीपछि रिंकु आफ्नै घरको टिनको छानोमा पासो लगाइ झुन्डिएको अवस्थामा फेला परेकी थिइन्। रिंकु गत माघ २७ गते राति शौच गर्न घरबाहिर निस्कँदा स्थानीय तीन युवकबाट सामूहिक बलात्कारमा परेकी थिइन्। घटनालाई पञ्चायती बसेर गाउँमै ढाकछोप गर्ने प्रयास गरिएको थियो। त्यस्तै, भारतको ओडिसा राज्यस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा नेपाली विद्यार्थी प्रकृति मृत फेला परेकी थिइन्।"
ट्रम्पले नेपालमा दिइएको सहायतालाई 'फ्रड' भनेको भन्दै अर्थ समितिमा विदेशी सहयोगको विषयमा छानबिन गर्न माग,काठमाडौं : राप्रपा सांसद ज्ञानेन्द्र शाहीले अमेरिकाले नेपाललाई दिएको सहयोगका विषयमा राष्ट्र बैंकसँग छलफल गर्न माग गरेका छन्। सिंहदरबारमा बिहीबार बसेको प्रतिनिधिसभा अन्तर्गतको अर्थ समिति बैठकमा सांसद शाहीले विदेशबाट आएको सहयोग रकमको हिसाबकिताब राष्ट्र बैंकसँग हुने भन्दै अमेरिकाले नेपाललाई दिएको सहयोगका विषयमा राष्ट्र बैंकसँग छलफल गर्न माग गरेका हुन्। अमेरिकी राष्ट्रपति डोनाल्ड ट्रम्पले नेपाललाई भ्रष्ट देश भनेको र संघीयताका साथै जैविक विविधता लागि प्राप्त सहयोग 'फ्रड हो' भनेकाले नेपालमा आएको सहयोगको छानबिन गर्नुपर्ने उनले बताए। सांसद शाहीले अनुदानमा आएका रकमको सबै हिसाब अर्थ समितिले माग गर्नुपर्ने उल्लेख गरे। भन्सारसम्बन्धी कानुनलाई संशोधन र एकीकरण गर्न बनेको विधेयक उपर संशोधनकर्तासँग छलफल गर्न बोलाएको बैठकमा कार्यसूची बाहिरका विषयबस्तु राखेपछि सभापति सन्तोष चालिसेले सांसद शाहीको ध्यानाकर्षण गराएका थिए। त्यस्तै सांसद सूर्यबहादुर थापाले कार्यसूचीभन्दा बाहिरको छलफललाई नियन्त्रण गर्न सभापतिको ध्यानाकर्षण गराएका थिए। कांग्रेस सांसद कल्पना चौधरीले पनि विषयबस्तुभन्दा बाहिर गएर बोल्दा सभापतिले रोक्नुपर्ने बताइन्। उनले आफ्ना कुरा राख्ने र हिंड्ने सांसद शाहीको शैली रहेको भन्दै विरोध जनाएकी थिइन्। त्यस्तै अन्य समिति सदस्यहरूले समयमा नै विधेयकलाई अघि बढाउन गम्भीर हुनुपर्ने भन्दै विषयबस्तु बाहिरका विषयलाई सभापतिले रोक्नुपर्ने सुझाव दिएका थिए।
संविधान संशोधनका लागि दलहरूबीच सहमति कायम गर्छौं : गृहमन्त्री लेखक,"काठमाडौं : गृहमन्त्री रमेश लेखकले संविधान संशोधनका लागि राजनीतिक दलहरूबीच सहमति कायम गर्ने बताएका छन्। बिहीबार भक्तपुरमा नेपाल वित्तीय संस्था कर्मचारी संघको आठौं राष्ट्रिय परिषद् उद्घाटन गर्दै गृहमन्त्री लेखकले संविधान संशोधनका लागि आवश्यक विषय पहिचान गरेर राजनीतिक दलहरूबीच सहमति कायम गर्दै अघि बढ्ने बताए। उनले केही दिनमा नै दुई दलको कार्यदल बनाइ संशोधनको काम सुरु गर्ने जानकारी दिए। गृहमन्त्री लेखकले मुलुकको आर्थिक स्थितिलाई सुधार गर्दै आर्थिक समृद्धिको दिशातर्फ सरकार अघि बढेको उल्लेख गरे। अहिलेको गठबन्धन मुलुकमा दिगो शान्ति, विकास र समृद्धिको उद्देश्य पूरा गर्नका लागि गठन भएको उनको भनाइ छ। उनले मुलुकको आवश्यकताका आधारमा सरकारले अध्यादेश ल्याएको भन्दै सदनबाट पारित हुने दाबी गरे।"
केआईआईटी विश्वविद्यालयको समस्या कूटनीतिक माध्यमबाट समाधान भयो : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले ओडिसास्थित केआईआईटी विश्वविद्यालयमा अध्ययनरत प्रकृति लम्सालको मृत्यु र त्यसपछि विकसित घटनाक्रमलाई नेपाल सरकारले गम्भीर रुपमा लिएको बताएकी छन्। ओमनको मस्कटमा आयोजित आठौँ हिन्द महासागर सम्मेलनमा सहभागी भएर आज स्वदेश फर्किएकी मन्त्री देउवाले त्रिभुवन विमानस्थलमा पत्रकार सम्मेलनमा बोल्दै यस घटनालाई कूटनीतिक माध्यमबाट समाधान गरेको जानकारी दिएकी हुन्। उनले यस विषयमा हिजोमात्र पनि आफूले ओडिसाका उच्च शिक्षा मन्त्री सूर्यबंशी सुरजसँग फोनमा कुराकानी गरेर नेपाली विद्यार्थी प्रकृति लम्सालको मृत्युको निष्पक्ष अनुसन्धान र दोषीमाथि कानुनी कारबाहीका साथै त्यहाँका नेपाली विद्यार्थीहरूलाई कलेजमा सुरक्षित वातावरण सहित पठनपाठनको व्यवस्थाका लागि आग्रह गरेको जानकारी दिइन्। भारतीय मन्त्री सुरजले पनि उक्त घटनालाई ओडीसा राज्यले गम्भीर रुपमा लिएको र प्रकृतिलाई न्याय र दोषीमाथि कारबाहीका लागि उच्चस्तरीय छानबीन समिति गठन गरिएको जानकारी गराएका थिए। मन्त्री डा देउवाले भनिन्, उक्त घटनापछि हामीले तत्कालै कूटनीतिक पहल सुरु गर्यौं। मृतकलाई न्याय र दोषीमाथि कारबाहीको माग त छँदैछ, त्यहाँ अध्ययनरत नेपाली विद्यार्थीको सुरक्षित पठनपाठनको व्यवस्थाका लागि सम्बद्ध निकायहरुबीच समन्वय गर्यौं। त्यसपछि विश्वविद्यालयले माफी मागेर विद्यार्थीलाई होस्टेल फर्काएको छ भने दुर्व्यवहार गर्ने कलेजका स्टाफलाई कारबाही गरेको छ। विद्यार्थी मृत्युको घटनाको छानबिनका लागि ओडिसा सरकारले नै एक उच्चस्तरीय छानबिन समिति गठन गरिसकेकाले निष्पक्ष छानबिन र दोषीमाथि कानुनी कारबाहीको माग नेपालले गरेको छ। यस घटनाका सन्दर्भमा परराष्ट्र मन्त्रालय र नेपाली राजदूतावास नयाँ दिल्लीले ओडिसा सरकार र विश्वविद्यालय प्रशासनसँग सम्पर्कमा रहेर आवश्यक समन्वयका साथ काम गरिरहेको जानकारी पनि मन्त्री डा देउवाले दिइन्।विश्वभर कति नेपाली विद्यार्थी गएका छन् भन्ने प्रश्नको जवाफमा मन्त्री डा देउवाले नेपाली विद्यार्थी हाल विश्वभर पुगेका तर सबैको तथ्यांक परराष्ट्रसँग नरहेको बताइन्। उनले आगामी दिनमा यस्तो तथ्यांक परराष्ट्रमा नै रहने व्यवस्था गर्न सकिएमा उनीहरुको उद्धारका लागि सजिलो हुने धारणा राखिन्। उनले भनिन्, 'नेपालीहरु को कहाँ र कुन अवस्थामा छन् भन्ने कुरा परराष्ट्रलाई थाहा छैन, तर समस्यामा परेपछि र उद्धार गर्नुपर्ने भएपछि थाहा हुन्छ। त्यसपछि लगत्तै उनीहरुको उद्धार गर्नका लागि परराष्ट्रसँग पर्याप्त जनशक्ति पनि छैन। यसकारण समस्या भइरहेको छ।'"
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले एउटै प्रकृतिको कामका लागि स्थापना भएका फरकफरक संरचना गाभ्ने, खारेज गर्ने वा हस्तान्तरण गर्नेसम्बन्धी अध्ययन प्रतिवेदन कार्यान्वयनका लागि उच्चस्तरीय कार्यदल गठन गर्ने निर्णय गरेको छ। फागुन ६ गते बसेको मन्त्रिपरिषद्का निर्णय सार्वजनिक गर्न बिहीबार सिंहदरबारमा आयोजित पत्रकार सम्मेलनमा सरकारका प्रवक्ता पृथ्वीसुव्वा गुरुङले सार्वजनिक खर्च पुनरावलोकन आयोग, उच्चस्तरीय आर्थिक सुधार सुझाव आयोग र एउटै प्रकृतिको कामका लागि स्थापना भएका फरकफरक संरचना गाभ्ने, खारेज गर्ने वा हस्तान्तरण गर्नेसम्बन्धी अध्ययन प्रतिवेदनले सिफारिस गरेका सुझावहरूको कार्यान्वयनका लागि मन्त्रिपरिषद् कार्यालयका सचिवको संयोजकत्वमा सुझाव कार्यान्वयन उच्चस्तरीय कार्यदल गठन गर्ने निर्णय भएको जानकारी दिए। बैठकले खानेपानी संस्थानको महाप्रवन्धक पदमा अर्जुनबाबु ढकालाई नियुक्त गरेको छ भने फागुन १२ बाट जेनेभामा हुने संयुक्त राष्ट्र संघीय मानवअधिकार परिषद्को ५८औं सत्रमा भाग लिन परराष्ट्र मन्त्रीको भ्रमण स्वीकृत गरेको छ। त्यस्तै मन्त्रिपरिषद्ले नेपाल सरकार र ओमान सरकारबीच हुने पर्यटन क्षेत्रमा सहयोग आदान प्रदानसम्बन्धी समझदारीपत्र स्वीकृत गरेको छ भने नेपाल र अमेरिकाबीच हुने पुरातात्विक र समुदायको संस्कृतिसँग सम्बन्धित सामग्रीहरूको ओसारपसार तथा आयात प्रतिवन्धसम्बन्धी सम्झौता स्वीकृत गर्ने निर्णय भएको प्रवक्ता गुरुङले बताए। बैठकले मानव बेचबिखन तथा ओसारपसार (नियन्त्रण) ऐन २०६४ लाई संशोधन गर्न बनेको विधेयक संसदमा पेस गर्न स्वीकृति दिने र औद्योगिक व्यवसाय (पहिलो संशोधन) नियमावली स्वीकृत गर्ने निर्णय पनि गरेको छ।"
संविधानसभा सदस्य सापकोटाको निधन,काभ्रे : संविधान सभाका सदस्य तथा नेकपा (एकीकृत समाजवादी) का पोलिटब्युरो सदस्य विदुर सापकोटाको निधन भएको छ। सापकोटाको आज बिहान चावहिलस्थित हेल्पिङ ह्यान्ड अस्पतालमा उपचारका क्रममा निधन भएको एकीकृत समाजवादीले जनाएको छ। ५९ वर्षीय सापकोटा नेकपा (एमाले) काभ्रेको सचिव भएर लामो समय नेतृत्व गरेका थिए। २०७० सालको दोस्रो संविधानसभा निर्वाचनमा तत्कालीन अवस्थामा काभ्रे निर्वाचन क्षेत्र ४ बाट निर्वाचित भएका थिए। सापकोटाको पार्थिव शरीर बिहीवार पार्टी कार्यालय आलोकनगरमा केहीबेर श्रद्धाञ्जलीका लागि राखेर आजै पशुपतिस्थित आर्यघाटमा अन्त्यष्टि गरिने एकीकृत समाजवादी बागमती प्रदेश सभा सदस्य लक्ष्मण लमसालले अन्नपूर्णलाई जानकारी दिए।
सरकार सञ्चालनका लागि दलीय संयन्त्र बनाउनु ठीक होइन : शेखर कोइराला,"वीरेन्द्रनगर : नेपाली कांग्रेसका नेता शेखर कोइरालाले संसदलाई छलेर अध्यादेश ल्याउनु र सरकार सञ्चालनका लागि दलीय संयन्त्र बनाउनु ठीक नभएको बताएका छन्। नेपाली कांग्रेस सुर्खेतले पार्टी कार्यालयमा आयोजना गरेको कार्यकर्ता भेटघाट कार्यक्रमलाई सम्बोधन गर्दै नेता कोइरालाले यस्तो बताएका हुन्। उनले भने, सरकारले अध्यादेश ल्याएको छ। अध्यादेशको कन्सेप्ट क्लियर हुनुपर्छ। सरकारले कामै गर्न नसक्ने बाध्यकारी अवस्थामा अध्यादेश ल्याउनुपर्छ। त्यसैका लागि हामीले संविधानमा अध्यादेशको व्यवस्था गरेको हो। तर अहिलेको अवस्था त्यस्तो होइन। सबै कानुनहरू अध्यादेशबाट ल्याउँदा त्यो लोकतान्त्रिक चरित्र भएन। विगतमा पनि अध्यादेश सरकारले ल्याउँदा नेपाली कांग्रेसले विरोध गरेको थियो। उति बेला बेठीक अहिले ठीक कसरी हुन्छ ? हाम्रो प्रतिस्पर्धी एमाले हो। सधैँ एमालेको गुणगान गाएर पार्टीको हित हुँदैन। आगामी निर्वाचनहरूमा पनि हाम्रो प्रतिस्पर्धा एमालेसँग हो उनले भने। कांग्रेस नेता कोइरालाले सरकार सञ्चालनका लागि दलीय संयन्त्र बनाउनु पनि गलत भएको बताए। उनले भने, संसदलाई छलेर सरकार सञ्चालन गर्ने र दलीय संयन्त्र बनाएर अगाडि बढ्ने कम्युनिस्टको कल्चरमा छ। उनीहरू गर्छन्। उनीहरूको सिद्धान्तमा पनि यस्तो कुरा छ। तर कांग्रेसको कल्चर त्यस्तो होइन। हामीले सकभर यस्तो गर्नुहुँदैन। कांग्रेसको सिद्धान्त भित्र पनि यस्तो कुरा पर्दैन। यसले संसदीय व्यवस्थालाई नै कमजोर बनाउँछ। नेपाली कांग्रेसको भावी नेतृत्वको रुपमा देखिएका नेता कोइरालाले सुर्खेतमा भएको भव्य स्वागतले आफूलाई ऊर्जा प्रदान गरेको बताए। उनले कांग्रेस सरकारमा भए पनि सरकारलाई खबरदारी गर्न आवश्यक रहेको बताए। उनले भने, हामी सत्तापक्षमा छौँ। कर्णालीमा पनि सत्ता पक्षमै छौँ। जो सरकारमा छन् उनीहरूले सरकारसँग सहकार्य गरून्। जो सरकारमा मन्त्री नभएर बाहिर छौँ। तिनीहरूले सरकारलाई राम्रो काम गराउनका लागि खबरदारी गर्नुपर्छ।"
"कांग्रेसले किन भन्दै छ, संघ र प्रदेशपछि मात्रै स्थानीय चुनाव ?","काठमाडौं : यति बेला नेपाली कांग्रेसभित्र तहगत निर्वाचन पद्धतिबारे बहस सुरु भएको छ। पछिल्लो समय गत शुक्रबारमात्र पार्टी सभापति शेरबहादुर देउवा निवासमा बसेको पदाधिकारी बैठकमा पनि छलफल भएको थियो। कांग्रेसभित्र राजनीति संस्कार बसाल्नका लागि भन्दै स्थानीय तहको निर्वाचन संघ तथा प्रदेशको भन्दा पछि गर्नुपर्ने विषयमा बहस भइरहेको छ। पछिल्लो समय हुने केन्द्रीय समितिका बैठक र संसदीय दलका बैठकमा पनि यो विषय प्रवेश भएको छ। अहिलेको गठबन्धनको सरकारमा एकातिर संविधान संशोधनको मुद्दा छ भने अर्कोतिर कांग्रेसको संघ र प्रदेशको निर्वाचनपछि मात्र स्थानीय तहको निर्वाचन हुनुपर्छ भन्ने बहस तातेको छ। कांग्रेसमा नेताहरू जनतासँग जोडिएको तल्ला तहका नेताकार्यकर्ता परिचालन नहुँदा माथिल्ला निकायका निर्वाचनको नतिजा दल अनुकूल नहुने तर्क राख्दै आएका छन्। दलहरूलाई समानुपातिकमा भोट कम आउने जस्ता समस्या सबै पार्टीका साझा समस्या भएको बताउँछन्। त्यसैले पनि पहिले संघ, प्रदेश र अन्त्यमा स्थानीय तहको निर्वाचन हुनुपर्ने विषय छलफलको एजेन्डा बनिरहेको छ। साथै, संघमा एउटा दलले जित्ने र स्थानीय तहमा अर्को दलले जित्ने हुँदा विकास र कानुन निर्माणमा समन्वयको अभाव हुने भएकाले पनि अन्तिममा स्थानीय तहको निर्वाचन गरिनुपर्ने धारणा कांग्रेस नेताहरूले अघि सारेका छन्। कांग्रेसका प्रमुख सचेतक श्याम घिमिरेले स्थानीयभन्दा संघको निर्वाचन पहिला गर्नुपर्ने विषय संसदीय दलको बैठकहरूमा पनि छलफल हुँदै आएको बताएका छन्। उनले भने, आगामी निर्वाचन स्थानीय तहको निर्वाचनभन्दा अगाडि आमनिर्वाचन गर्ने व्यवस्था मिलाउन सांसदहरूले जोडदार माग उठाइरहनु भएको छ। यद्यपि पार्टीभित्र छलफलकै चरणमा छौं। स्थानीय तह निर्वाचनको समय संघको भन्दा पछि गर्दा पार्टीहरूले प्राप्त गर्ने मत परिणाममा सकारात्मक असर गर्ने कांग्रेस नेताहरूको दाबी छ। कांग्रेस नेता डा नारायण खड्का भन्छन्, संघमा एउटा पार्टीले जितेको हुन्छ, प्रदेश र स्थानीय तहमा अर्कै पार्टीले जित्छ यस्तो परिपाटीले काम गर्नै समस्या भइरहेको छ। स्थानीय तहमा जितेकाले प्रदेश र संघकालाई नगन्ने। दुईबीच सहकार्य नै हुन नसके जस्तो देखिन्छ। स्थानीयतहका साथीहरू यति हाबी छन् कि उनीहरूले जिल्ला समन्वय समिति, प्रदेश अझै संघकै साथीहरूलाई गन्दैनन्। यस्तो परिपाटीको अन्त्य हुनुपर्छ भन्ने हाम्रो कुरा हो। राज्य व्यवस्था तथा सुशासन समितिका सभापतिसमेत रहेका कांग्रेस नेता रामहरि खतिवडाका यो विषय कांग्रेस मात्र नभई सबै दलका लागि उत्तिकै जायज भएको बताउँछन् । उनी भन्छन्, यो विषय कांग्रेसको मात्र हैन। यो विषयका बारेमा नेकपा एमाले नेकपा माओवादीभित्र पनि छलफल भइसकेको छ। यसमा संविधाननै संशोधन गर्न परे पनि साथीहरू तयार हुनुहुन्छ। यसले सिस्टमको विकास हुन्छ। संघ बलियो बनाए मात्र देश बलियो हुन्छ। यसैका लागि पनि पहिला संघको चुनाव हुनुपर्छ भन्ने हाम्रो माग हो। स्थानीय तहका साथीहरू प्रतिबद्ध भएर लाग्नुहुन्छ। त्यहाँ अन्तरघातको सम्भावना कम हुन्छ। टिकटका विषयमा पनि संघको टिकट नपाए प्रदेश, प्रदेश नपाउनेले स्थानीय तहअनुसार यो प्रक्रियाले काम गर्छ। उनले अगाडि भने, हाम्रो अर्को तर्क पनि छ। कि सकिन्छ पहिला संघको गरौं। नत्र भने तीनवटै तहको एकैपटक गरौं। खर्च पनि कम हुन्छ। अहिलेको निर्वाचन प्रणालीमा आवधिक रूपमा प्रत्येक पाँच वर्षको सुरुवातमा स्थानीय तहको निर्वाचन हुने गरेको छ। त्यसपछि मात्र संघ र प्रदेशको निर्वाचन एकसाथ हुने गरेको छ। निर्वाचन कानुनलाई संशोधन गर्ने गरी विधेयक ल्याउने तयारी भइरहेको बेला कांग्रेसभित्र यस्तो विषय उठेको हो। कांग्रेसका प्रवक्ता डा प्रकाशशरण महतले संघ र प्रदेशको निर्वाचन पहिला र स्थानीय तहको निर्वाचनपछि गर्नुपर्छ भन्ने कुरा पार्टीमा प्रवेश भएको छ। उनले भने, स्थानीय तहको संघ र प्रदेशको भन्दा पछि या एकैपटक गर्दा सबै राजनीति दलहरूको हकमा पनि उपयुक्त हुन्छ भन्ने कुरा छ। यो कुरा कांग्रेसमा मात्रै होइन। अरू पार्टीमा पनि उठिरहेको विषय हो। महतले पार्टीमा विषय प्रवेश भएता पनि यस विषयमा कुनै निर्णय भइनसकेको बताए। उनले अगाडि भने, अहिले छलफल मात्रै भएको छ। साथीहरूले यो विषयमा राम्रा पक्ष र नराम्रा पक्ष आआफ्नो प्रतिक्रिया बैठकहरूमा राखिरहनुभएको छ। अहिलेसम्म कुनै निर्णय भएको छैन। भोलिको दिनमा के हुन्छ अहिले भन्न सकिँदैन। सार्वजनिक सुनुवाइ समितिका सभापति समेत रहेकी कांग्रेस नेतृ सांसद ईश्वरी न्यौपाने स्थानीय तहमा निर्वाचन जितेर जनप्रतिनिधि बनेपश्चात् संघ र प्रदेशको निर्वाचनमा सक्रिय नबन्ने समस्या बदल्नका लागि कांग्रेसको आवाज उठाएको हो। न्यौपानेले अगाडि भनिन्, दलकै टिकटमा स्थानीय तहको निर्वाचन जित्ने अनि आपू चुनाव जितेपछि प्रदेश र संघमा अर्कै दललाई भोट माग्दै हिँड्ने। अन्तरघात हाबी हुने प्रमुख समस्याका बिरुद्ध कांग्रेसले आवाज उठाएको हो। र यो आवाजलाई स्थापित गरेर छाड्छौं। उनले अगाडि भनिन्, स्थानीयको चुनाव निर्वाचनमा जितेपछि कतिपय जनप्रतिनिधिहरू संघ र प्रदेशको निर्वाचनमा खास चासो नदिने अनि चुनावमा नखट्ने समस्या छ। घातअन्तरघात कम हुन्छ। आफ्नो उम्मेदवार जिताउनुपर्छ भनेर लाग्छन्। त्यसोत कांग्रेसमा मात्र नभई सबै दलभित्र यो रोग हाबी छ। सिकार हरेक तहका नेताकार्यकर्ता भएका छन्। स्थानीय तहको निर्वाचन सम्पन्न भएपश्चात् जिताएका वा उम्मेदवार बनेकाहरूबाट पनि आफूले चुनावमा सहयोग नपाएको संघ र प्रदेशका उम्मेदवारहरूको गुनासो हुने गर्छ। यसैलाई व्यवस्थापन गर्न पनि नियमावली संशोधन गरेर वा निर्वाचन कानुनलाई संशोधन गर्न गर्नुपर्ने भनिएको छ। यदि यो सिस्टम पारित भयो भने पार्टीभित्र अनुशासन हुने पनि नेताहरू बताउँछन्। त्यसो त विद्यमान व्यवस्थाअनुसार स्थानीय तहको निर्वाचन संघ र प्रदेशभन्दा अघि गर्न भने असहज अवस्था छ। किनभने हालका स्थानीय तहका जनप्रतिनिधिको कार्यकाल २०७९ जेठ ६ बाट सुरु भएको हुँदा उनीहरूको पाँच वर्षे कार्यावधि ५ जेठ २०८४ सम्म छ। स्थानीय तहको निर्वाचन जनप्रतिनिधिहरूको कार्यअवधि अनुसार संघ र प्रदेशको भन्दा अघि सक्नुपर्छ। संविधानको धारा २१५ अनुसार स्थानीय तहको अध्यक्ष र प्रमुख, उपाध्यक्ष र उपप्रमुख, वडाध्यक्ष र सदस्यहरूको पदावधि निर्वाचित भएको मितिले पाँच वर्षको हुनेछ, भन्ने व्यवस्था छ। अर्कोतिर संविधानको धारा २२५ ले गाउँसभा र नगरसभाको कार्यकाल निर्वाचन भएको मितिले पाँच वर्ष हुने भनेको छ। कार्यकाल समाप्त भएको ६ महिनाभित्र अर्र्को गाउँ र नगरसभाको निर्वाचन सम्पन्न गर्नुपर्ने संवैधानिक व्यवस्था छ। गत स्थानीय तहको निर्वाचन ३० वैशाख २०७९ मा गरिएको थियो। संविधानले स्थानीय तह जनप्रतिनिधिविहीन हुने कल्पना गरेको छैन। स्थानीय तह जनप्रतिनिधिविहीन नहुन भनेरै चुनावको मिति सारेर ३० वैशाखमा गर्ने निर्णय गरेको छ।"
पोखराका मेयर आचार्य डिस्चार्ज,"काठमाडौं : पोखरा महानगरपालिकाका मेयर धनराज आचार्य डिस्चार्ज भएका छन्। कीर्तिपुरस्थित बर्न अस्पतालबाट मेयर आचार्य डिस्चार्ज भएका हुन्। गत शनिबार पोखरा भ्रमण वर्षको उद्घाटनका क्रममा बेलुन पड्किँदा उनी घाइते भएका थिए। मेयर आचार्यसँगै उपप्रधान तथा अर्थमन्त्री विष्णु पौडे घाइते भएका थिए। अर्थमन्त्री पौडेल यसअघि नै डिस्चार्ज भइसकेका छन्। मेयर आचार्यले प्राविधिक त्रुटि हुँदा आफूहरू घाइते भएको बताएका छन्। 'पोखरा भ्रमण वर्षको औपचारिक घोषणा समारोहका क्रममा भएको प्राविधिक त्रुटिका कारण नेपाल सरकारका उपप्रधानमन्त्री तथा अर्थमन्त्री माननीय विष्णु पौडेल ज्यू र म दुर्घटनावश (जलनका कारण) कीर्तिपुर अस्पताल, काठमाडौंमा भर्ना भएर उपचाररत थियौं। माननीय मन्त्रीज्यू तीन दिनअघि नै डिस्चार्ज हुनुभएको थियो। म आज अपराह्न अस्पतालबाट डिस्चार्ज भएको छु। उपचारमा संलग्न गण्डकी मेडिकल कलेज पोखरा, फिस्टेल अस्पताल पोखरा, कीर्तिपुर अस्पताल काठमाडौं लगायतका विशेषज्ञ चिकित्सकहरू, स्वास्थ्यकर्मी तथा सम्पूर्ण अस्पताल परिवार प्रति हृदयदेखि आभार व्यक्त गर्दछु,' मेयर आचार्यले भनेका छन्।"
अध्यादेश पारित गर्न बहुमत पुग्छ : भट्टराई,"सुर्खेत : नेकपा एमालेका सचिव योगेश भट्टराईले सरकारले अध्यादेश पारित गर्ने दाबी गरेका छन्। बिहीबार सुर्खेतमा आयोजित पत्रकार सम्मेलनमा उनले सरकारसँग स्पष्ट बहुमत रहेकाले जसरी पनि अध्यादेश पारित हुने बताएका हुन्। राष्ट्रिय सभाबाट अध्यादेश पारित गराउनका लागि सरकारले आवश्यक पर्ने सांसदको संख्या पुर्याइसकेको दाबी गरे। सरकारले उपेन्द्र यादव नेतृत्वको दललाई मनाउने प्रयास गरिरहेको सचिव भट्टराईले बताए। उनले भने,'सहमतिमा नै अध्यादेश पारित हुन्छ, भूमि सम्बन्धी अध्यादेशमा उपेन्द्र यादवलाई मनाउने प्रयास भइरहेको छ। यदि सहमति नजुटे पनि हामी पारित गरेरै छाड्छौं, राष्ट्रिय सभामा बहुमतका लागि संख्या पुर्याउने उपाय सरकारसँग छ।' उनले वर्तमान सत्ता समीकरण २०८४ सम्म जाने भन्दै सरकारले जनमुखी काम गरिरहेको दाबी गरे। आगामी निर्वाचनमा गठबन्धन नगरी लड्ने भन्दै उनले एमालेले नै बहुमत ल्याउने दाबी गरे। २०८४ मा एमाले र कांग्रेस नै मुख्य शक्ति हुने उनको भनाई छ। सरकारले कर्णालीको विकासलाई प्राथमिकता दिने उनले बताए। आगामी बजेटमा सरकारले कर्णाली र भेरी करिडोरको विकासलाई प्राथमिकता दिने उनको भनाइ छ। सुर्खेत विमानस्थल विस्तारमा पनि सरकारले बजेट विनियोजन गर्ने जानकारी दिए।"
केआईआईटीले बोलाए पनि जान सक्ने अवस्था छैन,"काठमाडौं : भारतको ओडिसा राज्यस्थित कालिंगा इन्स्टिच्युट अफ इन्डस्ट्रियल टेक्नोलोजी(केआईआईटी)बाट फिर्ता आएका विद्यार्थीहरू सुरक्षाको सुनिश्चिता नगरेसम्म जान नसक्ने बताउँछन्। विश्वविद्यालय प्रशासनले फिर्ता आउनका लागि विद्यार्थी, अभिभावकलाई फोन गरेर र चिठी लेखेर बोलाए पनि उनीहरू घटना सम्झिएर तत्काल जान नसक्ने बताउँछन्। हरेक नेपाली विद्यार्थी अहिले मानसिक त्रासमा रहेको उनीहरू बताउँछन्। उनीहरू फेब्रुअरी २८ बाट हुने परीक्षा सार्न पनि कलेज प्रशासनसँग माग गरेका छन्। कुटपिट गर्ने सेक्युरिटी गार्ड, बाउन्सर, दुर्व्यवहार गर्ने बार्डेनलगायत कारबाही नगरेसम्म कुनै पनि हालतमा फिर्ता हुन नसक्ने उनीहरूको तर्क छ। उनीहरूले अत्यन्त कष्ठकासाथ नेपाल आइपुगेको बताएका छन्। कतिपय अझै उतै अलपत्र रहेको नेपाल आइपुगेका विद्यार्थीहरू बताउँछन्। मसँग पैसा नै थिएन, जबरजस्ती कुट्दै स्टेसनमा छोडिदिए, मलाई त साथीले पे गर्यो, ती विद्यार्थीले भने, आउन १५ सयदुई हजार रुपैयाँ खर्च भयो।उनले भने,उनले अहिले कलेज प्रशासन, बार्डेन, सेक्युरिटी गार्ड, बाउन्सर, टोले गुण्डाले गरेको दुव्र्यवहार, कुटपिट आङ्गै सिरिङ भइरहेको बताए। एकतिर आफ्नै दिदीबहिनीको त्यसरी दुव्यर्वहार गरेर आत्माहत्या गर्न विवस बनाइएको छ, अर्कोतिर हामीलाई कुटीकुटी निकालिएको छ, यस्तो अवस्था हामी कसरी जान सक्छौं। नेपाल आइपुगेको जनकपुरका नाम नबताउने सर्तमा अर्का विद्यार्थीले फिर्ता आउन फोन गरे पनि जान सक्ने अवस्था आफूहरूलाई नरहेको बताए। उनले त विश्वविद्यालयका संस्थापक डा अच्युता सामन्तले नै यो गर्न किन लगाएको भनेर माफी नमागेसम्म जान नसकिने बताए। हामी त ३ मिनेटभित्र, समान निकालेर जा भन्यो, तीन मिनेट कसरी समान प्याक गर्नु, सकिएन, अनि कोठामा नै १०१२ जना सेक्युरिटी गार्ड, बाउन्सर छिरेर कुट्दै निकालेका हुन्। ती विद्यार्थीले भने। उनले मृतक विद्यार्थी न्याय पाउनुपर्ने, नेपाली विद्यार्थीमाथि हुने भेदभाव अब नगर्ने प्रतिबद्धता गर्नुपर्ने, तब मात्रै जान सकिने बताए। त्यो मर्ने तेरा आमा हो कि दिदी हो भन्दै कुट्दै हामीलाई लखेटेका हुन्, अब गएपछि त्यसो गर्दैनन् भन्ने के ग्यारेन्टी छ र, यी विद्यार्थीले भने। फर्किएका विद्यार्थीले घटनाको विवरण सुनाउँदै मानसिक यातना दिने, ह्यारेसमेन्टका कारण नेपाली छात्रा प्रकृति लम्सालले आत्माहत्या गर्नुपर्ने अवस्था आएको बताए। घटना भएको कलेजको फाउन्डेसन डे थियो। विद्यार्थी सबै त्यतै थिए। होस्टलमा घटना घटेको खबर फैलियो। एक विद्यार्थीले भने, राति १०ः३० बजे थाहा पाइयो, नेपाली विद्यार्थीले आत्माहत्या गर्यो भनेपछि हामी यसको विरुद्ध यो फिस्टिभल छोडेर निस्कियौं। राति नै। झुन्डिएको अवस्था थियो। यो बेला प्रहरी बोलाएर अस्पताल लगेको भए उनको बच्ने सम्भावना थियो तर कलेज प्रशासनले बेवस्ता गर्दा उनले ज्यान गुमाउनुपर्यो। कलेजका बार्डेनले नै झुन्डिएकोबाट निकाल्नुभन्दा पहिला भिडियो बनाउन देऊ अनि मात्रै खबर गरौंला भनेको ती विद्यार्थीले बताए। मान्छेको ज्यानभन्दा कलेजका लागि भिडियो भयो। बाँच्ने चान्स थियो त्यो पनि भएन। उनको रुम मेटलाई पनि भित्रबाट लक गरिएको थियो। छात्रा लम्सालले कलेजमा एक महिना पहिला नै ह्यारसमेन्टको केस दर्ता गराएकी थिइन् । कलेज प्रशासन कुनै कारबाही नै गरेनन्। आत्माहत्या गरिसकेपछि लुकाउने कोसिस प्रशासन गरियो। त्यसैले हामी उहाँका न्यायका लागि लडेका हौं, उनले भने। उनले विश्वविद्यालयका भाइस चान्सलरले तत्काल समाधानको प्रयास नगरेर भोलि गरौं भनेपछि नेपाली विद्यार्थी आक्रोशित भएको बताए। हामीले छात्रावास गेट फोडेर भित्र गयौं। रुम मेटको स्टेटमेन्टका लागि पनि हामीभित्र गएका हौं। भाइस चान्सलर आउनुभयो। भोलि कुरा गरौं भन्नुभयो तर हामीले अहिले नै गर्नुपर्छ भन्यौं। शान्तिपूर्ण प्रदर्शन गरिसकेका छौं। उनले भने, विश्वविद्यालयका संस्थापनक डा अच्युता सामन्त निर्देशनमा हामीमाथि प्रहार भएको हो। घटना भएको फरवरी १७ मा उडिसाको गभर्नर विश्वविद्यालयमा आउने कार्यक्रम थियो। त्यसले गर्दा पनि विश्वविद्यालय प्रशासन निर्मम भयो। फेब्रुअरी १६ को साँझ बिटेक तेस्रो वर्षकी विद्यार्थी प्रकृति लम्सालको रहस्यमय मृत्यु भएको थियो। विश्वविद्यालयका डिन, डाइरेक्टर सबैले हामीमाथि प्रहार गर्नुभयो। उताबाट हामीलाई लखेटियो। भारतीय साथीहरूलाई सहयोगका लागि आग्रह गरियो। उनीहरू पनि आए। हामी होस्टलतिर गयौं। ६०७० सेक्युरिटी गार्ड र १५२० जना बाउन्सर आए। उनले भने, हातमा हतियार लिएर बसेका केही व्यक्ति पनि थिए। हाम्रो ३४ जना साथी बाहिर आउनुभयो। उनीहरूलई कुटेर बसमा थुनी हाले। अनि हामी पनि जाइ लाग्यौं। यसपछि संस्थापकले नै सबै नेपाली विद्यार्थीलाई अर्को सूचना नआएसम्म घर जान भनेर नोटिस जारी गरे । हामीसँग न टिकट न पैसा। हरेक होस्टलमा सेक्युरिटी गार्ड, बाउन्सर, शिक्षकहरू रूममा आए। एक रुममा १०१२ जना। कहाँबाट होस् भन्ने सोध्ने अनि नेपालबाट भनेपछि निस्किहाल भन्दै निकाल्ने काम भयो। जा नेपाल, खेती गर भन्दै दुव्र्यवहार, कुटपिट गरे सबै नेपाली विद्यार्थीलाई भगाए। उनले देख्दै नदेखेको ठाउँमा लगेर छोडिदिएको बताए । लाचार थियौं। पुलिस प्रशासन तमासा हेरिरहेका थिए, उनले भने, आधा बाटो पुगेको छ। फिर्ता आउ भन्यो। अब कसरी फिर्ता जाने। न सुरक्षा छ, मारेर फालिदिन्छ कि भनेर हामी गएनौं। अति कष्ट साथ घर आयौं। नेपाली राजदूतावासको टोली पनि उडिसा पुगेर त्यहाँका मुख्यमन्त्री, शिक्षा मन्त्रीसँग भेटघाट गरेको छ। राजदूतावासको पहलमा राजदूतावासका काउन्सिलर गोकुल बस्नेतले चिठी पठाएर, फोनमार्फत विश्वविद्यालयले विद्यार्थीलाई बोलाउने काम गरिरहेको बताए। उनले विश्वविद्यालयले माफी पनि मागी सकेको बताए। दुई जना होटल बार्डेन, २ जा सेक्युरिटी गार्ड, विश्वविद्यालयका अन्तर्राष्ट्रिय प्रमुखलाई सस्पेन्स गरेको छ। उनका अनुसार भारतको केन्द्रीय सरकार, उडिसा सरकार र विश्वविद्यालय यो समस्या समाधान गर्न सकारात्मक रहेको छ। उनले नेपाल सरकार, प्रधानमन्त्री, गृहमन्त्री, परराष्ट्रमन्त्री र भारतीय राजदूतावासको तत्काल प्रयासक्वीक रेसपन्स)ले यो समस्याको समाधान छिटो भएको पनि बताए। उनले विद्यार्थीलाई मनोसमाजिक परामर्श गरेर पढ्ने वातावरण बनाउन दूतावास लागिरहेको बताए। मृत भेटिएको घटना र त्यसपछि उत्पन्न परिस्थितिबाट पीडित नेपाली विद्यार्थीको न्यायका लागि परराष्ट्रमन्त्री डा आरजु राणा देउवाले पहल गरिरहेकी छन्। प्रतिविद्यार्थी १२ लाख २० हजार शुल्क भारु विश्वविद्यालयले नेपाली विद्यार्थीबाट १२ लाख २० हजार भारतीय शुल्क लिने गरेको छ। यसबाहेक पनि विद्यार्थी अन्य खर्च हुने गरेको छ। यति धेरै पैसा तिरेर पढिरहेको विश्वविद्यालयमा नेपाली विद्यार्थीको सम्मान भने नरहेको उनीहरूको गुनासो छ। उक्त विश्वविद्यालयमा १ हजार १ सय ५० जना नेपाली विद्यार्थी अध्ययनरत छन्।"
कानुन व्यवसायीको व्यावसायिकताप्रति प्रश्न उठेको छ : प्रधानन्यायाधीश राउत,काठमाडौं : सर्वोच्च अदालतका प्रधानन्यायाधीश प्रकाशमानसिंह राउतले कानुन व्यवसायीको व्यावसायिकताप्रति प्रश्न उत्पन्न भएको बताएका छन्। सर्वोच्च अदालत बार एशोसियनको ५१औं स्थापना दिवसको अवसरमा बिहीबार काठमाडौंमा आयोजित कार्यक्रममा प्रधानन्यायाधीश राउतले सयौं संख्यामा रहेका कानुन व्यवसायीहरूमा अधिकांशलाई व्यावसायिक बनाउनेमा प्रश्न उठेको बताए। यो प्रश्नलाई सबैले मिलेर सम्बोधन गर्न सक्नुपर्ने उनले बताए। उनले अदालतमा बेथिति वा भ्रष्टाचार देखिए सबै मिलेर नियन्त्रण गनुपर्ने बताए। प्रधानन्यायाधीश राउतले संसदले बनाउने कानुन अन्यायपूर्ण वा दोषपूर्ण भए अदालतले त्यसमा केही गर्न नसक्ने भएकाले कानुन बनाउनुअघि नै सरोकारवाला विषयमा कानुन व्यवसायीहरूले स्वच्छ कानुन निर्माणका लागि लबिङ गर्न सक्नुपर्ने बताए। अहिले धेरै कानुनहरू दोषपूर्ण रहेपनि अदालत हात बाँधेर बस्नुपरेको उनको भनाइ छ। प्रधानन्यायाधीश राउतले सर्वोच्च अदालतको रिफर्म गर्ने कुरामा कुनै सम्झौता हुन नसक्ने स्पष्ट पारे। उनले अदालतको फैसला र आदेशका त्रुटिपूर्ण भए सच्याउन सकिने उल्लेख गर्दै फेसबुकमा जथाभाबी बोल्नुभन्दा उचित सुझाव दिन कानुन व्यवसायीलाई आग्रह गरे।
बेइमानी गरेर पाएको सफलता समाजका लागि उपयोगी हुँदैन : प्रधानमन्त्री ओली,"पोखरा : प्रधानमन्त्री केपी शर्मा ओलीले नेपाल ज्ञान, दर्शन, योग र खोजको उद्गम मुलुक भएकाले दीक्षित विद्यार्थीहरूले इमानदार भएर देशका लागि काम गर्नुपर्ने बताएका छन्। कास्कीको ढुङ्गेपाटनमा आज आयोजित पोखरा विश्वविद्यालयको २०औं दीक्षान्त समारोहलाई सम्बोधन गर्दै प्रधानमन्त्री ओलीले आत्मविश्वास र इमानदारपूर्वक समाजका लागि सकारात्मक काममा आफूले प्राप्त गरेको ज्ञानको उपयोग गर्नुपर्ने बताए। इमानदारिताले मात्रै सकारात्मक सफलता पाउन सकिन्छ, बेइमानी गरेर पाएको सफलता समाजका लागि उपयोगी हुँदैन। तपाईंहरूले राम्रो पढेको हो भने पनि त्यसलाई समाजमा नकारात्मकता, चोरी, ठगीजस्ता अपराधका काममा प्रयोग गरेमा त्यसलाई सफलता मान्न सकिँदैन, कुलपति ओलीले भने, तपाईंहरू समाज र देशका लागि उपयोगी हुनुपर्छ। आफ्ना लागि मात्रै गर्न खोजेमा स्वार्थी भइन्छ। देश र समाजका लागि केही गर्नुस्। नागरिक सर्वोच्चताको गर्व तपाईंहरूमा होस्। उनले सानो देशमा छु भन्ने हिनताबोधी भावना नराख्न आग्रह गर्दै कुनै पनि देशको सार्वभौमसत्ता सानो वा ठूलो नहुने बताए। हात्ती देख्ने बित्तिकै भागेमा माउते हुन सकिँदैन। हात्तीलाई तालिम दिएर माउते हुने कोसिस गर्नुस्। साहसी हुनुस्, दुस्साहासी नहुनुस्, उनले भने, हामीसँग उर्वर भूमि छ। यसलाई रूपान्तरणकारी विकासमा लैजान सकिन्छ। यस काममा विश्वविद्यालय लागोस्। सरकार विश्वविद्यालयको साथमा छ। समारोहमा कुलपति ओलीले विश्वविद्यालयका विभिन्न संकाय र तहका गरी सात हजार आठ सय ७२ विद्यार्थीलाई दीक्षित गराए। उनले कुलपति पदकबाट सर्वोत्कृष्ट विद्यार्थीहरूलाई पुरस्कृत पनि गरे।"
महाकुम्भ मेलामा कांग्रेस सभापति देउवा सहभागी नहुने,काठमाडौं : नेपाली कांग्रेस सभापति शेरबहादुर देउवा महाकुम्भ मेलामा सहभागी नहुने भएका छन्। इन्डिया फाउण्डेसनले भारतको प्रयागराजमा जारी महाकुम्भ मेलामा आउन कांग्रेस सभापति देउवालाई निमन्त्रणा पठाएको थियो। स्रोतका अनुसार देउवा प्रयागराजमा कुम्भ ग्लोबल समिट अन डेभलपमेन्ट एन्ड सस्टेनेबिलिटी कार्यक्रममा सहभागी हुने तय भएको थियो। देउवाले कुम्भ स्नान गर्ने र वक्ताका रुपमा सहभागी हुन लागेका थिए। अन्तिम समयमा आएर उनले भ्रमण रद्द गरेका छन्। उनले भ्रमण किन रद्द गरे भन्ने विषय भने खुलेको छैन।
काठमाडौं उपत्यकामा तीन दिनमा तीन जनाको हत्या,काठमाडौं : शान्ति सुरक्षाको राम्रो प्रबन्ध भएको भनिएको उपत्यकामै जघन्य अपराधका घट्ना बढ्न थालेको छ। पछिल्लो तीन दिनमा तीन जनाको हत्या भएको प्रहरीले जानकारी दिएको छ। बिहीबार विहान ६ बजेतिर काठमाडौं महानगरपालिका२४ याट्खा गल्लीको बाटो हिँड्ने व्यक्तिले एक व्यक्तिको शव देखे। तत्कालै घटनास्थलमा प्रहरी पुगेको थियो। प्रहरी पुग्दा गल्लीको फोहोर राख्ने ठाउँमा रहेको ठेला गाडामा एक ३० वर्षीय पुरुष मृत अवस्थामा फेला परेका थिए। त्यस्तै बुधबार विहान कालीमाटीको तरकारी बजारमा एक व्यक्ति मृत भेटिए। काठमाडौंको कालिमाटी तरकारी बजारमा भरियाका रूपमा काम गर्दै आएका रामकृष्ण दाहाल मृत फेला परेका थिए। उनको टाउकोमा गम्भीर चोट देखिएकाले हत्याको अनुमान गरिएको थियो। टाउकोमा रडको चोटजस्तो देखिएको थियो। तरकारी बजारमा सँगै काम गर्ने साथीहरूबीच विवाद हुँदा उनको हत्या भएको हुनसक्ने प्रहरीको अनुमान छ। राति ढिलासम्म काम गरेपछि दाहाल कहिलेकाहीँ बजारकै तरकारी स्टलमा सुत्ने गरेको बताइएको छ। हत्या आरोपमा ४ जना पक्राउ परेका छन्। उनीहरूले राती मदिरा खाएर बसेको अवस्थामा विवाद हुँदा कुटपिट भएको प्रारम्भिक बयान दिएका छन्। त्यस्तै मंगलबार भक्तपुरको चाँगुनारायण नगरपालिका४ खोरियामा १९ वर्षीय निरोज लामा मृत भेटिएका थिए। बादल तामाङको घरमा उनको शव फेला परेको प्रहरीले जानकारी दिएको थियो। प्रहरीका अनुसार मंगलबार दिउँसो ३ बजेसम्म पनि नउठेपछि बोलाउन जाँदा उनी अचेत अवस्थामा भेटिएका थिए। उनीहरु दुवैजना ट्याक्टर चालक रहेको बताइएको छ। लामाको परिवारले जिल्ला प्रहरी परिसर भक्तपुरमा ज्यानसम्बन्धी कसुरमा किटानी जाहेरी दिएका छन्। उनीहरूले बादल लामाविरुद्ध किटानी जाहेरी दिएका हुन्। बादललाई पक्राउ गरी अनुसन्धान भैरहको छ। जिल्ला प्रहरी परिसर काठमाडौंका प्रबक्ता अपिलराज बोहोराका अनुसार पछिल्ला हत्याका घटना योजनाबद्ध भन्दा पनि आवेश प्रेरित भएको देखिन्छ। कतिबेला कसलाई कोसँग रिस उठ्छ र विवाद हुन्छ? यसको पूर्व अनुमान गर्न नसकिने बताउँदै प्रवक्ता बोहोराले अपराधमा संलग्न जोकोही भए पनि उन्मुक्ति नपाउने बताए।
राप्रपाले फागुन २५ गते काठमाडौंमा भण्डाफोर सभा गर्ने,"काठमाडौं : राष्ट्रिय प्रजातन्त्र पार्टी (राप्रपा)ले भण्डाफोर सभा आयोजना गर्ने भएको छ। पार्टी महासचिव राजेन्द्र गुरुङले विज्ञप्ति जारी गरेर फागुन ९ गतेदेखि प्रदेश स्तरीय भण्डाफोर सभा आयोजना गर्ने जानकारी दिएका छन्। उनका अनुसार भोलि पोखराबाट भण्डाफोर सभाको सुरुवात हुनेछ। त्यस्तै बुटवलमा १७ गते, धनगढीमा १८ गते, जनकपुरमा २१ गते, काठमाडौंमा २५ गते र सुर्खेतमा २७ गते भण्डाफोर सभा आयोजना हुने महामन्त्री गुरुङले बताए। उनले भ्रष्टाचार, बेथितिविरुद्ध र हिन्दू राष्ट्र तथा राजसंस्थाको पक्षमा भण्डाफोर सभा गरिने बताए।"
"कांग्रेसमा कोही व्यक्ति बलियो छैन, संस्था बलियो हो : शेखर कोइराला","वीरेन्द्रनगर : नेपाली कांग्रेसका नेता डा शेखर कोइरालाले नेपाली कांग्रेसमा कुनै पनि व्यक्ति बलियो नरहेको बताएका छन्। बिहीबार सुर्खेतमा आएका उनले विमानस्थलमा आयोजित पत्रकार सम्मेलनमा कांग्रेस कमजोर हुँदा राष्ट्रियता नै कमजोर हुने गरेको बताएका हुन्। उनले संस्थालाई नै थप बलियो बताउन सबैको ध्यान केन्द्रित गर्नुपर्ने बताए। नेपाली कांग्रेसको आगामी १५ औँ महाधिवेशनलाई लक्षित गर्दै कांग्रेसमा को बलियो भन्ने प्रश्नको जवाफ दिँदै उनले भने, नेपाली कांग्रेस बलियो हो। यस भित्रका कोही पनि नेताहरु बलिया होइनन्। पत्रकारहरुले पनि नेपाली कांग्रेसमा संस्थापन त कहिले इतर समूह बलियो भनेर लेखिदिनुहुन्छ। तर त्यसो होइन। उनले नेपाली कांग्रेसको आगामी १५ औँ महाधिवेशन समयमै गर्नुपर्ने बताए। विशेष परिस्थिति आएमा पार्टीको विधानमा भएको व्यवस्था अनुसार १ वर्ष र संविधानमा भएको व्यवस्था अनुसार ६ महिना गरी डेड वर्ष लम्ब्याउन सकिन्छ। डा कोइरालाले भने, पार्टीको महाधिवेशन नै समयमा गर्न सकिएन भने पार्टी कमजोर हुँदै जान्छ। २०८४ सालको आम चुनावपछि पार्टीको महाधिवेशन गर्दा कांग्रेसको हालत खतम हुने अवस्था छ। त्यसप्रति हामी सबै सचेत हुनुपर्छ। समयमै महाधिवेशन गरेर पार्टीलाई पुनर्जीवन दिनुपर्छ। उनले नेपाली कांग्रेसको आगामी १५ औँ महाधिवेशनमा आफू सभापतिमा भिड्ने उद्घोष गरे। उनले भने, म पार्टीको १५ औँ महाधिवेशनमा सभापतिको उम्मेदवार हो। अहिले देशको अवस्था निकै कमजोर भएकाले हामी सबै मिलेर अगाडि बढ्नुको विकल्प छैन। उनले वर्तमान सरकारले प्रभावकारी काम गर्न नसक्दा मुलुक अप्ठ्यारोमा परेको बताए। उनले भने, अहिले मुलुक नै समस्याग्रस्त छ। सरकारले प्रभावकारी रुपमा डेलिभरी दिन सकिरहेको अवस्था छैन। अहिलेकै अवस्थामा नागरिकहरू सरकार प्रति सन्तुष्ट हुने अवस्था छैन। यसप्रति सरकारलाई हामी सबैले सचेत बनाउनुपर्छ। त्यसैअनुसार मैले पनि पटकपटक सरकारलाई सरकारलाई खबरदारी गर्दै आएको छु।"
केआइआइटीबाट निकालिएका १५६ नेपाली विद्यार्थी वीरगन्ज नाका हुँदै घर फर्किए,"वीरगन्ज : भारतको ओडिसा राज्यको भुवनेश्वरस्थित कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयबाट कुटपिट गरि निकालिएकामध्ये १५६ जना नेपाली विद्यार्थी वीरगन्ज नाका हुँदै घर फर्किएका छन्। बुधबार बिहान २ बजेदेखि बिहीबार बिहान १० बजेसम्म वीरगन्ज नाका हुँदै १५६ जना नेपाली विद्यार्थी घर फर्किएको जिल्ला प्रहरी कार्यालय पर्साका प्रहरी उपरीक्षक गौतम मिश्रले जानकारी दिए। भुवनेश्वरबाट रेल र सडकमार्ग हुँदै रक्सौल आइपुगेका उनीहरू वीरगन्ज नाका हुदैं नेपाल प्रवेश गरेको मिश्रले बताए। वीरगन्जको इनर्वा नाका हुँदै १५३ जना र अलौं नाका हुँदै ३ जना गरेर हालसम्म १५६ जना नेपाली विद्यार्थी नेपाल आइपुगेको मिश्रले बताए। तीमध्ये छात्रा २७ जना र छात्र १२९ जना रहेका छन्। वीरगन्ज नाका हुँदै नेपाल आइपुगेका नेपाली विद्यार्थीहरू पर्सा, बारा र रौतहट जिल्लाका रहेको प्रहरी उपरीक्षक मिश्रले बताए। वीरगन्ज नाका हुँदै आइपुगेका उनीहरूलाई प्रहरी, वीरगन्ज महानगरपालिका र साउथजोन माविले गाडी व्यवस्थापन गरेर घर पठाएको प्रहरी उपरीक्षक मिश्रले बताए। मिश्रले भने,टाढा घर भएकाहरुलाई प्रहरीसमेतको सहयोगमा गाडी व्यवस्थापन गरेर गन्तव्यसम्म पठाइएको छ। केहीका भने आफन्त नै आएर साथमा लिएर गएका छन्।ओडिसाको केआइआइटी विश्वविद्यालयमा अध्ययनरत नेपाली विद्यार्थी प्रकृति लम्सालको गत आइतबार शंकास्पद मृत्यु भएपछि घटनाको न्यायिक छानबिनको माग गर्दै आन्दोलनमा उत्रिएका नेपाली विद्यार्थीहरुलाई कलेज प्रशासनले गुण्डा र सुरक्षागार्ड लगाएर कुटपिट गर्दै होस्टेल(छात्रावास) बाट निकालेपछि उनीहरू कलेजबाट भागेर कष्टपूर्ण यात्रा गर्दै नेपाल फर्किएका हुन्। बुधबार वीरगन्जको इनर्वा नाका हुँदै घर आइपुगेका वीरगन्ज१५ ब्रम्हचोकका छात्र पिन्टु यादवका अनुसार, केआइआइटी विश्वविद्यालयमा करिब १ हजार ५ सय नेपाली विद्यार्थी अध्ययनरत छन्। केआइआइटी कलेजमा बिटेक सिभिल दोस्रो सेमेस्टरमा अध्ययनरत यादवले आफ्नै सहपाठीको शंकास्पद मृत्यु भएपछि घटनाको छानबिन हुनुपर्ने माग राखेर आन्दोलन गर्दा कलेज प्रशासनले आफूहरुमाथि गुण्डा लगाएर निर्घात कुटपिट गरेको बताए। उनले भने,आन्दोलन गर्दा कुटपिट मात्र गरेन,राति होस्टेलमा कलेजले गुण्डाहरुलाई पठाएर सबै नेपाली विद्यार्थीहरुलाइ तत्काल कलेज र होस्टेल छाडेर जान धम्की दिन लगायो। ज्यान नै असुरक्षित भएपछि हामी रातारात कलेज छाडेर निस्कनु पर्यो। सुरक्षाको पूर्ण ग्यारेन्टी नभएसम्म आँफुहरु कलेज नफर्किने उनले बताए। उनले भने, कलेजमा नेपाली विद्यार्थीहरूमाथि जुन ज्यादती भयो त्यो सम्झिँदा त अब फर्केर जाने हिम्मत नै भइरहेको छैन। फेरि जाँदा कलेजले अहिलेकै रिस राखेर हामीलाई जेपनि गर्न सक्छ भन्ने डर छ।"
"राष्ट्रपति धरान आउने, सुरक्षा व्यवस्था कडा","धरान : राष्ट्रपति रामचन्द्र पौडेल धरान आउने भएपछि यहाँको सुरक्षा व्यवस्था चु्स्त पारिएको छ । राष्ट्रपति पौडेल भोलि शुक्रवार धरानको राधाकृष्ण प्रणामी मन्दिरको धर्मशाला उद्घाटन गर्न आउने भएका छन् । राष्ट्रपति पौडेलले धरान आउने भएपछि धरान उपमहानगरपालिकाको सुरक्षा व्यवस्था राम्रो बनाइएको सुनसरीका प्रहरी प्रमुख एसपी सुमनकुमार तिम्सिनाले बताए। उनले राष्ट्रपति धरान आउने भएपछि जिल्ला सुरक्षा समितिको बैठक बसेर धरानमा प्रयाप्त प्रहरी परिचालन गरिएको बताए । राष्ट्रपति पौडेल नेपाली सेनाको हेलिकोप्टरबाट धरान आउने भएका हुन्। उनले धरान८ स्थित राधाकृष्ण प्रणामी मन्दिरको स्वर्ण महोत्सवको अवसरमा धर्मशाला, स्वर्ण स्तम्भ र गोपी स्मारक ध्यान साधनालयको समुद्घाटन साथै १०८ पारायण पूर्णाहुति गर्ने कार्यक्रम रहेको मन्दिर व्यवस्थापन समितिका उपाध्यक्ष शैलेशकुमार आचार्यले जानकारी दिएका छन्। राष्ट्रपति धरान आउने भएपछि सितल निवासबाट राष्ट्रपतिका एडिसिहरु आएर कार्यक्रम स्थलको निरीक्षण गरी थप सुरक्षा व्यवस्था मजमुत बनाइरहेका छन् । मन्दिर स्थापनाको ५० वर्ष पुगेको अवसरमा मन्दिरद्वारा निर्मित १६ कोठे धर्मशाला साथै ब्रह्मलीन बाबाजी श्री १०८ गोपी दासको स्मृतिमा निर्मित गोपी स्मारक ध्यान साधनालयको उद्घाटन गरिने धरान९ का वडाअध्यक्ष रुपेश आचार्यले बताए । मन्दिरमा शुक्रबारदेखि आइतबारसम्म श्रीमततारम सागर तथा श्रीमद्भभागवत महापुराणको त्रिदिवसीय अखण्ड पाठ पारायण साथै ब्रह्मलीन परमहंस बाबाजी श्री १०८ गोपीदास जी महाराजको पावन स्मृतिमा पाठ साथै विविध धार्मिक तथा सांस्कृतिक कार्यक्रम गरिने अध्यक्ष आचार्यले बताए । धर्मशाला ३ करोड १५ लाखको लागतमा १ कट्ठा जग्गामा १६ वटा कोठा निर्माण सम्मन्न गरिएको मन्दिर व्यवस्थापन समितिका अध्यक्ष नेत्रप्रसाद आचार्यले बताए । धर्मशालामा उपचारका लागि धरान आउने बिरामी, कुरुवा र गरिब तथा असहायलाई निःशुल्क उपलब्ध गराइने उनले बताए ।"
"ताप्लेजुङको पाथीभरा क्षेत्रमा झडप हुँदा सुरक्षाकर्मीसहित १२ जना घाइते, ७ सेल अश्रुग्यास प्रहार","विराटनगर : पदयात्रा गर्दै ताप्लेजुङको पाथीभरा मन्दिर पुगेका नो केबलकार पक्षधर र सुरक्षाकर्मीबीच बिहीबार दिउँसो झडप भएको छ। पाथीभराको केबलकार निर्माण क्षेत्रमा पुगेर नो केबलकार समूहले सुरक्षाकर्मीलाई ढुंगामुढा गरेपछि झडप भएको ताप्लेजुङका प्रमुख जिल्ला अधिकारी नेत्रप्रसाद शर्माले बताए। उनका अनुसार झडपमा सुरक्षाकर्मीसहित १२ जना घाइते भएका छन्। घाइते हुनेमा सुरक्षाकर्मीको संख्या धेरै छ। प्रजिअ शर्माले स्थिति नियन्त्रणमा लिन सुरक्षाकर्मीले ७ सेल अश्रुग्यास प्रहार गरेको जानकारी दिए। पाथीभरामा केबलकार निर्माणको विरोध गर्दै आएको समूह बिहीबार पदयात्रा गर्दै ठूलो फेदीबाट केबलकार निर्माणस्थलतर्फ गएको थियो। शर्माका अनुसार निर्माणस्थल कब्जामा लिने भन्दै उक्त स्थानमा रहेका सुरक्षाकर्मीको घेरा तोड्न खोजेपछि नेपाल प्रहरी र सशस्त्र प्रहरीले रोक्न खोजेका थिए। त्यसपछि विरोध गर्दै पुगेको समूहले ढुंगा हान्न सुरु गरेपछि झडप भएको उनको भनाइ छ। उनका अनुसार झडपमा नेपाल प्रहरी र सशस्त्रका गरी ११ जना र प्रदर्शनकारीतर्फ १ जना घाइते भएका छन्। पाथीभरा क्षेत्रमा केबलकार बनाउँदा ऐतिहासिक पहिचान मेटिने भन्दै मुक्कुम्लुङ संयुक्त संघर्ष समिति र मुक्कुम्लुङ केबलकार खारेजी संघर्ष समिति बनाएरै चरणबद्ध आन्दोलन भइरहेको छ। तर, ताप्लेजुङका जनप्रतिनिधिदेखि बहुसंख्यक स्थानीय भने केबलकारको पक्षमा छन्। केबलकार पक्षधरले केबलकार बन्नुपर्ने मागसहित यसअघि फुङलिङमा सद्भाव र्याली निकालेका थिए।"
चरेस र गाँजा लिएर भारत जाँदै गरेका दुईजना वीरगन्ज नाकाबाट पक्राउ,वीरगन्ज : वीरगन्जमा गाँजा र चरेससहित दुई जना पक्राउ परेका छन्। पक्राउ पर्नेमा एक नेपाली महिला र एक भारतीय पुरुष रहेका छन्। वीरगन्ज१६ शंकराचार्य प्रवेशद्वारमा प्रहरीले चेकजाँच गर्ने क्रममा बाराको प्रसौनी गाउँपालिका२ बुनियाद स्थायी घर भई हाल वीरगन्ज१६ बसपार्कमा डेरा लिएर बस्दै आएकी ३० वर्षीया आरती यादव चरेस सहित पक्राउ परेकी हुन्। उनलाई ११ किलो ४०० ग्राम चरेससहित पक्राउ गरिएको पर्साका प्रहरी प्रवक्ता प्रहरी नायब उपरीक्षक सुवास भट्टले बताए। यस्तै शंकराचार्य गेटमै चेकजाँचका लागि प्रहरी चौकी इनर्वाबाट खटिएको प्रहरी टोलीले भारतको पश्चिम बंगाल राज्यको नदिया थाना घर भएका २८ वर्षीय राज अधिकारीलाई चरेस र गाँजासहित पक्राउ गरेको हो। उनको साथबाट गाँजा ६ किलो ३०० ग्राम र चरेस २ किलो १०० ग्राम बरामद भएको प्रहरी नायब उपरीक्षक भट्टले बताए। चरेस र गाँजासहित पक्राउ परेका दुवै जनालाई जिल्ला प्रहरी कार्यालय पर्साको हिरासतमा राखेर उनीहरू विरुद्ध लागूऔषध सम्बन्धी कसुरमा थप अनुसन्धान कार्य भइरहेको उनले बताए।
आम्दानीको श्रोत बन्दै दुना टपरी उद्योग,"रौतहट : परम्परागत सिपको प्रयोग गर्दै घरायसी कामका लागि मात्रै बनाउने चलन रहेको दुना टपरीहरू अब आधुनिक मेसिनको प्रयोग गरेर व्यावसायिक रूपमा उत्पादन हुन थालेको छ। पर्यावरण जोगाउने र आम्दानी समेत हुने भएपछि रौतहटमा पनि सामुदायिक वन तथा व्यक्तिगत रूपमा पनि दुना टपरी उद्योग सञ्चालनमा ल्याइएको छ। रौतहटको चन्द्रपुर नगरपालिकामा रहेका हातेमालो सामुदायिक वन र जनएकता सामुदायिक वनले व्यावसायिक रूपमा दुना टपरी उत्पादन गरिरहेका छन्। उनीहरूले आधुनिक मेसिनको प्रयोग गर्दै ठूलो, मझौला र सानो आकारको दुना टपरी उत्पादन गर्दै आइरहेका छन्। सुरुमा वनमा पाइने सालको पातलाई संकलन गरेर बाँसको सिन्काको सहायताले लाफा बनाइन्छ। त्यसरी तयार पारिएको लाफालाई मेसिनमा हालेर विभिन्न आकारका आकर्षक दुनाटपरी बनाइन्छ। मेसिनमा बढीमा एक मिनेटमा एउटा दुना टपरी बनाउन सकिने चन्द्रपुर४ स्थित जनएकता सामुदायिक वन उपभोक्ता समितिका उपाध्यक्ष हेम बहादुर राना मगरले बताए। सहरतिर विस्तारै हराउँदै गएपनि शुभ कार्यहरूमा अझैपनि गाउँघरतिर जंगलबाट पात टिपेर ल्याउने र महिलाहरू जम्मा भएर दुनाटपरी गाँस्ने चलन रहि आएको छ। यही परम्परागत सिप र साधनलाई आधुनिकीकरण गर्दै व्यावसायिक रुप दिइएको उपाध्यक्ष मगर बताउँछन्। यसरी मेसिनमा बनेका दुनाटपरीहरू हातले बनेका भन्दा आकर्षक र बलियो हुने गरेका छन्। यस्ता दुना टपरीहरूले भोजहरूमा प्रयोग गरिने प्लास्टिकका प्लेटहरूलाई सजिलै प्रतिस्थापन गर्न सकिन्छ। प्राकृतिक पातबाट बन्ने भएकाले यसको उपयोग वातावरणमैत्री भएको र यसको प्रयोगमा व्यापकता दिन सके प्लाष्टिकजन्य सामग्रीको प्रयोगबाट हुनसक्ने पर्यावरणीय क्षतिबाट पनि जोगिन मद्दत गर्ने वातावरणविद्हरू बताउँछन्। गाउँघरका जंगलमा सहजै पाउने कच्चा पदार्थबाट उत्पादन गरिने दुना टपरी उद्योगले प्रत्यक्ष तथा अप्रत्यक्ष रूपमा धेरै स्थानीयलाई पनि रोजगारी प्रदान गरिरहेको स्थानीय लक्ष्मी दोङ्ग बताउँछिन्। सामुदायिक वनहरूमा सालको रुख प्रशस्त भएपनि त्यसको पात टिपेर ल्याउने जनशक्ति नहुँदा माग अनुसारको उत्पादन गर्न नसकिएको सामुदायिक वनका पदाधिकारीहरू बताउँछन्। काम गर्ने हो भने पात मात्रै टिपेर पनि दिनको ८ सयसम्म कमाउन सकिने उनीहरूको भनाइ छ। त्यसैगरी लाफा बनाउने, टपरी उत्पादन गर्नेले पनि राम्रै कमाउन सक्छन्। घरमा त्यतिकै बसेर समय खेरा फाल्नुभन्दा जंगलमा पाइने सालको पात टिपेर उद्योगमा ल्याएर बेच्ने हो भने घरखर्च पुग्ने आम्दानी हुने उनीहरूको भनाइ छ। तर यसमा धेरैले चासो नदिदा कच्चा पदार्थ जुटाउन गाह्रो भइरहेको उनीहरूको अनुभव छ। उद्योगबाट उत्पादित दुना टपरीहरू आकार अनुसार डेढ रुपैयाँदेखि चार रुपैयाँसम्ममा उद्योगबाट बिक्री वितरण हुँदै आइरहेको हातेमालो सामुदायिक वनका अध्यक्ष रामलाल ठोकर बताउँछन्। रौतहटमा उत्पादित दुना टपरीहरूको माग स्थानीय बजारमा मात्रै नभई काठमाडौं लगायतका धेरै सहरहरूमा उच्च रहेको छ। तर मेसिन तथा कच्चा पदार्थको अभावमा माग बमोजिमको उत्पादन गर्न नसकेको उत्पादकहरूको भनाइ छ। राम्रोसँग उत्पादन गर्ने हो भने एउटा मेसिनबाट मासिक २० देखि ४० हजारसम्म दुना टपरी उत्पादन गर्न सकिन्छ।"
धनगढीमा सीप तथा रोजगार मेला सुरु,"धनगढी : धनगढी उपमहानगरपालिकाले आयोजना गरेको सीप तथा रोजगार मेलाको उद्योग वाणिज्य तथा आपूर्तिमन्त्री दामोदार भण्डारीले बिहीबार उद्घाटन गरेका छन्। धनगढीमा आयोजना हुने सीप तथा रोजगार मेलामा ११ सय युवाहरूले विभिन्न २९ विधाको एक महिने तालिम लिनेछन्। तालिमपश्चात् उनीहरूको सीप परीक्षण गरी रोजगारदाताकै उपस्थितिमा रोजगारीको ग्यारेन्टी गरिनेछ। मन्त्री भण्डारीले भने, अब देशबाहिर जाने जनशक्ति पनि सीपयुक्त बनाएर पठाउनुपर्छ। त्यसका लागि संघीय सरकारले नै सीपमूलक जनशक्ति उत्पादनका लागि तयारी गर्नुपर्छ। मन्त्री भण्डारीले देशमै रोजगार र स्वरोजगारीका लागि एकमात्र स्थानीय तहले यस्तो तालिम सञ्चालन गरेर मात्र नपुग्ने बताए। उनले भने, अबको युग भनेको दक्ष जनशक्ति उत्पादनको युग हो। कुनै एउटा स्थानीय तहले मात्र तालिम लिएर पुग्दैन। अब संघीय सरकारले यस्ता तालिमको एकीकृत रूपमा मन्त्रालय नै खडा गरेर गर्नुपर्छ। यसमा मेरो मन्त्रालयले पहल गर्छ, उनले भने। नेपाल तालिम तथा रोजगार व्यवसायी महासंघ सुदूरपश्चिमको प्राविधिक सहयोगमा हुने मेलामा प्रदेशका ९ वटै जिल्लाका ३९ स्थानीय तहबाट एक हजार ४० जनालाई विभिन्न विधामा तालिम प्रदान गरिनेछ। ३० दिन विभिन्न विधामा सीपमुलक तालिम, ५ दिनसम्म जीवन उपयोगी र उद्यमशीलता विकाससम्बन्धी तालिम दिइनेछ भने दुई दिन रोजगारदाता र तालिमप्राप्त युवाहरूबीच अन्तरक्रिया गरिने उपमहानगरपालिकाले जनाएको छ। मेलामा अटोमोबाइल, निर्माण, आतिथ्यसत्कार, इलेक्ट्रिकल र मेकानिकल, सूचना प्रविधि, शैक्षिक, स्वास्थ्य तथा सौन्दर्य, आर्ट एन्ड क्राफ्ट डिजाइनिङ विधामा सीप सिकाइनेछ।"
विद्युत चुहावट गर्ने ७ जना पक्राउ,"रौतहट : नेपाल विद्युत प्राधिकरण चन्द्रनिगापुर शाखाले विद्युत् चुहावट गर्ने सात जनालाई पक्राउ गरेको छ। जिल्लाको वृन्दावन र चन्द्रपुर नगरपालिकाका विभिन्न स्थानमा मिटरको शील तोडेर, हुकिङ तथा तारमा सिधैं हुकिङ गरी विद्युत् चोरी गरिरहेको अवस्थामा उनीहरूलाई नेपाल प्रहरी, सशस्त्र प्रहरीको सहयोगमा पक्राउ गरिएको नेपाल विद्युत् प्राधिकरण वितरण केन्द्र चन्द्रनिगापुरका प्रमुख इन्जिनियर धीरेन्द्र यादवले जानकारी दिए। विशेष निगरानीका क्रममा बुधबार राति सात जनालाई पक्राउ गरिएको हो, यादवले भने। विद्युत चुहावटले आर्थिक क्षति हुनुका साथै आगलागी र दुर्घटनाको जोखिम पनि बढाउने भएकाले यसलाई कडाइका साथ नियन्त्रण गरिने उनले बताए। वितरण केन्द्रले आगामी दिनमा पनि विद्युत चुहावट रोक्न अभियानलाई अझै तीव्रता दिने जनाएको छ। विद्युत् चोरी नियन्त्रणका लागि प्राधिकरणले स्थानीय प्रशासन, सुरक्षाकर्मी तथा उपभोक्तासँग सहकार्य गर्दै निगरानी बढाउने योजनासमेत अघि बढाएको जनाउँदै यदि कसैले यस्ता गतिविधि देखेमा तुरुन्तै जानकारी दिन आग्रह समेत गरेका छन्।"
रुपन्देहीमा परालले छोपिएको अवस्थामा शव फेला,"भैरहवा : रुपन्देहीको सियारी गाउँपालिका२ भगदरीमा महिलाको शव फेला परेको छ। सडकको किनार खेतमा परालले छोपिएको अवस्थामा महिलाको शव फेला परेको प्रहरीले जनाएको छ। महिलाको शव फेला परेको हो। पहिचान खुलेको छैन, इलाका प्रहरी कार्यालय बेथरीका प्रमुख वरिष्ठ नायब निरीक्षक जनक कुमार गिरीले भने, घटनास्थलमा कागजी प्रक्रियागतका कामहरू भइरहेका छन्। अनुसन्धानका लागि घटनास्थलमा तालिम प्राप्त कुकुर परिचालन गरिएको उनले जनाए।"
पक्राउ परेका कार्यकर्ता रिहाइको माग गर्दै धरानमा प्रदर्शन,"धरान : पक्राउ परेका दुई जना कार्यकर्ता रिहाइको माग गर्दै धरानमा पहिचानवादीले प्रदर्शन गरेका छन्। धरानमा सामाजिक सञ्जालमा अफबाह फैलाएको आरोपमा पक्राउ परेकी सिर्जना बेघा र ताप्लेजुङका पदम माबोलाई कालोमोसो दलेको आरोपमा पक्राउ परेका जसपा नेपाल धरानका उपाध्यक्ष सुमन चेम्जोङको रिहाइको माग गर्दै धरानमा पहिचानवादीहरुले विरोध प्रदर्शन गरेका हुन्। किराँत याक्थुम चुम्लुङ धरानको आयोजनामा पहिचानवादीहरूले विरोध प्रदर्शन गरेका हुन्। पक्राउ परेका कार्यकर्ता रिहाइ र ताप्लेजुङको पाथीभरा क्षेत्रमा निर्माण थालिएको केबलकार बन्दको माग गर्दै उनीहरूले धरान बजारमा नारा जुलुससहित प्रदर्शन गरेका हुन्। धरानको छाताचोकबाट निकालिएको विरोध जुलुस चतरालाइन, धर्मपथ, पुतलीलाइन हुँदै भानुचोकमा आएर कोण सभामा परिणत भएको थियो। कोणसभामा बोल्दै चुम्लुङ धरानका अध्यक्ष तीर्थ लिम्बुले पक्राउ परेका सुमन र सिर्जनालाई रिहाइ गर्न र प्रहरी दमन बन्द गर्न माग गरे। संघिय लिम्बुवान मञ्चका केन्द्रीय अध्यक्ष कुमार लिङ्देनले पाथीभरा क्षेत्रमा निर्माण थालिएको केबलकार बन्द गर्न माग गरेका छन्। उनले पाथीभरा मन्दिरको संरक्षणमा लागेका पहिचानवादीहरूलाई गोली हानेर सरकारले निरंकुश प्रवृत्ति देखाएको आरोप लगाए।"
कारागार र प्रशासनमा सेवाग्राहीलाई स्वास्थ्य सेवा,नुवाकोट : नसर्ने रोगको पहिचानको मुख्य उद्देश्यसहित नुवाकोटको दुई स्थानमा सेवाग्राहीहरूलाई स्वास्थ्य सेवा प्रदान गरिएको छ। स्थानीयस्तरबाटै नसर्ने रोगका बिरामीहरूको पहिचानका लागि सुरु गरिएको अभियानअन्तर्गत सेवाग्राहीहरूको चाप हुने जिल्ला प्रशासन र कारागार कार्यालयमा सेवाग्राहीहरूको निःशुल्क स्वास्थ्य परीक्षण गरिएको हो। त्रिशूली अस्पताल र जनस्वास्थ्य कार्यालय नुवाकोटको संयुक्त आयोजना तथा विदुर नगरपालिकाको समन्वयमा नसर्ने रोगहरूको पहिचानसम्बन्धी सेवाग्राहीहरूको स्वास्थ्य शिविर जिल्ला प्रशासन कार्यालय र केन्द्रीय कारागार नुवाकोटमा सम्पन्न गरिएको हो। दुवै स्थानमा गरी कुल सात सय १५ जना सेवाग्राहीले सेवा लिएको त्रिशूली अस्पतालका प्रमुख डा राजेन्द्र लामाले बताए। उनका अनुसार नुवाकोटमा नसर्ने रोगको निःशुल्क स्वास्थ्य परीक्षण कार्य भइरहेको छ।
"काठमाडौंको याट्खा गल्लीमा पुरुषको शव फेला, २ जना पक्राउ",काठमाडौं : काठमाडौं महानगरपालिका२४ याट्खा गल्लीमा पुरुषको शव फेला परेको छ। प्रहरीका अनुसार ३५ वर्षीय पुरुषको शव फेला परेको हो। मृतकको पहिचान भएको छैन। प्रारम्भिक अनुसन्धानबाट वादविवादका क्रममा कुटपिट गरेर हत्या गरेको पाइएको जिल्ला प्रहरी परिसर काठमाडौंले जनाएको छ। हत्या गरेको आरोपमा दुई जनालाई प्रहरीले पक्राउ गरेको छ। पक्राउ पर्नेमा झापाको दमक घर भई हाल काठमाडौंको ढोकाटोल बस्ने १७ वर्षीय सागर महतरा र रामेछापको काउले घर भई हाल काठमाडौंको मरुटोल बस्ने १६ वर्षीय सन्तोष शंकर रहेका छन्। घटनाका बारेमा अनुसन्धान भइरहेको प्रहरीले जनाएको छ।
सुनवल नगरपालिकाको निर्णयमाथि मुद्दैमुद्दा,"परासी : विद्यालय व्यवस्थापन समिति गठनको विषयलाई लिएर बढेको विवादमा नवलपरासीको सुनवल नगरपालिकाले मुद्दामाथि मुद्दा खेप्नु परेको छ। महाकवि देवकोटा माध्यमिक विद्यालयको विद्यालय व्यवस्थापन समितिको विषयलाई लिएर अहिलेसम्म नगरपालिकामाथि तीन वटा मुद्दा दायर भएका छन्। व्यवस्थापन समितिको म्याद माघ २६ गते सकिएको छ। विवादकै कारण अहिलेसम्म समिति गठन हुन सकेको छैन। म्याद सकिनुपूर्व नगरपालिकाले माघ ४ गते विद्यालयलाई पत्र पठाएर व्यवस्थापन समितिको भेला बोलाउन भनेको थियो। तर, नगरपालिकाले आफैंले भेला बोलाउन भनेको पत्रलाई काट्दै पुनः माघ ९ गते पत्र पठाएर समितिको म्याद तीन महिना (२०८१ चैत मसान्तसम्म) थप गरेपछि विवाद बढेको हो। विवाद उत्पन्न भएको महिना दिन पुग्न लाग्दा नगरपालिकामाथि समितिको म्याद थप, भेला स्थगित र प्रधानाध्यापकको सरुवाको विषयलाई लिएर तीनवटा मुद्दा परेका हुन्। अदालतले भिन्नाभिन्नै मितिमा नगरपालिकाले गरेका तीन वटा निर्णयमाथि रोक लगाएको छ। पहिलोपटक नगरपालिकाले गरेको समितिको म्याद थपविरुद्ध अभिभावकले उच्च अदालत तुलसीपुर बुटवलमा रिट दिएका थिए। रिटउपर अदालतले म्याद थप गर्ने निर्णय तत्काल कार्यान्वयन नगर्न सुनवल नगरपालिकालाई अन्तरिम आदेश दिएको थियो। अदालतको आदेशपछि विद्यालयले माघ २८ गते शिक्षक अभिभावक संघको बैठक राखेर आगामी फागुन ११ गतेका लागि विद्यालय व्यवस्थापन समिति गठनका लागि भेला बोलाएको थियो। लगत्तै नगरपालिकाले उक्त भेलासमेत स्थगित गर्न लगाई चार जना अभिभावकलाई विद्यालय व्यवस्थापन समितिको सदस्य पदमा जिम्मेवारी दिएपछि विवाद उत्कर्षमा पुगेको छ। विवादकै कारण विद्यालयका प्रधानाध्यापक खेमलाल शर्माको सरुवा गराइएको छ। कार्यसम्पादनको कमजोरी देखाउँदै नगरपालिकाले प्रधानाध्यापक शर्मालाई रमवापुर स्रोत केन्द्रमा कामकाजमा लगाउने निर्णय गरेको थियो। प्रधानाध्यापक शर्माको सरुवा भएपछि समितिको म्याद थपको मुद्दा खेपिरहेको नगरपालिकामाथि फेरि दुईवटा मुद्दा परेका छन्। भेला र सरुवाको दुई विषयलाई लिएर प्रधानाध्यापक शर्माले नगरपालिकालाई विपक्षी बनाई दायर गरेको उत्प्रेषणयुक्त परमादेश मुद्दामा अदालतले फागुन ११ गतेको भेलालाई कार्यान्वयन गर्न सक्ने गरी र प्रधानाध्यापकलाई सरुवा नगर्न आदेश दिएको छ। अदालतको फागुन ५ गतेको आदेशमा भनिएको छ, माघ २८ मा बोलाइएको अभिभावक भेलालाई असर पर्ने गरी निवदेकलाई सरुवा वा काजका लागि रमाना दिने, प्रधानाध्यापकको हैसियतले गरिआएको काममा बाधा पुर्याउने, हाजिर गर्न नदिने जस्ता कार्य नगर्नू, नगराउनू भनी विपक्षीहरूका नाममा अल्पकालीन अन्तरिम आदेश जारी गरिदिएको छ। नगर प्रमुखले आफू निकट व्यक्तिहरूलाई व्यवस्थापन समितिमा राख्न खोजेका कारण विवाद भएको आरोप केही अभिभावकहरूले लगाएका छन्। यस सम्बन्धमा नगर प्रमुख विमला अर्यालसँग सम्पर्क गर्न खोज्दा उनको मोबाइल उठ्न सकेन। जिल्लाकै नमुना विद्यालयका रूपमा रहेको महाकवि देवकोटामा पछिल्लो पटक राजनीतिक चलखेल बढ्न थालेपछि अभिभावक चिन्तित बनेका छन्। विद्यालयमा २ हजारको हाराहारीमा विद्यार्थी अध्ययनरत छन्।"
"जन्ती पुर्याएर फर्किएको बस काभ्रेको तेमालमा दुर्घटना : एकजनाको मृत्यु, दुई घाइते",काभ्रे : काभ्रेपलाञ्चोकको तेमाल गाउँपालिका३ कुँडुवाल खोलामा बस दुर्घटना हुँदा एक जनाको मृत्यु भएको छ भने दुई जना घाइते भएका छन्। धादिङबाट जन्ती पुर्याएर फर्किएको ना ४ ख ८८१७ नम्बरको बस बिहीबार बिहान ५:४० मा मोडमा ब्याक गर्ने क्रममा सडकबाट करिब २०० मिटर तल खसेको थियो। दुर्घटनामा बसका गाडी साहु तेमाल१ भैंसेपानीका ५० वर्षीय रामसिंह तामाङको घटनास्थलमै मृत्यु भएको छ। बस चालक मकवानपुर बागमती गाउँपालिका निवासी ५० वर्षीय कृष्ण ब्लोन गम्भीर घाइते भएका छन्। उनलाई तत्काल धुलिखेल अस्पताल पठाइएको छ। बस बिहेको लागि जन्ती पुर्याएर रिजर्भ सकेपछि बिहीबार बिहान नियमित क्यूमा लाग्न हिँडेको अवस्थामा दुर्घटनामा परेको तेमाल१ का वडा अध्यक्ष इन्द्र अधिकारीले जानकारी दिए। घाइते दुई जनालाई तत्काल उद्धार गरी उपचारका लागि धुलिखेल अस्पताल पठाइएको छ। प्रहरीका अनुसार दुर्घटनास्थल पाँचखाल प्रहरी चौकीबाट करिब १० किलोमिटर पश्चिममा पर्छ। प्रारम्भिक अनुसन्धान अनुसार बस मोडमा ब्याक गर्ने क्रममा अनियन्त्रित भइ दुर्घटनामा परेको अनुमान गरिएको छ। दुर्घटनाको विस्तृत विवरण आउन बाँकी रहेको प्रहरी स्रोतले जनाएको छ।
आज यी स्थानमा वर्षा र हिमपात हुने,"काठमाडौं : आज बिहान तराईका केही भागमा हुस्सु लागेको भए पनि देशको अन्य भागमा मौसम सामान्यतया सफा रहेको जल तथा मौसम विज्ञान पूर्वानुमान महाशाखाले जनाएको छ। आज दिउँसो लुम्बिनी, सुदूरपश्चिम र कर्णाली प्रदेशका केही स्थान तथा देशका बाँकी प्रदेशका पहाडी भागका एकदुई ठाउँमा मेघगर्जन र चट्याङसहित हल्का वर्षा हुने महाशाखाले बुलेटिनमा उल्लेख गरेको छ। त्यस्तै सुदूरपश्चिम, कर्णाली र गण्डकी प्रदेशका उच्च पहाडी तथा हिमाली भागका केही स्थानमा तथा देशका बाँकी उच्च पहाडी तथा हिमाली भागका केही स्थानमा हल्का हिमपातको सम्भावना पनि रहेको महाशाखाले जनाएको छ । आज राती पनि गण्डकी, सुदूरपश्चिम र कर्णाली प्रदेशका पहाडी भागका केही स्थानमा तथा बाँकी प्रदेशका पहाडी भेगका एकदुई स्थानमा मेघगर्जन र चट्याङसहित हल्का वर्षा हुने साथै सुदूरपश्चिम र कर्णाली प्रदेशका उच्च पहाडी तथा हिमाली भागका केही स्थानमा तथा बाँकी प्रदेशका उच्च पहाडी तथा हिमाली भागका एकदुई स्थानमा हल्का हिमपात हुने जनाइएको छ।"
दुई चेलीलाई न्याय माग्दै ढल्केबरमा प्रदर्शन,"ढल्केबर(धनुषा) : बुधबार देशभर विभिन्न कार्यक्रम गरी प्रजातन्त्र दिवस मनाइरहँदा धनुषाको ढल्केबरमा दुई चेलीलाई न्याय माग्दै प्रदर्शन गरिएको छ। रिंकु सदा र प्रकृति लम्सालको न्यायका लागि धनुषाको ढल्केवरमा प्रदर्शन गरिएको हो। सिरहाको नवराजपुर गाउँपालिका१ भगवतीपुरकी १७ वर्षीया किशोरी रिंकुकुमारी सदा र भारतको ओडिसास्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी)मा अध्ययनरत रूपन्देहीकी नेपाली विद्यार्थी प्रकृति लम्सालको शंकास्पद मृत्यु प्रकरण बारे निष्पक्ष छानबिन गर्न माग गर्दै सचेत युवाहरूले ढल्केबरमा विरोध याली निकाल्दै प्रदर्शन गरेका हुन्। उनीहरूले रिंकु र प्रकृतिको सम्झनामा मैनबत्ती बालेर घटनामा संलग्न र पञ्चायती गर्नेहरूलाई कानुनी कारबाहीको दायरामा ल्याउन माग गरेका छन्। प्रदर्शनका क्रममा उनीहरूले बलात्कार पीडितलाई न्याय दे, अपराधीलाई कारबाही गर, बलात्कारको मूल्य तोक्ने पञ्चहरूमाथि कारबाही गर, जस्टिस फर रिंकु सदा, प्रकृति लम्साललाई न्यायदे लगायतका नारा लेखिएका प्लेकार्ड बोकेका थिए। कोणसभामा महिला अधिकारकर्मी बिना कडारी, दीपिका लामा, सामाजिक अभियन्ता विजय दास, युवा अभियन्ता रबिन्द्र महतोलगायतले मन्तव्य राखेका थिए। महिला अधिकारकर्मी बिना कडारीले रिंकुकुमारी र प्रकृति लम्सालमाथि अन्याय भएको बताइन््। दोषीलाई कानुनी कठघरामा ल्याइएन भने हामी थप सशक्त आन्दोलन गर्ने जानकारी दिइन्। सामाजिक अभियन्ता विजय दासले महिलामाथिको हिंसाको अन्त्य हुनुपर्ने बताए। रिंकु र प्रकृति मात्र होइनन् हरेक पीडितका लागि न्याय खोज्नु सबैंको दायित्व उनले उल्लेख गरे। रिंकु सदा र प्रकृति लम्साल दुवै घटनामा पीडितलाई न्याय दिनुपर्ने वक्ताहरूको भनाइ थियो। अपहरण र सामूहिक बलात्कारमा परेको घटना गाउँमै मिलाउन भएको पञ्चायतीपछि रिंकु आफ्नै घरको टिनको छानोमा पासो लगाइ झुन्डिएको अवस्थामा फेला परेकी थिइन्। रिंकु गत माघ २७ गते राति शौच गर्न घरबाहिर निस्कँदा स्थानीय तीन युवकबाट सामूहिक बलात्कारमा परेकी थिइन्। घटनालाई पञ्चायती बसेर गाउँमै ढाकछोप गर्ने प्रयास गरिएको थियो। त्यस्तै, भारतको ओडिसा राज्यस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयको होस्टेलमा नेपाली विद्यार्थी प्रकृति मृत फेला परेकी थिइन्।"
प्रकृति लम्सालको मध्यराति नै स्वर्गद्वारी घाटमा अन्तिम संस्कार,"भैरहवा : भारतको केआईआईटीमा शंकास्पद मृत्यु भएकी नेपाली विद्यार्थी प्रकृति लम्सालको अन्तिम संस्कार मध्यराति नै गरिएको छ । आइतबार विश्वविद्यालयको छात्रावासमा मृत अवस्थामा फेला परेकी उनको मंगलबार पोष्टमार्टमपछि उनको शव परिवारको जिम्मा लगाइएको थियो। बुधबार विमानमार्फत ओडिसाको भुवनेश्वरबाट दिल्ली हुँदै गोरखपुरसम्म उनको शव ल्याइएको हो। प्रहरीका अनुसार त्यसपछि सडक मार्गबाट एम्बुलेन्समा बेलहिया नाका हुँदै उनको शव भैरहवा ल्याइएको थियो। शवलाई राती नै भैरहवा परिक्रमा गराई स्वर्गद्वारी घाटमा पुर्याएर उनको अन्त्येष्टि गरिएको थियो । उनको अन्त्येष्टिमा केआईआईटीमा अध्ययनरत उनका सहपाठी आफन्तजन र सर्वसाधारणहरूको ठूलो उपस्थिति रहेको थियो । भारतमा प्रहरीले घटनाको अनुसन्धान गरिरहेको छ। यता विद्यालयले निकालेपछि विद्यार्थीहरू अत्यन्त कष्ठका साथ १६ जना विद्यार्थी नेपाल आइपुगेका छन्। भारतको ओडिसा राज्यस्थित कालिंगा इन्स्टिच्युट अफ इन्डस्ट्रियल टेक्नोलोजी(केआईआईटी)बाट फिर्ता आएका विद्यार्थीहरू सुरक्षाको सुनिश्चिता नगरेसम्म जान नसक्ने बताउँछन्। विश्वविद्यालय प्रशासनले फिर्ता आउनका लागि विद्यार्थी, अभिभावकलाई फोन गरेर र चिठी लेखेर बोलाए पनि उनीहरू घटना सम्झिएर तत्काल जान नसक्ने बताउँछन्। हरेक नेपाली विद्यार्थी अहिले मानसिक त्रासमा रहेको उनीहरू बताउँछन्। उनीहरू फेब्रुअरी २८ बाट हुने परीक्षा सार्न पनि कलेज प्रशासनसँग माग गरेका छन्। कुटपिट गर्ने सेक्युरिटी गार्ड, बाउन्सर, दुर्व्यवहार गर्ने बार्डेनलगायत कारबाही नगरेसम्म कुनै पनि हालतमा फिर्ता हुन नसक्ने उनीहरूको तर्क छ। मृत भेटिएको घटना र त्यसपछि उत्पन्न परिस्थितिबाट पीडित नेपाली विद्यार्थीको न्यायका लागि नेपाल सरकारले पहल गरिरहेको छ।"
१५० वर्ष पुरानो बस्तीमा ६ वर्षपछि पुग्दा,"वीरगन्ज : गाउँमा बिजुली नहुँदा जंगली जनावरको डरले संसाँझै घरभित्र छिरिहाल्थे गाउँले। बस्ती छेउकै खोलाबाट गाग्री र ग्यालेनमा भरेर ल्याएको पानी नै पिउँथे। नुहाउन र लत्ताकपडा धुने सबै काम त्यही खोलाको पानीबाट हुन्थ्यो। पर्सा राष्ट्रिय निकुञ्ञको घनाजंगल बीचमा अवस्थित शिकारीवास गाउँका स्थानीयको दुःख त्यतिमा मात्रै सीमित थिएन। गाउँमा कसैलाई सामान्य ज्वरो आइहाल्यो भने एक चक्की सिटामोलका लागि पनि जंगलको ७ किलोमिटर गोरेटो बाटो छिचोलेर ब्रह्मानगर वा विजयवस्तीको हेल्थपोस्टमा पुग्नु पथ्र्यो। सिकिस्त बिरामी परे परिवारजन र छिमेकीले ढोड्सन् (कपडा र बाँसको झोलुंगे) मा बोकेर ७ किलोमिटर परको त्यही विजयवस्तीको हेल्थपोस्टमा पुर्याउँथे। कारण गाउँमा न हेल्थपोस्ट थियो, न एम्बुलेन्स आउन सक्ने कच्ची बाटो नै। तर, अहिले गाउँका पोलहरूमा सोलार बत्ती झलमल्ल बल्छ। त्यसकै उज्यालोमा गृहणी महिलाले साँझ पर्दासम्म पनि गाउँका धारामा निर्धक्क भएर घरका कामधन्दा सकाउँछन्। अब खोलाको धमिलो पानी पिउनुपर्ने बाध्यता पनि छैन स्थानीयलाई। ५२ घरधुरी रहेको शिकारीवासका विभिन्न सात स्थानमा धाराको व्यवस्था गरिएको छ। गाउँमा कोही सिकिस्त बिरामी परिहाले अस्पतालमा लैजान गाउँमै एम्बुलेन्स आइपुग्छ (वर्षात्को समयबाहेक)। दुई वर्ष यतादेखि गाउँमै हेल्थपोस्ट पनि सञ्चालनमा आइसकेको छ। सामान्य घाउचोेट लागे, ज्वरो रुघाखोकी लागे बिरामीले गाउँमै औषधिमुलो गर्न पाउँछन्। जंगलको बाटो थोरै भए पनि चौडा पारेर ग्राभेल गरिएको छ। जसका कारण मोटरसाइकल, ट्याक्टर, एम्बुलेन्स, साना गाडी गाउँमै आइपुग्छन्। गाउँ परको जंगलभित्रको खोलाको मुहानलाई व्यवस्थित गरेर त्यहाँबाट गाउँसम्म पाइप बिछ्याएर सात ठाउँमा धाराको व्यवस्था गरिएको स्थानीय अगुवा सुजित बस्नेत बताउँछन्। ६ वर्षपछि अन्नपूर्णकर्मी शिकारीवास पुग्दा भेटिएका बस्नेतले भने, अब पहिलाको जस्तो खोलाको धमिलो पानी पिउनु परेको छैन अहिले। पालिकाको आर्थिक सहयोगमा गाउँमा सात ठाउँमा धाराको व्यवस्था गरिएको छ। यसले धेरै हदसम्म सजिलो भएको छ।सोलारबत्तीले उज्यालो देखिएको शिकारीवास गाउँ। यस्तै शिकारीवासमा वैकल्पिक ऊर्जा प्रवद्र्धन केन्द्रको लगानीमा सोलारमार्फत विद्युतीकरण गरिएपछि गाउँ उज्यालो भएको बस्नेतले बताए। उनका अनुसार, सौर्य ऊर्जाबाट २३ किलोवाट बिजुली उत्पादन गरेर ५२ घरधुरीमा बिजुली उपलब्ध गराइएको छ। यस्तै गाउँभरि रहेका २५ वटा पोलमा पनि बत्ती बल्छ। शिकारीवासका रैथाने ५८ वर्षीय बमभोला महतोले भने, सोलारको बत्तीले गाउँ अचेल उज्यालो छ। साँझसम्म पनि महिला धारामा गएर घरको कामधन्दा सकाउँछन्। पहिलाको जस्तो साँझमा जंगली जनावरको डर अचेल हुँदैन। सोलारको बिजुलीबाट घरघरमा बत्ती बल्छ। टीभी, फ्रिज पनि चल्छ। यसले हामी गाउँलेको जीवनशैली थोरै भए पनि फेरिएको छ, स्थानीय अगुवा बस्नेतले भने। विगत दुई वर्षदेखि गाउँमै हेल्थ पोस्ट पनि सञ्चालनमा आएको कारण औषधि उपचारका लागि पहिलाको जस्तो सात किलोमिटर जंगलको बाटो पार गरेर अस्पतालमा जानुपर्ने बाध्यता अहिले टरेको अगुवा बस्नेतले बताए। उनले भने, हेल्थपोस्टमा एक जना अहेब बस्छन्। पहिलाको जस्तो एक चक्की सिटामोलका लागि सात किलोमिटर पैदल हिँडेर जानुपर्ने बाध्यता छैन अहिले। घाउको मलमपट्टी, पानी चढाउने काम यही हुन्छ, सामान्य औषधिहरू पनि पाइन्छ अहिले। गाउँमा कोही सिकिस्त परे गाउँमै एम्बुलेन्स पनि आउन सक्ने भएको भन्दै उनले भने, तर वर्षात्को समयमा अलि समस्या हुन्छ। आठ महिना चाहिँ एम्बुलेन्स गाउँमा सजिलै आउँछ। ६ वर्षपहिले यही बस्ती शिकारीवासमा अन्नपूर्णकर्मी पुग्दा राज्यको उपस्थितिका रूपमा दुईकोठे जीर्ण अवस्थाको एउटा विद्यालय भवन मात्रै थियो। पाँच कक्षापछिको आधारभूत शिक्षाका लागि सात किलोमिटर जंगलको जोखिमपूर्ण बाटो हिँडेर अन्य गाउँका विद्यालयमा जानुपर्ने बाध्यता हुँदा स्थानीयका अधिकांश बालबालिका पाँच कक्षा पास गरेपछि विद्यालय नै जाँदैनथे। तर, अहिले उक्त विद्यालयको चारकोठे भवन बन्दैछ। बस्नेतले भने, अहिले त स्कुलमा विद्यार्थीको संख्या पनि बढेर ४ सय ९९ पुगिसकेको छ। चारकोठे नयाँ भवन पनि बन्दैछ। छिट्टै निर्माणको काम सकिन्छ। विद्यालयमा दुई जना स्थायी, एक निजी स्रोतका र एक बाल विकासका गरी चार जना शिक्षकहरू हुनुहुन्छ। विद्यालयको अवस्थामा पहिलेको भन्दा अहिले धेरै सुधार आउँदैछ। ५६ वर्षअघिसम्म ढुंगेयुगमा बाँचिरहेको जस्तो देखिने शिकारीवास गाउँमा शिक्षा, स्वास्थ्य, खानेपानी, सडक, विद्युत्लगायतका क्षेत्रमा सुधार आउँदै गर्र्दा स्थानीयले थोरै भए पनि राज्यको उपस्थिति हुन थालेको महसुस गर्न थालेका छन्। तर अझै पनि सडकको असुविस्ता, जंगल जनावरको उपद्रो, खोलाको कटान इत्यादि समस्या भने ज्युँका त्युँ नै रहेको स्थानीयको दुःखेसो छ। स्थानीय वृद्धा लक्ष्मी चौधरीले भनिन्, पहिलाको जस्तो खोलाकै पानी पिउनुपर्ने अवस्था अहिले छैन। गाउँमा धाराहरू छन्। लगाएको बालीनाली हात्ती, घोडगदाहा, बँदेलले सबै सखाप पारिदिन्छन्। सरकारले जंगली जनावरको उपद्रो रोक्ने व्यवस्था मिलाइदियो भने हामीलाई धेरै राहत मिल्थ्यो। गाउँमै भेटिएकी अर्की वृद्धा भंगीय देवी थरुनीले भनिन्, पहिलेको भन्दा अहिले धेरै सुविस्ता छ। तर हामी अहिले पनि खरको झप्रोमै बस्नु परेको छ। सरकारले हामी गरिबका लागि कमसे कम जस्तापाता दियो भने अलि राम्रो हुन्थ्यो। स्थानीय बमभोला महतो थारूले नदी कटान रोक्न तटबन्ध, जंगली जनावरको उपद्रो रोक्न सोलार फेन्सको तारबार, सडकको स्तरोन्नति र विद्युतीकरण सरकारले गरिदिनुपर्ने माग गरे। उनले भने, अहिले त सोलार बत्तीले काम चलिररहेको छ। तर, यो सोलार प्लान्ट कहिलेसम्म चल्ने ठेगान छैन। त्यसकारण राष्ट्रिय प्रसारणको लाइनबाट विद्युतीकरण सरकारले गरिदिनुपर्छ। सरकारले नदी कटान, जनवारको उपद्रो, विद्युतीकरण र सडकको काम गरिदियो भने शिकारीवास स्वर्ग जस्तै बन्ने उनले बताए। तर सरकार वा राजनीतिक दलका नेताहरूले आश्वासनमात्रै बाँडदै आएको उनले सुनाए। उनले भने, चुनावका बेला सबै पार्टीका नेताहरू गाउँमा आउँछन्। यहाँको समस्या समाधान गरिदिन्छांै भनेर भाषण गर्छन्। तर, जितेर गएपछि भने गाउँमा मुख देखाउन पनि आउँदैनन्। स्थानीय अगुवा बस्नेतले पनि शिकारीवासमा खोला कटानको समस्याले गाउँलेहरू धेरै पीडित रहेको बताए। उनले भने, पहिले यो गाउँमा आवादीको जग्गा १ सय ६० बिघा थियो। तर खोलाले कटान गर्दै जाँदा अहिले आवादी जग्गा ८५९० बिघामात्रै छ। ब्रह्मानगरदेखि जंगल हुँदै शिकारीवास गाउँमा पुग्ने अहिलेको ग्राभेल सडकको स्तरोन्नति, राष्ट्रिय प्रसारणको लाइनबाट विद्युतीकरण र जंगली जनावरबाट बाली जोगाउने व्यवस्था सरकारले गरिदिनु पर्ने उनको माग छ। उनले भने, हाम्रो गाउँमा अहिले भनेका मुख्य यही तीन वटा समस्या छन्। सरकारको ध्यान जाओस्। उनले निर्वाचित जनप्रतिनिधिहरू चुनावका बेला मत माग्न मात्रै गाउँमा आउने गरेको तर जितेर गएपछि भने फेरि फर्किएर नआउने गरेको बस्नेतले भने। नेताहरूप्रति व्यंग्य गर्दै उनले भने, नेताहरू त पाँच वर्षमा लाग्ने गढीमाई मेलाको जस्तै छन्। भोट माग्न आउँदा हाम्रा यी सबै समस्या समाधान गरिदिन्छांै भनेर आश्वासन दिन्छन्। तर जितेर गएपछि मुख देखाउँदैनन्। फेरि पाँच वर्षपछि अर्को चुनावमा मात्रै भोट माग्न गाउँमा आइपुग्छन्। बस्नेतका अनुसार पर्साको ठोरी गाउँपालिका३ मा पर्ने शिकारीवास पर्सा र चितवन राष्ट्रिय निकुञ्जको जंगल बीचको समथर खाली भूमिमा झन्डै एक सय ५० वर्षपहिले बसाइएकोे बस्ती हो। वीरगन्जठोरी हुलाकी सडक खण्डमा पर्ने ब्रह्मनगर गाउँको चोकबाट उत्तरतिर सात किलोमिटर जंगलको कच्ची बाटो पार गरेपछि पुगिने शिकारीवास गाउँमा दुई दशक अघिसम्म झन्डै एक सय घरधुरी थिए। तर सरकारको तर्फबाट आधारभूत सेवासुविधा पुग्न नसकेपछि शिकारीवास गाउँबाट स्थानीय आफ्नो थातथलो छाडेर अन्यत्र पलायन हुँदै गए र त्यसपछि त्यहाँ अहिले ५०५२ घरधुरी मात्र छन्।"
"जहाँ बालबालिका देख्न शुक्रबार कुर्नुपर्छ, अनि लाग्छ, गावैं उज्यालो","गोरखा : सानो दिप्लिङ र ठूलो दिप्लिङमा बालबालिका र युवा हुँदै नभएका भने होइनन्। उनीहरू कोही शिक्षाका लागि त, कोही कामका लागि गाउँभन्दा टाढा बजारमै बसेका छन्। बिदाका बेलामा आक्कलझुक्कल आउँछन् अनि हिँडिहाल्छन्। बालबालिका नभएका होइनन्, छन्, ठूलो दिप्लिङका ८१ वर्षीय टंकबहादुर गुरुङ भन्छन्, शुक्रबार साँझतिर स्कुल छुटेपछि हरर् आउँछन्। घरगाउँ नै उज्यालो भए जस्तो लाग्छ। तर शनिबार बिहान खाना खाएर सबै फर्किन्छन्। गाउँ त फेरि ठण्डाराम। छोराछोरी, नातिनातिनी भन्ने त छँदैछैनन्। काखे बच्चासमेत लिएर छोरी बुहारीहरू बजारतिर बस्न गएको उनको भनाइ छ। ठूलो दिप्लिङ गुरुङ बस्तीले भरिएको गाउँ हो, सानो दिप्लिङ चाहिँ मगरहरूको। छोराछोरी पढाउन भन्दै ठूलो दिप्लिङका सबै महिला लक्ष्मीबजारमा गएको ७५ वर्षीय रूपबहादुर गुरुङ बताउँछन्। मेरो चार भाइ छोराहरू सप्पै (सबै) बाहिर छन्। बुहारीहरू पनि सप्पै नातिनातिनी पढाउन लक्ष्मीबजारमा छन्, उनी भन्छन्, घरगाउँमा त हामी बूढाबूढी मात्तै (मात्रै) छम्। जुग जमाना नै त्यस्तै छ, बूढालाई केही भए बूढीले हेर्ने मात्तै हो, बूढीलाई केही भए बूढाले हेर्ने हो। छोराछोरीको पैसाको मुठाले के नाप्छ र ? चल्ती चलनै यस्तै छ। विद्यालय नभएकाले गाउँ बालबालिकाविहीन भएको उनको बुझाइ छ। एउटा स्कुल थियो, त्यही पनि ढल्यो, उनी थप्छन्, नानीबाबुलाई अन्धकारमा राख्न पनि त भएन नि। पठाउनै पर्यो। मेरै चार भाइछोराका बुहारीहरू लक्ष्मीबजारमा बच्चा पढाउन गाका छन्। शुक्रबार हाफ छुट्टी हुन्छ। आउँछन्। आउँदा त रमाइलो लाग्छ। बूढीमाउले रमाइरमाइ भाततिउन पकाउँछिन्। सबै मिलेर खायो रमायो, भोलिपल्ट बिहान उठेर जान्छन्। फेरि जस्ताको तस्तै टाँ। जन्ती मलामीमा पनि बूढाखाडा मात्रै हुने उनको भनाइ छ। जसको घरमा हेरे नि ५५, ६० कटेका बूढाबूढी मात्र छम्। ५५, ६० मुनिका मान्छे त गाउँमा फेला पार्नै सकिँदैन, उनी भन्छन्, मलामी पनि, जन्ती पनि बूढाखाडामात्रै हो। युवाजति विदेशतिर, महिलाजति बजारतिर ठूलो दिप्लिङमा बालबालिका र युवायुवती शून्य भएको १० वर्षभन्दा धेरै भयो। गाउँका अधिकांश युवाहरू वैदेशिक रोजगारीमा छन्। उनीहरू आफ्ना जहान बालबच्चा लिएर सहर गएर बस्छन्। हुर्के बढे, पँखेटा लाएपछि चर्न गइहाल्छन्, स्थानीय गौमाया गुरुङ भन्छिन्, बच्चा जन्मेपछि बुहारीहरू बजारतिर डेरा लिएर सरिहाल्छन्। बच्चा जन्मिनु त बजारको भिसा लाग्नुजस्तै हो। अलिअलि गर्दागर्दै गाउँमा बालबालिका शून्य भएको उनी बताउँछिन्। जिरै भएको १० वर्षभन्दा धेरै भयो, उनी भन्छिन्, स्कुलै खारेज भएपछि कहाँ बस्छन् त केटाकेटी। बस्न मन लागेर पनि कहाँ बस्न पाइयो र ? जमानाअनुसार पढ्नै पर्यो। गाउँमै राम्रो विद्यालय भयो भने बालबालिका गाउँमै टिक्ने उनको भनाइ छ। वृद्धा श्रममा परिणत हुँदै गाउँबस्ती बालबालिका र युवाहरू नभए पनि यस गाउँका कुनै पनि घरमा ताला भने लागेको छैन। यत्रो घरधुरी छ। कुनै घरमा नि ताला त लागेको छैन। घरघरमा बूढाबूढी दुईदुई जना मात्र बस्छन्, उनी भन्छन्, बालबालिका नभएको कहाँ हो र ? तर स्कुल उड्यो। कहाँ पढाउने ? अहिले त सप्पै बजारतिर छन्। यस भेगका बासिन्दाहरू बालबच्चा पढाउन भनेर प्रायः लक्ष्मीबजारतर्फ जाने गर्छन्। चितवन जानेको संख्या पनि धेरै नै छ। कोही काठमाडौं पनि जाने स्थानीयवासी बताउँछन्। लक्ष्मीबजारमा कोही डेरा लिएर बसेका छन्, कोही घर बनाएर, टंकबहादुर बताउँछन्। विद्यालय थियो, तर छोराछोरी पढाउनै मानेनन् गाउँमा विद्यालय नभएको होइन। ऋषिकुल प्राथमिक विद्यालय थियो। तर नजिकको तीर्थ हेलाँ, गाउँको विद्यालयमा कसैले पनि बालबच्चा पढाएनन्। प्रकारान्तरमा विद्यालय बन्द भयो। अहिले गाउँले भन्छन्, गाउँको विद्यालय बन्द भएकाले बालबालिका बाहिर लानुपर्यो। अनि जनप्रतिनिधि भन्छन्, गाउँलेले बालबच्चा बाहिर लगेकाले विद्यालय बन्द हुन पुग्यो। गाउँले र जनप्रतिनिधिबीच विद्यालयबारे जुवारी चले पनि दिप्लिङमा न रह्यो विद्यालय, न रहे बालबालिका। ऋषिकुल प्राविको आडैमा अहिलेका वडाध्यक्ष प्रेम गुरुङको घर छ। कुनैबेला उनी सो विद्यालय व्यवस्थापन समितिका अध्यक्ष पनि थिए। २०७५ सालदेखि गाउँको विद्यालय सदाका लागि बन्द भयो, गुरुङ भन्छन्, फेरि पनि विद्यालय सञ्चालन गर्न सकिन्छ कि भनेर घरदैलो गर्यौँ, आमभेला गर्यौँ। छोराछोरी पठाइदिनू न भन्दै हात जोड्दा पनि कसैले पठाएनन्। मिहिनेत खेरा गयो। ईसीडीसम्म सञ्चालन गर्न सके कम्तीमा काखको बच्चा त घरमै हुन्थे। विद्यालय चलेमा आवश्यक सहयोग गर्न पालिका तयार रहेको उनको भनाइ छ। तर उठ्नै नसक्ने गरी विद्यालय ढलेको उनको निष्कर्ष छ। घरसंख्या ३६, जनसंख्या ३० सहिद लखन गाउँपालिका१ का प्रायः सबै गाउँबस्तीको अवस्था उस्तै रहेको वडाध्यक्ष प्रेम गुरुङको भनाइ छ। हाम्रो गाउँमात्र कहाँ हो र महेन्द्रशक्ति हाइस्कुल रहेको पुरानो गाउँ हेर्न जानुस् न, उनी भन्छन्, घरसंख्याभन्दा जनसंख्या कम छ। भन्न पनि लाजमर्दो छ। १५ वर्ष अघिसम्म यहाँ ६५ घरधुरी थिए। अहिले कोही चितवन गए, कोही काठमाडौं। चितवन लदरीमा यहाँका २५ घरधुरी पुगेका छन्। उनीहरूले त्यहाँ बक्राङगाउँ जमाएका छन्। लक्ष्मीपुरमा १५ घरपरिवार। लक्ष्मीपुरमा पनि सबै एकै ठाउँमा आफ्नै टोल बनाएर बसेका छन्। कोही काठमाडौं, कोही विदेशका स्थायी बासिन्दा बन्न पुगेका छन्। पुरानोगाउँमा महेन्द्रशक्ति मावि चलिरहेको छ। कुल ६२ जना रहेको यस माविमा पुरानो गाउँका चाहिँ कत्ति पनि विद्यार्थी नरहेको प्रधानाध्यापक प्रकाश अर्यालले जानकारी दिए। यही गाउँको विद्यार्थी चाहिँ यस विद्यालयमा छैनन्। गोरखामा विद्यालय स्थापना गर्नुअघि पुरानोगाउँमा गायत्री गणेश नामका दृष्टिविहीन गुरु थिए। प्राध्यापक डा वासुदेव त्रिपाठी, नेता तथा साहित्यकार चिरञ्जीवी वाग्लेलगायत गोरखा र यसआसपास नाम चलेका अन्य विद्वानहरू बाल्यकालमा उनको घरमै पढ्न पुग्थे। वाकसिद्धि पाएका भनेर नाम चलेका गुरु गायत्री गणेश प्रायः तपस्यारत रहन्थे। त्यसैले उनको घरमा सञ्चालित गुरुकुलको नामबाट पछि विद्यालयको नाम नै ऋषिकुल नामकरण गरिएको स्थानीयको भनाइ छ। संस्कृति विश्वविद्यालयका उपकुलपति प्राध्यापक डा शिवहरि मरहट्टाको गृहनगरसमेत रहेको यहाँका गाउँहरू अहिले निर्जन बन्दै गएका छन्। विद्यालयहरू पनि विद्यार्थीविहीन बन्दै गइरहेका प्रअ अर्यालको भनाइ छ। सानो दिप्लिङको पनि हालत उही हो। यहाँ जम्माजम्मी ८६ घरधुरी छन्। यहाँका घरहरूमा पनि बूढाबूढीमात्र रहेको वृद्धाश्रम जस्तो छ। बालबच्चा नभएर विद्यालयको तह घटाइएको छ। पाँच कक्षासम्म सञ्चालित यहाँ विद्यार्थीविहीन बन्दै गएपछि अहिले तीन कक्षामा झारिएको छ। त्यत्तिमा पनि विद्यार्थी संख्या जम्मा पाँच ६ जनामात्र छन्। पुरानो गाउँको छेवैमा रहेको पन्त गाउँ अहिले साँच्चै निर्जन बनेको छ। आठ वर्षअघिसम्म १६ घरपरिबार रहेको पन्त गाउँ अहिले पूर्ण रूपमा निर्जन रहेको हाल काठमाडौंमा व्यवसाय गरी बस्ने काशीनाथ पन्त बताउँछन्। हाम्रो गाउँमा कुनैबेला १६ घरधुरी थिए, तर अहिले सबै घर खाली छन्, पन्त भन्छन्, व्यापार, व्यवसाय खोज्दै हिँड्दा कोही कतै, कोही कतै भए। सातवटा घर त भत्किसकेका छन्। अझै कति भत्किने हुन्। साविक बक्राङ गाविसअन्तर्गत पर्ने सहिद लखन गाउँपालिका १ का गाउँहरू वृद्धाश्रम जस्ता छन्। गाउँ छाड्ने दर बढिरहे पनि बसाइँसराइ प्रमाणपत्र भने केहीले मात्र लगेका छन्। वडा कार्यालयबाट प्राप्त तथ्यांकअनुसार यस वडाबाट विगत पाँच वर्षमा ९८ परिवारले मात्र बसाइँसराइ प्रमाणपत्र लगेका वडासचिव कृष्ण अर्यालले जानकारी दिए। न ज्युँदाका जन्ती छन्, न मर्दाका मलामी सहिद लखन १ को यो दृश्य गोरखाका आम गाउँबस्तीको प्रतिबिम्ब हो। अहिले सबैको मुखबाट गाउँ वृद्धा श्रम बन्यो भन्ने मात्र सुनिन्छ, तर अवस्था त्यतिमात्र छैन। वृद्धवृद्धालाई स्याहारसम्भार गर्नेहरू पनि गाउँमा नरहेको सामाजिक संघसंस्थामा रहेर काम गरिरहेका हरि देवकोटाको टिप्पणी छ। उनी भन्छन्, गाउँ वृद्धा श्रम बन्यो भन्ने भाष्य पुरानो भइसक्यो। अवस्था त्योभन्दा फरक भइसकेको छ। अहिले वृद्धावृद्धालाई स्याहारसम्भार गर्नेहरू पनि गाउँमा छैनन्। बिरामी पर्दा उपचार पाएका छैनन्। उमेर भएकाहरू रोजगारीका लागि विदेशमा छन्। उनीहरूका श्रीमती, बालबच्चा सहरमा छन्। घरकुरुवा बनेर बसेका वृद्धवृद्धा अशक्त भइसकेका छन्, तर स्याहारसम्भार गर्नेहरूको अभाव छ। अब गाउँगाउँमा वृद्धवृद्धाको बिचल्लीको दृश्य देख्ने दुर्दिन आएको छ। ज्युँदाको जन्ती, मर्दाको मलामी भन्ने उखान परिवर्तन हुँदैछ। गाउँमा न ज्युँदाका जन्ती छन्, न मर्दाका मलामी छन्। गाउँमा पूर्वाधार विकास भएन भन्ने भाष्य पनि पुरानो बन्दै गएको उनको टिप्पणी छ। भूकम्पपछि गाउँबस्ती, डाँडाकाँडामा भीमकाय विद्यालय भवन बने तर, १० बर्ष नबित्दै ती प्रयोगविहीन खण्डहर भइरहेका छन्। रोड खनिएका छन्, स्तरोन्नति हँुदैछन् तर मोटर कुदाउने छैनन्। खानेपानी, सिँचाइ योजनाहरू बनिरहेका छन् तर, उपभोक्ता छैनन्। सामुदायिक भवनहरू बनेका छन्, प्रयोगकर्ताहरू छैनन्, देवकोटाले भने। गाउँमा आर्थिक रूपमा कमजोरहरू मात्र बाँकी रहँदा उनीहरूको मनोविज्ञानमा पनि नराम्ररी असर पारिरहेको देवकोटाको भनाइ छ। देवकोटाको विश्लेषण छ, अहिले जो गाउँमा छन्, उनीहरू हामी गरिब, हामी कमजोरहरू मात्र गाउँमा छौँ भन्ने मनोविज्ञानले विक्षिप्त भएका छन्। उनीहरूका बालबच्चा पनि सक्नेहरू गए, हाम्रा बुवाआमा कमजोर भएर हामी गाउँमा बाँकी रहेका छौँ भन्ने मनोविज्ञानले घर गरेको छ। यसले गाउँको अवस्थालाई झन् अन्धकारतिर लैजान्छ। रोजगारी सिर्जनाले गाउँ गुल्जार हुन्छ वैदेशिक रोजगारीका कारण गाउँ निर्जन भएको मानवअधिकारकर्मी एवं अधिवक्ता स्थानेश्वर दुवाडीको विश्लेषण छ। उनी भन्छन्, हामी गाउँ जाँदा भेटघाट, जमघट, चहलपहल निकै बाक्लो हुन्थ्यो। तर अहिले गाउँ जाँदा शून्यजस्तो लाग्छ। ठूलठूला बारीका पाटा बाँझै देखिन्छन्। धान उब्जिने खेतहरू झाडी बनिसकेका छन्। गाउँमा मान्छे नबसेपछि घरभित्रैसम्म बाँदरको रजाइँ छ। बाँदर आतंकले पनि मान्छेलाई गाउँमा बसिनसक्नु छ। यस्तो अवस्था किन आयो ? मेरो बुझाइमा वैदेशिक रोजगारीले यो अवस्था सिर्जना भएको हो। स्वदेशमा रोजगारी छैन। दुई, चार पैसाको मुख हेर्न पनि वैदेशिक रोजगारीमा जानु पर्ने अवस्था छ। विदेश गएपछि अलिअलि कमाइ हुन्छ। अनि श्रीमती, छोराछोरीलाई सहरमा लगेर राख्छन्। २०७५ सालदेखि गाउँको विद्यालय सदाका लागि बन्द भयो। फेरि पनि विद्यालय सञ्चालन गर्न सकिन्छ कि भनेर घरदैलो गर्यौं, आमभेला गर्यौं। छोराछोरी पठाइदिनू न भन्दै हात जोड्दा पनि कसैले पठाएनन्। मिहिनेत खेर गयो। ईसीडीसम्म सञ्चालन गर्न सके कम्तीमा काखको बच्चा त घरमै हुन्थे। प्रेम गुरुङ  वडाध्यक्ष, सहिद लखन गाउँपालिका १ हामी गाउँ जाँदा भेटघाट, जमघट, चहलपहल निकै बाक्लो हुन्थ्यो। तर अहिले गाउँ जाँदा शून्य जस्तो लाग्छ। गाउँमा मान्छे नबसेपछि घरभित्रैसम्म बाँदरको रजाइँ छ। बाँदर आतंकले पनि मान्छेलाई गाउँमा बसिनसक्नु छ। यस्तो अवस्था किन आयो ? स्थानेश्वर दुवाडी, अधिवक्ता एवं मानव अधिकारकर्मी गाउँमा विद्यालयका संरचना छन्, गुणस्तरीय शिक्षा छैन। स्वास्थ्यचौकी छ तर स्वास्थ्यकर्मी बस्दैनन्। यस्ता आधारभूत सेवाबाट नै बिमुख भएपछि गाउँ छोडेर मानिस सहर आउन थालेका छन्। दीपेश घिमिरे, समाजशास्त्री गाउँमा पूर्वाधार विकास भएन भन्ने भाष्य पनि पुरानो बन्दै गएको छ। भूकम्पपछि गाउँबस्ती, डाँडाकाँडामा भीमकाय विद्यालय भवन बने तर, १० वर्ष नबित्दै ती प्रयोगविहीन खण्डहर भइरहेका छन्। हरि देवकोटा, सामाजिक अभियन्ता जनसंख्याको घट्दो दरले पनि गाउँघर निर्जन बन्दै गएको उनको बुझाइ छ। कम्तीमा दुई सन्तानमात्र भएको भए पनि यस्तो हुँदैनथ्यो कि ? एक सन्तान भए पुग्छ भन्ने मान्यता राष्ट्रियस्तरमै विकास भइरहेको छ। यो राम्रो होइन, उनले भने, सन्तान कम्तीमा कति, बढीमा कति जन्माउने भन्ने विषयमा राष्ट्रिय मान्यता आवश्यक पर्छ। अनि अर्को कुरा, यदि स्वदेशमै रोजगारी सिर्जना भयो भने धेरै हदसम्म युवाहरू विदेश जान छोड्ने थिए। युवा बिदेसिएनन् भने गाउँठाउँ फेरि भरिन्छ, गुल्जार हुन्छ। यसका लागि राष्ट्रिय नीति नै परिवर्तन गर्नुपर्ने उनको भनाइ छ। गाउँलाई गाउँ बन्न दिएनौं गाउँलाई गाउँ बन्न नदिई सहर बनाउने प्रयास भएको समाजशास्त्री दीपेश घिमिरेको बुझाइ छ। हाम्रो विकासको मोडेल कस्तो अपनायौं भने गाउँलाई गाउँजस्तै राखेर सबै सुविधा पुर्याउनुपर्ने हो तर गाउँलाई हामीले सहर बनाउने दुष्प्रयास गरिरह्यौं, उनले भने, गाउँलाई गाउँ नै राखेर सबै सुविधा पुर्याउन सक्नु र गाउँलाई सहर बनाउनु फरक कुरा हो। गाउँलाई सहर बनाउनु भनेको सबै घरघरमा बाटो पुर्याउनु पर्यो। सहरमा हुने खालका सबै सुविधा गाउँमा पुर्याउनेभन्दा नि संरचना पुर्याउनेतिर हामी लाग्यौं। उनका अनुसार योजनाहरू पनि यस्ता खाले बने कि गाउँभन्दा सहरकै लागि बजेट बढी छुट्ट्याइए। सहरी क्षेत्रमा धेरै मात्रामा पैसा खर्च गरिरहेका छौं। गाउँमा हामीले त्यही अनुरूप बजेट पुर्याउन सकेका छैनौं, उनले भने। गाउँको विकास भनेको रोड पुर्याउनुभन्दा पनि सुविधासम्पन्न अस्पताल, सुविधासम्पन्न स्कुल पुर्याई रोजगारीका अवसर सिर्जना गर्न सक्नु रहेको उनले बताए। अनि त्यहीँ अर्थतन्त्र चलायमान गराउन सकियो भने र बालबालिकालाई काठमाडौंको जस्तै एउटा राम्रो स्कुल गाउँमै चलाउन सक्यौं भने वा काठमाडौंकै जस्तो सुविधासम्पन्न अस्पताल गाउँमै पुर्याउन सक्यौं भने हुन्छ, उनले भने। उनका अनुसार गाउँमा विद्यालयका संरचना छन्, गुणस्तरीय शिक्षा छैन। स्वास्थ्यचौकी छ तर स्वास्थ्यकर्मी बस्दैनन्। यस्ता आधारभूत सेवाबाट नै बिमुख भएपछि गाउँ छोडेर मानिस सहर आउन थालेका उनको भनाइ छ। गाउँमा बस्ने मानिसको करमा छुट दिन सकियो भने पनि गाउँमा मानिस बस्ने बताउँदै उनले भने, गाउँमा बस्नेलाई कम सहरमा बस्नेलाई बढी हुनासाथ र अन्य सुविधा भए मानिस गाउँमै बस्छन्।"
संविधानसभा सदस्य सापकोटाको निधन,काभ्रे : संविधान सभाका सदस्य तथा नेकपा (एकीकृत समाजवादी) का पोलिटब्युरो सदस्य विदुर सापकोटाको निधन भएको छ। सापकोटाको आज बिहान चावहिलस्थित हेल्पिङ ह्यान्ड अस्पतालमा उपचारका क्रममा निधन भएको एकीकृत समाजवादीले जनाएको छ। ५९ वर्षीय सापकोटा नेकपा (एमाले) काभ्रेको सचिव भएर लामो समय नेतृत्व गरेका थिए। २०७० सालको दोस्रो संविधानसभा निर्वाचनमा तत्कालीन अवस्थामा काभ्रे निर्वाचन क्षेत्र ४ बाट निर्वाचित भएका थिए। सापकोटाको पार्थिव शरीर बिहीवार पार्टी कार्यालय आलोकनगरमा केहीबेर श्रद्धाञ्जलीका लागि राखेर आजै पशुपतिस्थित आर्यघाटमा अन्त्यष्टि गरिने एकीकृत समाजवादी बागमती प्रदेश सभा सदस्य लक्ष्मण लमसालले अन्नपूर्णलाई जानकारी दिए।
सामाजिक सञ्जालमा अफवाह फैलाउने सिर्जनालाई थप चार दिन हिरासतमा राख्ने अनुमति,"धरान : सुनसरीको धरान उपमहानगरपालिकामा सामाजिक सञ्जालमा अफाह फैलाएर शान्ति सद्भाव भड्काएको अभियोगमा पक्राउ परेकी सिर्जना बेघालाई हिरासतमा राख्न ४ दिनको म्याद थप गरिएको छ। इलाका प्रहरी कार्यालय धरानले सिर्जनालाई मुलुकी अपराध संहिता २०७४ को परिच्छेद २ को सार्वजनिक शान्ति विरुद्धको कसुर अन्तर्गत झूटा अफवाह फैलाउन नहुने कसुरमा मुद्दा दर्ता गरि कारबाही प्रक्रिया अगाडि बढाइएको सुनसरीका प्रहरी प्रमुख एसपी सुमनकुमार तिम्सिनाले बताए। सामाजिक सञ्जालमा अफाह फैलाएर धरानको शान्ति सद्भाव भडकाएको, अवैध चन्दा अशुली कार्यमा सम्लग्न रहेको भन्दै प्रहरीले बुधवार सिर्जनालाई पक्राउ गरेको थियो। बर्षदिन अगाडिदेखि सिर्जनाले धरानको शान्ति सद्भाव भडकाउन कानुन विपरीत सार्वजनिक स्थलमा गोरु काटेर भोज खाएको भिडियो सामाजिक सञ्जालमा हालेको र इलाका प्रहरी कार्यालयको गेटमा तोडफोड गरेको साथै पत्रकार सन्जिता धमलामाथि आक्रमण गरेको अभियोगमा पनि सिर्जना पक्राउ परेकी थिइन्। पहिचान पक्षधर सिर्जनाले सामाजिक सन्जालको दुरुपयोग गरि सामाजिक एकता, सद्भाव र शान्ति सुरक्षा भड्काउन निरन्तर लागेकाले उनलाई पक्राउ गरिएको एसपी तिम्सिनाले बताएका छन्। इलाका प्रहरी कार्यालय धरानको हिरासतमा रहेकी सिर्जनालाई जिल्ला अदालतबाट म्याद थप गरिएपछि जिल्ला प्रहरी कार्यालय सुनसरीको हिरासतमा सारिएको छ। सिर्जना पक्राउ परेपछि धरानमा पहिचान पक्षधरहरू आक्रोशित भएका छन्। किरात याक्थुम चुम्लुङ धरानका अध्यक्ष तीर्थ लिम्बुले सिर्जना र कालोमोसो घटनामा पक्राउ परेका सुमन चेम्जोङ्लाई बिनासर्त रिहाइ गर्न माग गरेका छन्।"
