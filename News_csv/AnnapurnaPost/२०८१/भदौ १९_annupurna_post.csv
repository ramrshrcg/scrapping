शीर्षक,विवरण
कर्णाली सडकका कहर,"जर्मन अर्थशास्त्री सिसमिल्कले देशको आर्थिक एवं राजनीतिक शक्तिका लागि जनसंख्या वृद्धिलाई महत्वपूर्ण ठान्छन् । उनीमात्रै होइन, थोमन रोवर्ट माल्थस, कार सेन्डर्स, डाल्टन अनि रोविन्सले पनि जनसंख्या वृद्धिलाई विकास र शक्तिसँग जोड्छन् । सैद्धान्तिक दृष्टिकोण मात्रै होइन, जनसंख्या कुनै पनि राज्यका लागि निकै महत्वपूर्ण हुन्छ । लैंगिक र उमेरगत रूपमा अनुकूल जनसंख्याले मुलुकलाई अगाडि लैजान्छ । कतिपय सन्दर्भमा जनसंख्या नै विकासको बाधकका रूपमा रहन सक्छ । विकास मानक मानिने नेपालको जनसंख्या भने निरन्तर असन्तुलनमा देखिएको छ । नकारात्मक वृद्धिदरमात्रै होइन, लैंगिक जन्मदरमा देखिएको गहिरो खाडलले दीर्घकालमा ठूलो जोखिम निम्त्याउँछ । भूगोलगत असन्तुलनले देशको उत्पादकत्व निकै भइरहेको सत्य त छिप्ने विषय नै रहेन । २०७८ को जनगणनाले समग्रमा पुरुषको तुलनामा महिलाको संख्या ६ लाख बढी छ । तर उमेरगत हेर्दा आगामी कर्णधार मानिने पुस्तामा असमान लैंगिकता देखिन्छ । तथ्यले बोल्छ, अब छोरीलाई जन्मिन देऊ भन्ने अभियान मात्रै होइन, सन्तान वृद्धिको नीतिसमेत ल्याऊ । दुई सन्तान ईश्वरका वरदान, सानो परिवार सुखी परिवार भन्ने अभियान खुबै चल्यो । परिवार नियोजनका लागि अनेकन अभियान चलाइए । लुम्बिनी र कर्णाली प्रदेश बाहेकका ५ प्रदेशमा बालिकाको संख्या कम छ । यसको अर्काे कारकतत्व हो, परिवार नियोजनसँगै भित्रिएको गर्भपतन सेवा । यसले लिंग पहिचान गरेर गर्भपतन गर्नेको संख्या बढाएको छ । २०७८ को तथ्यांकले दस वर्षपछिको जनशक्तिको अवस्थालाई चित्रण गर्छ, युवाको घरजम हुनेमै चुनौति देखिन्छ । जतिबेला मुलुक वृद्धवृद्धाले भरिएको हुनेछ । हालकै रूपमा युवा विदेश जानेक्रम रोकिएन भने करिबकरिब रित्तै हुने अवस्था आउँछ । किनभने १० वर्ष अघिभन्दा अहिले १८ लाख बालबालिकाको संख्या कम छ । नेपालका ग्रामीण क्षेत्रमा भन्दा सहरमा बालिका कम छन्, उसो त बालबालिकाको जनसंख्या पनि सहरी क्षेत्रमै कम छ । स्वास्थ्य, शिक्षा र रोजगारीमा देखिएको निराशाले पनि जनसंख्या वृद्धिमा नकारात्मक प्रभाव पारेको छ । महंगो शिक्षाका कारण सकेसम्म दुईभन्दा बढी सन्तानको जोखिम लिनै नचाहने समाजिक मानसिकता विकास भएको छ । त्यसैले पछिल्लो दस वर्षको जनसंख्यालाई गहिरो अध्ययन गरेर सरकारले नीति बनाउनुपर्छ । सरकारले शिक्षा र स्वास्थ्यमा नागरिकको कम लगानी हुनेगरी सुखी परिवारसहितको जनसंख्या वृद्धिको अभियान चलाउनुपर्छ । बालिकाको जन्मलाई रोक्नु हुँदैन । अप्राकृतिक गर्भपतन रोक्न कडाइ गर्नुपर्छ । सन्तान जन्माउनेलाई प्रोत्साहनको नीति अँगाल्नुपर्छ । अहिले नै जनसंख्याको असन्तुलनलाई व्यवस्थापन गर्ने योजना अगाडि सारिएन भने मुलुकले आगामी दस वर्षपछि अर्काे क्षति भोग्नुको विकल्प छैन । त्यसैले बालबालिका र त्यसमाथि बालिकालाई कमसेकम जन्मिन देऊ ।"
"सहकारीमा करोडौं बचत,उपचार गर्ने रकम नपाई जाँदै ज्यान","न्युरोडको युवा विकास बहुउद्देश्यीय बचत तथा ऋण सहकारी संस्थामा झन्डै डेढ करोड बचत थियो । तर, गम्भीर बिरामी भएपछि उपचार गर्ने बेला सुको भएन । त्यसैकारण शंखमूलका राजेन्द्र स्थापितले अनाहकमा ज्यान गुमाए । यस्ता, दर्दनाक घटना त कति छन् कति ? रगत र पसिनाको कमाइ सहकारीले खाइदिएपछि लाखौं सर्वसाधारण बिचल्लीमा छन् । वर्षाैंदेखि सडक आन्दोलनमा छन् । तर, उनीहरूका पीडा र मर्काको अझै सुनुवाइ भएको छैन । काठमाडौं : झन्डै महिना दिन भयो । रत्नपार्कको छेउ, शान्तिबाटिकाको गेटमा एउटा त्रिपाल टाँगिएको छ । त्यसभित्र एउटा शव राख्ने काठको बाकस छ । त्यसमाथि राजेन्द्र स्थापितको फोटो छ । फोटोमाथि चढाइएको सयपत्रीको माला ओइलाइसकेको छ । तर, राजेन्द्रका पीडित परिवारले न्याय पाएका छैनन् । शंखमूलका ६२ वर्षीय राजेन्द्र स्थापितले न्युरोडको युवा विकास बहुउद्देश्यीय बचत तथा ऋण सहकारी संस्थामा १ करोड ३६ लाख रकम जम्मा गरेका थिए । एक्कासि उनको ब्रेन ह्यामरेज भयो । उनलाई वीर अस्पताल भर्ना गरियो । तत्कालै अप्रेसन गर्नुपर्ने डाक्टरले सुझाव दिए । त्यसका लागि ठूलै रकमको आवश्यक्ता थियो । परिवारसँग अप्रेसनका लागि अन्य आयस्रोत भएन । सहकारीका पदाधिकारीसँग बचत फिर्ता गरिदिन आग्रह गरे । सहकारीले सबै पैसा फिर्ता दिन नसक्ने भन्यो । केहीसिप नलागेपछि अप्रेसनका लागि ५ लाख मात्रै भए पनि फिर्ता दिन परिवारका सदस्यले आग्रह गरे । सहकारीका अध्यक्षले अप्रेसनका लागि आवश्यक रकम तिरिदिने आश्वासन दिए । त्यस बेलासम्म स्वास्थ्य राजेन्द्रको अवस्था नाजुक बनिसकेको थियो । उनलाई भेन्टिलेटरमा राखियो । तर, सहकारीले पैसा दिएन । अप्रेसन गर्न ढिलाइ हुँदा राजेन्द्रले अनाहकमा प्राण त्यागे । सहकारीको अमानवीय व्यवहारप्रति आक्रोशित राजेन्द्रका परिवार उनको शव राखिएको बाकससहित शान्तिबाटिकामा धर्ना दिइरहेका छन् । मेरो भाइ (राजेन्द्र) सुगर र ब्लडप्रेसका बिरामी थिएँ, दिदी कमलहीरा तुलाधरले भनिन्, टिभीको रिमोर्ट थिच्दै गर्दा ढले । ब्रेन ह्यामरेज भएको रहेछ । सहकारीसँग जम्मा ५ लाख मागेको थियौं । सहकारीका अध्यक्ष आएर अप्रेसन गराइदिन्छु भने । तर, पैसा दिएनन् । ढिला हुँदा भाइको ज्यान गयो । राजेन्द्रको साउन २५ गते निधन भएको थियो । आफैंले करोडौं रकम राख्दा पनि उपचार गर्न केही लाख रकमसमेत नपाएको भन्दै परिवारका सदस्यले राजेन्द्रको पार्थिव शरीरलाई राजधानीमा परिक्रमा गराएका थिए । देशकै राजधानीमा यस्तो घटना भएको महिना दिन पुग्दा पनि कतैबाट सुनुवाइ नभएपछि परिवारका सदस्य थप आक्रोशित छन् । आफैंले जम्मा गरेको पैसा पनि मर्नै लाग्दा फिर्ता नगर्ने सहकारीलाई अझै कारबाही नगर्नुको पछाडिको कारण के हो ? राजेन्द्रकी दिदी तुलाधरले आक्रोश पोखिन, देशमा सरकार छ भने सर्वसाधारणको पैसा लुट्नेलाई तुरुन्त कारबाही गरोस् । राजेन्द्रको मृत्यु त, एउटा प्रतिनिधिमूलक घटना मात्रै हो । २४ पैसा ब्याजको लोभमा सहकारीमा पैसा जम्मा गर्नेहरूको बिजोग छ । बुढेसकालमा उपचार र आर्थिक सुरक्षा होस् भनेर राखिएको पैसा उल्टै सहकारीका सञ्चालकले मोज गर्दा बचतकर्ता बिचल्लीमा छन् । बचतकर्ताहरूको अर्बौं रकम ठगेर कैयौं सञ्चालक विदेश फरार छन् । कोही देशभित्रै लुकेर बसेका छन् । बचत फिर्ता नपाउँदा उपचारसमेत गर्न नपाई सर्वसाधारणको ज्यान गइरहेको सहकारी बचत संरक्षण संघर्ष राष्ट्रिय अभियानका कोषाध्यक्ष देव श्रेष्ठ बताउँछन् । शान्तिबाटिकामा धर्नामा बसेका सहकारीपीडितहरू । उनीहरू १ वर्ष बढी धर्नामा बसे पनि माग पूरा नभएको भन्दै असन्तुष्ट छन् । तस्बिर : राजकरण महतो बचतकर्ताले सहकारीमा जम्मा गरेको पैसा नपाएर पाउनुसम्म दुःख पाइरहेका छन् । कतिपयले त उपचार खर्चको अभावमा ज्यान समेत गुमाइरहेका छन्, श्रेष्ठ भन्छन्, कसैबाट लुटेर ल्याएर थुपारेको रकम होइन । रगत र पसिनाको कमाईमाथि रजाइँ गर्ने सहकारीका सञ्चालकलाई अविलम्व कारवाही होस । कोषाध्यक्ष श्रेष्ठको पुकार छ ए, सरकार बदमासहरूले सर्वसाधारणको पैसा खाइदिए । ठगेर भागे । यिनलाई समातेर कारबाही गर । हाम्रो बचत फिर्ता गराइदेऊ । जनताको सानो मागलाई पनि राज्यले ठूलो मुद्दा बनाएको भन्दै श्रेष्ठले दुःखेसो पोखे । सर्वसाधारणले न्याय माग्दै सडकमा आन्दोलन गरेको १५ महिना भइसक्यो, उनले भने । खातामा ४५ लाख, छैन उपचार खर्च काठमाडौंका लक्ष्मण रिजालको मेगाड्रिम बहुउद्देश्यीय बचत तथा ऋण सहकारी ४५ लाख रुपैयाँ जम्मा छ । तर, क्यान्सरपीडित पत्नीको उपचार गर्न रिजाललाई निकै सकस छ । पटकपटक उक्त सहकारीसँग बचत माग्दा पनि उनले फिर्ता पाएका छैनन् । भविष्यका लागि गरेको बचत दुःखमा काम नलागेपछि त्यो पैसाको के काम ? रिजालको प्रश्न छ । सहकारी सञ्चालकले बचतकर्तालाई रुवाएको उनी सुनाउँछन् । उनकी पत्नी राधिका रिजाल क्यान्सरपीडित हुन् । ७८ महिनादेखि उपचार गराइरहेका छन् । मर्ने बाँच्नेको ठेगान हुँदैन, क्यान्सर रोगीको । किमो चढाइरहेका छौं, रिजाल गुनासो गर्छन्, पीडा पोख्दा पनि सहकारीबाट पैसा पाइएन । घरजग्गा सिद्धिन लागि सक्यो । मान्छे मर्ने कि बाँच्ने भन्ने दोधारमा पुग्दा पनि एक रुपैयाँ सहकारीले दिँदैन । यति पीडित भइयो कि भन्नै सकिएन । श्रीमतीको उपचारमा घरजग्गा सिद्धिन लागि सक्यो । मान्छे मर्ने कि बाँच्ने भन्ने दोधारमा पुग्दा पनि सहकारीले एक रुपैयाँ फिर्ता गरेन् । लक्ष्मण रिजाल, मेगाड्रिम बहुउद्देश्यीय सहकारीपीडित सञ्चालकको घर अगाडि धर्ना बस्दा प्रहरी बोलाएर धडपकड गरियो । तर, न्याय नपाएसम्म सडक आन्दोलन छोड्दैनौं ।सुबास श्रेष्ठ,कान्ति भैरव सहकारीपीडित भएभरको कमाइ सहकारीमा राखियो । कति साथीले त पैसाको अभावमा उपचार गर्न नसकेर ज्यान गुमाए । कुनै दिन यस्तै अवस्था मेरो पनि नआउन भन्न सक्दिनँ । विमला दंगाल, सुमो बचत तथा ऋण सहकारीपीडित गरिब तथा विपन्नले पैसाको जोहो गर्न सहकारीमा बचत गर्छन् । गाउँघरमा त एकापसमा मिलेर सहकारी गठन गरेका पाइन्छन् । तर, बचत डुबेपछि गाउँमा कोमाथि कसले विश्वास गर्ने ? भन्ने ठूलो संकट नै पैदा भएको ६० वर्षीय सहकारीपीडित लक्ष्मण रिजाल बताउँछन् । गाउँलेको विश्वासकै भरमा सहकारीमा बचत गरेको उनी सुनाउँछन् । बचत डुब्दा सामाजिक परम्परा नै खलबलिएको छ । सहकारीमा राखेको ४५ लाख पैसा उठाउन पैतला खिइसक्यो । तर, बचत उठ्ने छाँटकाँट नदेखेपछि श्रीराम निकै तनावमा छन् । उनको छिमेकीसँगको सम्बन्ध पनि बिग्रिएको छ । छोराले विदेशमा कमाएको रुपैयाँ सहकारीले डुबाइदिएपछि सरकार गुहार्न हिँडेको पनि वर्ष दिन भयो । तर, सरकारले सुनुवाइ नगरेको लक्ष्मणको गुनासो छ । उनका छोरा श्रीराम रिजाल जापानमा बस्छन् । कमाई जति बुवालाई पठाउँथे । छोराको कमाइजति सहकारीमा बचत गर्दै गएँ, रिजाल भन्छन्, धेरै सपना बुनेर पैसा जम्मा गरेको थिएँ । साँवा र ब्याज गरी ४५ लाख जम्मा भयो । सबै रकम सहकारीमा फस्यो । कसरी निकाल्ने कुनै उपाय छैन । सहकारीका पूर्वअध्यक्ष उमाकान्त न्यौपाने रिजालका गाउँले थिए । तपाईंको पैसा हराउँदैन, बचत गर्नुस् अनि बैंकले भन्दा बढी ब्याज सहकारीबाट दिन्छौं भनेर आश्वासन दिए, रिजाल भन्छन्, हुन्छ त भनेर विश्वासले पैसा राखे । लास्टमा त के को पैसा पाउनु ? भएजति सबै डुब्यो । सहकारीमा फसेको बचत उठाउन पीडितहरू कहिले प्रहरी त कहिले सडकमा भौतारिरहेका छन् । न त सरकार भेटिएको त उनीहरूलाई त न्याय । घाम, पानी, चिसोमा आन्दोलन गरेको पनि त वर्ष दिन कटिसक्यो । सरकारले संसदीय छानबिन समिति पनि गठन गरेको छ । उसले बयान लिएको लियै छ । त्यसबाट पनि पीडितहरूले कुनै राहत नपाएको गुनासो गर्छन् । रिजालका अनुसार सहकारी ठग लाई कारबाहीका लागि प्रहरीमा जाँदा पनि कुनै सुनुवाइ हुँदैन । बचत फिर्ताको माग राख्दै बागमती प्रदेशको सहकारी मन्त्रालयमा उजुरी दिएका थियौं, रिजाल भन्छन्, त्यहाँबाट मन्त्रालयले जिल्ला प्रहरी परिसर काठमाडौं टेकु पठायो । टेकुले बालाजु प्रहरीलाई पत्राचार गरिदियो । उजुरी दिएको ३ महिना भयो । सुनुवाइ भएको छैन । सरकारी वकिल कार्यालय र अदालतमा प्रहरीले हाम्रो मुद्दा बुझाएको छैन । सहकारी अध्यक्ष महाशंकर रेग्मी भागेको भाग्यै छन् । न्याय कुर्नुको पनि हद हुन्छ नि ? ६० वर्षीया विमला दंगालको सुमो बचत तथा ऋण सहकारीमा पाँच लाख बचत छ । बचत भएर के गर्नु ? फिर्ता पाएकी छैनन् । छोराको पढाइ खर्च तिर्न र आफूलाई दमको औषधि किनेर खानै उनलाई हम्मेहम्मे छ । बचत फिर्ता नपाउँदा औषधि खानै मुस्किल भएको विमलाको दुःखेसो छ । बचत फिर्ताका लागि विमला पनि २ वर्षदेखि आन्दोलनमा छिन् । न सरकारले माग सुन्छ न त सरकारी सञ्चालकले बचत फिर्ता दिन्छन् । उनी भन्छिन्, कहिलेसम्म सडकमा आन्दोलन गर्ने हो ? माइतीघर मण्डला र शान्तिबाटिकामा धर्ना बसेर न्याय कुर्नु ? हद हुन्छ नि सरकार नि ! आफ्नै पसिनाको कमाइ पनि सहकारीबाट फिर्ता पाउनु बचतकर्ताका लागि फलामको च्युरा जस्तै बनेको छ । विमला भन्छिन्, कति साथीले त सहकारीबाट पैसा फिर्ता पाएनन् । पैसाको अभावमा उपचार गर्न नसकेर ज्यान गुमाए । कुनै दिन यस्तै अवस्था मेरो पनि नआउन भन्न सक्दिनँ । विमला कति दिन त खुुकुरी बोकेर सञ्चालक खोज्दै सहकारीमा पुगेकी थिइन् । तर, रिसाएर के पो नै हुन्छ र ? सहकारीको दैलोमा भोटे ताल्चा झुन्डिएको हुन्थ्यो, विमला भन्छिन् । उनका छोरा भक्तपुर ख्वप इन्जिनियरिङ कलेजमा पढ्दै छन् । कलेजको फी तिर्नुपर्ने छ । तर, सहकारीमा गरेको बचत फिर्ता माग्दा दिँदैन । सहकारी सञ्चालक ज्ञानबहादुर लामालाई प्रहरीले पक्राउ गरेको छ । तर, उनी पक्राउ परेर के भयो त ? बचत कर्ताको पैसा त फिर्ता भएको छैन ? विमला प्रश्न गर्छिन्, उसलाई पक्राउ गरेर मात्रै भएन । हाम्रो पैसा फिर्ता हुनुपर्यो । आफूले घरजग्गा बिक्री गरेर सहकारीमा बचत गरेकी उनले बताइन् । ११ वर्षअघि श्रीमान् छविलाल दंगाललाई क्यान्सर भयो । घर जग्गा बिक्री गरेर उपचार गराएँ । तर, उहाँले प्राण त्याग्नु भयो, दुःख पोखिन्, हाम्रो परिवारमा बज्रपात भयो । उपचारबाट बाँकी रहेको ५ लाख छोरा पढाउन सहकारीमा हाले । अहिले सहकारीले बचत फिर्ता नगरेर घर न घाटको बनायो । जब परिवारको मियो ढल्छ । अनि परिवारमा साना साना समस्या पनि पहाड भएर उभिदिन्छन् । उपचार खर्चले घरघडेरी गुमाएर विमलाको परिवार खरिबोटमा भाडामा बसिरहेको छ । मुटु र दमको रोगी छु । काम गर्न बाहिर निस्किन समस्या छ, विमलाले भनिन्, छोरा पढाउन पनि कठिन भयो । कलेजमा बुझाउनु पर्ने फि तिर्न नसक्दा छोरा पनि टेन्सनमा छन् । ब्याजको लोभ देखायो, अनि बचत डुबादियो सहकारीलाई गरिबको बैंक भनियो । कुनै समस्या हुँदैन । बचत गर्दा हुन्छ । राम्रै ब्याज आउँछ भनेर सहकारीका मान्छे र छरछिमेकीले आश्वासन दिए । दोलखाकी लाका डोमा शेर्पाले सोमु सहकारीमा आफ्नो र दाइको ३० लाख बचत गरिन् । डोमाका श्रीमान् पासाङ देम्बा शेर्पा विदेशमा कमाउँथे । बचत पनि हुने । अनि ब्याजबाट परिवार चलाउला भनेर सहकारीमा पैसा हाल्यौं, शेर्पाले भनिन्, अहिले त ब्याज पाउनु परेको कुरा, हामीले जम्मा गरेको रकम पनि डुब्यो । खै कसरी फिर्ता पाउने हो ? शान्तिबाटिकमा दुःख बिसाउँदै शेर्पाले भनिन्, कपनमा बस्छौं । दुई जना सन्तान छन् । उनीहरूलाई स्कुल पढाउन र कोठा भाडा तिर्न पनि धौधौ भयो । सरकारले सहकारी सञ्चालकको जग्गा, सम्पत्ति बिक्री गरेर आफूहरूको बचत फिर्ता गर्नुपर्ने उनको माग छ । बचतकर्ताको रुपैयाँमा सहकारी सञ्चालकहरू रजाई गरिरहेका छन् । तर, बचतकर्ताहरू सडकमा बचत फिर्ता पाउँ भन्दै भौतारिरहेका छन् । जीवन भरको कमाई सहकारीमा फसेपछि ४२ वर्षीया बबिता रञ्जित पिरोलिएकी छिन् । दिनहुँ आन्दोलनमा आउनु र घर फर्किनु उनको दैनिकी बनेको छ । उनले कान्तिपुर र सुमेरो बचत तथा ऋण सहकारी संस्थामा बचत गरेकी थिइन् । कान्तिपुरमा २० लाख अनि सुमेरोमा १६ लाख । तर, समस्या पर्दा सहकारीमा राखेको पैसाले फिर्ता पाएकी छैनन् । १७ वर्ष गैरसरकारी संस्थामा काम गरँे । त्यो कमाइ सबै दुःख गरेर सहकारीमा जम्मा गरे । आफ्नै बचत लिन पटकपटक सहकारी धाए । दिन्छु भन्यो । तर, दिएन, उनी भन्छन्, बच्चालाई पढाउन र घर व्यवहार चलाउन निकै कठिन भयो । कहिलेसम्म न्याय खोज्दै यसरी सडकमा भौतारिने हो ? कसैले ठेगान बनाइदिए त्यही न्याय माग्न पनि जान्थें । तर, हाम्रो कुरा सुन्ने कोही छैन । बबिता जस्तै समस्यामा छिन् नुवाकोटकी सरिता राई पनि । ज्याला मजदुरी गरेर तीन दिदीबहिनीले उत्तम बचत तथा ऋण सहकारी संस्था बसुन्धारामा ४ लाख रुपैयाँ जम्मा गरेका थिए । पछिका लागि जोगाएर राखेको थिएँ । अहिले काम पर्दा छैन, उनी दुःख सुनाउँछिन्, खान, कोठा भाडा तिर्न समस्या भयो । अब सरकारले हाम्रो बचत छिटो फिर्ता दिलाई देओस् । खुट्टाको ल्याप्चे, नक्कली ऋणी जोरपाटी अत्तरखेलका ६० वर्षीय सुभाष श्रेष्ठको पनि करोडौं रुपैयाँ सहकारीमा फसेको छ । बचत फर्काउन वर्ष दिनदेखि निरन्तर धर्ना र आन्दोलनमा छन् । आन्दोलनको दिन लम्बियो । तर, न्याय पाउने टुंगो छैन । श्रेष्ठ परिवारले कान्तिभैरव बचत तथा ऋण सहकारी संस्थामा व्यापार तथा अन्य आम्दानीको रकम जम्मा गरेका थिए । जग्गा बिक्री गरेर सहकारीमा जम्मा गरेँ, उनी भन्छन्, व्यापारको नाफा पनि त्यसैमा राखे । श्रीमतीको सञ्चय कोषको रकम पनि त्यसैमा राखे । बचत झन्डै १ करोड २२ लाख भएको थियो । ब्याज गरेर १ करोड ४५ लाख जति छ । पाँचसात वर्षदेखि सहकारीमा कारोबार गरेका थियौं । बचत जोखिममा, सहकारी सञ्चालकहरू फरार भए भन्ने समाचारहरू सुने । त्यसपछि बुझ्न जाँदा सहकारी नै बन्द भइसकेको थियो । आफूहरू न्यायको खोजी गर्दै प्रहरीदेखि काठमाडौं जिल्ला अदालतमा पुगेको उनी सुनाउँछन् । उनका अनुसार अध्यक्ष हरिकृष्ण श्रेष्ठ, कोषाध्यक्ष शेरलाल श्रेष्ठ, सहव्यवस्थापक राजेन्द्र श्रेष्ठ र पूर्वअध्यक्ष प्रेम श्रेष्ठमाथि सहकारी बचतकर्ताको रकम ठगी गरेको भन्दै मुद्दा हालिएको थियो । कानुनी कारबाहीमा सहकारीका चार जना थुनिएका थिए । जिल्ला अदालतले पुर्पक्षका लागि कारागार चलान गरेको थियो । उच्च अदालतबाट जनही एकएक करोड धरौटीमा छुटेका छन्, पीडित श्रेष्ठ भन्छन्, अदालतमा सहकारीका मान्छेहरूले न्यायाधीश समक्ष छुटेको खण्डमा बचत फिर्ता गर्ने विश्वास दिलाए । छुटेको धेरै दिन भयो । अझै पैसा फिर्ता गरेका छैनन् । जिल्ला अदालत काठमाडौंले सहकारी सञ्चालकको १ अर्ब ५० करोडको सम्पत्ति रोक्का गरेको छ । बैंक खाता पनि रोक्का छ । आन्दोलनका अगुवासमेत रहेका पीडित श्रेष्ठ भन्छन्, हामी पीडित बचतकर्ताले आन्दोलन चर्कायौं । छानबिन सुरु भयो । अनि सहकारी सञ्चालकहरूले २१ करोड रुपैयाँको त फर्जी नाम खडा गरेर ऋण लगानी गरेको देखियो । जहाँ कागजमा खुट्टाको ल्याप्चे लगाएको पनि पाइयो । बिनाधितो सहकारी सञ्चालकहरूले आफ्ना घरपरिवारका मान्छेलाई १७ करोड बाँडेको प्रमाण आफूहरूसँग रहेको उनी सुनाउँछन्, सञ्चालकको घर अगाडि धर्ना बस्दा प्रहरी बोलाएर धड्पकड गरेको थियो । न्याय नपाएसम्म सडक नछोड्ने उनी सुनाउँछन् । सरकारले पीडितलाई झुलाइरहेको छ देव श्रेष्ठ,कोषाध्यक्ष, सहकारी बचत संरक्षण संघर्ष राष्ट्रिय अभियानसहकारीमा जम्मा गरेको पैसा नपाएर दुःख पाएका छौं । हामीले कसैको लुटेर ल्याएर थुपारेको कालोधन जम्मा गरेका होइनौं । पसिना बगाएर दुईदुई पैसा जम्मा गरेको हो । ए, सरकार बदमासहरूले हाम्रो रगत पसिनाको रकम खाइदिए । ठगे । यिनीहरूलाई समातेर कारबाही गर्नुपर्यो । यति सानो विषयलाई राज्यले ठूलो समस्या बनायो । न्याय माग्दै सडकमा बसेको १५ महिना भइसक्यो । बचतकर्ताहरूको सहकारीमा करोडौं पैसा छ । तर, औषधि किनेर खाने पैसा छैन । उपचार नपाएर अकालमा ज्यान गइसकेको छ । यस्ता समस्या कति छन् कति । अस्ति भरखरै दुई जना बिते । त्यसभन्दा अघि ३ जना बिते । लगभग २५, ३० जना मान्छे उपचार नपाएर ज्यान गुमाइसके । सहकारीले पैसा नदिएपछि कसरी उपचार गर्ने ? यस्तो समस्या छ । संसदीय छानबिन समितिका अध्यक्ष सूर्यबहादुर थापा उल्टै सञ्चालककै पक्षमा बोल्छन् । पीडितलाई संसदीय छानबिनको नाममा आँखामा छारो हाल्ने काम भइरहेको छ । छानबिन समिति कडा अडानका साथ अघि बढ्नुपर्छ ।"
२०८४ को चुनावमा एमालेले कसैसँग गठबन्धन नगर्ने,"काठमाडौं : एमाले अध्यक्ष एवं प्रधानमन्त्री केपी शर्मा ओलीले २०८४ को आवधिक निर्वाचनमा एमालेले कसैसँग चुनावी गठबन्धन नगर्ने स्पष्ट गरेका छन् । त्यसका लागि पार्टीको एकल बहुमत ल्याउने गरी काममा जुट्न पार्टीका नेताहरूलाई निर्देशन पनि दिएका छन् । पार्टीको मंगलबार बसेको पोलिटब्युरो बैठकमा अध्यक्ष ओलीले आगामी मंसिरमा हुने स्थानीय तहको उपनिर्वाचन र २०८४ को निर्वाचनका लागि पार्टीलाई बलियो बनाउन निर्देशन दिए । एमाले ०८४ को निर्वाचनमा कसैसँग गठबन्धन गर्दैन, ओलीले बैठकमा भनेका थिए, एक्लै लड्छ । त्यसका लागि पार्टी बलियो बनाउन जुटौं । अध्यक्ष ओलीले मंसिरमा हुने स्थानीय तहको उपनिर्वाचनमा पनि पार्टी एक्लै लड्ने बताएका थिए । स्थानीय तहको उपचुनावमा हामी एक्लै लड्ने हो । त्यसैअनुसार अहिलेबाटै तयारी गर्नुपर्छ, उनले भने । एकल बहुमतका लागि पार्टीका राजनीतिक, सांगठानिक कामलाई चुस्त दुरुस्त बनाउन र कार्ययोजना बनाएर कार्यान्वयनमा लैजान सक्नुपर्ने ओलीको निर्देशन थियो । संगठनहरू चुस्त दुरुस्त हुनुपर्यो, प्रदेश कमिटीहरू राम्रोसँग चल्न सकेका छैनन्, माथिको आदेश कुरेर बसेर मात्रै हुँदैन, अध्यक्ष ओलीले भने, ग्राउन्डमा योजना बनाएर अघि बढ्नुपर्यो र बनेका योजनाहरू कार्यान्वयनमा लैजानुपर्यो । अध्यक्ष ओलीले पार्टीलाई एकताबद्ध बनाएर सशक्त बनाउन निर्देशन दिएको पोलिटब्युरो सदस्य विशाल भट्टराईले जानकारी दिए । अध्यक्ष ओलीले पार्टीमा भएका अन्तरविरोधलाई समाधान गरी स्थानीय तहको निर्वाचन र ०८४ निर्वाचनको तयारीमा जुट्न पनि निर्देशन दिएको भट्टराईले जानकारी दिए । समयमा नै कांग्रेसलाई सत्ता हस्तान्तरण गर्छौं । बैठकमा अध्यक्ष ओलीले सहमतिअनुसार नै कांग्रेसलाई सत्ता हस्तान्तरण गर्ने जानकारी गराए । समयमा नै कांग्रेसलाई सत्ता हस्तान्तरण गर्छौं, त्यसमा यता उता हुने कुरै छैन, उनले भने । गत शनिबार क्याप्टेन रामेश्वर थापाको इन्टु द फायरको पुस्तक विमोचन कार्यक्रममा पनि ओलीले आफ्नो नेतृत्वको सरकारको कार्यकालको मिति तोकेका थिए । त्यस बेला ओलीले आफू नेतृत्वको सरकारको कार्यकाल १ वर्ष १० महिना १५ दिनमात्रै बाँकी रहेको बताएका थिए । अराजकता दुस्साहसलाई निस्तेज पारिने बैठकमा ओलीले एमाले सरकारमा गएदेखि नै पार्टी र सरकारमाथि प्रहार भइरहेको विश्लेषण सुनाएका थिए । सामाजिक अराजकता निम्त्याएर भाँडभैलो गराउने माओवादी अध्यक्ष प्रचण्डको चाहना पूरा नहुने ओलीको दाबी थियो । बैठकमा ओलीले भनेका थिए, विद्रोह गराउने, सामाजिक अराजकता फैलाउने प्रयास भइरहेको छ तर यो सफल हुँदैन । बंगलादेश र श्रीलंका बन्दै छ भनेर प्रचार गरिएकोमा ओलीले असन्तुष्टि पोखेका थिए । ओलीले माओवादी केन्द्रका अध्यक्ष पुष्पकमल दाहाल प्रचण्डको बंगलादेश र श्रीलंका हुनसक्ने अभिव्यक्ति सत्ता बाहिर निस्किएपछिको पीडामात्र भएको बताए । सरकारमा भइञ्जेल आफैं उपद्रो गर्ने, अनि अहिले बाहिर निस्केपछि असन्तुष्टहरू उचाल्ने र ओराल्ने काम भइरहेको छ, ओलीले भनेका थिए, जसरी बंगलादेश र श्रीलंकाको उदाहरण दिएर सदनमा बोलेको सुनियो, त्यो एउटा जिम्मेवार नेताले बोल्ने भाषा थिएन । उनले गौरा पर्वको अवसरमा टुँडिखेलमा गएको गतिविधि पनि नियोजित भएको उनको भनाइ थियो । सरकारको काम कारबाही प्रधानमन्त्री ओलीले सरकारको कामकारबाही राम्ररी चलिरहेको बिफ्रिङ गरेका थिए । उनले भने, सरकार अहिले राम्ररी चलिरहेको छ । उद्देश्यअनुसार जनताका काम गरिरहेको छ । जनतालाई केन्द्रबिन्दुमा राखेर सरकार र पार्टी दुवैले काम गर्नुपर्छ । पोलिटब्युरो सदस्य भट्टराईले अध्यक्षको समसामयिक परिस्थितिको बिफ्रिङका साथै बैठकमा महासचिव शंकर पोखरेलले पार्टीको वार्षिक कार्ययोजना पेस गरेको बताए । महासचिवको कार्ययोजनामाथि बुधबारको बैठकमा छलफल हुनेछ । एमाले प्रचार तथा प्रकाशन विभाग प्रमुख राजेन्द्रप्रसाद गौतमले महासचिव पोखरेलद्वारा प्रस्तुत कार्ययोजनामामाथि बुधबारको बैठकमा छलफल गरेर नेताहरूलाई जिम्मेवारीसहित देशैभर परिचालन गर्ने तयारी भएको बताए । प्रस्तावित कार्ययोजनामा सदस्यता विस्तारलगायत छन् ।"
पुतलीबजार प्रज्ञाप्रतिष्ठान कुलपतिमा अधिकारी,"स्याङ्जा : पुतलीबजार प्रज्ञाप्रतिष्ठानको कुलपतिमा विश्वप्रेम अधिकारी नियुक्त भएका छन्। यसअघि उपकुलपति रहेका अधिकारीलाई कुलपतिमा नियुक्त गरिएको हो। प्रतिष्ठानको उपकुलपतिमा दुर्गाबहादुर शाह (बाबा), सदस्यहरूमा भवानी अधिकारी, मन्जु थापा, हिमलाल पुरी, रामबहादुर परियार, सम्झना थापा, राजेन्द्र श्रेष्ठ छन्। यसैगरी, सदस्य सचिवमा नगर शिक्षा शाखा प्रमुख बाबुराम बराल छन्। कुलपतिसहित उपकुलपति र अन्य ८ सदस्यले मंगलबार शपथ ग्रहण गरेका छन्। कुलपतिलाई नगरप्रमुख तुलसीराम रेग्मीले शपथ गराए। उपकुलपतिसहित अन्य सदस्यलाई कुलपति विश्वप्रेम अधिकारीले शपथ गराएका हुन्। पुतलीबजार नगरपालिकाको भाषा, साहित्य, संस्कृति, ललितकलाको संरक्षण र सम्बद्र्धन गर्ने उद्देश्यले प्रज्ञा प्रतिष्ठान गठन गरिएको छ। यसअघि नगरप्रमुख कुलपति रहने गरी रहेको ऐन खारेज गरी पुतलीबजार प्रज्ञा प्रतिष्ठान ऐन २०८१ बमोजिम कुलपति नियुक्त गरिएको हो। नगरप्रमुख कुलपति रहने प्रतिष्ठानभन्दा स्वतन्त्र समिति गठन गरी जिम्मेवारी दिनुपर्ने जनाउँदै सोहीबमोजिमको ऐन जारी गरिएको नगरप्रमुख तुलसीराम रेग्मीले बताए। लामो समयदेखि साहित्य, कला, संस्कृतिका क्षेत्रमा क्रियाशील अधिकारीलाई सो जिम्मेवारी दिइएको नगरप्रमुख रेग्मीको भनाइ छ। प्रतिष्ठानका कुलपति अधिकारीले नगरको कला, संस्कृति र साहित्यलाई लिपिबद्ध गराउने उद्देश्यसहित जिम्मेवारी बहन गर्नुपर्ने बताए ।"
"एमाले पोलिटब्युरोको निष्कर्ष : वामपन्थीको नाममा कुनै मोर्चा बन्दैन, चुनावमा कसैको बैशाखी टेक्दैनौं","काठमाडौं : नेकपा एमालेको पोलिटब्युरो बैठकले तत्काल वामपन्थीको नाममा कुनै मोर्चा नबन्ने निष्कर्ष निकालेको छ। पार्टी कार्यालय च्यासलमा दुई दिन बसेको बैठकले वामपन्थी मोर्चाको सम्भावना नरहेको निष्कर्ष निकालेको हो। पार्टीको प्रचार तथा प्रकाशन विभाग प्रमुख राजेन्द्र गौतमले बैठकको निष्कर्ष सुनाउँदै भने, 'वामपन्थीको नाममा तत्काल कुनै मोर्चा बन्दैन। त्यसको सम्भावना पनि छैन।' बैठकमा प्रधानमन्त्रीसमेत रहेका अध्यक्ष केपी शर्मा ओलीले आचरणहीन र चरित्रहीन कुरा पार्टीले नसहने बताएका थिए। 'पार्टीभित्र अनुशासनहीन, चरित्रहीन गतिविधि चल्दैन। कि राजनीति गर कि इन्जोए गर,' उनले भने। अध्यक्ष ओलीले कांग्रेसएमाले नेतृत्वको सरकार बनेपछि अर्थतन्त्रमा पनि सुधार देखिएको बताए। उनले समाजमा अराजकता बढिरहेकोप्रति चिन्तासमेत व्यक्त गरेको विभाग प्रमुख गौतमले भने। 'हामी नागरिक सर्वोच्चता चाहन्छौं। हामी कुनै पनि खाले निरंकुश र अनुशासनहीनतालाई अस्वीकार गर्छौं,' ओलीले भने। त्यस्तै ओलीले आगामी निर्वाचनमा एमाले एक्लै लड्ने बताए। 'निर्वाचनमा एमालेले नीति तथा कार्यक्रमको आधारमा एक्लै चुनाव लड्छ। कसैको बैशाखी टेक्दैन,' ओलीले भने। त्यस्तै संविधानमा देखिएका समस्याहरू पुनरावलोकन हुने निष्कर्ष पनि एमालेले गरेको छ। गौतमका अनुसार पुनरावलोकनका आधारमा कहाँकहाँ संशोधन आवश्यक छ। त्यहाँमात्रै संशोधन गर्ने सरकारको तयारी छ। त्यस्तै नेता कार्यकर्ताको मूल्यांकनको विषयमा पनि बैठकमा कुरा उठेको गौतमले बताए। 'पार्टीले तोकेको जिम्मेवारी पहिले पूरा गर्नुपर्यो अनि बल्ल मूल्यांकनको कुरा आउँछ,' गौतमले भने। बैठकमा महासचिव शंकर पोखरेलले पेस गरेको प्रतिवेदनमाथि ५१ सदस्यले राय प्रस्तुत गरेका थिए। उनीहरूले निर्णय कार्यान्वयन गर्न जोड दिएका थिए। यस्ता छन् बैठकका १३ बुँदे प्रस्ताव"
कास्य पदक विजेता पलेशालाई काठमाडौं महानगरले दियो ५ लाख,"काठमाडौं : काठमाडौं महानगरपालिकाले पेरिस पारालिम्पिकमा कास्य पदक विजेता पारा तेक्वान्दो खेलाडी पलेशा गोवर्धनलाई ५ लाख रुपैयाँ नगदसहित सम्मान गरेको छ। काठमाडौं प्लाजामा बुधबार आयोजना गरिएको कार्यक्रममा महानगरपालिकाका प्रमुख बालेन्द्र शाह (बालेन)ले सम्मान पत्र र उपप्रमुख सुनिता डंगोलले चेक हस्तान्तरण गरे। त्यस अवसरमा पलेशाका प्रशिक्षक कविराज नेगी लामालाई ३ लाख रुपैयाँसहित सम्मान गरिएको थियो। त्यस्तै पलेसाकी माता पनिता गोवर्धन र पिता प्रदिप गोवर्धनलाई पनि सम्मान गरिएको थियो। सम्मान कार्यक्रममा बोल्दै प्रमुख शाहले भने, नेपालले गर्न सक्छ, भन्ने देखाउन कठिन भइरहेको वर्तमान अवस्थामा ऐतिहासिक पदक दिलाउनुले, नेपालले गर्न सक्छ भन्ने सन्देश दिएको छ। सीमित स्रोतबाट यो पदक हासिल हुनुले खेल क्षेत्रमा जे छ, त्यसैमा पनि गर्न सकिन्छ भन्ने उदाहरण र हौसला दिएको छ। पलेशाका मातापिताको योगदानमा कुरा गर्दै उनले खेलमा लाग्नेले पढ्दैनन् भन्ने अभिभावकको सोच परिवर्तन हुनुपर्ने बताए। त्यस्तै उपप्रमुख सुनिता डंगोलले पलेशाले आगामी खेलमा भाग लिएको हेर्ने अवसरको अपेक्षा गरिन्। छोरीको सफलताका लागि अभिभावकको अहं भूमिका हुने बताउँदै उनले,पलेशाका बुबाआमा, सन्तानको सफलताका लागि अभिभावकको भूमिकाका लागि उदाहरण भएको उल्लेख गरिन्।"
"कांग्रेस र एमालेबीच कुनै मतभेद छैन,देउवाले कर्मचारीलाई भने सरकारलाई सहयोग गर्नुहोस्","काठमाडौं : नेपाली कांग्रेस सभापति शेरबहादुर देउवाले कांग्रेस र एमालेबीच कुनै पनि विषयमा मतभेद नरहेको बताएका छन्। उनले एमाले र कांग्रेस मुख्य प्रतिस्पर्धी राजनीतिक दल भएपनि मुलुकका साझा एजेण्डामा दुई दलबीच मतभेद नरहेको बताएका हुन्। बुधबार काठमाडौंमा नेपाल निजामती कर्मचारी युनियनद्वारा आयोजित एक कार्यक्रममा बोल्दै पूर्वप्रधानमन्त्री समेत रहेका सभापति देउवाले व्यवस्था जोगाउने विषयमा कांग्रेस र एमालेबीच कुनै मतभेद नभएको स्पष्ट पारेका हुन्। देशको अवस्था चुनौतीपूर्ण रहेको बताउँदै सभापति देउवाले यसको प्रभाव कर्मचारीमा परेको बताए। उनले यसबारेमा चिन्ता नलिइकन सरकारले गरेका निर्णयहरूको कार्यान्वयन गर्न पनि कर्मचारीसँग आग्रह गरे। उनले एमाले र कांग्रेस मुख्य प्रतिस्पर्धी राजनीतिक दल भएपनि मुलुकका साझा एजेण्डामा दुई दल एक ढिक्का हुने बताए। 'अहिलेको बेला चुनौतीपूर्ण अवस्था पनि छ। चुनौतीपूर्ण अवस्थामा कर्मचारी युनियनका साथीहरूको अझ बढी जिम्मेदारी छ। कहाँ चुनौती छन् सबैले बुझ्नु भएकै होला। प्रजातान्त्रिक प्रणालीलाई हामीले जोगाउनुछ। त्यसमा हामी सबै लाग्नुछ। यसका सम्बन्धमा आफ्ना आफ्ना मतभेद होलान्। एमाले पार्टीसँग कांग्रेस र कांग्रेस पार्टीसँग एमालेको होलान्। तर, एउटा कुरामा यो बहुदलीय प्रजातान्त्रिक प्रणाली र गणतान्त्रिक व्यवस्थाको सम्बन्धमा दुई पार्टीका बीच कुनै मतभेद छैन,'उनले भने,' खासखास कुरामा हाम्रो एउटै धारणा भएको हुनाले कुनै विवाद छैन।'"
दोधारा चाँदनीलाई मुलुककै ठूलो नाका बनाउँछौं : गृहमन्त्री लेखक,"महेन्द्रनगर : गृहमन्त्री रमेश लेखकले कञ्चनपुरको दोधारा चाँदनीलाई देशको सबैभन्दा ठूलो नाकाका रूपमा विकास गर्ने बताएका छन्। बुधबार दोधारा चाँदनी नगरपालिकास्थित इलाका प्रहरी कार्यालय दोधारा चाँदनीको नवनिर्मित भवनको समुद्घाटन समारोहमा बोल्दै दोधारा चाँदनीलाई त्रिदेशीय नाकाका रूपमा विकास गरी देशको सबैभन्दा ठूलो नाकाका रूपमा विकास गर्ने बताए। 'महाकाली नदीमा चार लेनको पक्की पुल बनिसकेको छ अब दोधारा चाँदनीमा सुख्खा बन्दरगाह निर्माण हुन्छ,' उनले भने, 'यो नाकालाई भारत र चीनसँग जोडेर देशकै ठूलो नाकाका रुपमा विकास गर्छौ।' उनले निकट भविष्यमा नै दार्चुलाको तिङ्करमा अध्यागमन कार्यालय स्थापना गर्ने तयारीमा रहेको बताउँदै तिङ्करबाट नै मानसरोवर यात्राका लागि सुनिश्चितता हुने बताए। 'उद्योग, व्यापार वाणिज्य,पर्यटन सबैका लागि महत्वपूर्ण नाकाका रूपमा दोधारा चाँदनीलाई विकास गर्छौं। यो त्यसै गफ गरेको होइन, उहिले महाकालीमा झोलुङ्गे पुल बनाउँछौ भन्दा हास्ने गरेको मैले सुन्या छु। अहिले महाकालीमा चार लेनको पक्की पुल बनेको छ। गरेपछि त बन्दो रहेछ त,' उनले भने। उनले दोधारा चाँदनी सुख्खा बन्दरगाह निमार्ण गर्न छिमेकी मुलुक भारत तयार रहेको बताए। 'दुईतीन महिनाभित्रै सुख्खा बन्दरगाह निमार्णका लागि भारतले टेन्डर आह्वान गर्छ,' उनले भने। दोधारा चाँदनी क्रमिक रूपमा विकास भइरहेकाले चिन्ता गर्नुपर्ने विषय नभएको उनको भनाइ छ।"
मलाई स्वतन्त्रतापूर्वक काम गर्न दिनुस् : मुख्यमन्त्री लामा,"रातमाटे : बागमती प्रदेशका मुख्यमन्त्री बहादुरसिंह लामा तामाङले आफूलाई स्वतन्त्रतापूर्वक काम गर्न दिन आग्रह गरेका छन्। आफूलाई जनताले निर्वाचित गरेको र जनताकै काम गर्न आएको हुँदा आवश्यकताअनुसार आफूले कामगर्ने बताए। नुवाकोटको रातमाटेमा आयोजित कार्यक्रममा मुख्यमन्त्री तामाङले आफूलाई कहाँ के विकास आवश्यक छ। त्यसको तथ्यांक निकालिसकेको र आवश्यकताअनुसार विकास निर्माणलाई प्राथमिकता दिने बताए। आफूलाई आफ्नै जिल्लाबासीले स्वतन्त्रतापूर्वक काम गर्न दिन र अनावश्यक दबाब नदिन आग्रह गरे। उनले आफूले सुशासन, आर्थिक पारदर्शिता र वित्तीय नियन्त्रण र अनुशासनलाई पहिलो प्राथमिकतामा राखेको बताए। यसका लागि प्रभावकारी रूपमा काम गर्ने उनले बताए। उनले माग र आवश्यकताको पहिचान गरी विकास, निर्माण, शिक्षा, स्वास्थ्य क्षेत्रमा प्रभावकारी काम गर्ने बताए । शिक्षा र स्वास्थ्य मानवको पहिलो आवश्यकता भएका कारण यसलाई बिग्रिन नदिने उनले वाचा गरे।"
गहना र लागुऔषधसहित दुई जना पक्राउ,"गुलरिया : भारतबाट गहना र लागुऔषधलगायतका सामाग्रीहरूसहित नेपालतर्फ मोटरसाइकलमा आउँदै गरेको आरोपमा मधुवन नगरपालिका निवासी दुई जनालाई नियन्त्रणमा लिइएको छ। बर्दियाको बढैयाताल गाउँपलिका वडा नम्बर ७ कर्णालीपुर स्थित सशस्त्र प्रहरीको कण्ठपुर बिओपी चेकपोष्टबाट खटिएको गस्ती टोलीले मधुवन वडा नम्बर ७ सानोश्री, ताराताल निवासी २९ वर्षीय विनोद सुनार र वडा नम्बर ६ निवासी ३२ वर्षीय हरीबहादुर विकलाई नियन्त्रणमा लिएको छ। भे१२प ३३६ नम्बरको मोटरसाईकलमा गरगहना र लागुऔष लगायतका सामाग्री सहित नियन्त्रणमा लिएका मानिस सशस्त्र प्रहरीले प्रहरी चौकी कालिकामा बुझाएको जिल्ला प्रहरी कार्यालय बर्दियाका प्रहरी नायव उपरिक्षक तुल्सीराम अर्यालले बताए। नियन्त्रणमा लिइएका मानिसको साथबाट शुद्धतौल ९ सय ४० मिलीग्राम लागुऔषध ब्राउन सुगर जस्तो देखिने खैरो धुलो पदार्थ बराबद गरिएको छ।"
'रुसी सेनामा रहेका नेपालीको उद्धारदेखि कोरियाको इपीएस कोटा वृद्धि गराउनेसम्मका प्रतिवद्धता',"काठमाडौं : संसदीय सुनुवाइ समितिले प्रस्तावित राजदूतहरूमध्ये बुधबार चार जनाको सुनुवाई गरेको छ। सिंहदरबारमा बुधबार बसेको समिति बैठकले रुसी महासंघका लागि प्रस्तावित राजदूत जङ्गबहादुर चौहान, साउदी अरबका लागि प्रस्तावित राजदूत नरेश विक्रम ढकाल, दक्षिण अफ्रिकाका लागि प्रस्तावित राजदूत प्राडा कपिलमान श्रेष्ठ र दक्षिण कोरियाका लागि प्रस्तावित राजदूत शिवमाया तुम्वाहाङ्फेको संसदीय सुनुवाइ गरेको हो। सुनुवाईका क्रममा रुसी महासंघका लागि प्रस्तावित राजदूत जङ्गबहादुर चौहानले रुसी सेनामा रहेका नेपालीहरूको उद्धारका लागि सहजकर्ताको काम गर्ने र क्षतिपूर्तिका व्यवस्थाका लागि पहल गर्ने बताए। नेपालले आफ्नो असंलग्न परराष्ट्र नीतिलाई कायम राख्दै दुईपक्षीय हितका लागि विभिन्न क्षेत्रमा सहकार्य गर्नसक्ने उनको भनाइ छ। त्यस्तै साउदी अरबका लागि प्रस्तावित राजदूत नरेश विक्रम ढकालले दुइदेशबीच उच्चस्तरको भ्रमणका लागि पहल गर्ने, श्रम बजारलाई व्यवस्थित गर्ने लगायतका कार्ययोजना प्रस्तुत गरे। उनले साउदी अरबमा रहेका नेपालीहरूका लागि आवश्यक सहजीकरण गर्ने, नयाँ श्रम सम्झौता गर्ने कामलाई महत्वका साथ लिएको बताए। त्यस्तै दक्षिण अफ्रिकाका लागि प्रस्तावित राजदूत प्राडा कपिलमान श्रेष्ठले दुईदेशबीचको सम्बन्धलाई विस्तार गर्दै नेपालको विभिन्न क्षेत्रमा लगानी प्रवर्द्धनका लागि भूमिका खेल्ने बताए। त्यस्तै दक्षिण कोरियाका लागि प्रस्तावित राजदूत शिवमाया तुम्वाहाङ्फेले इपीएस प्रणालीमार्फत कामदारको कोटा वृद्धिका लागि पहल गर्ने बताए। सरकारले साउन १४ गते विभिन्न १७ देशका लागि राजदूत सिफरिस गरेको थियो। सिफारिस भएका राजदूतहरुको समितिले निरन्तर सुनुवाई गरिरहेको छ।"
"वीरगन्जमा जसपाको विस्तारित बैठक, जनताको विश्वास जित्नेगरी काम गर्न मन्त्री यादवको निर्देशन","वीरगन्ज : खानेपानी मन्त्री प्रदीप यादवले जनता समाजवादी पार्टी 'जसपा'को संगठनात्मक सुदृढीकरण र जनतासँगको पहुँचलाई अझ बलियो बनाउन आह्वान गरेका छन्। बुधबार वीरगन्जमा जसपा जिल्ला कार्यसमिति पर्साको विस्तारित बैठकलाई सम्बोधन गर्दै पार्टीका उपमहासचिवसमेत रहेका मन्त्री यादवले पार्टीलाई सुदृढ बनाएर जनताको समस्यालाई समाधान गर्दै विकासका मुद्दालाई प्राथमिकतामा राखेर अगाडि बढ्न पार्टीका नेता तथा कार्यकर्ताहरू'लाई निर्देशन दिए। उनले भने, 'हामीलाई जनताको विश्वास जित्नु छ। त्यसका लागि सबै नेताहरूले जिम्मेवारीपूर्वक काम गर्नुपर्छ। जनताको समस्या हाम्रै समस्या हो, त्यसैले हामी सधैं उहाँहरूको पक्षमा उभिनुपर्छ।' मन्त्री यादवले पार्टीका नेता तथा कार्यकर्ताहरूसँग जनताको सेवामा समर्पित रहन र संठनलाई अझ एकताबद्ध बनाउन आग्रह पनि गरे। उनले भने, 'जसपा अहिले एक महत्त्वपूर्ण मोडमा छ। हामीले जनताका मुद्दालाई केन्द्रमा राखेर अगाडि बढ्नुपर्छ। विकासका कामलाई प्राथमिकता दिनुपर्छ। जसले जनताको जीवनमा प्रत्यक्ष प्रभाव पार्छ।' पर्सा निर्वाचन क्षेत्र नम्बर १ का प्रतिनिधिसभा सदस्यसमेत रहेका यादवले जसपाको सुदृढीकरण र भविष्यका चुनौतीहरूको सामना गर्न आवश्यक तयारीबारे चर्चापनि गरे। 'पार्टी एकताबद्ध भएमात्र हामीले आगामी चुनौतीहरूलाई सफलतापूर्वक सामना गर्न सक्छौं। संठनलाई मजबुत बनाउँदै जनताको विश्वास लायक बन्नुपर्छ,' उनले भने। बैठकमा वीरगन्ज महानगरपालिकाका मेयर तथा पार्टीका केन्द्रीय सदस्य राजेशमान सिंहले पनि पार्टीलाई सुदृढ बनाउन र जनताको सेवा गर्न सबै नेताहरू एकताबद्ध हुनु आवश्यक रहेको बताए। उनले भने, 'हामीले पार्टीलाई थप मजबुत बनाउन निरन्तर प्रयास गरिरहनुपर्छ।' त्यस्तै जसपा पर्साका संयोजक तथा बहुदरमाई नगरपालिकाका मेयर सिंहासन साह तेलीले पार्टीलाई सफल बनाउन सक्रियताका साथ काम गर्न प्रेरित गर्दै भने, 'हामीले जनताको भरोसा जितेर आउने दिनमा जसपालाई सफल बनाउनुपर्छ।' बैठकमा जिल्ला समितिका पदाधिकारीहरू, विभिन्न स्थानीय तहका प्रतिनिधि, तथा पार्टीका अन्य सदस्यहरूको उपस्थिति थियो।"
कोशीको निजामती सेवा ऐनको दोस्रो संशोधन पारित,"विराटनगर : कोशी प्रदेशको प्रदेश निजामती सेवा ऐन, २०७९ लाई संशोधन गर्न बनेको विधेयक बुधबार पारित भएको छ। कोशी प्रदेशसभा बैठकबाट उक्त विधेयक पारित भएको हो। संशोधन प्रस्ताव दर्ता गरेका सांसद (प्रदेशसभा सदस्य)ले संशोधन फिर्ता लिएपछि प्रदेशसभाबाट विधेयक पारित भएको हो। नेकपा (माओवादी केन्द्र)का सांसदहरु गोम्बु शेर्पा र गणेश उप्रेती तथा नेपाली कांग्रेसका प्रमुख सचेतक गोपाल तामाङ र नेकपा (एमाले) प्रमुख सचेतक रेवतीरमण भण्डारीले संयुक्त रुपमा संशोधन प्रस्ताव दर्ता गरेका थिए। एमालेका सांसद इन्द्रमणि पराजुली, निरन राई, नेकपा (एकीकृत समाजवादी)का कमलप्रसाद जबेगूले विधेयकमाथि संशोधन प्रस्ताव दर्ता गरेका थिए। सरकारले राजनीतिक सहमतिका आधारमा पारित गर्ने भन्दै प्रदेशसभा बैठकअघि छलफल गरेको थियो। छलफलपछि संशोधन प्रस्तावमा उठाएका महत्वपूर्ण विषय स्वीकार गर्ने र स्वास्थ्य सम्बन्धी ऐन छुट्टै बनाउने बताएपछि संशोधनकर्ताले संशोधन प्रस्ताव फिर्ता लिएका थिए। प्रस्ताव फिर्ता भएपछि प्रदेशसभा बैठकबाट विधेयक सर्वसम्मतले पारित भएको हो। दलहरुले सहमतिका आधारमा विधेयक पारित भएको हो। तर, माओवादीले आफ्ना सबै माग सम्बोधन नभएको भन्दै ऐन पारित गर्दा मत जनाएन। माओवादी प्रदेश संसदीय दलका नेता इन्द्रबहादुर आङ्बाले दलले राखेका केही प्रस्तावमा सहमति नभएपछि मत नजनाएको जानकारी दिए।"
'यसकारण मैले आफ्नै छोरीहरूलाई विष खुवाएँ',"विराटनगर : मोरङको सुन्दरहरैँचा नगरपालिका७ स्थित केरा बगानभित्र मृत फेला परेका २ नाबालिकाको हत्या आफ्नै आमाले गरेको यकिन भएको छ। छोरीहरू मृत फेला परे पनि आमा अस्मिता भेटिएकी थिइनन्। घटनापछि फरार बनेकी उनलाई झापाको बिर्तामोड नगरपालिका५ पूर्वपश्चिम लोकमार्ग नजिक एभरेष्ट बैंक अगाडि हिँडिरहेका बेला बुधबार बिहान ४:३० बजेतिर फेला पारिएको मोरङ प्रहरी प्रमुख एसपी नवराज कार्कीले जानकारी दिए। उनका अनुसार शारीरिक अवस्था एकदमै नाजुक रहेको र सडकमा भौतारिएर हिँडिरहेको विक्षिप्त अवस्थामा भेटिएकी अस्मितालाई विराटनगर ल्याएर उपचारका लागि कोशी अस्पतालमा भर्ना गरिएको छ। नाबालिकाको शव भेटिएपछि घटनास्थल पुगेर एसपी कार्की आफैं अनुसन्धानमा खटिएका थिए। अस्मिताविरुद्ध कर्तव्य ज्यान मुद्दा चलाउन अदालतबाट ४ दिन म्याद थप गरेर अनुसन्धानको बाँकी प्रक्रिया अघि बढाइएको जानकारी कार्कीले दिए। घटनाको ५ दिनपछि अस्मितालाई सडकमा अस्वस्थ अवस्थामा फेला पारिएको हो। शारीरिक अवस्था निक्कै कमजोर छ, उनले भने, उपचारका लागि अस्पताल भर्ना गरिएको छ। ज्यान मुद्दामा अनुसन्धान पनि अघि बढ्यो। अस्मिताले सँगै लिएर गएका २ नाबालिका छोरी मृत फेला परेपनि स्थानीय र प्रहरीले निरन्तर खोजी गर्दासमेत उनी भेटिएकी थिइनन्। अस्मिता धनकुटाको पाख्रिबास नगरपालिका५ घर भइ सुन्दरहरैँचा७ स्थित दिदी सीता रेग्मीको घरमा बस्दै आएका अर्जुन कार्कीकी पत्नी हुन्। आइङ्का र अपर्णा अस्मिता एवं अर्जुनका छोरीहरू हुन्। आफ्नो निर्माणाधीन घरमा पानी लगाउने विषयमा पति अर्जुनसँग विवाद भएपछि शुक्रबार साँझ कलिला नानीहरू लिएर बेपत्ता भएकी अस्मिताले त्यही रात विष खुवाएर दुवै जनालाई मारेपछि आफू फरार भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार अस्मिताले तेरा छोरी मारिदिइसकें, म पनि मर्छु भनेर मोबाइलमा म्यासेज पठाएको पति अर्जुनले बताएका थिए। अस्मिताले प्रयोग गर्ने मोबाइल नाबालिकाहरूको शवनजिकै फेला परेको थियो। विष खुवाएर छोरीलाई मारेपछि रातभर विक्षिप्त भएर जंगलतिर भौतारिएको पाइयो। भोलिपल्ट बेलबारीको खोसार्नेबाट गाडी चढेर बिर्तामोड पुगेको खुल्यो, बस्नेतले भने, बिर्तामोडमा यतिका दिनसम्म जंगलको छेउ र बस्तीनजिक भौतारिएर विक्षिप्त मानसिकतामा हिँडेको भन्ने कुरा छ। मंगलबार राति चाहिँ १ जना शंकास्पद महिलाले स्थानीयको घरमा बास माग्दै हिँडेको जानकारी आएको थियो। प्राप्त जानकारीकै आधारमा हुलिया विश्लेषण गर्दै खोजी गर्दा अस्मिता फेला परेको प्रहरीले जनाएको छ। प्रहरीका अनुसार अस्मिता केही मानसिक समस्यामा रहेजस्तो पनि देखिन्छ। अस्मिताले आफूले पनि विष सेवन गरेको बयान दिएकी छन्। मलाई पतिले धेरै तनाव दिन्थे। मारेर गाड्छु भन्न थाले। टर्चर सहन सकिनँ, उनले भनिन्, त्यसपछि दुवै छोरीलाई लिएर हिँडे। मर्नलाई भनेर विष पनि लिएर गएकी थिएँ। छोरीहरूलाई मात्रै छाडेर एक्लै मर्न मन लागेन। सुरुमा आफूले विष सेवन गरेको र छात्ती पोल्न थालेपछि अब चाहिँ मर्छु होला भनेर छोरीहरूलाई समेत खुवाएको अस्मिताले बताएकी छन्। आफूलाई पतिले धेरै पहिलेदेखि तनाव दिँदै आएको र अति भएपछि यो बाटो अपनाएको उनले बताइन्। सुरुमा मैले विष खाएँ। त्यसपछि छोरीहरूलाई खुवाएँ। उनीहरू मरे। तर, म चैं मरिन, उनले भनिन्, यस्तो बाटो अपनाउन मन थिएन। घरमा कहिल्यै मेलमिलाप भएन। मलाई लामो समयदेखि टर्चर थियो। सहन सकिनँ। उनको भनाइ अनुसार पतिसँग बारम्बार झैझगडा र विवाद हुने गरेको थियो। तर, अस्मिता आफूले चाहिँ विष खाइन् कि खाइनन् भन्ने विषय अनुसन्धानपछि पत्ता लाग्ने एसपी कार्कीले बताए। भने, शारीरिक अवस्था हेर्दा विषको असर हो कि जस्तो देखिन्छ। तर, रगत परीक्षणपछि मात्रै पत्ता लाग्छ। परीक्षणको प्रक्रिया अघि बढाइसकिएको छ। बीपी कोइराला स्वास्थ्य विज्ञान प्रतिष्ठान धरानमा पोस्टमार्टमपछि दुवै नाबालिकाको शवको अन्त्येष्टि गरिसकिएको छ। बाबु अर्जुन उनीहरूको काजकिरियामा छन्। केरा बगानभित्र दिदीले बहिनीलाई अँगालो हालेको अवस्थामा शव फेला परेको थियो। नाबालिकाहरूको शव भेटिएको स्थानमा कीटनाशक औषधि मेटासिटको बट्टा फेला परेको थियो। त्यही मेटासिट खुवाएर अस्मिताले नाबालिका छोरीहरूको हत्या गरेको प्रहरीले जनाएको छ। प्रहरीका अनुसार अस्मिताको माइती संखुवासभाको मुढेशनिश्चरे हो। अर्जुनसँग २०७५ साल फागुन ९ गते प्रेम विवाह भएको प्रहरीले जनाएको छ।"
जलवायु अनुकूलित पूर्वाधार विकास अहिलेको आवश्यकता : खानेपानी मन्त्री,"काठमाडौं : खानेपानी मन्त्री प्रदीप यादवले जलवायु परिवर्तनका चुनौतीहरू र त्यससँग जुध्नका लागि जलवायु अनुकूलित पूर्वाधारहरूको विकासको आवश्यकता रहेको बताएका छन्। एसियाली विकास बैंक (एडिबी) द्वारा बुधबार आयोजित हिन्दुकुश हिमालयमा निर्माण गरिने संरचनाहरूलाई कसरी जलवायु अनुकूलन बनाउन सकिन्छ विषयक कार्यशाला मा बोल्दै मन्त्री यादवले सो कुरा बताएका हुन्। कार्यक्रममा बोल्दै मन्त्री यादवले जलवायु परिवर्तनका चुनौतीहरू र त्यससँग जुध्नका लागि जलवायु अनुकूलित पूर्वाधारहरूको विकासको आवश्यकता रहेको बताउँदै हिन्दुकुश हिमालय क्षेत्रमा जलवायु परिवर्तनका कारण निम्तिने समस्याहरूलाई समेटेर एसियाली विकास बैंक (एडिबी) ले गरेको अध्ययनको महत्त्वपूर्ण योगदानको प्रशंसा गरे। उनले भने,'एडिबीले खानेपानी मन्त्रालयका लागि निरन्तर रुपमा अगाडि बढेर सहयोग गरिरहेको छ।मेलम्चीको मुहान विसं २०७८ सालमा बाढी पहिरोले क्षति भयो,एडिबीले उक्त क्षतिका बारेमा अगाडि बढेर सहयोग गर्ने प्रतिबद्धा जनाएको प्रति धन्यवाद दिन चाहन्छु ।' यसैगरी मन्त्री यादवले सन् २०२१ मा मेलम्चीमा आएको बाढी र थिङ्बो हिमताल फुटेर आएको बाढीका कारण खुम्बु क्षेत्रमा पुगेको विनाशलाई उद्धृत गर्दै जलवायु परिवर्तनका सम्भावित जोखिमहरूसँग जुध्न नयाँ दृष्टिकोणबाट विकास योजना निर्माण गर्न आवश्यक भएको बताए। मन्त्री यादवले जलवायु अनुकूलित पूर्वाधार विकासका लागि बहुँजोखिम मूल्याङ्कन,पूर्व सूचना प्रणाली,विपद् जोखिम न्यूनीकरणको लागि वित्त व्यवस्थापन र क्षेत्रीय सहयोगको महत्त्वलाई पनि जोड दिए। उनले एडिबीलाई नेपाल सरकारको भरपर्दो साझेदारको रूपमा सराहना गर्दै आगामी दिनमा साझेदारी अझ सुदृढ हुने विश्वास समेत व्यक्त गरे। कार्यशालाले नेपालमा जलवायु परिवर्तन अनुकूलन तथा जोखिम न्यूनीकरणमा आधारित पूर्वाधार विकासमा महत्त्वपूर्ण योगदान पुर्याउने अपेक्षा गरिएको छ । कार्यक्रममा भुटान सरकारका प्रतिनिधि गोविन्द शर्मा,नेपालका विभिन्न मन्त्रालय तथा विकास साझेदारका प्रमुखहरू,विज्ञहरू र प्रतिनिधिहरूको सहभागिता रहेको थियो ।"
मानव बेचबिखन तथा ओसारपसार नियन्त्रण ऐन संशोधनका लागि मन्त्रिपरिषद् बैठकमा लैजाने तयारी,"काठमाडौं : महिला, बालबालिका तथा ज्येष्ठ नागरिकमन्त्री नवलकिशोर साह सुडीले मानव बेचबिखन तथा ओसारपसार नियन्त्रण ऐन संशोधनका लागि मन्त्रिपरिषद्मा लैजाने तयारी भइरहेको बताएका छन्। मानव बेचविखन तथा ओसारपसार विरुद्धको १८ औं राष्ट्रिय दिवसका अवसरमा महिला, कानुन र विकास मञ्चले बुधबार काठमाडौंमा आयोजना गरेको कार्यक्रममा मन्त्री सुडीले मानव बेचबिखन रोकथामका लागि सरकार गम्भीर भएर लागेको भन्दै ऐन संशोधनका लागि मन्त्रिपरिषद्मा लैजाने तयारी भइरहेको बताएका हुन्। उनले विधेयकलाई छिटो पारित गरेर बलियो कानून बनाउदै राष्ट्रिय तथा अन्तराष्ट्रिय क्षेत्रमा सकारात्मक सन्देश दिन जरुरी रहेको जिकिर गरे। छिटो कानून बनाउने चाहना भएपछि विभिन्न प्रक्रियाका कारण ढिलाई हुने गरेको उनको भनाइ छ।"
"नागरिक जहाँ रहे पनि आफ्नो मताधिकार प्रयोग गर्न सक्नुपर्छ, त्यो वातावरण बनाउँदैछौं : प्रधानमन्त्री ओली","काठमाडौं : प्रधानमन्त्री केपी शर्मा ओलीले मताधिकारको सम्मान गर्नु हरेक राज्यको दायित्व भएको बताएका छन्। दक्षिण एसियाली निर्वाचन व्यवस्थापन निकायसम्बन्धी मञ्च (फेम्बोसा) को १२ औँ सम्मेलनको आज उद्घाटनसत्रलाई सम्बोधन गर्दै प्रधानमन्त्री ओलीले नागरिकले मताधिकार प्रयोग गर्न सक्ने वातावरण बनाउने प्रयास भइरहेको बताएका हुन्। उनले हरेक निर्वाचनले जनताको इच्छा र आकांक्षालाई प्रतिबिम्बन गर्ने धारणा राखे। कुनै पनि नागरिकले जहाँ रहेर पनि आफ्नो मताधिकार प्रयोग गर्न सक्नुपर्छ। यसका लागि उचित वातावरण बनाउन हाम्रो प्रयास हुनेछ।, प्रधानमन्त्री ओलीले भने, बसाईँ सराई, जलवायु परिवर्तन र सामाजिक सञ्जालका अवसर र चुनौतीबीच देशविदेशमा रहेका जनताका चाहना र अपेक्षाबमोजम निर्वाचन प्रक्रियालाई सहज बनाउनु हामीले साझा प्रयास गर्न आवश्यक छ। हिमालहरु पग्लिने,समुद्रको तापक्रम बढेर जलवायु परिवर्तनमा पार्ने प्रतिकूल असरका क्रमसँगै मानव जीवनमा आउने चुनौतीका बीच लोकतन्त्रको अभिन्न अंगका रुपमा रहेको निर्वाचन प्रक्रियालाई अगाडि बढाउनु साझा दायित्व भएको प्रधानमन्त्री ओलीको भनाइ थियो। प्रधानमन्त्री ओलीले सामाजिक सञ्जालले मतदाताको अधिकारलाई सुसूचित गर्न सघाउनुका साथै मिथ्या सूचना, गलत सूचना र घृणास्पद अभिव्यक्ति प्रवाह पनि गरिरहेको सन्दर्भमा विगतका निर्वाचन व्यवस्थानका कमजोरीबाट सिक्दै लोकतान्त्रिक मूल्य, मान्यताका साथ स्वच्छ, स्वतन्त्र, जवाफदेही र पारदर्शी निर्वाचनको दायित्व पूरा गर्न सकेमा आम जननाको मताधिकारको सम्मान हुने पनि जनाए। फेम्बोसा वडापत्रलाई यस सम्मेलनले थप प्रभावकारी कार्यान्वयनमा सघाउने प्रधानमन्त्री ओलीको विश्वास छ। सम्मेलनमा निर्वाचनका जल्दाबल्दा मुद्धा : जलवायु परिवर्तन, सामाजिक सञ्जाल र बसार्ईँसराई केन्द्रित भई छलफल हुनेछ। उद्घाटनसत्रका अवसरमा मञ्चका अध्यक्ष भूटानको निर्वाचन आयोगका प्रमुख आयुक्त दासो सोनाम तोब्गेले नेपालको निर्वाचन आयोगका प्रमुख आयुक्त दिनेशकुमार थपलियालाई नेतृत्व हस्तान्तरण गरे। सम्मेलनमा नेपालका साथै भारत, भूटान, श्रीलङ्का, माल्दिभ्सलगायत मुलुकका प्रमुख निर्वाचन आयुक्त र प्रतिनिधि सहभागी छन्। फेम्बोसाको ११ औँ सम्मेलन दुई वर्षअघि भूटानको नेतृत्वमा भर्चुअलरुपमा भएको थियो।"
"एमालेको पोलिटब्युरो बैठक आज पनि जारी, नेताहरूलाई जिम्मेवारी तोकिदै","काठमाडौं : सत्तारुढ दल नेकपा एमालेको पोलिटब्युरो बैठक आज पनि जारी रहेको छ। केन्द्रीय कार्यालय च्यासलमा मंगलबारबाट सुरु भएको बैठकमा महासचिव शंकर पोखरेलले पेश गरेको पार्टीको वार्षिक कार्ययोजनामाथि छलफल भइरहेको छ। बैठकमा एमाले अध्यक्ष एवं प्रधानमन्त्री केपी शर्मा ओलीले २०८४ को आवधिक निर्वाचनमा एमालेले कसैसँग चुनावी गठबन्धन नगर्ने स्पष्ट गरेका थिए। त्यसका लागि पार्टीको एकल बहुमत ल्याउने गरी काममा जुट्न पार्टीका नेताहरूलाई निर्देशन पनि दिएका छन्। मंगलबार बसेको पोलिटब्युरो बैठकमा अध्यक्ष ओलीले आगामी मंसिरमा हुने स्थानीय तहको उपनिर्वाचन र २०८४ को निर्वाचनका लागि पार्टीलाई बलियो बनाउन निर्देशन दिए । ओलीले माओवादी केन्द्रका अध्यक्ष पुष्पकमल दाहाल प्रचण्डको बंगलादेश र श्रीलंका हुनसक्ने अभिव्यक्ति सत्ता बाहिर निस्किएपछिको पीडामात्र भएको बताए । सरकारमा भइञ्जेल आफैं उपद्रो गर्ने, अनि अहिले बाहिर निस्केपछि असन्तुष्टहरू उचाल्ने र ओराल्ने काम भइरहेको छ, ओलीले भनेका थिए, जसरी बंगलादेश र श्रीलंकाको उदाहरण दिएर सदनमा बोलेको सुनियो, त्यो एउटा जिम्मेवार नेताले बोल्ने भाषा थिएन । एमाले प्रचार तथा प्रकाशन विभाग प्रमुख राजेन्द्रप्रसाद गौतमले महासचिव पोखरेलद्वारा प्रस्तुत कार्ययोजनामा माथि आजको बैठकमा छलफल गरेर नेताहरूलाई जिम्मेवारीसहित देशैभर परिचालन गर्ने तयारी भएको बताए।"
नेपाल आजबाट फेम्बोसाको अध्यक्ष,"काठमाडौं : दक्षिण एसियाली निर्वाचन व्यवस्थापन निकायसम्बन्धी मञ्च (फेम्बोसा) को अध्यक्षता आजबाट नेपालले पाएको छ। फेम्बोसाको १२ औँ सम्मेलनको उद्घाटनसत्रमा आज भूटानको निर्वाचन आयोगका प्रमुख आयुक्त दासो सोनाम तोब्गेले निर्वाचन आयोगका प्रमुख आयुक्त दिनेशकुमार थपलियालाई नेतृत्व हस्तान्तरण गरेका हुन्। उद्घाटनसत्रका अवसरमा मञ्चका अध्यक्ष सम्मेलनमा नेपालका साथै भारत, भूटान, श्रीलङ्का, माल्दिभ्सलगायत मुलुकका प्रमुख निर्वाचन आयुक्त र प्रतिनिधि सहभागी छन्। सम्मेलनमा निर्वाचनका जल्दाबल्दा मुद्धा : जलवायु परिवर्तन, सामाजिक सञ्जाल र बसार्ईँसराई केन्द्रित भई छलफल हुनेछ। १२ औँ सम्मेलनको आज उद्घाटनसत्रलाई प्रधानमन्त्री केपी शर्मा ओलीले सम्बोधन गरेका थिए। ११ औँ सम्मेलन दुई वर्षअघि भूटानको नेतृत्वमा भर्चुअलरुपमा भएको थियो।"
राष्ट्रपतिसमक्ष भाषा आयोग प्रतिवेदन पेश,"प्रतिवेदन पेश गरेपछि अध्यक्ष ठाकुरले गत आर्थिक वर्षमा बजेट शून्यता रहेका कारण कार्ययोजना अनुसारको काम गर्न नसकिएको बताए । काठमाडौं : राष्ट्रपति रामचन्द्र पौडेलसमक्ष भाषा आयोगले वार्षिक प्रतिवेदन पेश गरेको छ । बुधबार शितल निवासमा भाषा आयोगका अध्यक्ष डा गोपाल ठाकुरले राष्ट्रपति पौडेललाई आयोगको आठौं वार्षिक प्रतिवेदन बुझाएका हुन्। प्रतिवेदन पेश गरेपछि अध्यक्ष ठाकुरले गत आर्थिक वर्षमा बजेट शून्यता रहेका कारण कार्ययोजना अनुसारको काम गर्न नसकिएको बताए । नले आदिवासी भाषा दशक (सन २०२२३२) चलिरहेको अवस्थामा आयोगले अपेक्षित योगदान गर्न नसकेको, लोप हुन लागेका भाषाहरुको रक्षाका लागि गर्नुपर्ने अभिलेखीकरणका कामहरु, भाषाको पुस्तान्तरणका लागि सञ्चालित हुँदै गरेका कामहरु पनि अघि बढाउन नसकिएको गुनासो गरे । तथापी प्रदेश सरकार र स्थानीय सरकारहरूसँगको सहकार्यमा मातृभाषा शिक्षाका लागि अभिमूखीकरण कार्यक्रमहरु सञ्चालन गर्न सफल भएको उनले बताए । उनले भाषा र सूचना प्रविधिसम्बन्धी सिफारिसमा भाषिक यान्त्रिकीकरण र अनुवाद पद्धतीको विकाससम्बन्धी सिफारिस गरिएको जानकारी दिए। मातृभाषाको संरक्षण, नेपालमा बोलिने भाषाको ब्याकरण लेखन, अभिलेखनलगायत कार्य आयोगले गर्दै आएको छ ।"
संविधान संशोधनको विषय राजनीतिक शंकाको घेरामा राख्नु अनुचित : गृहमन्त्री,"महेन्द्रनगर : गृहमन्त्री रमेश लेखकले अहिलेको संविधान जनताका लागि थप उपयोगी बनाउन संशोधन गर्न लागिएको बताएका छन् । बुधबार महेन्द्रनगरस्थित नेपाल प्रहरी प्रदेश कार्यालय महेन्द्रनगरको नवनिर्मित भवनको समुद्घाटन समारोहमा बोल्दै गृहमन्त्री लेखकले संविधान संशोधनको मुद्दाले कसैले पनि झस्किनु नपर्ने बताए । 'संविधान संशोधनको मुद्दा हामीले ल्याएका हौं। अहिलेको संविधानले व्यवस्था गरेको हो,कसैले झस्किनु पदैन,'उनले भने,'संघीय लोकतान्त्रिक शासन व्यवस्थालाई थप सुदृढ बनाउन र जनताका लागि थप उपयोगी बनाउन संविधान संशोधन गर्नु परेको हो ।' उनले संविधान संशोधनको विषयलाई राजनीतिक शंकाको घेरामा राख्ने अपव्याख्या गर्ने र यसैलाई राजनीति गर्ने उद्देश्य कसैले नराख्न आग्रह गरे । त्यसैगरी उनले संसदमा भएका दुई ठूला दलहरू बीच सहमति भएर नयाँ राजनीतिक समीकरण बनाएको बताए । 'दुई दलबीच सात बुँदे सहमति भएर सरकार निमार्ण भएको छ ,'उनले भने,'कांग्रेस र एमाले मिलेर अन्तरिम संविधान बनायो। सशस्त्र द्वन्द्वलाई शान्तिमा ल्यायो।' गृहमन्त्री लेखकले मुलुकमा दुई ठूला दल मिलेर ऐतिहासिक काम गरेको स्मरण गर्दै अहिले पनि संसदका दुई ठूला दलहरू मिलेर देशको विशिष्टि कार्यभार सम्हाल्न एक ठाउँमा उभिएको बताए । उनले एमाले र कांग्रेसबीच भएको सातबुँदे सहमति कार्यान्वयनमा कुनै शंका नर्गन समेत आग्रह गरे ।"
कांग्रेस र एमालेको सरकारले जनविरोधी काम गर्न सुरु गरे : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संविधान संशोधनमार्फत जनताको अधिकारलाई उल्टाउने प्रयास भए सशक्त प्रतिकार गर्ने बताएका छन्। बुधबार पार्टी कार्यालय पेरिसडाँडामा बसेको केन्द्रीय अनुशासन आयोग, निर्वाचन आयोग र लेखा आयोगको संयुक्त परामर्श बैठकमा उठेका जिज्ञासाको जवाफ दिँदै प्रचण्डले दुई दलीय सरकारले जनविरोधी काम गर्न सुरु गरेको भन्दै संविधान संशोधनमार्फत जनताको अधिकारलाई उल्टाउने प्रयास भए सशक्त प्रतिकार गर्ने बताएका हुन्। उनले वर्तमान सरकारले यसअघि माओवादी नेतृत्वको सरकारले गरेका राम्रा कामलाई उल्टाउने काम गरेको भन्दै सदनमा सशक्त रुपमा आवाज उठाउनुपर्नेमा जोड दिएको थियो। सदनमा प्रतिपक्षीको भूमिकालाई बलियो बनाउनका लागि अन्य प्रतिपक्षी दलहरुलाई पनि साथमा लिएर अघि बढ्नुपर्नेमा प्रचण्डले जोड दिएको माओवादी प्रवक्ता अग्नि सापकोटाले जानकारी दिए। त्यस्तै जटिल परिस्थितिको चुनौति सामना गर्नका लागि पार्टीलाई एकतावद्ध बनाउने निर्णय गरिएको सापकोटाले बताए। उनले प्रधानमन्त्री केपी शर्मा ओलीले जनयुद्धको भावना विपरीतको अभिव्यक्ति दिएकाले भन्दै यसले समग्र शान्ति प्रक्रियामा असर पार्न सक्ने धारणा राखे। अनुशासन आयोग, निर्वाचन आयोग र लेखा आयोगको संयुक्त परामर्श बैठकमा ४० जनाले धारणा राखेका थिए। प्रदेश परामर्श बैठकपछि माओवादीको केन्द्रीय समिति बैठक बस्ने र सो बैठकमार्फत ठोस निर्णय गरेर संगठन सुदृढीकरण तथा जनपरिचालनका कार्यक्रम तय गर्ने माओवादी केन्द्रको तयारी छ।"
"नागढुङ्गामलेखु सडकको बेल्खुमा ढुङ्गा खस्यो, सडक एकतर्फी",धादिङ : पृथ्वी राजमार्ग अन्तर्गत धादिङको गजुरी गाउँपालिका ६ बेल्खुस्थित सडकमा माथिबाट ढुङ्गा खसेर सडक एकतर्फ अवरुद्ध भएको छ। नागढुङ्गामलेखु सडकमा ढुंगा खसेपछि सडक एकतर्फी मात्रै सञ्चालन भएको हो। करिब १२ बजे बेल्खु पुलनजिकै सडकमा ठूलो ढुंगा खसेपछि यहाँबाट सवारी आवागमनमा कठिनाइ भएको छ। ढुंगा ठूलो र ठाउँ साँघुरो भएकाले दुईतर्फी खुलाउन समस्या भएको ट्राफिक प्रहरीले जनाएको छ। अहिले आलोपालो गरेर गाडी सञ्चालन भइरहेको छ। दुईतर्फी खुलाउनको लागि लोडर मेसिन पहिरोतर्फ मोबिलाईज भएकोले करिब एक घण्टामा सडक दुईतर्फी सुचारु हुने नागढुङ्गा मुग्लिङ सडक योजना(पूर्वी खण्ड)का प्रमुख ईश्वरबहादुर रिजालले बताए।
एमबीबीएस प्रवेश परीक्षाको नतिजा प्रकाशनको त्रुटिका विषयमा १० दिनभित्र छानविन गर्न निर्देशन,"काठमाडौं : चिकित्सा शिक्षा आयोगले लिएको प्रवेश परीक्षाको नतिजा प्रकाशनमा भएको त्रुटिका विषयमा १० दिनभित्र छानबिन गर्न संसदीय समितिले सरकारलाई निर्देशन दिएको छ । सिंहदरबारमा बुधबार बसेको प्रतिनिधिसभा अन्तर्गतको शिक्षा, स्वास्थ्य तथा सूचना प्रविधि समितिले शिक्षामन्त्री र आयोगका पदाधिकारीसँग छलफल गर्दै नतिजा प्रकाशनमा भएको त्रुटीका विषयमा छानबिन गरि प्रतिवेदन पेश गर्न निर्देशन दिएको हो । समिति सभापति अम्बर बहादुर थापाले विद्यार्थीको भविष्यसँग जोडिएको चिकित्सा शिक्षाको एकीकृत प्रवेश परीक्षाको नतिजा त्यस्तै, आगामी दिनमा मेरिट प्रणालीमा कुनै पनि सम्झौता नगरि आम नागरिक र सम्बन्धी व्यक्तिहरूको विश्वास जित्ने गरि आवश्यक सुधार गर्न पनि आयोगलाई निर्देशन दिएको उनले बताए। बैठकमा शिक्षा, विज्ञान तथा प्रविधिमन्त्री विद्या भट्टराईले मन्त्रालयले यस विषयमा आवश्यक छानबिन गर्ने बताए। उनले नतिजा आएपछि आफू निरन्तर आयोगसँग छलफलमा रहेको भन्दै समस्या हल गर्ने उल्लेख गरे । नतिजाप्रति आएका गुनासाहरूको दायित्व आफ्नो निकायले लिने उनले बताए । उनले आयोगलाई स्वतन्त्र ढंगले काम गर्नका लागि कमी हुन नदिएको र कुनै हस्तक्षेप नगरेको जिकिर गरे। त्यस्तै आयोगका उपाध्यक्ष डा अञ्जनी कुमार झाले रोल नम्बरको आधारमा नतिजा प्रकाशन गर्दा गल्ती कमजोरी भएको स्वीकार गरे। समान नम्बर लिएर आएको समूहमात्रै नतिजा फरक परेको भन्दै छानविनका लागि आयोग तयार रहेको उनले बताए। बैठकमा समिति सदस्यहरूले चिकित्सा शिक्षाको परीक्षामा ठूलो त्रुटी भएको भन्दै छानबिनको माग गरेका थिए । रोल नम्बर एउटा विद्यार्थीको र प्राप्ताङ्क अर्को विद्यार्थीको भई झन्डै तीन हजारभन्दा बढी विद्यार्थीको नतिजा परिवर्तन आएको भन्दै विद्यार्थीहरू समेत आन्दोलित छन् । उनीहरूले ओएमआर सिट हेर्न पाउनुपर्ने,उत्तर पुस्तिका हेर्न पाउनुपर्ने र प्रश्नपत्रको सेट हेर्न पाउनुपर्ने माग गरेका छन् ।"
बझाङमा गहुँ बालीमा पहेँलो सिन्दुरे रोगको प्रकोप,"बझाङ : बझाङमा ढिलो गहुँ लगाउने र पुरानो रोगी बिउ प्रयोग गर्ने प्रचलनका कारण गहुँ बालीमा पहेँलो सिन्दुरे रोगको प्रकोप बढेको नेपाल कृषि अनुसन्धान परिषद नार्क खुमलटारको केन्द्रीय विज्ञको टोलीले जनाएको छ । नार्कको केन्द्रीय विज्ञ टोलीले तीनपटक बझाङमा आएर विभिन्न ठाउँको रोगी गहुँको नमुना परीक्षण गरि अध्ययन गर्दा ढिलो गहुँ लगाउने र पुरानो रोगी बिउ प्रयोग गर्ने प्रचलनका कारण गहुँ बालीमा पहेँलो सिन्दुरे रोगको प्रकोप बढेको जनाएको हो । बझाङको विभिन्न ठाउँमा पुगी पहेँलो सिन्दुरे रोग लागेको १०० वटा रोगी गहुँका नमुना परीक्षण गर्दा यहाँको हावापानीलाई किसानले मध्यनजर नगरी गहुँ लगाउने गरेको र पुरानो रोगी बिउ प्रयोग गर्ने गरेका कारण सिन्दुरे रोग देखा परेको सुझाव आफूलाई प्राप्त भएको कृषि ज्ञान केन्द्र बझाङका कार्यालय प्रमुख टेकबहादुर विष्टले बताए । बझाङमा हाल डब्लु के १२०४ र स्थानीय गहुँ पुरानै रोगी बिउ प्रयोग हुँदै आएको पनि उनको भनाइ छ । उनका अनुसार यो समस्या देखिएपछि आज पहिलोपटक जयपृथ्वी नगरपालिका वडा नम्बर ३ डुङ्ग्रीमा २५ जना कृषकसँग हरेक वर्ष लाग्ने पहेँलो सिन्दुर रोगको बारेमा पूर्व सचेतना गोष्ठी तथा छलफल कार्यक्रम गरिएको छ । पूर्व सचेतना गोष्ठी तथा छलफल कार्यक्रममा कृषि ज्ञान केन्द्रका प्रमुख विष्टसहितको कार्यालयको टोली, ओजेटी गरिरहेका ९ जना विद्यार्थी र डुङ्ग्रीमा खेती गर्दै आएका २५ जना किसान सहभागी भएका थिए । गोष्ठीमा बझाङको तल्लो तटीय क्षेत्र तथा सेती र आसपासका खोला किनारमा खेतीपाती गर्दै आएका किसानलाई पहिले गहुँ लगाउँदै आएको समयभन्दा १५ देखि २० दिन अगाडि तथा असोज १५ देखि कात्तिक १० गतेभित्र गहुँको बिउ छर्न सुझाव दिनुको साथै घरमा रहेको रोगी बिउ विस्थापित गरि ज्ञान केन्द्रबाट रोग नलाग्ने रोग अवरोधक जातको गहुँको बिउ ज्ञानकेन्द्रबाट उपलब्ध गराउने, गहुँको क्षेत्रफल घटाएर आलुको क्षेत्रफल बढाउने तथा ज्ञान केन्द्र उन्नत जातको आलुको बिउ उपलब्ध गराउने, रोग लाग्नु पूर्व ज्ञान केन्द्र बझाङले आवश्यक तयारीका विषादी र भाँडाको प्रबन्ध मिलाउने लगायतका सुझाव दिइएको छ । बझाङमा अब पहेँलो सिन्दुरे अवरोधक बिउका रुपमा खुमल शक्ति भेरीगंगा र सुर्मा जातको गहुँको बिउ वितरण गरिने ज्ञान केन्द्रका कार्यालय प्रमुख विष्टले बताए । जिल्लामा करिब १४ हजार हेक्टरमा गहुँ खेती हुँदै आएको र ७ नम्बर प्रदेशमा सबैभन्दा बझाङमा ढिलो गहुँ बिउ लगाउने गरेको पनि उनको भनाइ छ ।"
वैदेशिक रोजगारमा विभिन्न देशहरूमा पठाइदिन्छु भनी लाखौं रकम ठगी गर्ने दुईजना पक्राउ,काठमाडौं : वैदेशिक रोजगारमा आकर्षक तलबको प्रलोभनमा पारी न्युजिल्याण्ड र उज्वेकिस्तानलगायतका देशहरूमा पठाइदिन्छु भन्दै रकम ठगी गरेको अभियोगमा दुईजनालाई प्रहरीले पक्राउ गरेको छ । पक्राउ पर्नेहरूमा काभ्रेपलाञ्चोक रोशी गाउँपालिका६ लेखपानी घर भएका ३२ वर्षीय बुद्ध लामा र बर्दिया गेरूवा गाउँपालिका२ घर भई काठमाडौं टोखा नगरपालिका१० बस्ने ४३ वर्षीय मानबहादुर चौधरी रहेका छन् । पक्राउ परेकामध्ये बुद्धले ७ जना पीडितहरूबाट १० लाख रूपैयाँ र मान बहादुरले ६ जना पीडितहरूबाट १२ लाख ५० हजार रूपैयाँ लिई सम्पर्कविहीन भएको भन्ने पीडितहरूको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले बुद्धलाई काभ्रेपलाञ्चोक धुलिखेल नगरपालिका७ बाट र मान बहादुरलाई काठमाडौं महानगरपालिका२६ गोंगबुबाट पक्राउ गरेको हो । उनीहरूलाई आवश्यक अनुसन्धान तथा कारबाहीका लागि वैदेशिक रोजगार विभाग ताहाचल काठमाडौं पठाइएको छ ।
सिन्धुलीमा कमला नदीको बाढीले खतरा तह पार गर्यो,"सिन्धुली : बुधबार दिउँसोदेखि लगातार परेको वर्षाका कारण कमला नदीमा आएको बाढीले खतराको तह पार गरेको छ। कमलामाई नगरपालिका१४ रानीबासमा रहेको जलमापन केन्द्रमा बुधबार साँझ ७ बजेर ४० मिनेट जाँदा गरिएको मापनअनुसार कमला नदीको बाढीको तह तीन मिटरभन्दा माथि पुगेको छ। जल तथा मौसम विज्ञान विभागका अनुसार कमला नदीमा तीन मिटरसम्मको तहलाई खतरा मानिएको छ। नदीमा बाढीले खतराको तह पार गरेपछि कमलामाई नगरपालिका र दुधौली नगरपालिका जोखिममा परेको छ। कमलामाई नगरपालिकाको १३ र १४ स्थित माथिल्लो रानीबास र तल्लो रानीबास, दुधौली नगरपालिकाको निपाने, हत्पते, डकाहा, हर्षाही, टाँडी, दुधौलीलगायतका क्षेत्र उच्च जोखिममा परेका छन्। वर्षा अझै नरोकिएकाले डुबान हुने क्षेत्रमा उच्च सर्तकता अपनाउन अनुरोध गरिएको छ। त्यस्तै सिन्धुली र मकवानपुर जिल्लाको सीमाना भई बग्ने बागमती नदीमा पनि बाढी बढिरहेको छ। तिनपाटन गाउँपालिकास्थित चँदाहा खोलामा पनि बाढीको सतह बढेको छ। मरिण नदीमा पनि बाढी बढेकाले सतर्क रहन स्थानीय प्रशासनले आग्रह गरेको छ।"
मोरङमा २ नाबालिका मृत्यु प्रकरण : झापामा भेटिइन् आमा,"विराटनगर : मोरङको सुन्दरहरैँचा नगरपालिका७ स्थित केरा बगानभित्र मृत फेला परेका २ नाबालिकाकी आमा झापामा फेला परेकी छन् । मृत फेला परेका १ वर्षीया आइका र ३ वर्षीया अर्पणा कार्कीकी आमा अस्मिता न्यौपानेलाई प्रहरीले बुधबार बिहान फेला पारेको हो । घटना भएको ५ दिनपछि बिर्तामोडस्थित सडकमा अस्वस्थ्य अवस्थामा फेला पारेर अस्मितालाई उपचारका लागि विराटनगरको कोशी अस्पताल ल्याइएको छ । प्रहरीका अनुसार उनको शारीरिक अवस्था निक्कै कमजोर छ । अस्मिताको उपचार सुरु गरिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । आमा अस्मिताले सँगै लिएर गएको भनिएका आइका र अस्मिता गत शनिबार दिउँसो मृत फेला परेका थिए । तर, आमाको अवस्था हालसम्म अज्ञात थियो । स्थानीय र प्रहरीले निरन्तर खोजी गरिरहे पनि फेला पार्न सकेका थिएनन् । अस्मिता धनकुटाको पाख्रिबास नगरपालिका४ डिकुरे घर भइ सुन्दरहरैँचा७ मा बस्दै आएका अर्जुन कार्कीकी पत्नी हुन् । उनीहरुका नाबालिका छोरीहरु आइका र अपर्णा सुन्दरहरैँचा७ का स्थानीय नारायण न्यौपानेको केराघारीभित्र मृत फेला परेका थिए । पत्नी र २ छोरीसहित सुन्दरहरैँचा७ मालती टोलस्थित दिदी सीता रेग्मीको घरमा अर्जुन बस्दै आएका थिए । नजिकै नयाँ घर पनि बनाउँदै थिए । निर्माणाधीन घरमा पानी लगाउने विषयमा अर्जुनसँग पत्नीको विवाद भएपछि २ जना नाबालिका छोरीलाई लिएर अस्मिता बेपत्ता भएको जानकारी प्रहरीले पाएको थियो । नाबालिकाहरु भोलिपल्ट मृत फेला परे पनि आमा हालसम्म बेपत्ता थिइन् । प्रहरीका अनुसार अस्मिताले तेरा छोरी मारिदिइसकें, म पनि मर्छु भनेर मोबाइलमा म्यासेज पठाएको अर्जुनले बताएका छन् । तर, अस्मिता भने जीवितै रहेको पुष्टि भएको छ । उनले प्रयोग गर्ने मोबाइल नाबालिकाको शवनजिकै फेला परेको थियो । अस्मिताले म्यासेज पठाएको हो कि हैन भनेर यकिन भइसकेको छैन । बीपी कोइराला स्वास्थ्य विज्ञान प्रतिष्ठान धरानमा पोस्टमार्टमपछि दुवै नाबालिकाको शवको अन्त्येष्टि गरिसकिएको छ । केरा बगानभित्र दिदीले बहिनीलाई अँगालो हालेको अवस्थामा शव फेला परेको थियो । घटनाको प्रकृति हेर्दा विष खुवाएर दुवै बालिकाको हत्या गरेजस्तो देखिने प्रहरीको भनाइ छ । पोस्टमार्टम रिपोर्ट आइनसकेका कारण पुष्टि भइसकेको छैन । नाबालिकाहरुको शव भेटिएको स्थानमा कीटनाशक औषधि मेटासिटको बट्टा फेला परेको थियो । प्रहरीका अनुसार अस्मिताको माइती संखुवासभाको मुढेशनिश्चरे हो । अर्जुनसँग २०७५ साल फागुन ९ गते प्रेम विवाह भएको प्रहरीले जनाएको छ । डीएसपी बस्नेतले अस्वस्थ्य अवस्थामा फेला पारेर अस्मितालाई उपचारका लागि भर्ना गरिएकाले घटनाका सम्बन्धमा धेरै कुरा खुल्न बाँकी रहेको बताए । अनुसन्धानपछि वास्तविकता खुल्ने उनले बताए । भने, नाबालिकाहरुको मृत्यु के कारणले भयो र आमा कसरी झापा पुगिन् भन्नेलगायतका कुरा पत्ता लगाउन विस्तृतमा अनुसन्धान सुरु गरिएको छ । धेरै दिन खाना नखाएकाले शारीरिक अवस्था कमजोर छ । आँखा पनि रातो छ ।"
युवालाई कृषिमा आकर्षित गर्नुपर्छ,"कुल गार्हस्थ्य उत्पादनमा २४ प्रतिशत योगदान कृषि क्षेत्रको छ । ६२ प्रतिशत जनसंख्या आबद्ध भएको कृषि क्षेत्र आर्थिक समृद्धि हासिल गर्ने मूल आधार हो । गुल्मी जिल्लामा वार्षिक ९१ करोड ७८ लाख ३२ हजारभन्दा बढीको कृषिउपज उत्पादन भइरहेको छ । ४० करोडभन्दा बढीको कृषिउपज जिल्ला बाहिर निर्यात हुन्छ । कृषिका लागि आवश्यक पर्ने श्रमशक्तिका रूपमा रहेको युवा जनशक्ति अन्य क्षेत्र तथा वैदेशिक रोजगारीमा संलग्न रहेका कारण यस क्षेत्रको उत्पादकत्वमा ह्रास आएको छ । तीव्र बसाइँसराइ र जग्गा बाँझो राख्ने प्रवृत्ति, बढ्दो वन्यजन्तुको प्रकोप तथा सीमित स्रोतसाधन, कृषि ऋण, बिमा, प्रविधि, ज्ञानको प्रयोगलाई तादम्यता मिलाउनुपर्छ । कृषि क्षेत्रको उत्पादनलागत कम गर्नु, कृषि उपजको बजार सुनिश्चितता गराउनु प्रमुख चुनौतीका रूपमा छन् । कृषकको वर्गीकरण गरी परिचयपत्रका आधारमा वित्तीय उत्प्रेरणा, उत्पादनमा आधारित प्रोत्साहन तथा सामाजिक संरक्षणका कार्यक्रम लागू गर्नुपर्छ । विदेशबाट फर्किएका युवाहरूको पहिचान गरी कृषि व्यवसायमा आकर्षित गराउन विभिन्न कार्यक्रम लागू गर्नुपर्छ । (भण्डारी कृषि ज्ञान केन्द्र गुल्मीका प्रमुख हुन् ।)"
बँदेलको आक्रमणबाट एकजना गम्भीर घाइते,"दाङ : दाङमा बँदेलको आक्रमणबाट एकजना गम्भीर घाइते भएका छन् । बबई गाउँपालिका ७ मलईका ३५ वर्षीय रेशम बाँठा मगर बँदेलको आक्रमणबाट घाइते भएका हुन् । बारीमा मकै खान आएका बँदेल धपाउने क्रममा उनीलाई बँदेलले आक्रमण गरेको हो । बँदेलको आक्रमणबाट खुट्टा, हात, मुखमा चोट लागेको छ । घाइते मगरको राप्ती प्रादेशिक अस्पताल तुलसीपुरमा उपचार भइरहेको छ। बँदेलको आतङकबाट मलईबासीले सास्ती बेहार्नु परेको स्थानीयहरूको भनाइ छ । बँदेलले बारीमा उत्पादन गरेका मकै नष्ट गर्ने र धपाउन खोज्दा हरेक वर्ष स्थानीय आक्रमणमा परी घाइते हुने गरेका छन्।"
ग्यास उत्पादन कम्पनीमा अनियमितताको आशंकासहित राप्रपाले माग्यो सूचना,"काठमाडौं : राष्ट्रिय प्रजातन्त्र पार्टीले झापामा सञ्चालित ग्यास उत्पादन कम्पनीमा अनियमितताको आशंकासहित परियोजना सम्बन्धी सूचना माग गरेको छ। विश्व बैंक, स्थानीय निकाय र उपभोक्ताको संयुक्त लगानीमा झापाको कन्काई२ स्थित सुकेडाँगीमा निर्माण भएको कनकाईविर्ताअर्जुन नविकरणीय उर्जा तथा फोहर व्यवस्थापन कम्पनीसँग त्यहाँ भएका सम्पूर्ण गतिविधिको विस्तृत विवरण माग गरेका हुन्। सुरुमा १४ करोडको हारहारीमा शुरु भएको सो परियोजनाको लागत अहिले २२ करोड पुगेको र परियोजनामा अनियमितता भएको आशंकासहित राप्रपाका केन्द्रिय सदस्य खुस्बु ओली ओली र राष्ट्रिय प्रजातन्त्र पार्टी झापाका अध्यक्ष केशव प्रसाद ओझासहितको टोलीले कन्काई नगर प्रमुख राजेन्द्रकुमार पोखरेलसँग परियोजनाको विवरण लिखित रुपमा माग गरेको हो। सूचनाको हकसम्बन्धी ऐन २०६४ अनुसार कुनै पनि नागरिकले सरकारी निकाय र सार्वजनिक निकायसँग मागिएको विवरण अनिवार्य रुपमा बुझाउनुपर्ने हुन्छ। परियोजनाको उच्चस्तरीय संयन्त्रको संयोजकमा नगर प्रमुख पोखरेल छन्। विश्व बैंकको ४० र बाँकी तीन नगरपालिका र स्थानीय उपभोक्ताको ६० प्रतिशत प्रतिशत लगानीसहित करिब १४ करोडको विस्तृत परियोजना प्रतिवेदन बनेको यो परियोजना अहिले लगभग बन्द हुने अवस्थामा छ। लागत निरन्तर बढिरहेको छ तर प्रतिफल छैन,निवदेन दर्तापछि ओलीले भनिन्,यहाँसम्म कि आर्थिक प्रतिवेदनसमेत सार्वजनिक गरिएको छैन र त्यहाँको सभा समेत बस्न सकेको छैन। ओलीका अनुसार पूर्व तयारी र व्यवस्थापनको पाटोको कुनै ख्याल नै नगरी घर घरमा ग्यास पुर्याउने महत्वकाँक्षी योजनासहित यो परियोजना सुरु भएको तर अहिले बन्द नै हुने अवस्था भएकाले अनियमितता भएको आशंका गर्ने प्रस्तत ठाउँ छ। उनका अनुसार ग्यास उत्पादन गरेर व्यवस्थापन गर्ने तयारी नहुँदा नष्ट समेत गरिएको थियो। ओलीका अनुसार अहिले २ प्रतिशत पनि पूर्ण क्षमतामा काम हुन सकिरहेको छैन। यदि यो परियोजना बन्द भयो भने धेरै जनताको पैसा डुब्ने बताउँदै तत्कालै सरोकारवालाको ध्यानाकर्षण गर्न आफूले सूचनाको हक सम्बन्धी ऐन अनुसार सूचना मागेको जानकारी गराइन्। झापाको कन्काई, अर्जुनधारा र बिर्तामोड नगरपालिकाले विश्व बैंक र निजी क्षेत्रसँगको साझेदारीमा फोहोरमैलाबाट बायोग्यास उत्पादन गर्ने उद्देश्यले कम्पनी स्थापना गरेका हुन्। प्लान्टमा हाल ७५० जनाभन्दा बढी उपभोक्ताले १० हजारदेखि एक करोड रुपैयाँसम्म शेयर लगानी गरेका छन्। ओलीले भनिन्,यसमा भएको लगानी अनुसार कार्य प्रगति नहुनु र यसका अन्य पक्षबारे जनताले यथार्थ जानकारी पाउनुपर्छ त्यसैले एक जिम्मेवार नागरिक, यहाँको स्थानीय र राजनीतिकर्मीको नाताले मैले यो पहल गरेको हुँ। उनले सूचनाको हक मार्फत सुशासन, पारदर्शीता कायम गर्नुका साथै भ्रष्टाचार नियन्त्रणमा समेत सहयोग पुग्ने बताइन्। सूचनाको हक सम्बन्धि अधिकार प्रयोग गरी त्यस परियोजनाको आर्थिक प्रतिवेदन, करचुक्ता, कार्य प्रगतिको विवरण, डीपीआर, सम्भाव्यता अध्ययनको रिपोर्ट माग गरेका छौं, ओलीले भनिन्जनताको करोडौं पैसा कुनै आयोजनामा सिक्न र परिक्षणका लागि प्रयोग गर्न मिल्दैन, यो सरासर दुरुपयोग हो।"
दार्चुलामा बाँदर धपाउन जाँदा भीरबाट लडेर मृत्यु,दार्चुला : दार्चुलामा एकजनाको भीरबाट लडेर मृत्यु भएको छ । जिल्लाको नौगाड गाउँपालिका१ साङपाङका अन्दाजी ४५ वर्षीय उदय सिंह ठगुन्नाको बरभगे भन्ने भीरको छेउतिरबाट लडेर मृत्यु भएको हो । स्थानीय प्रेम बडालका अनुसार बुधबार बिहान ९ बजेतिर ठगुन्नाको बाँदर धपाउने क्रममा भीरबाट लडेर घटनास्थलमै मृत्यु भएको हो । ठगुन्ना भीरबाट करिब ३०० मिटर तल खसेका थिए ।
हरितालिका तीज कस्तो कस्तो,"पहिले तीजको छुट्टै महत्त्व थियो। त्यही दिनलाई उनीहरू आफ्नो बह पोख्ने र स्वतन्त्र रूपले रमाउने दिनका रूपमा उपभोग गर्थे। चाडपर्व नेपालका पहिचान हुन् । हिमाल, पहाड, तराई सबै ठाउँमा आआफ्नै मूल्य मान्यता, रीतिरिवाज र चलनचल्तीहरू छन् । हरेक जाति, धर्म र सम्प्रदायको आआफ्नै सांस्कृतिक सम्पत्ति छन्, यी सबै नेपाल र नेपालीका चिनारी हुन् । चाडपर्व सामाजिक सम्बन्ध र सांस्कृतिक सौहार्दताको धरोहर हो । चाडपर्वको सम्मान गर्ने हाम्रो आफ्नै सद््भावयुक्त परम्परा छ । नेपालमा मनाइने चापर्वहरूको छुट्टै धार्मिक तथा सांस्कृतिक महिमा छ । देशभित्रका नेपालीले मात्र होइन, बाहिरकाले पनि यो अवसरको उपयोग गरिरहेका छन् । अनेकतामा एकता रहेको नेपालमा मनाइने चाडपर्वहरूले पारिवारिक एवं सामाजिक सम्बन्ध मजबुत बनाउने कोसेढुंगाको काम गरेका छन् । यस्ता विविध चाडपर्वले समाज, संस्कृति तथा परम्परालाई पुस्तान्तरण गर्दै आएको छ । प्रत्येक चाडपर्व मनाउनुका पछाडि धार्मिक तथा वैज्ञानिक कारण छन् । यसै मेसोमा यतिबेला हरितालिका तीज आँगनमा छ । तीज नेपाली नारीको विशेष पर्वको रूपमा मनाइने गरिन्छ । यो भाद्र शुक्ल तृतीयाको दिन पर्छ । हरितालिका तीजको कथा भगवती पार्वतीसँग जोडिएको छ । तीजमा भगवान् शिवको आराधना गर्नुका साथै नाचगान मनोरञ्जनसमेत गर्ने गरिन्छ । नेपाली हिन्दु महिलाद्वारा स्वतन्त्र र आनन्दमय रूपमा मनाइने तीज अन्य धर्म र जातजातिका नेपाली महिलाले पनि मनाउँछन् । हाम्रो वैदिक दर्शनले स्त्रीलाई प्रकृति मानेको छ । यसर्थ तीजको सम्बन्ध प्रकृतिसँग छ । एक प्रकारले प्रकृतिको सम्मान, महत्त्व र सामीप्यलाई यो चाडले आत्मसात् गरेको छ । प्रकृति आत्मा र परमात्माको संयुक्त स्वरूपलाई नै दर्शनले ब्रह्मा मानेका छन् । हिन्दु धार्मिक ग्रन्थअनुसार राजा हिमालयले आफ्नी छोरी पार्वतीको कन्यादान भगवान् विष्णुसँग गरिदिने वचन पार्वतीलाई मन नपरेपछि आफूले मन पराएको वर पाउन जंगल गएर शिवजीको तपस्या गर्न थालेको र पार्वतीले तपस्या गरेको एक सय वर्ष पूरा भइसक्दा पनि आफूले गरेको तपस्याको फल नपाउँदा एक दिन उनले शिवलिंगको स्थापना गरी पानी पनि नपिइकन निराहार व्रत बसिन् । यसरी पार्वतीको कठोर व्रतको कारण शिवजी प्रकट भई चिताएको कुरा पुगोस् भनी आशीर्वाद दिएपछि शिव पार्वतीको विवाह हुन पुग्यो । त्यो दिन भाद्र शुक्ल तृतीयाको दिन थियो । सोही तिथिदेखि हिन्दु नारीहरूले यस दिनलाई उत्सवका रूपमा मनाउन थाले । तीजमा मनका भावना एवं सुखदुःख साटासाट गरी एउटै ठाउँमा खानेबस्ने चलन छ । यो चाडमा माइतीले छोरीचेलीलाई घरमा गई लिएर आउने वा बोलाएर मीठामीठा परिकार (दर) खाने खुवाउने र एकै ठाउँमा बस्ने परम्परा छ । छोरीचेली पनि तीज आउन लाग्यो माइती जाने समय भयो भनेर आफ्ना घरको व्यवस्थापन गर्दै माइत जाने हर्षमा बसेका हुुन्थे । आधुनिक समाजमा तीजको महत्त्वलाई जुनरूपले व्याख्या गरिए पनि यो एक पौराणिक कालदेखि चलिआएको परम्परा हो । सामाजिक सद््भाव, मेलमिलाप एवं समाजका विकृति, विसंगति र सामाजिक अधिकारलाई उजागर गर्ने पर्वको रूपमा हजारौं हजार वर्षदेखि यो चाड मनाइँदै आएको छ । पहिले तीजको छुट्टै महत्त्व थियो । त्यही दिनलाई उनीहरू आफ्नो बह पोख्ने र स्वतन्त्र रूपले रमाउने दिनका रूपमा उपभोग गर्थे । सासूले खटाउने संस्कारबाट आएका नेपाली महिलाले एकै दिन भए पनि राम्रो लगाउने, मीठो खाने, स्वतन्त्र हुने अनि धक फुकाएर दुःखसुख पोख्ने, नाचगान गर्ने मौका पाउने भएकाले नारीहरू यो पर्वको प्रतीक्षामा हुन्थे । प्रविधि र सञ्चारका साधन नहुँदा दिदीबहिनी समूहमा भेला भई मादल, थपडी बजाउँदै नाच्ने गाउने गर्थे । पहिले चुल्होचौको एवं घरधन्दाको व्यस्ततामै अल्झिएका अधिकांश महिला तीजमा मन खोलेर आफ्नो व्यथा पोख्थे । नजिकैको मन्दिर वा समूहमा भेला भएर विभिन्न भाकामा तीजका लय गुञ्जाउँथे । गीतका माध्यमबाट आफ्ना बह पोख्थे । सुखदुःखका गीत गाउँथे, नाच्थे । तर अहिले फरक छ । मोबाइल, रेडियो र टेलिभिजनमा आधुनिक शैलीका गीत गुञ्जिन थालेका छन् । फेसबुक, टिकटक, इन्स्टाग्राम, सामाजिक सञ्जालमा एक महिनाअघिदेखि तीजका दर खाने होडबाजी देखिन्छन् । समय परिवतर्नशील छ । हाम्रा चाडपर्व र जीवनशैलीबीच प्रत्यक्ष सम्बन्ध छ । जसरी चाडपर्व मनाइरहेका छौं, त्यसमा परिवर्तन गर्नु जरुरी छ । हरितालिका तीज सामान्यतया दर मध्यरात १२ बजेअघि खाने चलन अनि भोलिपल्ट दिनभर पानीसम्म पनि नखाई वत बस्नुपर्ने, निराहार उपवास बस्ने आदि यस्ता परम्परामा परिवर्तत आउनुपर्छ । आफ्नो स्वास्थ्य, मन, हृदयलाई रक्षा गर्ने अवसरको रूपमा लिनुपर्छ । औकात र आध्यात्मिक शान्तिको कामना गर्दै तीज मनाइनुपर्छ । तीजको वैज्ञानिक महत्त्व पनि छ । तीजको तेस्रो दिन अर्थात् ऋषिपञ्चमीका दिन व्रतालु महिलाले ३ सय ६५ वटा दतिवनले दाँत माझेर माटो लेपन गरी स्नान गर्छन् । वर्षभरि जान अञ्जानमा भए गरेका गल्तीबाट मुक्ति पाइन्छ भन्ने विश्वास छ । लेपनले छालामा हुने एलर्जी हटाउँछ र दतिवनले दाँत र मुखलाई सफा राखी स्वास्थ्यको सुरक्षा गर्छ । उक्त दिन ऋषिको पूजा गरी हलोले नजोतेको अन्नको भात र एक सुइरे भएर उम्रने तरकारी वा एकदलीय अन्न मात्र खाइन्छ । तीज आफैंमा एक सुन्दर पर्व हो र यसलाई व्रतमा परिणत गरेको भए पनि फलफूल ग्रहण गरेर दिनभरि व्रत बस्नमा वैज्ञानिक हिसाबले उत्कृष्ट नै देखिन्छ । आधुनिकताको नाममा चाडपर्वको मौलिकता नै गुमनाम झैं हुँदैछ । तीज के हो ? , किन र कसरी मनाउने ? यसको वास्तविकता के छ ? आदि कुराको जानकारी नै छैन । मौलिक संस्कृति र परम्परा हराउँदै गएको छ । देखासिकी पूरा गर्न ऋण गरेर फजुल खर्च गर्ने प्रवृतिको हाबी छ । टोलटोलका होटल रेस्टुुरेन्टमा समूह बनाएर एक महिना अघिदेखि नै नाचगान र खानपिनका कार्यक्रम गरिदा तीजको खास अर्थ र महत्त्व हराएको छ । संस्कार र संस्कृतियुक्त तीज भडकलो र उत्ताउलो बन्दै गएको छ । मौलिक संस्कृति ओझेलमा परेको छ । तीजलाई परम्परागत मान्यता र विधि नमर्ने गरी परिष्कृत गर्दै लानुपर्ने आवश्यकता देखिएको छ । शिक्षित र सभ्य समाजमा हुर्किएका आधुनिक महिलाले अन्धविश्वासलाई चिर्दै तीजलाई उल्लासमय एवं संस्कारयुक्त बनाउन पहल गर्नुपर्छ । तीजलाई आधुनिकीकरण गर्ने नाममा भडकलो र असभ्य बनाउनु भने हुँदैन । आर्थिक मन्दी बढिरहेको छ भने गरिबलाई पर्व कसरी मनाउने भनेर चिन्ता हुन्छ । यस्ता विकृति र अनावश्यक खर्चले हुने खाने र हुँदा खानेले मनाउने चाडपर्वमा फरक देखिएको छ ।"
बैतडीमा नेपाल टेलिकमको टावरमा राखेका उपकरण तोडफोड,बैतडी : बैतडीको सिगास गाउँपालिका १ जुकेपानीमा रहेको नेपाल टेलिकममा जडान गरिएका उपकरणमा तोडफोड गरिएको छ । कृषि विकास बैंक गाँजरीका लागि नेपाल टेलिकमको टावरबाट इन्टरनेट सेवा लिनको लागि राखिएका छुट्टै उपकरणमा तोडफोड गरिएको हो । तोडफोड कसले गरेको भन्ने खुलेको छैन । नेपाल टेलिकमको टावरमा बैंक प्रयोजनको लागि राखिएका छुट्टै ब्याट्री र सोलारपातामा तोडफोड गरिएको कृषि विकास बैंक गाँजरी शाखाका प्रबन्धक शुदीप चन्दले जानकारी दिए । सोलारको माध्यमबाट चल्ने गरेको उक्त टावरमा बैंक प्रयोजनको लागि छुट्टै पावर सप्लाईका लागि बैंकको तर्फबाट राखिएका छुट्टै ब्याट्री र सोलारमा तोडफोड गरी काम नलाग्ने अवस्थामा पुर्याएको उनले बताए । उपकरणहरूमा क्षति पुगेसँगै बैंकका लागि जडान गरिएको इन्टरनेट सेवा पनि बन्द भएपछि बैंकिङ कारोबार पनि ठप्प जस्तै बनेको कृषि विकास बैंक गाँजरी शाखाका लेखापाल राम बहादुर विकले जानकारी दिए । अनलाइनको माध्यमबाट हुने रकम जम्मा र भुक्तानीको काम समेत हुन नसकेको उनले बताए । आइतबारदेखि इन्टरनेट सेवा अवरुद्ध बनेकाले गत शनिबार नै अज्ञात समूहले तोडफोड गरेको हुनसक्ने आंकलन गरिएको छ । यस विषयमा गाँजरी प्रहरी चौकीलाई पनि जानकारी गराइएको छ ।
"जीप दुर्घटनामा चालकको घटनास्थलमै मृत्यु, सहचालक हाम फालेर बाँचे",मुगु : सोरुगाउँपालिका६ बन्जाह मोडमा जीप दुर्घटना हुँदा चालकको घटनास्थलमा मृत्यु भएको छ। बुधबार बिहान ९:३० बजेतिर सोरुकोटबाट गमगढी आउँदै गरेको जीप दुर्घटना हुँदा चालकको घटनास्थलमै मृत्यु भएको प्रहरीले जनाएको छ। सोरुकोटबाट सदरमुकाम गमगढी आउँदै गरेको ग १ ज ६४३७ नम्बरको जीप सोरु गाउँ पालिका६ बन्जाह मोडमा ब्रेक फेल भइ मोडबाट १ सय मिटर तल खस्दा जीप चालक ४५ वर्षीय नरबहादुर बुमीको मृत्यु भएको प्रहरीले जानकारी दिएको हो । जीपमा यात्रु थिएनन् । जीप दुर्घटना हुँदा सहचालकले हाम फालेर ज्यान बचाएको प्रहरी ले बताएको छ । घटनाको मुचुल्का तयार भइसकेको र पोस्टमार्टमका लागि शव जिल्ला अस्पताल ल्याउने तयारी भएको जिल्ला प्रहरी कार्यालयले जानकारी दिएको छ ।
प्यूठानका एक युवा ६ दिनदेखि बेपत्ता,"बुटवल : प्यूठानको झिमरुक गाउँपालिका७ तुषारा प्यूठानका २१ वर्षीय क्षितिज रोका ६ दिनदेखि बेपत्ता भएका छन् । गैडाकोट६ नवलपरासी कालिकाचोकस्थित हिमछायाँ कलेजमा विएससीएजी पाँचौ सेमेष्टर पढ्दै गरेका उनी भदौ १४ गतेदेखि घरपरिवारको सम्पर्कमा छैनन् । खोजी कार्य जारी रहे पनि नभेटिंदा परिवार पीडामा तड्पिएका छन् । झिमरुक निवासी रोकाको परिवार अहिले मल्लरानी गाउँपालिका४ खलंगा प्यूठानमा बस्दै आएका छन् । अघिल्लो दिनसम्म बुवाआमासँग र हराउनुको केही समयअघिसम्म भाइसँग फोनमा कुराकानी भएको थियो, बुवा टुकबहादुर आरसीले भने, पछि फोन गर्दा उठेन । हामी प्यूठान थियौँ । गैडाकोट आएर हेर्दा दुवै फोन कोठामै छाडेर गएछन् । दुई वटा मोबाइल सहित चेक, एटिएम र सवै कपडाहरू कोठामै छाडेर बेपत्ता भएको बुवा आरसीले जानकारी दिए । पोखराकी एक केटीसँग सम्बन्ध भएको भन्ने पनि सुनिएको थियो, आरसीले भने,त्यसबारेमा प्रहरीलाई जानकारी दिएका छौँ । पोखरामा पनि ती केटी बिरामी छन् रे भन्ने सुनेका छौँ । परिवारले छोराको खोजी कार्यका लागि इलाका प्रहरी कार्यालय गैडाकोटलाई आग्रह गरेका छन् । इलाका प्रहरी कार्यालयका प्रहरी निरीक्षक हस्त बहादुर सुनारले बेपत्ता प्रहरीलाई खबर हुँदा बित्तिकै खोजी कार्य जारी राखिएको बताए । सम्बन्धमा रहेकी पोखराकी ती युवतीले शितिजको मोबाइलमा किन फोन नउठाएको भन्ने खालका म्यासेजहरु पठाएको प्रहरी निरीक्षक सुनारले जानकारी दिए । फरेन्सिक ल्याबका लागि क्षितिजको मोबाइल काठमाडौं पठाइएको उनले बताए । मैले प्रगति गर्न सकिनँ, पढ्न सकिनँ जस्ता कुरासहितको दश पाना लेखेर कोठामा छाडेका रहेछन्, प्रहरी निरीक्षक सुनारले भने,सबै क्षेत्रमा खोजीकार्यका लागि प्रहरी परिचालन गरिएको छ ।"
"आज मधेश, लुम्बिनी र सुदूरपश्चिम प्रदेशमा भारी वर्षा हुने","काठमाडौं : आज मधेश, लुम्बिनी र सुदूरपश्चिम प्रदेशमा एक दुई ठाउँमा भारी वर्षा हुने मौसम पूर्वानुमान महाशाखाले जनाएको छ। महाशाखाका अनुसार आज बिहान कोशी, मधेश, गण्डकी प्रदेशका एकदुई स्थानमा छिटपुटदेखि हल्का वर्षा भइरहेको छ। आज दिउँसो कोशी, मधेश, बागमती र गण्डकी प्रदेशका केही ठाउँमा मेघ गर्जनचट्याङ्ग सहित हल्का देखि मध्यम वर्षा हुने र कोशी मधेश, लुम्बिनी र सुदूरपश्चिम प्रदेशका एकदुई स्थानमा भारी वर्षा हुने महाशाखाको बुलेटिनमा उल्लेख छ। आज राती पनि कोशी, मधेश, बागमती, गण्डकी र लुम्बिनी प्रदेशका विभिन्न ठाउँमा पानी पर्ने महाशाखाले उल्लेख गरेको छ। वर्षाबाट हुने सक्ने जोखिमबाट जोगिन महाशाखाले सबैमा अनुरोध गरेको छ।"
नुवाकोटको लौके झरनामा पर्यटकको आकर्षण बढ्दै,"नुवाकोट : नुवाकोटको शिवपुरीमा रहेको आकर्षक लौके झरनामा स्नान गरेर रमाउनेको भीड लागेको छ। सो स्थानमा आन्तरिक र बाहय पर्यटकको घुइँचो लाग्न थालेको छ। नुवाकोटको सदरमुकाम विदुर र राजधानी काठमाडौंबाट नजिकै रहेको शिवपुरीमा सो झरनामा दैनिक एकसय भन्दा बढी पर्यटक पुगिरहेका छन्। शनिवार र बिदाको दिन पर्यटक धेरै आउने गरेका छन्। शिवपुरी गाउँ पालिका ८ मा रहेको लौके झरनामा व्यवसायिक पदयात्रा र स्नान गर्नेहरु आउने गरेका छन्। सडकमार्गको पहुँच रहेको सो स्थानमा रहेको लौके झरनाबाट आन्तरिक तथा बाह्य पर्यटक आगमन हुने क्रम बढिरहेको शिवपुरी गापा अध्यक्ष गोविन्दप्रसाद थपलियाले बताए। सो स्थान काठमाडौं र नुवाकोटको विदुरबाट समान ४५ मिनेटको दुरीमा पुग्न सकिन्छ। राजधानी काठमाडौं नजिक रहेको लौके झरनासँगै नुवाकोटमा शिवपुरीमै गोकुलेश्वर झरनासहित दुई र ककनी फुङफुङ झरनासमेत गरि तीन झरना रहेका छन्। तीनवटै झरना चर्चित रहेको छ। पर्यटकीय मार्ग निर्माण भएपछि सो लौके झरनामामा विदाको एकै दिन दुई हजार पाँच सयभन्दा बढी पर्यटक पुग्ने गरेका छन्। काठमाडौंबाट नजिकको दूरीमा रहेको शिवपुरीको छहरे झरनामा एकै दिन यतिधेरै पर्यटक जाने गरेका छन्। सो झरनामा नुवाकोट, रसुवा तथा काठमाडौंबाट पर्यटक पुग्ने गरेका छन्। शिवपुरी गापा कार्यालयले सिँढीसहितको पदमार्ग र सहज रूपमा हिँड्ने बाटो निर्माण गरिदिएपछि अन्तरिक पर्यटकको प्रमुख गन्तव्य बनेको हो। छहरेटोखा सडकको बीचबाट सहजै झरनामा पुग्न सकिने भएपछि आन्तरिक पर्यटकको रोजाइमा लौकै झरना परेको छ। शिवपुरी ८ र ककनी गापाको ५ को सिमानामा रहेको सो झरनाका शनिबारबाहेक पनि सयौँ पर्यटक आउने गरेको शिवपुरी ८ का वडाध्यक्ष केशव रिजालले जानकारी दिए। उनका अनुसार शिवपवुरी गाउँपालिकाले पर्यटन प्रवर्द्धन कार्यक्रम सञ्चालन सुरु गरेपछि झरनामा पर्यटकको संख्या निकै बढेको हो। रिजालले काठमाडौंबाट माथिल्लो ढोडिनीसमको सडकमार्गको दूरी २९ किलोमिटर रहेको बताए। टोखा छहरे सडकको घट्टेखोलाबाट सानीपिपल हुँदै तीन किलोमिटर सडकबाट ढोडिनी पुग्न सकिने र हाल ढोलिनीसम्म चारपाङ्ग्रे सवारीसाधन पुग्ने बाटो बनिसकेको छ। ढोडिनीबाट झरनासम्म आठ सय मिटर पदमार्ग निर्माण गरिएको छ। वडाध्यक्ष रिजालले आगामी दिनमा ठूलो छहरे झरनामा ककनी जोड्ने झोलुङ्गे पुल निर्माण गर्ने, सो स्थानमा सेल्फी खिच्न मिल्ने स्ट्याण्ड बनाउने लगायतको काम पनि गरिने बताए। उनले पर्यटकको सहजताका लागि स्थानीयलाई होटल रेस्टुराँ खोल्न प्रोत्साहन गरिने बताए।"
विस्फोटबाट घाइते भएका दुई बालकलाई कीर्तिपुरको बर्न अस्पताल पठाइयो,"फिदिम : पाँचथरको फालेलुङ५ प्राङवुङको डाँडागाउँमा बिहीबार बम विस्फोट हुँदा घाइते भएका दुई बालकलाई थप उपचारका लागि कीर्तिपुरको बर्न अस्पताल लगिएको छ। घाइते पवन राई र दिप्सन राईलाई किर्तिपुरको बर्न हस्पिटलमा पठाइएको फालेलुङ गाँउपालिकाका प्रमुख प्रशासकीय अधिकृत डम्बरबहादुर आङ्देम्बेले जानकारी दिए। भदौ १३ गते भएको विस्फोटमा परी घाइते भएका पवनलाई गत शुक्रबार र दिप्सनलाई शनिबार पाँचथर अस्पतालबाट कोशी अस्पताल विराटनगरमा थप उपचारका लागि पठाइएको थियो। अविभावकले उपचारको प्रक्रिया पूरा नगरी पाँचथर नै फर्काएपछि पवनको घाउमा संक्रमण देखिएको भन्दै जिल्ला अस्पतालका चिकित्सकले सुविधासम्पन्न अस्पताल लैजान सुझाएका थिए। विरानगरबाट आएका मानव अधिकारवादी संस्थाहरू इन्सेक र सिविनका प्रतिनिधि, जिल्लास्थित सुरक्षा निकायका प्रमख, गाउँपालिकाका प्रमुख प्रशासकीय अधिकृत र बालकका अविभावकबीचको समन्वयपछि बुधबार बिहान ४ बजे काठमाडौं पठाइएको जिल्ला प्रहरी कार्यालय पाँचथरका प्रहरी नायब उपरीक्षक हेमन्त क्षेत्रीले बताए। उनीहरूलाई किर्तिपुरसम्म पुग्ने यातायात र हवाई भाडा फालेलुङ गाउँपालिकाले बेहोर्ने र कीर्तिपुरको बन हस्पिटलमा उपचारको प्रबन्ध सिविनले मिलाउने भएको छ। फालेलुङ५ का माओवादी कार्यकर्ता आइतराज केरुङको घरमा भएको विस्फोटमा ११ वर्षीय दिप्सन सावाँ र उनकी २ वर्षीया बहिनी प्रिन्साको ज्यान गएको थियो।"
