शीर्षक,विवरण
ग्लोबल आइएमई बैंकका ग्राहकहरूले यती एयरलाइन्सको टिकट खरिदमा क्यासब्याक अफर,"काठमाडौं : ग्लोबल आइएमई बैंक लिमिटेडका ग्राहकहरूका लागि यती एयरलाइन्सको टिकट खरिदमा निश्चित क्यासब्याक अफर योजना सार्वजनिक भएको छ। उक्त क्यासब्याक अफर योजना अनुसार ग्लोबल आइएमई बैंकको मोबाइल बैंकिङ ग्लोबल स्मार्ट प्लस प्रयोगकर्ताहरूले यती एयरलाइन्सको हवाई टिकटको खरिदमा निश्चित ५०० रुपैयाँ क्यासब्याक पाउनेछन। बैंकका ग्राहकहरू तथा ग्राहक परिवारका सदस्यहरूले ग्लोबल स्मार्ट प्लसबाट यती एयरलाइन्सको टिकट बुक गर्दाकाट्दा  प्रोमो कोड प्रयोग गरी ५०० क्यासब्याक रुपैयाँ पाउनेछन। ग्राहकहरूले यो प्रोमो कोड ३ पटकसम्म प्रयोग गर्न सक्नेछन। यो क्यासब्याक योजना नोभेम्बर २९ सम्म रहने छ। ग्राहकवर्गको सुविधालाई मध्यनजर गरी बैंकले विभिन्न किसिमका समयसान्दर्भिक योजनाहरू ल्याएर ग्राहकहरूलाई लावान्भित गर्दै आएको छ। ग्लोबल आइएमई बैंक ग्लोबल फाइनान्सको बेष्ट बैंक अवार्ड २०२४ तथा युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक हो। साथै, ग्लोबल आइएमई बैंक विभिन्न राष्ट्रिय तथा अन्तर्राष्ट्रिय संघसंस्थाहरूबाट फरकफरक विधामा सम्मानित भएको छ। ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३८४ एटिएम, २५५ शाखा रहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढी सेवा केन्द्रबाट आफ्ना ग्राहकलाई उत्कृष्ट सेवा प्रदान गर्दै आइरहेको छ। बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स भित्र्याउने सुविधा पनि दिँदै आएको छ। बैंकले संयुक्त राज्य अमेरिका, संयुक्त अधिराज्य, क्यानडा, अस्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन लगायत अन्य देशहरूबाट रेमिट्यान्स भित्र्याउने काम गर्दै आएको छ।"
सडकको गरियो नम्बरिङ,"नुवाकोट : टोल तथा सडकको पहिचानका लागि नुवाकोटमा सडकको नम्बरिङ कार्य गरिएको छ। विदुर नगरपालिकाबाट आफ्ना वडाहरूमा रहेका बाहिरी तथा भित्री सडकहरूको नम्बरिङ कार्य गरिएको हो। यसबाट आन्तरिक तथा बाह्य पर्यटकहरूलाई सुविधा भएको छ। ऐतिहासिक विदुर नगरपालिकामा १३ वटा वडा रहेका छन्। सबै वडामा मिश्रित समुदायको बसोबासका साथै पहाडी संरचना छ। पर्यटन प्रवर्द्धनको उद्देश्यसहित सो कार्यको थालनी गरिएको नगरपालिकाले जनाएको छ। विभिन्न साझेदारहरूसँगको सहकार्यमा विदुर नगरपालिकाका वडाहरूमा गरिएको सडक नम्बरिङको मेयर राजन श्रेष्ठले शुभारम्भ गरेका छन्। पर्यटन प्रवर्द्धनका लागि सहयोग पुग्ने उद्देश्यले सञ्चालन गरिएको उक्त कार्यको थालनीसँगै आन्तरिक तथा बाह्य पर्यटकहरूलाई स्थानीय सडक, टोल तथा वडाको जानकारी हुने मेयर श्रेष्ठको भनाइ छ।"
पोखरा आइपुगे जोन्टी रोड्स,"काठमाडौं : क्रिकेट जगतमा उत्कृष्ट फिल्डरको पहिचान बनाएका दक्षिण अफ्रिकाका लेजेन्ड खेलाडी जोन्टी रोड्स पोखरा आएका छन्। एनपीएलको सबैभन्दा महँगो टिम पोखरा एभेन्जर्समा ३ वर्षको सम्झौतासहित आबद्ध भएका जोन्टी बुधबार दिउँसो २ बजे काठमाडौं ओर्लिएर सिधै पोखरा पुगेका हुन्। पोखरा एभेन्जर्सका प्रबन्ध निर्देशक मनोबल श्रेष्ठका अनुसार जोन्टी र टिमका अध्यक्ष सुबोध त्रिपाठीसहितको टोली आजै पोखरा पुगेका छन्। पोखरामा प्रशंसकहरूले उनको भव्य स्वागत गरेका थिए। टिमका लागि समर्थन जुटाउन बिहीबार गण्डकी क्रिकेट, कास्की क्रिकेट, पोखरा बाइकर्स ग्रुप, रोटरी क्लब अफ लेखनाथलगायत नौ वटा संघसंस्थाले संयुक्तरूपमा पोखरामा आयोजना गर्ने राइड विथ जोन्टी रोड्स कार्यक्रममा सहभागिता जनाउन उनी पोखरा आइपुगेका हुन्। फेवातालस्थित फिस्टेल होटलबाट बिहान ८ बजे देखि सुरु हुने मोटरसाइकल र्यालीमा सयौंको सङ्ख्यामा समर्थकहरू सहभागी हुने तयारी छ। पोखरा आइपुगेको जोन्टीसहितको टिमलाई प्रादेशिक क्रिकेट संघ गण्डकीका अध्यक्ष सञ्जयकान्त सिग्देललगायतले पोखरा अन्तर्राष्ट्रिय बिमानस्थलमा स्वागत गरेका थिए। आगामी तीन वर्षका लागि सम्झौता गरेको पोखरा एभेन्जर्सका टिम मेन्टर जोन्टी दक्षिण अफ्रिकी दायाँ हाते व्याट्म्यान हुन्। दिउँसो काठमाडौं फर्किएर टिमका खेलाडीलाई कोचिङ दिने र जर्सी सार्वजनिक गर्ने कार्यक्रम छ। पूर्व दक्षिण अफ्रिकी क्रिकेटर रोड्सले यसअघि मुम्बई इन्डियन्स र लखनऊ सुपर जायन्ट्ससँग काम गरिसकेका छन्। उनले दक्षिण अफ्रिकाका लागि ५२ टेस्ट र २४५ एकदिवसीय खेलमा प्रतिनिधित्व गरेका छन्। नेपाली राष्ट्रिय टोलीका ओपनर कुशल भुर्तेल मार्किरहेको पोखरा एभन्जर्समा चार विदेशी खेलाडीहरू इंग्ल्यान्डका म्याट क्रिचली, वेस्ट इन्डिजका एन्डर्सन फिलिप, अमेरिकाका आन्द्रेस गौस र नेदरल्यान्ड्सका बास डि लिडे अनुबन्ध भइसकेका छन् । त्यस्तै टोलीमा नेपालबाट सागर ढकाल, आकाश चन्द, किरण कुमार ठगुन्ना, नारायण जोशी, बिपिन खत्री, दिलिप नाथ, तृत राज दास, सुनम गौतम, दिनेश खरेल र अमृत गुरुङ अक्सनमार्फत छनोट भइसकेका छन्। त्यस्तै आइपीएलमा चेन्नई सुपरकिङ्सका लागि ब्याटिङ र फिल्डिङ प्रशिक्षक रहेका राजिव कुमारलाई पोखराले मुख्य प्रशिक्षकका रुपमा अनुबन्ध गरिसकेको छ। एनपीएपल आगामी मंसिर १५ देखि पुस ६ सम्म आयोजना हुँदैछ।"
कोशी सरकारमा प्रवक्ताको जिम्मेवारी राईलाई,"विराटनगर : कोशी प्रदेश सरकारका भौतिक पूर्वाधार विकास एवं स्वास्थ्यमन्त्री भूपेन्द्र राईले प्रदेश सरकारको प्रवक्ताको जिम्मेवारी पाएका छन्। कोशी प्रदेशको बुधबार बसेको मन्त्रिपरिषद् बैठकले मन्त्री राईलाई प्रवक्ताको जिम्मेवारी दिएको हो। यसअघि सरकारका प्रवक्ताको जिम्मेवारी आन्तरिक मामिला तथा कानुनमन्त्री लिलाबल्लभ अधिकारीलाई दिइएको थियो। जापान भ्रमणसँग सम्बन्धित विवादमा मुछिएपछि अधिकारीले बुधबार राजीनामा दिएका छन्। उनको राजीनामासँगै प्रवक्ताको जिम्मेवारी राईले पाएका हुन्। त्यस्तै, मन्त्रिपरिषद् बैठकले संघीयता कार्यान्वयन तथा प्रदेश कानुन निर्माण कार्यदलको समयावधि थप गर्ने निर्णय गरेको छ। खोरेत रोग नियन्त्रण आयोजना सञ्चालन सम्बन्धी कार्यविधि २०८१ स्वीकृत गर्ने, नोभेम्बर ११ मा अजरबैजानको राजधानी बाकुमा हुने संयुक्त राष्ट्रसंघीय प्रारुप महासन्धीको पक्ष राष्ट्रहरुको बैठक (कोप२९) मा पर्यटन, वन तथा वातावरणमन्त्री सदानन्द मण्डल र मन्त्रालयका सचिव विशाल घिमिरेलाई सहभागी गराउने निर्णयसमेत बैठकमा भएको छ। बैठकले १० औं राष्ट्रिय खेलकुदको तयारी तथा व्यवस्थापनका लागि थप ९ करोड रुपैयाँ बजेट स्वीकृत गरेको छ।"
रेड नोटिसपछि नेपाल झिकाइएका व्यक्ति जेल चलान,"काठमाडौं : इन्टरपोलबाट रेड नोटिस जारी गरी नेपाल झिकाइएका एक व्यक्ति मानव बेचबिखन मुद्दामा आज पुर्पक्षका लागि जेल चलान गरिएको छ। आकर्षक तलबको लोभ देखाएर भिजिट भिसामा नेपाली महिलालाई विदेशमा बेचबिखन गरेको जाहेरीपछि पक्राउ परेका धनुषाका दिलीप राउतलाई इन्टरपोलमार्फत सोमबार नेपाल ल्याइएको थियो। उनलाई आज काठमाडौं जिल्ला अदालतमा पेस गरिएकामा अदालतले आजै पुर्पक्षका लागि कारागार चलान गरेको प्रहरीको मानव बेचबिखन अनुसन्धान ब्युरोका प्रवक्ता, प्रहरी उपरीक्षक भावेष रिमालले जानकारी दिए। उनका अनुसार अनुसन्धानका क्रममा राउतले सुरुमा महिलालाई दुबईको कम्पनीमा मासिक ४० हजारसम्म तलब हुने प्रलोभन देखाई भिजिट भिषामा दुबई पुर्याएर आफू बस्ने फ्ल्याटमा बन्धक बनाई घरेलु काममा लगाई चरम श्रम शोषण र यौन शोषण गरेका पाइएको छ। त्यसपछि युएईमा भन्दा कुवेतमा राम्रो तलब हुन्छ, अफिसमा क्लिनरको सजिलो काम हो भनेर दुबईबाट कुवेतमा लगी कुवेतस्थित एजेन्ट अफिसमा मानव बेचबिखन गरी बन्धक बनाई चरम श्रम र यौन शोषण गरेको पनि पाइएको प्रहरीले जनाएको छ। आफू बेचिएको थाहा पाएपछि पीडितले नेपाल फिर्ता गराउन अनुरोध गर्दा आरोपी राउतले पैसा मागेपछि उनले मागेबमोजिक रु छ लाख ७५ हजार रकम बुझाई नेपाल फर्कन सफल भएका थिए। त्यसपछि पीडितले गत जेठ ३१ गते ब्युरोमा जाहेरी दरखास्त दिएपछि राउतको खोजी सुरु भएको थियो। आवश्यक अनुसन्धान गर्दा रावत कुवेतमा रहेको भन्ने जानकारी पाएलगत्तै ब्युरोले नेपाल प्रहरीको अपराध अनुसन्धान विभाग (इन्टरपोल शाखा) मार्फत गएको असोज १८ गते रेड नोटिस जारी भएको थियो। सोही आधारमा कुवेतस्थित इन्टरपोल शाखाको सहयोगमा उनलाई पक्राउ गरी सोमबार नेपाल झिकाइएको प्रहरी उपरीक्षक रिमालले बताए। अदालत पेस गरिएकोमा आजको थुनछेक आदेशले उनलाई कारागार चलान गरिएको रिमालले जानकारी दिए।"
सडक सुरक्षाको सवाल विश्वव्यापी चासोका रूपमा रहेको छ : मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले सडक सुरक्षाको सवाल विश्वव्यापी चासोको रुपमा रहेको बताएका छन्। साउदी अरबको राजधानी रियादमा भएको सडक सुरक्षा सम्बन्धी अन्तर्राष्ट्रिय सम्मेलनमा भाग लिएर आज साँझ नेपाल फर्किएका मन्त्री दाहालले सडक संरचनाहरूको सुरक्षा र संरचनाहरूको सुरक्षित उपयोग विश्वव्यापी सरोकार बनेको बताएका हुन्। त्रिभुवन अन्तर्राष्ट्रिय विमानस्थलको विशिष्ट कक्षमा कुराकानीका क्रममा उनले नेपालको सडक, सुरक्षा र भौगोलिक अवस्थाका बारेमा सम्मेलनमार्फत विश्व समुदायको ध्यानाकर्षण गराइएको पनि बताए। विश्वव्यापी चुनौती बनिरहेको जलवायु परिवर्तन, यसका असर र प्रभावका कारण समेत सडक सुरक्षामा चुनौती बढाइरहेको आफूले सम्बोधनका क्रममा उल्लेख गरेको मन्त्री दाहालले बताए। साउदी भ्रमणका क्रममा उनले त्यहाँका यातायात मन्त्री सालेह विन नासिरि अल साजेरसँग समेत भेटवार्ता गरे। त्यस भेटमा दुई देश बीच सडक एवम् पूर्वाधार निर्माणका विषयमा हुन सक्ने सहकार्यका बारेमा कुराकानी भएको जनाइएको छ। उनले साउदीको सडक प्राधिकरणले संयोजन गरेको सडक सुरक्षा सम्बन्धीको प्रविधि, परीक्षण, पूर्वाधार लगायतका बारेमा स्थलगत अवलोकन समेत गरेका थिए। मन्त्री दाहाललाई प्रवासी नेपाली मञ्चले स्वागत अभिनन्दन गरेको थियो भने साउदी अरबमा नेपाली श्रमिकका अवसर र चुनौती विषयक अन्तरक्रियालाई उनले सम्बोधन पनि गरे। त्यहाँ स्थित नेपाली राजदूतावासले गरेको कार्यक्रममा नेपाली समुदायका विभिन्न संघ, संस्था तथा सरोकारवाला निकायहरूका प्रतिनिधिहरूको सहभागिता रहेको थियो। इन्टरनेशनल रोड फेडेरेशन आईआरएफ ग्लोबल र साउदी अरबको यातायात मन्त्रालयले आयोजना गरेको सम्मेलनमा मन्त्री दाहालका सल्लाहकार हर्कराज राई, सूचना प्रविधि विज्ञ मनोज दाहाल समेत सहभागी भएका थिए।"
खरना विधि गरेर सुरु भयो छठ पर्वको निर्जला व्रत,"वीरगन्ज : छठ पर्वको दोस्रो दिन बुधबार साँझदेखि ब्रतालुहरूले खरना विधि पूरा गरेर निर्जला ब्रत सुरु गरेका छन्। सत्य र अहिंसाप्रति मानवको रुची बढाउने र सबै जीवप्रति सहानुभूति राख्न अभिप्रेरित गर्ने उपासना र लोक आस्थाको पर्व छठ विधिवत रूपमा मंगलबाट सुरु भएको हो। छठ पर्वको पहिलो दिन मंगलबार नहायखाय विधि सम्पन्न गरिएको थियो। कात्तिक महिनाको शुक्ल पक्षको चतुर्थी तिथिका दिन बिहान व्रतालुहरूले नहायखाय विधि अर्थात् नुहाएर खाएका थिए। त्यो दिन ब्रतालुहरूले नुहाइ धुवाइ गरी चोखो भइ प्याज र लसुनसमेत नमिसाइएको शुद्ध शाकाहारी भोजन ग्रहण गरेका थिए। कात्तिक शुक्लपक्षको पञ्चमी तिथी अर्थात् पर्वको दोस्रो दिन बुधबार साँझ खरना विधि गरिएको छ। खरनाका दिन बुधबार साँझ व्रतालु महिला र पुरुषहरूले दिनभरि उपबास बसेर साँझ दूध, चामल र सख्खर हालेर पकाइएको खिर 'रसियाव', रोटी, केरालगायत विभिन्न फलफूल तथा मिठाइ सजाएर छठी मातातालाई आगमनको निम्तो दिँदै कूल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गरेका छन्। यसरी खरना विधि सम्पन्न हुन्छ। त्यस्तै षष्ठी तिथि अर्थात् पर्वको तेस्रोदिन साँझ अस्ताउँदो सूर्य र सप्तमी तिथिमा बिहान उदाउँदो सूर्यलाई अर्घ दिई छठ पर्व विधिवत् रूपमा समापन हुन्छ। अत्यन्तै निष्ठा र कठोर पर्वको रूपमा मानिने छठमा ब्रतालुहरू खरनाको दिनदेखि नै निर्जला र निराहार व्रत बस्छन्। हेर्नुस् घडिअर्वा पोखरीको तस्बिर"
भक्तपुरमा मोटरसाइकलले ठक्कर दिँदा पैदलयात्रीको मृत्यु,काठमाडौं : भक्तपुरको सूर्यविनायक नगरपालिका५ कटुञ्जे चोकमा बुधबार भएको दुर्घटनामा एक जनाको मृत्यु भएको छ। साँझ सूर्यविनायकबाट सल्लाघारीतर्फ जाँदै गरेको वाग्मती प्र ०२०२१प ८१२७ नम्बरको मोटरसाइकलले पैदलयात्रीलाई ठक्कर दिँदा भक्तपुर नगरपालिका६ भोलाछें घर भई हाल भक्तपुर कटुञ्जे बस्ने ६९ वर्षीया विमला प्रधानांगको मृत्यु भएको जिल्ला प्रहरी परिसर भक्तपुरका प्रहरी नायब उपरीक्षक ढुण्डीराज नेउपानेले जानकारी दिए। दुर्घटनालगत्तै मोटरसाइकलसहित फरार चालक रामेछाप सुनापाती गाउँपालिका५ घरभई हाल चाँगुनारायण नगरपालिका१ दुवाकोट बस्ने २६ वर्षीय दिपक मानन्धरलाई पक्राउ गरी प्रहरी वृत्त जगातीको हिरासतमा राखेर अनुसन्धानसहित थप कार्य अगाडि बढाइरहेको उनले जानकारी दिए।
उपनिर्वाचनका लागि एमाले काठमाडौंले गर्यो उम्मेदवार सिफारिस,"काठमाडौं : नेकपा एमाले काठमाडौं जिल्ला कमिटीले आगामी उपनिर्वाचनका लागि उम्मेदवारको सिफारिस गरेको छ। जिल्ला कमिटीको आज बसेको बैठकले नगरकमिटीबाट आएका उम्मेदवारको नामलाई सर्वसम्मत निर्णय गर्दै सिफारिस गरेको हो। जिल्ला अध्यक्ष दीपक निरौलाले उपनिर्वाचनमा काठमाडौं जिल्लाका चार पदका उम्मेदवारको नाम सर्वसम्मत सिफारिस गरिएको जानकारी दिए। नगरकमिटीबाट सिफारिस भएका उम्मेदवारको नामलाई प्रदेश कमिटीमा पठाउने निर्णय गरिएको उनले बताए। उहाँनका अनुसार कीर्तिपुर नगरपालिकाको प्रमुखमा डा सुरेन्द्र मानन्धर, कीर्तिपुर वडा नं १ अध्यक्षमा हर्ष महर्जन र ४ मा बद्री बुढाथोकी तथा काठमाडौं महानगरपालिका१६ को अध्यक्षमा लक्ष्मीरत्न तुलाधरलाई उम्मेदवार बनाउने सर्वसम्मत सिफारिस गरेको छ। कीर्तिपुर नगपालिकाका दुवै वटा वडाको उम्मेदवार बनाउने निर्णय जिल्ला कमिटीलाई अधिकार रहेकाले निर्णय नै गरेको अध्यक्ष निरौलाले बताए। अध्यक्ष निरौलाले कीर्तिपुर नगपालिकाको प्रमुख र महानगरको वडाध्यक्षको निर्णय प्रदेश कमिटीले गर्ने भएकाले जिल्ला कमिटीले सिफारिस गरिएको बताए। अब एमाले बागमती प्रदेश कमिटीको बैठकले जिल्ला कमिटीबाट आएका सिफारिसको आधारमा निर्णय गर्नेछ। कीर्तिपुर नगरपालिकाका प्रमुख राजकुमार नकर्मीको निधन भएपछि उक्त पद खाली थियो। देशभरि आगामी मंसिर १६ गते देशभर रिक्त रहेका पदमा उपनिर्वाचन हुँदैछ।"
छठ पर्वका लागि सीमावर्ती मेची नदीसहित झापाका खोला किनार सिंगारिँदै,"झापा : नेपालभारत सीमा भएर बग्ने मेची नदीसहित झापा जिल्लाका विभिन्न नदी तथा खोला किनार छठ पर्वका लागि धमाधम सँगारिँदैछ । भोलि (बिहीबार) बेलुका अस्ताउँदो सूर्य र शुक्रबार बिहान उदाउँदो सूर्यलाई अर्घ्य दिँदै मनाइने मधेसवासीको मुख्य चाड छठ पर्व हर्षोल्लासका साथ मनाउन सीमावर्ती मेचीसहित बिरीङ, मावा, कमल, कनकाई, माई, निन्दा, हडिया, अदुवा, देउनियाँ लगायतका नदी किनारहरू नयाँ बेहुलीझैँ सिँगारिँदैछ । झापाकै सबैभन्दा फराकिलो र लामबद्ध छठ पर्व मनाइने मेची नदी किनारमा नेपाल र भारत दुवै देशका व्रतालु परिवार घाट (पूजा स्थल) निर्माणमा जुटेका छन् । भद्रपुर ५ स्थित मेची नदी किनारको मसानघाटदेखि मेची पुलको मुख्य प्रवेशद्वार हुँदै देवी बस्तीसम्मको करिब डेढ किलोमिटरसम्म अन्दाजी ५ हजार घाट निर्माण हुने मैथिल समाज भद्रपुरका अध्यक्ष रमेशचन्द्र झाले जानकारी दिए । मसानघाट पूर्व नदी किनारमा भारतीय नागरिकले पूजा स्थल बनाएका छन् । पूजा स्थलमा पण्डाल, केराको बोट, विभिन्न प्रकार फुल, विभिन्न रङ्गका अबिरसहित झिलिमिली बत्ती लगाएर सजावट गरिने काम बिहीबार दिउँसोसम्म सकिने अध्यक्ष झाको भनाई छ । दुवै देशका व्रतालु परिवारले मेची नदीलाई सङ्गम स्थल बनाएर सूर्य भगवानको पूजा आराधना गर्दै आइरहेकोले भद्रपुरमा मनाइने छठको छुट्टै रौनक छ । नदी पूर्वपट्टिबाट बगिरहेकोले नदी तर्न छुट्टै अस्थायी बाँसको पुल बनाउन आवश्यक नरहेको बताउँदै अध्यक्ष झाले भने, नदीमा किनार झिलिमिली बनाउन ३५ वटा टावरमा बिजुली बत्ति जडान गरिएका छौँ । नदी किनारको सरसफाइ, खानेपानी व्यवस्थापन, बिजुली बत्ती, सुरक्षा बिट, स्वागत गेट, बाजा, हेल्प डेस्क, सूर्य भगवानको मूर्ति स्थल निर्माण गर्न अनुमानित साढे ७ लाख रुपैयाँ खर्च लाग्ने उनले बताए । उता देवीबस्ती क्षेत्रमा घाट व्यवस्थापन कार्यलाई तिहार अघि देखि नै तीव्रता दिएको युनिक समूहका अध्यक्ष प्रकाश राजवंशीले बताए । समूहले दुई हजार फुट घाट निर्माण गरेको छ । समूहले सो बापत व्रतालु परिवारसँग ५ फुट घाटको ५ सयदेखि ८ सय रुपैयाँसम्म लिने र गरिब तथा विपन्न परिवारका लागि आवश्यकता अनुसार घाट निःशुल्क उपलब्ध गराइने अध्यक्ष राजवंशीले बताए । बिजुली बत्तीका लागि १० वटा टावर, पण्डाल, प्रहरी बिट, चिया स्टल, सूर्य नारायण मन्दिर रंगरोगन, भजन सन्ध्या, पूजा खर्च गरी अनुमानित साढे ३ लाख खर्च हुने उनको भनाई छ । मेचीमा मधेसी समुदायबाहेक अहिले साझा पर्वको रूपमा पहाडी, मारवाडी, बङ्गाली, राजवंशीलगायतका समुदायले सामूहिक रुपमा छठ पर्व मनाउँदै आइरहेका छन् । यहाँ भारतसहित देशका विभिन्न जिल्लाबाट करिब ५० हजार बढी भक्तजन आउने अनुमान छ । मेची नदीको शान्ति सुरक्षालाई मध्यनजर गरी दुई सय जनाको हाराहारीमा सशस्त्र र नेपाल प्रहरी तैनाथ गरिने छ । छठमा हुन सक्ने आपराधिक तथा उच्छृखंल गतिविधि रोक्न नेपाल प्रहरी, ट्राफिक प्रहरी, सादा पोसाक, रिजब टोलीसहित एक सय बढी परिचालन गरिने वडा कार्यालय भद्रपुरका इन्स्पेक्टर लोककृष्ण दाहालले जानकारी दिए । उनका अनुसार पूजाको सामग्री बोक्ने तीन पाङग्रे (ठेला भ्यान) र अशक्त, ज्येष्ठ नागरिकको हकमा सिटी सफारीलाई घाटसम्म जाने दिने सुरक्षा योजना बनाइएको बताए । दुई पाङग्रे, चार पाङग्रे र ६ पाङग्रे सवारी साधनाको हकमा देबीवस्तीको पशुपति प्रावि नजिकै रोकिने र भन्सार अगाडिबाट जाने ती सवारीसाधनलाई भद्रपुर माविमा पार्किङ गराइनेछ । मेचीमा ५० बढी सशस्त्र प्रहरी परिचालन गरिने सशस्त्र प्रहरी बल नेपाल, प्रस्तावित सीमा सुरक्षा गुल्म भद्रपुरका डीएसपी रमेश भुवाजीले जानकारी दिए । सीमावर्ती नाका भएकोले भारतीय एसएसबीसँग पनि समन्वयका लागि छलफल भइसकेको उनले बताए । पहिलो पटक गंगा आरती हुने छठ पर्वलाई मध्यनजर गरी भद्रपुर५ देवीवस्तीस्थित मेची नदी किनारमा गंगा आरती गर्न लागेको भद्रपुर ५ नम्बर वडाध्यक्ष बन्धु कार्कीले जानकारी दिए । भद्रपुर नगरपालिका, वडा कार्यालय र युनिक समूहको आयोजनामा छठ पर्वमा पहिलो पटक भजन सन्ध्यासहित आरती गर्न लागेको वडाध्यक्ष कार्कीले बताए । बेलुका अस्ताउँदो सूर्यलाई अर्घ्य दिएपछि आरती गरिने र आरतीमा ५ जनाको स्थानीय टोली हुनेछ, उनले भने । यसअघि कार्की परिवारले मेचीमा गंगा आरतीको आयोजना गरेका थिए । कलात्मक प्रतीक्षालय निर्माण भद्रपुर५ स्थित देवीवस्तीको सूर्यनारायण मन्दिर नजिकै कलात्मक प्रतीक्षालय निर्माण गरिएको छ । धार्मिक र पर्यटकीय स्थलको रुपमा विकास गर्न मन्दिर आकृतिमा कलात्मक प्रतीक्षालय निर्माण गरिएको र सो प्रतीक्षालय छठ पूजाकै दिन उद्घाटन गरिने वडा अध्यक्ष बन्धु कार्कीले बताए । प्रतीक्षालय निर्माणका लागि वडा कार्यालयको अनुमानित साढे ६ लाख रुपैयाँमा बजेट खर्च भएको उनको भनाई छ । नदी किनारलाई मेची निर्भर पार्कको रुपमा विकास गर्न वडा कार्यालय लागि परेको बताउँदै उनले भने, अब छिट्टै नदी किनारमा फुड फेस्टिभल लगाउने योजनामा छौँ ।"
पर्खालले किचेर नाबालिकाको मृत्यु,विराटनगर : मोरङको रंगेलीमा पर्खालले किचेर बुधबार साँझ नाबालिकाको मृत्यु भएको छ। प्रहरीका अनुसार घटना साँझ ५:२५ बजेतिरको हो। इँटाको पर्खाल ढलेर किच्दा रंगेली नगरपालिका८ निचामारीका कसरलाल ताजपुरियाकी २ वर्षीया छोरी शोभा ताजपुरियाको मृत्यु भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार कूल मन्दिरलाई बार लगाउन घरसँगै टाँसेर बनाइएको पर्खाल ढलेर खेल्दै गरेको नाबालिकालाई किचेको हो। गम्भीर घाइते भएकी नाबालिकालाई बुवा कसरलालले उपचारका लागि रंगेली अस्पताल ल्याएका थिए। अस्पताल पुर्याउनसाथ साँझ ५:४५ बजेतिर चिकित्सकले मृत घोषित गरेको जानकारी जोशीले दिए। शवको पोस्टमार्टम रंगेली अस्पतालमै गरिने भएको छ। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले घटनास्थल लासजाँच मुचुल्कासहितको कानुनी प्रक्रिया पूरा गरी घटनाको थप अनुसन्धान अघि बढाएको डीएसपी जोशीले बताए।
अर्घाखाँचीमा जबरजस्ती करणी मुद्दाका फरार अभियुक्त ५ वर्षपछि पक्राउ,अर्घाखाँची : अर्घाखाँचीमा बालिका जबरजस्ती करणी मुद्दामा कैद सजाय तोकिएका एक जनालाई ५ वर्षपछि पक्राउ गरेको छ। छत्रदेव गाउँपालिकाको बल्कोटमा बालिकालाई जबरजस्ती करणी गरेको अभियोगमा कैद सजाय तोकिएका तर फरार रहेका उनलाई जिल्ला प्रहरी कार्यालय अर्घाखाँचीबाट खटिएको प्रहरी टोलीले पक्राउ गरेको जिल्ला प्रहरी कार्यालयका प्रमुख डीएसपी चक्रबहादुर मल्लले बताए। उनले २०७६ असोज २९ गते बालिकालाई जबरजस्ती करणी गरेको अभियोगमा २०७७ फागुन २ गते अर्घाखाँची जिल्ला अदालतले १२ वर्ष कैद सजाय तोकेको थियो। अर्घाखाँची प्रहरीले पक्राउ गरि छत्रदेव गाउँपालिका४ को गैरी पिपलाबाट पक्राउ गरी अर्घाखाँची अदालतमा पेस गरिएको छ। उनलाई कैद सजायको लागि बालसुधार गृह भैरहवा पठाइएको जिल्ला प्रहरी कार्यालय अर्घाखाँचीका सूचना अधिकारी विष्णुप्रसाद पौडेलले बताए।
बिहीबार देशका यी स्थानमा हुने छ वर्षा,"काठमाडौं : बिहीबार देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, गण्डकी प्रदेश र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। बिहीबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ।"
कर्मचारीको सिंहदरबार मोह,"काठमाडौं बाहिर गएर काम गर्ने कर्मचारीहरू कि उनीहरूको पहुँच कमजोर भएकाले काठमाडौं आउन सकेका छैनन कि त उनीहरूको घरपायकमै छन्। हाम्रो कमजोर प्रणाली भएको कारणले काठमाडौं तराई हिमाल पहाडमा सरुवा रोटेसन हुन सकेको छैन। सिंहदरबार, देशको प्रमुख प्रशासनिक केन्द्र । जहाँ सबैजसो संघीय मन्त्रालय तथा विभागलगायतका कार्यालय छन् । विकासका गुरुयोजना, नीति निर्माण सिंहदरबारभित्र नै हुने गर्छन् । प्रदेश वा स्थानीय तहबाट आएका योजना आवश्यक अध्ययन गरी छनोट गर्ने, बजेटमा समावेश गर्ने, नागरिक हितका कार्यक्रम कार्यान्वयनका लागि आवश्यक निर्देशन वा यस्ता धेरै काम हुन्छन् । देशको प्रमुख प्रशासनिक केन्द्र भएकोले पनि सिंहदरबारमा कर्मचारीको मोह नहुने कुरै भएन । सिंहदरबारमा रहने कर्मचारी पहुँच राजनीतिक नेतृत्वदेखि उच्च प्रशासनिक नेतृत्वसँग हुन्छ । वृत्ति विकासदेखि हरेक अवसरमा उनीहरूकै पहुँच हुन्छ । कतिपयले वैकल्पिक पेसा व्यवसाय पनि अपनाएको पाइन्छ । सिंहदरबारमा कार्यरत धेरै कर्मचारीहरू सेयरको कारोबार गर्छन् । यही भएर हालै सरकारले कार्यालय समयमा कर्मचारीले सेयर कारोबार गर्न प्रतिबन्ध लगाएको छ । तर अहिले पनि यो प्रतिबन्ध पूर्ण रूपमा कार्यान्वयनमा छैन । थोरै तलब भएका कारण जीवन यापनका लागि बाध्यता सेयर कारोबार गर्नु परेको कतिपय कर्मचारीको गुनासो गर्छन् । तर त्यो तर्कमा खासै दम छैन । अर्कोतिर सिंहदरबारमा बस्दा काम कम हुने भएका कारण कतिपय लोकसेवा तयारी गर्न सजिलो हुन्छ । उच्च शिक्षा हासिल गर्न सहज हुन्छ । सिंहदरबारभित्र काम गर्ने धेरै कर्मचारी लोकसेवाकै तयारीमा व्यस्त देखिन्छ । वृत्ति विकासका लागि लोकसेवा आयोगको तयारी कक्षाहरू काठमाडौं बाहेक अन्यत्र सञ्चालन भएको कमै पाइन्छ । लोकसेवा आयोगको तयारीका लागि सिंहदरबारको वातावरण मलिलो छ । पढ्नेमात्रै होइन लोकसेवा पढाउन कर्मचारी पनि सिंहदरबारमा त्यतिकै छन् । कतिपयले लोकसेवाको तयारी कक्षा नै सञ्चालन गर्छन् । सिंहदरबारबाट भच्र्युअल रूपमा पनि तयारी कक्षाहरू चलाउँछन् । कतिपय सचिवहरू अनलाइनबाट तयारी कक्षाहरूमा पढाउँछन् ।लोकसेवाका तयारी कक्षामा पढाउन जाने शाखा अधिकृतदेखि सहसचिवसम्मका छन् । कतिपय व्यापार व्यवसाय गर्छन् । अर्कोतिर काठमाडौं बाहिर जाँदा दुःख हुन्छ । दबाबमा काम गर्नुपर्ने हुन सक्छ । अख्तियारको फन्दामा कतिखेर परिन्छ भन्ने टुंगो हुँदैन । त्यही भएर सिंहदरबार नै बस्न मन पराउँछन् । काठमाडौं बाहिर गएर काम गर्ने कर्मचारीहरू कि उनीहरूको पहुँच कमजोर भएकाले काठमाडौं आउन सकेका छैनन कि त उनीहरूको घरपायकमै छन् । हाम्रो कमजोर प्रणाली भएको कारणले काठमाडौं तराई हिमाल पहाडमा सरुवा रोटेसन हुन सकेको छैन । पहुँचका आधारमा दुर्गम स्थानमा पदस्थापन वा सरुवा गर्दा पनि जान्न भन्न पाइने अवस्था रहेको छ । कतिपय कर्मचारी वर्षौंवर्षसम्म सिंहदरबारमा नै छन् । शक्ति केन्द्रहरूको पहुँच हुँदा कोही कर्मचारी सिंहदरबारभित्रैका निकायमै पनि एक वर्षमा ३।४ पटक सरुवा भएको देख्न सकिन्छ । कर्मचारीहरूको पारि श्रमिक कम रहेको हुँदा कर्मचारीहरू आफ्नो परिवारसँगै बस्न चाहन्छन् । तसर्थ काठमाडौं केन्द्रित भई बसेकाका लागि बाहिरको जागिर त्यति रुचिकर रहँदैन । सिंहदरवारमा मोहभन्दा पछि तर सुरक्षा रहेको कर्मचारीको बताउँछन् । संघीयताको जति नै गफ गरे पनि शिक्षा, स्वास्थ्य, वृत्ति विकासदेखि हरेक अवसरमा काठमाडौंमा केन्द्रित छ । संघीयताको पूर्ण कार्यान्वयन नहुँदा पनि कर्मचारीको सिंहदरबार मोह बढेको हो । सिंहदरबारमा बस्न खोज्नाका कारण : सिंहदरबारमा रहेका मन्त्रालय वा निकायमा जागिर खाँदा त्यहाँ हस्ताक्षर गरेको विषयले जागिर जाने सम्भावना न्यून हुन्छ । जोखिम युक्त काम गर्नु पर्दैन । सबै अवसर र पहुँच पनि हुन्छ । सीमित काम गरेर पनि जागिर खान पाइन्छ । दुर्गममा गई काम गर्नेहरूका लागि थप प्रोत्साहन नहुँदा किन बाहिर जाने भन्ने आम कर्मचारीहरूको प्रश्न गर्छन् । विगत वर्षसम्म शाखा अधिकृतबाट उपसचिवमा र उपसचिवबाट सहसचिवमा १०।११ वर्षमै भौगोलिक क्षेत्रमा काम गरेबापतको १६ नं प्राप्त गरेपछि बढुवा हुने अवस्था रहेको थियो । तर अब बढुवा ढिला हुन थाल्यो अब १३।१४ वर्ष नभई बढुवा हुँदैन । यदि कुनै कर्मचारी १२ वर्ष ८ महिना काठमाडौंमै बसेर नोकरी गर्छ भने पनि उसको १६ नं प्याक हुन्छ । अब भूगोलको नं लिन किन दुर्गम स्थानमा जाने ? त्यही भएर कर्मचारीको सिंहदरबार मोह बढी छ । छोराछोरीको गुणस्तरीय शिक्षाको लागि पनि धेरै कर्मचारीहरू काठमाडौंमै बस्न चाहन्छन् । स्वास्थ्य उपचारको व्यवस्था पनि काठमाडौं जत्तिको राम्रो अन्य स्थानमा छैन । स्वास्थ्य शिक्षाको कारणले सिंहदरबामा कर्मचारीको आकर्षण रहेको देखिन्छ । सिंहदरबारमा जागिर खाँदा विभिन्न तहका कर्मचारीहरूको राम्रो नेटवर्क बन्दछ । राजनीतिमा आस्थावान् कर्मचारीहरू त सिंहदरबारबाहेक अन्यत्र जानै चाहदैनन् । अध्ययन, तालिम, गोष्ठी, सेमिनारको लागि विदेश जान पनि सिंहदरबार रहँदा जति अन्य स्थानमा हुँदैन । सिंहदरबार मोह हटाउनको कर्मचारीको सरुवा प्रणालीलाई व्यवस्थित गर्नुपर्छ । सचिवबाहेकका कर्मचारी सिंहदरबारमा दुई वर्षभन्दा बढी राख्नु हँुदैन । त्यसको मतलव सरुवा गरेको गरै पनि गर्ने होइन । कर्मचारीको अनिवार्र्य रूपमा दुई वर्षमा सरुवा गर्ने व्यवस्था गर्नुपर्छ । वृत्ति विकासको हकमा समानुपातिक वितरण हुनुपर्छ । सिंहदरबार वा काठमाडौंलगायतका सुगम स्थानमा रहेका कर्मचारीलाई मात्रै अवसर प्रदान गर्ने काम रोकिनु पर्छ । बरु दुर्गम र विकट क्षेत्रमा खटिने कर्मचारीलाई वृत्ति विकासमा प्राथमिकता दिनु पर्छ । अध्ययन, तालिमदेखि बढुवासम्ममा दुर्गम र विकटमा खटिने कर्मचारीलाई उच्च प्राथमिकतामा राख्नुपर्छ । सिंहदरबारमा कर्मचारीको अनावश्यक दरबन्दी छ । अधिकांश कर्मचारी कामविहीन जस्तै छन् । अनावश्यक दरबन्दी कटौती गरेर आवश्यक ठाउँमा कर्मचारी खटाउनु पर्छ । सार्वजनिक सेवा प्रवाह हुने कार्यालयहरू कर्मचारीको अभाव छ । त्यस्ता कार्यालय दरबन्दी थपेर सिंहदरबारलगायतका अनावश्यक ठाउँका दरबन्दी घटाउनुको विकल्प छैन । लोकसेवा तयारी कक्षा पढाउन, व्यापारदेखि सेयर कारोबार गर्न कर्मचारीलाई कार्यालय समय पूर्णरूपमा प्रतिबन्ध लगाउनु पर्छ । भ्रष्टाचार, अनियमितता गर्ने कडाभन्दा कडा कारवाही गर्नुपर्छ । कर्मचारी तलबमान र बढुवामा अंक पनि दुर्गमबाट सुगम हुँदै काठमाडौं, सिंहदरबारको खटिनेहरूको क्रमशः घटाउँदै लैजानुपर्छ । अख्तियारको धङधङ्गी देखाएर पनि कर्मचारी सिंहदरबारमा बस्न चाहन्छन् । त्यो धङधङ्गीबाट कर्मचारी मुक्त गराउनु पर्छ ।"
साढे १८ लाख खर्च गरेर घडीअर्वा छठघाटको सजावट,"वीरगन्ज : छठ पूजामा सजावटका लागि नेपालमै प्रसिद्ध रहेको वीरगन्जको घडीअर्वा पोखरी छठघाटको सम्पूर्ण तयारी पूरा भएको छ। छठपूजा व्यवस्थापन समितिले बुधबार साँझ पत्रकार सम्मेलन गरी यस बारे जानकारी गराएको हो। पत्रकार सम्मेलनमा समितिका अध्यक्ष दिलिप साह कानुले छठघाटको व्यवस्थापन र सजावटको काम पूरा भएको जानकारी गराए। उनले यसपालि छठघाटको सजावट र व्यवस्थापनमा गरी करिब १८ लाख ४४ हजार रुपैयाँ खर्च हुने अनुमान गरिएको बताए। टेण्टपण्डालमा ७ लाख ८१ हजार, परिसर बाहिरको बत्ती सजावटमा ९० हजार, भिडियोग्राफीमा ३५ हजार, पुरस्कारमा ४ लाख ८४, सरसफाइमा ७५ हजार रुपैयाँ खर्च हुने समितिका कोषाध्यक्ष कन्हैया गुप्ताले जानकारी गराए। समितिका सचिव लखनलाल साह अनुसार, छठघाटमा व्रतालु, दर्शनार्थी र भक्तजनहरूको सुरक्षा सहजताका लागि नेपाल प्रहरी, सशस्त्र प्रहरी र म्यादी प्रहरी गरी १ सय १० सुरक्षाकर्मी र घडीअर्वा स्पोर्ट क्लबका ४० जना स्वंयसेवक परिचालन गरिनेछ। यस्तै छठघाट परिसरमा १६ वटा सीसीटीभी क्यामेरा जडान गरिएको साहले जानकारी गराए। सादा पोसाकमा पनि प्रहरी परिचालन गरिने उनले बताए। गत वर्षको छठमा छठघाट सजावट र व्यवस्थापनमा १६ लाख २८ हजार ४५२ रुपैयाँ खर्च भएको र आम्दानीबाट खर्च कटाएर ७ लाख १० हजार रुपैयाँ बचतपनि भएको समितिका कोषाध्यक्ष गुप्ताले पत्रकार सम्मेलनमा जानकारी गराए।"
करेन्ट लागेर वृद्धको मृत्यु,सिन्धुली : करेन्ट लागेर वृद्धको मृत्यु भएको छ। मृत्य हुनेमा दुधौली नगरपालिका११ तल्लो धनसरीका ६० वर्षीय गोविन्द नाथ अधिकारी रहेका छन्। तल्लो धनसरीबाट सातपत्रे गाउँ जाने कच्ची सडकमा बिजुलीको पोलबाट चुँडिएको तारबाट करेन्ट लागेर उनको बुधबार बिहान मृत्यु भएको हो। घटनाबारेमा अनुसन्धान भइरहेको प्रहरीले जनाएको छ।
टीभीएसको बाइक खरिदमा उतीम लाल साहले जिते १० लाख,"काठमाडौं : टीभीएसको बाइक खरिद गर्दा जनकपुरका उतीम लाल साहले नगद १० लाख ५ हजार जितेका छन्। नेपालीहरूको महान चाड दसैं, तिहार र छठका अवसरमा टीभीएसद्वारा आयोजित टीभीएससँग नयाँ युगको आरम्भ २०२४ उपहार योजना अन्तर्गत साहले बाइक खरिद गर्नुअघि ५ हजार र खरिद पश्चात रु १० लाख जित्न सफल भएका हुन्। साहका साथै महा एक्सचेन्ज मेला, भृकुटीमण्डपमा टीभीएसको सवारी साधन खरिद गर्दा टेकराज गुरुङले रु ५ लाख ५ हजार जित्न सफल भएका छन्। उनले खरिदअघि ५,००० र खरिद पश्चात ५ लाख जित्न सफल भएका हुन्। महाएक्सचेन्ज मेला, भृकुटीमण्डपमै टीभीएसको सवारी साधन खरिद गरेका प्रकाश अधिकारीले सवारी साधनको खरिदमा ५० क्याशब्याक र खरिदअघि ५,००० जित्न सफल भएको जानकारी दिइएको छ। त्यसैगरी, बागेश्वरी अटोमोटिभ्स, धनगढीमा टीभीएसको सवारी साधन खरिद गरेका सञ्जित चौधरीले २५ क्याशब्याक र खरिदअघि ५,००० जित्न सफल भएको प्रेस विज्ञप्तिमा उल्लेख गरिएको छ। साथै टीभीएससँग नयाँ युगको आरम्भ २०२४ उपहार योजना अन्तर्गत हालसम्म २ जनाले नगद १ लाख, ४ जनाले नगद ५० हजार, १० जनाले नगद २५ हजार, १५ जनाले नगद १५ हजार र १८ जनाले नगद ५ हजार जित्न सफल भइसकेका छन्। नेपालमा दुईपाङ्ग्रे सवारी साधनको क्षेत्रमा अग्रणी ब्रान्ड टीभीएसले उपहार योजना अन्तर्गत टीभीएसको नेपाल भर रहेका अधिकारिक विक्रेता मार्फत टीभीएसका सवारी साधन खरिद गरेका उपभोक्ताहरू मध्य नगद उपहार जित्न सफल भाग्यशाली विजेताहरूको घोषणा गरेको हो। टीभीएससँग नयाँ युगको आरम्भ, उपहार योजना देशभरका टीभीएसका सवारी साधनका लागि आधिकारिक विक्रि केन्द्रहरू मार्फत आयोजना भइरहेको छ। उपहार योजनामा ग्राहकहरूको उत्साहपूर्ण सहभागिताका भइरहेको कम्पनीले बताएको छ। यस योजना अन्तर्गत, ग्राहकहरूले नगद पुरस्कार, क्याशब्याक र प्रीपर्चेज बोनस जस्ता विविध पुरस्कारहरू जित्ने अवसर प्राप्त गरिरहेका छन्। टीभीएस नेपालले सम्पूर्ण विजेताहरूलाई बधाई दिँदै उत्साहजनक सहभागीताका लागि आभार व्यक्त गरेको छ। यस मेलालाई सफल बनाउन सहयोग गर्ने हरेक ग्राहकलाई धन्यवाद दिँदै कम्पनीले योजना कायम रहेको र यस योजनामा सहभागिता जनाई मौकाको उल्लेख्य फाइदा लिन सबैलाई आग्रह गरेको छ। साथै आगामी दिनहरूमा पनि अझ उत्कृष्ट र रोचक सवारीसाधनसँगै ग्राहकलाई थप आकर्षक अफरहरू ल्याइरहने प्रतिबद्धता व्यक्त गरेको छ।"
कैलालीको गोदावरीबाट गोलीसहितका बन्दुक बरामद,"धनगढी : कैलाली प्रहरीले गोदावरी नगरपालिकाको तखरेगथाउँबाट गोलीसहितका दुई थान भरुवा बन्दुक बरामद गरेको छ । अस्थायी प्रहरी पोष्ट गोदावरीबाट खटिएको प्रहरी टोलीले कैलालीको गोदावरी नगरपालिकामा पर्ने चैतडा सामुदायिक जंगलको खोल्सोमा लुकाईछिपाई राखेको अवस्थामा २ थान भरुवा बन्दुक बरामद गरेको हो । जिल्ला प्रहरी कार्यालय कैलालीले दिएको जानकारी अनुसार २ थान भरूवा बन्दुक, सोही बन्दुक नजिकै रहेको कालो रङको झोलाभित्र ४ ओटा फलाम र ४ ओटा सिसाको गोली र २ सय ग्राम बारुद पनि बरामद गरिको छ । प्रहरीले बन्दुक बरामद भएको सामुदायिक वनको नजिकै घर भएका लालबहादुर बुढामगरलाई नियन्त्रणमा लिएर अनुसन्धान सुरु भएको जनाएको छ । चुरे आसपासमा सिकार गर्नका लागि बन्दुकहरू लुकाएर राखिएको हुनसक्ने अनुमान प्रहरीले गरको छ ।"
डेंगु संक्रमण घट्यो,"काठमाडौं : नेपालमा डेंगु संक्रमण घट्दै गएको छ। इपिडिमियोलोजी तथा सरुवा रोग नियन्त्रण महाशाखाका किटजन्य रोग शाखाका प्रमुख डा गोकर्णप्रसाद दाहालले जाडो बढ्नुका साथै सरकारले डेंगु सार्ने लामखुट्टे नियन्त्रण अभियान सञ्चालन गरेपछि कात्तिकयता संक्रमण घट्दै गएको बताए। सरकारले डेंगुको संक्रमण बढ्न थालेपछि हरेक शुक्रबार सरकारी तथा गैरसरकारी कार्यालयमा र अस्पताल परिसरमा सरसफाइ गर्नुका साथै लामखुट्टे खोज र नष्ट गर अभियान सञ्चालन गरिरहेको छ। उनका अनुसार अहिले नेपालमा ४२औं हप्ताबाट डेंगु संक्रमण घट्न थालेको हो। नेपालमा अहिले डेंगु संक्रमणको ४५औं हप्ता चलिरहेको छ। डा दाहालले ४२औं हप्तामा मात्रै दुई हजार पाँच सय ८२, ४३ औं हप्तामा दुई हजार दुई सय चार, ४४ औं हप्तामा एक हजार ७१ र ४५औं हप्ता चलिरहँदा ५५ जनामा मात्र संक्रमण देखिएको जानकारी दिए। जाडो बढेसँगै डेंगु संक्रमण घटिरहेको छ, उनले भने, ४५ हप्तामा आइपुग्दा फाट्टफुट्ट मात्र देखिन थालेका छन्। संक्रमण घटे पनि सावधानी अपनाउनुपर्छ। अहिलेसम्म २९ हजार एक सय ५८ मा संक्रमण भएको भन्दै १२ जनाको निधन भएको किटजन्य रोग शाखाका प्रमुख डा दाहालले जानकारी दिए। उनका अनुसार डेंगु संक्रमण हुम्ला बाहेक सबै जिल्लामा देखिएको छ। सबैभन्दा बढी कास्कीमा सात हजार दुई हजार २४ जनामा डेंगु संक्रमण देखिएको छ। पानी जम्ने सफा ठाउँमा एडिज एजिप्टी र एडिस एल्बोपिक्टस प्रजातिको लामखुट्टेले फुल पार्दछ र ती फुलबाट लार्भा निस्कन्छ र त्यही लार्भा वयस्क भएर टोकेपछि डेंगु रोग लाग्दछ। उपत्यकामा छ हजारभन्दा बढीमा संक्रमण उपत्यकामा छ हजार छ सय १२ जनामा डेंगु संक्रमण देखिएको छ। काठमाडौंमा चार हजार पाँच सय ९५, भक्तपुरमा आठ सय ३१ र ललितपुरमा एक हजार एक सय ८६ जनामा डेंगु संक्रमण देखिएको हो।"
आफ्नो जित घोषणा गर्दै ट्रम्पले भने अमेरिकाका लागि यो 'स्वर्ण युग' हुनेछ,"काठमाडौं : रिपब्लिकन पार्टीका उम्मेदवार डोनाल्ड ट्रम्पले आफूलाई विजयी घोषणा गरेका छन्। पछिल्लो मतपरिणामअनुसार ट्रम्पको जित सुनिश्चित भएको हो। उनले डेमोक्र्याटिक पार्टीकी उम्मेदवार कमला ह्यारिसलाई हराउँदै आफ्नो जित सुनिश्चित गरेका हुन्। जित सुनिश्चित भएपछि उनले अमेरिकाका लागि यो स्वर्ण युग हुने घोषणा गरेका छन्। उनले अमेरिकाको हितमा काम गर्ने बताएका छन्। 'यो अमेरिकी जनताको शानदार जित हो। यसले अमेरिकालाई अझ सक्षम बनाउन मद्धत गर्नेछ। यो अमेरिकाको लागि स्वर्ण युग हुनेछ,' सम्बोधनमा उनले भने। उनले अभूतपूर्व विजयी गराउने अमेरिकी नागरिकहरूलाई धन्यवाद ज्ञापन गरेका छन्। आफू यही दिनका लागि हत्या प्रयासबाट बचेको उनको भनाइ छ। चुनावी र्यालीमा सम्बोधन गर्ने क्रममा उनीमाथि गोली प्रहार भएको थियो। गोली उनको कानलाई छुँदै गएपछि उनी बाँच्न सफल भएका थिए। ट्रम्पले ह्वाइटहाउसबाट आफूले पूरा जोड दिएर संघर्ष गर्ने बताएका छन्। राष्ट्रपति बन्नु संसारकै सबैभन्दा महत्त्वपूर्ण काम हेको बताउँदै उनले आफूले गरेका वाचा पूरा गर्ने प्रतिवद्धता गरे। भाषणका क्रममा उनले एक्स(ट्वीटर)का मालिक एलन मस्कको प्रशंसासमेत गरेका थिए। उनले मस्कलाई रिपब्पलिकन पार्टीका 'नयाँ स्टार'को घोषणा गरेका थिए।"
अमेरिकी राष्ट्रपतिमा ट्रम्पको जीत निश्चित,"वासिङटन डिसी : अमेरिकी राष्ट्रपतिमा डोनाल्ड ट्रम्पको जित निश्चित भएको छ। रिपब्लिकन पार्टीका ट्रम्प डेमोक्रेट्स पार्टीकी कमला ह्यारिससँग मतान्तर बढाउँदै दोस्रोपटक ह्वाइट हाउसको यात्रा तय गर्ने पक्का भएका हुन्। ट्रम्पले हालसम्म २६७ सिटमा विजय हासिल गरेका छन्। कमला ह्यारिसले २२४ सिटमा जित निकालेकी छन्। साथै हाल गणना भइरहेका अन्य राज्यहरूमा पनि ट्रम्पको अग्रता कायम छ। सन् २०१६ मा भएको निर्वाचनमा डेमोक्रेट पार्टीकी हिलारी क्लिन्टनलाई ट्रम्पले हराएका थिए। ट्रम्प सन् २०१७ देखि २०२१ सम्म राष्ट्रपति थिए। सन् २०२० को निर्वाचनमा भने डेमोक्रेट पार्टीका जो बाइडेनले ट्रम्पलाई हराएका हुन्। अमेरिकाका ५० राज्यका ५३८ इलेक्टोरल भोट अथवा सिटका लागि भोटिङ मंगलबार भएको थियो। बहुमत आउन २७० सिट जित्नुपर्ने हुन्छ। राष्ट्रपतिको निर्वाचनसँगै अमेरिकी संसदको दुवै सदन, सिनेट र हाउस अफ रिप्रिजेन्टेटिभमा रिपब्लिकन पार्टीले नै वर्चस्व कायम गरेको छ। ट्रम्पले यो चुनाव जितेसँगै उनी ४ वर्षपछि ह्वाइट हाउस फर्कनेछन् । ट्रम्पले जित निश्चित भएसँगै फ्लोरिडामा आफ्ना समर्थकहरूलाई सम्बोधन गर्दै छन्। उनी श्रीमती मेलानिया ट्रम्प र चुनावी अभियानका कर्मचारीसँग स्टेजमा पुगेका हुन्। ट्रम्पले संवोधन गर्दै भने, 'हामी हाम्रो देशलाई पुन: अगाडि बढाउने छौं। अमेरिकाको लागि यो""स्वर्ण युग"" हुनेछ।' उनले यो अमेरिकी जनताका लागि ठूलो विजय भएको र यसले अमेरिकालाई फेरि महान बनाउन सक्षम बनाएको बताएका छन्। ट्रम्पले आफ्नो जित घोषणा गरेका छन् । यद्यपि यसको औपचारिक घोषणा भने भइसकेको छैन । ट्रम्पले भने, 'अमेरिकाले हामीलाई अभूतपूर्व र शक्तिशाली बहुमत दिएको छ।'"
अहिंसा र सामाजिक पर्व छठ,"असमानता र सामाजिक भेदभावरहित एउटै विधि र एकै स्थानमा मनाइने सम्भवतः एक मात्र चाड होला छठ । तिहारको झिलिमिली नसकिँदै अहिंसा, पवित्रता र आस्थाको पर्व छठ भित्रिने हुन्छ । कात्तिक शुक्ल तृतीया अर्थात् सामान्यतया भाइटीकाको भोलिपल्ट (यसपटक पर्सिपल्ट) का दिन व्रतालुहरूले अरबाअरबाइन अर्थात् शुद्ध शाकाहारी खाएर व्रतको तयारी गरिने हुन्छ । कार्तिक शुक्ल चौथीका दिन नहायखाय विधिबाट विधिवत् रूपमा पर्व सुरु गर्ने गरिन्छ । पञ्चमी तिथिका दिन राति एक छाकमात्र शुद्ध घरमा तयार गरिएको प्रसाद तथा नुन न भएको शाकाहारी खानेकुरा खाएर खरना गर्छन् । यो पर्वमा सूर्यसँगैे षष्ठी तिथि पारेर माताको आराधना गरिने भएकाले यस पर्वको नाम नै छठ भनिएको हो । र सप्तमीको दिन बिहान उदाउँदो सूर्यलाई अर्घ दिएर समापन गरिन्छ । महाभारतकालमा गुप्तवास सफल पार्ने कामनासहित पहिलो पटक द्रौपदीले छठको कठोर व्रत गरेको र अज्ञातवास सफल भएको भन्ने कथन पाइन्छ । हुन तः हिन्दुहरूको हरेक पूजा शुद्ध र पवित्र हुनुपर्ने हुन्छ । पूजा र प्रसाद शाकाहारी र त्यो सकिन नपाई मांशाहारी व्यञ्जनले रमाउने गरेको पाइन्छ । मासु बिना दसंै, तिहार, होली, माघेसंक्रान्ति, साउनेसंक्रान्ति, जनैपूर्णिमाजस्ता हरेक चाडवाड सम्भव हँुदैन । तर छठमा कतिले लक्ष्मीपूूजादेखि नै र सबैले कार्तिक शुक्ल चतुर्थीको दिनदेखि सप्तमी दिन बिहानको अर्घ नदिएसम्म मांशाहारी खाना नखाने हुन्छन् । र, यो केवल व्रतालुले मात्र होइन, घरका हरेक सदस्यहरू नै पूर्ण शाकाहारी भोजन मात्र गर्छन् । छठमा कतै बलि अनि हिंसा हुँदैन । छठमा षष्ठी तिथिमा साँझमा तथा सप्तमी तिथिमा बिहान अर्घ दिने जुन प्रसादसामग्रीहरू हुन्छन्, त्यो विशेष हुन्छन् । ठूला मिष्ठान भण्डारका मिठाईहरू तथा बजारिया आकर्षक सामग्रीहरू छठमा समावेश हुँदैनन् । समान्य किसान परिवारले उत्पादन गरेका केरा, उखु, हल्दी, अदुवा, मुला, गाजर, बेसार, ज्यामिर, नरिबल, सुन्तला, भोगटेजस्ता फलहरूको अर्घमा राखिन्छ । त्यस्तै गहुँ वा चामलको पिठोबाट ठेकुवा, भुसुवा बनाउने गरिन्छ । अर्घका सामग्रीबाहेक पाँचौं दिन खरना मा पनि प्रसाद बनाउने र सोही प्रसाद दिनभरि उपवास बसेका व्रतालुले साँझमा खाने र वितरण गर्ने हुन्छ । सो प्रसाद पनि घरमा नै तयार गरिन्छ । घर वा आँगनको कुनै पनि ठाउँमा लिपपोत गरी पवित्र पारी केराको पातमा खिर, रोटी र मुला छठी मातालाई स्मरण गरेर चढाइन्छ । कुनै पनि मूर्ति वा फोटोको प्रयोग हुँदैन । आरोग्यको कामना र प्रार्थना गरिन्छ । र चढाई सकेपछि व्रतालुले समेत सो प्रसाद खान्छन् । नहायखाय, अर्थात् खरनाको अघिल्लो दिन पनि लौकाको तरकारी, तोरी साग, चना दालजस्ता सामान्य खाना खानु, खरना र अर्घको प्रसाद पनि समान्य तथा घरेलु उत्पादन हुनुले पनि छठ कृषिमैत्री रहेको देखिन्छ । किसान परिवारले आफ्नै उत्पादनले पूजा गर्ने भएकाले छठ सामग्री तयार गर्न मेहनत धेरै हुने, व्रत बस्न कठिन हुने तर महँगो नहुने गरेको वृद्धहरू बताउँछन् । यसले शुद्धता र अहिंसालाई अँगालेको स्पष्ट छ । यो पर्वमा सूर्यसँगै षष्ठी तिथि पारेर माताको आराधना गरिने भएकाले यस पर्वको नाम नै छठ भनिएको हो। र, सप्तमीको दिन बिहान उदाउँदो सूर्यलाई अर्घ दिएर समापन गरिन्छ। महाभारतकालमा गुप्तवास सफल पार्ने कामनासहित पहिलोपटक द्रौपदीले छठको कठोर व्रत गरेको र अज्ञातवास सफल भएको भन्ने कथन पाइन्छ। सामान्यतयाः हरेक चाडपर्व हामी घरमा मनाउँछौं । आफ्ना नजिकका नातेदार, कुटुम्ब अनि साथीभाइलाई बोलाउछौं । तर छठमा अलिक फरक छ । न धनी, न गरिब, न तल्लो जात, न त अछूत सबैको एउटै पूजास्थल । असमानता र सामाजिक भेदभावरहित एउटै विधि र एकै स्थानमा मनाइने सम्भवतः एक मात्र चाड होला छठ । निराहार व्रत बसेर अस्ताउँदो र उदाउँदो सूर्यलाई अर्घ दिनुपर्ने छठको मुख्य पक्ष वा पूजा हो । यी प्रमुख पूजाहरू घरमा नभई जलाशयमा बनाएको छठघाटमा नै हुने गर्छन् । छठमा घाटको विशेष महत्व रहेको हुन्छ । घर नजिक रहेको जलाशय अर्थात् पोखरी, खोला, नदी, ताल, तलाउ, नहर छठको लागि रोज्ने गरिन्छ । यस्ता जलाशयमा छठ पूजाका लागि घाट बनाउनुपर्ने चलन रहेको छ । गाउँमा रहेको जलाशय सबैको साझा हुने यसलाई सबै मिलेर सजाउने यसको विशेषता हो । त्यसैले खोइ ठूलो र कोही सानो नभई सबै बराबरी र समान देखिन्छ । यस्ता छठ घाटलाई हरियो गोबरले लिपेर, केराको थम र फूलले सजाउने परम्परा रहेको छ । रातको अँध्यारोमा दियो, मैनबत्ती बालेर सजाएको हेर्दा मनमोहक देखिन्छ । यस मनमोहक वातावरणमा बालकदेखि वृद्धसम्म, गरिबदेखि धनीसम्म, छुद्रदेखि ब्राह्मणसम्म, नेतादेखि जनतासम्म, रोजगारका लागि बाहिरिएकादेखि बेरोजगारसम्म अनि नयाँ दलहरूदेखि पुराना दलहरू सबै तिनै घाटमा रमाएका हुन्छन् । सायद योभन्दा ठूलो सामाजिक अवसर कमै होला जहाँ सबै एकै स्थानमा र एउटै आस्थाका साथ भेटघाट गर्छन् । सँगै खुसी साटासाट गर्छन्, भलाकुसारी गर्छन् । घरमा नै पूजाको सामग्री तयार गर्नुपर्ने, घाट तयार गर्नुपर्ने अनि पूजा सामग्री घाट लानुपर्ने, तीन दिन व्रत बस्नुपर्ने जस्ता धेरै कामहरू छठमा हुने गर्छन् । त्यसैले पनि परिवारका सबै सदस्यहरू उपस्थित हुने, छिमेकी तथा आफन्त, इष्टमित्रहरू सबै जम्मा हुने भएकाले छठ त्यसै धेरै रमाइलो हुने गर्छ । कामको सिलसिलामा गाउँदेखि टाढा गएका साथीभाइहरू पनि घर आउने र सबै जना घाटमा नै जाने भएकाले वर्षभरि नभेटिएको तृप्त मेटिने हुन्छ । तर यो मौलिकतासँगै बढ्दो सहरीकरण अनि घट्दो कृषि उत्पादनले छठ महगिँन थालेको छ । लौका, पिठो त कुरा छोडौ, केराको थाम (बोट), फूल आदि पनि बजारमा किन्नुपर्ने भएको छ ।आफैंले तयार गर्ने गरेको छठ घाट निर्माणका लागि समिति बनाउनुपर्ने, आधुनिक सजावट र तडकभडकले थप रकम खर्चिलो हुँदै गएको छ । दसैं, तिहार अनि छठले गरिब परिवारमा नयाँ लुगा, पूजा सामग्री तथा घाट र अन्य बन्दोबस्तीमा निकै खर्च गर्नुपर्दा ऋण लाग्ने सम्भावना बढ्दै गएको छ । यसलाई व्यवस्थित गर्न खर्च घटाउन तथा सामान्य तरिकाले चाडपर्व मनाउन प्रेरित गर्न सबै लाग्नुपर्ने देखिन्छ ।"
बिना जानकारी जापान गएपछि मन्त्रीले दिए राजीनामा,"विराटनगर : कोशी प्रदेशका आन्तरिक मामिला तथा कानुनमन्त्री लिलाबल्लभ अधिकारीले बुधबार पदबाट राजीनामा दिएका छन्। मन्त्रिपरिषद्बाट भ्रमण स्वीकृत नगरी जापान गएको विषय विवादमा परेपछि उनले राजीनामा दिएका हुन्। मन्त्रालयमै आज पत्रकार सम्मेलनको आयोजना गरेर उनले राजीनामा घोषणा गरेका हुन्। अधिकारीले मुख्यमन्त्री हिक्मतकुमार कार्कीसमक्ष राजीनामा बुझाइसकेको जानकारी गराए। मन्त्री अधिकारी बिना अनुमति र बिना जानकारी जापान गएको विषय विवादमा परेको थियो। त्यही विवाद अधिकारीले पद गुमाउने अवस्थासम्म पुग्यो। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखिपठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भइरहेको छ। जापानमा हुने एक कार्यक्रममा सहभागी हुन भन्दै अधिकारी गत कात्तिक १३ गते त्यसतर्फ प्रस्थान गरेका थिए। उनी टोकियो महानगरले आयोजनामा भएको कार्यक्रममा जापान गएको बताइएको छ। नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको कोशी प्रदेश सरकारमा अधिकारी एमालेबाटै मन्त्री बनेका थिए।"
छठको मुख्य पूजाका लागि घाट सजाउँदै,"महोत्तरी : छठको मुख्य पूजा गर्नका लागि गौशाला नगरपालिकाले घाट निर्माणका लागि तदारुकता देखाएको छ। गौशाला नगरपालिकाले दुई वटा जेसिभीलाई २४ सैं घण्टा घाट निर्माणका लागि खटाइएको छ। गौशालाका मेयर डा दीपेन्द्र महतोको अनुसार यहाँका १२ वटै वडामा घाट निर्माणको क्रममा आवश्यक परेको खण्डमा नगरपालिकाले २४ औं घण्टा निःशुल्क रूपमा जेसिवी उपलब्ध गराउँदै आएको छ। महापूजा छठका लागि यहाँका मुख्य जलाशयको रूपमा रहेको निगौल ठाकुर पोखरी, मरहा नदी, मल्हनियाँ पोखरी, वान्हटोल पोखरी लगायतका स्थानमा रहेको घाटलाई यसअघि नै मर्मत सम्भार गरिसकेको मेयर डा महतोले बताए। मटिहानी नगरपालिकामा पनि पूजास्थल (घाट)लाई बन्दोबस्तका लागि नगरपालिकाले पहल गर्दै आएको नगरप्रमुख हरिप्रसाद मण्डलले बताए। उनका अनुसार यहाँका हरेक घाटलाई आफूले निरीक्षण गर्दै आवश्यक बन्दोबस्त गर्दै आएको मेयर मण्डलले धारणा राखेका छन्। चन्दा उठाएर घाटलाई सजाउँदै गौशालामा अधिकांश स्थानमा चन्दा उठाएर भए पनि छठपूजाका लागि घाट सजाउँदै आएको छ। पूजाको क्रममा सन्ध्या अर्धदेखि भोरका अर्घ्य दिइने समयसम्म घाटमा नै बस्नुपर्ने भएकोले घाटलाई व्यवस्थित गर्नका लागि चन्दा उठाउँदै आएको गौशाला नगरपालिका१ का सिकेन्द्र साहले बताए। उनका अनुसार यहाँ ठाउँ अनुसार १ हजार रुपैयाँदेखि ६ सय रुपैयाँसम्म चन्दा उठाएर सामूहिक रूपमा घाट सजाउँदै आएको छ। रातिको समयमा व्रतालुलाई घाटमा नै जाग्राम बस्नुपर्ने भएको रातिको समयमा टेन्ट, पण्डाल, बिजुली बत्तीको बन्दोबस्त लगायत मनोरञ्जनको व्यवस्थापनका लागि सो रकम खर्चिदै आएको साहले बताए। छठको मुख्य पूजाको दिन (पूजास्थल) घाटलाई व्यवस्थित गर्नुको साथै रंगिविरंगी, झिलिमिली पारि आकर्षक बनाउनमा व्रतालुले कुनै कसर बाँकी नराख्ने भएको छ। आज छठको दोस्रो दिन व्रतालुले नहाय खाय विधि गर्दैछन्। हिजो पहिलो दिन चोखा भएका व्रतालु आज शुद्धि भई नहाय खाय विधि गर्दैछन्। त्यस्तै पर्वको तेस्रो दिन भोलि खरना, चोथौ दिन आइतबार साँझ सझिया अर्घ्य र अन्तिम दिन भोरका अर्घ्य दिएर छठपर्व समापन गर्ने भएको छ।"
भ्रमण दलमा नक्कली कर्मचारी मिसिएपछि मन्त्रीले दिए राजीनामा,"विराटनगर : कोशी प्रदेशका आन्तरिक मामिला तथा कानुनमन्त्री लिलाबल्लभ अधिकारीले बुधबार पदबाट राजीनामा दिएका छन्। मुख्यमन्त्री हिक्मतकुमार कार्कीलाई राजीनामा बुझाएपछि पत्रकार सम्मेलन गरेर औपचारिक घोषणा गरेका हुन्। कोशी प्रदेश सरकारका प्रवक्तासमेत रहेका मन्त्री अधिकारी कात्तिक ११ गते जापान गएका। कात्तिक १६ गते नेपाल फर्किएका उनले भ्रमण कूटनीतिक मर्यादाविपरीत भनेर आलोचना भएपछि राजीनामा दिएका हुन्। मैले नैतिकताका आधारमा राजीनामा दिएको हुँ। भ्रमणमा विवाद हुने देखेर मैले यो कदम चालेको हुँ। कसैले राजीनामा मागेर दिएको हैन, राजीनामापछिको पत्रकार सम्मेलनमा मन्त्री अधिकारीले भने। उनकै भनाइलाई आधार मान्ने हो भने मन्त्री अधिकारीलाई जापानको टोकियो महानगरपालिकाको कार्यक्रममा सहभागी हुनका लागि निम्तो आएको थियो। अक्टोबर २९ देखि नोभेम्बर ३ सम्मको कार्यक्रममा सहभागी हुनेगरी चाँजोपाँचो मिलाएर आयोजकले उनलाई बोलाएको हो। खर्च आयोजकले बेहोर्ने सर्त रहेको मन्त्री अधिकारी बताउँछन्। अधिकारीका अनुसार भिसा २५ अक्टोबरमा लाग्यो। २७ अक्टोबर अर्थात कात्तिक ११ गते उनी जापानका लागि उडे। तर, कार्यक्रममै नपुगी लगतै नेपाल फर्किए। आफू जापान पुगेपनि निम्ता गरिएको कार्यक्रममा सहभागी नभएको मन्त्री अधिकारी बताउँछन्। एक्लै सहभागी हुने भनेर हिँडेको कार्यक्रममा मन्त्रालयका कर्मचारी हौं भन्दै तीन जना नक्कली सहभागी थपिएको उनले बताए। टोकियोको कार्यक्रममा मन्त्रीको हैसियतमा एक्लै जाने र सम्पूर्ण खर्च आयोजकले बेहोर्ने जानकारी व्यवस्थापकले उनलाई गराएका थिए। तर, हङकङ पुगेपछि तीन जना नक्कली सहभागी थपिएको उनी बताउँछन्। भ्रमण दलको सदस्य भन्दै खोटाङका जनक राई, दावा शेर्पा र रसुवाका कञ्चन देवकोटा थपिएको अधिकारीले बताए। उनका अनुसार तीनै जनासँग आन्तरिक मामिला तथा कानुन मन्त्रालयको कर्मचारीको परिचयपत्र थियो। एक्लै हिँडेको भ्रमण दलमा नक्कली कागजातसहित तीन जना थपिएपछि आफू झस्किएको र उनीहरुलाई साथमै लिएर नेपाल फर्किएको अधिकारीले बताए। अधिकारीले हङकङ पुगेपछि दलालको समूहले आफूसँगै तीन जनालाई जापान पठाएको थाहा भएको बताए। नक्कली कागजात बनाएर तीन जनालाई पठाएपछि जापान पुगेपनि कार्यक्रममा नपुगी विमानस्थलबाटै नेपाल फर्किएको अधिकारीको भनाइ छ। मन्त्रालयका कर्मचारी त म चिन्छु। तीन जना परिचय गर्न आएपछि म झस्किँए। हङकङबाट फर्कन खोजें। तर, ट्रान्जिट भएकाले मिलेन। टोकियो पुग्नै पर्ने भयो, अधिकारी भन्छन् ,कायक्रममा सहभागी हुन गइन। कार्यक्रममा गएको भए ती व्यक्ति उतै लुक्ने थिए। नेपाल फर्किएर प्रहरीको जिम्मा लगाएँ। तीन जना नक्कली सहभागी र उनीहरुले बनाएको मन्त्रालयको परिचयपत्रका बारेमा आफूलाई थाहा नभएको उनले बताए। धेरै कुरा मेरो जानकारीमा भएन। प्रहरीले अनुसन्धान गर्दैछ, अधिकारीले भने, घटनाको अनुसन्धानका लागि प्रहरी महानिरीक्षकलाई पनि जानकारी गराएको छु। अन्य प्रहरी अधिकारीलाई पनि भनें। नक्कली कागजात बनाएर तीन जनालाई हङकङमा आफूसँगै पठाएको थाहा पाएपछि त्यहीँबाट नेपाल प्रहरीको विशेष ब्युरोका डीआईजी राजन अधिकारीलाई जानकारी गराएको मन्त्री अधिकारीको भनाइ छ। विशेष ब्युरोसँग समन्वय गरेर ती व्यक्तिलाई अनुसन्धानका लागि प्रहरीको जिम्मा लगाएको उनले बताए। प्रहरी विशेष ब्युरो स्रोतले पनि मन्त्री अधिकारीले तीन जनालाई अनुसन्धानका लाग जिम्मा लगाएको जनाएको छ। उहाँले (मन्त्री अधिकारी) जानकारी गराएपछि तीन जनालाई नियन्त्रणमा लिएर अनुसन्धान एवं कारबाहीका लागि पठाएका छौं, विशेष ब्युरो स्रोतले भन्यो, काठमाडौं प्रहरी परिसरले यस विषयमा थप अनुसन्धान गरिरहेको छ। काठमाडौं प्रहरीका प्रवक्ता एसपी नवराज अधिकारीले भने यस विषयमा केही पनि जानकारी नभएको बताए। अरु नै कार्यालयबाट अनुसन्धान हुँदैछ कि ? अनुसन्धानका लागि यहाँ पठाएको थाहा छैन। पठाएछन् भने भनौंला, अधिकारीले भने। मन्त्री अधिकारी भने देशप्रति गद्धारी गर्न हुँदैन भनेर आफूले तीन जनालाई नेपाल फिर्ता ल्याएर प्रहरीको जिम्मा लगाएको बताउँछन्। उनले नक्कली सहभागी भनेर भनेका व्यक्तिले मन्त्रालयको परिचयपत्र कसरी बनाए वा नक्कली कागजात कसरी हात पारे भनेर खुलेको छैन। मैले नचिनेका मान्छे हुन्। तर, म नै सहभागी हुने कार्यक्रममा गएको थाहा पाएँ। मन्त्रालयको कर्मचारी परिचयपत्र पनि रहेछ, अधिकारी भन्छन्। उनको राजीनामा पत्रमा भने २०८१ सालको तिहार बिदाको समयमा आफूले गरेको निजी जापान भ्रमणका क्रममा केही प्रक्रियागत विषयमा प्रश्न उठेपछि उच्च नैतिकताका आधारबाट मन्त्री पदबाट राजीनामा दिएर सहयोग पुर्याएको उल्लेख छ। मन्त्रिपरिषद्बाट भ्रमण स्वीकृत नगरी जापान गएका मन्त्री अधिकारीले फर्किएर पदबाट राजीनामा दिएका हुन्। उनी बिना अनुमति र बिना जानकारी जापान गएपछि विवादमा तानिएका छन्। त्यही विवाद अधिकारीले पद गुमाउने अवस्थासम्म पुग्यो। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखिपठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भइरहेको छ। नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको कोशी प्रदेश सरकारमा अधिकारी एमालेबाटै मन्त्री बनेका थिए। उनी गत जेठ ३ गते मन्त्री बनेका थिए।"
तीन जनाको शव फेला,काठमाडौं : तीन जिल्लामा तीन जनाको शव फेला परेको छ। नवलपरासी पूर्वको गैंडाकोट नगरपालिका६ बोटेटोलस्थित नारायणी नदीको किनारमा चितवन भरतपुर महानगरपालिका७ उज्वल टोल बस्ने ५० वर्षीय दधिराम अधिकारी बुधबार मृत अवस्थामा फेला परेका छन्। यसैगरी सिन्धुलीको मरिण गाउँपालिका२ स्थित मरिण खोलामा सोही गाउँपालिका३ बस्ने ७० वर्षीय आईते माझी बुधबार मृत अवस्थामा फेला परेका छन्। यस्तै प्युठानको स्वर्गद्धारी नगरपालिका९ डिबाङ बस्ने ६५ वर्षीय गजे खत्री प्युठान नगरपालिका१ स्थित बलबाङमा बुधबार मृत अवस्थामा फेला परेका छन्। खत्रीलाई स्वर्गद्धारी नगरपालिका९ स्थित माडी खोलाले बगाएको भन्ने खबर प्राप्त हुनासाथ अस्थायी प्रहरी पोस्ट लामाचौरबाट खटिएको प्रहरीले स्थानीयको सहयोगमा खोजी गर्ने क्रममा उनको शव फेला परेको हो। घटनाबारे अनुसन्धान भइरहेको प्रहरीले जनाएको छ।
"समस्याग्रस्त सहकारीबारे बुझ्न सातवटै प्रदेशमा विज्ञ टोली खटाइने, कानुन सुधारका लागि बन्यो कार्यदल","काठमाडौं : समस्याग्रस्त सहकारीको स्थलगत अनुगमनका लागि सातवटै प्रदेशमा विज्ञ टोली खटाइने भएको छ। मुख्य सचिव एकनारायण अर्यालको संयोजकत्वमा बुधबार सहकारी संस्था बचत रकम दुरुपयोग सम्बन्धमा संसदीय विशेष छानबिन समितिको प्रतिवेदन कार्यान्वयन सम्बन्धमा बसेको बैठकले उक्त निर्णय गरेको हो। मुख्यमन्त्री अर्यालले उक्त जिम्मेवारी भूमिव्यवस्था, सहकारी तथा गरिवी निवारण मन्त्रालयलाई दिएका छन्। टोलीले समस्याउन्मुख सहकारी संस्थाहरूको स्थलगत अनुगमन गरी त्यस्ता संस्थाहरुको कारोबारको यथार्थ वस्तुस्थिति र जोखिमसमेत आकलन गरी प्रतिवेदन पेस गर्नुपर्नेछ। त्यसका लागि आवश्यक वित्तीय क्षेत्रमा काम गरेका जनशक्ति अर्थ मन्त्रालयले र अन्य जनशक्ति संघीय मामिला तथा सामान्य प्रशासन मन्त्रालयले उपलब्ध गराउने निर्णय भएको हो। टोलीमा सम्बन्धित प्रदेशको सहकारी हेर्ने रजिष्ट्रार वा अधिकृत कर्मचारी र सम्बन्धित स्थानीय तहको प्रमुख प्रशासकीय अधिकृतसमेत रहने व्यवस्था मिलाइएको छ। त्यस्तै सहकारी संस्था बचत रकम दुरुपयोग सम्बन्धमा संसदीय विशेष छानबिन समितिको प्रतिवेदनले औंल्याएका कानुनी सुधारका लागि कार्यदल गठन गर्ने निर्णयसमेत गरिएको छ। कार्यदलमा प्रधानमन्त्री कार्यालयका कानुन सचिव संयोजक र वित्तीय क्षेत्र हेर्ने अर्थ मन्त्रालयका सहसचिव, नेपाल राष्ट्र बैंकका वित्तीय सुपरीवेक्षण तथा नियमन क्षेत्र हेर्ने निर्देशक र सहकारी विभागका रजिस्ट्रार रहनेछन्। त्यस्तै प्रधानमन्त्री कार्यालयका सहसचिव नमराज घिमिरेलाई सदस्य सचिवको जिम्मेवारी तोकेको छ। उक्त कार्यदलले ३० दिनभित्र प्रधानमन्त्री तथा मन्त्रिपरिषद्को कार्यालयमा कानुनी सुधारको मस्यौदासहितको प्रतिवेदन पेस गर्नुपर्नेछ। त्यस्तै सहकारी संस्थाहरूको छुट्टै नियमनकारी निकाय गठन गर्न भूमिव्यवस्था, सहकारी तथा गरिबी निवारण मन्त्रालयले आवश्यक कारबाही तत्काल अगाडि बढाउन र सहकारी ऐन, २०७४ बमोजिमको बचत तथा कर्जा सुरक्षण कोष स्थापनाको लागि भूमिव्यवस्था, सहकारी तथा गरिबी निवारण मन्त्रालयले अर्थ मन्त्रालयसँग समन्वय गरी कोष स्थापनाको काम यथाशीघ्र टुंग्याउन निर्देशन दिइएको छ। बैठकमा प्रधानमन्त्री कार्यालयका सचिवद्वय राजकुमार श्रेष्ठ र फणिन्द्र गौतम, गृह मन्त्रालयका सचिव गोकर्णमणि दुवाडी, भूमि व्यवस्था मन्त्रालयका सचिव अर्जुनप्रसाद पोखरेल, अर्थ सचिव रामप्रसाद घिमिरे, राजस्व सचिव दिनेशकुमार घिमिरे, उद्योग वाणिज्य मन्त्रालयका सचिव गोविन्दबहादुर कार्की, नेपाल राष्ट्र बैंकका डेपुटी गर्भनर बमबहादुर मिश्रलगायत सहभागी थिए।"
अध्यक्ष ढकाललाई इन्डोनेसिया सरकारको सम्मान,"काठमाडौं : नेपाल उद्योग वाणिज्य महासंघका अध्यक्ष तथा नेपालका लागि गणतन्त्र इन्डोनेसियाका अवैतनिक वाणिज्यदूत चन्द्रप्रसाद ढकाल इन्डोनेसिया सरकारबाट सम्मानित भएका छन्। नेपाल र गणतन्त्र इन्डोनेसियाबीच द्विपक्षीय सम्बन्धलाई सुदृढ बनाउन अध्यक्ष ढकालले निर्वाह गरेको भूमिकाको कदर गर्दै इन्डोनेसिया सरकारले उनलाई विशिष्ट अवार्ड करका बुवाना अवार्ड बाट सम्मानित गरेको हो। इन्डोनेसियाको परराष्ट मन्त्रालयद्वारा प्रदान गरिएको सो अवार्ड इन्डोनेसियासँगको सम्बन्धमा उल्लेख्य भूमिका निर्वाह गर्ने विदेशी विशिष्ठ व्यक्तित्वलाई प्रदान गर्ने गरिएको मन्त्रालयले जनाएको छ। इन्डोनेसियाली परराष्ट्रमन्त्रीका तर्फबाट नेपालका लागि इन्डोनेसियाली राजदूत हेरु एच सुवोलोले ढकाललाई काठमाडौंमा मंगलबार आयोजित एक कार्यक्रममा उक्त सम्मान हस्तान्तरण गरेका हुन्। यो सम्मानले नेपाल र इन्डोनेसियाबीच पर्यटन प्रवर्द्धन, सांस्कृतिक आदानप्रदान र दुई देश बीचको आर्थिक सम्बन्ध प्रवर्द्धन गर्न ढकालले गरेका प्रयासलाई उजागर गरेको छ। समारोहमा बोल्दै राजदूत सुवोलोले ढकालको प्रयासले दुई देश बीचको सम्बन्ध सुदृढ हुनुका साथै दुवै देशलाई आर्थिक, सांस्कृतिक र कुटनैतिक सहकार्य विस्तारमा फाइदा पुगेको बताए। ढकालले सम्मानका लागि इन्डोनेसियाली सरकारलाई आभार व्यक्त गर्दै यस पुरस्कारले आफूलाई नेपाल र इन्डोनेसियाबीच आपसी सहकार्य, विकास र समृद्धिको लागि काम गर्न थप प्रेरणा मिलेको बताए। नेपाल र इन्डोनेसियाबीच हालै द्विपक्षीय परामर्श संयन्त्र तथा दुई देशका सरकारी अधिकारीहरूलाई भिसा फ्रि सम्झौता भएकोमा दुवै देशका सरकारलाई धन्यवाद दिँदै ढकालले ती सम्झौताले दुई राष्ट्र बीचको कूटनीतिक सम्बन्धलाई सुदृढ गर्ने, दुई देशबीच हुने सरकारी भ्रमणहरूलाई सहज बनाउनुका साथै आर्थिक तथा क्षेत्रीय सहयोगलाई आधार तयार गर्ने विश्वास व्यक्त गरे। उनले इन्डोनेसियाको भ्रमण गर्ने नेपाली पर्यटकहरूको संख्यामा विगत केही वर्षमा उल्लेख्य वृद्धि भएको प्रसंग उल्लेख गर्दै कोरोना महामारी अघि इन्डोनेसिया जाने नेपालीहरूलाई अन अराइभल भिसा प्रदान गर्ने गरिएकोमा अहिले रोकिएकाले यसलाई पुनः सुचारु गर्न इन्डोनेसिया सरकारसँग आग्रह गरे। यस अघि पनि सन् २०१५ को भूकम्पको समयमा उद्धार तथा राहत प्रयासमा गरेको योगदानको कदरस्वरुप इन्डोनेसिया सरकारले ढकाललाई सम्मान गरेको थियो। ढकाल सन् २०१० देखि नेपालका लागि गणतन्त्र इन्डोनेसियाका अवैतनिक वाणिज्यदूत हुन्। कार्यक्रममा विभिन्न देशका राजदूतहरू, परराष्ट्र मन्त्रालयका उच्च पदस्थ कर्मचारी तथा अन्य विशिष्ट व्यक्तिहरूको उपस्थिति रहेको थियो।"
ट्रम्पसँग सहकार्य गर्न विश्व नेताहरूको आतुरी,"काठमाडौं : अमेरिकाको ४७औं राष्ट्रपतिमा विजयी भएपछि डोनाल्ड ट्रम्पसँग सहकार्य गर्न शक्तिराष्ट्रका नेताहरू आतुर देखिएका छन्। जितको औपचारिक घोषणा नहुँदै ट्रम्पलाई बधाइ दिन विश्व नेताहरूको आतुरी देखिएको हो। यस दौडा युरोपेली आयोग, नाटो, जेलेन्स्की, बेन्जामिनदेखि मोदीसम्म रहेका छन्। युक्रेनका राष्ट्रपति भ्लोदिमिर जेलेन्स्कीले डोनाल्ड ट्रम्पलाई शक्तिको माध्यमबाट शान्ति स्थापना गर्ने कुरामा विश्वस्त रहेको बताएका छन्। अमेरिकी राष्ट्रपति निर्वाचनमा जित सुनिश्चित भएपछि राष्ट्रपति जेलेन्स्कीले रुसको हस्तक्षेप अन्त्य हुने कुरामा पनि विश्वस्त रहेका छन्। गत सेप्टेम्बरमा ट्रम्पसँग भेटवार्ता गरेको स्मरण गर्दै उनले अब दुई देशबीच रणनीतिक साझादेारी, आपसी लाभदायक राजनीतिक र आर्थिक विकासलगायतका कुरा सहकार्य गर्ने इच्छुक रहेको बताए। 'शक्तिमार्फत शान्ति स्थापना गर्ने ट्रम्पको प्रतिवद्धताको प्रशंसा गर्छु। उनको व्यवहारिक सिद्धान्तले युक्रेनमा शान्ति ल्याउन मद्धत गर्नेमा आशावादी छु,' उनले भनेका छन्। त्यस्तै युरोपेली आयोगले पनि ट्रम्पसँग सहकार्य गर्न उत्सुक रहेको बताएको छ। आयोगका अध्यक्ष उर्सुला भोन डर लेनले आर्थिक विकासको साझेदारीका लागि आफूहरू तत्पर रहेको बताएकी छन्। उनले आफ्ना ८० करोड नागरिकसँगको साझेदारीमा बाँधिएको र अमेरिकासँग रोजगारी, व्यापार र लगानीलाई गतिशीलता प्रदान गर्ने विषयमा सहकार्य गर्न इच्छुक रहेको बताइन्। पछिल्लो कार्यकालमा ट्रम्पले स्टील र आल्मुनियम निर्यातमा कडाइ गरेपछि युरोपको अर्थतन्त्र उथलपुथल बनेको थियो। त्यस्तै नाटोका महासचिव मार्क रुटेले ट्रम्पसँग काम गर्न उत्सुक रहेको बताएका छन्। विश्व शान्ति स्थापनाका लागि ट्रम्पको कार्यकालले मुख्य भूमिका खेल्ने विश्वास उनको छ। 'हामीले विश्वव्यापी रूपमा बढ्दो चुनौतीहरूको सामना गरिरहेका छौं। आक्रामक रुस, आतंकवाद, चीनसँग रणनीतिक प्रतिस्पर्धा र चीन, रुस, उत्तर कोरिया र इरानको बढ्दो गठबन्धन मुख्य हुन्,' उनले भने। उनले ट्रम्पसँग सहकाकार्य गरेर हिंसालाई रोक्ने, आफूहरूको सामूहिक सुरक्षा हुने र अर्थतन्त्रलाई दीगो बनाउन सहयोग पुग्ने विश्वास लिएका छन्। त्यस्तै इजरायलका प्रधानमन्त्री बेन्जामिन नेतन्याहुले उत्कृष्ट पुनरागमन गरेकोमा ट्रम्पलाई बधाइ दिएका छन्। ट्रम्पको ह्वाइट हाउस फिर्तीले अमेरिकाको लागि नयाँ सुरुवात हुने उनले अपेक्षा गरेका छन्। उनले इजरायल र अमेरिकाबीचको गठबन्धनले अझै शक्तिशाली बन्ने प्रतिवद्धता गरेका छन्। त्यस्तै फ्रान्सका राष्ट्रपति इमानुएल म्याक्रोनले पनि ट्रम्पलाई बधाई दिएका छन्। उनले अमेरिकासँग सहकार्य गर्न तयार रहेको र दुई देशको शान्ति र समृद्धिको पक्षमा उभिने वाचासमेत गरेका छन्। त्यस्तै भारतीय प्रधानमन्त्री नरेन्द्र मोदीले ऐतिहासिक जितका लागि ट्रम्पलाई बधाइ दिएका छन्। उनले अघिल्लो कार्यकालजस्तै यसपटक पनि भारतअमेरिका सम्बन्धलाई उचाइमा पुर्याउने प्रतिवद्धता गरेका छन्। उनले भारतअमेरिकाको व्यापार, रणनीतिक साझेदारी र आपसी सहयोग बढाउने कुरामा विश्वस्त रहेको बताएका छन्। 'आउनुस्, मिलेर आफ्ना नागरिकहरूको कल्याण गरौं। विश्व शान्ति स्थापना र समृद्धिको पक्षमा काम गरौं,' उनले भने। त्यस्तै पाकिस्तानका प्रधानमन्त्री शहबाज शरिफले ट्रम्पलाई बधाइ दिएका छन्। उनले पाकिस्तानअमेरिका सम्बन्धनलाई थप बलियो बनाउने विषयमा आफू प्रतिवद्ध रहेको बताएका छन्। उनले त्यसका लागि ट्रम्पसँग सहकार्य गर्न तयार रहेको बताए।"
पाँचवटा आयोजनाको तयारी फास्ट ट्रयाकमा गरिने,"काठमाडौं : विश्व बैंकको सहयोगमा नेपालमा सञ्चालन गरिने करिब ७२ अर्ब रुपैयाँ बराबरका पाँचवटा आयोजनाको तयारी फास्ट ट्रयाकमा गरिने भएको छ। अर्थ मन्त्रालयमा बसेको बैठकले पूर्व पश्चिम राजमार्गको बागमतीपथलैया खण्ड विस्तार, तेस्रो पुल तथा सुधार तथा सम्भार, विद्युत वितरण प्रणाली आधुनिकीकरण तथा सुधारको आयोजनाको पूर्व तयारी छिटो सम्पन्न गर्ने निर्णय गरेको हो। यसैगरी तेस्रो चरणको रानीजमरा कुलरिया सिँचाइ र पहुँच तथा उत्थानशिलताको लागि डिजिटल सेवा रूपान्तरण सम्बन्धी आयोजनाको तयारी पनि फास्ट ट्रयाकमा गर्ने निर्णय भएको छ। विश्व बैंकको सहुलियतपूर्ण ऋण लगानीमा सञ्चालित हुने आयोजनाहरूको सम्बन्धित मन्त्रालयले सरोकारवालासँग छलफल गरी पूर्व तयारी गर्नेछन् भने आवश्यकता अनुसार अर्थ मन्त्रालयले सहजीकरण गर्नेछ। बैठकले सन् २०२५ को फेब्रुअरीसम्ममा आयोजनासँग सम्बन्धित सबै विषयको टुङ्गो लगाइ पूर्व तयारीका काम सक्ने निर्णय भएको छ। तयारी पूरा भएपछि सन् २०२५ को मार्चमा बस्ने विश्व बैंकको बोर्ड बैठकमा ती आयोजनाका प्रस्तावहरू पेश गरिने योजना छ। उपप्रधानमन्त्री तथा अर्थमन्त्री विष्णुप्रसाद पौडेलले आयोजनाहरूको पूर्व तयारीमा विशेष ध्यान दिन र आयोजनाहरू स्वीकृत भएपछि कार्यान्वयनमा तदारुकताका साथ लाग्न निर्देशन दिए। उनले नेपालले आफ्नो आवश्यकता अनुसार सहयोग लिने र अधिकतम प्रतिफल दिने ठाउँमा लगानी गर्ने बताए। बैठकमा अर्थ मन्त्रालय, भौतिक तथा यातायात मन्त्रालय, ऊर्जा, जलस्रोत तथा सिँचाइ मन्त्रालयका सचिव, सञ्चार तथा सूचना प्रविधि मन्त्रालयका प्रतिनिधि र सम्बद्ध पदाधिकारीहरूको उपस्थिति थियो।"
नक्कली नोटको कारोबारमा संलग्न रहेको आरोपमा सञ्चालक पक्राउ,काठमाडौं : नक्कली नोटको कारोबारमा संलग्न रहेको आरोपमा सुनचाँदी पसलका सञ्चालक पक्राउ परेका छन्। चाँदीको जस्तो देखिने नक्कली नोटको कारोबारमा संलग्न रहेको अभियोगमा भक्तपुरको सूर्यविनायक नगरपालिका८ सिपाडोलस्थित ईन्द्र ज्वेलर्स सुनचाँदी पसलका सञ्चालक भक्तपुर नगरपालिका७ का ३० वर्षीय सोहिल शाक्यलाई मंगलबार प्रहरीले पक्राउ गरेको हो। काठमाडौं उपत्यकाका विभिन्न स्थानहरूमा नेपाल राष्ट्र बैंकबाट जारी गरेको नेपाली एक हजार र ५ सय दरका नोट जस्तो देखिने चाँदीको नक्कली नोटहरू (खोटा मुद्रा) निर्माण गरी कारोबार समेत भइरहेको भन्ने सूचनाको आधारमा केन्द्रीय अनुसन्धान ब्यूरोबाट खटिएको प्रहरीले उनलाई पक्राउ गरेको हो। प्रहरीले उनको पसलबाट सेतो प्लाष्टिकले लेमिनेसन गरेको चाँदीको जस्तो देखिने नेपाली एक हजार दरका १ सय १३ थान र ५ सय दरका २८ थान नक्कली नोटहरू फेला पारी बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
डोनाल्ड ट्रम्प अमेरिकाको राष्ट्रपतिमा निर्वाचित,"काठमाडौं : डोनाल्ड ट्रम्प अमेरिकाको राष्ट्रपतिमा निर्वाचित भएका छन्। बुहमत सिट (२७०)भन्दा बढी सिट जित्दै ट्रम्प दोस्रो कार्यकालका लागि अमेरिकाको राष्ट्रपतिमा निर्वाचित भएका हुन्। निर्वाचनअघि प्रतिद्वन्द्वी डेमोक्र्याटिक पार्टीकी उम्मेदवार कमला ह्यारिससँग कडा प्रतिस्पर्धा हुने भनिए पनि ट्रम्पले सहज जित हासिल गरेका छन्। पछिल्लो मतपरिणामअनुसार ट्रम्पले २७७ सिट सुनिश्चित गर्दा कमला २२४ सिट जितेकी छन्। आठ वर्षअघि हिलारी क्लिन्टनलाई पराजित गर्दै ट्रम्प अमेरिकाको राष्ट्रपति बन्न सफल भएका थिए। पछिल्लो निर्वाचनमा भने उनी जो बाइडेनसँग पराजित भएका थिए। ट्रम्पले अमेरिकाका लागि यो स्वर्ण युग हुने घोषणा गरेका छन्। उनले अमेरिकाको हितमा काम गर्ने बताएका छन्। 'यो अमेरिकी जनताको शानदार जित हो। यसले अमेरिकालाई अझ सक्षम बनाउन मद्धत गर्नेछ। यो अमेरिकाको लागि स्वर्ण युग हुनेछ,' सम्बोधनमा उनले भने। उनले अभूतपूर्व विजयी गराउने अमेरिकी नागरिकहरूलाई धन्यवाद ज्ञापन गरेका छन्। आफू यही दिनका लागि हत्या प्रयासबाट बचेको उनको भनाइ छ। चुनावी र्यालीमा सम्बोधन गर्ने क्रममा उनीमाथि गोली प्रहार भएको थियो। गोली उनको कानलाई छुँदै गएपछि उनी बाँच्न सफल भएका थिए। ट्रम्पले ह्वाइटहाउसबाट आफूले पूरा जोड दिएर संघर्ष गर्ने बताएका छन्। राष्ट्रपति बन्नु संसारकै सबैभन्दा महत्त्वपूर्ण काम हेको बताउँदै उनले आफूले गरेका वाचा पूरा गर्ने प्रतिवद्धता गरे। भाषणका क्रममा उनले एक्स(ट्वीटर)का मालिक एलन मस्कको प्रशंसासमेत गरेका थिए। उनले मस्कलाई रिपब्पलिकन पार्टीका 'नयाँ स्टार'को घोषणा गरेका थिए।"
रुकुमबाट काठमाडौं जाँदै गरेको बस बागलुङमा दुर्घटना,बागलुङ : रुकुम पूर्वबाट काठमाडौं जाँदै गरेको बस बागलुङको निसीखोला गाउँपालिका६ जाहुलेपानीमा दुर्घटना भएको छ। ना ८ ख ८४१४ नम्बरको रात्रि बस बुधबार दिउँसो मध्यपहाडी लोकमार्गमा दुर्घटना हुँदा २१ जना घाइते भएको जिल्ला प्रहरी कार्यालय बागलुङले जनाएको छ। जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक विजय यादवले प्रहरी घटनास्थलमा पुगेर उद्धार गरिरहेको बताए। उनले बसमा ४५ जना सवार रहेको जानकारी दिए। घाइतेहरूको उपचारको लागि प्राथमिक स्वास्थ्य केन्द्र बुर्तिबाङ पठाइएको र नामावली खुल्न बाँकी रहेको डीएसपी यादवले बताए।
५० प्रतिशतले बढ्यो वैदेशिक रोजगार जीवन बिमा,"काठमाडौं : वैदेशिक रोजगारमा जानेको संख्या बढेसँगै बिमालेख संख्या पनि हात्तै बढेको छ। वर्ष दिनमै झन्डै आधा अर्थात् ४५६८ प्रतिशतले बिमालेख वृद्धि भएको छ। वैदेशिक रोजगारमा जानेका लागि सरकारले अनिवार्य बिमाको व्यवस्था गरेको छ। नेपाल बिमा प्राधिकरणका अनुसार चालु आर्थिक वर्षको ३ महिनासम्ममा वैदेशिक रोजगारमा जानेबाट २१ लाख ८६ हजार ५५७ बिमालेख संख्या जारी भएको छ। तर, गत आवको सोही अवधिमा आधाले कम अर्थात् १ लाख ५० लाख ९८३ बिमालेख जारी गरिएको थियो। जीवन बिमा, म्यादी र लघु म्यादीको बिमालेख भने घटेको छ। पहिलो त्रैमासमा जीवन बिमालेख संख्या अघिल्लो सोही अवधिको तुलनामा १२५ प्रतिशतले घटेर ५५ लाख ९० हजार १८६ मा सीमित भएको छ। जबकी अघिल्लो आवको सोही अवधिमा ५६ लाख ६१ हजार १०९ बिमालेख जारी भएको थियो। यस्तै, म्यादी र लघु म्यादी जीवन बिमालेख संख्या पनि वार्षिक १०६७ प्रतिशतले घटेको छ। पछिल्लो समय वैदेशिक रोजगारीको संख्या पनि बढेकाले बिमालेख संख्या बढेको नेपाल राष्ट्र बैंकको भदौसम्मको तथ्यांकले पनि पुष्टि गर्छ। गत भदौसम्ममा वैदेशिक रोजगारका लागि अन्तिम श्रम स्वीकृति (संस्थागत तथा व्यक्तिगतनयाँ) लिनेको संख्या ७६ हजार ४८५ पुगेको छ। साथै पुनः श्रम स्वीकृति लिनेको संख्या ४० हजार ५८३ रहेको छ। जबकी अघिल्लो वर्षको सोही अवधिमा यस्तो संख्या क्रमशः ७४ हजार ४५५ र ३२ हजार थियो। ३ महिनामा ७१ करोड ७८ लाख बिमाशुल्क संकलन आर्थिक वर्ष ०८१८२ को पहिलो त्रैमाससम्ममा वैदेशिक रोजगार बिमालेखबाट मात्रै ७१ करोड ७८ लाख ७७ हजार रुपैयाँ बराबरको बिमाशुल्क संकलन भएको छ। यो कुल सक्रिय रहेको बिमालेखको हो। हाल यस्तो संख्या २१ लाख ८६ हजार ५५७ रहेको बिमा प्राधिकरणले बताएको छ। यद्यपि असोज महिनामा मात्रै ५३ हजार ३ सय ५५ जना वैदेशिक रोजगारीमा जानेले बिमा गरेर थपिएका छन्। जसबाट सो महिनामा मात्रैबिमा कम्पनीहरूले २२ करोड ५१ लाख ९१ हजार रुपैयाँ शुल्क संकलन गरेका छन्। यसको कुल बिमांक रकम ५३ अर्ब ३५ करोड ५० लाख रुपैयाँ थियो। वैदेशिक बिमाशुल्क संकलनमा सन नेपाल अगाडि १४ जीवन बिमा कम्पनी र ३ लघु जीवन बिमा कम्पनीले वैदेशिक रोजगारमा जानेहरूको बिमा गर्न पाउँछन्। असोज मसान्तसम्ममा सबैभन्दा बढी बिमाशुल्क आर्जन गर्नेमा सन नेपाल लाइफ अगाडि छ। सबै कम्पनीले कुल ७१ करोड बढी बिमाशुल्क संकलन गरेकोमा सन नेपाल लाइफ इन्स्योरेन्सले ३२ करोड ९१ लाख ४१ हजार रुपैयाँ बिमाशुल्क संकलन गरेको छ। सो कम्पनीले ३ महिनसम्ममा ७ लाख २९ हजार १७९ जना वैदेशिक रोजगारमा गएकाहरूको सक्रिय बिमालेखबाट सो रकम आर्जन गरेको हो। यस्तै, दोस्रोमा बढी बिमाशुल्क आर्जन गर्नेमा एसियन लाइफ रहेको छ। यो कम्पनीले असोजसम्ममा ११ करोड ९३ लाख रुपैयाँ बराबरको बिमाशुल्क आर्जन गरेको छ। यस्को कुल सक्रिय बिमालेखको संख्या १ लाख ७ हजार २०५ रहेको छ। यसैगरी, तेस्रोमा नेपाल लाइफ इन्स्योरेन्स कम्पनी रहेको छ। सो कम्पनीले आवको ३ महिनासम्ममा ६ करोड ८० लाख ९४ हजार रुपैयाँ बराबरको बिमाशुल्क संकलन गरेको छ। जसमा ५ लाख २२ हजार ३८८ जनाको सक्रिय बिमालेख रहेको छ।"
कोशीका मन्त्री लिलाबल्लभ अधिकारीले राजीनामा दिँदै,"विराटनगर : कोशी प्रदेशका आन्तरिक मामिला तथा कानुनमन्त्री लिला बल्लभ अधिकारीले पदबाट राजीनामा दिने भएका छन्। बिना अनुमति र बिना जानकारी जापान गएको विषयमा विवाद भएपछि मन्त्री अधिकारीले बुधबार नै राजीनामा दिने तयारी गरेका हुन्। मन्त्रालयमै केहीबेरमा पत्रकार सम्मेलनको आयोजना गरेर उनले पदबाट राजीनामा दिएको घोषणा गर्नेछन्। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखि पठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भइरहेको छ। जापानमा हुने एक कार्यक्रममा सहभागी हुन भन्दै अधिकारी गत कात्तिक १३ गते त्यसतर्फ प्रस्थान गरेका थिए। उनी टोकियो महानगरले आयोजनामा भएको कार्यक्रममा जापान गएको बताइन्छ। नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको कोशी प्रदेश सरकारमा अधिकारी एमालेबाटै मन्त्री बनेका थिए। विवादका कारण अधिकारी पद गुमाउने अवस्था आएको हो।"
अमेरिकी राष्ट्रपति चुनाव : मतगणना कहिले र कसरी हुनेछ?,"वासिङटन डिसी : अमेरिकी चुनावमा मतहरू पूर्ण रूपमा गणना र प्रमाणीकरण नभएसम्म निर्वाचन परिणाम आधिकारिक मानिंदैन। धेरै अवस्थामा गणना र प्रमाणीकरण पूरा हुन धेरै दिन लाग्न सक्ने जनाइएको छ। युद्ध चलिरहेका राज्यहरूमा विशेष रुपमा निगरानी गरिनेछ। ट्रम्पले पहिले नै मतदान सम्बन्धी धेरै प्रक्रियाहरूको विश्वसनीयतामाथि प्रश्न उठाउँदै आएका छन्। ट्रम्पले २०२० मा धेरै नतिजालाई अदालतमा चुनौती दिएका थिए। मतगणना कहिले सुरु हुन्छ र कति समय लाग्छ ? अमेरिकाको पूर्वी तटीय समय अनुसार मंगलबार साँझ ढिलो मतदान केन्द्रहरू बन्द हुनेछन्। यसपछि मतगणना लामो समयसम्म जारी रहनेछ। विभिन्न राज्यका आफ्नै नियमको कारणले धेरै ठाउँमा आधिकारिक गणनामा हुन धेरै समय लाग्न सक्ने बीबीसीमा जनाइएको छ। भोट कसरी गणना गरिन्छ? मतगणना गर्ने विधि पनि ठाउँअनुसार फरक हुन्छ। साथै गणनामा प्रयोग गरिने उपकरणमा पनि यो निर्भर हुने गर्छ। कतिपय ठाउँमा मतपत्रहरूलाई स्क्यानरमा राखिन्छ भने अन्य ठाउँमा मत रेकर्ड गर्न टचस्क्रिन प्रणाली वा मतपत्रमा चिन्ह लगाउने यन्त्र प्रयोग गरिन्छ। मतगणना कसरी सुस्त हुन सक्छ ? मतगणनाका क्रममा कुनै अवरोध भएमा, कानुनी चुनौति आएमा वा अस्थायी मतपत्रसँग सम्बन्धित कुनै समस्या उत्पन्न भएमा प्रक्रिया सुस्त हुन सक्छ । धेरै कानूनी चुनौतीहरू पहिले नै दायर गरिएको छ। कुन अवस्थामा पुन: गणना हुनेछ? प्रत्येक राज्यको पुन: गणनाको लागि आफ्नै प्रक्रिया छ। साथै यो किन गरिनु पर्छ भनेर पनि यसको आफ्नै नियमहरू छन्। पेन्सिल्भेनिया र मिशिगन जस्ता युद्धभूमि राज्यहरूमा उम्मेद्वारले प्राप्त गरेको मतको संख्या समान जस्तै हुँदा पनि पुन: गणना गरिन्छ।"
छठ पर्वको दोस्रो दिन : आज खरान विधि गरिँदै,"ढल्केवर(धनुषा) : छठ पर्वको दोस्रो दिन आज खरना विधि गरिँदैछ । सत्य र अहिंसा प्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने तराईबासीको महान् चाड छठ मंगलबारबाट विधिवत् रुपमा सुरु भएको हो । कात्तिक शुक्लपक्षमा चार दिनसम्म मनाइने छठपर्वको तराईमधेसमा यतिबेला अलग्गै रौनक छाएको छ । छठपर्व मनाउनेहरु पोखरी, नदी, तलाउलगायतका जलाशयहरुलाई सरसफाई गरी सजावट गर्नमा व्यस्त छन् । जलाशयहरूलाई दुलही झैं सिंगारिने काम भइरहेको छ । छठपर्वको पहिलो दिन मंगलबार नहायखाय विधि सम्पन्न गरिएको छ । कात्तिक महिनाको शुक्ल पक्षको चतुर्थी तिथिका दिन बिहान ब्रतालुहरुले बिहानै नहायखाय विधि अर्थात नुहाएर खाएका थिए । त्यो दिन ब्रतालुहरुले नुहाइ धुवाइ गरि चोखो भइ प्याज र लसुनसमेत नमिसाइएको शुद्ध शाकाहारी भोजन ग्रहण गर्छन् । कात्तिक शुक्लपक्षको पञ्चमी तिथि अर्थात् पर्वको दोस्रो दिन आज खरना विधि गरिँदैछ । खर्नाका दिन ब्रतालु महिला र पुरुषहरुले दिनभरि उपवास बसेर साँझ दूध, चामल र सख्खर हालेर पकाइएको खिर, केरालगायत विभिन्न फलफूल तथा मिठाइ सजाएर छठ देवतालाई आगमनको निम्तो दिँदै कुल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गर्छन् । यसरी खरना विधि सम्पन्न हुन्छ । त्यस्तै षष्ठी तिथि अर्थात् पर्वको तेस्रो दिन अस्ताउँदो सूर्य र सप्तमी तिथिमा उदाउँदो सूर्यलाई अर्घ दिई छठ पर्व विधिवत रुपमा समापन हुन्छ । अत्यन्तै निष्ठा र कठोर पर्वको रुपमा मानिने छठमा ब्रतालुहरु खरनाको दिनदेखि निराहार ब्रत बस्छन् ।"
तराई मधेशका जिल्लाहरूमा छठ तयारी (फोटो फिचर),"जनकपुरधाम : अहिंसाप्रति मानवको रुचि बढाउने र सबै जीवहरुप्रति सहानुभूति राख्न अभिप्रेरित गर्ने तराईबासीको महत्त्वपूर्ण पर्व छठको तयारी भएको छ। तराई मधेशको मुख्य पर्वहरुमध्ये मिथिलानी, थारु तथा भोजपुरीनी महिलाहरुको विशेष कठोरताको पर्वको रुपमा रहेको छठको तयारी जनकपुरधामसहित तराई मधेशको जिल्लाहरुमा रौनक देखिएको छ। नियम निष्ठा र विधिविधानपूर्वक मनाइने साझा सांस्कृतिको रुपमा रहेको छठ पर्वमा आवश्यक पर्ने सामग्रीहरूको जोहो र किन मेल गर्न सर्वसाधारण अहिले व्यस्त छन्। बाँसका डाला, नाङ्गो, ढकिया, कनसुप्ती र माटोको सामग्री लगायत छठ पर्वमा आवश्यक पर्ने नरिवल, सख्खर किनमेल गर्न सर्वसाधारण बजारमा व्यस्त देखिन्छन्। चार दिनसम्म मनाइने सम्पूर्ण शक्तिको श्रोत सूर्यको उपासनाको यो महापर्वको पहिलो दिन नुहाएर चोखो भई खाने, दोस्रो दिन खरना, तेस्रो दिन अस्ताउदो र चौथो दिन उदाउँदो सुर्यलाई अर्घ दिएपछि विधिवत् रुपमा सम्मापन हुनेछ। छठ पर्व ब्रत अवधि भरि माछा, मासु, लसुन, प्याज, कोदो, मसुरो, उसिनेको चामल गायतका खाद्यवस्तुहरु अनिर्वाय रुपमा बार्ने प्रचलन रहेको पूर्व प्राज्ञ तथा संस्कृतिविद् रामभरोष कापडि भ्रमर बताउँछन्। छठमा चढाइने वस्तुको शुद्धता नै यस पर्वलाई अन्य पर्वभन्दा फरक तुल्याएको छ। यस पर्वमा सामान्य रुपमा नभै पूर्ण चोखोपनाले सतर्कतापूर्वक चामल, गहुँलाई केलाएर, धोएर, सुकाएर, पिधेर राखिने गरेको र यो चोखोपनाको विशिष्ट पक्ष नै यस पर्वलाई अन्य पर्व भन्दा फरक बनाएको हो संस्कृतिविद् रामभरोस कापडिले कापडिले भने। मधेशी समुदायका बीचमा मनाइँदै आएको यो महत्वपूर्ण छठ पर्व केही वर्ष यतादेखि यहाँका पहाडी समुदायका बीचमा समेत लोकप्रिय हुँदै गएको छ। प्रत्येक वर्ष छठ पर्व मनाउने मिथिलानी महिलासँगै नेपाली समुदायका महिलाहरु समेत छठ पर्व मनाउन थालेको बर्दिबासकी रिता लामा बताउँछिन्। मुख्यतः सन्तान प्राप्ति, रोगनिदान र पारिवारिक कल्याणका लागि मनाइने छठ पर्वलाई भव्यता प्रदान गर्न जनकपुरको ऐतिहासिक गंगासागर, धनुषसागर, अंगराजसर, महराज सागर, अग्नीकुण्ड, रत्नसागर, बाल्मिकी सर, दशरथ तलाउँ लगायतका दर्जनौ पोखरी र सरोवरहरुलाई विभिन्न संघ सस्ंथा र युवा क्बहरुले सरसफाइ गरि बिजुली, पण्डाल लगायतका व्यवस्था मिलाउन थालेको महाबीर युवा कमिटीका सदस्य गोविन्द भगतले बताए। भागवान सूर्य देवको उपासना गरिने छठमा ब्रतालुले व्रत सङ्कल्प गरेको भाकल अनुसारको केरा, उखु, भान्टा, दुध, माटोको हात्ति, ढकनी, चढाउने परम्परा रहेको छ। छठ पर्वको मुख्य दिन मानिने षष्टि तिथिका दिन एक बिहानै नुहाई धुआई गरी निराहार व्रत बसेका व्रतालुले बेलुका अस्ताउँदो सूर्यलाई कम्मर सम्म छोप्ने जलाशयको पानीमा उभिएर अर्घ दिने परम्परा रही आएको छ। तराई मधेशमा यस विधिलाई साँझको अर्घ अर्थात सझुका अर्घ भनिन्छ। पोखरी, ईनार, तलाउ, नदी, आदि ठाउँहरुमा टेन्ट फूलमालाले सजाइएको घाटमै रातभरि जाग्राम बसेर सप्तमीका दिन बिहान उदाउँदो सूर्यलाई सूर्यलाई अर्घ्य दिएपछि यो पर्व सम्पन्न हुने परम्परा रहेको छ। बिहानको उदाउँदो सूर्यलाई दिइने अर्घलाई भोरका अर्घ भनिन्छ। यसरी उदाउँदो सूर्यलाई अर्घ दिएपछि चैती छठ विधिवत रुपमा सम्पन्न हुन्छ।"
त्रिभुवन अन्तर्राष्ट्रिय विमानस्थलबाट ५ किलो ७०० ग्राम सुनसहित ३ विदेशी नागरिक पक्राउ,"काठमाडौं : त्रिभुवन अन्तर्राष्ट्रिय विमानस्थलबाट ५ किलो ७ सय ग्राम सुनसहित ३ जना विदेशी नागरिक पक्राउ परेका छन्। सशस्त्र प्रहरीका डीएसपी शैलेन्द्र थापाका अनुसार गएराति सुनसहित चिनियाँ नागरिक जियानझोङ र म्यानमारका सातनाइनटुङ र इन ङोन फू पक्राउ परेका हुन्। उनीहरु एयर अरेबियाको उडान नम्बर जी ९५३० मा शारजाहबाट काठमाडौं आएका थिए। उनीहरूलाई भन्सार ब्यागेज क्षेत्रमा रिचेक( पुनः जाँच ) गर्ने क्रममा लगेजभित्र राखेको १२ थान स्पिकरमा लुकाइराखेको अवस्थामा सुन फेला परेपछि त्रिभुवन अन्तर्राष्ट्रिय विमानस्थल भन्सार कार्यलय र सशस्त्र प्रहरी बल नेपाल त्रिभुवन अन्तर्राष्ट्रिय विमानस्थल भन्सार सुरक्षा बेशको संयुक्त टोलीले निन्त्रणमा लिएको थापाले जानकारी दिए। थापाले भने, 'पक्राउ परेका ३ जनालाई आवश्यक अनुसन्धानको लागि त्रिभुवन अन्तर्राष्ट्रिय विमानस्थल भन्सार कार्यालयमा राखिएको छ।'"
"अमेरिकी राष्ट्रपति चुनाव : १३ राज्यको मतपरिणाम, ट्रम्पको ९ र कमलाको ४ ठाउँमा जित","वासिङटन डिसी : अमेरिकामा राष्ट्रपतीय निर्वाचनका लागि जारी मतदान सकिन केही घण्टा मात्रै बाँकी छ । ५३८ इलेक्टोरल भोट अर्थात् ५० राज्यका सिटका लागि मंगलबार नेपाली समय अनुसार लगभग अपराह्न ४ बजेदेखि मतदान सुरु भएको थियो । प्रमुख राज्यहरूमा भोटिङ आज बिहान करिब १० बजेसम्म समाप्त हुनेछ। हालसम्म १३ राज्यमा मतगणना सकिएको छ । ट्रम्पले ९ राज्यमा चुनाव जितेका छन् भने भारतीय मूलकी कमला ह्यारिसले ४ राज्यमा चुनाव जितेकी छन् । योसँगै राष्ट्रपति चुनावसँगै हुन लागेको संसदीय निर्वाचनमा ट्रम्पको पार्टी रिपब्लिकनले अग्रता लिएको छ । राष्ट्रपति पदका लागि रिपब्लिकन पार्टीका डोनाल्ड ट्रम्प र डेमोक्रेटिक पार्टीकी कमला ह्यारिसबीच कडा प्रतिस्पर्धा छ । कमला विजयी भए २३० वर्षको इतिहासमा पहिलो पटक महिला राष्ट्रपति बन्नेछिन् । यदि ट्रम्पले जिते भने उनी ४ वर्षपछि ह्वाइट हाउस फर्किनेछन् । कमला ह्यारिस हाल अमेरिकाको उपराष्ट्रपति हुन् भने ट्रम्प सन् २०१७ देखि २०२१ सम्मका लागि राष्ट्रपति भइसकेका छन् । अधिकारीहरुका अनुसार पूर्व भोटिङमा ८ करोडभन्दा बढी अमेरिकी नागरिकले हुलाक र इमेलमार्फत मतदान गरेका थिए । नोभेम्बर ५ मा कति अमेरिकीले मतदान गरेका थिए र कति प्रतिशत थिए भन्ने आधिकारिक तथ्यांक सार्वजनिक गरिएको छैन। बुधबार बिहान मतदान सकिएपछि मतगणना सुरु हुनेछ । सामान्यतया नतिजा मतदानको भोलिपल्ट आउँछ, त्यसैले अन्तिम परिणाम बुधबार राति वा बिहीबार बिहानसम्म आउनेर आउने अपेक्षा गरिएको छ। मतगणना थप समय लागेमा नतिजा आउन १२ दिन लाग्न सक्छ । सन् २०२० मा भएको निर्वाचनमा मतदान सकिएको ४ दिनपछि नतिजा सार्वजनिक भएको थियो ।"
"अमेरिकी राष्ट्रपति चुनाव अपडेट : ३५ राज्यको मतगणना, ट्रम्प २२ र कमला १३ ठाउँमा विजयी",वासिङटन डिसी : अमेरिकी राष्ट्रपति निर्वाचनको नतिजा आउने क्रम जारी छ । हालसम्म ३५ राज्यको नतिजा आइसकेको छ । जसमध्ये २२ मा रिपब्लिकन पार्टीका डोनाल्ड ट्रम्प र १३ मा डेमोक्रेटिक पार्टीकी कमला ह्यारिस विजयी भएका छन् । मतदानमा अहिलेसम्म कुनै ठूलो परिवर्तन भएको मानिएको छैन । प्रजातन्त्रप्रति वफादार मानिएको राज्यमा कमलाले जित हात पारेकी छन्। त्यस्तै रिपब्लिकन पार्टीप्रति वफादार मानिएका राज्यमा डोनाल्ड ट्रम्प विजयी भएका छन्। ७ स्विङ राज्यको नतिजा नआएसम्म कुनै पनि दलले जितको दाबी गर्न सक्दैनन् । स्विंग स्टेटहरू ती राज्यहरू हुन् जहाँ दुई पार्टीहरू बीचको भोट मार्जिन एकदम कम छ। यहाँ जसको पनि जित हुन सक्छ। केही राज्यहरूमा मतदान समाप्त हुन अझै समय लाग्ने बताइएको छ। अमेरिकाका ५० राज्यमा ५३८ इलेक्टोरल भोट अर्थात् सिटका लागि मंगलबार नेपाली समय अनुसार लगभग अपराह्न ४ बजेदेखि मतदान सुरु भएको थियो । सबै राज्यमा भोटिङ आज बिहान करिब १० बजेसम्म समाप्त हुने जनाइएको छ। राष्ट्रपति चुनावसँगै संसदीय निर्वाचनमा पनि ट्रम्पको पार्टी रिपब्लिकनले अग्रता लिएको छ । राष्ट्रपति पदका लागि रिपब्लिकन पार्टीका डोनाल्ड ट्रम्प र डेमोक्रेटिक पार्टीकी कमला ह्यारिसबीच कडा प्रतिस्पर्धा छ । कमला विजयी भए २३० वर्षको इतिहासमा पहिलो पटक महिला राष्ट्रपति बन्नेछिन् । ट्रम्पले जिते उनी ४ वर्षपछि ह्वाइट हाउस फर्किनेछन् । कमला ह्यारिस हाल अमेरिकाको उपराष्ट्रपति हुन् भने ट्रम्प सन् २०१७ देखि २०२१ सम्मका लागि राष्ट्रपति भइसकेका छन् ।
मोरङमा रोकेर राखेको म्याजिक भेनमा आगलागी,"विराटनगर : मोरङको बूढीगंगा गाउँपालिका२ मुस्लिम टोलमा रोकेर राखेको म्याजिक भेनमा मंगलबार राति अचानक आगलागी भएको छ। आगोले भेनमा पूर्णरूपले क्षति पुगेको प्रहरीले जनाएको छ। प्रदेश १०२००१ ज ३९४१ नम्बरको भेनमा राति ८ बजेतिर आगलागी भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार भेनका धनी एवं चालक सुनसरीको दुहबी नगरपालिका२ का ४६ वर्षीय अजुवा मियाँले ल्याएर बूढीगंगा२ स्थित छोरी रोजितनी खातुनको घरको अगाडि रोकेर राखेका रहेछन्। रोकेर राखेकै ठाउँमा अचानक आगलागी भएको जानकारी प्रहरीले प्राप्त गरेको थियो। आगलागीको जानकारी पाउनसाथ अनुसन्धानका लागि प्रहरी घटनास्थल पुगेको थियो। जिल्ला प्रहरी कार्यालय मोरङबाट इन्स्पेक्टर दीपक लिम्बू र इलाका प्रहरी कार्यालय नेमुवाबाट सइ प्रवीण खड्काको नेतृत्वमा खटिएको टोलीले स्थानीयको सहयोगमा आगो नियन्त्रणमा लिएको जानकारी डीएसपी जोशीले दिए। उनका अनुसार आगलागीबाट भेनको इन्जिन, सीट र बडीको भाग जलेर क्षति पुगेको छ। आगलागीमा ७ लाखभन्दा बढीको क्षति भएको प्रहरीको प्रारम्भिक अनुमान छ। आगलागीको कारण खुल्न नसकेको र घटनाको अनुसन्धान सुरु गरिएको जोशीले बताए। आगलागीबाट क्षति पुगेको म्याजिक भेन।"
"ब्राण्ड विस्तार गर्दै हयात होटल्स कर्पोरेसन, लुम्बिनीमा सञ्चालनमा ल्याउने","काठमाडौं : हयात होटल्स कर्पोरेसनले नेपालमा ब्रान्ड विस्तारलाई तीव्र बनाएको छ। ह्यातले गोल्यान ग्रुपको लगानी रहेको वेदा हस्पिटालिटी प्रालिले लुम्बिनीमा सञ्चालनमा ल्याउन लागेको हयात रिजेन्सी लुम्बिनीसँग सम्झौता गरेको छ। सन् २०२८ सम्ममा सञ्चालनमा आउने नयाँ होटलको सुपरिवेक्षणका लागि गोल्यान ग्रुप लिमिटेडको एक हिस्सा वेद हस्पिटालिटी प्राइभेट लिमिटेडसँग व्यवस्थापन सम्झौता भएको छ। भगवान बुद्धको जन्मस्थलको रूपमा प्रख्यात युनेस्को विश्व सम्पदा स्थल, लुम्बिनी मायादेवी मन्दिर र अशोक स्तम्भलगायतका ऐतिहासिक र आध्यात्मिकस्थलहरूमा प्रत्येक वर्ष असंख्य आगन्तुकहरूलाई आकर्षित गर्दछन्। नयाँ होटल रणनीतिकरूपमा दानो नदीको किनारमा अवस्थित हुनेछ, जसले स्थानीय आकर्षणहरू र गौतम बुद्ध अन्तर्राष्ट्रिय विमानस्थलसम्म सहज पहुँच प्रदान गर्दछ। हयातको विस्तारले यसको दक्षिण पश्चिम एशिया विकास रणनीतिमा नेपाली बजारको बढ्दो महत्त्वलाई झल्काउँछ। 'हामी लुम्बिनीमा अन्तर्राष्ट्रियस्तरको आतिथ्यता ल्याउने लक्ष्य राख्छौं,' भारत र दक्षिण पश्चिम एशियाका विकासका उपाध्यक्ष ध्रुव राठौरले भने। बृहत् परिप्रेक्ष्यमा, पर्यटन र व्यापारिक यात्रामा वृद्धिका कारण नेपाल उल्लेखनीय विकासको लागि तयार छ। हयात रिजेन्सी लुम्बिनीले नेपालको आतिथ्य क्षेत्रलाई बढावा दिन, अन्तर्राष्ट्रिय पर्यटक र स्थानीय यात्रीहरू दुवैलाई सेवा प्रदान गर्दै देशको पर्यटन उद्योगमा योगदान पुर्याउन महत्त्वपूर्ण भूमिका खेल्ने अपेक्षा गरिएको छ। गौतमबुद्ध अन्तर्राष्ट्रिय विमानस्थल, भैरहवा तथा बुटवल सहर र नेपालभारत सीमा नजिक रहेकाले विश्वभरका व्यावसायिक र मनोरञ्जनका यात्रुलाई सहज पहुँच पुर्याउन महत्त्वपूर्ण योगदान गर्ने विश्वास लिइएको छ।"
"अमेरिकी राष्ट्रपति चुनाव : २३० सिटमा ट्रम्प विजयी, थप ४० सिट जिते बहुमत","वासिङटन डिसी : अमेरिकी राष्ट्रपति चुनावको मतदान सकिएसँगै नतिजा आउने क्रम जारी छ । हालसम्म ३८ राज्यको नतिजा आएको छ । जसमध्ये २४ मा रिपब्लिकन पार्टीका डोनाल्ड ट्रम्प र १४ मा डेमोक्रेटिक पार्टीकी कमला ह्यारिस विजयी भएका छन् । अमेरिकाका ५० राज्यका ५३८ इलेक्टोरल भोट अथवा सिटका लागि भोटिङ मंगलबार भएको थियो। मतगणनामा हालसम्म ट्रम्पले २३० सिटमा जित निकालेका छन् भने ह्यारिसले २०० सिट जितेकी छन्। बहुमत आउन २७० सिट जित्नुपर्ने हुन्छ। अब ट्रम्पले ४० सिटमा जित हात पारे भने उनले बहुमत ल्याउनेछन्। राष्ट्रपतिको निर्वाचनसँगै अमेरिकी संसदको दुवै सदन, सिनेट र हाउस अफ रिप्रिजेन्टेटिभका लागि पनि निर्वाचन भएको छ । यसमा पनि ट्रम्पको पार्टी रिपब्लिकनले अग्रता लिएको छ । यदि ट्रम्पले यो चुनाव जिते भने उनी ४ वर्षपछि ह्वाइट हाउस फर्कनेछन् । ट्रम्प सन् २०१७ देखि २०२१ सम्म राष्ट्रपति थिए। यससँगै कमला ह्यारिसले जितिन् भने उनी पहिलो महिला राष्ट्रपति बनेर इतिहास रच्नेछिन् । उनी हाल अमेरिकाको उपराष्ट्रपति हुन् ।"
अमेरिकी राष्ट्रपति चुनावमा १ लाख नेपाली मूलका नागरिक मतदान गर्दै,"अमेरिका : आफ्नो राष्ट्रपति चुन्नका लागि म लाइनमा बसेको छु, केहीबेरमा मतदान गर्छु, यो भनाइ हो ६२ वर्षका अमेरिकी नागरिक जोन विलियमको। आगामी चार वर्षका लागि अमेरिकी राष्ट्रपति छान्न अमेरिकी नागरिकहरू यतिबेला भोटिङको लाइनमा बसेका छन्। संविधानतः अर्लि भोटिङ अर्थात् अन्तिम दिन नकुरी भोट गर्न पाउने व्यवस्था भएकाले धेरैजसो नागरिकले मतदान गरिसकेका छन्। तर, नोभेम्बर ५ अर्थात् मंगलबार मतदान गर्ने अन्तिम दिन हो। यसले भावी अमेरिकी राष्ट्रपतिको निर्धारण गर्ने छ। यसो त अमेरिकाले आफ्नो देशको राष्ट्रपति चुन्दै छ, तर शक्तिराष्ट्र भएकाले नेपाललगायत विश्वभरको ध्यान यतिबेला अमेरिकामा छ। अमेरिकाले बनाउने आर्थिक तथा रणनैतिक योजनाहरूको प्रभाव विश्वभर पर्ने भएकाले अमेरिकी राष्ट्रपति निर्वाचनको चासो हुने गरेको हो। महाशक्तिराष्ट्र भएकाले अमेरिकी राष्ट्रपतिलाई विश्व समुदायले समेत अभिभावक मान्ने गरेको पाइन्छ। यसरी भनौं अमेरिकी राष्ट्रपति यो मुलुकको मात्रै राष्ट्रपति होइन्न। यो समाचार तयार पार्दासम्म ८२ करोडभन्दा बढी अमेरिकी नागरिकले राष्ट्रपति छान्न मतदान गरिसकेका छन्। राष्ट्रपतिका लागि मैदानमा छन्, पूर्वराष्ट्रपति डोनाल्ड ट्रम्प र वर्तमान उपराष्ट्रपति कमला ह्यारिस। यसो त भावी राष्ट्रपति छान्नका लागि मतदान स्थलमा जाँदै गरेका तथा जाने तयारीमा रहेका अमेरिकी नागरिकले कसलाई मतदान गर्ने भनेर निर्णय गरिसकेका छन्। स्थानीय समयअनुसार मंगलबार साँझसम्म भावी राष्ट्रपति को हुनेछ भन्ने अनुमान भइसक्ने छ। यद्यपि अमेरिकामा राष्ट्रपतिको उम्मेदवारी लगत्तै राष्ट्रिय अन्तर्राष्ट्रिय सञ्चारमाध्यममार्फत प्रत्यक्ष बहस सुरु भएपछि नै अमेरिकी नागरिकले कसलाई मतदान भन्नेबारे सोच बनाइ सकेका हुन्छन्। हालसम्म राष्ट्रिय तथा अन्तर्राष्ट्रिय सर्वेक्षणहरूले दुवै उम्मेदवारका बीचमा कडा प्रतिस्पर्धा भइरहेको देखाइरहेका छन्। पूर्वराष्ट्रपति समर्थक या भनौं रिपब्लिकन पार्टी समर्थक सञ्चार माध्यमले ट्रम्पले चुनाव जित्ने देखाइरहेका छन्, भने अर्कोतर्फ उपराष्ट्रपति ह्यारिस समर्थक, डेमोक्र्याटिक पार्टी समर्थकहरूले ह्यारिसले चुनाव जित्ने देखाइ रहेका छन्। अघिल्ला चुनावहरूमा आएको सर्वेक्षणहरूलाई आधार मानेर यसपटक गरिएका सर्वेक्षणहरू हेर्ने हो भने आगामी राष्ट्रपति को हुनेछ भन्ने यसै भन्न सकिने अवस्था छैन। सन् २०१६ मा आएको सर्वेक्षणले हिलारी क्लिनटनलाई जित्ने देखाएको थियो, तर उनले चुनाव जितिनन्। मध्यमवर्गीय, अश्वेत, आप्रवासी, महिला तथा उदारवादीहरूको मत कमला ह्यारिसलाई जाने अनुमान गरिएको छ। यस्तै कट्टरपन्थी, पुरातनपन्थी, श्वेत अमेरिकनहरूको मत पूर्वराष्ट्रपति ट्रम्पलाई जाने अनुमान भइरहेका छन्। यस्तै अधिकांश पूर्वराष्ट्रपतिहरूको समर्थनसमेत ह्यारिसलाई छ। अमेरिकामा रजिष्टर भोटरहरू कटिबद्ध मतदाता मानिन्छन् भने अमेरिकी निर्वाचनको निक्र्योल स्विङ राज्य अर्थात् परिवर्तनशील नागरिक बस्ने राज्यले नै निर्णय गर्ने गरेको छ। जुन राज्यमा डेमोक्र्याट र रिपब्लिकन पार्टी समर्थकको स्थिर बहुमत हुँदैन्, ति राज्यहरू स्विङ राज्य हुन्। हालसम्मको राष्ट्रपतीय नतिजालाई हेर्दा त्यस्ता राज्यहरू नै निर्णायक हुने गरेका छन्। राष्ट्रपतिका उम्मेदवारहरूले यिनै स्विङ राज्यमा आफ्नो चुनावका बखत बढ्ता सभा समारोहहरू गरिरहेको पाइन्छ। अमेरिकामा स्विङ राज्य भन्नाले फलोरिडा, पेन्सलभेनिया, ओहायो, मिसिगन, विस्सकन्सिन, एरिजोना, जर्जिया र नर्थ क्यारोलिनालाई चिनिन्छ। यसपटक भर्जिनिया राज्यलाई निर्णायक राज्य मानिएको छ। यि उल्लेख भएका स्विङ राज्यबाट ९३ इलेक्टोरल छानिनेछन्। कति अमेरिकन नेपाली सहभागी हुँदै छन् ? यसपटक झन्डै १ लाख नेपाली मूलका अमेरिकन नागरिकहरू मतदानमा सहभागी हुँदैछन्। यसमध्ये ३० हजार नेपाली अमेरिकनहरू पहिलोपटक मतदानमा सहभागी हुँदै छन्। अमेरिकी सरकारको डिपार्टमेन्ट अफ होम ल्यान्ड सेक्युरिटीको तथ्यांकअनुसार ८७ हजार नेपालीले अमेरिकामा अंगिकृत नागरिकता प्राप्त गरेका छन्। बाँकी अमेरिकामै जन्मिएका दोस्रो पुस्ताका नेपाली मुलुका हुन्। मंगलबार अमेरिकी नागरिकले आफ्नो भावी राष्ट्रपति मात्रै निर्वाचित गर्दै छैनन्, उनीहरूले तल्लो सदन हाउस अफ रिप्रिजेन्टेटिभ, माथिल्लो सदन सिनेटका लागि समेत ३३ जना नयाँ सदस्य चयन गर्दै छन्। अमेरिकामा कुल ५ सय ३८ इलेक्टोर हुन्छन्। त्यो भनेको राष्ट्रपतिका उम्मेदवारले कम्तीमा २ सय ७० मत पाउनुपर्ने हुन्छ। आज हुने अन्तिम निर्वाचनमार्फत अमेरिकले पहिलो महिला राष्ट्रपति पाउँछ, या पूर्वराष्ट्रपति डोनाल्ड ट्रम्प दोस्रो कार्यकालका लागि राष्ट्रपति हुन्छन्, त्यो भने केही दिन कुर्नुपर्ने हुन्छ।"
विकास खर्चको गति,"सरकारले यो आर्थिक वर्षको कात्तिक १८ गतेसम्म ३२ अर्ब ५६ करोड ५३ लाख रुपैयाँ विकास खर्च गयो। यो भनेको विकासका निम्ति यो वर्ष विनियोजन गरेको बजेटको ९ दशमलव २४ प्रतिशत हो। अंक र प्रतिशत हेर्दा खास उपलब्धि मान्नुपर्ने देखिन्न। तर पनि विगतका वर्षसँगको तुलना गर्दा भने यो सुधारको संकेत चाहिँ हो। आशा जगाउने गति हो। सरकारले यो आर्थिक वर्ष ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ। गत वर्ष भएका विकास निर्माणको भुक्तानीसमेत तत्कालीन सरकार दिन असमर्थ थियो। अर्थमन्त्री विष्णु पौडेलले प्राथमिकताका साथ विकास निर्माणको बाँकी भुक्तानी कार्यान्वयन गराउँदा खर्चमा सुधार देखिएको छ। साढे ३ महिनामा मात्रै सरकारले २ खर्ब ८० अर्ब १० करोड ५९ लाख रुपैयाँ राजस्व उठाउन सफल भएको छ। राजस्व संकलनमा समेत सुधार हुँदा बाँकी बक्यौता भुक्तानीमा सहज भयो र विकास खर्च वृद्धि भयो। अर्थात राजस्व संकलन र विकास खर्च परिपूरक देखिए। तर अघिल्ला वर्षहरूमा भने राजस्व संकलन अनुसार पनि विकास खर्चमा खास प्रगति हुन सकेको थिएन। सरकार अस्थिर भइरहने र निर्माण व्यवसायीले पनि अनेक बहानामा काम नगर्ने हुँदा खर्चमा सुस्तता आएको थियो। र प्रायः सरकारहरू विकास खर्च गर्न अकर्मण्य सावित हुँदै आएका छन््। विकास खर्च नभएकै कारण एकातिर मुलुकमा पूर्वाधार निर्माण हुन सकेको छैन। त्यसको प्रत्यक्ष प्रभाव बजारमा पनि परिरहेको छ। बजार चलायमान हुन सकेको छैन। त्यसैले त अर्थतन्त्रसमेत शिथिल छ। विकास खर्चको सोझो प्रभाव बजार र अर्थतन्त्रसँग पर्ने हुँदा सरकारले विकास खर्च नगर्दासम्म समग्र अर्थतन्त्र उभो लाग्दैन। जब कि अहिले देशको बाह्य अर्थतन्त्र मजबुद छ र पनि सूक्ष्म अर्थतन्त्र कमजोर। त्यसको मूल कारण नै सरकारी खर्च वृद्धि हुन नसक्नु नै हो। विकास निर्माण सुस्त हुनु हो। जसरी यो आवको साढे तीन महिनामा विकास खर्चको गति केही न केही अघि बढेको छ, यसलाई तीव्रता नदिई मुलुकले समृद्धि हासिल गर्न सक्दैन। तसर्थ विकास खर्चमा झिनो सुधारमा सन्तोष गरेर बस्ने स्थिति छैन। यसलाई रफ्तारपूर्वक अघि बढाउनुपर्छ।"
"अमेरिकी राष्ट्रपति चुनाव : ७ स्विङ राज्यमध्ये ट्रम्प र कमला ११ मा विजयी, बाँकीमा ट्रम्पको अग्रता","वासिङटन डिसी : अमेरिकामा राष्ट्रपतीय निर्वाचनको नतिजा आउने क्रम जारी छ । रिपब्लिकन पार्टीका उम्मेदवार डोनाल्ड ट्रम्पले हालसम्मको मतगणनामा कमला ह्यारिसलाई पछि पारेका छन्। अमेरिकामा राष्ट्रपति बन्न २७० सिट जित्नुपर्छ । यति धेरै सिट पाउन स्विङ स्टेटमा जित्नै पर्ने हुन्छ । स्विङ राज्यहरूमा कुल ९३ सिटहरू छन्। २ स्विङ राज्य नर्थ क्यारोलिना र भर्जिनियाको नतिजा आएको छ । नर्थ क्यारोलिनामा ट्रम्प र भर्जिनियामा ह्यारिस विजयी भएका छन् । बाँकी ५ स्विङ स्टेटमा ट्रम्पको अग्रता छन् । यदि ट्रम्पले यी राज्यहरू जिते भने उनले चुनाव जित्नेछन्। अमेरिकामा ५० राज्यहरू छन्, जसमध्ये अधिकांश डेमोक्रेटिक र रिपब्लिकन पार्टीहरू बीच विभाजित छन्। डेमोक्रेटिक पार्टीलाई समर्थन गर्ने राज्यहरूलाई निलो राज्य भनिन्छ र रिपब्लिकन पार्टीलाई समर्थन गर्नेहरूलाई रातो राज्यहरू भनिन्छ। त्यहाँ दुवै पक्षलाई समर्थन गर्ने केही राज्यहरू छन्। यी राज्यका मतदाताहरू जुनसुकै पार्टीतर्फ झुक्न सक्छन्, अर्थात् परिवर्तन हुन सक्छन्। यस चुनावमा कुल ७ स्विङ स्टेट छन् । पछिल्लो पटक पेन्सिल्भेनिया, मिशिगन, विस्कन्सिन, जर्जिया, नेभाडा, एरिजोनामा डेमोक्र्याटिक पार्टीले जित हासिल गरेको थियो । ट्रम्पको रिपब्लिकन पार्टीले उत्तरी क्यारोलिनामा मात्र जितेको थियो।"
नेपालभारत दीर्घकालीन विद्युत् व्यापार सम्झौता विरुद्धको रिट खारेज,"काठमाडौं : सर्वोच्च अदालतले नेपालभारतबीच भएको दीर्घकालीन विद्युत् व्यापार सम्झौताविरुद्ध परेको रिट निवेदन खारेज गरेको छ। ०८० पुस १९ गते नेपालमा दुवै देशका ऊर्जासचिवबीच २५ वर्षका लागि दीर्घकालीन विद्युत् व्यापार सम्झौता भएको थियो। उक्त सम्झौताविरुद्ध अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्यायले रिट हालेका थिए। उनले सम्झौता खारेजको माग गर्दै ०८० फागुन १२ गते सर्वोच्चमा रिट निवेदन दिएका थिए। उपाध्यायले प्रधानमन्त्री, प्रधानमन्त्री तथा मन्त्रिपरिषद्को कार्यालय, ऊर्जा जल स्रोत तथा सिँचाइ मन्त्रालय, परराष्ट्र मन्त्रालय, अर्थ मन्त्रालय र कानुन न्याय तथा संसदीय व्यवस्था मन्त्रालयलाई प्रतिवादी बनाएर रिट निवेदन दिएका थिए। सर्वोच्चले उपाध्यायको रिट निवदेनलाई निर्देशनात्मक आदेश जारी गर्दै खारेज गरेको हो। मंगलबार भएको सुनुवाइमा प्रधानन्यायाधीश प्रकाशकुमार सिंह राउत र न्यायाधीशहरू सपना प्रधान मल्ल र महेश शर्मा पौडेलको पूर्ण इजलासले उक्त सम्झौता खारेज हुनुपर्ने मागसहित पेस भएको रिट निवेदन खारेज गरेको हो। नेपालभारतबीचको दीर्घकालीन सम्झौतामा २५ वर्षका लागि विद्युत् व्यापारसँगै भारतले आगामी १० वर्षमा १० हजार मेगावाट विद्युत् किन्ने उल्लेख छ। अघिल्लो वर्ष प्रधानमन्त्री पुष्पकमल दाहाल प्रचण्डको भारत भ्रमणमा भारतीय प्रधानमन्त्री नरेन्द्र मोदिले नेपालको १० हजार मेगावाट बिजुली किन्ने घोषणा गरेका थिए। प्रधानमन्त्री प्रचण्डको भारत भ्रमण लगत्तै नेपाली अधिकारीहरूले दीर्घकालीन पीपीएको मस्यौदा भारत समक्ष पेस गरेको थियो। अघिल्लो वर्षको जेठको अन्तिम साता नै दीर्घकालीन पीपीएका लागि नेपालभारतबीच प्रारम्भिक सम्झौतामा हस्ताक्षर भएको थियो। त्यसपछि भदौमा नेपालसँगको विद्युत व्यापार सम्झौता भारतको मन्त्रिपरिषदबाट अनुमोदन भएको थियो। पुसमा दुई देशबीच सम्झौतमा हस्ताक्षर भएको थियो।"
"अमेरिकी राष्ट्रपति चुनाव : २५ राज्यको मतगणना, ट्रम्प १७ र कमला ८ ठाउँमा विजयी",वासिङटन डिसी : अमेरिकी राष्ट्रपति निर्वाचनको नतिजा आउन थालेको छ । हालसम्म २५ राज्यको नतिजा आइसकेको छ । जसमध्ये १७ मा रिपब्लिकन पार्टीका डोनाल्ड ट्रम्प र ८ मा डेमोक्रेटिक पार्टीकी कमला ह्यारिस विजयी भएका छन् । मतदानमा अहिलेसम्म कुनै ठूलो परिवर्तन भएको मानिएको छैन । प्रजातन्त्रप्रति वफादार मानिएको राज्यमा कमलाले जित हात पारेकी छन्। त्यस्तै रिपब्लिकन पार्टीप्रति वफादार मानिएका राज्यमा डोनाल्ड ट्रम्प विजयी भएका छन्। ७ स्विङ राज्यको नतिजा नआएसम्म कुनै पनि दलले जितको दाबी गर्न सक्दैनन् । स्विंग स्टेटहरू ती राज्यहरू हुन् जहाँ दुई पार्टीहरू बीचको भोट मार्जिन एकदम कम छ। यहाँ जसको पनि जित हुन सक्छ। केही राज्यहरूमा मतदान समाप्त हुन अझै समय लाग्ने बताइएको छ। अमेरिकाका ५० राज्यमा ५३८ इलेक्टोरल भोट अर्थात् सिटका लागि मंगलबार नेपाली समय अनुसार लगभग अपराह्न ४ बजेदेखि मतदान सुरु भएको थियो । सबै राज्यमा भोटिङ आज बिहान करिब १० बजेसम्म समाप्त हुने जनाइएको छ। राष्ट्रपति चुनावसँगै हुन लागेको संसदीय निर्वाचनमा पनि ट्रम्पको पार्टी रिपब्लिकनले अग्रता लिएको छ । राष्ट्रपति पदका लागि रिपब्लिकन पार्टीका डोनाल्ड ट्रम्प र डेमोक्रेटिक पार्टीकी कमला ह्यारिसबीच कडा प्रतिस्पर्धा छ । कमला विजयी भए २३० वर्षको इतिहासमा पहिलो पटक महिला राष्ट्रपति बन्नेछिन् । ट्रम्पले जिते उनी ४ वर्षपछि ह्वाइट हाउस फर्किनेछन् । कमला ह्यारिस हाल अमेरिकाको उपराष्ट्रपति हुन् भने ट्रम्प सन् २०१७ देखि २०२१ सम्मका लागि राष्ट्रपति भइसकेका छन् ।
४० सहकारीको ८८ अर्ब हिनामिना,"बुटवल : मुलुकको सहकारी क्षेत्रले नक्कली दृष्टान्त को महामारी भोगिरहेको छ । नक्कलीको बिगबिगीले सहकारी क्षेत्र आक्रान्त बनेको छ । यतिसम्मकी विवाह नक्कली, अंशबन्डा नक्कली, पुनः विवाह नक्कली, साधारणसभा नक्कली, प्रतिवेदन नक्कली, सेयर सदस्य नक्कली, ऋणी नक्कली, खाता नक्कली, लेखापरिक्षण प्रतिवेदन नक्कली, आश्वासन नक्कली, बचनबद्धता नक्कली र सिंगो कार्यप्रणाली नै नक्कली भेटिएका छन् । सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले सार्वजनिक गरेको प्रतिवेदनमा सहकारी क्षेत्रमा थरीथरीका विकृति र कानुनविपरीतका कार्यहरू गरेको पाइएको उल्लेख छ । समितिले छानबिन गरेका कुल ४० सहकारीमध्ये समस्याग्रस्त घोषित २२ वटा र सार्वजनिक रूपमा प्रश्न उठेका १८ वटा सहकारी छन् । सार्वजनिक रूपमा प्रश्न उठेकामध्ये ६ वटा गोर्खा मिडिया नेटवर्कसँग सम्बन्धित छन् । जीबीको जिम्मेवारीमा ७ सहकारीको ८ अर्ब एउटै व्यक्तिको निर्णय सर्वाधिकार हुने गरी ओखलढुंगाका गितेन्द्रबाबु (जीबी) राईले देशभर ७ वटा सहकारी सञ्चालन गरे । कतै नयाँ त कतै अरूसँग गाभिएर उनले सहकारीको संख्या ७ वटा पुर्याएका छन् । ती सबै सहकारीमा उनको मात्र एकल निर्णय र हस्ताक्षर चल्छ । जीबीले सबै सहकारीबाट बचतकर्ताको कुल ८ अर्ब ८३ करोड २५ लाख ९८ हजार ७ सय २२ रुपैयाँ हिनामिना गरेका छन् । बुटवलको सुप्रिम, चितवनको सहारा, पोखराको सूर्यदर्शन, बाँकेको समानता, काठमाडौंको स्वर्णलक्ष्मी, वीरगञ्जको सानोपाइला र हाम्रो नयाँ कृषि सहकारी संस्थाको रकम जीबीले चलाएका सहकारीमा हिनामिना भएको छ । नागरिकले सबैभन्दा धेरै चासोका साथ हेरिएका पात्रको रूपमा पनि उनै जीबी छन् । तर, उनलाई प्रहरीले पक्राउ गरेर अनुसन्धान गर्न सकेको छैन । हेलिकप्टर चार्टर्ड गरेर श्रीमतीको जन्मदिन जीबी राई ती पात्र हुन्, जो आफ्नी श्रीमतीको जन्मदिन मनाउन सगरमाथाको आधार शिविर नाम्चेबजार पुगेका थिए । त्यो पनि सहकारीकै पैसाबाट । यो तथ्य सहकारी छानबिन विशेष समितिले छानबिनका क्रममा फेला पारेको थियो । जनताको पैसालाई कुन तहसम्म पुगेर दुरुपयोग गरेका रहेछन् भन्ने यो एउटा नमुना उदाहरण हो, छानबिन विशेष समितिका सभापति सूर्य थापाले भने, यस्ता कैयन दृष्टान्त छन् । सहकारीको रकम ठगीका थरीथरीका बेतिथि हामीले छानबिनका क्रममा भेट्यौं । धेरै शिवशिखर, थोरै कुबेर र स्टयान्डर्ड बचतकर्ताको रकम हिनामिना गर्नेमा सबैभन्दा धेरै कौशलटार भक्तपुरमा रहेको शिवशिखर बहुउद्देश्यीय सहकारी संस्था लिमिटेड रहेको छ । यो सहकारीले कुल १० अर्ब ९१ करोड ११ लाख १ हजार १ सय १८ रुपैयाँ हिनामिना गरेको छ । बचतकर्ताको बचत, बचत गरेबापत दिनुपर्ने व्याज र विभिन्न शीर्षकमा राज्यलाई बुझाउनुपर्ने कर दायित्वको रूपमा रहेको छ । ०७७ साल साउनमा भक्तपुरका शिवशिखर कृषि सहकारी संस्था र शिखरदीप बहुउद्देश्यीय सहकारी संस्था मिलेर शिवशिखर बहुउद्देश्यीय सहकारी संस्था बनेको थियो । एकीकरण हुनुअघि दुवै संस्थाका अध्यक्ष केदारनाथ शर्मा थिए । सम्पत्ति र दायित्व व्यवस्थापनका मूलभूत पक्षहरूलाई यो सहकारीले ध्यान नदिई बचत परिचालन गरेको पाइएको छ । त्यसैकारण सम्पत्ति र दायित्वबीच धेरै असन्तुलन देखिएको छ । सहकारीको नियमअनुसार कुनै पनि सदस्यलाई ऋण प्रवाह गर्दा सुरुको ऋण चुक्ता नगर्दासम्म पुनः ऋण दिन मिल्दैन । तर, शिवशिखरले २४ जना त्यस्ता सदस्यहरूलाई पटकपटक गरी ७२ पटक ६७ करोड ४२ लाख १ सय ३१ रुपैयाँ ऋण दिएको छ । अर्बौं रुपैयाँ रकम हिनामिना गर्नेमा ललितपुरको श्री लालीगुराँस, सुमेरु, काठमाडौंको कान्तिपुर सेभिङ्स, गोरखा सेभिङ्स, स्वर्णलक्ष्मी, ओरेन्टल कोअपरेटिभ, क्यापिटल सेभिङ, गौतम श्री, जेष्ट बचत, कुमारी बचत, ललितपुरको कृषि विकास, वीरगञ्जको आइडियल, सानोपाइलालगायत छन् । अन्यको तुलनामा थोरै रकम हिनामिना गर्नेमा काठमाडौंकै दुई सहकारी कुबेर बचत तथा ऋण सहकारी संस्था र स्टयान्डर्ड मल्टिीपर्पोज कोअपरेटिभ लिमिटेड छन् । कुबेरले ५७ लाख ६३ हजार ४ सय ६७ र स्टयाण्डर्ड मल्टिपर्पोजले ७५ लाख २८ हजार ८ सय २४ रुपैयाँ रकम हिनामिना गरेका छन् । डुबेका सहकारीहरूले सरकारलाई विभिन्न शीर्षकमा बुझाउनुपर्ने कर ६३ करोड ४२ लाख छ । सदस्यलाई बचतबापत बुझाउनुपर्ने ब्याँज १ अर्ब ३८ करोड रुपैयाँ छ । सुझाव कार्यान्वयन भए समस्या समाधान संसदीय छानबिन विशेष समितिका सभापति सूर्य थापाले समितिले लिखित रूपमा दिएका सुझावहरूलाई कार्यान्वयन गरेमा मुलुकको सहकारी क्षेत्रमा देखिएका समस्या समाधान हुने बताएका छन । २०२४ सालदेखि विभिन्न समिति, आयोग, अध्ययन टोली, विशेष समितिहरू गठन हुँदै आए पनि ती समितिले दिएका सुझाव दराजमै थन्क्याउने गरिएको छ । राज्यको ठूलो स्रोत र साधन खर्चेर समिति बनाउने र दिएका सुझावहरू सरकारले कार्यान्वयन नगर्दा व्यर्थ हुने गरेका छन् । संसदीय छानबिन विशेष समिति १३औँ विशेष समिति हो । संसदबाट समिति बनाएको र सर्वसम्मतले पास गरेर कार्यान्वयनका लागि सरकारलाई बुझाएको पनि यो पहिलो हो । त्यसैले संसदीय छानबिन विशेष समितिले दिएको सुझावलाई कडाइका साथ कार्यान्वयन गरेमा तीन खम्बे अर्थनीतिको रूपमा रहेको एक, सहकारी क्षेत्र सुध्रिन समय नलाग्ने समितिको निष्कर्ष छ । समितिले २०८१ भदौ ३१ गते प्रतिवेदन संसद्मा बुझाएको थियो । तीन महिनाभित्र सहकारी प्राधिकरण स्थापना गर्नुपर्ने, स्थापना नहुँदासम्म सहकारी ऐन, २०७४ र नेपाल राष्ट्र बैंक ऐन २०५८ (०८० चैत ३० मा संशोधन) मा व्यवस्था भए बमोजिम ५० करोड वा सोभन्दा माथि कुल सम्पत्ति भएका सहकारीलाई राष्ट्र बैंकले नियमन तथा सुपरीवेक्षण गर्नुपर्ने सुझाव दिइएको छ । सहकारी संस्थाहरूको लेखापरीक्षण सहकारी प्राधिकरणमा सूचीकृत लेखापरीक्षकहरूबाट गराउने, सहकारी संस्थाहरूलाई पुँजी र वित्तीय परिचालन क्षमताका आधारमा क, ख र ग वर्गमा विभाजन गरी नियमन गर्ने, प्राधिकरण स्थापना भइसकेपछि राष्ट्रिय सहकारी बिकास बोर्ड र सहकारी विभाग खारेज गर्ने लगायतका सुझावहरू समितिले दिएको छ । बेथितिका नमुनाहरू विवाह नक्कली अशंबन्डा नक्कली पुनः विवाह नक्कली साधारणसभा नक्कली प्रतिवेदन नक्कली सेयर सदस्य नक्कली ऋणी नक्कली खाता नक्कली लेखापरीक्षण प्रतिवेदन नक्कली आश्वासन नक्कली बचनबद्धता नक्कली सिंगो कार्यप्रणाली नै नक्कली सबै गिरोह परिवारभित्रबाटै सुरक्षणबिनाको बचत सरकारले ठोस पहल नगरेको गुनासो लाचार नियमन निकायहरू सहकारी प्राधिकरण चाँडो गठनको माग औचित्यहिन संयन्त्र खारेजी गर्नुपर्ने सहकारी एकीकृत सूचना प्रणालीको अभाव संस्थागत नक्कली अभ्यास रकम हिनामिना गर्नेलाई राजनीतिक संरक्षण तत्कालको नियमन भूगोलमाथि सीमा कर्जा असुली न्यायाधिकरणको माग समितिले प्रतिवेदन बुझायो, सरकारले दराजमा थन्कायो समितिले बचतको बिमा गर्ने व्यवस्था कानुनमा भए पनि सरकारले कार्यान्वयन नगर्दा समस्या देखिएको औंल्याएको छ । बैंक तथा वित्तीय संस्थामा बचतकर्ताको ५ लाख रुपैयाँसम्म बचतको बिमा गरिएको छ । त्यसका लागि नेपाल सरकारले ९ अर्ब र नेपाल राष्ट्र बैंकले १ अर्ब गरी कुल १० अर्बको लगानीमा निक्षेप बीमा तथा कर्जा सुरक्षण निगम छ । बचत तथा ऋण सहकारीका लागि बचत तथा कर्जा सुरक्षण कोष सरकारले खडा गर्न सकेको छैन । कर्जा असुली न्यायाधिकरण नहुँदा ऋणीहरूलाई जिम्मेबार बनाउन नसकिएको समितिको निष्कर्ष छ । समितिले दिएका सुझावलाई कार्यान्यवन गरेमा धेरै समस्या समाधान हुन्छन्, सभापति सूर्य थापाले भने, संसद्बाट पहिलोपटक बनेको संसदीय छानबिन विशेष समितिले धेरै मेहनत गरेर प्रतिवेदन बुझाएका छौं । यसको कार्यान्वयनमा सबैले जोड गर्नुपर्छ । आन्दोलनको चेतावनी सहकारी बचतकर्ता पीडित संरक्षण राष्ट्रिय अभियान (महासंघ) का केन्द्रीय अध्यक्ष कुशलभ केसीले सरकारले सहकारी पीडितहरूको मागप्रति कुनै काम नगरेको आरोप लगाएका छन् । जति कराए पनि सरकारले सुनेन् । २०८१ मंसिर ५ गते निर्णायक सडक आन्दोलन गर्ने तयारीमा छौं, उनले भने, देशभरबाट ३ सय ५७ वटा सहकारीका एक लाख मानिस काठमाडौंमा हुने आन्दोलनमा सहभागी हुँदै छन् । ठोस निर्णयमा नपुग्दासम्म कोही पनि घर फर्कंदैनन् । सरकारले पटकपटक लिखित रूपमा गरिएका सहमतीहरू कार्यान्वयन नगरेको उनले बताए । प्रत्येक महिनाको अन्तिम आइतबार क्याबिनेट बैठक बस्ने र उक्त बैठकमा महासंघको प्रतिनिधिलाई पनि आमन्त्रित गराउने निर्णय कार्यान्वयन नगरेको उनले गुनासो गरे । शक्तिशाली र स्वतन्त्र प्राधिकरण गठन गर्न माग गरेका छौं । त्यस प्राधिकरणमा महासंघको पनि प्रतिनिधि हुनुपर्छ भनेका छौं, उनले भने, यसबारे सरकारले केही पनि काम गरेन । सरकारले आफ्ना निकटका व्यक्ति र सहकारीलाई जोगाउने गरी काम गरेको पनि उनले आरोप लगाए । भक्तपुर, ललितपुर र काठमाडौं उपत्यकालाई चारैतिरबाट घेर्ने गरी पैदल यात्रा र मोटरसाइकल र्याली गरी विशाल प्रदर्शनको तयारीमा महासंघ जुटेको केसीले सुनाए । बचत फिर्ता गर्ने ठोस पहल भएको देखिएन सूर्यदर्शन बचत पीडित संघर्ष तथा तदर्थ समिति पोखराका अध्यक्ष किरण श्रेष्ठले सरकारले बचतकर्ताको रकम फिर्ता गर्ने विषयमा ठोस पहल नगरेको पाइएको आरोप लगाएका छन् । पक्राउ, कारबाही र आन्दोलन नियन्त्रणमा मात्र सरकार अल्झिरहेको देखियो, उनले भने, बचत रकम कसरी फिर्ता गर्न सकिएला भन्ने विषयमा केही छलफल भएको देखिएन । उनले बचतकर्तालाई आफ्नो रकम फिर्ता चाहिएको बताए । सूर्यदर्शनमा १ हजार ५० जनाले जाहेरी दिएको श्रेष्ठले जानकारी दिए । मुख्य दोषी पक्राउ परेकै छैनन्, उनी भन्छन्, सरकारले बचतकर्ताको रकम फिर्ताको विषयमा धेरै समय खेर नफालोस् । सहकारी प्राधिकरण गठन गर्ने तयारी भूमि व्यवस्था, सहकारी तथा गरिबी निवारण मन्त्री बलराम अधिकारीले संसदीय छानबिन विशेष समितिले दिएको सुझावअनुसार सहकारी प्राधिकरण गठन गर्ने विषयमा काम भइरहेको प्रतिक्रिया दिएका छन् । राष्ट्र बैंकमार्फत गठन गर्ने कि सरकारले गर्ने भन्ने विषयमा निचोड नहुँदा कामले गति लिएको छैन, उनले भने, छलफल चलिरहेको छ, चाँडै निष्कर्षमा पुग्छौं । उनले छानबिन विशेष समितिले सुझाव दिनुभन्दा अगाडि पनि प्राधिकरण गठनको विषयमा मन्त्रालयले खाका बनाएको तर समितिको प्रतिवेदन आइसकेपछि मात्र काम थाल्ने भनेर रोकिएको जानकारी दिए । राष्ट्र बैंकले के गर्ने, सरकारले के गर्ने भन्ने बारेमा ठोस निर्णय भइसकेपछि कामले गति लिन्छ, उनले भने, कर्जा असुली न्यायाधिकरणको विषयमा समितिको प्रतिवेदनले राष्ट्र बैंकले काम गर्ने भनेको छ । त्यहीअनुसार कामकारबाही अगाडि बढ्छ । बलराम अधिकारी मन्त्री, भूमि व्यवस्था, सहकारी तथा गरिबी निवारण संसदीय छानबिन विशेष समितिले दिएको सुझावअनुसार सहकारी प्राधिकरण गठन गर्ने विषयमा पहल भइरहेको छ । राष्ट्र बैंकमार्फत गठन गर्ने कि सरकारले गर्ने भन्ने विषयमा निचोड नहुँदा कामले चाहेअनुसार गति नलिएको हो । छलफल चलिरहेको छ, चाँडै निष्कर्षमा पुग्छौं । छानबिन विशेष समितिले सुझाव दिनुभन्दा अगाडि पनि प्राधिकरण गठनको विषयमा मन्त्रालयले खाका बनाएको थियो । तर, समितिको प्रतिवेदन आइसकेपछि मात्र काम थाल्ने भनेपछि रोकिएको हो । राष्ट्र बैंकले के गर्ने, सरकारले के गर्ने भन्ने बारेमा ठोस निर्णय भइसकेपछि कामले गति लिन्छ । कर्जा असुली न्यायाधिकरणको विषयमा समितिको प्रतिवेदनले राष्ट्र बैंकले काम गर्ने भनेको छ । त्यही अनुसार कामकारबाही अगाडि बढ्छ । सूर्य थापा सभापति, सहकारी संस्था बचत रकम दुरुपयोग सम्बन्धमा संसदीय छानबिन विशेष समिति समितिले लिखित रूपमा बुझाएका सुझावहरूलाई सरकारले चासोका साथ कार्यान्वयन गरेमा मुलुकको सहकारी क्षेत्रमा देखिएका धेरै समस्या समाधान हुन्छन् । पञ्चायतकालदेखि समिति, आयोग, अध्ययन टोली, विशेष समितिहरू बन्ने तर सुझाव कार्यान्वयन नहुने प्रवृति अब हुनुहुँदैन । संसद्बाट समिति बनाएको र सर्वसम्मतले पास गरेर कार्यान्वयनका लागि सरकारलाई बुझाएको यो पहिलो रेकर्ड हो । तीन महिनाभित्र सहकारी प्राधिकरण स्थापना गर्ने लगायतका सुझावहरू दिएका छौं । सरकारी संयन्त्रसँग देशभर भएका सहकारीको एकिन तथ्यांक खोज्दा भेटिँदैन । तीनवटै तहका नियमनकारी निकायले प्रभावकारी रूपमा काम गरेको देखिँदैन । छानबिनकै क्रममा हामीले मागेका कतिपय तथ्यांकहरू सरकारका संयन्त्रहरूले दिन सकेनन् । त्यसैले प्राधिकरणमार्फत यी सबै समस्या समाधान गर्ने गरी सरकारले काम थाल्नुपर्छ । कुशलभ केसी अध्यक्ष, सहकारी बचतकर्ता पीडित संरक्षण राष्ट्रिय अभियान (महासंघ) सरकारले सहकारी पीडितहरूको मागप्रति कुनै काम गरेन । हामी जति कराए पनि सरकारले सुनेन । २०८१ मंसिर ५ गते निर्णायक सडक आन्दोलन गर्दै छौं । देशभरबाट ३ सय ५७ वटा सहकारीका १ लाख मानिस काठमाडौंमा जुट्दै छन् । ठोस निर्णयमा नपुग्दासम्म आन्दोलन रोकिन्न । सरकारले पटकपटक लिखित रूपमा गरिएका सहमतिहरू कार्यान्वयन गरेको छैन । प्रत्येक महिनाको अन्तिम आइतबार क्याबिनेट बैठक बस्ने र उक्त बैठकमा महासंघको प्रतिनिधिलाई पनि आमन्त्रित गराउने भनिएको थियो । त्यो कार्यान्वयन भएन । शक्तिशाली र स्वतन्त्र प्राधिकरण गठन गर्न माग गरेका छौं । त्यस प्राधिकरणमा महासंघको पनि प्रतिनिधि हुनुपर्छ । किरण श्रेष्ठ अध्यक्ष, सूर्यदर्शन बचत पीडित संघर्ष तथा तदर्थ समिति पोखरा सरकारले बचतकर्ताको रकम फिर्ता गर्ने विषयमा ठोस पहल गरेको छैन । पक्राउ, कारबाही र आन्दोलन नियन्त्रणमा मात्र सरकार अल्झिरहेको छ । बचत रकम कसरी फिर्ता गर्न सकिएला भन्ने विषयमा केही छलफल भएको छैन । बचतकर्तालाई आफ्नो रकम कहिले फिर्ता हुन्छ भन्ने चाहिएको छ । १ हजार ५० जनाले जाहेरी दिएका छन् । आजसम्म मुख्य दोषी जीबी राई पक्राउ परेकै छैनन् । सरकारले बचतकर्ताको रकम फिर्ताको विषयमा धेरै समय खेर नफालोस् भन्ने हाम्रो माग हो ।"
"बसको ठक्करबाट एक जनाको मृत्यु, दुईको अवस्था गम्भीर",भरतपुर : रत्ननगर नगरपालिका२ सब्जिमण्डीमा बसले मोटरसाइकललाई ठक्कर दिँदा एक जनाको मृत्यु भएको छ। खैरहनीबाट टाँडीतर्फ आइरहेको बसले मोटरसाइकललाई ठक्कर दिँदा एक जनाको मृत्यु भएको र दुई जना गम्भीर घाइते भएका छन्। घाइतेमध्ये रत्ननगर१३ अमिलियाका २१ वर्षीय सुनिल पौडेलको चितवन मेडिकल कलेजमा उपचारका क्रममा मृत्यु भएको जिल्ला प्रहरी कार्यालय चितवनले जनाएको छ । सोही ठाउँका २० वर्षीय साहिल परियार र २१ वर्षीय सञ्जय लामा गम्भीर घाइते छन् । उनीहरुको चितवन मेडिकल कलेजमा उपचार भइरहेको छ । बस चालकलाई प्रहरीले नियन्त्रणमा लिएको प्रहरीको भनाई छ ।
"प्राकृतिक विपद्, पर्यटक आगमनमा असर","काठमाडौं : प्राकृतिक विपद्का कारण नेपाल आउने पर्यटक संख्यामा सामान्य असर परेको छ। नेपाल पर्यटन बोर्डका अनुसार पर्यटन सिजनको महिना अक्टोबरमा करिब १ लाख ४० हजार पर्यटक आउने आन्तरिक प्रक्षेपण गरिएको थियो। तथ्यांकअनुसार सो महिनामा १ लाख २४ हजार ३ सय ९३ पर्यटक हवाईमार्गबाट नेपाल आएका छन्। प्रक्षेपणभन्दा केही कम पर्यटक आउनुमा गत असोजको अविरल वर्षा र त्यसपछिको बाढी र पहिरोलाई कारण मानिएको छ। प्राकृतिक विपद्का कारण अक्टोबर पहिलो साता नेपाल आउन गरिएको बुकिङ रद्दको दर बढेको बोर्डका निर्देशक मणिराज लामिछाने बताउँछन्। उनका अनुसार विपद्पछिको करिब एक सातामा झन्डै ४० प्रतिशतले बुकिङ रद्द भएका थिए। बोर्डले यो वर्ष कम्तीमा ७ देखि बढीमा १० प्रतिशतसम्म पर्यटक बढ्ने अपेक्षा गरिएको थियो। १ लाख ४० हजारको हाराहारीमा पर्यटक आउँछन् भन्ने अपेक्षा थियो। प्राकृतिक विपद्का कारणले असर गरेको हो, उनले भने। अक्टोबरको मध्यममा गएर अवस्था सामान्य बन्दै गएको बोर्ड बताउँछ। बोर्डले बाढीपहिरोलगत्तै नेपालनाओ डट ट्राभल भन्ने क्राइसिस रेस्पोन्स टिम खडा गरेको थियो। संकट व्यवस्थापन गर्नका लागि यो टिम खडा गरिएको थियो। चौबिसै घण्टा खट्ने गरी पर्यटक पुलिससहितको टिमले सत्य तथ्य सूचना प्रवाहका लागि सिचुएसन अपटेड गर्ने गर्दै कुनकुन ठाउँमा के के भइरहेको छ भन्ने जानकारी लिएर सूचना प्रवाहित गरेको बोर्डले जानकारी दियो। सम्बन्धित स्रोत बजार र टुर अपरेटरहरूलाई सूचना प्रवाह गर्दा पर्यटकहरूमा विश्वासको वातावरण तयार गर्न मद्दत गयो। जसले गर्दा अक्टोबरको मध्यबाट पर्यटक आउने क्रम बढ्न थालेको लामिछानेले बताए। अक्टोबरसम्म आइपुग्दा पर्यटक आउने प्रवृत्ति भने बढद्े क्रममा नै देखिन्छ। सन् २०२३ को अक्टोबरको तुलनामा करिब ६ प्रतिशत बढी पर्यटक आएका छन्। समीक्षा अवधिमा १ लाख १७ हजार ३ सय ६ पर्यटक नेपाल आएका थिए। तर, कोभिडअघि २०१९ को तुलानामा भने करिब ७ प्रतिशतले पर्यटक आगमन घटेको छ। २०१९ को अक्टोबरमा १ लाख ३४ हजार ९६ पर्यटक नेपाल भित्रिएका थिए। लक्ष्यअनुसार पर्यटक नआउने नेपाल पर्यटक बोर्डले सन् २०२४ मा १३ लाख २० हजार पर्यटक आउने प्रक्षेपण गरेको थियो। तर, करिब १० महिनाको अवधिमा ९ लाख ४१ हजार पर्यटकमात्र आएका छन् । अबको २ महिनामा करिब ४ लाख पर्यटक आउन सम्भव नभएको बोर्डले जनाएको छ। नोभेम्बरसम्म पर्यटक सिजन भएपनि त्रिभुवन अन्तर्राष्ट्रिय विमानस्थल आंशिक खुल्ला हुने र उडान कटौती हुने कारणले करिब ६० हजार पर्यटक आउने अनुमान गरिएको छ। कोभिडअघिका वर्षहरूको नोभेम्बरमा करिब १ लाख बढी पर्यटक आउने गरेको तथ्यांकले देखाउँछ। भारतीय पर्यटकको घट्दो क्रम भारतबाट नेपाल आउने पर्यटकको संख्या पछिल्लो दुई महिनादेखि घट्दो क्रममा रहेको देखिन्छ। अक्टोबर महिनामा १६ हजार ३१३ पर्यटक नेपाल आएका छन्। जुन करिब १३ प्रतिशत रहेको छ। सामान्यतया कुल विदेशी पर्यटकमा भारतीयको हिस्सा ३० देखि ३५ प्रतिशत हुने गरेकोमा अहिले यो घट्दो क्रममा छ। अघिल्लो महिना सेप्टेम्बरमा २४ प्रतिशत भारतीय आएकोमा अहिले करिब १३ प्रतिशतमा सीमित भएको छ। भारतका पर्यटक घट्नुमा भनेको बाढीपहिरो र त्यसअघिको बस दुर्घटना रहेको छ। चिनियाँ पर्यटकको आउने क्रम पछि घटेको छ। गत जेठमा हेलिकप्टर दुर्घटनामा ४ जना चिनियाँ पर्यटकको मृत्युपछि उनीहरू नेपाल आउन तर्सिएको बोर्ड निर्देशक लामिछाने बताउँछन्। यी दुई छिमेकी देशहरूबाट नेपालमा आउने पर्यटकको संख्या घटिरहेको छ। अमेरिकी पर्यटकको आगमन भने बढेको छ। सामान्यतया करिब ८ प्रतिशत आउने गरेकोमा अहिले त्यो करिब १३ प्रतिशत पुगेको छ। यूकेबाट आउने पर्यटकको संख्या पनि बढेको छ।"
अमेरिकी राष्ट्रपति चुनाव : फ्लोरिडामा रिपब्लिकन पार्टी अगाडि,वासिङटन डिसी : अमेरिकाको फ्लोरिडा राज्यमा रिपब्लिकन पार्टीका उम्मेदवार डोनाल्ड ट्रम्प विजयी हुने अपेक्षा गरिएको छ । हालसम्म करिब ७३ प्रतिशत मत गणना भइसकेको छ । यहाँ २४ वर्षअघि रिपब्लिकन पार्टीका जर्ज डब्लु बुसले केही हजार मतले जितेका थिए । उनले प्रजातान्त्रिकका उम्मेदवार एल्गोरलाई पराजित गरेका थिए। फ्लोरिडाको यो चुनावी परिणाम खासै आश्चर्य पार्ने छैन तर डेमोक्रयाटिक पार्टीका लागि चिन्ताको विषय सेन्ट्रल फ्लोरिडाको ओर्लान्डो सहर नजिकै रहेको ओसियोला काउन्टीको नतिजा बनेको छ। यहाँ ट्रम्पले अग्रता लिएका छन् । यहाँ भएको ८५ प्रतिशत मतगणनाबाट यो थाहा हुन्छ । यो ठाउँमा जो बाइडेनले २०२० को राष्ट्रपतीय चुनावमा १४ पोइन्टले जितेका थिए। बीबीसी
विकास खर्चको गति,"सरकारले यो आर्थिक वर्षको कात्तिक १८ गतेसम्म ३२ अर्ब ५६ करोड ५३ लाख रुपैयाँ विकास खर्च गयो। यो भनेको विकासका निम्ति यो वर्ष विनियोजन गरेको बजेटको ९ दशमलव २४ प्रतिशत हो। अंक र प्रतिशत हेर्दा खास उपलब्धि मान्नुपर्ने देखिन्न। तर पनि विगतका वर्षसँगको तुलना गर्दा भने यो सुधारको संकेत चाहिँ हो। आशा जगाउने गति हो। सरकारले यो आर्थिक वर्ष ३ खर्ब ५२ अर्ब ३५ करोड ४० लाख रुपैयाँ बजेट विकास निर्माणमा खर्च गर्ने लक्ष्य राखेको छ। गत वर्ष भएका विकास निर्माणको भुक्तानीसमेत तत्कालीन सरकार दिन असमर्थ थियो। अर्थमन्त्री विष्णु पौडेलले प्राथमिकताका साथ विकास निर्माणको बाँकी भुक्तानी कार्यान्वयन गराउँदा खर्चमा सुधार देखिएको छ। साढे ३ महिनामा मात्रै सरकारले २ खर्ब ८० अर्ब १० करोड ५९ लाख रुपैयाँ राजस्व उठाउन सफल भएको छ। राजस्व संकलनमा समेत सुधार हुँदा बाँकी बक्यौता भुक्तानीमा सहज भयो र विकास खर्च वृद्धि भयो। अर्थात राजस्व संकलन र विकास खर्च परिपूरक देखिए। तर अघिल्ला वर्षहरूमा भने राजस्व संकलन अनुसार पनि विकास खर्चमा खास प्रगति हुन सकेको थिएन। सरकार अस्थिर भइरहने र निर्माण व्यवसायीले पनि अनेक बहानामा काम नगर्ने हुँदा खर्चमा सुस्तता आएको थियो। र प्रायः सरकारहरू विकास खर्च गर्न अकर्मण्य सावित हुँदै आएका छन््। विकास खर्च नभएकै कारण एकातिर मुलुकमा पूर्वाधार निर्माण हुन सकेको छैन। त्यसको प्रत्यक्ष प्रभाव बजारमा पनि परिरहेको छ। बजार चलायमान हुन सकेको छैन। त्यसैले त अर्थतन्त्रसमेत शिथिल छ। विकास खर्चको सोझो प्रभाव बजार र अर्थतन्त्रसँग पर्ने हुँदा सरकारले विकास खर्च नगर्दासम्म समग्र अर्थतन्त्र उभो लाग्दैन। जब कि अहिले देशको बाह्य अर्थतन्त्र मजबुद छ र पनि सूक्ष्म अर्थतन्त्र कमजोर। त्यसको मूल कारण नै सरकारी खर्च वृद्धि हुन नसक्नु नै हो। विकास निर्माण सुस्त हुनु हो। जसरी यो आवको साढे तीन महिनामा विकास खर्चको गति केही न केही अघि बढेको छ, यसलाई तीव्रता नदिई मुलुकले समृद्धि हासिल गर्न सक्दैन। तसर्थ विकास खर्चमा झिनो सुधारमा सन्तोष गरेर बस्ने स्थिति छैन। यसलाई रफ्तारपूर्वक अघि बढाउनुपर्छ।"
४० सहकारीको ८८ अर्ब हिनामिना,"बुटवल : मुलुकको सहकारी क्षेत्रले नक्कली दृष्टान्त को महामारी भोगिरहेको छ । नक्कलीको बिगबिगीले सहकारी क्षेत्र आक्रान्त बनेको छ । यतिसम्मकी विवाह नक्कली, अंशबन्डा नक्कली, पुनः विवाह नक्कली, साधारणसभा नक्कली, प्रतिवेदन नक्कली, सेयर सदस्य नक्कली, ऋणी नक्कली, खाता नक्कली, लेखापरिक्षण प्रतिवेदन नक्कली, आश्वासन नक्कली, बचनबद्धता नक्कली र सिंगो कार्यप्रणाली नै नक्कली भेटिएका छन् । सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिले सार्वजनिक गरेको प्रतिवेदनमा सहकारी क्षेत्रमा थरीथरीका विकृति र कानुनविपरीतका कार्यहरू गरेको पाइएको उल्लेख छ । समितिले छानबिन गरेका कुल ४० सहकारीमध्ये समस्याग्रस्त घोषित २२ वटा र सार्वजनिक रूपमा प्रश्न उठेका १८ वटा सहकारी छन् । सार्वजनिक रूपमा प्रश्न उठेकामध्ये ६ वटा गोर्खा मिडिया नेटवर्कसँग सम्बन्धित छन् । जीबीको जिम्मेवारीमा ७ सहकारीको ८ अर्ब बुटवलको सुप्रिम, चितवनको सहारा, पोखराको सूर्यदर्शन, बाँकेको समानता, काठमाडौंको स्वर्णलक्ष्मी, वीरगञ्जको सानोपाइला र हाम्रो नयाँ कृषि सहकारी संस्थाको रकम जीबीले चलाएका सहकारीमा हिनामिना भएको छ । नागरिकले सबैभन्दा धेरै चासोका साथ हेरिएका पात्रको रूपमा पनि उनै जीबी छन् । तर, उनलाई प्रहरीले पक्राउ गरेर अनुसन्धान गर्न सकेको छैन । हेलिकप्टर चार्टर्ड गरेर श्रीमतीको जन्मदिन जीबी राई ती पात्र हुन्, जो आफ्नी श्रीमतीको जन्मदिन मनाउन सगरमाथाको आधार शिविर नाम्चेबजार पुगेका थिए । त्यो पनि सहकारीकै पैसाबाट । यो तथ्य सहकारी छानबिन विशेष समितिले छानबिनका क्रममा फेला पारेको थियो । जनताको पैसालाई कुन तहसम्म पुगेर दुरुपयोग गरेका रहेछन् भन्ने यो एउटा नमुना उदाहरण हो, छानबिन विशेष समितिका सभापति सूर्य थापाले भने, यस्ता कैयन दृष्टान्त छन् । सहकारीको रकम ठगीका थरीथरीका बेतिथि हामीले छानबिनका क्रममा भेट्यौं । धेरै शिवशिखर, थोरै कुबेर र स्टयान्डर्डबचतकर्ताको रकम हिनामिना गर्नेमा सबैभन्दा धेरै कौशलटार भक्तपुरमा रहेको शिवशिखर बहुउद्देश्यीय सहकारी संस्था लिमिटेड रहेको छ । यो सहकारीले कुल १० अर्ब ९१ करोड ११ लाख १ हजार १ सय १८ रुपैयाँ हिनामिना गरेको छ । बचतकर्ताको बचत, बचत गरेबापत दिनुपर्ने व्याज र विभिन्न शीर्षकमा राज्यलाई बुझाउनुपर्ने कर दायित्वको रूपमा रहेको छ । ०७७ साल साउनमा भक्तपुरका शिवशिखर कृषि सहकारी संस्था र शिखरदीप बहुउद्देश्यीय सहकारी संस्था मिलेर शिवशिखर बहुउद्देश्यीय सहकारी संस्था बनेको थियो । एकीकरण हुनुअघि दुवै संस्थाका अध्यक्ष केदारनाथ शर्मा थिए । सम्पत्ति र दायित्व व्यवस्थापनका मूलभूत पक्षहरूलाई यो सहकारीले ध्यान नदिई बचत परिचालन गरेको पाइएको छ । त्यसैकारण सम्पत्ति र दायित्वबीच धेरै असन्तुलन देखिएको छ । सहकारीको नियमअनुसार कुनै पनि सदस्यलाई ऋण प्रवाह गर्दा सुरुको ऋण चुक्ता नगर्दासम्म पुनः ऋण दिन मिल्दैन । तर, शिवशिखरले २४ जना त्यस्ता सदस्यहरूलाई पटकपटक गरी ७२ पटक ६७ करोड ४२ लाख १ सय ३१ रुपैयाँ ऋण दिएको छ । अर्बौं रुपैयाँ रकम हिनामिना गर्नेमा ललितपुरको श्री लालीगुराँस, सुमेरु, काठमाडौंको कान्तिपुर सेभिङ्स, गोरखा सेभिङ्स, स्वर्णलक्ष्मी, ओरेन्टल कोअपरेटिभ, क्यापिटल सेभिङ, गौतम श्री, जेष्ट बचत, कुमारी बचत, ललितपुरको कृषि विकास, वीरगञ्जको आइडियल, सानोपाइलालगायत छन् । अन्यको तुलनामा थोरै रकम हिनामिना गर्नेमा काठमाडौंकै दुई सहकारी कुबेर बचत तथा ऋण सहकारी संस्था र स्टयान्डर्ड मल्टिीपर्पोज कोअपरेटिभ लिमिटेड छन् । कुबेरले ५७ लाख ६३ हजार ४ सय ६७ र स्टयाण्डर्ड मल्टिपर्पोजले ७५ लाख २८ हजार ८ सय २४ रुपैयाँ रकम हिनामिना गरेका छन् ।डुबेका सहकारीहरूले सरकारलाई विभिन्न शीर्षकमा बुझाउनुपर्ने कर ६३ करोड ४२ लाख छ । सदस्यलाई बचतबापत बुझाउनुपर्ने ब्याँज १ अर्ब ३८ करोड रुपैयाँ छ । सुझाव कार्यान्वयन भए समस्या समाधान संसदीय छानबिन विशेष समितिका सभापति सूर्य थापाले समितिले लिखित रूपमा दिएका सुझावहरूलाई कार्यान्वयन गरेमा मुलुकको सहकारी क्षेत्रमा देखिएका समस्या समाधान हुने बताएका छन । २०२४ सालदेखि विभिन्न समिति, आयोग, अध्ययन टोली, विशेष समितिहरू गठन हुँदै आए पनि ती समितिले दिएका सुझाव दराजमै थन्क्याउने गरिएको छ । राज्यको ठूलो स्रोत र साधन खर्चेर समिति बनाउने र दिएका सुझावहरू सरकारले कार्यान्वयन नगर्दा व्यर्थ हुने गरेका छन् । संसदीय छानबिन विशेष समिति १३औँ विशेष समिति हो । संसदबाट समिति बनाएको र सर्वसम्मतले पास गरेर कार्यान्वयनका लागि सरकारलाई बुझाएको पनि यो पहिलो हो । त्यसैले संसदीय छानबिन विशेष समितिले दिएको सुझावलाई कडाइका साथ कार्यान्वयन गरेमा तीन खम्बे अर्थनीतिको रूपमा रहेको एक, सहकारी क्षेत्र सुध्रिन समय नलाग्ने समितिको निष्कर्ष छ । समितिले २०८१ भदौ ३१ गते प्रतिवेदन संसद्मा बुझाएको थियो । तीन महिनाभित्र सहकारी प्राधिकरण स्थापना गर्नुपर्ने, स्थापना नहुँदासम्म सहकारी ऐन, २०७४ र नेपाल राष्ट्र बैंक ऐन २०५८ (०८० चैत ३० मा संशोधन) मा व्यवस्था भए बमोजिम ५० करोड वा सोभन्दा माथि कुल सम्पत्ति भएका सहकारीलाई राष्ट्र बैंकले नियमन तथा सुपरीवेक्षण गर्नुपर्ने सुझाव दिइएको छ । सहकारी संस्थाहरूको लेखापरीक्षण सहकारी प्राधिकरणमा सूचीकृत लेखापरीक्षकहरूबाट गराउने, सहकारी संस्थाहरूलाई पुँजी र वित्तीय परिचालन क्षमताका आधारमा क, ख र ग वर्गमा विभाजन गरी नियमन गर्ने, प्राधिकरण स्थापना भइसकेपछि राष्ट्रिय सहकारी बिकास बोर्ड र सहकारी विभाग खारेज गर्ने लगायतका सुझावहरू समितिले दिएको छ । बेथितिका नमुनाहरू समितिले बचतको बिमा गर्ने व्यवस्था कानुनमा भए पनि सरकारले कार्यान्वयन नगर्दा समस्या देखिएको औंल्याएको छ । बैंक तथा वित्तीय संस्थामा बचतकर्ताको ५ लाख रुपैयाँसम्म बचतको बिमा गरिएको छ । त्यसका लागि नेपाल सरकारले ९ अर्ब र नेपाल राष्ट्र बैंकले १ अर्ब गरी कुल १० अर्बको लगानीमा निक्षेप बीमा तथा कर्जा सुरक्षण निगम छ । बचत तथा ऋण सहकारीका लागि बचत तथा कर्जा सुरक्षण कोष सरकारले खडा गर्न सकेको छैन । कर्जा असुली न्यायाधिकरण नहुँदा ऋणीहरूलाई जिम्मेबार बनाउन नसकिएको समितिको निष्कर्ष छ । समितिले दिएका सुझावलाई कार्यान्यवन गरेमा धेरै समस्या समाधान हुन्छन्, सभापति सूर्य थापाले भने, संसद्बाट पहिलोपटक बनेको संसदीय छानबिन विशेष समितिले धेरै मेहनत गरेर प्रतिवेदन बुझाएका छौं । यसको कार्यान्वयनमा सबैले जोड गर्नुपर्छ । आन्दोलनको चेतावनी सहकारी बचतकर्ता पीडित संरक्षण राष्ट्रिय अभियान (महासंघ) का केन्द्रीय अध्यक्ष कुशलभ केसीले सरकारले सहकारी पीडितहरूको मागप्रति कुनै काम नगरेको आरोप लगाएका छन् । जति कराए पनि सरकारले सुनेन् । २०८१ मंसिर ५ गते निर्णायक सडक आन्दोलन गर्ने तयारीमा छौं, उनले भने, देशभरबाट ३ सय ५७ वटा सहकारीका एक लाख मानिस काठमाडौंमा हुने आन्दोलनमा सहभागी हुँदै छन् । ठोस निर्णयमा नपुग्दासम्म कोही पनि घर फर्कंदैनन् । सरकारले पटकपटक लिखित रूपमा गरिएका सहमतीहरू कार्यान्वयन नगरेको उनले बताए । प्रत्येक महिनाको अन्तिम आइतबार क्याबिनेट बैठक बस्ने र उक्त बैठकमा महासंघको प्रतिनिधिलाई पनि आमन्त्रित गराउने निर्णय कार्यान्वयन नगरेको उनले गुनासो गरे । शक्तिशाली र स्वतन्त्र प्राधिकरण गठन गर्न माग गरेका छौं । त्यस प्राधिकरणमा महासंघको पनि प्रतिनिधि हुनुपर्छ भनेका छौं, उनले भने, यसबारे सरकारले केही पनि काम गरेन । सरकारले आफ्ना निकटका व्यक्ति र सहकारीलाई जोगाउने गरी काम गरेको पनि उनले आरोप लगाए । भक्तपुर, ललितपुर र काठमाडौं उपत्यकालाई चारैतिरबाट घेर्ने गरी पैदल यात्रा र मोटरसाइकल र्याली गरी विशाल प्रदर्शनको तयारीमा महासंघ जुटेको केसीले सुनाए । बचत फिर्ता गर्ने ठोस पहल भएको देखिएन सूर्यदर्शन बचत पीडित संघर्ष तथा तदर्थ समिति पोखराका अध्यक्ष किरण श्रेष्ठले सरकारले बचतकर्ताको रकम फिर्ता गर्ने विषयमा ठोस पहल नगरेको पाइएको आरोप लगाएका छन् । पक्राउ, कारबाही र आन्दोलन नियन्त्रणमा मात्र सरकार अल्झिरहेको देखियो, उनले भने, बचत रकम कसरी फिर्ता गर्न सकिएला भन्ने विषयमा केही छलफल भएको देखिएन । उनले बचतकर्तालाई आफ्नो रकम फिर्ता चाहिएको बताए । सूर्यदर्शनमा १ हजार ५० जनाले जाहेरी दिएको श्रेष्ठले जानकारी दिए । मुख्य दोषी पक्राउ परेकै छैनन्, उनी भन्छन्, सरकारले बचतकर्ताको रकम फिर्ताको विषयमा धेरै समय खेर नफालोस् । सहकारी प्राधिकरण गठन गर्ने तयारी भूमि व्यवस्था, सहकारी तथा गरिबी निवारण मन्त्री बलराम अधिकारीले संसदीय छानबिन विशेष समितिले दिएको सुझावअनुसार सहकारी प्राधिकरण गठन गर्ने विषयमा काम भइरहेको प्रतिक्रिया दिएका छन् । राष्ट्र बैंकमार्फत गठन गर्ने कि सरकारले गर्ने भन्ने विषयमा निचोड नहुँदा कामले गति लिएको छैन, उनले भने, छलफल चलिरहेको छ, चाँडै निष्कर्षमा पुग्छौं । उनले छानबिन विशेष समितिले सुझाव दिनुभन्दा अगाडि पनि प्राधिकरण गठनको विषयमा मन्त्रालयले खाका बनाएको तर समितिको प्रतिवेदन आइसकेपछि मात्र काम थाल्ने भनेर रोकिएको जानकारी दिए । राष्ट्र बैंकले के गर्ने, सरकारले के गर्ने भन्ने बारेमा ठोस निर्णय भइसकेपछि कामले गति लिन्छ, उनले भने, कर्जा असुली न्यायाधिकरणको विषयमा समितिको प्रतिवेदनले राष्ट्र बैंकले काम गर्ने भनेको छ । त्यहीअनुसार कामकारबाही अगाडि बढ्छ । बलराम अधिकारीमन्त्री, भूमि व्यवस्था, सहकारी तथा गरिबी निवारण संसदीय छानबिन विशेष समितिले दिएको सुझावअनुसार सहकारी प्राधिकरण गठन गर्ने विषयमा पहल भइरहेको छ । राष्ट्र बैंकमार्फत गठन गर्ने कि सरकारले गर्ने भन्ने विषयमा निचोड नहुँदा कामले चाहेअनुसार गति नलिएको हो । छलफल चलिरहेको छ, चाँडै निष्कर्षमा पुग्छौं । छानबिन विशेष समितिले सुझाव दिनुभन्दा अगाडि पनि प्राधिकरण गठनको विषयमा मन्त्रालयले खाका बनाएको थियो । तर, समितिको प्रतिवेदन आइसकेपछि मात्र काम थाल्ने भनेपछि रोकिएको हो । राष्ट्र बैंकले के गर्ने, सरकारले के गर्ने भन्ने बारेमा ठोस निर्णय भइसकेपछि कामले गति लिन्छ । कर्जा असुली न्यायाधिकरणको विषयमा समितिको प्रतिवेदनले राष्ट्र बैंकले काम गर्ने भनेको छ । त्यही अनुसार कामकारबाही अगाडि बढ्छ । सूर्य थापासभापति, सहकारी संस्था बचत रकम दुरुपयोग सम्बन्धमा संसदीय छानबिन विशेष समितिसमितिले लिखित रूपमा बुझाएका सुझावहरूलाई सरकारले चासोका साथ कार्यान्वयन गरेमा मुलुकको सहकारी क्षेत्रमा देखिएका धेरै समस्या समाधान हुन्छन् । पञ्चायतकालदेखि समिति, आयोग, अध्ययन टोली, विशेष समितिहरू बन्ने तर सुझाव कार्यान्वयन नहुने प्रवृति अब हुनुहुँदैन । संसद्बाट समिति बनाएको र सर्वसम्मतले पास गरेर कार्यान्वयनका लागि सरकारलाई बुझाएको यो पहिलो रेकर्ड हो । तीन महिनाभित्र सहकारी प्राधिकरण स्थापना गर्ने लगायतका सुझावहरू दिएका छौं । सरकारी संयन्त्रसँग देशभर भएका सहकारीको एकिन तथ्यांक खोज्दा भेटिँदैन । तीनवटै तहका नियमनकारी निकायले प्रभावकारी रूपमा काम गरेको देखिँदैन । छानबिनकै क्रममा हामीले मागेका कतिपय तथ्यांकहरू सरकारका संयन्त्रहरूले दिन सकेनन् । त्यसैले प्राधिकरणमार्फत यी सबै समस्या समाधान गर्ने गरी सरकारले काम थाल्नुपर्छ । कुशलभ केसीअध्यक्ष, सहकारी बचतकर्ता पीडित संरक्षण राष्ट्रिय अभियान (महासंघ)सरकारले सहकारी पीडितहरूको मागप्रति कुनै काम गरेन । हामी जति कराए पनि सरकारले सुनेन । २०८१ मंसिर ५ गते निर्णायक सडक आन्दोलन गर्दै छौं । देशभरबाट ३ सय ५७ वटा सहकारीका १ लाख मानिस काठमाडौंमा जुट्दै छन् । ठोस निर्णयमा नपुग्दासम्म आन्दोलन रोकिन्न । सरकारले पटकपटक लिखित रूपमा गरिएका सहमतिहरू कार्यान्वयन गरेको छैन । प्रत्येक महिनाको अन्तिम आइतबार क्याबिनेट बैठक बस्ने र उक्त बैठकमा महासंघको प्रतिनिधिलाई पनि आमन्त्रित गराउने भनिएको थियो । त्यो कार्यान्वयन भएन । शक्तिशाली र स्वतन्त्र प्राधिकरण गठन गर्न माग गरेका छौं । त्यस प्राधिकरणमा महासंघको पनि प्रतिनिधि हुनुपर्छ । किरण श्रेष्ठअध्यक्ष, सूर्यदर्शन बचत पीडित संघर्ष तथा तदर्थ समिति पोखरासरकारले बचतकर्ताको रकम फिर्ता गर्ने विषयमा ठोस पहल गरेको छैन । पक्राउ, कारबाही र आन्दोलन नियन्त्रणमा मात्र सरकार अल्झिरहेको छ । बचत रकम कसरी फिर्ता गर्न सकिएला भन्ने विषयमा केही छलफल भएको छैन । बचतकर्तालाई आफ्नो रकम कहिले फिर्ता हुन्छ भन्ने चाहिएको छ । १ हजार ५० जनाले जाहेरी दिएका छन् । आजसम्म मुख्य दोषी जीबी राई पक्राउ परेकै छैनन् । सरकारले बचतकर्ताको रकम फिर्ताको विषयमा धेरै समय खेर नफालोस् भन्ने हाम्रो माग हो ।"
"प्राकृतिक विपद्, पर्यटक आगमनमा असर","काठमाडौं : प्राकृतिक विपद्का कारण नेपाल आउने पर्यटक संख्यामा सामान्य असर परेको छ। नेपाल पर्यटन बोर्डका अनुसार पर्यटन सिजनको महिना अक्टोबरमा करिब १ लाख ४० हजार पर्यटक आउने आन्तरिक प्रक्षेपण गरिएको थियो। तथ्यांकअनुसार सो महिनामा १ लाख २४ हजार ३ सय ९३ पर्यटक हवाईमार्गबाट नेपाल आएका छन्। प्रक्षेपणभन्दा केही कम पर्यटक आउनुमा गत असोजको अविरल वर्षा र त्यसपछिको बाढी र पहिरोलाई कारण मानिएको छ। प्राकृतिक विपद्का कारण अक्टोबर पहिलो साता नेपाल आउन गरिएको बुकिङ रद्दको दर बढेको बोर्डका निर्देशक मणिराज लामिछाने बताउँछन्। उनका अनुसार विपद्पछिको करिब एक सातामा झन्डै ४० प्रतिशतले बुकिङ रद्द भएका थिए। बोर्डले यो वर्ष कम्तीमा ७ देखि बढीमा १० प्रतिशतसम्म पर्यटक बढ्ने अपेक्षा गरिएको थियो। १ लाख ४० हजारको हाराहारीमा पर्यटक आउँछन् भन्ने अपेक्षा थियो। प्राकृतिक विपद्का कारणले असर गरेको हो, उनले भने। अक्टोबरको मध्यममा गएर अवस्था सामान्य बन्दै गएको बोर्ड बताउँछ। बोर्डले बाढीपहिरोलगत्तै नेपालनाओ डट ट्राभल भन्ने क्राइसिस रेस्पोन्स टिम खडा गरेको थियो। संकट व्यवस्थापन गर्नका लागि यो टिम खडा गरिएको थियो। चौबिसै घण्टा खट्ने गरी पर्यटक पुलिससहितको टिमले सत्य तथ्य सूचना प्रवाहका लागि सिचुएसन अपटेड गर्ने गर्दै कुनकुन ठाउँमा के के भइरहेको छ भन्ने जानकारी लिएर सूचना प्रवाहित गरेको बोर्डले जानकारी दियो। सम्बन्धित स्रोत बजार र टुर अपरेटरहरूलाई सूचना प्रवाह गर्दा पर्यटकहरूमा विश्वासको वातावरण तयार गर्न मद्दत गयो। जसले गर्दा अक्टोबरको मध्यबाट पर्यटक आउने क्रम बढ्न थालेको लामिछानेले बताए। अक्टोबरसम्म आइपुग्दा पर्यटक आउने प्रवृत्ति भने बढद्े क्रममा नै देखिन्छ। सन् २०२३ को अक्टोबरको तुलनामा करिब ६ प्रतिशत बढी पर्यटक आएका छन्। समीक्षा अवधिमा १ लाख १७ हजार ३ सय ६ पर्यटक नेपाल आएका थिए। तर, कोभिडअघि २०१९ को तुलानामा भने करिब ७ प्रतिशतले पर्यटक आगमन घटेको छ। २०१९ को अक्टोबरमा १ लाख ३४ हजार ९६ पर्यटक नेपाल भित्रिएका थिए। लक्ष्यअनुसार पर्यटक नआउने नेपाल पर्यटक बोर्डले सन् २०२४ मा १३ लाख २० हजार पर्यटक आउने प्रक्षेपण गरेको थियो। तर, करिब १० महिनाको अवधिमा ९ लाख ४१ हजार पर्यटकमात्र आएका छन् । अबको २ महिनामा करिब ४ लाख पर्यटक आउन सम्भव नभएको बोर्डले जनाएको छ। नोभेम्बरसम्म पर्यटक सिजन भएपनि त्रिभुवन अन्तर्राष्ट्रिय विमानस्थल आंशिक खुल्ला हुने र उडान कटौती हुने कारणले करिब ६० हजार पर्यटक आउने अनुमान गरिएको छ। कोभिडअघिका वर्षहरूको नोभेम्बरमा करिब १ लाख बढी पर्यटक आउने गरेको तथ्यांकले देखाउँछ। भारतीय पर्यटकको घट्दो क्रम भारतबाट नेपाल आउने पर्यटकको संख्या पछिल्लो दुई महिनादेखि घट्दो क्रममा रहेको देखिन्छ। अक्टोबर महिनामा १६ हजार ३१३ पर्यटक नेपाल आएका छन्। जुन करिब १३ प्रतिशत रहेको छ। सामान्यतया कुल विदेशी पर्यटकमा भारतीयको हिस्सा ३० देखि ३५ प्रतिशत हुने गरेकोमा अहिले यो घट्दो क्रममा छ। अघिल्लो महिना सेप्टेम्बरमा २४ प्रतिशत भारतीय आएकोमा अहिले करिब १३ प्रतिशतमा सीमित भएको छ। भारतका पर्यटक घट्नुमा भनेको बाढीपहिरो र त्यसअघिको बस दुर्घटना रहेको छ। चिनियाँ पर्यटकको आउने क्रम पछि घटेको छ। गत जेठमा हेलिकप्टर दुर्घटनामा ४ जना चिनियाँ पर्यटकको मृत्युपछि उनीहरू नेपाल आउन तर्सिएको बोर्ड निर्देशक लामिछाने बताउँछन्। यी दुई छिमेकी देशहरूबाट नेपालमा आउने पर्यटकको संख्या घटिरहेको छ। अमेरिकी पर्यटकको आगमन भने बढेको छ। सामान्यतया करिब ८ प्रतिशत आउने गरेकोमा अहिले त्यो करिब १३ प्रतिशत पुगेको छ। यूकेबाट आउने पर्यटकको संख्या पनि बढेको छ।"
अमेरिकी राष्ट्रपति चुनावमा १ लाख नेपाली मूलका नागरिक मतदान गर्दै,"अमेरिका : आफ्नो राष्ट्रपति चुन्नका लागि म लाइनमा बसेको छु, केहीबेरमा मतदान गर्छु, यो भनाइ हो ६२ वर्षका अमेरिकी नागरिक जोन विलियमको। आगामी चार वर्षका लागि अमेरिकी राष्ट्रपति छान्न अमेरिकी नागरिकहरू यतिबेला भोटिङको लाइनमा बसेका छन्। संविधानतः अर्लि भोटिङ अर्थात् अन्तिम दिन नकुरी भोट गर्न पाउने व्यवस्था भएकाले धेरैजसो नागरिकले मतदान गरिसकेका छन्। तर, नोभेम्बर ५ अर्थात् मंगलबार मतदान गर्ने अन्तिम दिन हो। यसले भावी अमेरिकी राष्ट्रपतिको निर्धारण गर्ने छ। यसो त अमेरिकाले आफ्नो देशको राष्ट्रपति चुन्दै छ, तर शक्तिराष्ट्र भएकाले नेपाललगायत विश्वभरको ध्यान यतिबेला अमेरिकामा छ। अमेरिकाले बनाउने आर्थिक तथा रणनैतिक योजनाहरूको प्रभाव विश्वभर पर्ने भएकाले अमेरिकी राष्ट्रपति निर्वाचनको चासो हुने गरेको हो। महाशक्तिराष्ट्र भएकाले अमेरिकी राष्ट्रपतिलाई विश्व समुदायले समेत अभिभावक मान्ने गरेको पाइन्छ। यसरी भनौं अमेरिकी राष्ट्रपति यो मुलुकको मात्रै राष्ट्रपति होइन्न। यो समाचार तयार पार्दासम्म ८२ करोडभन्दा बढी अमेरिकी नागरिकले राष्ट्रपति छान्न मतदान गरिसकेका छन्। राष्ट्रपतिका लागि मैदानमा छन्, पूर्वराष्ट्रपति डोनाल्ड ट्रम्प र वर्तमान उपराष्ट्रपति कमला ह्यारिस। यसो त भावी राष्ट्रपति छान्नका लागि मतदान स्थलमा जाँदै गरेका तथा जाने तयारीमा रहेका अमेरिकी नागरिकले कसलाई मतदान गर्ने भनेर निर्णय गरिसकेका छन्। स्थानीय समयअनुसार मंगलबार साँझसम्म भावी राष्ट्रपति को हुनेछ भन्ने अनुमान भइसक्ने छ। यद्यपि अमेरिकामा राष्ट्रपतिको उम्मेदवारी लगत्तै राष्ट्रिय अन्तर्राष्ट्रिय सञ्चारमाध्यममार्फत प्रत्यक्ष बहस सुरु भएपछि नै अमेरिकी नागरिकले कसलाई मतदान भन्नेबारे सोच बनाइ सकेका हुन्छन्। हालसम्म राष्ट्रिय तथा अन्तर्राष्ट्रिय सर्वेक्षणहरूले दुवै उम्मेदवारका बीचमा कडा प्रतिस्पर्धा भइरहेको देखाइरहेका छन्। पूर्वराष्ट्रपति समर्थक या भनौं रिपब्लिकन पार्टी समर्थक सञ्चार माध्यमले ट्रम्पले चुनाव जित्ने देखाइरहेका छन्, भने अर्कोतर्फ उपराष्ट्रपति ह्यारिस समर्थक, डेमोक्र्याटिक पार्टी समर्थकहरूले ह्यारिसले चुनाव जित्ने देखाइ रहेका छन्। अघिल्ला चुनावहरूमा आएको सर्वेक्षणहरूलाई आधार मानेर यसपटक गरिएका सर्वेक्षणहरू हेर्ने हो भने आगामी राष्ट्रपति को हुनेछ भन्ने यसै भन्न सकिने अवस्था छैन। सन् २०१६ मा आएको सर्वेक्षणले हिलारी क्लिनटनलाई जित्ने देखाएको थियो, तर उनले चुनाव जितिनन्। मध्यमवर्गीय, अश्वेत, आप्रवासी, महिला तथा उदारवादीहरूको मत कमला ह्यारिसलाई जाने अनुमान गरिएको छ। यस्तै कट्टरपन्थी, पुरातनपन्थी, श्वेत अमेरिकनहरूको मत पूर्वराष्ट्रपति ट्रम्पलाई जाने अनुमान भइरहेका छन्। यस्तै अधिकांश पूर्वराष्ट्रपतिहरूको समर्थनसमेत ह्यारिसलाई छ। अमेरिकामा रजिष्टर भोटरहरू कटिबद्ध मतदाता मानिन्छन् भने अमेरिकी निर्वाचनको निक्र्योल स्विङ राज्य अर्थात् परिवर्तनशील नागरिक बस्ने राज्यले नै निर्णय गर्ने गरेको छ। जुन राज्यमा डेमोक्र्याट र रिपब्लिकन पार्टी समर्थकको स्थिर बहुमत हुँदैन्, ति राज्यहरू स्विङ राज्य हुन्। हालसम्मको राष्ट्रपतीय नतिजालाई हेर्दा त्यस्ता राज्यहरू नै निर्णायक हुने गरेका छन्। राष्ट्रपतिका उम्मेदवारहरूले यिनै स्विङ राज्यमा आफ्नो चुनावका बखत बढ्ता सभा समारोहहरू गरिरहेको पाइन्छ। अमेरिकामा स्विङ राज्य भन्नाले फलोरिडा, पेन्सलभेनिया, ओहायो, मिसिगन, विस्सकन्सिन, एरिजोना, जर्जिया र नर्थ क्यारोलिनालाई चिनिन्छ। यसपटक भर्जिनिया राज्यलाई निर्णायक राज्य मानिएको छ। यि उल्लेख भएका स्विङ राज्यबाट ९३ इलेक्टोरल छानिनेछन्। कति अमेरिकन नेपाली सहभागी हुँदै छन् ? यसपटक झन्डै १ लाख नेपाली मूलका अमेरिकन नागरिकहरू मतदानमा सहभागी हुँदैछन्। यसमध्ये ३० हजार नेपाली अमेरिकनहरू पहिलोपटक मतदानमा सहभागी हुँदै छन्। अमेरिकी सरकारको डिपार्टमेन्ट अफ होम ल्यान्ड सेक्युरिटीको तथ्यांकअनुसार ८७ हजार नेपालीले अमेरिकामा अंगिकृत नागरिकता प्राप्त गरेका छन्। बाँकी अमेरिकामै जन्मिएका दोस्रो पुस्ताका नेपाली मुलुका हुन्। मंगलबार अमेरिकी नागरिकले आफ्नो भावी राष्ट्रपति मात्रै निर्वाचित गर्दै छैनन्, उनीहरूले तल्लो सदन हाउस अफ रिप्रिजेन्टेटिभ, माथिल्लो सदन सिनेटका लागि समेत ३३ जना नयाँ सदस्य चयन गर्दै छन्। अमेरिकामा कुल ५ सय ३८ इलेक्टोर हुन्छन्। त्यो भनेको राष्ट्रपतिका उम्मेदवारले कम्तीमा २ सय ७० मत पाउनुपर्ने हुन्छ। आज हुने अन्तिम निर्वाचनमार्फत अमेरिकले पहिलो महिला राष्ट्रपति पाउँछ, या पूर्वराष्ट्रपति डोनाल्ड ट्रम्प दोस्रो कार्यकालका लागि राष्ट्रपति हुन्छन्, त्यो भने केही दिन कुर्नुपर्ने हुन्छ।"
बिना जानकारी जापान गएपछि मन्त्रीले दिए राजीनामा,"विराटनगर : कोशी प्रदेशका आन्तरिक मामिला तथा कानुनमन्त्री लिलाबल्लभ अधिकारीले बुधबार पदबाट राजीनामा दिएका छन्। मन्त्रिपरिषद्बाट भ्रमण स्वीकृत नगरी जापान गएको विषय विवादमा परेपछि उनले राजीनामा दिएका हुन्। मन्त्रालयमै आज पत्रकार सम्मेलनको आयोजना गरेर उनले राजीनामा घोषणा गरेका हुन्। अधिकारीले मुख्यमन्त्री हिक्मतकुमार कार्कीसमक्ष राजीनामा बुझाइसकेको जानकारी गराए। मन्त्री अधिकारी बिना अनुमति र बिना जानकारी जापान गएको विषय विवादमा परेको थियो। त्यही विवाद अधिकारीले पद गुमाउने अवस्थासम्म पुग्यो। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखिपठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भइरहेको छ। जापानमा हुने एक कार्यक्रममा सहभागी हुन भन्दै अधिकारी गत कात्तिक १३ गते त्यसतर्फ प्रस्थान गरेका थिए। उनी टोकियो महानगरले आयोजनामा भएको कार्यक्रममा जापान गएको बताइएको छ। नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको कोशी प्रदेश सरकारमा अधिकारी एमालेबाटै मन्त्री बनेका थिए।"
उपनिर्वाचनका लागि एमाले काठमाडौंले गर्यो उम्मेदवार सिफारिस,"काठमाडौं : नेकपा एमाले काठमाडौं जिल्ला कमिटीले आगामी उपनिर्वाचनका लागि उम्मेदवारको सिफारिस गरेको छ। जिल्ला कमिटीको आज बसेको बैठकले नगरकमिटीबाट आएका उम्मेदवारको नामलाई सर्वसम्मत निर्णय गर्दै सिफारिस गरेको हो। जिल्ला अध्यक्ष दीपक निरौलाले उपनिर्वाचनमा काठमाडौं जिल्लाका चार पदका उम्मेदवारको नाम सर्वसम्मत सिफारिस गरिएको जानकारी दिए। नगरकमिटीबाट सिफारिस भएका उम्मेदवारको नामलाई प्रदेश कमिटीमा पठाउने निर्णय गरिएको उनले बताए। उहाँनका अनुसार कीर्तिपुर नगरपालिकाको प्रमुखमा डा सुरेन्द्र मानन्धर, कीर्तिपुर वडा नं १ अध्यक्षमा हर्ष महर्जन र ४ मा बद्री बुढाथोकी तथा काठमाडौं महानगरपालिका१६ को अध्यक्षमा लक्ष्मीरत्न तुलाधरलाई उम्मेदवार बनाउने सर्वसम्मत सिफारिस गरेको छ। कीर्तिपुर नगपालिकाका दुवै वटा वडाको उम्मेदवार बनाउने निर्णय जिल्ला कमिटीलाई अधिकार रहेकाले निर्णय नै गरेको अध्यक्ष निरौलाले बताए। अध्यक्ष निरौलाले कीर्तिपुर नगपालिकाको प्रमुख र महानगरको वडाध्यक्षको निर्णय प्रदेश कमिटीले गर्ने भएकाले जिल्ला कमिटीले सिफारिस गरिएको बताए। अब एमाले बागमती प्रदेश कमिटीको बैठकले जिल्ला कमिटीबाट आएका सिफारिसको आधारमा निर्णय गर्नेछ। कीर्तिपुर नगरपालिकाका प्रमुख राजकुमार नकर्मीको निधन भएपछि उक्त पद खाली थियो। देशभरि आगामी मंसिर १६ गते देशभर रिक्त रहेका पदमा उपनिर्वाचन हुँदैछ।"
"समस्याग्रस्त सहकारीबारे बुझ्न सातवटै प्रदेशमा विज्ञ टोली खटाइने, कानुन सुधारका लागि बन्यो कार्यदल","काठमाडौं : समस्याग्रस्त सहकारीको स्थलगत अनुगमनका लागि सातवटै प्रदेशमा विज्ञ टोली खटाइने भएको छ। मुख्य सचिव एकनारायण अर्यालको संयोजकत्वमा बुधबार सहकारी संस्था बचत रकम दुरुपयोग सम्बन्धमा संसदीय विशेष छानबिन समितिको प्रतिवेदन कार्यान्वयन सम्बन्धमा बसेको बैठकले उक्त निर्णय गरेको हो। मुख्यमन्त्री अर्यालले उक्त जिम्मेवारी भूमिव्यवस्था, सहकारी तथा गरिवी निवारण मन्त्रालयलाई दिएका छन्। टोलीले समस्याउन्मुख सहकारी संस्थाहरूको स्थलगत अनुगमन गरी त्यस्ता संस्थाहरुको कारोबारको यथार्थ वस्तुस्थिति र जोखिमसमेत आकलन गरी प्रतिवेदन पेस गर्नुपर्नेछ। त्यसका लागि आवश्यक वित्तीय क्षेत्रमा काम गरेका जनशक्ति अर्थ मन्त्रालयले र अन्य जनशक्ति संघीय मामिला तथा सामान्य प्रशासन मन्त्रालयले उपलब्ध गराउने निर्णय भएको हो। टोलीमा सम्बन्धित प्रदेशको सहकारी हेर्ने रजिष्ट्रार वा अधिकृत कर्मचारी र सम्बन्धित स्थानीय तहको प्रमुख प्रशासकीय अधिकृतसमेत रहने व्यवस्था मिलाइएको छ। त्यस्तै सहकारी संस्था बचत रकम दुरुपयोग सम्बन्धमा संसदीय विशेष छानबिन समितिको प्रतिवेदनले औंल्याएका कानुनी सुधारका लागि कार्यदल गठन गर्ने निर्णयसमेत गरिएको छ। कार्यदलमा प्रधानमन्त्री कार्यालयका कानुन सचिव संयोजक र वित्तीय क्षेत्र हेर्ने अर्थ मन्त्रालयका सहसचिव, नेपाल राष्ट्र बैंकका वित्तीय सुपरीवेक्षण तथा नियमन क्षेत्र हेर्ने निर्देशक र सहकारी विभागका रजिस्ट्रार रहनेछन्। त्यस्तै प्रधानमन्त्री कार्यालयका सहसचिव नमराज घिमिरेलाई सदस्य सचिवको जिम्मेवारी तोकेको छ। उक्त कार्यदलले ३० दिनभित्र प्रधानमन्त्री तथा मन्त्रिपरिषद्को कार्यालयमा कानुनी सुधारको मस्यौदासहितको प्रतिवेदन पेस गर्नुपर्नेछ। त्यस्तै सहकारी संस्थाहरूको छुट्टै नियमनकारी निकाय गठन गर्न भूमिव्यवस्था, सहकारी तथा गरिबी निवारण मन्त्रालयले आवश्यक कारबाही तत्काल अगाडि बढाउन र सहकारी ऐन, २०७४ बमोजिमको बचत तथा कर्जा सुरक्षण कोष स्थापनाको लागि भूमिव्यवस्था, सहकारी तथा गरिबी निवारण मन्त्रालयले अर्थ मन्त्रालयसँग समन्वय गरी कोष स्थापनाको काम यथाशीघ्र टुंग्याउन निर्देशन दिइएको छ। बैठकमा प्रधानमन्त्री कार्यालयका सचिवद्वय राजकुमार श्रेष्ठ र फणिन्द्र गौतम, गृह मन्त्रालयका सचिव गोकर्णमणि दुवाडी, भूमि व्यवस्था मन्त्रालयका सचिव अर्जुनप्रसाद पोखरेल, अर्थ सचिव रामप्रसाद घिमिरे, राजस्व सचिव दिनेशकुमार घिमिरे, उद्योग वाणिज्य मन्त्रालयका सचिव गोविन्दबहादुर कार्की, नेपाल राष्ट्र बैंकका डेपुटी गर्भनर बमबहादुर मिश्रलगायत सहभागी थिए।"
नेपालभारत दीर्घकालीन विद्युत् व्यापार सम्झौता विरुद्धको रिट खारेज,"काठमाडौं : सर्वोच्च अदालतले नेपालभारतबीच भएको दीर्घकालीन विद्युत् व्यापार सम्झौताविरुद्ध परेको रिट निवेदन खारेज गरेको छ। ०८० पुस १९ गते नेपालमा दुवै देशका ऊर्जासचिवबीच २५ वर्षका लागि दीर्घकालीन विद्युत् व्यापार सम्झौता भएको थियो। उक्त सम्झौताविरुद्ध अख्तियार दुरुपयोग अनुसन्धान आयोगका पूर्वप्रमुख आयुक्त सूर्यनाथ उपाध्यायले रिट हालेका थिए। उनले सम्झौता खारेजको माग गर्दै ०८० फागुन १२ गते सर्वोच्चमा रिट निवेदन दिएका थिए। उपाध्यायले प्रधानमन्त्री, प्रधानमन्त्री तथा मन्त्रिपरिषद्को कार्यालय, ऊर्जा जल स्रोत तथा सिँचाइ मन्त्रालय, परराष्ट्र मन्त्रालय, अर्थ मन्त्रालय र कानुन न्याय तथा संसदीय व्यवस्था मन्त्रालयलाई प्रतिवादी बनाएर रिट निवेदन दिएका थिए। सर्वोच्चले उपाध्यायको रिट निवदेनलाई निर्देशनात्मक आदेश जारी गर्दै खारेज गरेको हो। मंगलबार भएको सुनुवाइमा प्रधानन्यायाधीश प्रकाशकुमार सिंह राउत र न्यायाधीशहरू सपना प्रधान मल्ल र महेश शर्मा पौडेलको पूर्ण इजलासले उक्त सम्झौता खारेज हुनुपर्ने मागसहित पेस भएको रिट निवेदन खारेज गरेको हो। नेपालभारतबीचको दीर्घकालीन सम्झौतामा २५ वर्षका लागि विद्युत् व्यापारसँगै भारतले आगामी १० वर्षमा १० हजार मेगावाट विद्युत् किन्ने उल्लेख छ। अघिल्लो वर्ष प्रधानमन्त्री पुष्पकमल दाहाल प्रचण्डको भारत भ्रमणमा भारतीय प्रधानमन्त्री नरेन्द्र मोदिले नेपालको १० हजार मेगावाट बिजुली किन्ने घोषणा गरेका थिए। प्रधानमन्त्री प्रचण्डको भारत भ्रमण लगत्तै नेपाली अधिकारीहरूले दीर्घकालीन पीपीएको मस्यौदा भारत समक्ष पेस गरेको थियो। अघिल्लो वर्षको जेठको अन्तिम साता नै दीर्घकालीन पीपीएका लागि नेपालभारतबीच प्रारम्भिक सम्झौतामा हस्ताक्षर भएको थियो। त्यसपछि भदौमा नेपालसँगको विद्युत व्यापार सम्झौता भारतको मन्त्रिपरिषदबाट अनुमोदन भएको थियो। पुसमा दुई देशबीच सम्झौतमा हस्ताक्षर भएको थियो।"
कोशीका मन्त्री लिलाबल्लभ अधिकारीले राजीनामा दिँदै,"विराटनगर : कोशी प्रदेशका आन्तरिक मामिला तथा कानुनमन्त्री लिला बल्लभ अधिकारीले पदबाट राजीनामा दिने भएका छन्। बिना अनुमति र बिना जानकारी जापान गएको विषयमा विवाद भएपछि मन्त्री अधिकारीले बुधबार नै राजीनामा दिने तयारी गरेका हुन्। मन्त्रालयमै केहीबेरमा पत्रकार सम्मेलनको आयोजना गरेर उनले पदबाट राजीनामा दिएको घोषणा गर्नेछन्। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखि पठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भइरहेको छ। जापानमा हुने एक कार्यक्रममा सहभागी हुन भन्दै अधिकारी गत कात्तिक १३ गते त्यसतर्फ प्रस्थान गरेका थिए। उनी टोकियो महानगरले आयोजनामा भएको कार्यक्रममा जापान गएको बताइन्छ। नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको कोशी प्रदेश सरकारमा अधिकारी एमालेबाटै मन्त्री बनेका थिए। विवादका कारण अधिकारी पद गुमाउने अवस्था आएको हो।"
सडक सुरक्षाको सवाल विश्वव्यापी चासोका रूपमा रहेको छ : मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले सडक सुरक्षाको सवाल विश्वव्यापी चासोको रुपमा रहेको बताएका छन्। साउदी अरबको राजधानी रियादमा भएको सडक सुरक्षा सम्बन्धी अन्तर्राष्ट्रिय सम्मेलनमा भाग लिएर आज साँझ नेपाल फर्किएका मन्त्री दाहालले सडक संरचनाहरूको सुरक्षा र संरचनाहरूको सुरक्षित उपयोग विश्वव्यापी सरोकार बनेको बताएका हुन्। त्रिभुवन अन्तर्राष्ट्रिय विमानस्थलको विशिष्ट कक्षमा कुराकानीका क्रममा उनले नेपालको सडक, सुरक्षा र भौगोलिक अवस्थाका बारेमा सम्मेलनमार्फत विश्व समुदायको ध्यानाकर्षण गराइएको पनि बताए। विश्वव्यापी चुनौती बनिरहेको जलवायु परिवर्तन, यसका असर र प्रभावका कारण समेत सडक सुरक्षामा चुनौती बढाइरहेको आफूले सम्बोधनका क्रममा उल्लेख गरेको मन्त्री दाहालले बताए। साउदी भ्रमणका क्रममा उनले त्यहाँका यातायात मन्त्री सालेह विन नासिरि अल साजेरसँग समेत भेटवार्ता गरे। त्यस भेटमा दुई देश बीच सडक एवम् पूर्वाधार निर्माणका विषयमा हुन सक्ने सहकार्यका बारेमा कुराकानी भएको जनाइएको छ। उनले साउदीको सडक प्राधिकरणले संयोजन गरेको सडक सुरक्षा सम्बन्धीको प्रविधि, परीक्षण, पूर्वाधार लगायतका बारेमा स्थलगत अवलोकन समेत गरेका थिए। मन्त्री दाहाललाई प्रवासी नेपाली मञ्चले स्वागत अभिनन्दन गरेको थियो भने साउदी अरबमा नेपाली श्रमिकका अवसर र चुनौती विषयक अन्तरक्रियालाई उनले सम्बोधन पनि गरे। त्यहाँ स्थित नेपाली राजदूतावासले गरेको कार्यक्रममा नेपाली समुदायका विभिन्न संघ, संस्था तथा सरोकारवाला निकायहरूका प्रतिनिधिहरूको सहभागिता रहेको थियो। इन्टरनेशनल रोड फेडेरेशन आईआरएफ ग्लोबल र साउदी अरबको यातायात मन्त्रालयले आयोजना गरेको सम्मेलनमा मन्त्री दाहालका सल्लाहकार हर्कराज राई, सूचना प्रविधि विज्ञ मनोज दाहाल समेत सहभागी भएका थिए।"
मोरङमा रोकेर राखेको म्याजिक भेनमा आगलागी,"विराटनगर : मोरङको बूढीगंगा गाउँपालिका२ मुस्लिम टोलमा रोकेर राखेको म्याजिक भेनमा मंगलबार राति अचानक आगलागी भएको छ। आगोले भेनमा पूर्णरूपले क्षति पुगेको प्रहरीले जनाएको छ। प्रदेश १०२००१ ज ३९४१ नम्बरको भेनमा राति ८ बजेतिर आगलागी भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार भेनका धनी एवं चालक सुनसरीको दुहबी नगरपालिका२ का ४६ वर्षीय अजुवा मियाँले ल्याएर बूढीगंगा२ स्थित छोरी रोजितनी खातुनको घरको अगाडि रोकेर राखेका रहेछन्। रोकेर राखेकै ठाउँमा अचानक आगलागी भएको जानकारी प्रहरीले प्राप्त गरेको थियो। आगलागीको जानकारी पाउनसाथ अनुसन्धानका लागि प्रहरी घटनास्थल पुगेको थियो। जिल्ला प्रहरी कार्यालय मोरङबाट इन्स्पेक्टर दीपक लिम्बू र इलाका प्रहरी कार्यालय नेमुवाबाट सइ प्रवीण खड्काको नेतृत्वमा खटिएको टोलीले स्थानीयको सहयोगमा आगो नियन्त्रणमा लिएको जानकारी डीएसपी जोशीले दिए। उनका अनुसार आगलागीबाट भेनको इन्जिन, सीट र बडीको भाग जलेर क्षति पुगेको छ। आगलागीमा ७ लाखभन्दा बढीको क्षति भएको प्रहरीको प्रारम्भिक अनुमान छ। आगलागीको कारण खुल्न नसकेको र घटनाको अनुसन्धान सुरु गरिएको जोशीले बताए। आगलागीबाट क्षति पुगेको म्याजिक भेन।"
रेड नोटिसपछि नेपाल झिकाइएका व्यक्ति जेल चलान,"काठमाडौं : इन्टरपोलबाट रेड नोटिस जारी गरी नेपाल झिकाइएका एक व्यक्ति मानव बेचबिखन मुद्दामा आज पुर्पक्षका लागि जेल चलान गरिएको छ। आकर्षक तलबको लोभ देखाएर भिजिट भिसामा नेपाली महिलालाई विदेशमा बेचबिखन गरेको जाहेरीपछि पक्राउ परेका धनुषाका दिलीप राउतलाई इन्टरपोलमार्फत सोमबार नेपाल ल्याइएको थियो। उनलाई आज काठमाडौं जिल्ला अदालतमा पेस गरिएकामा अदालतले आजै पुर्पक्षका लागि कारागार चलान गरेको प्रहरीको मानव बेचबिखन अनुसन्धान ब्युरोका प्रवक्ता, प्रहरी उपरीक्षक भावेष रिमालले जानकारी दिए। उनका अनुसार अनुसन्धानका क्रममा राउतले सुरुमा महिलालाई दुबईको कम्पनीमा मासिक ४० हजारसम्म तलब हुने प्रलोभन देखाई भिजिट भिषामा दुबई पुर्याएर आफू बस्ने फ्ल्याटमा बन्धक बनाई घरेलु काममा लगाई चरम श्रम शोषण र यौन शोषण गरेका पाइएको छ। त्यसपछि युएईमा भन्दा कुवेतमा राम्रो तलब हुन्छ, अफिसमा क्लिनरको सजिलो काम हो भनेर दुबईबाट कुवेतमा लगी कुवेतस्थित एजेन्ट अफिसमा मानव बेचबिखन गरी बन्धक बनाई चरम श्रम र यौन शोषण गरेको पनि पाइएको प्रहरीले जनाएको छ। आफू बेचिएको थाहा पाएपछि पीडितले नेपाल फिर्ता गराउन अनुरोध गर्दा आरोपी राउतले पैसा मागेपछि उनले मागेबमोजिक रु छ लाख ७५ हजार रकम बुझाई नेपाल फर्कन सफल भएका थिए। त्यसपछि पीडितले गत जेठ ३१ गते ब्युरोमा जाहेरी दरखास्त दिएपछि राउतको खोजी सुरु भएको थियो। आवश्यक अनुसन्धान गर्दा रावत कुवेतमा रहेको भन्ने जानकारी पाएलगत्तै ब्युरोले नेपाल प्रहरीको अपराध अनुसन्धान विभाग (इन्टरपोल शाखा) मार्फत गएको असोज १८ गते रेड नोटिस जारी भएको थियो। सोही आधारमा कुवेतस्थित इन्टरपोल शाखाको सहयोगमा उनलाई पक्राउ गरी सोमबार नेपाल झिकाइएको प्रहरी उपरीक्षक रिमालले बताए। अदालत पेस गरिएकोमा आजको थुनछेक आदेशले उनलाई कारागार चलान गरिएको रिमालले जानकारी दिए।"
कैलालीको गोदावरीबाट गोलीसहितका बन्दुक बरामद,"धनगढी : कैलाली प्रहरीले गोदावरी नगरपालिकाको तखरेगथाउँबाट गोलीसहितका दुई थान भरुवा बन्दुक बरामद गरेको छ । अस्थायी प्रहरी पोष्ट गोदावरीबाट खटिएको प्रहरी टोलीले कैलालीको गोदावरी नगरपालिकामा पर्ने चैतडा सामुदायिक जंगलको खोल्सोमा लुकाईछिपाई राखेको अवस्थामा २ थान भरुवा बन्दुक बरामद गरेको हो । जिल्ला प्रहरी कार्यालय कैलालीले दिएको जानकारी अनुसार २ थान भरूवा बन्दुक, सोही बन्दुक नजिकै रहेको कालो रङको झोलाभित्र ४ ओटा फलाम र ४ ओटा सिसाको गोली र २ सय ग्राम बारुद पनि बरामद गरिको छ । प्रहरीले बन्दुक बरामद भएको सामुदायिक वनको नजिकै घर भएका लालबहादुर बुढामगरलाई नियन्त्रणमा लिएर अनुसन्धान सुरु भएको जनाएको छ । चुरे आसपासमा सिकार गर्नका लागि बन्दुकहरू लुकाएर राखिएको हुनसक्ने अनुमान प्रहरीले गरको छ ।"
"बसको ठक्करबाट एक जनाको मृत्यु, दुईको अवस्था गम्भीर",भरतपुर : रत्ननगर नगरपालिका२ सब्जिमण्डीमा बसले मोटरसाइकललाई ठक्कर दिँदा एक जनाको मृत्यु भएको छ। खैरहनीबाट टाँडीतर्फ आइरहेको बसले मोटरसाइकललाई ठक्कर दिँदा एक जनाको मृत्यु भएको र दुई जना गम्भीर घाइते भएका छन्। घाइतेमध्ये रत्ननगर१३ अमिलियाका २१ वर्षीय सुनिल पौडेलको चितवन मेडिकल कलेजमा उपचारका क्रममा मृत्यु भएको जिल्ला प्रहरी कार्यालय चितवनले जनाएको छ । सोही ठाउँका २० वर्षीय साहिल परियार र २१ वर्षीय सञ्जय लामा गम्भीर घाइते छन् । उनीहरुको चितवन मेडिकल कलेजमा उपचार भइरहेको छ । बस चालकलाई प्रहरीले नियन्त्रणमा लिएको प्रहरीको भनाई छ ।
करेन्ट लागेर वृद्धको मृत्यु,सिन्धुली : करेन्ट लागेर वृद्धको मृत्यु भएको छ। मृत्य हुनेमा दुधौली नगरपालिका११ तल्लो धनसरीका ६० वर्षीय गोविन्द नाथ अधिकारी रहेका छन्। तल्लो धनसरीबाट सातपत्रे गाउँ जाने कच्ची सडकमा बिजुलीको पोलबाट चुँडिएको तारबाट करेन्ट लागेर उनको बुधबार बिहान मृत्यु भएको हो। घटनाबारेमा अनुसन्धान भइरहेको प्रहरीले जनाएको छ।
साढे १८ लाख खर्च गरेर घडीअर्वा छठघाटको सजावट,"वीरगन्ज : छठ पूजामा सजावटका लागि नेपालमै प्रसिद्ध रहेको वीरगन्जको घडीअर्वा पोखरी छठघाटको सम्पूर्ण तयारी पूरा भएको छ। छठपूजा व्यवस्थापन समितिले बुधबार साँझ पत्रकार सम्मेलन गरी यस बारे जानकारी गराएको हो। पत्रकार सम्मेलनमा समितिका अध्यक्ष दिलिप साह कानुले छठघाटको व्यवस्थापन र सजावटको काम पूरा भएको जानकारी गराए। उनले यसपालि छठघाटको सजावट र व्यवस्थापनमा गरी करिब १८ लाख ४४ हजार रुपैयाँ खर्च हुने अनुमान गरिएको बताए। टेण्टपण्डालमा ७ लाख ८१ हजार, परिसर बाहिरको बत्ती सजावटमा ९० हजार, भिडियोग्राफीमा ३५ हजार, पुरस्कारमा ४ लाख ८४, सरसफाइमा ७५ हजार रुपैयाँ खर्च हुने समितिका कोषाध्यक्ष कन्हैया गुप्ताले जानकारी गराए। समितिका सचिव लखनलाल साह अनुसार, छठघाटमा व्रतालु, दर्शनार्थी र भक्तजनहरूको सुरक्षा सहजताका लागि नेपाल प्रहरी, सशस्त्र प्रहरी र म्यादी प्रहरी गरी १ सय १० सुरक्षाकर्मी र घडीअर्वा स्पोर्ट क्लबका ४० जना स्वंयसेवक परिचालन गरिनेछ। यस्तै छठघाट परिसरमा १६ वटा सीसीटीभी क्यामेरा जडान गरिएको साहले जानकारी गराए। सादा पोसाकमा पनि प्रहरी परिचालन गरिने उनले बताए। गत वर्षको छठमा छठघाट सजावट र व्यवस्थापनमा १६ लाख २८ हजार ४५२ रुपैयाँ खर्च भएको र आम्दानीबाट खर्च कटाएर ७ लाख १० हजार रुपैयाँ बचतपनि भएको समितिका कोषाध्यक्ष गुप्ताले पत्रकार सम्मेलनमा जानकारी गराए।"
पर्खालले किचेर नाबालिकाको मृत्यु,विराटनगर : मोरङको रंगेलीमा पर्खालले किचेर बुधबार साँझ नाबालिकाको मृत्यु भएको छ। प्रहरीका अनुसार घटना साँझ ५:२५ बजेतिरको हो। इँटाको पर्खाल ढलेर किच्दा रंगेली नगरपालिका८ निचामारीका कसरलाल ताजपुरियाकी २ वर्षीया छोरी शोभा ताजपुरियाको मृत्यु भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार कूल मन्दिरलाई बार लगाउन घरसँगै टाँसेर बनाइएको पर्खाल ढलेर खेल्दै गरेको नाबालिकालाई किचेको हो। गम्भीर घाइते भएकी नाबालिकालाई बुवा कसरलालले उपचारका लागि रंगेली अस्पताल ल्याएका थिए। अस्पताल पुर्याउनसाथ साँझ ५:४५ बजेतिर चिकित्सकले मृत घोषित गरेको जानकारी जोशीले दिए। शवको पोस्टमार्टम रंगेली अस्पतालमै गरिने भएको छ। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले घटनास्थल लासजाँच मुचुल्कासहितको कानुनी प्रक्रिया पूरा गरी घटनाको थप अनुसन्धान अघि बढाएको डीएसपी जोशीले बताए।
भ्रमण दलमा नक्कली कर्मचारी मिसिएपछि मन्त्रीले दिए राजीनामा,"विराटनगर : कोशी प्रदेशका आन्तरिक मामिला तथा कानुनमन्त्री लिलाबल्लभ अधिकारीले बुधबार पदबाट राजीनामा दिएका छन्। मुख्यमन्त्री हिक्मतकुमार कार्कीलाई राजीनामा बुझाएपछि पत्रकार सम्मेलन गरेर औपचारिक घोषणा गरेका हुन्। कोशी प्रदेश सरकारका प्रवक्तासमेत रहेका मन्त्री अधिकारी कात्तिक ११ गते जापान गएका। कात्तिक १६ गते नेपाल फर्किएका उनले भ्रमण कूटनीतिक मर्यादाविपरीत भनेर आलोचना भएपछि राजीनामा दिएका हुन्। मैले नैतिकताका आधारमा राजीनामा दिएको हुँ। भ्रमणमा विवाद हुने देखेर मैले यो कदम चालेको हुँ। कसैले राजीनामा मागेर दिएको हैन, राजीनामापछिको पत्रकार सम्मेलनमा मन्त्री अधिकारीले भने। उनकै भनाइलाई आधार मान्ने हो भने मन्त्री अधिकारीलाई जापानको टोकियो महानगरपालिकाको कार्यक्रममा सहभागी हुनका लागि निम्तो आएको थियो। अक्टोबर २९ देखि नोभेम्बर ३ सम्मको कार्यक्रममा सहभागी हुनेगरी चाँजोपाँचो मिलाएर आयोजकले उनलाई बोलाएको हो। खर्च आयोजकले बेहोर्ने सर्त रहेको मन्त्री अधिकारी बताउँछन्। अधिकारीका अनुसार भिसा २५ अक्टोबरमा लाग्यो। २७ अक्टोबर अर्थात कात्तिक ११ गते उनी जापानका लागि उडे। तर, कार्यक्रममै नपुगी लगतै नेपाल फर्किए। आफू जापान पुगेपनि निम्ता गरिएको कार्यक्रममा सहभागी नभएको मन्त्री अधिकारी बताउँछन्। एक्लै सहभागी हुने भनेर हिँडेको कार्यक्रममा मन्त्रालयका कर्मचारी हौं भन्दै तीन जना नक्कली सहभागी थपिएको उनले बताए। टोकियोको कार्यक्रममा मन्त्रीको हैसियतमा एक्लै जाने र सम्पूर्ण खर्च आयोजकले बेहोर्ने जानकारी व्यवस्थापकले उनलाई गराएका थिए। तर, हङकङ पुगेपछि तीन जना नक्कली सहभागी थपिएको उनी बताउँछन्। भ्रमण दलको सदस्य भन्दै खोटाङका जनक राई, दावा शेर्पा र रसुवाका कञ्चन देवकोटा थपिएको अधिकारीले बताए। उनका अनुसार तीनै जनासँग आन्तरिक मामिला तथा कानुन मन्त्रालयको कर्मचारीको परिचयपत्र थियो। एक्लै हिँडेको भ्रमण दलमा नक्कली कागजातसहित तीन जना थपिएपछि आफू झस्किएको र उनीहरुलाई साथमै लिएर नेपाल फर्किएको अधिकारीले बताए। अधिकारीले हङकङ पुगेपछि दलालको समूहले आफूसँगै तीन जनालाई जापान पठाएको थाहा भएको बताए। नक्कली कागजात बनाएर तीन जनालाई पठाएपछि जापान पुगेपनि कार्यक्रममा नपुगी विमानस्थलबाटै नेपाल फर्किएको अधिकारीको भनाइ छ। मन्त्रालयका कर्मचारी त म चिन्छु। तीन जना परिचय गर्न आएपछि म झस्किँए। हङकङबाट फर्कन खोजें। तर, ट्रान्जिट भएकाले मिलेन। टोकियो पुग्नै पर्ने भयो, अधिकारी भन्छन् ,कायक्रममा सहभागी हुन गइन। कार्यक्रममा गएको भए ती व्यक्ति उतै लुक्ने थिए। नेपाल फर्किएर प्रहरीको जिम्मा लगाएँ। तीन जना नक्कली सहभागी र उनीहरुले बनाएको मन्त्रालयको परिचयपत्रका बारेमा आफूलाई थाहा नभएको उनले बताए। धेरै कुरा मेरो जानकारीमा भएन। प्रहरीले अनुसन्धान गर्दैछ, अधिकारीले भने, घटनाको अनुसन्धानका लागि प्रहरी महानिरीक्षकलाई पनि जानकारी गराएको छु। अन्य प्रहरी अधिकारीलाई पनि भनें। नक्कली कागजात बनाएर तीन जनालाई हङकङमा आफूसँगै पठाएको थाहा पाएपछि त्यहीँबाट नेपाल प्रहरीको विशेष ब्युरोका डीआईजी राजन अधिकारीलाई जानकारी गराएको मन्त्री अधिकारीको भनाइ छ। विशेष ब्युरोसँग समन्वय गरेर ती व्यक्तिलाई अनुसन्धानका लागि प्रहरीको जिम्मा लगाएको उनले बताए। प्रहरी विशेष ब्युरो स्रोतले पनि मन्त्री अधिकारीले तीन जनालाई अनुसन्धानका लाग जिम्मा लगाएको जनाएको छ। उहाँले (मन्त्री अधिकारी) जानकारी गराएपछि तीन जनालाई नियन्त्रणमा लिएर अनुसन्धान एवं कारबाहीका लागि पठाएका छौं, विशेष ब्युरो स्रोतले भन्यो, काठमाडौं प्रहरी परिसरले यस विषयमा थप अनुसन्धान गरिरहेको छ। काठमाडौं प्रहरीका प्रवक्ता एसपी नवराज अधिकारीले भने यस विषयमा केही पनि जानकारी नभएको बताए। अरु नै कार्यालयबाट अनुसन्धान हुँदैछ कि ? अनुसन्धानका लागि यहाँ पठाएको थाहा छैन। पठाएछन् भने भनौंला, अधिकारीले भने। मन्त्री अधिकारी भने देशप्रति गद्धारी गर्न हुँदैन भनेर आफूले तीन जनालाई नेपाल फिर्ता ल्याएर प्रहरीको जिम्मा लगाएको बताउँछन्। उनले नक्कली सहभागी भनेर भनेका व्यक्तिले मन्त्रालयको परिचयपत्र कसरी बनाए वा नक्कली कागजात कसरी हात पारे भनेर खुलेको छैन। मैले नचिनेका मान्छे हुन्। तर, म नै सहभागी हुने कार्यक्रममा गएको थाहा पाएँ। मन्त्रालयको कर्मचारी परिचयपत्र पनि रहेछ, अधिकारी भन्छन्। उनको राजीनामा पत्रमा भने २०८१ सालको तिहार बिदाको समयमा आफूले गरेको निजी जापान भ्रमणका क्रममा केही प्रक्रियागत विषयमा प्रश्न उठेपछि उच्च नैतिकताका आधारबाट मन्त्री पदबाट राजीनामा दिएर सहयोग पुर्याएको उल्लेख छ। मन्त्रिपरिषद्बाट भ्रमण स्वीकृत नगरी जापान गएका मन्त्री अधिकारीले फर्किएर पदबाट राजीनामा दिएका हुन्। उनी बिना अनुमति र बिना जानकारी जापान गएपछि विवादमा तानिएका छन्। त्यही विवाद अधिकारीले पद गुमाउने अवस्थासम्म पुग्यो। मन्त्रीहरूले विदेश भ्रमणमा जाँदा प्रधानमन्त्री तथा मन्त्रिपरिषद्को कार्यालयमार्फत परराष्ट्र मन्त्रालयको सहमति लिनुपर्ने र विदेश भ्रमणको सहमतिका लागि परराष्ट्र मन्त्रालयमा लेखिपठाउँदा प्रदेश मन्त्रिपरिषद्को निर्णयसहित पठाउनुपर्ने व्यवस्था छ। तर, मन्त्रिपरिषद्को निर्णय बिना नै जापान पुगेर फर्किएको भनेर मन्त्री अधिकारीको आलोचना भइरहेको छ। नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको कोशी प्रदेश सरकारमा अधिकारी एमालेबाटै मन्त्री बनेका थिए। उनी गत जेठ ३ गते मन्त्री बनेका थिए।"
नक्कली नोटको कारोबारमा संलग्न रहेको आरोपमा सञ्चालक पक्राउ,काठमाडौं : नक्कली नोटको कारोबारमा संलग्न रहेको आरोपमा सुनचाँदी पसलका सञ्चालक पक्राउ परेका छन्। चाँदीको जस्तो देखिने नक्कली नोटको कारोबारमा संलग्न रहेको अभियोगमा भक्तपुरको सूर्यविनायक नगरपालिका८ सिपाडोलस्थित ईन्द्र ज्वेलर्स सुनचाँदी पसलका सञ्चालक भक्तपुर नगरपालिका७ का ३० वर्षीय सोहिल शाक्यलाई मंगलबार प्रहरीले पक्राउ गरेको हो। काठमाडौं उपत्यकाका विभिन्न स्थानहरूमा नेपाल राष्ट्र बैंकबाट जारी गरेको नेपाली एक हजार र ५ सय दरका नोट जस्तो देखिने चाँदीको नक्कली नोटहरू (खोटा मुद्रा) निर्माण गरी कारोबार समेत भइरहेको भन्ने सूचनाको आधारमा केन्द्रीय अनुसन्धान ब्यूरोबाट खटिएको प्रहरीले उनलाई पक्राउ गरेको हो। प्रहरीले उनको पसलबाट सेतो प्लाष्टिकले लेमिनेसन गरेको चाँदीको जस्तो देखिने नेपाली एक हजार दरका १ सय १३ थान र ५ सय दरका २८ थान नक्कली नोटहरू फेला पारी बरामद गरेको छ। यस सम्बन्धमा प्रहरीले आवश्यक अनुसन्धान गरिरहेको छ।
छठ पर्वका लागि सीमावर्ती मेची नदीसहित झापाका खोला किनार सिंगारिँदै,"झापा : नेपालभारत सीमा भएर बग्ने मेची नदीसहित झापा जिल्लाका विभिन्न नदी तथा खोला किनार छठ पर्वका लागि धमाधम सँगारिँदैछ । भोलि (बिहीबार) बेलुका अस्ताउँदो सूर्य र शुक्रबार बिहान उदाउँदो सूर्यलाई अर्घ्य दिँदै मनाइने मधेसवासीको मुख्य चाड छठ पर्व हर्षोल्लासका साथ मनाउन सीमावर्ती मेचीसहित बिरीङ, मावा, कमल, कनकाई, माई, निन्दा, हडिया, अदुवा, देउनियाँ लगायतका नदी किनारहरू नयाँ बेहुलीझैँ सिँगारिँदैछ । झापाकै सबैभन्दा फराकिलो र लामबद्ध छठ पर्व मनाइने मेची नदी किनारमा नेपाल र भारत दुवै देशका व्रतालु परिवार घाट (पूजा स्थल) निर्माणमा जुटेका छन् । भद्रपुर ५ स्थित मेची नदी किनारको मसानघाटदेखि मेची पुलको मुख्य प्रवेशद्वार हुँदै देवी बस्तीसम्मको करिब डेढ किलोमिटरसम्म अन्दाजी ५ हजार घाट निर्माण हुने मैथिल समाज भद्रपुरका अध्यक्ष रमेशचन्द्र झाले जानकारी दिए । मसानघाट पूर्व नदी किनारमा भारतीय नागरिकले पूजा स्थल बनाएका छन् । पूजा स्थलमा पण्डाल, केराको बोट, विभिन्न प्रकार फुल, विभिन्न रङ्गका अबिरसहित झिलिमिली बत्ती लगाएर सजावट गरिने काम बिहीबार दिउँसोसम्म सकिने अध्यक्ष झाको भनाई छ । दुवै देशका व्रतालु परिवारले मेची नदीलाई सङ्गम स्थल बनाएर सूर्य भगवानको पूजा आराधना गर्दै आइरहेकोले भद्रपुरमा मनाइने छठको छुट्टै रौनक छ । नदी पूर्वपट्टिबाट बगिरहेकोले नदी तर्न छुट्टै अस्थायी बाँसको पुल बनाउन आवश्यक नरहेको बताउँदै अध्यक्ष झाले भने, नदीमा किनार झिलिमिली बनाउन ३५ वटा टावरमा बिजुली बत्ति जडान गरिएका छौँ । नदी किनारको सरसफाइ, खानेपानी व्यवस्थापन, बिजुली बत्ती, सुरक्षा बिट, स्वागत गेट, बाजा, हेल्प डेस्क, सूर्य भगवानको मूर्ति स्थल निर्माण गर्न अनुमानित साढे ७ लाख रुपैयाँ खर्च लाग्ने उनले बताए । उता देवीबस्ती क्षेत्रमा घाट व्यवस्थापन कार्यलाई तिहार अघि देखि नै तीव्रता दिएको युनिक समूहका अध्यक्ष प्रकाश राजवंशीले बताए । समूहले दुई हजार फुट घाट निर्माण गरेको छ । समूहले सो बापत व्रतालु परिवारसँग ५ फुट घाटको ५ सयदेखि ८ सय रुपैयाँसम्म लिने र गरिब तथा विपन्न परिवारका लागि आवश्यकता अनुसार घाट निःशुल्क उपलब्ध गराइने अध्यक्ष राजवंशीले बताए । बिजुली बत्तीका लागि १० वटा टावर, पण्डाल, प्रहरी बिट, चिया स्टल, सूर्य नारायण मन्दिर रंगरोगन, भजन सन्ध्या, पूजा खर्च गरी अनुमानित साढे ३ लाख खर्च हुने उनको भनाई छ । मेचीमा मधेसी समुदायबाहेक अहिले साझा पर्वको रूपमा पहाडी, मारवाडी, बङ्गाली, राजवंशीलगायतका समुदायले सामूहिक रुपमा छठ पर्व मनाउँदै आइरहेका छन् । यहाँ भारतसहित देशका विभिन्न जिल्लाबाट करिब ५० हजार बढी भक्तजन आउने अनुमान छ । मेची नदीको शान्ति सुरक्षालाई मध्यनजर गरी दुई सय जनाको हाराहारीमा सशस्त्र र नेपाल प्रहरी तैनाथ गरिने छ । छठमा हुन सक्ने आपराधिक तथा उच्छृखंल गतिविधि रोक्न नेपाल प्रहरी, ट्राफिक प्रहरी, सादा पोसाक, रिजब टोलीसहित एक सय बढी परिचालन गरिने वडा कार्यालय भद्रपुरका इन्स्पेक्टर लोककृष्ण दाहालले जानकारी दिए । उनका अनुसार पूजाको सामग्री बोक्ने तीन पाङग्रे (ठेला भ्यान) र अशक्त, ज्येष्ठ नागरिकको हकमा सिटी सफारीलाई घाटसम्म जाने दिने सुरक्षा योजना बनाइएको बताए । दुई पाङग्रे, चार पाङग्रे र ६ पाङग्रे सवारी साधनाको हकमा देबीवस्तीको पशुपति प्रावि नजिकै रोकिने र भन्सार अगाडिबाट जाने ती सवारीसाधनलाई भद्रपुर माविमा पार्किङ गराइनेछ । मेचीमा ५० बढी सशस्त्र प्रहरी परिचालन गरिने सशस्त्र प्रहरी बल नेपाल, प्रस्तावित सीमा सुरक्षा गुल्म भद्रपुरका डीएसपी रमेश भुवाजीले जानकारी दिए । सीमावर्ती नाका भएकोले भारतीय एसएसबीसँग पनि समन्वयका लागि छलफल भइसकेको उनले बताए । पहिलो पटक गंगा आरती हुने छठ पर्वलाई मध्यनजर गरी भद्रपुर५ देवीवस्तीस्थित मेची नदी किनारमा गंगा आरती गर्न लागेको भद्रपुर ५ नम्बर वडाध्यक्ष बन्धु कार्कीले जानकारी दिए । भद्रपुर नगरपालिका, वडा कार्यालय र युनिक समूहको आयोजनामा छठ पर्वमा पहिलो पटक भजन सन्ध्यासहित आरती गर्न लागेको वडाध्यक्ष कार्कीले बताए । बेलुका अस्ताउँदो सूर्यलाई अर्घ्य दिएपछि आरती गरिने र आरतीमा ५ जनाको स्थानीय टोली हुनेछ, उनले भने । यसअघि कार्की परिवारले मेचीमा गंगा आरतीको आयोजना गरेका थिए । कलात्मक प्रतीक्षालय निर्माण भद्रपुर५ स्थित देवीवस्तीको सूर्यनारायण मन्दिर नजिकै कलात्मक प्रतीक्षालय निर्माण गरिएको छ । धार्मिक र पर्यटकीय स्थलको रुपमा विकास गर्न मन्दिर आकृतिमा कलात्मक प्रतीक्षालय निर्माण गरिएको र सो प्रतीक्षालय छठ पूजाकै दिन उद्घाटन गरिने वडा अध्यक्ष बन्धु कार्कीले बताए । प्रतीक्षालय निर्माणका लागि वडा कार्यालयको अनुमानित साढे ६ लाख रुपैयाँमा बजेट खर्च भएको उनको भनाई छ । नदी किनारलाई मेची निर्भर पार्कको रुपमा विकास गर्न वडा कार्यालय लागि परेको बताउँदै उनले भने, अब छिट्टै नदी किनारमा फुड फेस्टिभल लगाउने योजनामा छौँ ।"
भक्तपुरमा मोटरसाइकलले ठक्कर दिँदा पैदलयात्रीको मृत्यु,काठमाडौं : भक्तपुरको सूर्यविनायक नगरपालिका५ कटुञ्जे चोकमा बुधबार भएको दुर्घटनामा एक जनाको मृत्यु भएको छ। साँझ सूर्यविनायकबाट सल्लाघारीतर्फ जाँदै गरेको वाग्मती प्र ०२०२१प ८१२७ नम्बरको मोटरसाइकलले पैदलयात्रीलाई ठक्कर दिँदा भक्तपुर नगरपालिका६ भोलाछें घर भई हाल भक्तपुर कटुञ्जे बस्ने ६९ वर्षीया विमला प्रधानांगको मृत्यु भएको जिल्ला प्रहरी परिसर भक्तपुरका प्रहरी नायब उपरीक्षक ढुण्डीराज नेउपानेले जानकारी दिए। दुर्घटनालगत्तै मोटरसाइकलसहित फरार चालक रामेछाप सुनापाती गाउँपालिका५ घरभई हाल चाँगुनारायण नगरपालिका१ दुवाकोट बस्ने २६ वर्षीय दिपक मानन्धरलाई पक्राउ गरी प्रहरी वृत्त जगातीको हिरासतमा राखेर अनुसन्धानसहित थप कार्य अगाडि बढाइरहेको उनले जानकारी दिए।
रुकुमबाट काठमाडौं जाँदै गरेको बस बागलुङमा दुर्घटना,बागलुङ : रुकुम पूर्वबाट काठमाडौं जाँदै गरेको बस बागलुङको निसीखोला गाउँपालिका६ जाहुलेपानीमा दुर्घटना भएको छ। ना ८ ख ८४१४ नम्बरको रात्रि बस बुधबार दिउँसो मध्यपहाडी लोकमार्गमा दुर्घटना हुँदा २१ जना घाइते भएको जिल्ला प्रहरी कार्यालय बागलुङले जनाएको छ। जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक विजय यादवले प्रहरी घटनास्थलमा पुगेर उद्धार गरिरहेको बताए। उनले बसमा ४५ जना सवार रहेको जानकारी दिए। घाइतेहरूको उपचारको लागि प्राथमिक स्वास्थ्य केन्द्र बुर्तिबाङ पठाइएको र नामावली खुल्न बाँकी रहेको डीएसपी यादवले बताए।
सडकको गरियो नम्बरिङ,"नुवाकोट : टोल तथा सडकको पहिचानका लागि नुवाकोटमा सडकको नम्बरिङ कार्य गरिएको छ। विदुर नगरपालिकाबाट आफ्ना वडाहरूमा रहेका बाहिरी तथा भित्री सडकहरूको नम्बरिङ कार्य गरिएको हो। यसबाट आन्तरिक तथा बाह्य पर्यटकहरूलाई सुविधा भएको छ। ऐतिहासिक विदुर नगरपालिकामा १३ वटा वडा रहेका छन्। सबै वडामा मिश्रित समुदायको बसोबासका साथै पहाडी संरचना छ। पर्यटन प्रवर्द्धनको उद्देश्यसहित सो कार्यको थालनी गरिएको नगरपालिकाले जनाएको छ। विभिन्न साझेदारहरूसँगको सहकार्यमा विदुर नगरपालिकाका वडाहरूमा गरिएको सडक नम्बरिङको मेयर राजन श्रेष्ठले शुभारम्भ गरेका छन्। पर्यटन प्रवर्द्धनका लागि सहयोग पुग्ने उद्देश्यले सञ्चालन गरिएको उक्त कार्यको थालनीसँगै आन्तरिक तथा बाह्य पर्यटकहरूलाई स्थानीय सडक, टोल तथा वडाको जानकारी हुने मेयर श्रेष्ठको भनाइ छ।"
तीन जनाको शव फेला,काठमाडौं : तीन जिल्लामा तीन जनाको शव फेला परेको छ। नवलपरासी पूर्वको गैंडाकोट नगरपालिका६ बोटेटोलस्थित नारायणी नदीको किनारमा चितवन भरतपुर महानगरपालिका७ उज्वल टोल बस्ने ५० वर्षीय दधिराम अधिकारी बुधबार मृत अवस्थामा फेला परेका छन्। यसैगरी सिन्धुलीको मरिण गाउँपालिका२ स्थित मरिण खोलामा सोही गाउँपालिका३ बस्ने ७० वर्षीय आईते माझी बुधबार मृत अवस्थामा फेला परेका छन्। यस्तै प्युठानको स्वर्गद्धारी नगरपालिका९ डिबाङ बस्ने ६५ वर्षीय गजे खत्री प्युठान नगरपालिका१ स्थित बलबाङमा बुधबार मृत अवस्थामा फेला परेका छन्। खत्रीलाई स्वर्गद्धारी नगरपालिका९ स्थित माडी खोलाले बगाएको भन्ने खबर प्राप्त हुनासाथ अस्थायी प्रहरी पोस्ट लामाचौरबाट खटिएको प्रहरीले स्थानीयको सहयोगमा खोजी गर्ने क्रममा उनको शव फेला परेको हो। घटनाबारे अनुसन्धान भइरहेको प्रहरीले जनाएको छ।
छठको मुख्य पूजाका लागि घाट सजाउँदै,"महोत्तरी : छठको मुख्य पूजा गर्नका लागि गौशाला नगरपालिकाले घाट निर्माणका लागि तदारुकता देखाएको छ। गौशाला नगरपालिकाले दुई वटा जेसिभीलाई २४ सैं घण्टा घाट निर्माणका लागि खटाइएको छ। गौशालाका मेयर डा दीपेन्द्र महतोको अनुसार यहाँका १२ वटै वडामा घाट निर्माणको क्रममा आवश्यक परेको खण्डमा नगरपालिकाले २४ औं घण्टा निःशुल्क रूपमा जेसिवी उपलब्ध गराउँदै आएको छ। महापूजा छठका लागि यहाँका मुख्य जलाशयको रूपमा रहेको निगौल ठाकुर पोखरी, मरहा नदी, मल्हनियाँ पोखरी, वान्हटोल पोखरी लगायतका स्थानमा रहेको घाटलाई यसअघि नै मर्मत सम्भार गरिसकेको मेयर डा महतोले बताए। मटिहानी नगरपालिकामा पनि पूजास्थल (घाट)लाई बन्दोबस्तका लागि नगरपालिकाले पहल गर्दै आएको नगरप्रमुख हरिप्रसाद मण्डलले बताए। उनका अनुसार यहाँका हरेक घाटलाई आफूले निरीक्षण गर्दै आवश्यक बन्दोबस्त गर्दै आएको मेयर मण्डलले धारणा राखेका छन्। चन्दा उठाएर घाटलाई सजाउँदै गौशालामा अधिकांश स्थानमा चन्दा उठाएर भए पनि छठपूजाका लागि घाट सजाउँदै आएको छ। पूजाको क्रममा सन्ध्या अर्धदेखि भोरका अर्घ्य दिइने समयसम्म घाटमा नै बस्नुपर्ने भएकोले घाटलाई व्यवस्थित गर्नका लागि चन्दा उठाउँदै आएको गौशाला नगरपालिका१ का सिकेन्द्र साहले बताए। उनका अनुसार यहाँ ठाउँ अनुसार १ हजार रुपैयाँदेखि ६ सय रुपैयाँसम्म चन्दा उठाएर सामूहिक रूपमा घाट सजाउँदै आएको छ। रातिको समयमा व्रतालुलाई घाटमा नै जाग्राम बस्नुपर्ने भएको रातिको समयमा टेन्ट, पण्डाल, बिजुली बत्तीको बन्दोबस्त लगायत मनोरञ्जनको व्यवस्थापनका लागि सो रकम खर्चिदै आएको साहले बताए। छठको मुख्य पूजाको दिन (पूजास्थल) घाटलाई व्यवस्थित गर्नुको साथै रंगिविरंगी, झिलिमिली पारि आकर्षक बनाउनमा व्रतालुले कुनै कसर बाँकी नराख्ने भएको छ। आज छठको दोस्रो दिन व्रतालुले नहाय खाय विधि गर्दैछन्। हिजो पहिलो दिन चोखा भएका व्रतालु आज शुद्धि भई नहाय खाय विधि गर्दैछन्। त्यस्तै पर्वको तेस्रो दिन भोलि खरना, चोथौ दिन आइतबार साँझ सझिया अर्घ्य र अन्तिम दिन भोरका अर्घ्य दिएर छठपर्व समापन गर्ने भएको छ।"
कोशी सरकारमा प्रवक्ताको जिम्मेवारी राईलाई,"विराटनगर : कोशी प्रदेश सरकारका भौतिक पूर्वाधार विकास एवं स्वास्थ्यमन्त्री भूपेन्द्र राईले प्रदेश सरकारको प्रवक्ताको जिम्मेवारी पाएका छन्। कोशी प्रदेशको बुधबार बसेको मन्त्रिपरिषद् बैठकले मन्त्री राईलाई प्रवक्ताको जिम्मेवारी दिएको हो। यसअघि सरकारका प्रवक्ताको जिम्मेवारी आन्तरिक मामिला तथा कानुनमन्त्री लिलाबल्लभ अधिकारीलाई दिइएको थियो। जापान भ्रमणसँग सम्बन्धित विवादमा मुछिएपछि अधिकारीले बुधबार राजीनामा दिएका छन्। उनको राजीनामासँगै प्रवक्ताको जिम्मेवारी राईले पाएका हुन्। त्यस्तै, मन्त्रिपरिषद् बैठकले संघीयता कार्यान्वयन तथा प्रदेश कानुन निर्माण कार्यदलको समयावधि थप गर्ने निर्णय गरेको छ। खोरेत रोग नियन्त्रण आयोजना सञ्चालन सम्बन्धी कार्यविधि २०८१ स्वीकृत गर्ने, नोभेम्बर ११ मा अजरबैजानको राजधानी बाकुमा हुने संयुक्त राष्ट्रसंघीय प्रारुप महासन्धीको पक्ष राष्ट्रहरुको बैठक (कोप२९) मा पर्यटन, वन तथा वातावरणमन्त्री सदानन्द मण्डल र मन्त्रालयका सचिव विशाल घिमिरेलाई सहभागी गराउने निर्णयसमेत बैठकमा भएको छ। बैठकले १० औं राष्ट्रिय खेलकुदको तयारी तथा व्यवस्थापनका लागि थप ९ करोड रुपैयाँ बजेट स्वीकृत गरेको छ।"
बिहीबार देशका यी स्थानमा हुने छ वर्षा,"काठमाडौं : बिहीबार देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, गण्डकी प्रदेश र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। बिहीबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ।"
खरना विधि गरेर सुरु भयो छठ पर्वको निर्जला व्रत,"वीरगन्ज : छठ पर्वको दोस्रो दिन बुधबार साँझदेखि ब्रतालुहरूले खरना विधि पूरा गरेर निर्जला ब्रत सुरु गरेका छन्। सत्य र अहिंसाप्रति मानवको रुची बढाउने र सबै जीवप्रति सहानुभूति राख्न अभिप्रेरित गर्ने उपासना र लोक आस्थाको पर्व छठ विधिवत रूपमा मंगलबाट सुरु भएको हो। छठ पर्वको पहिलो दिन मंगलबार नहायखाय विधि सम्पन्न गरिएको थियो। कात्तिक महिनाको शुक्ल पक्षको चतुर्थी तिथिका दिन बिहान व्रतालुहरूले नहायखाय विधि अर्थात् नुहाएर खाएका थिए। त्यो दिन ब्रतालुहरूले नुहाइ धुवाइ गरी चोखो भइ प्याज र लसुनसमेत नमिसाइएको शुद्ध शाकाहारी भोजन ग्रहण गरेका थिए। कात्तिक शुक्लपक्षको पञ्चमी तिथी अर्थात् पर्वको दोस्रो दिन बुधबार साँझ खरना विधि गरिएको छ। खरनाका दिन बुधबार साँझ व्रतालु महिला र पुरुषहरूले दिनभरि उपबास बसेर साँझ दूध, चामल र सख्खर हालेर पकाइएको खिर 'रसियाव', रोटी, केरालगायत विभिन्न फलफूल तथा मिठाइ सजाएर छठी मातातालाई आगमनको निम्तो दिँदै कूल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गरेका छन्। यसरी खरना विधि सम्पन्न हुन्छ। त्यस्तै षष्ठी तिथि अर्थात् पर्वको तेस्रोदिन साँझ अस्ताउँदो सूर्य र सप्तमी तिथिमा बिहान उदाउँदो सूर्यलाई अर्घ दिई छठ पर्व विधिवत् रूपमा समापन हुन्छ। अत्यन्तै निष्ठा र कठोर पर्वको रूपमा मानिने छठमा ब्रतालुहरू खरनाको दिनदेखि नै निर्जला र निराहार व्रत बस्छन्। हेर्नुस् घडिअर्वा पोखरीको तस्बिर"
अर्घाखाँचीमा जबरजस्ती करणी मुद्दाका फरार अभियुक्त ५ वर्षपछि पक्राउ,अर्घाखाँची : अर्घाखाँचीमा बालिका जबरजस्ती करणी मुद्दामा कैद सजाय तोकिएका एक जनालाई ५ वर्षपछि पक्राउ गरेको छ। छत्रदेव गाउँपालिकाको बल्कोटमा बालिकालाई जबरजस्ती करणी गरेको अभियोगमा कैद सजाय तोकिएका तर फरार रहेका उनलाई जिल्ला प्रहरी कार्यालय अर्घाखाँचीबाट खटिएको प्रहरी टोलीले पक्राउ गरेको जिल्ला प्रहरी कार्यालयका प्रमुख डीएसपी चक्रबहादुर मल्लले बताए। उनले २०७६ असोज २९ गते बालिकालाई जबरजस्ती करणी गरेको अभियोगमा २०७७ फागुन २ गते अर्घाखाँची जिल्ला अदालतले १२ वर्ष कैद सजाय तोकेको थियो। अर्घाखाँची प्रहरीले पक्राउ गरि छत्रदेव गाउँपालिका४ को गैरी पिपलाबाट पक्राउ गरी अर्घाखाँची अदालतमा पेस गरिएको छ। उनलाई कैद सजायको लागि बालसुधार गृह भैरहवा पठाइएको जिल्ला प्रहरी कार्यालय अर्घाखाँचीका सूचना अधिकारी विष्णुप्रसाद पौडेलले बताए।
तराई मधेशका जिल्लाहरूमा छठ तयारी (फोटो फिचर),"जनकपुरधाम : अहिंसाप्रति मानवको रुचि बढाउने र सबै जीवहरुप्रति सहानुभूति राख्न अभिप्रेरित गर्ने तराईबासीको महत्त्वपूर्ण पर्व छठको तयारी भएको छ। तराई मधेशको मुख्य पर्वहरुमध्ये मिथिलानी, थारु तथा भोजपुरीनी महिलाहरुको विशेष कठोरताको पर्वको रुपमा रहेको छठको तयारी जनकपुरधामसहित तराई मधेशको जिल्लाहरुमा रौनक देखिएको छ। नियम निष्ठा र विधिविधानपूर्वक मनाइने साझा सांस्कृतिको रुपमा रहेको छठ पर्वमा आवश्यक पर्ने सामग्रीहरूको जोहो र किन मेल गर्न सर्वसाधारण अहिले व्यस्त छन्। बाँसका डाला, नाङ्गो, ढकिया, कनसुप्ती र माटोको सामग्री लगायत छठ पर्वमा आवश्यक पर्ने नरिवल, सख्खर किनमेल गर्न सर्वसाधारण बजारमा व्यस्त देखिन्छन्। चार दिनसम्म मनाइने सम्पूर्ण शक्तिको श्रोत सूर्यको उपासनाको यो महापर्वको पहिलो दिन नुहाएर चोखो भई खाने, दोस्रो दिन खरना, तेस्रो दिन अस्ताउदो र चौथो दिन उदाउँदो सुर्यलाई अर्घ दिएपछि विधिवत् रुपमा सम्मापन हुनेछ। छठ पर्व ब्रत अवधि भरि माछा, मासु, लसुन, प्याज, कोदो, मसुरो, उसिनेको चामल गायतका खाद्यवस्तुहरु अनिर्वाय रुपमा बार्ने प्रचलन रहेको पूर्व प्राज्ञ तथा संस्कृतिविद् रामभरोष कापडि भ्रमर बताउँछन्। छठमा चढाइने वस्तुको शुद्धता नै यस पर्वलाई अन्य पर्वभन्दा फरक तुल्याएको छ। यस पर्वमा सामान्य रुपमा नभै पूर्ण चोखोपनाले सतर्कतापूर्वक चामल, गहुँलाई केलाएर, धोएर, सुकाएर, पिधेर राखिने गरेको र यो चोखोपनाको विशिष्ट पक्ष नै यस पर्वलाई अन्य पर्व भन्दा फरक बनाएको हो संस्कृतिविद् रामभरोस कापडिले कापडिले भने। मधेशी समुदायका बीचमा मनाइँदै आएको यो महत्वपूर्ण छठ पर्व केही वर्ष यतादेखि यहाँका पहाडी समुदायका बीचमा समेत लोकप्रिय हुँदै गएको छ। प्रत्येक वर्ष छठ पर्व मनाउने मिथिलानी महिलासँगै नेपाली समुदायका महिलाहरु समेत छठ पर्व मनाउन थालेको बर्दिबासकी रिता लामा बताउँछिन्। मुख्यतः सन्तान प्राप्ति, रोगनिदान र पारिवारिक कल्याणका लागि मनाइने छठ पर्वलाई भव्यता प्रदान गर्न जनकपुरको ऐतिहासिक गंगासागर, धनुषसागर, अंगराजसर, महराज सागर, अग्नीकुण्ड, रत्नसागर, बाल्मिकी सर, दशरथ तलाउँ लगायतका दर्जनौ पोखरी र सरोवरहरुलाई विभिन्न संघ सस्ंथा र युवा क्बहरुले सरसफाइ गरि बिजुली, पण्डाल लगायतका व्यवस्था मिलाउन थालेको महाबीर युवा कमिटीका सदस्य गोविन्द भगतले बताए। भागवान सूर्य देवको उपासना गरिने छठमा ब्रतालुले व्रत सङ्कल्प गरेको भाकल अनुसारको केरा, उखु, भान्टा, दुध, माटोको हात्ति, ढकनी, चढाउने परम्परा रहेको छ। छठ पर्वको मुख्य दिन मानिने षष्टि तिथिका दिन एक बिहानै नुहाई धुआई गरी निराहार व्रत बसेका व्रतालुले बेलुका अस्ताउँदो सूर्यलाई कम्मर सम्म छोप्ने जलाशयको पानीमा उभिएर अर्घ दिने परम्परा रही आएको छ। तराई मधेशमा यस विधिलाई साँझको अर्घ अर्थात सझुका अर्घ भनिन्छ। पोखरी, ईनार, तलाउ, नदी, आदि ठाउँहरुमा टेन्ट फूलमालाले सजाइएको घाटमै रातभरि जाग्राम बसेर सप्तमीका दिन बिहान उदाउँदो सूर्यलाई सूर्यलाई अर्घ्य दिएपछि यो पर्व सम्पन्न हुने परम्परा रहेको छ। बिहानको उदाउँदो सूर्यलाई दिइने अर्घलाई भोरका अर्घ भनिन्छ। यसरी उदाउँदो सूर्यलाई अर्घ दिएपछि चैती छठ विधिवत रुपमा सम्पन्न हुन्छ।"
त्रिभुवन अन्तर्राष्ट्रिय विमानस्थलबाट ५ किलो ७०० ग्राम सुनसहित ३ विदेशी नागरिक पक्राउ,"काठमाडौं : त्रिभुवन अन्तर्राष्ट्रिय विमानस्थलबाट ५ किलो ७ सय ग्राम सुनसहित ३ जना विदेशी नागरिक पक्राउ परेका छन्। सशस्त्र प्रहरीका डीएसपी शैलेन्द्र थापाका अनुसार गएराति सुनसहित चिनियाँ नागरिक जियानझोङ र म्यानमारका सातनाइनटुङ र इन ङोन फू पक्राउ परेका हुन्। उनीहरु एयर अरेबियाको उडान नम्बर जी ९५३० मा शारजाहबाट काठमाडौं आएका थिए। उनीहरूलाई भन्सार ब्यागेज क्षेत्रमा रिचेक( पुनः जाँच ) गर्ने क्रममा लगेजभित्र राखेको १२ थान स्पिकरमा लुकाइराखेको अवस्थामा सुन फेला परेपछि त्रिभुवन अन्तर्राष्ट्रिय विमानस्थल भन्सार कार्यलय र सशस्त्र प्रहरी बल नेपाल त्रिभुवन अन्तर्राष्ट्रिय विमानस्थल भन्सार सुरक्षा बेशको संयुक्त टोलीले निन्त्रणमा लिएको थापाले जानकारी दिए। थापाले भने, 'पक्राउ परेका ३ जनालाई आवश्यक अनुसन्धानको लागि त्रिभुवन अन्तर्राष्ट्रिय विमानस्थल भन्सार कार्यालयमा राखिएको छ।'"
छठ पर्वको दोस्रो दिन : आज खरान विधि गरिँदै,"ढल्केवर(धनुषा) : छठ पर्वको दोस्रो दिन आज खरना विधि गरिँदैछ । सत्य र अहिंसा प्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने तराईबासीको महान् चाड छठ मंगलबारबाट विधिवत् रुपमा सुरु भएको हो । कात्तिक शुक्लपक्षमा चार दिनसम्म मनाइने छठपर्वको तराईमधेसमा यतिबेला अलग्गै रौनक छाएको छ । छठपर्व मनाउनेहरु पोखरी, नदी, तलाउलगायतका जलाशयहरुलाई सरसफाई गरी सजावट गर्नमा व्यस्त छन् । जलाशयहरूलाई दुलही झैं सिंगारिने काम भइरहेको छ । छठपर्वको पहिलो दिन मंगलबार नहायखाय विधि सम्पन्न गरिएको छ । कात्तिक महिनाको शुक्ल पक्षको चतुर्थी तिथिका दिन बिहान ब्रतालुहरुले बिहानै नहायखाय विधि अर्थात नुहाएर खाएका थिए । त्यो दिन ब्रतालुहरुले नुहाइ धुवाइ गरि चोखो भइ प्याज र लसुनसमेत नमिसाइएको शुद्ध शाकाहारी भोजन ग्रहण गर्छन् । कात्तिक शुक्लपक्षको पञ्चमी तिथि अर्थात् पर्वको दोस्रो दिन आज खरना विधि गरिँदैछ । खर्नाका दिन ब्रतालु महिला र पुरुषहरुले दिनभरि उपवास बसेर साँझ दूध, चामल र सख्खर हालेर पकाइएको खिर, केरालगायत विभिन्न फलफूल तथा मिठाइ सजाएर छठ देवतालाई आगमनको निम्तो दिँदै कुल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गर्छन् । यसरी खरना विधि सम्पन्न हुन्छ । त्यस्तै षष्ठी तिथि अर्थात् पर्वको तेस्रो दिन अस्ताउँदो सूर्य र सप्तमी तिथिमा उदाउँदो सूर्यलाई अर्घ दिई छठ पर्व विधिवत रुपमा समापन हुन्छ । अत्यन्तै निष्ठा र कठोर पर्वको रुपमा मानिने छठमा ब्रतालुहरु खरनाको दिनदेखि निराहार ब्रत बस्छन् ।"
