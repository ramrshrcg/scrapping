शीर्षक,विवरण
पोखरिया गोल्डकप फुटबलको उपाधि वीरगन्जले जित्यो,"वीरगन्ज : पर्साको पोखरियामा आयोजित पोखरिया गोल्डकप फुटबलको उपाधि वीरगन्ज युथ एकेडमीले जितेको छ। आइतबार भएको फाइनल खेलमा पर्साको विरुवागुठीलाई टाइबेकरमा ५३ गोलले पराजित गर्दै वीरगन्जले उपाधि जितेको हो। निर्धारित ९० मिनेटको खेल गोलरहित बराबरीमा सकिएपछि खेलको अन्तिम नतिजा ट्राइबेकरबाट गरिएको हो। उपाधिसँगै वीरगन्जले नगद १ लाख ११ हजार १ सय ११ रुपैयाँ नगदसहित ट्रफी प्राप्त गर्यो भने उपविजेता बिरुवागुठीले नगद ५१ हजार १ सय ११ रुपैयाँमै चित्त बुझाउनु पर्यो। प्रतियोगिताको समापन समारोहमा प्रमुख अतिथि नेपाली कांग्रेसका नेता तथा पूर्वमन्त्री सुरेन्द्रप्रसाद चौधरीले उपाधि विजेता र उपविजेता टिमका खेलाडीलाई नगद पुरस्कार, ट्रफी र मेडल प्रदान गरे। दसैं, दिपावली र छठ पर्वको उपलक्ष्यमा पोखरिया४ को वडासमिति कार्यालय र नवदूर्गा पूजा समितिले आयोजना गरेको फुटबल प्रतियोगिताको उद्घाटन गत आइतबार मधेस प्रदेशका भूमि व्यवस्था, कृषि तथा सहकारी मन्त्री जनार्दन सिंह क्षेत्रीले गरेका थिए। प्रतियोगितामा ८ वटा टिमले भाग लिएका थिए।"
लुम्बिनी प्रदेश मन्त्रिपरिषद बैठकः कार्यविभाजन नियमावली हेरफेर गर्ने निर्णय,"दाङ : लुम्बिनी प्रदेश सरकारले प्रदेश सरकार कार्यविभाजन नियमावली हेरफेर गरेको छ। प्रदेश मन्त्रिपरिषदको आइतबार बसेको बैठकले प्रदेश सरकार कार्यविभाजन नियमावली २०७९ को अनुसूची १ र २ लाई हेरफेर गर्ने निर्णय गरेको हो। महिला, बालबालिका तथा ज्येष्ठ नागरिक मन्त्रालयलाई सामाजिक विकास मन्त्रालयमा गाभिएको छ भने युवा तथा खेलकुद मन्त्रालय बनाउने निर्णय गरिएको सकारका प्रवक्ता तथा कृषि, भूमि व्यवस्था तथा सहकारी मन्त्री दिनेश पन्थीले बताए। प्रदेश मन्त्रिपरिषदलाई पूर्णता दिने तयारी अन्तर्गत सरकारले कार्यविभाजन नियमावली हेरफेर गर्ने निर्णय गरेको जनाइएको छ। मुख्यमन्त्री चेतनारायण आचार्यको अध्यक्षतामा बसेको बैठकले प्रदेशको राजश्व बढाउने आर्थिक मामिला तथा योजना मन्त्री धनेन्द्र कार्कीको अध्यक्षतामा कार्यदल बनाउने निर्णय गरेको छ। बैठकले प्रदेशस्तरीय मदरसा शिक्षा समन्वय समितिको उपाध्यक्ष महशुद खाँलाई पदमुक्त गर्ने निर्णय गरेको छ। यस्तै स्वास्थ्य तथा जनसंख्या मन्त्रालयबाट सरुवा भएर लुम्बिनी प्रदेशमा आएका डारामेश्वर देवकोटालाई पाल्पा अस्पतालमा कामकाजका लागी खटाउने निर्णय गरेको छ।"
पाल्पामा हेरिटेज राइड सञ्चालन हुने,"तानसेन : पाल्पामा आउँदो कात्तिक २३ र २४ गते हेरिटेज राइड२०८१ सञ्चालन हुने भएको छ। पाल्पा साइक्लिङ संघको आयोजनामा पाल्पामा रहेका ऐतिहासिक तथा पर्यटकीय क्षेत्रको प्रवर्द्धन गर्ने गरी सम्पदा साइकल राइड आयोजना हुने भएको हो। विश्व साइकल यात्री तथा सगरमाथा आरोही पुस्कर शाहको सहभागितामा साइकल यात्रा हुने छ। जसमा जिल्लाका ऐतिहासिक धार्मिक, पर्यटकीय स्थलहरू, पाल्पा दरबार संग्रहालय, भैरवस्थान मन्दिर, अर्गेली दरबार, रुरु ऋषिकेश मन्दिर, रिडी, रानीमहल, देवदत्तपार्क, लिस्ने भिर लगायतका धार्मिक तथा ऐतिहासिक क्षेत्रको साइकल चलाएरै परिक्रमा गरिने छ। स्वास्थ्य र पर्यटनका लागि साइकल चलाउने मूल नाराका साथ साइकल यात्रा गर्न लागिएको संघले जनाएको छ। साइकल संघ पाल्पाका अध्यक्ष रुपेश महर्जनले पाल्पाका धार्मिक, ऐतिहासिक तथा पर्यटकीय स्थलहरूलाई जोडेर साइकल यात्रा गर्न लागिएको बताए। यात्रामा देशभरका १ सय ५० बढी साइकल यात्री सहभागी हुने संघका उपाध्यक्ष अमन शाक्यले बताए। कार्यक्रममा सहभागी हुन अनलाइनमार्फत दर्ता गर्न आह्वान गरेको उनले बताए। कार्यक्रममा सहभागी हुन प्रतिव्यक्ति २ हजार ५ सय रुपैयाँ दर्ता शुल्क लाग्ने छ। सहभागीहरूलाई बस्ने खाने सुविधा भने आयोजक पक्षले गर्ने छ। प्रचारप्रसारको अभावमा रहेका पर्यटकीय स्थलहरूको प्रत्यक्ष अवलोकन गराई प्रचार गर्ने उद्देश्यले तानसेनका युवाहरूको सक्रियतामा हुन लागेको कार्यक्रमलाई सबै पक्षबाट सहयोग हुनुपर्ने तानसेन नगरपालिका ६ का वडा अध्यक्ष सागरमान महर्जनले बताए।"
मुस्ताङबाट ८३ करोडको स्याउ निकासी,"जोमसोम : मुस्ताङमा स्याउ निकासीबाट यस वर्ष ८३ करोड भित्रिएको छ। कृषि ज्ञान केन्द्र मुस्ताङका अनुसार यसवर्ष करिब ७ हजार ३३० मेट्रिक टन स्याउ उत्पादन हुँदा उक्त रकम भित्रिएको हो। कृषि ज्ञान केन्द्र मुस्ताङले स्याउको पोस्ट हार्भेस्ट गर्नुअघि किसानको बगैँचामा पुगेर उत्पादन सर्वे गर्ने गर्छ। केन्द्रले जिल्लाका किसानको बगैँचामा पुगेर क्रप कटिङ, स्याउको क्षेत्रफल र स्थानीय किसानसँग प्रत्यक्ष सोधपुछ गरी बर्सेनि स्याउ उत्पादनको तथ्यांक निकाल्ने गर्छ। केन्द्रको प्रारम्भिक अनुमान अनुसार यसवर्ष स्याउ उत्पादन राम्रो भएकाले अहिलेसम्मकै ठूलो रकम स्याउ बिक्री निकासीबाट जिल्ला भित्रिएको जनाएको छ। यसवर्ष स्थानीय जातका ६ हजार ८० मेट्रिक टन स्याउ उत्पादन भएको हो। यस्तै, इटालीबाट आयात गरिएको उच्चघनत्व प्रविधिमा आधारित स्याउ (हाईब्रिड) १ हजार २५० मेट्रिक टन स्याउ उत्पादन भएको हो। स्थानीय जातका स्याउ प्रतिकेजी ११० रुपैयाँ र हाईब्रिट स्याउ प्रतिकेजी २ सय रुपैयाँमा निकासी हुँदा मुस्ताङमा ८३ करोड रकम भित्रिएको कृषि ज्ञान केन्द्र मुस्ताङका कार्यालय प्रमुख राजेश गुरुङले बताए।स्याउको अझै पुरै डेटा आइसकेको छैन, स्याउ हार्भेस्ट अन्तिम चरणमा छ,कार्यालय प्रमुख गुरुङले भने, तैपनि हामीले सम्बन्धित किसानको बगैँचामा क्षेत्रफल र क्रप कटिङ गरी प्रारम्भिक तथ्यांक निकालेका हौं, यो वर्ष स्याउ उत्पादन अपेक्षाकृत राम्रो भएको देखियो। यसवर्ष स्याउ उत्पादन अहिलेसम्मकै उच्च हो। स्याउको फूल फुल्ने समयमा अनुकूल मौसमसँगै स्याउमा परागसेचन (पोलिनेशन) राम्रो भएकाले यसवर्ष स्याउ उत्पादन राम्रो भएको कृषि ज्ञान केन्द्र मुस्ताङको भनाइ छ। त्यसो त यसवर्ष मुस्ताङका स्याउ किसानको बगैचामा विभिन्न रोगकिराको संक्रमण देखिएको भएपनि केन्द्र, कृषि प्राविधिक र स्थानीय किसानको पहलमा छिटोछरितो नियन्त्रणमा लिन सकेकै कारण स्याउ उत्पादनमा असर नपुगेको हो। गतवर्ष मुस्ताङमा स्याउ बोटमा प्रतिकूल मौसमका कारण परागसेचन हुन नपाउँदा स्याउ उत्पादन घटेको थियो। त्यसवर्ष मुस्ताङमा ४ हजार ९८५ मेट्रिक टन स्याउ उत्पादन भएको थियो। केन्द्रका अनुसार जलवायु परिवर्तनको असरका कारण मौसम प्रतिकूल हुँदा स्याउ उत्पादनमा प्रत्यक्ष असर पुगेको थियो। गतवर्षको तुलनामा यसवर्ष २ हजार ३५५ मेट्रिक टन स्याउ बढी उत्पादन भएको हो। पोहोर वर्ष भने मुस्ताङमा ६ हजार ५९६ मेट्रिक टन स्याउ उत्पादन भएको केन्द्रको रेकर्डमा उल्लेख छ। पोहोरकै तुलना गर्दा पनि यसवर्ष ७३४ मेट्रिक टन स्याउ बढी फलेको केन्द्रको भनाइ छ। त्यसवर्ष मुस्ताङबाट ५१ करोड ३७ लाख बराबरको स्याउ निकासी भएको थियो। गतवर्ष औसत ५४ करोड ७२ लाख बराबरको स्याउ निकासी भएको थियो। गतवर्षको निकासा तथ्यांक हेर्दा यसवर्ष करिव ३० करोडको स्याउ बढी उत्पादन भएको बताइएको छ। मुस्ताङमा १ हजार ४१५ हेक्टर क्षेत्रफलमा स्याउ खेती विस्तार भइसकेको छ। जसमध्ये ५८५ हेक्टर जमिनमा लगाइएको स्याउ बोटले मात्रै उत्पादन दिने गरेको केन्द्र प्रमुख राजेश गुरुङले बताए। पछिल्लो समय स्याउको क्षेत्रफल विस्तार र उच्चघनत्व प्रविधिको (हाईब्रिड) स्याउ लगाइएकाले स्याउ उत्पादन वृद्धि भएको केन्द्रको बुझाई छ। मुस्ताङमा ८० प्रतिशत स्थानीय जातका स्याउ र २० प्रतिशत हाईब्रिड स्याउको खेती गरिएको छ। हाईब्रिड स्याउ बोटले लगाएको दोस्रो वर्षमै छिटोछरितो स्याउ उत्पादन तथा गुणस्तर राम्रो र थोरै क्षेत्रफलमा धेरै उत्पादन हुने भएकाले यहाँका किसानहरूको ध्यान हाईब्रिड स्याउतर्फ गएको हो। मुस्ताङका किसानले परम्परागत स्थानीय उन्नत जातका रेड डेलिसियस, रोयल डेलिसियस, रोयल डेलिसियस, गोल्डेन डेलिसियस र रिचारेड डेलिसियसका स्याउ खेती गरेका छन्। उच्चघनत्वको हाईब्रिडतर्फ गाला, फुजी, गोल्डेन, किङरोट, रेड डेलिसियस र जोनाप्रिन्स लगायतका जातका स्याउ खेती गरेका छन्। स्याउको उत्पादन हुने समय असोज महिनामा पर्यटकीय चहलपहल हुने भएकाले यहाँको कुल उत्पादनको २५ प्रतिशत स्याउ जिल्लामै खपत हुने गर्छ। बाँकी उत्पादित ७५ प्रतिशत स्याउ जिल्ला भित्र र जिल्ला बाहिरका स्याउ व्यापारीले बगैँचा ठेक्का गरी पोखराकाठमाडौं लगायतका बजारमा पुर्याएर बिक्री गर्ने गर्छन्।"
इजरायलको आक्रमणबाट गाजामा कम्तिमा ८७ जनाको मृत्यु,"काठमाडौं : उत्तरी गाजाको बेइट लाहियामा भएको इजरायली आक्रमणमा कम्तिमा ८७ जनाको मृत्यु भएको छ। भग्नावशेषमुनि अहिले पनि केही मान्छे पुरिएको आशंका गरिएको छ। उद्धार कार्य जारी रहँदा मृतकको संख्या बढ्ने अनुमान गरिएको गाजाको सरकारी मिडिया कार्यालयले जनाएको छ। गाजा पट्टीको उत्तरमा खाद्यान्न, पानी र औषधिजस्ता आवश्यक सेवाको पहुँच विच्छेद गरेको १६ दिने इजरायली सैन्य घेराबन्दीका कारण उत्तरी गाजाको अवस्था भयावह बनेको छ। लेबनानी सशस्त्र समूह हिजबुल्लाहले प्रहार गरेको रकेट आक्रमणको जवाफमा इजरायलले लेबनानको बेरुतमा उक्त समूहका लक्ष्यमा आक्रमण गरिरहेको टाइम्स अफ इजरायलले जनाएको छ। इजरायली प्रधानमन्त्री बेन्जामिन नेतान्याहूको घरतिर ड्रोन प्रहार गरेपछि यो पछिल्लो आक्रमण भएको हो। सामाजिक सञ्जाल एक्समा नेतान्याहूले भनेका छन्, 'इरानको प्रोक्सी हिजबुल्लाहले आज मेरो र मेरी श्रीमतीको हत्या गर्ने प्रयास गर्नु गम्भीर गल्ती थियो। यसले मलाई वा इजरायल राज्यलाई हाम्रो भविष्य सुरक्षित गर्न हाम्रा शत्रुविरुद्ध न्यायपूर्ण युद्ध जारी राख्नबाट रोक्नेछैन।'"
जग्गा दानबारे महासचिव भन्छन् महाविपत्तिका बेला भएको क्षतिको सहयोग प्राप्त गर्ने हक एमालेलाई पनि छ,"काठमाडौं : नेकपा एमालेका महासचिव शंकर पोखरेलले मानवीयताका रूपमा आफूहरूले जग्गादान स्वीकार गरेको बताएका छन्। भाटभटेनीका मालिक मिनबहादुर गुरुङले दिएको जग्गामा पार्टी कार्यालयको भवन बनाउने निर्णय गरेपछि एमालेको सर्वत्र विरोध भइरहेका बेला महासचिव पोखरेलले यस विषयलाई स्वाभाविक रूपमा लिन आग्रह गरे। उनले विसं २०७२ को महाभूकम्पबाट बल्खुस्थित एमालेको पार्टी कार्यालयमा क्षति पुगेको र क्षति पुगेका जोसुकैलाई सहयोग प्राप्त गर्ने हक रहेको बताए। 'दस वर्षअघि भूकम्पबाट धेरै संरचनाहरू क्षति भए। हजारौं नागरिकका घर भत्किए। एमालेको पार्टी कार्यालय पनि त्यही बेला भत्कियो। एक जना व्यवसायीले एमालेले व्यहोरेको क्षतिका सन्दर्भमा गम्भीर छु, म सहयोग गर्छु भनेपछि मानवीयताका रूपमा पनि लिनुपर्छ। महाविपत्तिका बेला भएको क्षतिको सहयोग प्राप्त गर्ने हक हरेकको हुन्छ। त्यो नेकपा एमालेलाई पनि छ,' आइतबारको सचिवालय बैठकपछि सञ्चारकर्मीसँग महासचिव पोखरेलले भेन। उनले एमालेले सहयोग लिँदा अनुचित हुन्छ भनेर कहीँ नलेखिएको बताए। 'विपद् र संकटमा परेका बेला सहयोग गर्ने दायित्व राज्यको हो। तर, देशकै नागरिकले सहयोग गर्छु भन्ने कुरालाई स्वाभाविक रूपमा लिनुपर्छ,' उनले भने। उनले मिनबहादुरले दिएको जग्गादान कानुनी प्रक्रियामार्फत समाधान गर्ने बताए। 'स्वाभाविक रूपमा मिनबहादुर गुरुङबाट दान पाएका छौं। यो कानुनी प्रक्रियाबाट समाधान गर्छौं,' उनले भने।"
पार्टीको निर्णयविरुद्ध गतिविधि गरेको भन्दै भीम रावलसहित बिन्दा र उषा किरणलाई एमालेले सोध्यो स्पष्टीकरण,"काठमाडौं : नेकपा एमालेले नेता भीम रावलसहित दुई नेतृलाई स्पष्टीकरण सोधेको छ। कीर्तिपुरमा निर्माण भइरहेको पार्टी कार्यालयको विरुद्धमा बल्ने बिन्दा पाण्डे र उषा किरण तिम्सिनालाईलाई स्पष्टीकरण सोध्ने निर्णय भएको पार्टी महासचिव शंकर पोखरेलले बताए। आइतबार बसेको सचिवालय बैठकले समसामयिक विषयवस्तुमा छलफल गरेको र पार्टीको निर्णयविरुद्ध गतिविधि गर्नेहरूलाई स्पष्टीकरण सोधेको महासचिव पोखरेलको भनाइ छ। 'पार्टी कार्यालय भवन निर्माणका सन्दर्भमा केही साथीहरूले पार्टीको निर्णयविरुद्ध जानुभएको छ। केकति कारणले उहाँहरूले त्यस्तो गतिविधि गरेको हो भन्ने विषयमा स्पष्टीकरण सोधिएको हो,' उनले भने। त्यस्तै पूर्व उपाध्यक्षसमेत रहेका भीम रावललाई पनि स्पष्टीकरण सोधिएको छ। पार्टीको नीतिविपरीत गतिविधि गरेको भन्दै रावललाई स्पष्टीकरण सोध्ने निर्णय भएको महासचिव पोखरेलले बताए।"
अशक्त व्यक्तिलाई गाउँमै नागरिकता,"धनकुटा : जिल्ला प्रशासन कार्यालयले गाउँमै पुगेर अशक्त व्यक्तिहरूलाई नागरिकता प्रदान गरेको छ। धनकुटाका प्रमुख जिल्ला अधिकारी पुण्यविक्रम पौडेल, साँगुरीगढी गाउँपालिका अध्यक्ष जितेन्द्र राई सहितको टोलीले शनिबार साँगुरीगढी गाउँपालिका९ चाँदीबजारमा पुगेर ५ जना अशक्त व्यक्तिहरूलाई नागरिकता प्रदान गरेको हो। नागरिकता पाउनेमा साँगुरीगढी गाउँपालिका९ की ५३ वर्षीया सरिमाया राई, ५० वर्षीया इलाश राई, ४५ वर्षीया पूर्णमाया सार्की छिन्। यीमध्ये सरिमाया र इलाश शारीरिक अशक्त हुन् भने पूर्णमाया मनोसामाजिक समस्या भएकी व्यक्ति हुन्। यस्तै १० नं वडाका ५७ वर्षीय राइबहादुर राई, ५४ वर्षीया लिलामाया राईले पनि नागरिक पाएका छन्। उनीहरू राइबहादुर शारीरिक अशक्त र लिलामाया मनोसामाजिक समस्या भएका व्यक्ति हुन्। नागरिकता बनेसँगै उनीहरूले सामाजिक सुरक्षा भत्ता र अपांगता परिचय बन्ने बताइएको छ।"
सोमबार देशका यी स्थानमा हुने छ वर्षा,काठमाडौं : सोमबार लुम्बिनी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार लुम्बिनी प्रदेश लगायत देशका पहाडी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको समेत सम्भावना रहेको छ। सोमबार राति देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। देशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ।
राहत र पुनःस्थापनामा सरकार ढृढ छ : प्रधानमन्त्री,"काठमाडौं : प्रधानमन्त्री केपी शर्मा ओलीले बाढी, पहिरो र डुबानबाट प्रभावितलाई राहत र पुनःस्थापना दिने कर्तव्य पूरा गर्न सरकार ढृढ र सक्रिय रहेको बताएका छन्। प्रधानमन्त्री दैवी प्रकोप उद्धार कोषमा आज सहयोग हस्तान्तरण गर्न प्रधानमन्त्री तथा मन्त्रिपरिषद्को कार्यालय, सिंहदरबारमा आएका विभिन्न संस्थाका प्रमुख र प्रतिनिधिहरूलाई धन्यवाद दिँदै प्रधानमन्त्री ओलीले जारकोट केन्द्रबिन्दु भई गत वर्ष गएको भूकम्पका प्रभावितलाई ढिलै भए पनि दोस्रो किस्ता दिइएको र मनसुनजन्य विपद्बाट प्रभावितलाई छिटोछरितो रूपमा राहत वितरण गरिने बताए। प्रधानमन्त्री ओलीले विपद्लगत्तै सुरक्षा निकायसहित सबै अङ्गले प्रभावकारी काम गरेको सहयोगी हातहरूलाई धन्यवाद दिए। सो अवसमा कोषमा नेपाल आयल निगमबाट तीन करोड, युनिलिभर कम्पनीबाट ३० लाख (यसअघि २० लाख दिइसकेको) माछापुछ्रे बैंकबाट २५ लाख र पूर्व राष्ट्रसेवक कर्मचारी सङ्गठनबाट एक लाख हस्तान्तरण गरिएको छ।"
पूर्वगृहमन्त्री रवि लामिछानेलाई ६ दिन हिरासतमा राखेर अनुसन्धान गर्न अनुमति,"पोखरा : पूर्वगृहमन्त्री रवि लामिछानेमाथि किर्तेसहित संगठित अपराधमा अनुसन्धान गर्न कास्की जिल्ला अदालतले ६ दिन हिरासतमा राखेर अनुसन्धान गर्न प्रहरीलाई अनुमति दिएको छ। न्यायाधीश नवराज दाहालको इजलासले लामिछानेलाई हिरासतमा राखेर अनुसन्धान गर्न अनुमति दिएको हो। जिल्ला अदालत कास्कीका सूचना अधिकारी सुरज अधिकारीले लामिछानेलाई ६ दिन हिरासतमा राखेर अनुसन्धान गर्न प्रहरीलाई अनुमति दिएको बताए। लामिछानेका तर्फबाट वरिष्ठ अधिवक्ता सुशील पन्त र नारायण घिमिरेले बहस गरेका थिए। सहकारी ठगी प्रकरणमा अनुसन्धान गर्न कास्की जिल्ला अदालतले पक्राउ पुर्जी जारी गरेपछि प्रहरीको केन्द्रीय अनुसन्धान ब्यूरोले लामिछानेलाई शुक्रबार काठमाडौंमा पक्राउ गरेको थियो। लामिछानेलाई शुक्रबार बेलुकी पोखरा लगिएको थियो। लामिछानेलाई अदालतमा म्याद थपका लागि लैजाने भएपछि रास्वपाका कार्यकर्ताहरू बिहानैदेखि पोखराका विभिन्न स्थानमा प्रदर्शनमा उत्रिएका थिए। प्रदर्शनले झडपको स्थिति उत्पन्न गर्नसक्ने भएपछि जिल्ला प्रशासन कार्यालय कास्कीले केही क्षेत्रमा अनिश्चितकालीन निषेधाज्ञा जारी गरेको छ। लामिछाने पक्राउ परेपछि शनिबारदेखि नै पोखरामा नेता कार्यकर्ताहरूले प्रदर्शन गरिरहेका छन्। आजै पोखरामा सहकारी पीडितहरूले पनि प्रदर्शन गरेका थिए। लामिछानेलाई अदालत उपस्थित गराउँदै गर्दा बाहिर रास्वपाका कार्यकर्ताहरूले सरकारविरुद्ध चर्को नाराबाजी गरेका थिए। एकातिर लामिछानेका समर्थक र अर्कोतिर सहकारी पीडितको प्रदर्शन भएपछि जिल्ला प्रशासन कार्यालयले तनावको स्थिति सृजना हुन नदिन निषेधाज्ञा जारी गरेको हो। तर, पनि रास्वपाका कार्यकर्ताहरूले निषेधित क्षेत्र प्रवेश गर्न खोजेपछि भीड तितरवितर पार्न प्रहरीले पानीको फोका र अश्रुग्यास प्रहार गरेका थिए। सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखिएको छ । अदालतबाट अनुसन्धानका लागि म्याद थप पाइसकेकाले अब प्रहरीले लामिछानेको बयान लिने र अनुसन्धान अघि बढाउनेछ। उनीमाथि अनुसन्धान सकिएपछि जिल्ला सरकारी वकिलको कार्यालयमार्फत् जिल्ला अदालतमा मुद्दा दर्ता हुनेछ। त्यसपछि थुनछेक बहसमा लामिछानेलाई कारागार पठाउने वा धरौटीमा छोड्ने आदेश हुनेछ। धरौटीमा छुटे बाहिरबाटै मुद्दा लड्न पाउनेछन्। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई,तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले छ। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन,बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ। समितिले फरार रहेका गितेन्द्रबाबु भनिएका जीबी राई र थानबहादुर बुढा मगर,दिनेश रोक्का,सागर केसी,तस्वीरण खातुन, भुपेन्द्र राईलाई तत्काल पक्राउ गर्न सरकारलाई निर्देशनसमेत दिएको छ। त्यस्तै गोरखा मिडियाको शेयर खरिद बिक्रीमा पनि कीर्ते भएको समितिको ठहर छ।"
पाँच बुँदे घोषणापत्र जारी गर्दै रारामा कोप२९ को पूर्वतयारीसम्बन्धी कार्यशाला सम्पन्न,"मुगु : पाँच बुँदे घोषणापत्र जारी गर्दै मुगुको रारा ताल क्षेत्रमा जलवायुसम्बन्धी अन्तर्राष्ट्रिय सम्मेलन (कोप२९) को पूर्वतयारी र जलवायु परिवर्तनले कर्णालीमा पारेको असरका सम्बन्धमा कार्यशाला सम्पन्न भएको छ। वन तथा वातावरण मन्त्रालय र जलवायु परिवर्तनका क्षेत्रमा काम गर्दै आएको संस्था साथसाथैको संयुक्त आयोजनामा भएको कार्यशाला पाँचबुँदे घोषणापत्र जारी गर्दै आज सम्पन्न भएको हो। घोषणपत्रमा कर्णाली प्रदेशमा जलवायु परिवर्तनका जोखिमसँग जुध्ने क्षमता अत्यन्त कम रहेको उल्लेख गरिएको छ। साथै तीनै तहका सरकारले कार्यान्वयन गर्ने विकास निर्माणका कार्यक्रममा जलवायु परिर्वतनसम्बन्धी जोखिम व्यवस्थापन र जलवायुमैत्री क्रियाकलाप कार्यान्वयन गर्न विशेष प्राथमिकता साथ उठान गर्नुपर्नेमा जोड दिइएको छ। जलवायु परिर्वनका कारण महिला, बालबालिका, युवा सिमान्तकृत समुदायलगायतमा परेको प्रभाव, जोखिमता र जलवायु न्यायसम्बन्धी विषयलाई अन्तर्राष्ट्रिय मञ्चहरूमा विशेष प्राथमिकता साथ उठान गर्नुपर्ने घोषणपत्रमा उल्लेख छ । घोषणपत्रमा नेपालमा जलवायु परिर्वतनले पारेको प्रभावसँग जुध्न साथै जलवायुमैत्री विकासका अवसर प्राप्त गर्न अन्तर्राष्ट्रिय समुदायको सहकार्यलाई विशेष जोड दिनुपर्ने उल्लेख छ । जलवायु परिर्वतनले स्थानीय जनजीविकामा पारेको असर र प्राकृतिक विपद्को वैज्ञानिक लेखाजोखा गर्दै जोखिम व्यवस्थापन र असर कम गर्दै तीन वटै तहका सरकारको क्षमता अभिवृद्धि गर्नु आवश्यक छ, घोषणा पत्रमा उल्लेख छ, आसन्न कोप२९ सम्मेलनमा नेपालमा जलवायु परिवर्तनले पारेका असर र प्राप्त हुनसक्ने अवसरका साथै जलवायुमैत्री कार्यक्रम कार्यान्वयन गर्न जलवायु वित्तको आवश्यकताबारे विशेष पहल गर्नुपर्छ।"
प्रदर्शनले बंलादेशको गार्मेन्ट उद्योगमा ४० करोड डलरको क्षति,"काठमाडौं : बंगलादेशको निरङ्कुश प्रधानमन्त्रीलाई सत्ताच्युत गर्ने विद्यार्थी नेतृत्वको क्रान्तिपछि भएको अशान्तिका कारण बंगलादेशको महत्वपूर्ण गार्मेन्ट उद्योगले ४० करोड अमेरिकी डलर गुमाएको उद्योग सम्वद्ध अधिकारीहरूले आइतबार बताएका छन्। दक्षिण एसियाली मुलुकका तीन हजार ५०० गार्मेन्ट फ्याक्ट्रीले वार्षिक ५५ अर्ब अमेरिकी डलरको निर्यातको करिब ८५ प्रतिशत हिस्सा ओगटेका छन्, तर अशान्तिका कारण बंगालादेशको अर्थतन्त्रमा महत्वपूर्ण योगदान गर्ने उद्योग क्षेत्रमा ठूलो व्यवधान उत्पन्न भएको छ। महिनौं लामो विरोध प्रदर्शनपछि आवामी लीगका नेता शेख हसिना गत अगस्ट ५ मा हेलिकोप्टरबाट छिमेकी मुलुक भारततर्फ भागेकी थिइन् भने उनले प्रधानमन्त्री पदबाट राजीनामा दिएको सेना प्रमुखले घोषणा गरेका थिए। बंगलादेशमा भएको आन्दोलनका कारण भारत पलायन भएकी आवामी लीगकी नेतृ शेख हसिना वाजेदको प्रधानमन्त्री पदबाट राजिनामापछि प्रधानमन्त्री नोबेल शान्ति पुरस्कार विजेता मोहम्मद युनुसको नेतृत्वमा अन्तरिम सरकार गठन भएको छ। तर, गार्मेन्ट फ्याक्ट्रीमा मजदुरहरूले रोजगारी र राम्रो तलबको माग गर्दै प्रदर्शन जारी राखेका छन्।"
बागमती प्रदेश लोकसेवा आयोगको अध्यक्षमा महेश्वर श्रेष्ठ,"हेटौंडा : बागमती प्रदेश लोकसेवा आयोगको अध्यक्षमा महेश्वर श्रेष्ठ नियुक्त भएका छन्। बागमतीका प्रदेश प्रमुख दीपक प्रसाद देवकोटाले आज श्रेष्ठलाई प्रदेश लोकसेवा आयोग ऐन, २०७६ को दफा ३ को उपदफा (१) बमोजिम गठित सिफारिस समितिको सिफारिसमा दफा ४ को उपदफा (४) बमोजिम नियुक्त गरेका हुन्। त्रिवेणी गाउँपालिका१ नवलपरासी निवासी श्रेष्ठ लुम्बिनी प्रदेशको बुटवलस्थित स्वास्थ्य तालिम केन्द्रको निर्देशक पदमा कार्यरत थिए। पटकपटक सरकार परिवर्तन र सत्तारूढ दलहरू बीच सहमति हुन नसक्दा ७ महिनादेखि आयोगको अध्यक्ष नियुक्ति रोकिएको थियो।"
ग्लोबल आईएमई बैंक र अष्ट्रियाको युनिभर्सिटी अफ इन्ज्ब्रकबीच समझदारी,"काठमाडौं : ग्लोबल आईएमई बैंक र अष्ट्रियाको युनिभर्सिटी अफ इन्ज्ब्रकबीच स्वीच एसिया ग्रान्ट प्रोग्रामअन्तर्गत युरोपियन युनियनको आर्थिक सहयोगमा ब्लुडिङ इनर्जी इफिसियन्सी इन नेपाल (बीन) प्रोजेक्टअन्तर्गत दिगो आवास भवन निर्माणका लागि ऊर्जा कुशल प्रविधी तथा अभ्यास प्रवर्द्धनका लागि समझदारी भएको छ। उक्त समझदारीमा बैंकका ग्रीन एण्ड सस्टेनेबल बैंकिङ प्रमुख असिम कर्माचार्य र युनिभर्सिटी अफ इन्ज्ब्रक अष्ट्रियाको प्रतिनिधि तथा बीन प्रोजेक्ट प्रमुख डा ड्यानियल नेयरले हस्ताक्षर गरे। बैंकले दिगो आवास प्रवर्द्धन गर्न ग्रीन होम लोन विशेष कर्जा योजना लागू गर्दै आएको छ। बैंकका अनुसार यस समझदारीले प्राविधिक क्षमताको अभिवृद्धि गर्न र दिगो तथा ऊर्जा कुशल भवनहरूको प्रवर्द्धन गर्न सहयोग पुर्याउनेछ। ग्लोबल युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्व श्रेष्ठ बैंकको रुपमा सम्मानित बैंक हो। साथै, ख्यातिप्राप्त विभिन्न राष्ट्रिय तथा अन्तर्राष्ट्रिय संस्थाबाट फरक फरक विधामा समेत यस बैंक सम्मानित भएको छ। ग्लोबल मुलुकका ७७ वटै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३ सय ५४ शाखा, ३ सय ८४ एटिएम, २ सय ५५ शाखारहित बैंकिङ सेवा, ६८ एक्सटेन्सन तथा राजश्व संकलन काउन्टर र ३ वैदेशिक प्रतिनिधि कार्यालयसमेत गरी एक हजारभन्दा बढी सेवा केन्द्र रहेका छन्।"
यी हुन् शुक्रबार बसेको मन्त्रिपरिषद्का निर्णयहरू,"काठमाडौं : सरकारले नेपालको नागरिक उड्ययन क्षेत्रको समष्टिगत अध्ययन गर्न उच्चस्तरीय अध्ययन तथा सुझाव समिति गठन गर्ने निर्णय गरेको छ । कार्तिक २ गते बसेको मन्त्रिपरिषद्का निर्णय सार्वजनिक गर्न आइतबार सिंहदरबारमा आयोजित पत्रकार सम्मेलनमा सरकारका प्रवक्ता पृथ्वीसुव्वा गुरुङले नेपालको नागरिक उड्ययन क्षेत्रको समष्टिगत अध्ययन एवं विश्लेषण गरी सुरक्षित, भरपर्दो र विश्वसनीय नागरिक उड्ययन प्रणालीको विकास गर्न एक उच्चस्तरीय अध्ययन तथा सुझाव समिति गठन गर्ने र समितिको कार्यशर्त स्वीकृत गर्ने निर्णय गरेको जानकारी दिएका हुन्। सर्वोच्चका पूर्वन्यायाधीश अनिल कुमार सिन्हाको अध्यक्षतमा गठन गरिएको समितिको सदस्यमा हवाई व्यवस्थापन विज्ञ राजेन्द्र बहादुर सिंह, सुरक्षा विज्ञ भेषराज सुवेदी, हवाई सेवा सञ्चालन तथा गुणस्तर व्यवस्थापन विज्ञ क्याप्टेन रिवाज प्रसाद प्रधान र पर्यटन मन्त्रालयका सचिव रहेका छन्। बैठकले गृह मन्त्रालयअन्तर्गतका कारागार कार्यालयहरूको संगठन संरचना र दरवन्दी तेरिज स्वीकृत गर्ने निर्णय गरेको छ भने दूरसञ्चार ऐन २०५३ को दफा ४५ को उपदफा ३ बमोजिम नेपाल दूरसञ्चार प्राधिकरणलाई आर्थिक वर्ष २०८१८२ का लागि तीन अर्ब रुपैयाँ उपलब्ध गराउने निर्णय गरेको प्रवक्ता गुरुङले बताए। त्यसैगरी बैठकले विपदजन्य घटनालाई सम्बोधन गर्ने गरि राहत तथा पुननिर्माण प्रयोजनार्थ नेपाल सरकारलाई अनुदान स्वरुप प्राप्त हुन मालवस्तुमा मन्सार महसुल छुट दिने निर्णय समेत भएको उनले जानकारी दिए। त्यस्तै बैठकले नेपाल इन्टरमोडल यातायात विकास समितिको कार्यकारी निर्देशक पदमा आशिष गजुरेललाई पुन नियुक्त गर्ने निर्णय गरेको छ भने राष्ट्रिय परिचय व्यवस्थापन सूचना प्रणाली र नागरिक एपबीच अन्तरआवद्धता कायम गर्न स्वीकृति प्रदान गरेको छ । त्यसैगरी मन्त्रिपरिषद्ले नेपाल सरकारको तर्फबाट कतार सरकारलाई उपहार स्वरुप चितवन राष्ट्रिय निकुञ्जको हात्तीसारमा रहेका एक जोडी हात्ती उपलब्ध गराउने र सदर चिडियाखानाको व्यवस्थापन जिम्मेवारी राष्ट्रिय प्रकृति संरक्षण कोषलाई हस्तान्तरण गर्ने निर्णय समेत गरेको छ ।"
पहलमानी मधेसको संस्कृति हो,"मधेसका जिल्लाहरूमा भदौदेखि फागुनसम्म विभिन्न राष्ट्रिय तथा अन्तर्राष्ट्रिय पहलमानी भइरहन्छ। राष्ट्रिय खेलकुद परिषद्ले पहलमानीलाई कुस्ती भन्छ। तर, मधेसको जनबोलीमा कुस्ती खेल्ने खेलाडीलाई पहलमान अनि कुस्ती खेललाई पहलमानी भनेर भनिन्छ। यस खेलको संरक्षण, सम्वर्द्धनमा सरकारको ध्यान पुग्न नसकेको खेलाडीको गुनासो छ। सोही विषयमा पूर्व राष्ट्रपति डाक्टर रामवरण यादवसँग अन्नपूर्णकर्मी राजकरण महतोले कुराकानी गरेका छन्। पहलमानी भनेको के हो ? यो मल्ल युद्ध हो। तिघ्रामा धाप मार्दै एक युवाले अर्को युवालाई प्रतिस्पर्धा गर्न निम्तो दिन्छ । यो सिनेमामा देखेजस्तो होइन, यो परम्परागत हुन्छ। पहिला मधेसका गाउँ नै पिच्छे अखडा हुन्थ्यो। ठूलो गाउँको बीचमा एउटा अखडा हुन्थ्यो, हुन्थ्यो। जहाँ बिहान, बेलुका पहलमानी हुन्थ्यो। पहलमानी खेल मात्रै होइन, मधेसको संस्कृति नै हो। यसको सुरुवात कसरी भयो ? मेरो विचारमा युवाहरूले स्वास्थ र बलियो रहन कुस्ती खेल्न सुरु गरेका होलान्। पहिले त जंगल जानुपर्थ्यो। लकडी (काठ) बोकेर ल्याउनुपर्ने, खेतीमा काम गर्नुपर्ने, गाईवस्तु चराउनुपर्ने हुन्थ्यो। जंलगमा जाँदा जीवजन्तुसँग बच्नुपर्ने हुन्थ्यो। आफ्नो ज्यान र परिवारको सुरक्षाका लागि मधेसका मान्छेहरू पहलमानी सिक्थे। परेको खण्डमा आत्मरक्षाका लागि पहलमानीका कला कौशल प्रयोग गरिन्थ्यो। यसबाट शक्ति आर्जन पनि गरिन्थ्यो ? गाउँमा सम्पन्न र धनी परिवारले आफ्नो सुरक्षाका लागि दुईचार जनालाई पहलमानी सिकाउँथे। गाउँमा कुनै खतरा भएमा लड्न पहलमान राख्ने चलन थियो। यसलाई एक प्रकारले शक्ति आर्जन गरेको मानिन्थ्यो। गाउँमा पहिला डाँका लाग्थ्यो। यसबाट परिवारलाई सुरक्षित राख्न पहलमानी खेलिन्थ्यो। कसैको घरमा ५ वटा छोरो छ भने दुइटा छोरो पहलमान हुनै पर्ने परम्परा नै थियो। फेरि सबै जातिले पहलमानी खेल्दैन। बढी गरेर जादव (यादव) हरू बढी पहलमानी गर्छन् । यस्तो किन ? यादवहरू धेरै गाईवस्तु पाल्थे। वस्तुभाउ चराउन जंगल जानुपर्ने, खेतीकिसानी गर्नुपर्ने, एकअर्कासँग झैझग्डा भयो भने आफ्नो परिवारलाई बचाउन बढी पहलमानी खेल्ने चलन थियो। तराईमा जादव (यादव) पछि झा, अनि मुस्लिममा नट समुदायले कुस्ती खेल्छ। तर, कुस्तीमा ७० प्रतिशत यादव जातीको पहुँच छ। अब त अरूले पनि सिकेर खेल्न थाल्यो। पहलमानीलाई मधेसमा संस्कृति दर्जा दिइन्छ, किन ? सदियौंदेखि मधेसको भूमि कृषि, पशुपालनमा अघि रहँदै आएको छ। उर्बरभूमिमा धान, गहुँ, दलहन, तेलन सबै हुन्छ। पहाडलाई मधेसले खच्चड र डोकोमा अन्न पठाउँथ्यो। पहिले पहाडमधेसको पहुँच मार्ग गोरेटो र घोरेटो मात्रै थियो। २०२४ सालसम्म मधेसले बाहिर अन्न पठाउँथ्यो। शिक्षाको अवस्था कमजोर थियो। गाउँको मान्छेको पहुँच सहरमा थिएन। मट्टी तेल, नुन, कपडा र सुनचाँदी किन्न मात्रै सहरबजार गइन्थ्यो। दुर्गा पूजा, रामनवी, विवाह पञ्चमी, झुलोनोत्सवसम्म मात्रै गाउँको मानिसको पहुँच थियो। उहीले गाउँले जीवन कस्तो हुन्थ्यो ? जेठ, असार, साउन, भदौ, असोजसम्म खेतीकिसानीमा सबै व्यस्त हुन्थे। त्यसपछि कात्तिक, मंसीरमा धान भिœयाउने चलन थियो। कामले कहिले फुर्सद हुँदैन्थ्यो। त्यसैले हाम्रा पुर्खाहरूले आमोदप्रमोदका सिजन अनुसारको चाडपर्व र खेलहरू विकास गरेका थिए। तर, सबै पर्वले गाउँका मानिसको पहुँच भने हुँदैन थियो। विशेष गरी श्रीकृष्ण जन्माष्टमी, दुर्गा पूजा, दीपावाली, छठ, रामनवमी, विवाह पञ्चमी, झुलोनोत्सव, कमला मेला, सलहेस मेला, सोनामाई मेला(भूतमेला), सम्म मात्रै समाजको पहुँच थियो। मानिस एक दिनमा १० कोससम्म पैदल जान्थे। मधेसमा केकस्ता खेलहरू हुन्थ्यो ? आमोद प्रमोदका लागि कात्तिकमा हुर्राहुर्री खेल हुन्थ्यो। कवड्डी, सुरचार्ट(सुररा), पुलीडन्डा, पहलमानीजस्ता खेल हुन्थ्यो। सिजन अनुसार अनेको खेल, मेला, पर्व हुन्थ्यो। यी खेलहरूमा बालबालिका, गोठाला, हली, वृद्धवृद्धा कुनै न कुनै रूपमा चाडपर्व र खेलमा रमाउँथे। १८३५ वर्षसम्मका युवाहरू मुख्य रूपमा पहलमानी खेल्थे। गाउँगाउँमा अखडा हुन्थ्यो। खासगरी पोखरीको डिलमा, नदीको किनारमा, गाउँभन्दा बाहिर अखडा हुन्थ्यो। पहलमानी मधेसको खेल मात्रै होइन संस्कृति हो। कुस्तीको मुख्य सिजन कहिले ? विशेषगरी शरद ऋतुमा कुस्ती खेलिन्थ्यो। अहिले त प्रतियोगितामा सीमित भयो। असोज, कात्तिक, मंसिर, पुस, माघसम्म गाउँहरूमा पहलमानी हुन्थ्यो। युवाहरूले तुरिया(उमेर समूह) मिलाएर कुस्ती खेल्थे। म १४ वर्षको उमेरमा पहलमानी खेलेको हुँ। १८ वर्षको उमेरपछि पढ्न बाहिर गएपछि कुस्ती खेल्न छुट्यो। खेल खेल्ने तालिम दिइन्थ्यो ? आपसेआप देखासिकीबाट कुस्ती खेल्न युवाहरू सिक्थे। गाउँमा परम्परागत रुपमा कोही न कोही कुस्तीमा अलि बढी रुची राख्ने हुन्थे। कुस्ती प्रति गाउँका अधिकांस युवाहरूको आकर्षण हुन्थ्यो। खेलबाटै पहलमान हुन्थे। उसले आफ्ना चेलाहरूलाई सालभरी खेलाउँथे। महोत्तरीको बगरा, धनुषाको बनिनियाँ, जमुनियामा कुस्तीको अखडा नै थियो। हर जिल्लामा यस्तो थियो। महोत्तरी, सर्लाही, रौतहट, बारा, पर्सा, सिरहा, सप्तरी, धनुषा कुस्तीका लागि नामी थियो। हेर्न लायक कुस्ती प्रतियोगिता कहिले हुन्थ्यो ? धनुषाको सबैला र महोत्तरीको लोहारपट्टीमा पहिले दसैंमा ठूलो दुर्गा मेला लाग्थ्यो। त्यहाँ महिनो दिनसम्म पहलमानी चल्थ्यो। त्यहाँ नेपाल र भारत दुवै देशका पहलमानहरू आउँथ्यो। जोडी मिलाएर पहलमानी गर्थे। दुर्गा मेलामा मुख्य रूपमा पहलमानी हेर्न मान्छेहरू जान्थे। पूर्वी तराईदेखि पश्चिम तराईसम्म पहलमानी हुन्थ्यो। अहिले पनि हुन्छ। खेलाडीहरूलाई खेलका लागि कसरी निम्तो पठाइन्थ्यो ? अहिलेजस्तो सञ्चारको साधन उहिले थिएन। पैदल गएर पहलमानहरूलाई निमन्त्रणा गरिन्थ्यो। स्वदेश तथा भारततिर सबैका आफन्त छन्। कुन गाउँमा पहलमान छ सबैलाई थाहा हुन्छ। आयोजकले चिठी काटेर पहलमानहरूलाई अखडामा जुटाउँथे। पहिला पहलमानहरूको नामले गाउँहरू चिनिन्थ्यो। खेल्दा खेल्दै पहलमानहरू रेफ्री हुन्थे। यो खेलमा एक अर्कासँग जुध्छ। अनि पछारिन्छ। उतानो पर्ने खेलाडी हार्छ, पछार्ने चाहिँ जित्छ। पहलमानी संस्कृति किन हराउँदै गयो ? गाउँ चलायमान भयो। नपढेका युवाहरू अरब, मलेसिया गइरहेका छन्, पढ्नेहरू गाउँबाट सहर हुँदै अमेरिका पसिरहेका छन्। व्यवसाय र पढाइका लागि गाउँका युवाहरू सहर आएका छन्। तराईका गाउँहरू उजाड भइरहेको छ। पहिले जुन माहौल थियो त्यो अहिले छैन। कुस्तीको संरक्षण कसरी गर्ने ? हाम्रो सिस्टमले तीन तहको सरकारको परिकल्पना गरेको छ। स्थानीय सरकारले रैथाने संस्कृति, परम्परा, रहनसहन संरक्षण, सम्वर्द्धन गर्नुपर्छ। शिक्षा, स्वास्थ्य, बिजुली, सरसफाइजस्ता आधारभूत आवश्यकता हो। यसबाहेक आमोद प्रमोदका लागि पहलमानी जोगाउनुपर्छ। पहलमानको शारीरिक तौल बढी हुने भएकाले बुढेशकालमा हड्डीका जोर्नी दुख्छन्। पहिले वैज्ञानिक रूपमा पहलमानी हुँदैनथ्यो। अब न तालिमहरू हुन थाल्यो। पहलमानीमा जीवन बिताएका र यसमा भविष्य देख्नेहरूलाई लक्षित गरेर सरकारकाले काम गर्न जरुरी छ। यो पनि पढ्नुहोस गाउँगाउँमा अखडा, मनमनमा पहलमानी"
"पीडितका पक्षमा काम गरिरहेका छौं, अराजकता र अस्थिरता मच्याउन चाहनेले फैलाएको भ्रम चिर्नुहोस् : प्रधानमन्त्री","काठमाडौं : प्रधानमन्त्री केपी शर्मा ओलीले विपद्पछिको अवस्थामा राहत र पुनः स्थापनाका लागि सरकारका तर्फबाट गर्नुपर्ने काममा कुनै कमी नहुने स्पष्ट पारेका छन्। नेकपा (एमाले) को सिन्धुली जिल्ला कमिटीले हालैको बाढी, पहिरो र डुबानका कारण भएको जनधनको क्षतिका सम्बन्धमा आज प्रधानमन्त्री निवास, बालुवाटारमा दिएको ध्यानाकर्षण पत्र बुझ्दै प्रधानमन्त्री ओलीले पछिल्ला मन्त्रिपरिषदका बैठक र राष्ट्रिय विपद् जोखिम न्यूनीकरण तथा व्यवस्थापन परिषद्का बैठकबाट समय तालिका तोकेर राहत र पुनःस्थापनाका काम प्रभावकारीरुपमा अघि बढाउन निर्णय गरिएको जानकारी गराएका हुन् । उनले सरकार सबै सम्बन्धित अङ्गले पीडितका पक्षमा सक्दो काम गरिरहेकाले अराजकता र अस्थिरता मच्याउन चाहनेहरुले फैलाएका अनावश्यक भ्रम चिरेर ढुक्का साथ आफ्नो जिम्मेवारी पूरा गर्न आग्रह गरे । एमालेको जिल्ला कमिटीका अध्यक्ष महेन्द्रदेव श्रेष्ठले जिल्लाका चार पालिकालाई संकटग्रस्त घोषणा गरेकामा सरकारलाई धन्यवाद दिँदै किसानका पाकेका धान बाली र सयौँ सङ्ख्यामा पशु चौपायाहरुमा समेत क्षति भएकाले पुनःनिर्माण र पुनः स्थापनाका कामलाई अगाडि बढाउन आग्रह गरे। उनले किसानलाई विशेष राहतको प्याकेज व्यवस्था गर्न माग गरे।"
नेपालमा पहिलो पटक अन्तर्राष्ट्रियस्तरको तीन दिने इन्जिनियरिङ प्रदर्शनी हुँदै,"काठमाडौं : नेपालमा पहिलो पटक अन्तर्राष्ट्रियस्तरको तीन दिने इन्जिनियरिङ प्रदर्शनी हुने भएको छ। इन्जिनियर्स भ्लग्सले सगरमाथा इन्जिनियरिङ कलेज तथा सगरमाथा कलेज अफ साइन्स एण्ड टेक्नोलोजीको सहयोगमा प्रदर्शनी आयोजना गर्न लागेको हो। सोही कलेजको प्रांगणमा आगामी मङ्सिर २१, २२ र २३ गते सञ्चालन हुने प्रदर्शनीको नाम ओर्बिट इन्जिनियरिङ्ग एक्स्पो २० दिइएको छ। इन्जिनियरिङ विद्यार्थी तथा पेशेवरहरूको सिर्जनात्मकता, नवीनता, र प्राविक क्षमता प्रदर्शन गर्ने र गराउनका लागि कार्यक्रमको आयोजना गर्न लागिएको हो। उक्त तीन दिने कार्यक्रममा सिभिल, इलेक्ट्रिकल, मेकानिकल, इलेक्ट्रोनिक्स, कम्प्युटर तथा अन्य इन्जिनियरिङ र सो सरहका क्षेत्रमा संलग्न  स्तर लगाएतका अन्य व्यक्तिहरूले आआफ्ना अत्याधुनिक परियोजना, विभिन्न वास्तविक समस्याहरूका प्राविधिक समाधानहरू र सो को समाधानका लागि नयाँ विचारहरू प्रस्तुत गर्नेछन्। प्रदर्शनीमा रोबो सकर, रोबो वार, सीएडी प्रतियोगिता, सर्वेक्षण चुनौती, टेक्नोबहस, प्रोजेक्ट डेमोन्स्ट्रेशन, ४८ घण्टे ह्याकाथन, पेपर ब्रिज प्रतियोगिता लगायतका अन्य आकर्षक प्रतिस्पर्धाहरूको पनि आयोजना गरिनेछ। यसले इन्जिनियरिङका उत्साहीहरूलाई मात्र नभई तल्लो माध्यमिक, माध्यमिक,  स्तर र सो सरहका विद्यार्थीहरूलाई पनि आकर्षित गर्नेछ। कार्यक्रमले सहभागीहरूको सहकार्य र नवीनतालाई प्रोत्साहित गर्दै दिगोपन र प्राविधिक प्रगतिका सन्दर्भमा आफ्ना विचारहरूलाई पुनर्निर्माण गर्न प्रेरित गर्नेछ। उक्त एक्सपोमा निःशुल्क स्वास्थ्य शिविर, भव्य सङ्गीत रात र नगद पुरस्कार वितरणसहितको समापन समारोह पनि हुनेछ। यस प्रदर्शनीका इभेन्टहरूमा २० वटा रचनात्मक चुनौतीहरू जस्तै प्राचीन इन्जिनियरिङ्ग विरुद्द आधुनिक इन्जिनियरिङ्गः, भूप्राविधिक चुनौतीहरू र प्रकोप जोखिम व्यवस्थापन, बिधुतीय हानी र यसको सुरक्षा, प्रविधि र वैदिक विज्ञान, काठमाडौंको वायु गुणस्तरसँगको लडाइँ, काठमाडौँ उपत्यकाको फोहोर पुनः प्रयोग, नेपालमा बायोमेडिकल प्रविधिको बृद्धि, सिँचाइ उपयोगका लागि बागमतीको पानीको उपचार, एआईएमएल र नेपालमा यसको अनुकुलता, सामान्य घरपरिवारमा रोबोटहरू, नेपालको शहरहरूमा भविष्यको यातायातको नमुना, जलवायु परिवर्तनको प्रभावसँग नेपालको लडाइँ, आधुनिक नेपालको स्रोत नक्साङ्कन, ईशासन, एसएमई प्रविधि तपाईंको स्थानमा, राष्ट्रिय रक्षा र सुरक्षा, नेपालीहरूको अन्तरिक्ष अन्वेषण र यससँगको सम्बन्ध, नेपालका लागि भविष्यको खाद्य समस्या र यसको इन्जिनियरिङ्ग समाधान, भविष्यको निर्माण प्रविधि र लेजर प्रविधिको प्रगति राखिएको छ। यसले नेपालमा कसरी कृत्रिम बुद्धिमत्ता () को विकास हुँदैछ र यसलाई नेपालका विभिन्न क्षेत्रहरूमा कसरी अपनाइँदै छ भन्ने महत्त्वपूर्ण विषयहरूलाई पनि सम्बोधन गर्नेछ।"
जिल्ला अस्पतालका डाक्टर कुट्ने कांग्रेस नेता पक्राउ,धरान : जिल्ला अस्पताल सुनसरीका मेडिकल सुपरिटेन्डेन्ट डाक्टर सन्तोष राईलाई कुटपिट गर्ने कांग्रेस नेता पक्राउ परेका छन्। शनिबार डाक्टर राईलाई कुटपिट गर्ने कांग्रेस इनरुवा नगर समितिका सचिव खेमराज थापा पक्राउ परेका हुन्। बिरामी आमालाई जिल्ला अस्पताल इनरुवामा उपचार गर्न ल्याएका कांग्रेस नेता थापाले डाक्टर राईलाई अपशब्द बोली कुटपिट गरेका थिए। थापाले कार्यकक्षमा आएर अपशब्द बोली आफूलाई कुटपिट गरेर दादागिरी गरेपछि थापालाई कारबाहीको माग गर्दै जिल्ला प्रहरी कार्यालय सुनसरीमा जाहेरी दिएको बताए। उनले थापाको हर्कतका कारण अस्पतालका स्वास्थ्यकर्मीहरू असुरक्षित भएकाले शान्ति सुरक्षा मिलाउन स्थानीय प्रशासन समक्ष माग गरेका छन्। राईले थापा विरुद्ध स्वास्थ्यकर्मी तथा स्वास्थ्य संस्था सम्बन्धी ऐन २०६६ को दफा ३ बमोजिमको कसुर अन्तर्गत कारबाही गर्न माग गर्दै प्रहरीमा उजुरी दिएका छन्। सुनसरीका प्रहरी प्रमुख एसपी सुमनकुमार तिम्सिनाले डाक्टर राईलाई कुट्ने थापालाई पक्राउ गरि कानुनी कारबाही अगाडि बढाइएको बताए। उनले थापा विरुद्धको जाहेरी दर्ता गरि घटनाको थप अनुसन्धान थालिएको जानकारी दिएका छन्।
मनास्लुको ४ लाख किलो स्याउ गोदाममै थन्कियो,"गोरखा : मनास्लु क्षेत्रलाई अर्गानिक स्याउ उत्पादन केन्द्र बनाउने उद्देश्यले व्यवसायीहरूले ठूलो परिमाणमा स्याउ खेती सुरु गरे। गण्डकी प्रदेश सरकारको सहयोगमा चुमनुब्री गाउँपालिकाका लाक्पा ढुण्डुप लामा, छिरिङ लामा, सरोज लामा, लाङ्बा गुरुङ, पातीकान्छा, देवेन्द्र गुरुङ, विष्णु गुरुङले हजारौं रोपनीमा स्याउ खेती गरे। उत्पादन सुरु भएको तीन वर्ष भइसक्यो, तर ढुवानी गर्न नसकेर बर्सेनि गोदाममा नै स्याउ थन्किने गरेपछि उनीहरू चिन्तित भएका छन्। सफल व्यवसाय गरी यस क्षेत्रका अरु किसानलाई पनि अर्गानिक स्याउ खेतीतर्फ लाग्न प्रेरणा दिने उद्देश्यले उनीहरूको ठूलो लगानी गरेका थिए। तर, उत्पादित स्याउ गोदाममै थन्किने गरेको व्यवसायी लाक्पाडुण्डुप लामाले निराशा व्यक्त गरे। प्रोकका लाक्पाले १२ हजार ५ सय बोट, ल्होका छिरिङले पाँच हजार, लोक्पाका सरोजले ३५० बोट, सिर्दिबासका लाङ्वाले १७००, पातीकान्छाले ९ सय, सिर्दिबासकै देवेन्द्रले १७००, आँगाका विष्णु गुरुङले ५०० थान स्याउ खेती गरेका थिए। तर स्याउलाई बजारसम्म लैजान नसकेको किसानहरूको गुनासो छ। लाक्पा ढुण्डुपले आफ्नो बगैंचाको १२ बोटको करिब साढे ४ लाख किलो स्याउ घरमै थन्किएको गुनासो गरेका छन्। चुमनुब्री ४ नाम्रुङस्थित इन गोरखा प्रोडक्टको स्याउबारीको १२ हजार ५ सयवटा बोटमा फलेको स्याउलाई उनले चुमनुब्री स्याउ नामाकरण गरेका छन्। उत्साहपूर्वक उत्पादन गरेको स्याउ टिपेर घरमै थन्क्याएर राख्नुपर्दा निराश बनाएको लामाले जानकारी दिए। हाम्रो गाउँपालिकामा मोटरबाटो छैन त्यसैले, स्याउ ढुवानी गरेर बजार पुयाउन नसकिएको हो, उनी भन्छन्, मनास्लु क्षेत्रलाई सरकारले निषेधित क्षेत्र घोषणा गरेकाले हेलिकोप्टर चार्टर गरी स्याउ बोक्न पनि समस्या छ। हेलिकप्टरमा बोक्दा महँगो पनि पर्छ। प्रतिस्पर्धा गर्न गाह्रो हुन्छ। खच्चडमा बोकाउँदा चोट लाग्ने, बिग्रिने हुन्छ। मान्छेले बोकेर साध्यै लाग्दैन। आफूहरूले स्याउ खेती सुरु गर्दा मनास्लु क्षेत्रमा सडक बिस्तारको काम धमाधम भइरहेको थियो। तीन वर्षभित्र पक्कै सडक आइपुग्छ अनि, स्याउ ढुवानी गर्न समस्या पर्दैन भन्ने अनुमान गरेर लगानी गयौँ तर, अहिलेसम्म सडक निर्माण पनि भएको छैन। अझै सडक सञ्जालले जोड्न वर्षौं लाग्न सक्ने देखिन्छ, चुमनुब्री२ स्थित विशाल मनास्लु फार्म तथा अध्ययन केन्द्रका छिरिङ लामा भन्छन्, हामीले स्याउलाई विशुद्ध अर्गानिक बनाउन, गुणस्तरीय बनाउन धेरै लगानी गरेका छौँ। नयाँ पुस्तालाई स्याउखेतीमा आकर्षित गर्न धेरै मेहनत गरेका छौँ, तर उत्पादन भएको स्याउ थन्कियो। मनास्लु क्षेत्रमा आउने पर्यटक, आरोही, स्थानीयवासीहरूलाई करिब १ हजार किलो बेचेको उनको भनाइ छ। स्थानीय बजारमा अहिले खुद्रामूल्य प्रतिकेजी ३५० रुपैयाँ र होलसेलमा २५० रुपैयाँमा बेचिरहेको उनले बताए। बजारसम्म पुयाउन सके यो वर्ष मूल्य केही समायोजन गरेर बिक्री गर्ने योजनासमेत रहेको लामाले बताए। स्थानीय स्तरमा नै स्याउको विभिन्न परिकार बनाएर बिक्री गर्ने गरेको उनले बताए। लामाका अनुसार घरायसी प्रयोजनका लागि एप्पलसाइडर, जुस, जाम, सुकुटी जस्ता परिकारहरू बनाएर बिक्री गरेको बताए। यहाँ गोल्डेन डेलिसियस, गाला, क्वीन रेड डेलिसियस, रेड डेलिसियस र फुजी गरी पाँच जातका स्याउ उत्पादन हुने गर्छ।"
पञ्चकन्या स्टिललाई ग्रिनप्रो प्रमाणपत्र प्राप्त,"काठमाडौं : पञ्चकन्या ग्रुपको सिष्टर कन्सर्न उद्योग पञ्चकन्या स्टिल प्रालिको उत्पादन टिएमटि रिब्डबारले सन् २०२४ का लागि सिआईआई ग्रिनप्रो प्रमाणपत्र प्राप्त गरेको छ। नेपालमा यो प्रमाणपत्र पाउने पञ्चकन्या ग्रुप पहिलो उद्योग समूह बन्न सफल भएको छ। गत असोज ३० गते भारतको दिल्लीमा आयोजित एक कार्यक्रममा पञ्चकन्या ग्रुपका कार्यकारी निर्देशक उज्ज्वल कुमार श्रेष्ठज्यूले उक्त प्रमाण पत्र ग्रहण गरे। पञ्चकन्या स्टिलको टिएमटि रिब्डबारले प्रतिष्ठित ग्रीनप्रो प्रमाणपत्र प्राप्त गरे पश्चात् कम्पनीको वातावरणीय स्थिरता र निर्माण क्षेत्रको उत्कृष्टताप्रतिको प्रतिबद्धताको थप एक महत्वपूर्ण उपलब्धि समेत हो। कन्फेडेरेसन अफ इन्डियन इण्डष्ट्री (सिआइआइ) सोराब्जी गोदरेज ग्रीन बिजनेस सेन्टरद्वारा प्रदान गरिएको ग्रीनप्रो प्रमाणपत्रले वातावरण संरक्षणका लागि कडा मापदण्डहरू पूरा गर्ने उत्पादनहरूलाई मान्यता दिन्छ। यो प्रमाणपत्र ग्रहण पश्चात पञ्चकन्या स्टिलको उच्च गुणस्तर र पर्यावरणमैत्री सामग्रीहरू उत्पादन गर्ने प्रतिबद्धतालाई अझ उजागर गरेको छ। यसै बीच दिगो विकास र वातावरण प्रति मुख्य ध्यान दिँदै भारत र न्यूजिल्याण्डबीच एक सम्झौता पत्रमा हस्ताक्षर गरिएको छ। न्यूनतम कार्वन उत्सर्जन सामग्री र प्रविधिलाई प्रबर्धन तथा प्रोत्साहन गर्ने उद्देश्यले सन् २०१५ देखि यो ग्रिनप्रो प्रमाणपत्र प्रदान गर्न थालिएको हो। हालसम्म विश्वका ४८० उद्योगका ९५०० थरिका उत्पादनहरुले ग्रिनप्रो मान्यता प्राप्त गरेका छन्। सिंगापुर, जर्मन, भारतका विशिष्ठ व्यक्तिहरूको सहभागिता रहेको उक्त कार्यव्रममा वातावरण तथा हरित क्रान्तिमा आएको सकारात्मक प्रभाव देखिएकोमा सहभागी महानुभावहरुले गर्व र सन्तोषको महसुस गर्नु भएको थियो। विश्व व्यापी रुपमा तापक्रम बढ्ने क्रम जारी छ र वातावरणमा नकारात्मक असर परिराखेको वर्तमान अवस्थामा वातावरण मैत्री प्रविधिलाई लागू गर्नु पर्ने टड्कारो आवश्यकतालाई मध्यनजर गर्दै यस्ता प्रविधि र सामग्रीलाई प्राथमिकता दिनु पर्नेमा सबैको सहमति भयो।"
धर्मशाला विवाद : छलफलका लागि बोलाइएको पशुपति क्षेत्र विकास कोषको बैठक स्थगित,"काठमाडौं : पशुपति गौशाला धर्मशाला विवादबारे छलफल गर्न संस्कृति,पर्यटन तथा नागरिक उड्डयन मन्त्रालयले बोलाएको पशुपति क्षेत्र विकास कोष सञ्चालकको बैठक स्थगित भएको छ। संस्कृति,पर्यटन तथा नागरिक उड्डयन बद्री प्रसाद पाण्डेले उक्त विवादबारे छलफल गर्न आज बिहान ९ बजे परिषद्को बैठक बोलाएका थिए। मन्त्री पाण्डेले बिहीबार मारवाडीको कब्जामा रहेको पशुपति गौशाला धर्मशाला खाली गराउने कार्य तत्काल रोक्न पशुपति क्षेत्र विकास कोषलाई निर्देशन दिँदै छलफलका लागि आज बोलाएका थिए। गौशाला धर्मशाला विवादबारे मुद्दा उच्च अदालत पाटनमा विचाराधीन रहेकाले बैठक स्थगित गरेको मन्त्रीको सचिवालयले जनाएको छ। उक्त मुद्दामा अदालतले शुक्रबार अल्पकालीन अन्तरिम आदेश दिँदै छलफलका लागि दुवै पक्षलाई बोलाएको छ। काठमाडौं महानगरपालिकाले धर्मशाला खाली गराउन खोजेपछि मारवाडी सेवा समितिले उच्चमा रिट दिएको थियो। समितिले पशुपति क्षेत्र विकास कोषसमेत १५ जनालाई विपक्षी बनाइ रिट दायर गरेको थियो। मारवाडी सेवा समितिले पशुपति गौशाला धर्मशालामा मोहियानी हक लाग्ने भन्दै धर्मशाला खाली गराउन मानेको छैन। उनीहरूले खाली गराउन नमानेपछि काठमाडौं महानगरपालिकाले धर्मशालाको गेटमा महानगरको बोर्ड टाँसेको छ। पशुपति क्षेत्र विकास कोषले पशुपति गौशाला धर्मशाला राज्यको सम्पत्ति भएकाले कानुनसंवत फिर्ता ल्याउने स्पष्ट पारेको छ। पशुपति क्षेत्र विकास कोषले पशुपति धर्मशालामा मारवाडी सेवा समितिलाई मोहियानी हक पाउने कुनै प्रमाण नभएको समेत दावी गरेको छ। समितिलाई मोहियानी हक पाउने कुनै आधार र प्रमाण नभएको स्पष्ट पारेको छ। मारवाडी सेवा समितिले पशुपति गौशाला धर्मशालामा मोहियानी हकका लागि दावी गरेपछि समिति र कोषबीचको विवादले चर्कोरुप लिएको छ। पशुपति क्षेत्र विकास कोषले २०८० साउन १७ मारवाडी समितिसँगको सम्झौता भंग गरेको थियो। कोषको यो सम्झौता भंग गर्ने निर्णय गैरकानुनी रहेको भनी मारवाडी सेवा समिति नेपालले २०८० साउन २४ गते काठमाडौं जिल्ला अदालतमा मुद्दा दर्ता गराएको थियो। २०८१ असोज १६ गते जिल्ला अदालतले कोषको पक्षमा फैसला सुनाएको छ। फैसलापछि २०८१ असोज २२ मा पशुपति क्षेत्र विकास कोषले गौशाला धर्मशालाको व्यवस्थापन गर्न काठमाडौं महानगरपालिकासँग समन्वय गर्ने निर्णय गरेको छ। लामो समयदेखि समितिले सस्तो मूल्यमा गौशालाको करिब १० रोपनी जग्गा उपभोग गर्दै आएको थियो। २०५४ सालमा वार्षिक ५१ हजार रुपैयाँ तिर्ने सम्झौता भएको थियो। समितिले अहिलेसम्म यही भाडा तिर्दै आएको थियो।"
"सेयर बजारमा ४७ अंकको गिरावट, सबै समूहको उपसूचक राताम्मे","काठमाडौं : साताको पहिलो कारोबार दिन आइतबार नेप्से परिसूचक उच्च अंकले घटेको छ। नेप्से परिसूचक ४७४४ अंकले घटेर २६९७९१ विन्दुमा अडिएको छ। सेन्सेटिभ इण्डेक्स १५९ प्रतिशतले घटेर ४८७३९ विन्दुमा पुगेको छ। अघिल्लो कारोबार दिन बिहीबार नेप्से परिसूचक २४७ अंकले बढेर २७४५३६ बिन्दुमा पुगेको थियो। सो दिन ७ अर्ब माथिको कारोबार भएको थियो। नेप्से उच्च अंकले घटे पनि कारोबार रकम भने बिहीबारको तुलनामा बढेको छ। आज ३१५ स्क्रिप्सको २ करोड ८ लाख ६८ हजार ९१९ कित्ता सेयर ८ अर्ब १८ करोड २ लाख ६२ हजार ५७२ रुपैयाँमा खरिदबिक्री भए। दोहोरो अंकले घटेको सेयर बजारमा एउटा कम्पनीको सेयर सकारात्मक सर्किट लेभलमा कारोबार भयो। कुथेली बुखारी स्मल हाइड्रोपावरको सेयर १० प्रतिशतले बढेको हो। यसैगरी नगदी ग्रुपको ९८९ प्रतिशतले बढ्दा हिमालयन लघुवित्त वित्तीय संस्थाको ५९२,सिटीजन्स सुपर ३० म्युचुअल फण्डको ३७९ र एनआईबीएल स्टबेल फण्डको ३६४ प्रतिशतले बढ्यो। यसदिन इस्टर्न हाइड्रोपावरका लगानीकर्ताले भने गुमाए। सो कम्पनीको सेयर १० प्रतिशतले घट्यो। कारोबार रकमका आधारमा गुडविल फाइनान्स शीर्षस्थानमा रह्यो। सो कम्पनीको ४५ करोड बढीको सेयर कारोबार भयो। कुमारी बैंकको ३७ करोड बराबरको सेयर कारोबार हुँदा हिमालयन रिइन्स्योरेन्सको २६ करोड,हाइड्रोइलेक्ट्रिसिटी इन्भेस्टमेन्ट एण्ड डेभलपमेन्टको २३ करोड र नगदी ग्रुपको २१ करोड बराबरको सेयर कारोबार भयो। यसदिन सबै समूहको उपसूचक भने नकारात्मक देखिएका छन्। फाइनान्स समूहको उपसूचक सर्वाधिक ४ प्रतिशतले घट्यो। कारोबारमा आएका १८ स्टक्सको मूल्य बढ्दा २२६ वटाको घटयो।"
शहरी विकास मन्त्री सिंहले सय दिनमा केके काम गरे ?,"काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले आफ्नो एकसय दिनको काम र आगामी योजना सार्वजनिक गरेका छन्। आइतबार मन्त्रालयमा पत्रकार सम्मेलनको आयोजना गरेर उपप्रधानमन्त्री सिंहले आफूले नेतृत्व सम्हालेपछि भएका काम को प्रगति विवरण सार्वजनिक गरेका हुन्। शहरी विकास मन्त्रालयले एक सय दिनमा राखेका ११ मध्ये ८ वटा लक्ष्य हाँसिल गरेको छ भने ३ वटा योजना चालू अवस्थामा रहेको मन्त्रालयले सार्वजनिक गरेको विवरणमा उल्लेख छ । जसअनुसार धरहरा खुल्ला गरिएको, ७ वटा स्वास्थ्य भवन निर्माण सम्पन्न गरिएको जाजरकोट र रुकुम पूर्वको भूकम्पबाट क्षतिग्रस्त सरकारी भवन तथा स्वास्थ्य संस्थाको भवन पुननिर्माण सम्पन्न भएको मन्त्रालयले जनाएको छ । त्यस्तै ५० वटा झोलुंगे पुलको निर्माण सम्पन्न गर्ने लक्ष्य राखिएकोमा ४० वटा सम्पन्न भएको र १० वटा पुल निर्माण कार्य चालु अवस्थामा रहेको समेत मन्त्रालयले जानकारी दिएको छ । सो क्रममा उपप्रधानमन्त्री सिंहले शहरलाई सुरक्षित गर्न आवश्यक नीति बनाउन आफूले काम गरिररहेको बताए। काम गर्नेहरूलाई काम गर्ने वातावरण बनाउने गरि नयाँ नीति र ऐनहरू ल्याउन काम गरिरहेको उनको भनाइ छ । मन्त्रालयले पहुँच सुधारका लागि रणनीतिक रुपमा महत्वपूर्ण रहेको नेपालको सबैभन्दा लामो त्रिवेणी सुस्ता बहुत्तरी झोलुंगेपुल सञ्चालन आएको जनाएको छ भने गोकर्णदेखि गुह्येश्वरीसम्मको ६ किमि क्षेत्रमा ढल व्यवस्थापनको काम सम्पन्न भइ १ महिनाभित्रमा गोकर्णदेखि गुह्येश्वरीसम्म ढलमुक्त हुने उल्लेख गरेको छ ।"
"कास्कीको शहिद चोक र गैह्रापाटनका आसपास निषेधित क्षेत्र घोषणा : जुलुस, प्रदर्शन तथा सभा गर्न नपाइने","काठमाडौं : जिल्ला प्रशासन कार्यालय कास्कीले सहिदचोक र गैह्रापाटन क्षेत्र निषेधित क्षेत्र घोषणा गरेको छ। पूर्व उपप्रधान एवम् गृहमन्त्री तथा राष्ट्रिय स्वतन्त्रता पार्टी सभापति रवि लामिछाने पक्राउपछि कास्कीको सहिदचोक र गैह्रापाटन क्षेत्रमा आजदेखि अर्को सूचना जारी नभएसम्म लागू हुने निषेधित क्षेत्र घोषणा गरिएको प्रमुख जिल्ला अधिकारी भरतमणी पाण्डेले जानकारी दिए। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वको टोलीले लामिछानेलाई शुक्रबार काठमाडौंबाट पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। लामिछानेलाई पक्राउ गरेपछि समर्थकहरुले पोखरामा नाराबाजी गरिरहेका छन्। प्रजिअ पाण्डेका अनुसार निषेधाज्ञा जारी गरिएको क्षेत्रमा ५ जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ। कास्की जिल्ला, पोखरा महानगरपालिकामा हुन सक्ने प्रदर्शन, जुलुस, हुलदङ्गा तथा झडप आदिका कारण प्रतिकूल अवस्था सिर्जना भई शान्ति सुरक्षा भङ्ग हुन सक्ने परिस्थितिलाई दृष्टिगत गरी मिति २०८१०७०४ गते बिहान ११:४५ बजेदेखि अर्को आदेश नभएसम्मको लागि पोखरा महानगरपालिकाको तपसिल बमोजिमको चार किल्ला भित्रको क्षेत्रमा लागू हुने गरी स्थानीय प्रशासन ऐन, २०२८ (संसोधन सहित) को दफा ६ को उपदफा (३क) बमोजिम निषेधाज्ञा जारी गरिएको छ । प्रजिअबाट जारी भएको आदेशमा भनिएको छ, निषेधाज्ञा जारी गरिएको क्षेत्रमा ५ (पाँच) जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ । उक्त अवधिमा यस आदेशको उल्लङ्घन गर्ने वा आदेशको पालना गर्ने गराउने कार्यमा अवरोध गर्ने जो सुकै उपर प्रचलित कानून बमोजिम कारवाही हुने व्यहोरा जानकारी गराइन्छ । कहाँकहाँ छ निषेधित क्षेत्र ? निषेधाज्ञा लागू हुने क्षेत्रको चार किल्ला: १ शहिदचोक आसपासका क्षेत्र: पूर्व तर्फ: वाई चोक (उत्तर पूर्वतर्फ मिलनचोक) पश्चिम तर्फ: फिस्टेल गेट (वैदाम) उत्तर तर्फः मालपोत कार्यालय, कास्कीदक्षिण तर्फ: मुस्ताङ चोक (दक्षिण पश्चिमतर्फ पर्यटन बोर्डको कार्यालय अगाडि, ड्यामसाईड) २ गैह्रापाटन आसपासका क्षेत्र: पालिखेचोकदेखि नविन मावि सम्मको सडक क्षेत्र ।"
"पोखरामा निषेधित क्षेत्रमा रास्वपाको प्रदर्शन, झडपपछि प्रहरीले हान्यो अश्रुग्यास र पानीको फोहोरा","पोखरा : कास्कीको पोखरामा रास्वपा कार्यकर्ता र प्रहरीबीच झडप भएको छ । निषेधित क्षेत्रमा प्रदर्शन गरेपछि रास्वपा कार्यकर्ता र प्रहरीबीच झडप भएको हो । प्रदर्शनकारीलाई निषेधित क्षेत्रबाट हटाउनका लागि प्रहरीले अश्रूग्यास र पानीको फोहोरा प्रहार गरिएको छ । प्रहरीले अश्रूग्यास र पानीको फोहोरा प्रहार गरेपनि प्रदर्शनकारीले निषेधित क्षेत्रमा नै प्रदर्शन गरिरहेका छन् । सहकारी ठगी प्रकरणमा पक्राउ परेका रास्वपा सभापति रवि लामिछानेलाई अदालतमा हाजिर गराउदा उनका समर्थकहरुले कास्की अदालत नजिकै प्रदर्शन गरेका हुन् । निरन्तरको प्रदर्शनपछि जिल्ला प्रशासन कार्यालयले कास्कीका शहिद चोक र गैह्रापाटक क्षेत्रलाई निषेधित क्षेत्र घोषणा गरिएको छ । तर रास्वपा नेता तथा कार्यकर्ताले निषेधित क्षेत्र तोड्दै प्रदर्शन गरेका हुन्। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वको टोलीले लामिछानेलाई शुक्रबार काठमाडौंबाट पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। लामिछानेलाई पक्राउ गरेपछि समर्थकहरुले पोखरामा नाराबाजी गरिरहेका छन्। प्रमुख जिल्ला अधिकारी भरतमणी पाण्डेका अनुसार निषेधाज्ञा जारी गरिएको क्षेत्रमा ५ जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ। कास्की जिल्ला, पोखरा महानगरपालिकामा हुन सक्ने प्रदर्शन, जुलुस, हुलदङ्गा तथा झडप आदिका कारण प्रतिकूल अवस्था सिर्जना भई शान्ति सुरक्षा भङ्ग हुन सक्ने परिस्थितिलाई दृष्टिगत गरी मिति २०८१०७०४ गते बिहान ११:४५ बजेदेखि अर्को आदेश नभएसम्मको लागि पोखरा महानगरपालिकाको तपसिल बमोजिमको चार किल्ला भित्रको क्षेत्रमा लागू हुने गरी स्थानीय प्रशासन ऐन, २०२८ (संसोधन सहित) को दफा ६ को उपदफा (३क) बमोजिम निषेधाज्ञा जारी गरिएको छ । प्रजिअबाट जारी भएको आदेशमा भनिएको छ, निषेधाज्ञा जारी गरिएको क्षेत्रमा ५ (पाँच) जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ । उक्त अवधिमा यस आदेशको उल्लङ्घन गर्ने वा आदेशको पालना गर्ने गराउने कार्यमा अवरोध गर्ने जो सुकै उपर प्रचलित कानून बमोजिम कारवाही हुने व्यहोरा जानकारी गराइन्छ । कहाँकहाँ छ निषेधित क्षेत्र ? निषेधाज्ञा लागू हुने क्षेत्रको चार किल्ला: १ शहिदचोक आसपासका क्षेत्र: पूर्व तर्फ: वाई चोक (उत्तर पूर्वतर्फ मिलनचोक) पश्चिम तर्फ: फिस्टेल गेट (वैदाम) उत्तर तर्फः मालपोत कार्यालय, कास्कीदक्षिण तर्फ: मुस्ताङ चोक (दक्षिण पश्चिमतर्फ पर्यटन बोर्डको कार्यालय अगाडि, ड्यामसाईड) २ गैह्रापाटन आसपासका क्षेत्र: पालिखेचोकदेखि नविन मावि सम्मको सडक क्षेत्र ।"
मनाङमा लेक लागेर स्वीटजरल्याण्डका नागरिकको मृत्यु,"मनाङ: मनाङको ङिस्याङ गाउँपालिकामा लेक लागेर स्वीटजरल्याण्डका नागरिकको मृत्यु भएको छ। मृत्यु हुनेमा ६३ वर्षीय मार्कुस सेसलर रहेका छन्। ङिस्याङ३ याकखर्कमा टेन्टमा बसिरहेका स्वीटजरल्याण्डका नागरिकको मृत्यु भएको जिल्ला प्रहरी कार्यालयले जनाएको छ । चुलु फरेष्ट जाने क्रममा टेन्टमा बसेका उनको मृत्यु भएको प्रहरी निरीक्षक राजेन्द्रबहादुर केसीले बताए। राति सुतेका उनी बिहान नउठेपछि लेक लागेर मृत्यु भएको अनुमान गरिएको उनले बताए। लेक लागेर मृत्यु भएको छ भन्ने खबर आज बिहान सुरक्षामा खटिएका गार्ड कर्मा शेर्पामार्फत प्राप्त भएको हो, प्रहरी निरीक्षक केसीले भने, सूचना प्राप्त भएलगत्तै घटनास्थलमा पुगेर उद्धार गरी हेलिकोप्टरमार्फत काठमाडौं पठाउने तयारी भइरहेको छ। उनले १० विदेशी र २३ जना नेपाली नागरिकको उद्धार गरिएको जानकारी दिए।"
बाढीले क्षति पुर्याएको खिम्तीलामोसाँघु प्रसारण लाइन ईआरएस टावर प्रयोग गरी सञ्चालनमा ल्याइँदै,"काठमाडौं : गत १२ र १३ असोजको अविरल वर्षाका कारण तामाकोशी नदीमा आएको बाढीले बगाएको खिम्तीलामोसाँघु १३२ केभी प्रसारण लाइनको टावरलाई आपतकालीन पुनर्स्थापना प्रणाली टावर प्रयोग गरी लाइन सञ्चालनमा ल्याइने भएको छ। तामाकोशी नदीमा आएको बाढीले रामेछापको मन्थली नगरपालिका१३ देवीटारस्थित खिम्तीलामोसाँघु प्रसारण लाइनको ७ नम्बर टावर बगाएको थियो। टावर बगेपछि ४वटा टावरको तार (कन्डक्टर)मा पनि क्षति पुगेको थियो। टावर बगाएपछि उक्त लाइनबाट १३ असोजबाट विद्युत् प्रवाह बन्द छ। यसबाट खिम्तीबाट काठमाडौं उपत्यकाको प्रसारण लाइन लिंक टुटेको छ। उक्त लाइनबाट करिब २०० मेगावाट विद्युत् प्रवाह हुनसक्छ। खिम्तीलामोसाँघु प्रसारण लाइन काठमाडौं उपत्यकामा विद्युत् आपूर्तिका लागि महत्वपूर्ण प्रसारण लाइन हो। उक्त लाइनबाट आएको विद्युत्लाई लामोसाँघुभक्तपुर प्रसारण लाइन हुँदै काठमाडौं उपत्यकामा आपूर्ति गरिन्छ। यसैगरी, सिन्धुपाल्चोकको भोटेकोशी नदी जनाधार क्षेत्रमा निर्माण भएको जलविद्युत आयोजनाहरुको विद्युत् लामोसाँघुखिम्तीढल्केबर हुँदै भारततर्फ निर्यात हुँदै आएको छ। नेपाल विद्युत प्राधिकरणका कार्यकारी निर्देशक कुलमान घिसिङले भने,खिम्तीलामोसाँघु प्रसारण लाइन बन्द हुँदा विद्युत् प्रणालीको विश्वसनीयतामा असर परेको छ, भारततर्फको विद्युत् निर्यातसमेत प्रभावित भएको छ, त्यसैले ईआरएस संरचनाको प्रयोग गरी लाइनलाई जतिसक्दो छिटो सञ्चालनमा ल्याउन लागिएको हो। उनले अहिले ईआरएसमार्फत लाइन चलाएर बाढीले बगाएको टावरको सट्टा अर्को स्थायी टावर निर्माण गरिने बताए। प्राधिकरणले आफैंसँग रहेको ईआरएस संरचनाको प्रयोग गरी खिम्तीलामोसाँघु १३२ केभी प्रसारण लाइन सञ्चालनमा ल्याउन लागेको हो। यसका लागि ईआरएस टावर जडान गरिसकिएको छ। ईआरएस टावर राख्न लागेपछि स्थानीयले क्षतिपूर्तिको माग गर्दै काममा अवरोध गरेका थिए। ऊर्जा, जलस्रोत तथा सिँचाइ राज्यमन्त्री पूर्ण बहादुर तामाङ, रामेछापका प्रमुख जिल्ला अधिकारी लगायतको उपस्थितिमा भएको छलफलमा स्थानीयसँग सहमति जुटेपछि २ कात्तिकबाट ईआरएस टावर राख्न सुरु गरिएको थियो। टावर जडान सकेर तार तान्न सुरु गर्न लाग्दा फेरि दोलखाका स्थानीयले अवरोध गरेका थिए। स्थानीय जनप्रतिनिधिहरूको रोहबरमा उनीहरूसँग आइतबार सहमति जुटेको छ। अब तार तान्न सुरु गरिने छ। यसका लागि करिब ४ दिन लाग्ने प्राधिकरण खिम्ती ग्रिड शाखाका प्रमुख मनोज साहले जानकारी दिए।"
"घरमा सामग्री झार्ने क्रममा विस्फोट हुँदा एक जना घाइते, सकेट बमको आशंका","स्याङ्जा : घरमा सामग्री झार्ने क्रममा विस्फोट हुँदा स्याङ्जामा एक जना घाइते भएका छन्। चापाकोट नगरपालिका४ मल्याङकोटस्थित ४५ वर्षीय गोविन्द पुरी घाइते भएका हुन्। शनिबार साँझ उनको तीन तले घरको माथिल्लो तलाबाट दोस्रो तलामा भाँडाकुँडा सार्ने क्रममा अचानक विस्फोट हुँदा पुरी घाइते भएका वडाध्यक्ष अर्जुन खाँणले बताए। विस्फोटबाट घरमा समेत क्षति पुगेको छ। घाइते पुरीको शनिबार साँझै उपचारका लागि लुम्बिनी मेडिकल कलेज पाल्पा लगिएको र उपचारपछि आइतबार घर ल्याइएको छ। विस्फोटमा परी उनका आँखा,अनुहार, खुट्टा र पेटमा चोट पुगेको थियो। पुरी नेपाली सेनाबाट २ वर्षअघि अवकाश भएका थिए। घटनाको प्रकृति हेर्दा सकेट बम विस्फोट भएको प्रहरीले अनुमान गरेको छ। अनुसन्धान पूरा भएपछि मात्र जानकारी गराउने वडा प्रहरी कार्यालय चापाकोटले जनाएको छ। अनुसन्धानका क्रममा आइतबार सोही घरबाट बम बनाउने सामानसहित गोली फेला परेको प्रहरीले जनाएको छ ।"
जुवा खेलिरहेको अवस्थामा भक्तपुरबाट पाँच जना पक्राउ,भक्तपुर : भक्तपुरमा जुवा खेलेको आरोपमा ५ जना पक्राउ परेका छन्। सूर्यविनायक नगरपालिका८ स्थित गणेश मन्दिर नजिकै जुवा (प्याचा) खेल्ने ५ जनालाई शनिबार दिउँसो प्रहरीले पक्राउ गरेको हो । प्रहरी वृत्त जगातीबाट खटिएको प्रहरीले उनीहरूलाई नगद ३ लाख ५६ हजार ५ सय रूपैयाँ सहित पक्राउ गरेको हो । प्रहरीले घटनाको आवश्यक अनुसन्धान गरिरहेको छ ।
प्रधानमन्त्री ओलीसँग चिनियाँ नेताको भेटवार्ता : आर्थिक विकासमा सहयोगको अपेक्षा,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीसँग नेपाल भ्रमणमा रहेको चिनियाँ कम्युनिष्ट पार्टीका केन्द्रीय कमिटीका सदस्य एवं सिङहाइ प्रान्तका सेक्रेटरी छेन् गाङ्ग नेतृत्वको प्रतिनिधिमण्डलले आज शिष्टाचार भेट गरेको छ। प्रधानमन्त्री निवास, बालुवाटारमा भएको भेटमा दुई देश र दुई पार्टीबीचको आपसी सम्बन्धलाई अझ सुदृढ बनाउने विषयमा छलफल भएको प्रधानमन्त्री सचिवालयले जनाएको छ। एमाले अध्यक्षसमेत रहेका ओलीले चिनियाँ कम्युनिस्ट पार्टी र महासचिव सी जिनपिङको नेतृत्वमा चीनमा गरिबीको अन्त्यसहित भएको चौतर्फी विकास असाधारण रहेको उल्लेख गर्दै नेपाल त्यस विकासबाट लाभ लिन चाहने बताए। प्रधानमन्त्री ओलीले राजनीतिक स्थिरताका लागि दुई ठूला दल एमाले र नेपाली कांग्रेसबीचको सहकार्यमा नयाँ सरकार गठन भएको जनाउँदै नेपालको आर्थिक विकासमा चीनको निरन्तर सहयोगको अपेक्षा गरे। प्रधानमन्त्री ओलीले दुई मुलुकबीच सरकारसरकार, जनताजनताका साथै व्यापारिक, पौराणिक र सांस्कृतिक सम्बन्ध रहेकाले उच्चस्तरीय भ्रमणको आदानप्रदानको क्रमलाई निरन्तरता दिनुपर्ने बताए। प्रधानमन्त्री ओलीले नेपाल एक चीन नीतिप्रति प्रतिबद्ध रहँदै चीनविरुद्धका कुनै पनि गतिविधिका लागि नेपाली भूमि प्रयोग गर्न नदिनेमा नेपाल सदैव स्पष्ट रहेको स्मरण गराए। चिनियाँ नेता छेन्ले आफू महासचिव जिनपिङको निर्देशनमा नेपालको भ्रमणमा आएको अवगत गराउँदै नेपालको सुख र समृद्धिमा चीनको सँधै साथ रहने स्पष्ट गरे। उनले नेपालका राजनीतिक दलले गरेका निर्णयमा आफूहरुको सम्मान रहने र भ्रमणका क्रममा आएका विषयवस्तु महासचिव सीलाई जानकारी गराउने बताए। भेटमा प्रधानमन्त्री ओलीका मुख्य सल्लाहकार विष्णुप्रसाद रिमाल, एमालेका सचिव एवं विदेश विभाग प्रमुख रघुवीर महासेठ, विभागका सदस्यद्वय डा अञ्जान शाक्य र गोपाल खनाल, परराष्ट्र मन्त्रालयका सहसचिव कृष्णप्रसाद ढकाल, नेपालका लागि चिनियाँ राजदूत छेन सोङलगायत सहभागी थिए।"
लगानी वृद्धिका लागि व्यावसायिक र औद्योगिक वातावरण बनाउन अर्थमन्त्रीको निर्देशन,काठमाडौं : व्यावसायिक र औद्योगिक वातावरण सिर्जना गर्न अर्थ मन्त्रालय केन्द्रित हुने भएको छ। अर्थ मन्त्रालयमा बसेको उच्च व्यवस्थापन समूहको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले थप पूँजी परिचालन र लगानी वृद्धिका लागि अर्थ मन्त्रालय व्यावसायिक र औद्योगिक वातावरण सहज बनाउन केन्द्रित हुने बताएका हुन्। अर्थमन्त्री पौडेलले राजस्व संकलन र पूँजीगत खर्चका लागि अझ बढी सामर्थ्य लगाउन निर्देशन दिए । राजस्व सचिव दिनेशकुमार घिमिरेले मुलुकमा थप व्यावसायिक र औद्योगिक वातावरण बने राजस्वमा समेत सकारात्मक प्रभाव पर्ने बताए। बैठकमा बजेट महाशाखा प्रमुख श्रीकृष्ण नेपालले बाढी पहिरोबाट पुगेको क्षतिको पुनर्निर्माणका लागि स्रोत व्यवस्थापनमा समस्या नभएको जानकारी गराएका थिए।
अनुसन्धान र अभियोजनका कार्यलाई अघि बढाउन अर्थमन्त्रीको निर्देशन,"काठमाडौं : सम्पत्ति शुद्धीकरण निवारण सम्बन्धी निर्देशक समितिको बैठकले अनुसन्धान र अभियोजनलाई तीव्र पार्ने निर्णय गरेको छ । निर्देशक समितिको आज बसेको बैठकले सम्पत्ति शुद्धीकरण सम्बन्धी नियमनकारी निकायहरूले अनुसन्धान र अभियोजनको विषयलाई तीव्र पार्ने निर्णय गरेको हो। बैठकले सम्पत्ति शुद्धीकरण तथा आतंककारी कार्यमा वित्तीय लगानी निवारणसम्बन्धी नियमावलीलाई मन्त्रिपरिषदबाट छिटो पारित गर्न पहल गर्ने पनि निर्णय गरेको छ। अनुसन्धान र अभियोजनलाई तीव्र पारी नियमावली पारित गरे नेपाल ग्रेजोनमा नपर्ने बैठकका सहभागीहरूको भनाइ छ। उपप्रधानमन्त्री एवं अर्थमन्त्री विष्णुप्रसाद पौडेलले राष्ट्रिय आवश्यकता र प्राथमिकताले अनुसन्धान र अभियोजनका कार्यलाई अघि बढाउने उल्लेख गर्दै नेपाल ग्रेजोनमा नजाने गरी कार्यहरू गर्न निर्देशन दिए। कानुन, न्याय तथा संसदीय मामिला मन्त्री अजयकुमार चौरसियाले नेपाल ग्रेजोनमा नपर्नका लागि आवश्यक कानुन बनाउन र भएका कानुनमा सुधार गर्न मन्त्रालय सक्रिय रहेको बताए। बैठकमा महान्ययाधिवक्ता, नेपाल राष्ट्र बैंकका डेपुटी गभर्नर, मन्त्रालयका सचिवहरू, नियमनकारी निकायका प्रतिनिधि लगायत सहभागी थिए।"
"मावि लाइसेन्सको लागि ४४ हजार बढिले परीक्षा दिँदै , कुन प्रदेशमा कति परीक्षार्थी ?",काठमाडौं : शिक्षक सेवा आयोगले कार्त्तिक १० गते माध्यमिक तह अध्यापन अनुमति पत्रको परीक्षा लिने भएको छ। आयोगले उक्त परीक्षाका लागि परीक्षार्थीको रोल नम्बरसहित परीक्षा केन्द्र सार्वजनिक गरिसकेको छ। आयोगका अनुसार माध्यमिक तह अध्ययन अनुमति पत्रका लागि ४४ हजार बढी परीक्षार्थी सहभागी हुँदैछन्। जसअनुसार कोशी प्रदेशबाट ६ हजार ९ सय ७४ जना परीक्षार्थी रहेका छन्। परीक्षा केन्द्र मोरङ तोकिएको छ। मधेश प्रदेशबाट ७ हजार २ सय २२ जना रहेको र परीक्षा केन्द्र धनुषा तोकिएको छ। यसैगरी बागमती प्रदेशबाट ५ हजार परीक्षार्थीहरूले परीक्षा दिँदैछन्। परीक्षा केन्द्र मकवानपुर रहेको छ। बागमती प्रदेशबाट ५ हजार १२५ जना परीक्षार्थी रहेका छन्। परीक्षा केन्द्र ललितपुर तोकिएको छ। आयोगका अनुसार गण्डकी प्रदेशमा परीक्षा केन्द्र कास्की तोकिएको छ भने त्यहाँबाट ३ हजार १०० जनाले परीक्षा दिँदैछन्। लुम्बिनी प्रदेशमा दाङ परीक्षा केन्द्रबाट ६ हजार ८०२ जना परीक्षार्थीहरू परीक्षा दिँदैछन्। कर्णाली प्रदेशबाट ४ हजार ३१२ जना परीक्षा रहेका छन्। परीक्षा केन्द्र सुर्खेत तोकिएको छ। सुदूरपश्चिम प्रदेशबाट ५ हजार ९७५ जना परीक्षार्थी रहेका छन्। परीक्षा केन्द्र कैलाली तोकिएको छ। आयोगका अनुसार परीक्षा दिउँसो १ बजेदेखि सञ्चालन हुनेछ।
रेमिट्यान्समा रमाउने बानी परेछ !,"पछिल्लो समय नेपाली अर्थतन्त्रमा सबैभन्दा बढी रेमिट्यान्स अर्थात् विप्रेषण आम्दानी हावी बन्दै गएको छ। देशमा भित्रिने रेमिट्यान्स बढ्दा अर्थतन्त्रका परिसूचकहरू सकारात्मक देखिन्छन् र घट्दा नकारात्मक देखिन्छन्। यो अवस्था हेर्दा अहिले मुलुकको अर्थतन्त्र रेमिट्यान्समा निर्भर छ भन्दा फरक पर्दैन। मुलुकमा रेमिट्यान्स आप्रवाह बढ्दै गएको छ। यसले अर्थतन्त्रका परिसूचकहरूमासमेत सुधार देखिएको छ। विशेषगरी मुलुकको शोधनान्तर स्थिति, विदेशी मुद्राको सञ्चिति जस्ता अर्थतन्त्रका बाह्य परिसूचकहरू मजबुत बन्दै गएको देखिएको छ। यसैलाई आधार बनाएर सरकारले अर्थतन्त्र सुधारोन्मुख रहेको जनाएको छ। अर्कोतर्फ, रेमिट्यान्स आम्दानी प्राप्त गरेका घरपरिवारहरू समेत हौसिएका देखिन्छन्। नेपालको श्रम बजारमा वार्षिक करिब ५ लाख युवा कामको खोजीमा बजारमा प्रवेश गर्छन्। आन्तरिक बजारमा पर्याप्त रोजगारीको अवसर नहुँदा दैनिक सरदर २ हजारभन्दा बढी सक्रिय जनशक्ति कामको खोजीमा बिदेसिने गरेका छन्। मुलुकबाट युवाहरू बिदेसिन थालेको धेरै समय भए पनि सरकारले आव ०६५०६६ बाटमात्र यसको आधिकारिक तथ्यांक राख्न सुरु गरेको देखिन्छ। नेपाल राष्ट्र बैंकको तथ्यांकअनुसार डेढ दशकको अवधिमा करिब ९५ खर्ब रुपैयाँ रेमिट्यान्स मुलुकमा भित्रिएको छ। यो अवधिमा वैदेशिक रोजगार विभागबाट श्रम स्वीकृति लिएर ५० लाखभन्दा बढी नेपाली विदेश गएका छन्। पछिल्लो समय बिदेसिने श्रमिकको संख्या बढेसँगै रेमिट्यान्सको आप्रवाहमा समेत वृद्धि हुँदै गएको छ। आव २०७१७२ मा ६ खर्ब १७ अर्ब रुपैयाँ बराबर रेमिट्यान्स भित्रिएकोमा गत आव ०८०८१ मा यो रकम दोब्बरभन्दा बढीले वृद्धि भई १४ खर्ब ४५ अर्ब ३२ करोड रुपैयाँ पुगेको राष्ट्र बैंकको तथ्यांकमा उल्लेख छ। अघिल्लो आर्थिक वर्षको तुलनामा यो १६५ प्रतिशतले बढेको हो। चालु आवको पहिलो दुई महिना अर्थात् साउन र भदौमा मात्र रेमिट्यान्समार्फत २ खर्ब ६३ अर्ब १४ करोड रुपैयाँ मुलुक भित्रिएको छ। गत वर्षको सोही अवधिको तुलनामा यस वर्ष रेमिट्यान्स आप्रवाह १५२ प्रतिशतले बढेको हो। करिब ५५ खर्ब रुपैयाँ बराबरको आर्थिक संरचना र १८ खर्बको राष्ट्रिय बजेट भएको देशमा बर्सेनि १४ खर्बभन्दा बढी रेमिट्यान्स आप्रवाह हुनु सामान्य कुरा होइन। तथापि भित्रिएको रेमिट्यान्स कहाँ र कसरी उपयोग भइरहेको छ भन्ने विषयले भने प्राथमिकता पाएको देखिँदैन। रेमिट्यान्समा भएको वृद्धिसँगै विदेशी मुद्राको सञ्चितिले मुलुकमा वस्तु आयातमा समस्या नभएको भन्दै सरकार ढुक्क देखिन्छ। यसैगरी शोधनान्तर स्थितिमा आएको सुधारले अर्थतन्त्र जोखिमरहित भएको दाबी सरकारले गर्ने गरेको छ। रेमिट्यान्सबाट प्राप्त आम्दानीको सदुपयोग गरी मुलुकको आन्तरिक उत्पादन कसरी बढाउन सकिन्छ भन्ने बहस अहिलेसम्म चलेको देखिँदैन। एकातिर स्वदेशमा रोजगारी सिर्जना गर्न नसकिरहेको अवस्थामा युवाहरू विदेश गएकाले सरकार ठूलो जिम्मेवारीबाट मुक्त भएको महसुस गरिरहेको छ भने अर्कोतर्फ, कुनै कडा मेहनतबिना महिनैपिच्छे खर्बौं रुपैयाँ मुलुक भित्रिएकाले सरकारलाई हाईसन्चो भएको छ। तर, सरकारले के हेक्का राख्नुपर्छ भने रेमिट्यान्सलाई स्थायी आम्दानीको स्रोतको रूपमा लिन सकिँदैन। मुलुकमा अहिलेकै गतिमा रेमिट्यान्सको आप्रवाह सधैंभरि भैरहने कुनै ग्यारेन्टी छैन। किनभने, रेमिट्यान्स आम्दानी हाम्रो बसमा हुँदैन। यसको गतिलो उदाहरण सन् २०१९ मा देखिएको कोभिड१९ महामारी र यसले राष्ट्रिय तथा अन्तर्राष्ट्रिय अर्थतन्त्रमा पुयाएको प्रतिकूल असरलाई लिन सकिन्छ। उक्त समयमा रेमिट्यान्स आम्दानीमा आएको गिरावटले मुलुकको समग्र आर्थिक अवस्था नाजुक बन्न पुगेको थियो। यो घटनालाई सरकारले भुल्नु हुँदैन। रेमिट्यान्स आप्रवाहमा भएको वृद्धिले सरकार मात्र नभई आम्दानी प्राप्त गर्ने घरपरिवारले समेत आर्थिक रूपमा सुरक्षित भएको महसुस गरेका देखिन्छन्। यसैको परिणाम स्वरूप अहिले मुलुकका विभिन्न क्षेत्रमा लाखौं हेक्टर खेतीयोग्य भूमि बाँझो छ। सरकारी तथ्यांकअनुसार नेपालको कुल खेतीयोग्य जग्गा ४१ लाख २१ हजार हेक्टरमध्ये हाल ३० लाख ९१ हजार हेक्टर क्षेत्रफलमा मात्रै खेती गरिएको छ। करिब १० लाख हेक्टर जमिन बाँझो छ। यसका पछाडि कृषिमा श्रम गर्ने युवा शक्तिको पलायन, न्यून उत्पादकत्व, कृषि उत्पादन सामग्रीको कमी, जस्ता कारणहरू रहे पनि प्रमुख कारण रेमिट्यान्स आम्दानी रहेको जानकारहरू बताउँछन्। राष्ट्रिय तथ्यांक कार्यालयले हालै सार्वजनिक गरेको जीवनस्तर सर्वेक्षणले नेपालमा घरपरिवारले प्राप्त गर्ने रेमिट्यान्समध्ये ७२४ प्रतिशत दैनिक उपभोगमा मात्रै प्रयोग गर्दै आएको जनाएको छ। यसैगरी रेमिट्यान्सको १५८ प्रतिशत ऋण भुक्तानीमा, ४६ प्रतिशत स्वदेशमै अध्ययनका लागि, ०६ प्रतिशत वैदेशिक अध्ययनका लागि, १२ प्रतिशत पुँजी निर्माणमा, ०४ प्रतिशत व्यवसाय वा लगानीमा, १९ प्रतिशत घरजग्गा तथा टिकाउ योग्य सम्पत्तिमा, १९ प्रतिशत बचत र १२ प्रतिशत अन्य क्षेत्रमा उपयोग गर्दै आएको सर्वेक्षणले औंल्याएको छ। यसबाट के प्रष्ट हुन्छ भने मुलुकभित्र भित्रिएको रेमिट्यान्स आम्दानी उपभोग र अन्य अनुत्पादक क्षेत्रमा खर्च हुने गरेको छ। यसैकारण रेमिट्यान्स आप्रवाह बढ्दैमा मुलुकको आर्थिक विकासमा रातारात फड्को मार्नेे आशा राख्नु व्यर्थ देखिन्छ। रेमिट्यान्स आम्दानीको उचित परिचालन नहुँदा वैदेशिक रोजगारीबाट फर्केका श्रमिकको आर्थिक स्थिति समेत जोखिममा रहेको देखिएको छ। प्रवासी नेपाली समन्वय समिति (पिएनसीसी) को एक अध्ययनले वैदेशिक रोजगारीबाट नेपाल फर्किएका आप्रवासी कामदारमध्ये ३७६ प्रतिशत निर्वाहमुखी कृषिमा संलग्न रहेका र १६५ प्रतिशत बेरोजगार रहेको पाइएको छ। उक्त अध्ययनमा ८० प्रतिशत आप्रवासी कामदारहरू आफ्नो आप्रवासनका लागि ऋणमा भर पर्ने गरेको देखिएको छ। यसैगरी वैदेशिक रोजगारीबाट फर्किएका ७२ प्रतिशत श्रमिकले वैदेशिक रोजगारीको क्रममा बचत गर्न सक्षम नभएको अध्ययनमा उल्लेख छ। यहि तथ्यांकको आधारमा वैदेशिक रोजगारीबाट फर्केका आप्रवासी श्रमिकहरू झन् धेरै आर्थिक जोखिममा रहेको निस्कर्ष अध्ययन प्रतिवेदनले निकालेको छ। यसैकारण रेमिट्यान्स भित्रिने घरपरिवारले फजुल एवं अनुत्पादक क्षेत्रमा हुने खर्चलाई न्यूनीकरण गर्दै जानुपर्ने आवश्यक देखिन्छ। पिएनसीसीको अध्ययनमा वैदेशिक रोजगारीबाट फर्किएका ९२ प्रतिशत आप्रवासी श्रमिकले आर्जित सिप देशमा प्रयोग गरेका भए पनि करिब ३३ प्रतिशतले विदेशमा सिकेको सीप नेपालको श्रम बजारसँग सान्दर्भिक नभएको बताएका छन्। यसैगरी २० प्रतिशत श्रमिकले नेपाली श्रम बजार अथवा स्थानीय श्रम बजारमा समान काम उपलब्ध नभएको र ११ प्रतिशतले प्राविधिक भिन्नताहरूका कारण आफूले सिकेको सिप नेपालमा उपयोग गर्न नसकेको जनाएको छ। यसको असर अहिले क्षणिक देखिए पनि भविष्यमा भयाभव हुन सक्ने अनुमान लगाउन सकिन्छ। रेमिट्यान्सले मुलुकको अल्पकालिन समस्या समाधान गरे पनि यसलाई स्थाई आम्दानीको स्रोतको रूपमा स्वीकार्न सकिँदैन। त्यसैले मुलुकको दीगो आर्थिक एवम् सामाजिक विकासमा जोड दिने हो भने स्वदेशमै रोजगारी सिर्जना गर्नुपर्छ। आन्तरिक उत्पादन वृद्धि र निर्यात प्रबद्र्धनलाई प्राथमिकता दिनैपर्छ। यसका लागि रेमिट्यान्सलाई उत्पादनशील क्षेत्रमा सदुपयोग गर्नु आवश्यक छ। रेमिट्यान्सलाई कृषि क्षेत्रको विकास र विस्तारमा लगाउन सकिने देखिन्छ। (भट्टराई अर्थशास्त्रका अध्यापक हुन्।)"
धोती गहना कि गाली !,"जनकपुरधाम : धोती, कुर्ता, पाइजामा महिलाले लगाउने सुल्टो सारी मिथिलाञ्चल र तरार्ई मधेस क्षेत्रको पहिचानसँग जोडिएको आभूषण (वस्त्र) हो। मिथिलाको विशिष्ट पहिरन धोती भए पनि पछिल्लो समयमा एउटा खास समुदायलाई होच्याउने, गिज्याउने, मजाक उडाउने प्रवृत्ति बढेको पाइन्छ । धोती शब्दको प्रयोग गरेर मधेसी समुदायलाई अपहेलित महसुस गराउने कार्य दुर्भाग्यपूर्ण हो। मधेस प्रज्ञा प्रतिष्ठानका अध्यक्ष डा रामभरोष कापडी भ्रमर ले जानेर होस् या नजानेर धोतीको महत्व बुझ्दै नबुझी एउटा ठूलै समुदायले पहिरनका रूपमा प्रयोग गर्दै आइरहेको पौराणिक वस्त्रको नाउँमा धोतीलाई गालीका रूपमा प्रयोग गरिनु दुःखद भएको बताए । विश्वकै सबैभन्दा प्राचीन पोसाकका रूपमा एउटा वस्त्र हो धोती। सबैभन्दा लामो र सबैभन्दा पुरानो पौराणिक पोशाकमा यसलाई गणना गर्ने गरिन्छ। संस्कृतको धीत शब्दबाट आएको धोती नौ गज लामो, अढाइ गज चौडा, नसिएको आयातकार कपडाको एउटा टुक्रा हो यो। यसको पहिरन प्रारम्भ कहिलेदेखि भयो भन्ने निश्चित नभए तापनि देवी देवता, ऋषि मुनिहरूको पहिरनमा धोती नै देखिएको हुँदा यो वस्त्रको महिमा गान हुनुपर्नेमा जातीय विभेदको हिंसाका रूपमा प्रयोग गरिनु मानसिक दरिद्रताको पाराकाष्ठा भएको डा कापडीको बुझाइ छ। शासक वर्गले राज्यको पहुँच नभएका वर्गको जातजाती, भाषाभाषीको पहिचानलाई ओझेलमा पारेको साहित्यकार डा राजेन्द्रप्रसाद विमल बताउँछन्। शासक वर्गको आभूषण, खानपान, भाषा, साहित्यको धेरै चर्चा गरिन्छ। तलो वर्गमा आफ्नो परम्परा, खानपान, बाजागाजा, संस्कारसंस्कृति, रहनसहनको संरक्षण र सम्बर्द्धन गर्ने नेतृत्वको अभावले यस्तो बीउ उम्रिने मौका पाएको उनी सुनाउँछन्। उनी भन्छन्, तलो वर्गले धारण गर्ने संस्कृति, संस्कार, भाषा, साहित्यप्रति हिनताबोध गर्ने बीउ रोपियो। डा विमलका अनुसार काठमाडौंंमा मधेसीहरू धोती, कुर्ता, गम्छा लगाएर हिँड्न हिनताबोध गरिरहेको अवस्था छ। यस्ता वस्त्र धारण गर्नेहरू आफूलाई जोकर बुझ्न बाध्य छन्। तर, नयाँ युवापुस्ताले आफ्नो पहिचान संरक्षण, प्रचारप्रसारमा जुट्न अब ढिला गर्न नहुने डा विमलको बुझाइ छ। मधेसका कुनै पनि मधेसी काठमाडौंं जाँदा वा सिंहदरबार छिर्दा धोती, कुर्ता गम्छा वा पाइजामा कुर्ताको मुरेठ्ठा बाँधेर पस्दा धोती भनेर होच्याइन्छ। यसले गर्दा मधेसमा धोती, कुर्ता वा पाइजामाको मौलिक पोसाक हिनताबोध गर्नेहरूलाई मनोवल उच्च पार्न राख्न संस्कृतिक रूपमा आफ्नो मौलिक पहिचान र पहिरनको प्रदर्शन गरेको अभियानका संयोजक मोहन महतो कोइरीले बताए। उनले भने, पहडिया मूलका त्यो पनि काठमाडौंंका केही खस मानसिकता भएका व्यक्तिहरूबाट धोती, कुर्ता वा धोती पाइजामा लगाउनेप्रति घृणा जगाउने प्रयास भयो। अपहेलित गरियो। अपहेलना गर्न लगाइयो जसले गर्दा सर्ट, पेन्ट लगाउने युवा पुस्ता बढे। संस्कृतिक तथा धार्मिक पोसाक धोती, कुर्ता र गम्छा लगाउनेमा हिनताबोध भइरह्यो। यसलाई चिर्नका लागि पछिल्लो समय आफ्नो पहिरनप्रति गौरव गर्दै हामी युवाहरूले संस्कृतिक, धार्मिक तथा परम्परागत पोशाक जोगाउन अभियान चलाइरहेका छौं। धोती, कुर्ता, गम्छा लगाएर हिँड्दैमा हामी अशिक्षित र तुच्छ वर्गका होइनौं। ढाका टोपी लगाउँदैमा राष्ट्रबाद झल्किँदैन दोहोरी गीतको भाका नबुझ्दा गँवार भइँदैन। कहिले नदेखेको डाँफे र लालीगुराँस मधेसको पहिचानसँग गाभ्न सकिँदैन। झिन्झिया नृत्य हाम्रो संस्कृति झल्काउने गरेको मधेस प्रदेशका सभामुख रामचन्द्र मण्डलको भनाइ छ। उनी भन्छन्, मधेसमा रहेको व्यापक सोचाइबाट उत्पादित मधेसीलाई सधैंं अपहेलना गरिन्छ। सधैंं सुरक्षाकर्मी र प्रशासनबाट भयभित भएर बाँच्न सकिन्न। बुद्ध नेपालमा जन्मेको भनेर चिनाउँछौं। तर, हामीसँग राष्ट्रवाद र देशभिक्रको शंकाले नेपाली नागरिक भएको प्रमाण खोजिन्छ। यदि यी जम्मैलाई नेपाली पहिचान बनाउने हो भने, हामीले आफ्नो सोचमा परिवर्तन ल्याउनुपर्छ। राजनीतिज्ञ प्रफल्लराज घिमिरेले संस्कृतिको रक्षा हुने ब्राह्मण एवं हिन्दु धर्मावलम्बीहरूले लगाउँदा संस्कार हुने अनि धोती मधेसी, थारू, जनजाति, आर्य आदिले लगाउँदा होच्याउने मानसिक दरिद्रताको परकाष्ठा भएको टिप्पणी गरे। कसैलाई कुनै समुदायलाई लक्षित गरेर होच्याउनुभन्दा पहिले नेपालको भूगोल, विभिन्न क्षेत्रको जलवायु, धर्म संस्कृति एंव परम्परागत आधारमा लगाइने भिन्नभिन्न प्रकारका पोसाकमध्येको घोती पनि एउटा पवित्र सात्विक सनातन नेपाली पोसाक हो। नेपालमा विशेष गरेर तरार्ईमधेसमा मैथिली, ब्राह्मण आदिवासी, जनजाति, थारू, मगर तथा मधेसी समुदायले लगाउने प्रमुख वस्त्र नै हो धोती। अइबेर के छठीघाट, अपन संस्कृतिक वस्त्रके साथ भन्ने नाराका साथ मधेसका युवायुवतीहरूले रैथाने वस्त्रको प्रदर्शन गरेका छन्। छठ पर्वमा विशेष रूपमा संस्कृतिक वस्त्र लगाएर सहभागी हुन उनीहरूले सबैमा अपील गर्दै छठ घाटमा आफ्नो पारम्परिक वस्त्र लगाएर जान र सभ्यता संस्कृतिलाई जोगाउन अपील गरेका हुन्। अइबेर के छठीघाट, अपन संस्कृतिक वस्त्रके साथ भन्ने नारा सार्वजनिक गरि जनकपुरधामको ऐतिहासिक तथा धार्मिक महत्वको जानकी मन्दिर परिसरमा संस्कृति वस्त्र प्रदर्शन गरेका हुन्। मधेस र मिथिलाञ्चलको पहिरनलाई जगेर्ना गर्नुका साथै प्रचारप्रसारको उद्देश्यले मधेस तथा कोशी प्रदेशका युवाहरूले धोती कुर्ता तथा साडी पहिरनमा सजिएर वस्त्र पहिचान गराउन जनकपुरधाममा प्रदर्शन गरे। पछिल्लो समय युवाहरूमा मिथिलाको मुख्य पोशाकका रूपमा रहेको धोती कुर्ताप्रति बढ्दै गइरहेको वितृष्णा कम गर्ने उद्देश्यले युवाहरूले जनकपुरधाममा पुरुषले धोती कुर्ता तथा नारीले सुल्टो सारी लगाएर निस्किएका हुन्। अइबेर के छठीघाट, अपन संस्कृतिक वस्त्रके साथ अभियानको मुख्य नेतृत्वकर्ता मोहन महतो कोइरीले विगत ५ वर्षदेखि अभियान चलाउँदै छठ घाटको तयारी रहेको बताए। उनले आउन लागेको मिथिलाको पर्व छठको समयमा धोती कुर्ता लगाएरै छठको घाटमा पुग्न अपिलसमेत गरे। युवतीहरूमा साडीप्रति आकर्षण रहे पनि साडी लगाउने तरिकामा आधुनिकताले छोइरहेको प्रति सहभागी विनिता महतोले दुःख व्यक्त गरिन्। उनले युवतीहरूलाई हाम्रा पुर्खाले जसरी लगाउँथे त्यसरी नै सुल्टो सारी लगाउन आग्रह समेत गरिन्। विनिताले सबैलाई सीधा पल्लामा साडी लगाउन आग्रह गरिन्। के हो धोती ? धोती भन्नाले पारम्परिक नेपाली तथा भारतीय पहिरनलाई बुझिन्छ। जुन मुख्यतया पुरुषहरूले लगाउँछन्। यो लामो कपडाको टुक्रा हो। जसलाई कम्मरमा बेरेर खुट्टाको बीचबाट निकालेर कसिन्छ। धोती विशेष गरी धार्मिक तथा संस्कृतिक कार्यक्रमहरूमा लगाइन्छ। मिथिला मधेस क्षेत्रमा पुरुषहरू धोती वस्त्र लगाउँदा कमरमा पछाडिपट्टिबाट धोतीको एक भागलाई विशेष प्रकारले पट्याएर घुसार्ने गर्छन्। यसरी पट्याउने कार्यलाई कोचिआएन अर्थात् कोँचा भनिन्छ। धोतीको घुसारिने भागलाई ढेका तथा घुसारिने कार्यलाई खोसबु भनिन्छ। यसरी धोतीको यो ढेका भागको स्थान पिँठ्युको तलो भागमा हुने गर्छ। यसलाई एक प्रकारको शुद्ध सरल पोसाकका रूपमा लिइन्छ। हिन्दू धर्ममा कुनै धार्मिक काममा शुद्ध पोसाकको पर्यायवाची शब्द धोती हुन्छ। यो केवल एउटा पोसाक बाहेक ज्यादा केही पनि होइन। लाउन सहज र सरल भएकाले देशको भौगोलिक अवस्थाअनुसार धेरै गर्मी हुने क्षेत्रमा ज्यादा प्रयोगमा ल्याउने कुरा स्वाभाविक नै भयो। जसले जति बढी प्रयोगमा ल्यायो, त्यति नै त्यो पोसाकप्रतिको मोह हो।"
जी७ को रक्षा शिखर सम्मेलन नेपल्समा सुरु,"एजेन्सी (नेपल्स) : मध्यपूर्वमा तनाव बढेको र युक्रेनमाथि दबाब बढ्दै गएको पृष्ठभूमिमा जी७ का रक्षामन्त्रीहरूले शनिबारदेखि वार्ता सुरु गरेका छन्। जी सेभेन राष्ट्रको आलोपालो अध्यक्षता गरेको इटालीले रक्षामन्त्रीस्तरीय पहिलो बैठक दक्षिणी सहर नेपल्समा आयोजना गरेको हो। इटालीका रक्षामन्त्री गुइडो क्रोसेट्टोले नाटोका प्रमुख मार्क रुटलगायत सहभागी सबैलाई स्वागत गर्दै भने, आज हाम्रो उपस्थितिले हाम्रो लोकतान्त्रिक प्रणालीलाई अवरोध गर्न खोज्नेहरूलाई कडा सन्देश दिन्छ भन्ने मेरो बुझाई रहेको छ। क्रोसेट्टोले शुक्रबार ब्रसेल्समा अन्तर्राष्ट्रिय समुदायले सामना गरिरहेको धेरै द्वन्द्वलाई मध्यनजर गर्दै आफूले शिखर सम्मेलनका लागि अनुरोध गरेको बताउँदै एक दिने शिखर सम्मेलनमा मध्यपूर्वमा बढ्दो द्वन्द्वबारे छलफल गर्न पर्याप्त स्थान दिइने बताए। युक्रेनमा युद्ध, अफ्रिकामा विकास र सुरक्षा र एसियाप्रशान्त क्षेत्रको अवस्था पनि एजेन्डामा छ। इजरायलले सन् २०२३ को अक्टोबर ७ मा गाजामा भएको विनाशकारी जवाफी युद्धका मुख्य योजनाकार हमासका प्रमुख याह्या सिनवारलाई मारेको घोषणा गरेको दुई दिनपछि यो बैठक हुन लागेको हो। इजरायलका प्रधानमन्त्री बेन्जामिन नेतन्याहुले सिनवारको प्यालेस्टिनी भूमिमा भएको मृत्युले हमासविरुद्धको युद्धको अन्त्यको संकेत गरेको बताएका छन् भने अमेरिकी राष्ट्रपति जो बाइडेनले यसले शान्तिका लागि मार्ग प्रशस्त भएको बताएका छन्। इटालीका प्रधानमन्त्री जियोर्जिया मेलोनी शुक्रबार लेबनान पुगेका थिए। लेबनानमा पनि इजरायलले हमासको सहयोगी हिजबुल्लाहसँग युद्ध गरिरहेको छ। बेरुतमा बोल्दै मेलोनीले लेबनानमा संयुक्त राष्ट्रसंघीय शान्ति सैनिकमाथि भएको आक्रमणलाई अस्वीकार्य भन्दै आलोचना गरेका थिए। लेबनानमा रहेको संयुक्त राष्ट्रसंघीय शान्ति सेनामा इटालीका करिब एक हजार सैनिक छन् भने अन्य ५० भन्दा बढी देशका सैनिक पनि छन्। युक्रेनका मन्त्रीहरूले युद्धमा जाडोयाममा किएभ प्रवेश गर्ने, पूर्वमा युद्धभूमिमा क्षति हुने र डोनाल्ड ट्रम्प अर्को महिना ह्वाइट हाउसमा निर्वाचित भएमा अमेरिकी सैन्य समर्थन घट्ने सम्भावनाबारे विचारविमर्श गर्ने छन्। युक्रेनका राष्ट्रपति भोलोदिमिर जेलेन्स्कीले रूसविरुद्ध विजयी रणनीति बनाउन पश्चिमा मित्रराष्ट्रहरूको बढ्दो दबाबका बीच बिहीबार युरोपेली संघ र नेटोसमक्ष विजय योजना प्रस्तुत गरेका छन्।"
"गाउँगाउँमा अखडा, मनमनमा पहलमानी","बर्दिबास (महोत्तरी): मधेसका जिल्लाहरूमा भदौदेखि फागुनसम्म विभिन्न राष्ट्रिय तथा अन्तर्राष्ट्रिय पहलमानी भइरहन्छ। राष्ट्रिय खेलकुद परिषद्ले पहलमानीलाई कुस्ती भन्छ। तर, मधेसको जनबोलीमा कुस्ती खेल्ने खेलाडीलाई पहलमान अनि कुस्ती खेललाई पहलमानी भनेर भनिन्छ। यस खेलको संरक्षण, सम्बद्र्धनमा सरकारको ध्यान पुग्न नसकेको खेलाडीको गुनासो छ। श्रीकृष्ण जन्माष्टमीबाट सुरु भएको पहलमानीले दसैंमा गाउँगाउँको माहोल ततायो। दीपावली, छठ, झन्डा मेलाजस्ता पर्वमा यसले अझै मधेसका जनजनलाई तताउँछ। पछिल्लो समय मधेसका भित्री गाउँगाउँमा पहलमानीले नयाँ पुस्तामा उत्साह र उमंग भरेको छ। पहलमानीले एक आपसमा आमोदप्रमोदको सञ्चार गराएको छ। मेला, उत्सव, महोत्सवको विशेष आकर्षण पहलमानी बन्दै गएको छ। स्थानीय समाजिक संघसंस्थाले पहलमानीको साख जोगाउन काम गरिरहेको पाइन्छ। पहलमान, पहलमानी र अखडा मधेसको पहिचान मात्रै होइन, संस्कार र सँस्कृति नै बनिसकेको बताउँछन् नेपालको पहिलो राष्ट्रपति डारामवरण यादव। मधेस स्वर्ग छ। जहाँ माटोको सुगन्धले पहालमानी सुसज्जित छ, उनी भन्छन्, त्यही उर्बर माटोमा पहलहानी हुन्छ। त्यसैमा मनग्य अन्न फल्छ। मधेस, माटो र पहलमानीको सम्बन्ध नङ र मासुजस्तै छ। कुस्तीमा भविष्य खोज्दै फजिल मैले पहलमानी खेलेर देशको झण्डालाई उचाइमा पुर्याएको छु। स्थानीय सरकारले पहलमानीलाई खेल संस्कृतिका रूपमा संरक्षण गर्नुपर्छ। प्रत्येक पालिकाले १०१५ जना पहलमानलाई छनौट गरेर खोरीस (तागतिलो खानपान)को व्यवस्था गर्नुपर्छ। प्रदेश सरकारले पनि यसका लागि विशेष ध्यान दिनुपर्छ। अनि मात्रै नेपालले कुस्तीमा अन्तर्राष्ट्रिय जगतमा ख्याति कमाउँछराजिशरण यादव, पहलमान पर्साको बिन्दबासनी गाउँपालिका५ का ३५ वर्षीय फजिल राउत गद्दी ढेड दशकदेखि पहलमानी (कुस्ती)मा रमाउँदै आएका छन्। असोज २८ गते उनी महोत्तरीको बलवा नगरपालिका७ बनौटामा भेटिए। जहाँ उनी हजारौं दर्शकका माझ भारतीय पहलमानलाई हराएर दर्शकबाट खुसियाली बटुलिरहेका थिए। त्यस खेलमा उनले भारतीय पहलमानलाई हराएर बिजयी भएका थिए। मधेसमा हराउँदै गएको पहलमानी संरक्षणका लागि दुर्गा पूजाको अवसरमा असल नागरिक युवा क्लब बनौटाले महादंग(पहलमानी) प्रतियोगिता आयोजन गरेको थियो। फजिलले १५ वर्षको पहलमानी जीवनमा छैटौं, सातौं, आठौं, नवौं राष्ट्रिय कुस्ती प्रतियोगितामा खेलिसकेका छन्। बिहानै उठ्दा उनको नजर पुग्छ घरको भित्तामा झुन्डिएको मेडल, तक्मा र प्रशंसापत्रमा। उनी त्यसैबाट हौसिन्छन् अनि अखडामा पहलमानीको अभ्यासमा जुट्छन्। यो उनको दैनिकी नै हो। स्थानीय सरकार गठन भए पनि मधेसको पहिचान र संस्कृतिका रूपमा रहेको पहलमानीलाई संरक्षण गर्ने काम नभएकोमा उनी चिन्ता व्यक्त गर्छन्। उनले भने, कुनै मेयरउपमेयरले हामीलाई सहयोग गरेको छैन। हामी आफ्नो घरबाट लगानी गरेर कुस्ती खेलिरहेका छौं। गाउँगाउँमा आयोजना हुने कुस्ती प्रतियोगितामा जितेपछि दर्शकले दिने पुरस्कारबाट खेलमा सक्रिय हुने ऊर्जा मिल्ने गरेको उनी सुनाउँछन्। कुस्ती प्रेमीहरूले गर्दा नै खेलाडीहरूलाई सहयोग मिलिरहेको छ। खेलबाट कमाउने अनि त्यसैबाट परिवार चलाउने गर्छौं, उनले भने। खेलाडीहरूलाई जीवन निर्वाहका लागि सरकारले जागिर र प्रशिक्षण दिँदै अन्तर्राष्ट्रिय स्तरका कुस्ती प्रतियोगिता आयोजनाका साथै खेलाडीलाई प्रबद्र्धन गर्नुपर्ने फजिलको माग छ। सरकारले सबै जिल्लामा कुस्तीको कोच राख्नुपर्ने उनको भनाइ छ। दुईतीन जनाको भरमा हाल पूरा नेपालमा कुस्तीको प्रशिक्षण भइरहेकाले यो पर्याप्त नभएको उनले बताए। दर्शकको मनमनमा राजिशरण पहलमान हट्टाकट्टा ज्यान। पहलमान मात्रै होइनन् उनी, पहलमानी पनि खेलाउँछन् महोत्तरी बगराका राजिशरण यादव। उनी बनौटाको दुर्गामा मेलामा लगाएको अखडामा भेटिए। उनले पनि भारतीय खेलाडीलाई हराए। दर्शकबाट वाहवाही कमाए। मन्त्रीदेखि साना बच्चाहरूले उनीसँग गला मिलाउँदै इनाम दिइरहे। पुरस्कार स्वरूप पैसा दिनेहरू यति भए कि उनले त्यो पैसा राख्न गम्छालाई झोलाको रूपमा प्रयोग गर्नुपर्यो। मधेसमा अचेल हराउँदै गएको पहलमानीले फेरि जुर्मुराउने अवसर पाएको छ। राजिशरण १५ वर्षदेखि निरन्तर पहलमानी खेल्दै आएका छन्। उनले महोत्तरीबाट कुस्ती खेल्दै जिल्लादेखि राष्ट्रिय तथा अन्तर्राष्ट्रिय खेलहरू खेलिसकेका छन्। उनले भने, मैले पहलमानी खेलेर देशको झण्डालाई उचाईमा पुर्याएको छु। स्थानीय सरकारले पहलमानीलाई खेल संस्कृतिको रूपमा संरक्षण गर्नुपर्ने उनी बताउँछन्। रैथाने खेल संरक्षणमा युवाहरूले गरेको प्रयास प्रशंसायोग्य छ। मधेसको कुस्ती हाम्रो सम्पत्ति हो। यसले राष्ट्रिय तथा अन्तर्राष्ट्रिय जगतमा हामी सबैको मान, सम्मान बढाइरहेको छ। मधेस प्रदेश सरकारले कुस्तीलाई विकास गर्छ। नेपालमा यो प्रख्यात छ तर उजागर भएको छैन। पहलमानीको संरक्षण र विकासलाई विशेष प्राथमिकतामा राखेर योजना बनाउँछौं। सरोज यादव, भौतिक पूर्वाधारमन्त्री, मधेस प्रदेश प्रत्येक पालिकाले १०१५ जना पहलमानलाई छनौट गरेर खोरिस (तागतिलो खानपान)को व्यवस्था गर्नुपर्छ। प्रदेश सरकारले पनि यसका लागि विशेष ध्यान दिनुपर्छ। अनि मात्रै नेपालले कुस्तीमा अन्तर्राष्ट्रिय जगतमा ख्याति कमाउँछ। पहलमानीको साख फर्काइँदै श्रीकृष्ण जन्माष्टमीको अवसरमा धनुषाको ढल्केबरस्थित कुस्ती अखडा पहलमानहरूले तताएका थिए। जहाँ भारत र नेपालका कुस्तीबाजहरूको जमघट भएको थियो। पहलमानहरूलाई जमघट गराउन मिथिला नगरपालिका ६ का अध्यक्ष नन्दकिशोर यादवले पहल गरेका थिए। गोपाल सेवा समितिले अखडाको व्यवस्थापन मिलाएको थियो। दुई दिनसम्म चलेको कुस्ती प्रतियोगिता हेर्न हजारौं दर्शकहरू टाढाटाढाबाट आएका थिए। ढल्केबरका स्थानीय कमलेश यादव भन्छन्, अहिले कुस्तीको क्रेज बढ्दै गयो। ढल्केबरमा पछिल्लो चार वर्षदेखि कुस्ती प्रतियोगिता भइरहेको छ। जहाँ नेपाल र भारत दुवै देशका पहलमानहरूले सहभागिता जनाउने गरेका छन्। वडा अध्यक्ष यादव भन्छन्, पहलमानी हेर्दा बहुत बढिया लाग्छ। कुस्तीले नयाँ परिवर्तन गराउँछ। पुरानो खेल पछाडी परेको थियो, अब अगाडि बढ्छ। कुस्ती हेर्दा स्थानीय गुदर यादवलाई बालापनमा पहलमानी खेलेको याद आउँछ। खेलकुद देशको गहना हो नेपालमा खेलकुद क्षेत्रमा कुनै प्रोत्साहन नभएको बताउँछन् असल नागरिक युवा क्लब बलवा, बनौटाका अध्यक्ष बलिराम यादव। उनी भन्छन्, पहलमानीले मधेसलाई देश र विदेशमा चिनाएको छ। देशमा संघीयता आए पनि मधेसको पहिचान पहलमानीको संरक्षण, सम्बद्र्धन, प्रचार र विकासका लागि सरकारी तहबाट जुन ढंगले काम हुनुपथ्र्यो भएको छैन। स्थानीय सरकारले विशेष प्राथमिकतामा राखेर रैथाने खेलकुद संस्कृतिलाई विकास गर्न योजना निर्माण, बजेट विनियोजन र कार्यान्वयन गर्नु आवश्यक रहेको उनी सुनाउँछन्। पहलमानी लगायतका सबै खेलकुदलाई उजागर गर्नुपर्छ। खेलकुद हाम्रो देशको गहना हो। यो गहाना नरहने हो भने हाम्रो राष्ट्रको सुन्दरता नै हराउँछ, विदेशमा रहेका युवाहरूबाट सहयोग संकलन गरेर पहलमानी आयोजना गरेको बताउँदै उनले थपे, हराउँदै र सेलाउँदै गएको पहलमानीलाई जागृत गराउन सबै लाग्नुपर्छ। खेल हेर्न पुगेका मधेस प्रदेश सरकारका भौतिक पूर्वाधारमन्त्री सरोज यादवले रैथाने खेल संरक्षणका लागि युवाहरूले गरेको प्रयासलाई प्रशंसा गरे। मधेसको कुस्ती हाम्रो सम्पत्ति हो। यसले राष्ट्रिय तथा अन्तर्राष्ट्रिय जगतमा हामी सबैको मान, सम्मान बढाइरहेको छ, उनले भने, मधेस प्रदेश सरकारले कुस्तीलाई विकास गर्छ। नेपालमा यो प्रख्यात छ तर उजागर भएको छैन। पहलमानीलाई संरक्षण र विकासका लागि विशेष प्राथमिकतामा राखेर योजना बनाउँछौं। सागमा कुस्तीले पाएको त्यो अखडा नेपाली खेलाडीले सन् १९८८ देखि अन्तर्राष्ट्रिय स्तरको कुस्ती प्रतियोगितामा सहभागिता जनाउने अवसर पाएका थिए। सन् १९८८ मा पाकिस्तानमा भएको दक्षिण एसियाली खेलकुद प्रतियोगिता(साग) बाट नेपाली कुस्ती खेलाडीले अन्तर्राष्ट्रिय स्तरको अखडामा इन्ट्री पाएका थिए। त्यो बेला सप्तरीका कासिन्द्र यादव र श्याम मण्डलले नेपालको तर्फबाट कुस्ती खेलमा सहभागिता जनाएका बताउँछन् नेपाल कुस्ती संघका अध्यक्ष प्रकाशकुमार कुसारी। सन् २०२३ मा चीनमा भएको १९औं एसियाली खेलकुद प्रतियोगितामा पनि नेपाली कुस्ती खेलाडीले ४ः३५ सेकेन्डसम्म अखडामा टिकेर राम्रो प्रदर्शन गरेका थिए। त्यसअघि नेपालले आयोजना गरेकोे १३ औं साग अन्तर्गतको विभिन्न खेलमध्ये कुुस्ती प्रतियोगिता जनकपुरधाममा भएको थियो। जहाँ नेपालको तर्फबाट विभिन्न विधामा १४ जना खेलाडी सहभागी भएका थिए। १ थान स्वर्ण, ५ थान रजत र ७ थान कास्थ पदक गरी १३ वटा पदक हात पारेका थिए। जसमा मधेसकै कुस्ती खेलाडीहरूको वर्चश्व थियो। पहलमानीले मधेसलाई देशविदेशमा चिनाएको छ। देशमा संघीयता आए पनि मधेसको पहिचान पहलमानीको संरक्षण, सम्बद्र्धन, प्रचार र विकासका लागि सरकारी तहबाट जुन ढंगले काम हुनुपथ्र्यो भएको छैन। स्थानीय सरकारले विशेष प्राथमिकतामा राखेर रैथाने खेलकुद संस्कृतिलाई विकास गर्न योजना निर्माण, बजेट विनियोजन र कर्यान्वयन गर्नु आवश्यक छ। बलिराम यादव, अध्यक्ष, असल नागरिक युवा क्लब देशभरिमा ३३ जना अन्तर्राष्ट्रियसहित कम्तिमा ७ सय कुस्ती खेलाडी छन्। कुस्तीमा विशेष गरी मधेस प्रदेशको दबदबा हुने गरेको कुस्ती संघका अध्यक्ष कुसारी सुनाउँछन्। पूर्वदेखि पश्चिम तराईसम्म कुस्ती खेल हुन्छ। तर, मधेस प्रदेशको धनुषा, सिरहा, सप्तारी, महोत्तरी, सर्लाही, रौतहट, बारा, पर्सा जिल्लाका टोल टोलमा कुस्ती अखडा छ, उनी भन्छन्, कुस्ती मधेसको खेल मात्रै नभएर यो त्यहाँको जीवन संस्कृति नै हो। चार्डपर्व, मेलापात, महोत्वसमा कुस्ती प्रतियोगिता हुन्छ। यस अर्थमा भन्ने हो कुस्ती मधेसको एक आकर्षण पनि हो। तर, पुराना लिडरहरूले ध्यान नदिँदा यसको संरक्षण, विकास र अन्तर्राष्ट्रिय स्तरमा प्रचारप्रसारमा कमी रह्यो। उनका अनुसार खेलाडीहरूलाई प्रशिक्षकको कमी छ। कुस्ती खेलका लागि देशभरि १० जना निर्णायक चाहिएको छ। उनले भने, एउटा जिल्ला, एउटा प्रशिक्षक राख्ने तयारी गरेका छौं। प्रत्येक स्थानीय तहमा प्रशिक्षक तयार गर्ने योजना छ। कुस्तीमै भविष्य छ, यसलाई व्यावसायिक बनाउनुपर्छ। खेल खेलेर बाँच्न सकिन्छ भन्ने माहौल खेलाडीका लागि चाहिएको उनी औंल्याउँछन्। विदेशमा प्राथमिक तहबाटै कुस्ती खेलाइन्छ, पढाइन्छ। तर, नेपालमा त्यस्तो छैन , उनले भने।"
पूर्वगृहमन्त्री लामिछानेलाई अदालत उपस्थित गराइँदै,"काठमाडौं : सहकारीको रकम अपचलनको अभियोगमा अनुसन्धानका निम्ति प्रहरी हिरासतमा रहेका पूर्वगृहमन्त्री रवि लामिछानेलाई कास्की जिल्ला अदालतमा उपस्थित गराइँदैछ । सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा शुक्रबार पक्राउ परेका लामिछानेलाई सोही दिन राति पोखरा ल्याएर जिल्ला प्रहरी कार्यालय कास्कीमा हिरासतमा राखिएको छ । राष्ट्रिय स्वतन्त्र पार्टीका सभापतिसमेत रहेका लामिछानेलाई आज अदालत उपस्थित गराइने जिल्ला प्रहरी कार्यालय कास्कीले जनाएको छ। अदालतले अनुसन्धानका लागि समय दिएपछि मात्रै उनीसँग बयान लिने र अनुसन्धान अघि बढाइने प्रहरीको तयारी छ। अनुसन्धान पूरा भएपछि मात्रै जिल्ला सरकारी वकिलको कार्यालयमार्फत् अदालतमा मुद्दा दर्ता हुनेछ। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चारजनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जीबी राई, तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ भने रम्तेल पनि प्रहरी हिरासत छन्। सहकारी अपचलनका मुख्य योजनाकार मानिएका जिबी राई भने अझै फरार छ। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको थियो। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले थियो। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ। समितिले फरार रहेका गितेन्द्रबाबु भनिएका जीबी राई र थानबहादुर बुढा मगर, दिनेश रोक्का, सागर केसी, तस्वीरण खातुन, भुपेन्द्र राईलाई तत्काल पक्राउ गर्न सरकारलाई निर्देशनसमेत दिएको छ। त्यस्तै गोरखा मिडियाको शेयर खरिद बिक्रीमा पनि कीर्ते भएको समितिले ठहर छ।"
पर्यटन व्यवसायी बसन्त मिश्रको निधन,काठमाडौं : पर्यटन व्यवसायी बसन्त मिश्रको निधन भएको छ। उपचारका क्रममा उनको आज बिहान निधन भएको हो। केही दिनअघि डेंगु संक्रमण भएपछि नर्भिक अस्पतालमा भर्ना भएका व्यवसायी मिश्रको उपचारकै क्रममा निधन भएको पारवारिक स्रोतले जनाएको छ। टेम्पल टाइगर ग्रुप अफ कम्पनीक अध्यक्ष मिश्र लामो समयदेखि पर्यटन क्षेत्रमा आवद्ध थिए। उनी नेपालमा 'वाइल्ड लाइफ टुरिजम' का पायोनियर मानिन्छ। उनी नेपाल पर्यटन बोर्डका संस्थापक मध्येका एक हुन्। नेपालमा पर्यटनको प्रवर्द्धनका लागि विभिन्न अन्तर्राष्ट्रिय तथा राष्ट्रिय क्षेत्रमा महत्वपूर्ण योगदान पुर्याएका छन्। उनको आजै पशुपति आर्यघाटमा अन्त्येष्टि गरिने जनाइएको छ। मिश्रका श्रीमती र एक छोरा छन्।
किसानले कहिले पाउलान् सरकारी अनुदान ?,"सुर्खेत : दैलेखको गुराँस गाउँपालिका ८ को झ्याँझे गाउँका बासिन्दा व्यावसायिक तरकारी खेती गर्दै आएका छन्। तरकारीबाटै उनीहरूको बर्सेनि लाखौं रुपैयाँ आम्दानी हुन्छ र दैनिक गुजारा चलिरहेको छ। तर, यहाँका किसानले हालसम्म राज्यबाट कुनै पनि सेवा र सुविधा पाउन नसकेको गुनासो गर्छन्। यहाँका किसानले व्यावसायिक तरकारी खेतीबाटै वर्षमा ६० लाख रुपैयाँ बराबरको तरकारी निर्यात गरिरेहका छन्। यहाँ आलु, काउली, बन्दा, टमाटर, खुर्सानी र सिमीलगायतका तरकारीको व्यावसायिक उत्पादन हुन्छ। यहाँ गैरसरकारी निकायले पनि किसानलाई उन्नत बीउ, तालिम र औजार उपलब्ध गराएका छैनन्। १५ वर्षदेखि आलुको बिउ उही छ, स्थानीय किसान ताराकेशर वलीले भने, उन्नत जातको बिउ पाएको भए धेरै फल्थ्यो, तर हामीले उन्नत बिउ कहाँबाट ल्याउने ? सरकारले सहयोग गरेको भए उत्पादन अझैं बढाउने थियौं। किसानले गाउँमै कृषक समूह गठन गरेका छन्। समूहमार्फत विभिन्न निकायमा अनुदान, उन्नत बिउ र अन्य सुविधा पनि माग गरे। तर, आफूहरूले हालसम्म कुनै पनि अनुदान र सुविधा नपाएको किसानको गुनासो छ। स्थानीय किसान मनकुमारी खड्काले भनिन्, किसानलाई सरकारले अनुदान दिन्छ भन्ने सुनेका छौं, तर हामीले आजसम्म त्यो अनुदान पाएका छैनौं। न कतैबाट उन्नत बिउ र औषधि नै पाएका छौं, न त कसैले हामीलाई तालिम नै दिएका छन्। गाउँमा हालसम्म तरकारी खेतीका लागि कुनैपनि सरकारी सुविधा नआएको उनको दुःखेसो छ। व्यवसायिक खेतीका लागि अनुदान, उन्नत बिउ, मल, औषधि, तालिम र कृषि औजार पाउन सकेमा गाउँमा तरकारी खेती थप फस्टाउने यहाँका किसान बताउँछन्। स्थानीय सरकार र वडाले कृषि प्राविधिक र कृषि औजारमा पनि सहयोग नगरेको किसानको भनाइ छ। आलुको बिउ जोगाउन हम्मेहम्मे हुने गरेको भन्दै किसानले सरकारले गाउँमा आलुको बिउ जोगाउने गरी भण्डारगृह निर्माणमा सहयोग गरिदिनुपर्ने बताए। ढुवानीमा सकस यहाँ उत्पादन भएको तरकारीलाई बजारसम्म लैजान समस्या छ। बस्तीसम्म सडकको पहुँच नभएकै कारण यहाँका किसानले बोकेरै तरकारी बिक्री गर्नुपर्ने बाध्यता छ। स्थानीय तहलाई बारम्बार सडकका लागि आग्रह गर्दासमेत कुनै सुनुवाइ नभएको किसानको गुनासो छ। सडक नहुँदा तरकारी बोक्नुपर्ने बाध्यताले आफूहरू हैरान भएको किसानको दुःखेसो छ। स्थानीय किसान कृष्ण खत्री भन्छन्, यो वर्ष मैले २० क्वीन्टल आलु बेचेँ, १५ क्वीन्टल बन्दा र काउली उत्पादन हुन्छ। तर, हामीलाई तरकारी बिक्री गर्न समस्या छ, गाउँसम्म गाडी नचल्दा बोकेरै बजार लैजानुपर्ने समस्या छ। तरकारी बजारसम्म बोक्न नसक्दा कुहिएर खेर जाने गरेको खत्रीले बताए। उनले भने, हामीलाई सडककै मुख्य समस्या छ, उत्पादन भएको तरकारी बजारसम्म नपुग्दा कुहिएर खेर जान्छ। वडा कार्यालयमा सडक सुधारका लागि ४ वटा निवेदन दिइसक्यौं, तर आजसम्म कुनै वास्ता गरिएको छैन। स्थानीय किसान पवित्रा खड्काले तरकारी बजारसम्म लैजान समस्या भएको बताइन्। सरकार त किसानका लागि कहाँ छ र ? उनले भनिन्, आफ्नै मेहनतले तरकारी फलाएका छौं, राज्यबाट हामीले आजसम्म कुनै अनुदान र सुविधा पाउन सकेका छैनौं। हाम्रो पीडा कसैले सुनेनन्। गाउँबाट ६० लाखको तरकारी निर्यात सरकारी अनुदान र सुविधाबाट बञ्चित भए पनि यहाँका किसानले खेती गर्न भने छाडेका छैनन्। यहाँका किसानले बर्सेनि ६० लाख रुपैयाँ मूल्य बराबरको तरकारी गाउँबाट निर्यात गर्दै आएका छन्। यहाँका किसानले वर्षमा २० लाख रुपैयाँ मूल्यको आलु बिक्री गर्छन्। यस्तै बन्दा पनि २० लाख रुपैयाँ बराबरको निर्यात भइरहेको छ। यस्तै काउली १५ लाख रुपैयाँ बराबरको निर्यात हुन्छ। टमाटर, खुर्सानी र काँक्रा गरेर ५ लाख रुपैयाँ बराबरको निर्यात हुन्छ। स्थानीय किसान गगनबहादुर खत्रीले भने, यो वर्ष गाउँबाट आलुमात्र चार सय क्वीन्टल निर्यात भयो, बन्दा र काउली पनि यही अनुपातमा बिक्री हुन्छ। तरकारी बेचेरै वर्षमा यो गाउँले ६० लाख रुपैयाँ भित्राउने गरेको छ, सडकको सुविधा भएको भए उत्पादन अझै बढ्थ्यो। यो वर्ष आफूले तीन लाख मूल्यको आलु बिक्री गरेको उनको भनाइ छ। यस्तै बन्दा र काउलीबाट वर्षमा दुई लाख आम्दानी हुने गरेको उनले सुनाए। यहाँ उत्पादन भएको तरकारी सुर्खेत र दैलेख बजारसम्म निर्यात हुने गरेको छ। गाउँसम्म सडक, उन्नत बिउ, मल, बजारीकरण, तालिम र कृषि औजारमा सहयोग पाए गाउँमा थप तरकारी उत्पादन वृद्धि हुने र आफूहरूको आम्दानी पनि बढ्ने किसानको भनाइ छ।"
यातायात सुविधा कार्यान्वयन होस्,"स्वास्थ्य मन्त्रालयको तथ्यांकअनुसार देशभर ५२ हजार बढी महिला सामुदायिक स्वास्थ्य स्वयंसेविका कार्यरत छन् । स्वास्थ्य स्वयंसेविका ती हुन्, जो बिरामीको पहिलो ओखती बनिरहेका छन्। निःस्वार्थ सेवा उनीहरूको कर्म हो । कतिपय स्वयंसेविकाले आफ्नो ऊर्जाशील जीवन यसैमा बिताइसकेका छन् । दशकौंदेखि उनीहरू सेवामा निरन्तर खटिरहेका छन् । स्वयंसेवा आफैंमा पवित्र क्षेत्र हो । यसमा उनीहरूलाई कुनै लोभलालच छैन । उनीहरू घरघरै पुगेर नागरिकलाई निःस्वार्थ सेवा दिइरहेका छन् । उनै स्वयंसेविकालाई नेपाल सरकार, स्वास्थ्य तथा जनसंख्या मन्त्रालयले भर्खरै गरेको सार्वजनिक यातायातमा निःशुल्क सुविधा स्वागतयोग्य छ । कात्तिक १५ गतेदेखि आफ्नो कार्यक्षेत्रभित्र यात्रा गर्दा उनीहरूलाई भाडा लाग्ने छैन । तर, कार्यक्षेत्रभित्र तोकिएको कामको शिलशिलामा मात्र यो निर्णय लागू हुनेछ । दुर्गमका कतिपय गाउँमा सेवा दिन पुग्दा महिलाले हजारौं रुपैयाँ यातायातमा खर्च गर्नुपर्ने बाध्यता थियो । यो निर्णयसँगै थोरै भए पनि राहत अवश्य मिल्ने छ । केन्द्र सरकारले गरेको एउटा निर्णयले देशभरका हजारौं स्वयंसेविकाले राहत पाउने छन् । सरकारले गर्ने यस्ता नीतिगत निर्णयहरू कागजतमा मात्र सीमित हुनुहुँदैन । प्रभावकारी कार्यान्वयन हुन्छ वा हुँदैन महत्वपूर्ण विषय हो । सरकारले यसअघि गरेका ज्येष्ठ नागरिक र अपांगता भएका व्यक्तिहरूलाई दिने भनिएको यातायात सुविधा कतिपय ठाउँमा कार्यान्वयन भएको देखिन्न । लक्षित वर्गले गुनासो गरिरहेका छन् । सस्तो लोकप्रियताका लागि निर्णय गरिहाल्ने तर कार्यान्वयन नहुने सरकारको संस्कार जस्तै बनिसक्यो । यसलाई चिर्न वर्तमान सरकारले ठोस पहलकदमी गरोस्् । यातायात सुविधाका लागि स्वास्थ्य मन्त्रालयले नेपाल यातायात व्यवसायी राष्ट्रिय महासंघसँग सम्झौता गरेको छ । तर, यातायात व्यवसायीले केन्द्रको निर्णय भन्दै स्थानीय स्तरमा कार्यान्वयन नगर्ने गरेका पनि कैंयन उदाहरण छन् । यसलाई सम्बन्धित जिल्ला प्रशासन कार्यालयले कडाइका साथ निगरानी गर्नुपर्छ । यो निर्णयसँगै स्वास्थ्य मन्त्रालयले स्वयंसेविकाको थप क्षमता विकासका लागि आवश्यक तालिम र सीपमूलक कार्यक्रमको प्याकेज चाँडै ल्याउनुपर्छ । स्वयंसेविकालाई दिने प्रोत्साहन अहिले स्थानीय तहबाट हुँदै आएको छ । तर, त्यसको स्रोत व्यवस्थापन संघ सरकारले नै गर्दै आएको छ । त्यसैले वर्षौंदेखि सेवामा खटिएका स्वयंसेविकाको थप क्षमता विकास र उचित प्रोत्साहनका लागि संघ सरकारले नै विशेष योजना ल्याउनुपर्छ । अघि सारेका नीतिगत निर्णय र योजनाहरूको प्रभावकारी कार्यान्वयनका लागि सबैले चासो दिनु जरुरी छ ।"
"नेपालले अमेरिकालाई सुपरओभरमा हरायो, एक खेल अगावै जित्यो सिरिज","काठमाडौं : नेपालले अमेरिकाविरुद्ध रोमाञ्चक जित हात पारेको छ। आइतबार डालासमा भएको टी२० शृंखलाको दोस्रो खेलमा नेपालले सुपर ओभरमा रोमाञ्चक जित हात पारेको हो। यससँगै नेपालले एक खेल अगावै अमेरिकाविरुद्धको शृंखला जितेको छ। टस जितेर ब्याटिङ गरेको नेपालले निर्धारित ओभरको खेलमा ६ विकेट गुमाएर १७० रन बनाएको थियो। नेपालका लागि कुशल भुर्तेलले सर्वाधिक ९२ रन बनाए। भुर्तेलले ५४ बलमा ७ चौका र ६ छक्का प्रहार गरे। त्यस्तै अनिल साहले २५, गुल्शन झाले १९ र रोहित पौडेलले १८ रन बनाए। जवाफी ब्याटिङ गरेको अमेरिकाले निर्धारित ओभरको खेलमा ८ विकेट गुमाएर १७० रन बनाएपछि खेल टाइ भएको थियो। अमेरिकाका लागि एन्ड्रीज गौजले सर्वाधिक ६२ रन बनाए। त्यस्तै सैतेजा मुक्कामालाले ४७, मिलिन्द कुमारले १५ र सयान जहगिंरले १४ रन बनाए। नेपालले यसअघि पहिलो खेलमा अमेरिकालाई १७ रनले हराएको थियो। सुपर ओभरमा के भयो ? सुपर ओभरमा सोमपाल कामीले धारिलो बलिङ गर्दै ४ बलमा अमेरिकाको २ विकेट लिन सफल भएका हुन्। अमेरिकाले सुपर ओभरमा चार बल ३ रनको चुनौती दिएको थियो। ब्याटिङमा उत्रिएका अमेरिकाका आरोन जोन्स र शायन जहाँगीरलाई सोमपालले लगातार तेस्रो र चौथो बलमा आउट गरेका थिए।तेस्रो बलमा सोमपालले सायानलाई बोल्ड गरेका थिए । लगतै चौथो बलमा सोमपालले जोन्सलाई दीपेन्द्रसिंह ऐरीद्वारा क्याच गराएका हुन् । सुपर ओभरमा तीन रनको लक्ष्य पछ्याएको नेपालले ४ बल खेल्दै जित निकालेको हो। पहिलो र दोस्रो बलमा ११ रन जोडेको नेपालले तेस्रो बल डट फालेको थियो। चौथो बलमा रन जोड्दै नेपालले सिरिज उचालेको हो। सुपर ओभरमा कप्तान रोहितकुमार पौडेल र कुशल भुर्तेलले ब्याटिङ गरेका थिए। यो सँगै नेपालको आजको खेलमा सोमपाल नायक बने।"
सुनको मूल्यमा फेरि नयाँ रेकर्ड,काठमाडौं :सुनको मूल्यमा फेरि नयाँ रेकर्ड कायम भएको छ। अन्तर्राष्ट्रिय बजारमा सुनको माग बढ्दा नेपाली बजारमा भाउ बढेको हो। नेपाल सुन चाँदी व्यवसायी महासंघका अनुसार आज तेजाबी सुन प्रतितोला १ लाख ६५ हजार कायम भएको हो। अघिल्लो कारोबार दिन शुक्रबार प्रतितोला सुनको मूल्य १ लाख ६४ हजार ४ सय रुपैयाँमा खरिदबिक्री भएको थियो। सुनको मूल्य बढेसँगै चाँदीको भाउ पनि वृद्धि भएको छ। यसदिन चाँदी २ हजार ७५ रुपैयाँमा कारोबार भइरहेको महासंघले जनाएको छ। अन्तर्राष्ट्रिय बजारमा सुन प्रतिआउन्स (२६६ तोला) करिब २७ सय अमेरिकी डलर छ। अन्तर्राष्ट्रिय बजारमा मूल्य बढेसँगै त्यसको प्रभाव नेपाली बजारमा पर्ने गरेको हो। नेपाल सुनचाँदी व्यवसायी महासंघका पूर्वअध्यक्ष तेजरत्न शाक्य अन्तर्राष्ट्रिय बजारमा नै सुनको माग बढ्दा भाउ बढेको बताउँछन्। अन्तर्राष्ट्रिय बजारमा सुन प्रतिआउन्स (२६६ तोला) करिब २७ सय अमेरिकी डलर छ। सन् २०२७ सम्म ३ हजार प्रतिआउन्स पुग्ने अन्तर्राष्ट्रिय प्रक्षेपण सन् २०२५ मै पूरा हुने शाक्य बताउँछन्। आगामी ५६ महिनाभित्र नेपालमा नै सुनको मूल्य प्रतितोला करिब २ लाख पुग्ने उनको भनाइ छ।
"गाईघाटबाट काँकडभिट्टा गइरहेको बस दुर्घटना, एकजनाको मृत्यु, २६ घाइते",सप्तरी : कञ्चनरुप नगरपालिका बरमझियामा बस दुर्घटना हुँदा एकजनाको मृत्यु भएको छ भने २६ जना घाइते भएका छन् । कञ्चनपुरस्थित इलाका प्रहरी कार्यालयका अनुसार दुर्घटनामा परी आठजना गम्भीर घाइते भएका छन् । उनीहरूलाई उपचारका लागि विराटनगर पठाइएको छ । घाइते अन्य १८ जनाको उपचार स्थानीय धर्मेश्वर अस्पतालमा भइरहेको छ । दुर्घटनामा उदयपुरकी २१ वर्षीया मैया राईको मृत्यु भएको प्रहरीले जनाएको छ। उदयपुरको गाईघाटबाट काँकडभिट्टा गइरहेको बस विपरीत दिशाबाट आएको मोटरसाइकल जोगाउन खोज्दा दुर्घटना भएको प्रहरीको भनाइ छ।
जंगलमा कसले थाप्छ चितुवा र बाघलाई पासो ?,"टीकापुर : कैलालीको जानकी गाउँपालिका६ स्थित कैलाशेश्वर सामुदायिक वनभित्र बुधबार एक वयस्क भाले चितुवा शिकारीले थापेको पासोमा परेर घाइते भएको छ। वडा नं ३ स्थित लायकपुर मुक्त कमैया शिविरको बस्ती छेउमै रहेको जगतपुर जाने सडकखण्डको जंगलमा शिकारीले थापेको पासोमा परेर वयस्क चितुवा घाइते भएको हो। वन डिभिजन कार्यालय पहलवानपुर, बर्दिया राष्ट्रिय निकुञ्ज र राष्ट्रिय प्राकृतिक संरक्षण कोषको उद्धार टोलीले घाइते चितुवाको जीवितै उद्धार गरेको हो। उद्धार टोलीमा रहेका निकुञ्ज पशु संरक्षण अधिकृत डा आयुष महर्जनका अनुसार मोटरसाइकलमा प्रयोग गरिने क्लोज तारको पासोले चितुवाको छातीमा गम्भीर चोट पुगेको छ। रुखको हाँगामा राखिएको क्लोज तारको पासोले घाइते अवस्थामा फेला परेको चितुवाको छातिमा चोट लागेको देखिन्छ, घाउ हेर्दा दुई चार दिनअघि नै पासोमा परेको अनुमान गर्न सकिन्छ, डा महर्जनले भने, जंगली जनावरको शिकारका लागि थापिएको पासोमा परेर चितुवा घाइते भएको हो। यसको संरक्षण चुनौतीको विषय हो। त्यसो त यो चितुवा मात्रै होइन, यसअघि समेत कैलालीको सुदूरपूर्वी क्षेत्रमा शिकारीले थापेको पासोमा परेर विश्वमै दुर्लभ मानिएको पाटेबाघ समेत फेला परेका थिए। २०८० माघ ७ गते कैलालीको जानकी गाउँपालिका ९ स्थित अमरावती सामुदायिक वनभित्र पाटेबाघ मृत फेला परेको थियो। सिकारीले थापेको काँडेतारको पासोमा परेर पोथी पाटेबाघ मृत फेला परेको हो। त्यस्तै २०७९ असार ७ गते बर्दिया राष्ट्रिय निकुञ्जले जीपीएस ट्र्याक गरेको पाटेबाघ टीकापुर नगरपालिका२ स्थित जनशक्ति सामुदायिक वनभित्र फलामे तारको पासोसहित मृत फेला परेको थियो। बाघको संरक्षणका लागि जीपीएस जडान गरिएको पाटेबाघ निकुञ्ज बाहिर पासोसहित मृत फेला पर्नु संरक्षणमै चुनौतीको विषय हो। विश्वमै दुर्लभ मानिएका पाटेबाघ तथा चितुवाहरू फलामे तारसहितको पासोमा परेर मृत अवस्थामा फेला पर्नु चोरी शिकारी र वातावरणीय अपराध भएको संरक्षणकर्मी विजयराज श्रेष्ठ बताउँछन्। राष्ट्रिय निकुञ्जको संरक्षण क्षेत्र बाहिर रहेका सामुदायिक वनहरूमा पासोमा परेर बाघ मारिनु वातावरणीय अपराध हो, श्रेष्ठले भने, वन्यजन्तुबारे त्यसबारे सचेतना फैलाउन र उचित व्यवस्थापन गर्न सरकारले खुकुलो नीति निर्माणमा ध्यान दिनुपर्छ। जंगली जनावरको शिकार गर्न थापिएको पासोमा परेर विश्वमै दुर्लभ मानिएका जंगली जनावरहरू मृत अवस्थामा फेला पर्नुले संरक्षणमा चुनौती थपिएको पहलवानपुर वन डिभिजन कार्यालयका प्रमुख सुरेन्द्र कठायतले बताए। एउटै प्रकृतिका घटनाहरू दोहोरिएका छन्, यसले जंगलमा चोरी शिकारीका लागि पासो थाप्ने काम हुँदै आएको देखिन्छ, कठायतले भने, घटनाका न्यूनीकरणका लागि सामुदायिक वनका पदाधिकारी, संरक्षणकर्मी र सर्वसाधारणहरू सचेत हुनैपर्छ। हामी यो घटनाको गम्भीर रूपमा अनुसन्धान गरेर संलग्नलाई कारबाही गर्ने छौं, त्यसो गर्न सके आगामी दिनमा यस्ता घटनाका कमी आउनेछ। बर्दिया राष्ट्रिय निकुञ्जमा सन् २०२२ मा गरिएको बाघ गणनाअनुसार १ सय २५ बाघ छन्। देशभर ३ सय ५५ बाघ छन्। विभिन्न अध्ययन अनुसार निकुञ्जमा १ सय २० देखि ५० सम्म जंगली हात्तीहरू छन्। बर्दिया राष्ट्रिय निकुञ्जसँगै जोडिएको टीकापुर क्षेत्रमा रहेका दर्जन बढी सामुदायिक वनमा निकुञ्जबाट जंगली जनावरहरू आउने गरेका छन्। कर्णाली जैविक मार्गमा पर्ने कर्णाली नदीमा सत्ती कर्णाली, भगरैया, साइपुर, भैरवनाथ, खोटेना भुराखानी, रानी कर्णाली, शीतल, जनशक्ति, कैलाशेश्वर, जगतपुर, शिवशक्ति, कालिका, छतिवन, ऐश्वर्य र महिलालगायत सामुदायिक वनहरू छन्। यी वनहरूमा बाघ, हात्ती, चितुवा जस्ता जनावरहरू देखा पर्ने गरेको कैलाशेश्वर सामुदायिक वनका वनहेरालु निर्मला चौधरी बताउँछन्। पटकपटक दोहोरी रहेको पासोमा पारेर जंगली जनावरको हत्याको घटनामा संलग्नलाई कानुनी कारबाही भने हुन सकेको छैन। घटनाको सुक्ष्म अनुसन्धान गरी संलग्नलाई कारबाहीको दायरामा ल्याउन सके यस्ता घटना नियन्त्रण हुने संरक्षणकर्मीहरूको विश्वास छ।"
प्रश्न व्यवस्थामा कि नेतृत्वमा,"डुंगा जति नै राम्रो किन नहोस्, माझी सक्षम छैन भने पानीमा डुब्न सक्छ। यस्तै हो देशको शासन व्यवस्था पनि। देशमा जस्तोसुकै व्यवस्था किन नल्याइयोस्, नेतृत्व गलत हातमा पुग्यो भने यो असफल हुन्छ। व्यवस्था र नेतृत्व दुवै स्वार्थविहीन भए मात्र देश र जनताले सफलताको शिखर चुम्न सक्छन्। पछिल्लो समय नेपालमा व्यवस्था र नेतृत्वमाथि कैयौं प्रश्न उठ्ने गरेका छन्। सामाजिक सञ्जालको पोस्टदेखि पोडकास्टसम्ममा यहाँको राजनीतिक अस्थिरता, चरम भ्रष्टाचार, अपरादर्शिता, युवा पलायनलगायतका विषयमा बहस भएको देखिन्छ। जसको मूल कारण नेतृत्व र व्यवस्था हो भन्ने तर्क आउने गरेको छ। इतिहासको पाना पल्टाएर हेर्ने हो भने नेपालले विभिन्न शासन प्रणालीलाई छिचोल्दै आएको पाइन्छ। राणा शासनमा राणाहरूले वंशाणुगत प्रधानमन्त्रीत्व लागू गरे। त्यतिबेलाको निरंकुश शासन प्रणालीले जनतामा व्यापक असन्तुष्टि जगायो र लोकतान्त्रिक सुधारका लागि आह्वान गर्न बाध्य बनायो। तर, पनि देशमा निरन्तर अस्थिरता छाइरह्यो। अल्पकालीन गठबन्धन र शक्ति संघर्षले बारम्बार सरकार परिवर्तन भइरहे। हाम्रा नेताहरूले प्रायः राष्ट्रिय हितभन्दा व्यक्तिगत वा दलगत स्वार्थलाई प्राथमिकता दिए। जसले गर्दा सरकार र नागरिकबीचको सम्बन्धमा खाडल बढ्दै गयो। आम जनताले सधैं देशको राजनीतिक अस्थिरता माथि असन्तुष्टि पोख्ने गर्छन्। देशमा सुशासन हराउँदै छ। भ्रष्टाचार नियन्त्रण हुन सकेको छैन। बेरोजगारी बढेको छ। राम्राले होइन हाम्राले ठाउँ पाइरहेका छन्। निर्यात घट्दो र आयात बढेको बढ्यै छ। नेपालमा व्यवस्था बदलिएको छ तर आम जनताको अवस्था बदलिएको छैन। जनताले राज्यप्रति गरेको अपेक्षा पूरा भएको छैन। नेतृत्व गलत हातमा परेको छ। सरकारले गर्नेलाई भन्दा झोलेलाई प्राथमिकता दिन्छ। केही गर्छु भन्ने हुटहुटी भएका युवालाई प्रोत्साहन गर्न छाडेर विदेश धपाउँछ। रेमिटेन्सको भरमा देश चलाउँदा आफ्नो सत्तामाथि प्रश्न नउठोस् या उठिहाले पनि दबाउन सजिलो होस् भन्ने सोच ब्याप्त छ। यही सोचका साथ नेतृत्वले युवालाई यहाँ बस्नयोग्य वातावरण बनाउनै नचाहेको देखिन्छ। यो आजको सबैभन्दा लाजमर्दो यथार्थ हो। नेपालमा धेरै पटक व्यवस्था बदलियो। अब व्यवस्थालाई व्यवस्थित बनाउने नयाँ नेतृत्वको खाँचो छ। नेतृत्वको महत्वपूर्ण पक्ष भनेको संघीय संरचनामा स्थानीय सरकारको भूमिका हो। संघीयता लागू भएसँगै स्थानीय तहले महत्वपूर्ण अधिकार र जिम्मेवारी पाएका छन्। समुदायका विशेष आवश्यकताहरू पूरा गर्ने नीतिहरू कार्यान्वयन गर्न प्रभावकारी स्थानीय नेतृत्व महत्वपूर्ण हुन्छ। स्थानीय जनप्रतिनिधिले आफ्ना निर्वाचन क्षेत्रहरूले सामना गरेका चुनौतीहरू बुभ्दै, उनीहरूले विकासलाई बढावा दिने र जीवनस्तर सुधार गर्ने पहलहरू गर्न सक्छन्। नेपालले भोगिरहेको सबैभन्दा ठूलो समस्य भनेको भ्रष्टाचार हो। यसले नेतृत्वलाई कमजोर बनाउनुका साथै जनताको विश्वासमा पनि कमी ल्याएको छ। स्रोत साधनको दुरुपयोगले देश विकासमा बाधा पुयाएको मात्रै होइन, सरकारको अकुशलता पनि प्रदर्शन गरेको छ। भ्रष्टाचारलाई सम्बोधन गर्न नसक्ने नेताहरूले आफ्नो विश्वसनीयतामा मात्रै असर पारेका छैनन्, सरकारको काम कारबाहीमा पनि बाधा पुयाएका छन्। नेतृत्वमा पारदर्शिता र उत्तरदायित्वको कमीले विद्यमान चुनौतीलाई झनै बढाएको छ। सार्वजनिक छानबिन गर्दै गर्दा बन्द कोठाभित्र नभई सार्वजनिक रूपमा सबैको पहुँच हुने गरी हुनुपर्छ। महत्वपूर्ण पदहरूको नियुक्तिमा नातावाद र पक्षपातले अयोग्य व्यक्तिहरूलाई ठूला ठाउँमा पुयाउँछ। यसले भविष्यमा उनीहरूले गर्ने निर्णयले जनता थिचोमिचोमा पर्न सक्छन्। राजनीतिक नेतृत्वमा समावेशीताको अभाव छ। महिला र जातीय अल्पसंख्यक लगायत सीमान्तकृत समूदायको प्रतिनिधित्व प्रबद्र्धन गर्ने संवैधानिक व्यवस्था भए तापनि निर्णय प्रक्रियामा उनीहरूको सहभागिता अपर्याप्त छ। यसले सबै नागरिकको आवश्यकतालाई प्रतिबिम्बित नगर्ने नीतिहरू निम्त्याएको छ। विश्व राजनीतिमा युवा नेताहरू अधिक प्रगतिशील र आधुनिक मुद्दाहरूसँग जुझिरहेको देख्न सकिन्छ। पुराना नेताहरूलाई बढी अनुभव भए पनि सम्भावित रूपमा वर्तमान प्रवृत्तिहरू सामना गर्ने क्षमतामाथि प्रश्न उठ्ने गरेको पाइन्छ। युवा पुस्ताले परम्परागत मान्यताहरूलाई चुनौती दिँदै र परिवर्तनको बहस गर्दै राजनीतिमा नयाँ दृष्टिकोण र विचारहरू ल्याउँछन्। अन्तर्राष्ट्रिय अभ्यासलाई हेर्ने हो भने न्युजिल्यान्ड र डेनमार्क जस्ता देशहरू उच्च स्तरको पारदर्शिता, कम भ्रष्टाचार र बलियो शासन संरचनाको लागि परिचित छन्। खुला डाटा पहल, साइबर सुरक्षा कानून, र स्वतन्त्र भ्रष्टाचार विरोधी निकायहरू भएमा नेपाललाई भ्रष्टाचार विरुद्ध लड्न र यसको नेतृत्वभित्र जवाफदेहिता बढाउन मद्दत गर्न सक्छ। उच्च स्तरको पारदर्शिताका लागि परिचित स्विडेन जस्ता देशहरूले सार्वजनिक पहुँचको सिद्धान्त र नीतिहरू लागू गरेका छन्। यसले नागरिकलाई आधिकारिक कागजात र सूचनाहरू पहुँच गर्न सहज बनाउँछ। यो पारदर्शिताले सरकार र जनताबीच जवाफदेहिता र विश्वास बढाउँछ। त्यसैगरी सिंगापुरको भ्रष्टाचारविरुद्धको कडा कारबाहीले गर्दा त्यहाँको राजनीति र प्रशासनले स्थिरताको बाटो अपनाएको पाइन्छ। यसबाहेक, सार्वजनिक सेवाहरूका लागि ईगभर्नेन्स प्लेटफर्महरू र लेनदेनमा पारदर्शिताका लागि डिजिटल वित्तीय प्रणालीहरू लागू गर्नाले सुव्यवस्था कायम गर्न सकिन्छ। यसले भ्रष्टाचारको अवसरहरूलाई पनि कम गराउँछ। यी प्राविधिक विकासहरूले दक्षतामा मात्र सुधार गर्दैन प्रभावकारी रूपमा सेवाहरू प्रदान गर्ने सरकारको क्षमतामा जनताको विश्वास पनि बढाउँछ। नेपालको राजनीतिक नेतृत्वका समस्याहरू बहुआयामिक छन्, जसमा अस्थिरता, भ्रष्टाचार र अपारदर्शिता ब्याप्त छ। यी चुनौतीहरूलाई सम्बोधन गर्न पारदर्शिता, जवाफदेहिता र प्रतिनिधित्वलाई बढावा दिने अन्तर्राष्ट्रिय अभ्यासहरू र सिद्धान्तहरू चाहिन्छ। सबै नागरिकको हितलाई प्राथमिकता दिने राजनीतिक संस्कृतिको विकास गर्नुपर्छ। सरकारले विविधतायुक्त जनसंख्याको आवश्यकता पूरा गर्ने विधिको शासनलाई प्राथमिकता दिनुपर्छ।"
प्रधानमन्त्री नेतान्याहुको निजी निवासमा ड्रोन आक्रमण : नेतान्याहुले भने मलाई मार्न खोज्नु हिजबुल्लाहको ठूलो गल्ती,"इजरायली प्रधानमन्त्री बेन्जामिन नेतान्याहुको गृहनगर सिजारियामा हिजबुल्लाहले ड्रोन आक्रमण गरेको छ। यस ड्रोन आक्रमणमा प्रधानमन्त्री नेतन्याहुको निजी निवास निशाना भएको सञ्चारमाध्यमहरुमा जनाइएको छ। नेतान्याहु र उनकी पत्नी सारा हमलाको समयमा घरमा थिएनन्। ड्रोन सिजरियाको एक भवनमा खसेको र त्यसबाट कुनै हताहत नभएको सञ्चारमाध्यममा उल्लेख छ। यसबारे नेतन्याहुले सामाजिक सञ्जालमा पोस्ट गर्दै भनेका छन्,म र मेरी श्रीमतीलाई मार्ने प्रयास हिजबुल्लाहको ठूलो गल्ती हो। इजरायली नागरिकहरूलाई हानि पुर्याउने प्रयास गर्नेहरूले परिणाम भोग्नुपर्नेछ।' इजरायली रक्षा बल (आईडीएफ) ले शनिबार लेबनानबाट इजरायलमा तीन ड्रोन प्रहार गरेको बताएको छ। इजरायली सेनाले २ ड्रोन खसालेका छन् । आक्रमण पछि, गिलोट सैन्य आधारमा अलार्म बजेको थियो। आईडीएफले वायु रक्षा प्रणालीद्वारा आक्रमण रोक्न असफल भएको स्वीकार गरेको छ। ड्रोन आक्रमणको विषयमा अनुसन्धान भइरहेको जनाइएको छ ।"
प्रधानमन्त्री ओलीसँग चिनियाँ नेताको भेटवार्ता : आर्थिक विकासमा सहयोगको अपेक्षा,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीसँग नेपाल भ्रमणमा रहेको चिनियाँ कम्युनिष्ट पार्टीका केन्द्रीय कमिटीका सदस्य एवं सिङहाइ प्रान्तका सेक्रेटरी छेन् गाङ्ग नेतृत्वको प्रतिनिधिमण्डलले आज शिष्टाचार भेट गरेको छ। प्रधानमन्त्री निवास, बालुवाटारमा भएको भेटमा दुई देश र दुई पार्टीबीचको आपसी सम्बन्धलाई अझ सुदृढ बनाउने विषयमा छलफल भएको प्रधानमन्त्री सचिवालयले जनाएको छ। एमाले अध्यक्षसमेत रहेका ओलीले चिनियाँ कम्युनिस्ट पार्टी र महासचिव सी जिनपिङको नेतृत्वमा चीनमा गरिबीको अन्त्यसहित भएको चौतर्फी विकास असाधारण रहेको उल्लेख गर्दै नेपाल त्यस विकासबाट लाभ लिन चाहने बताए। प्रधानमन्त्री ओलीले राजनीतिक स्थिरताका लागि दुई ठूला दल एमाले र नेपाली कांग्रेसबीचको सहकार्यमा नयाँ सरकार गठन भएको जनाउँदै नेपालको आर्थिक विकासमा चीनको निरन्तर सहयोगको अपेक्षा गरे। प्रधानमन्त्री ओलीले दुई मुलुकबीच सरकारसरकार, जनताजनताका साथै व्यापारिक, पौराणिक र सांस्कृतिक सम्बन्ध रहेकाले उच्चस्तरीय भ्रमणको आदानप्रदानको क्रमलाई निरन्तरता दिनुपर्ने बताए। प्रधानमन्त्री ओलीले नेपाल एक चीन नीतिप्रति प्रतिबद्ध रहँदै चीनविरुद्धका कुनै पनि गतिविधिका लागि नेपाली भूमि प्रयोग गर्न नदिनेमा नेपाल सदैव स्पष्ट रहेको स्मरण गराए। चिनियाँ नेता छेन्ले आफू महासचिव जिनपिङको निर्देशनमा नेपालको भ्रमणमा आएको अवगत गराउँदै नेपालको सुख र समृद्धिमा चीनको सँधै साथ रहने स्पष्ट गरे। उनले नेपालका राजनीतिक दलले गरेका निर्णयमा आफूहरुको सम्मान रहने र भ्रमणका क्रममा आएका विषयवस्तु महासचिव सीलाई जानकारी गराउने बताए। भेटमा प्रधानमन्त्री ओलीका मुख्य सल्लाहकार विष्णुप्रसाद रिमाल, एमालेका सचिव एवं विदेश विभाग प्रमुख रघुवीर महासेठ, विभागका सदस्यद्वय डा अञ्जान शाक्य र गोपाल खनाल, परराष्ट्र मन्त्रालयका सहसचिव कृष्णप्रसाद ढकाल, नेपालका लागि चिनियाँ राजदूत छेन सोङलगायत सहभागी थिए।"
प्री ओपन सेसनमा १२ अंकले घट्यो नेप्से परिसूचक,काठमाडौं : साताको पहिलो कारोबार दिन आइतबार प्री ओपन सेसनमा नेप्से परिसूचक १२ अंकले घटेर बन्द भएको छ। नेप्से १२०१ अंकले घटेर २७३३३५ विन्दुमा पुगेको छ। यस्तै यो समयमा सेन्सेटिभ इण्डेक्स २३१ अंकले घट्यो। यसदिन प्री ओन सेसनमा ८८ स्टक्सको १७ हजार ३६७ कित्ता सेयर ६३ लाख ७० हजार ३८७ रुपैयाँमा खरिदबिक्री भए। जसमध्ये १६ स्टक्सको मूल्य बढ्यो भने ५९ स्टक्सको मूल्य घट्यो। बाँकी १३ स्टक्सको मूल्य भने यो समयमा स्थिर रह्यो।
यातायात सुविधा कार्यान्वयन होस्,"स्वास्थ्य मन्त्रालयको तथ्यांकअनुसार देशभर ५२ हजार बढी महिला सामुदायिक स्वास्थ्य स्वयंसेविका कार्यरत छन् । स्वास्थ्य स्वयंसेविका ती हुन्, जो बिरामीको पहिलो ओखती बनिरहेका छन्। निःस्वार्थ सेवा उनीहरूको कर्म हो । कतिपय स्वयंसेविकाले आफ्नो ऊर्जाशील जीवन यसैमा बिताइसकेका छन् । दशकौंदेखि उनीहरू सेवामा निरन्तर खटिरहेका छन् । स्वयंसेवा आफैंमा पवित्र क्षेत्र हो । यसमा उनीहरूलाई कुनै लोभलालच छैन । उनीहरू घरघरै पुगेर नागरिकलाई निःस्वार्थ सेवा दिइरहेका छन् । उनै स्वयंसेविकालाई नेपाल सरकार, स्वास्थ्य तथा जनसंख्या मन्त्रालयले भर्खरै गरेको सार्वजनिक यातायातमा निःशुल्क सुविधा स्वागतयोग्य छ । कात्तिक १५ गतेदेखि आफ्नो कार्यक्षेत्रभित्र यात्रा गर्दा उनीहरूलाई भाडा लाग्ने छैन । तर, कार्यक्षेत्रभित्र तोकिएको कामको शिलशिलामा मात्र यो निर्णय लागू हुनेछ । दुर्गमका कतिपय गाउँमा सेवा दिन पुग्दा महिलाले हजारौं रुपैयाँ यातायातमा खर्च गर्नुपर्ने बाध्यता थियो । यो निर्णयसँगै थोरै भए पनि राहत अवश्य मिल्ने छ । केन्द्र सरकारले गरेको एउटा निर्णयले देशभरका हजारौं स्वयंसेविकाले राहत पाउने छन् । सरकारले गर्ने यस्ता नीतिगत निर्णयहरू कागजतमा मात्र सीमित हुनुहुँदैन । प्रभावकारी कार्यान्वयन हुन्छ वा हुँदैन महत्वपूर्ण विषय हो । सरकारले यसअघि गरेका ज्येष्ठ नागरिक र अपांगता भएका व्यक्तिहरूलाई दिने भनिएको यातायात सुविधा कतिपय ठाउँमा कार्यान्वयन भएको देखिन्न । लक्षित वर्गले गुनासो गरिरहेका छन् । सस्तो लोकप्रियताका लागि निर्णय गरिहाल्ने तर कार्यान्वयन नहुने सरकारको संस्कार जस्तै बनिसक्यो । यसलाई चिर्न वर्तमान सरकारले ठोस पहलकदमी गरोस्् । यातायात सुविधाका लागि स्वास्थ्य मन्त्रालयले नेपाल यातायात व्यवसायी राष्ट्रिय महासंघसँग सम्झौता गरेको छ । तर, यातायात व्यवसायीले केन्द्रको निर्णय भन्दै स्थानीय स्तरमा कार्यान्वयन नगर्ने गरेका पनि कैंयन उदाहरण छन् । यसलाई सम्बन्धित जिल्ला प्रशासन कार्यालयले कडाइका साथ निगरानी गर्नुपर्छ । यो निर्णयसँगै स्वास्थ्य मन्त्रालयले स्वयंसेविकाको थप क्षमता विकासका लागि आवश्यक तालिम र सीपमूलक कार्यक्रमको प्याकेज चाँडै ल्याउनुपर्छ । स्वयंसेविकालाई दिने प्रोत्साहन अहिले स्थानीय तहबाट हुँदै आएको छ । तर, त्यसको स्रोत व्यवस्थापन संघ सरकारले नै गर्दै आएको छ । त्यसैले वर्षौंदेखि सेवामा खटिएका स्वयंसेविकाको थप क्षमता विकास र उचित प्रोत्साहनका लागि संघ सरकारले नै विशेष योजना ल्याउनुपर्छ । अघि सारेका नीतिगत निर्णय र योजनाहरूको प्रभावकारी कार्यान्वयनका लागि सबैले चासो दिनु जरुरी छ ।"
किसानले कहिले पाउलान् सरकारी अनुदान ?,"सुर्खेत : दैलेखको गुराँस गाउँपालिका ८ को झ्याँझे गाउँका बासिन्दा व्यावसायिक तरकारी खेती गर्दै आएका छन्। तरकारीबाटै उनीहरूको बर्सेनि लाखौं रुपैयाँ आम्दानी हुन्छ र दैनिक गुजारा चलिरहेको छ। तर, यहाँका किसानले हालसम्म राज्यबाट कुनै पनि सेवा र सुविधा पाउन नसकेको गुनासो गर्छन्। यहाँका किसानले व्यावसायिक तरकारी खेतीबाटै वर्षमा ६० लाख रुपैयाँ बराबरको तरकारी निर्यात गरिरेहका छन्। यहाँ आलु, काउली, बन्दा, टमाटर, खुर्सानी र सिमीलगायतका तरकारीको व्यावसायिक उत्पादन हुन्छ। यहाँ गैरसरकारी निकायले पनि किसानलाई उन्नत बीउ, तालिम र औजार उपलब्ध गराएका छैनन्। १५ वर्षदेखि आलुको बिउ उही छ, स्थानीय किसान ताराकेशर वलीले भने, उन्नत जातको बिउ पाएको भए धेरै फल्थ्यो, तर हामीले उन्नत बिउ कहाँबाट ल्याउने ? सरकारले सहयोग गरेको भए उत्पादन अझैं बढाउने थियौं। किसानले गाउँमै कृषक समूह गठन गरेका छन्। समूहमार्फत विभिन्न निकायमा अनुदान, उन्नत बिउ र अन्य सुविधा पनि माग गरे। तर, आफूहरूले हालसम्म कुनै पनि अनुदान र सुविधा नपाएको किसानको गुनासो छ। स्थानीय किसान मनकुमारी खड्काले भनिन्, किसानलाई सरकारले अनुदान दिन्छ भन्ने सुनेका छौं, तर हामीले आजसम्म त्यो अनुदान पाएका छैनौं। न कतैबाट उन्नत बिउ र औषधि नै पाएका छौं, न त कसैले हामीलाई तालिम नै दिएका छन्। गाउँमा हालसम्म तरकारी खेतीका लागि कुनैपनि सरकारी सुविधा नआएको उनको दुःखेसो छ। व्यवसायिक खेतीका लागि अनुदान, उन्नत बिउ, मल, औषधि, तालिम र कृषि औजार पाउन सकेमा गाउँमा तरकारी खेती थप फस्टाउने यहाँका किसान बताउँछन्। स्थानीय सरकार र वडाले कृषि प्राविधिक र कृषि औजारमा पनि सहयोग नगरेको किसानको भनाइ छ। आलुको बिउ जोगाउन हम्मेहम्मे हुने गरेको भन्दै किसानले सरकारले गाउँमा आलुको बिउ जोगाउने गरी भण्डारगृह निर्माणमा सहयोग गरिदिनुपर्ने बताए। ढुवानीमा सकस यहाँ उत्पादन भएको तरकारीलाई बजारसम्म लैजान समस्या छ। बस्तीसम्म सडकको पहुँच नभएकै कारण यहाँका किसानले बोकेरै तरकारी बिक्री गर्नुपर्ने बाध्यता छ। स्थानीय तहलाई बारम्बार सडकका लागि आग्रह गर्दासमेत कुनै सुनुवाइ नभएको किसानको गुनासो छ। सडक नहुँदा तरकारी बोक्नुपर्ने बाध्यताले आफूहरू हैरान भएको किसानको दुःखेसो छ। स्थानीय किसान कृष्ण खत्री भन्छन्, यो वर्ष मैले २० क्वीन्टल आलु बेचेँ, १५ क्वीन्टल बन्दा र काउली उत्पादन हुन्छ। तर, हामीलाई तरकारी बिक्री गर्न समस्या छ, गाउँसम्म गाडी नचल्दा बोकेरै बजार लैजानुपर्ने समस्या छ। तरकारी बजारसम्म बोक्न नसक्दा कुहिएर खेर जाने गरेको खत्रीले बताए। उनले भने, हामीलाई सडककै मुख्य समस्या छ, उत्पादन भएको तरकारी बजारसम्म नपुग्दा कुहिएर खेर जान्छ। वडा कार्यालयमा सडक सुधारका लागि ४ वटा निवेदन दिइसक्यौं, तर आजसम्म कुनै वास्ता गरिएको छैन। स्थानीय किसान पवित्रा खड्काले तरकारी बजारसम्म लैजान समस्या भएको बताइन्। सरकार त किसानका लागि कहाँ छ र ? उनले भनिन्, आफ्नै मेहनतले तरकारी फलाएका छौं, राज्यबाट हामीले आजसम्म कुनै अनुदान र सुविधा पाउन सकेका छैनौं। हाम्रो पीडा कसैले सुनेनन्। गाउँबाट ६० लाखको तरकारी निर्यात सरकारी अनुदान र सुविधाबाट बञ्चित भए पनि यहाँका किसानले खेती गर्न भने छाडेका छैनन्। यहाँका किसानले बर्सेनि ६० लाख रुपैयाँ मूल्य बराबरको तरकारी गाउँबाट निर्यात गर्दै आएका छन्। यहाँका किसानले वर्षमा २० लाख रुपैयाँ मूल्यको आलु बिक्री गर्छन्। यस्तै बन्दा पनि २० लाख रुपैयाँ बराबरको निर्यात भइरहेको छ। यस्तै काउली १५ लाख रुपैयाँ बराबरको निर्यात हुन्छ। टमाटर, खुर्सानी र काँक्रा गरेर ५ लाख रुपैयाँ बराबरको निर्यात हुन्छ। स्थानीय किसान गगनबहादुर खत्रीले भने, यो वर्ष गाउँबाट आलुमात्र चार सय क्वीन्टल निर्यात भयो, बन्दा र काउली पनि यही अनुपातमा बिक्री हुन्छ। तरकारी बेचेरै वर्षमा यो गाउँले ६० लाख रुपैयाँ भित्राउने गरेको छ, सडकको सुविधा भएको भए उत्पादन अझै बढ्थ्यो। यो वर्ष आफूले तीन लाख मूल्यको आलु बिक्री गरेको उनको भनाइ छ। यस्तै बन्दा र काउलीबाट वर्षमा दुई लाख आम्दानी हुने गरेको उनले सुनाए। यहाँ उत्पादन भएको तरकारी सुर्खेत र दैलेख बजारसम्म निर्यात हुने गरेको छ। गाउँसम्म सडक, उन्नत बिउ, मल, बजारीकरण, तालिम र कृषि औजारमा सहयोग पाए गाउँमा थप तरकारी उत्पादन वृद्धि हुने र आफूहरूको आम्दानी पनि बढ्ने किसानको भनाइ छ।"
मनास्लुको ४ लाख किलो स्याउ गोदाममै थन्कियो,"गोरखा : मनास्लु क्षेत्रलाई अर्गानिक स्याउ उत्पादन केन्द्र बनाउने उद्देश्यले व्यवसायीहरूले ठूलो परिमाणमा स्याउ खेती सुरु गरे। गण्डकी प्रदेश सरकारको सहयोगमा चुमनुब्री गाउँपालिकाका लाक्पा ढुण्डुप लामा, छिरिङ लामा, सरोज लामा, लाङ्बा गुरुङ, पातीकान्छा, देवेन्द्र गुरुङ, विष्णु गुरुङले हजारौं रोपनीमा स्याउ खेती गरे। उत्पादन सुरु भएको तीन वर्ष भइसक्यो, तर ढुवानी गर्न नसकेर बर्सेनि गोदाममा नै स्याउ थन्किने गरेपछि उनीहरू चिन्तित भएका छन्। सफल व्यवसाय गरी यस क्षेत्रका अरु किसानलाई पनि अर्गानिक स्याउ खेतीतर्फ लाग्न प्रेरणा दिने उद्देश्यले उनीहरूको ठूलो लगानी गरेका थिए। तर, उत्पादित स्याउ गोदाममै थन्किने गरेको व्यवसायी लाक्पाडुण्डुप लामाले निराशा व्यक्त गरे। प्रोकका लाक्पाले १२ हजार ५ सय बोट, ल्होका छिरिङले पाँच हजार, लोक्पाका सरोजले ३५० बोट, सिर्दिबासका लाङ्वाले १७००, पातीकान्छाले ९ सय, सिर्दिबासकै देवेन्द्रले १७००, आँगाका विष्णु गुरुङले ५०० थान स्याउ खेती गरेका थिए। तर स्याउलाई बजारसम्म लैजान नसकेको किसानहरूको गुनासो छ। लाक्पा ढुण्डुपले आफ्नो बगैंचाको १२ बोटको करिब साढे ४ लाख किलो स्याउ घरमै थन्किएको गुनासो गरेका छन्। चुमनुब्री ४ नाम्रुङस्थित इन गोरखा प्रोडक्टको स्याउबारीको १२ हजार ५ सयवटा बोटमा फलेको स्याउलाई उनले चुमनुब्री स्याउ नामाकरण गरेका छन्। उत्साहपूर्वक उत्पादन गरेको स्याउ टिपेर घरमै थन्क्याएर राख्नुपर्दा निराश बनाएको लामाले जानकारी दिए। हाम्रो गाउँपालिकामा मोटरबाटो छैन त्यसैले, स्याउ ढुवानी गरेर बजार पुयाउन नसकिएको हो, उनी भन्छन्, मनास्लु क्षेत्रलाई सरकारले निषेधित क्षेत्र घोषणा गरेकाले हेलिकोप्टर चार्टर गरी स्याउ बोक्न पनि समस्या छ। हेलिकप्टरमा बोक्दा महँगो पनि पर्छ। प्रतिस्पर्धा गर्न गाह्रो हुन्छ। खच्चडमा बोकाउँदा चोट लाग्ने, बिग्रिने हुन्छ। मान्छेले बोकेर साध्यै लाग्दैन। आफूहरूले स्याउ खेती सुरु गर्दा मनास्लु क्षेत्रमा सडक बिस्तारको काम धमाधम भइरहेको थियो। तीन वर्षभित्र पक्कै सडक आइपुग्छ अनि, स्याउ ढुवानी गर्न समस्या पर्दैन भन्ने अनुमान गरेर लगानी गयौँ तर, अहिलेसम्म सडक निर्माण पनि भएको छैन। अझै सडक सञ्जालले जोड्न वर्षौं लाग्न सक्ने देखिन्छ, चुमनुब्री२ स्थित विशाल मनास्लु फार्म तथा अध्ययन केन्द्रका छिरिङ लामा भन्छन्, हामीले स्याउलाई विशुद्ध अर्गानिक बनाउन, गुणस्तरीय बनाउन धेरै लगानी गरेका छौँ। नयाँ पुस्तालाई स्याउखेतीमा आकर्षित गर्न धेरै मेहनत गरेका छौँ, तर उत्पादन भएको स्याउ थन्कियो। मनास्लु क्षेत्रमा आउने पर्यटक, आरोही, स्थानीयवासीहरूलाई करिब १ हजार किलो बेचेको उनको भनाइ छ। स्थानीय बजारमा अहिले खुद्रामूल्य प्रतिकेजी ३५० रुपैयाँ र होलसेलमा २५० रुपैयाँमा बेचिरहेको उनले बताए। बजारसम्म पुयाउन सके यो वर्ष मूल्य केही समायोजन गरेर बिक्री गर्ने योजनासमेत रहेको लामाले बताए। स्थानीय स्तरमा नै स्याउको विभिन्न परिकार बनाएर बिक्री गर्ने गरेको उनले बताए। लामाका अनुसार घरायसी प्रयोजनका लागि एप्पलसाइडर, जुस, जाम, सुकुटी जस्ता परिकारहरू बनाएर बिक्री गरेको बताए। यहाँ गोल्डेन डेलिसियस, गाला, क्वीन रेड डेलिसियस, रेड डेलिसियस र फुजी गरी पाँच जातका स्याउ उत्पादन हुने गर्छ।"
जंगलमा कसले थाप्छ चितुवा र बाघलाई पासो ?,"टीकापुर : कैलालीको जानकी गाउँपालिका६ स्थित कैलाशेश्वर सामुदायिक वनभित्र बुधबार एक वयस्क भाले चितुवा शिकारीले थापेको पासोमा परेर घाइते भएको छ। वडा नं ३ स्थित लायकपुर मुक्त कमैया शिविरको बस्ती छेउमै रहेको जगतपुर जाने सडकखण्डको जंगलमा शिकारीले थापेको पासोमा परेर वयस्क चितुवा घाइते भएको हो। वन डिभिजन कार्यालय पहलवानपुर, बर्दिया राष्ट्रिय निकुञ्ज र राष्ट्रिय प्राकृतिक संरक्षण कोषको उद्धार टोलीले घाइते चितुवाको जीवितै उद्धार गरेको हो। उद्धार टोलीमा रहेका निकुञ्ज पशु संरक्षण अधिकृत डा आयुष महर्जनका अनुसार मोटरसाइकलमा प्रयोग गरिने क्लोज तारको पासोले चितुवाको छातीमा गम्भीर चोट पुगेको छ। रुखको हाँगामा राखिएको क्लोज तारको पासोले घाइते अवस्थामा फेला परेको चितुवाको छातिमा चोट लागेको देखिन्छ, घाउ हेर्दा दुई चार दिनअघि नै पासोमा परेको अनुमान गर्न सकिन्छ, डा महर्जनले भने, जंगली जनावरको शिकारका लागि थापिएको पासोमा परेर चितुवा घाइते भएको हो। यसको संरक्षण चुनौतीको विषय हो। त्यसो त यो चितुवा मात्रै होइन, यसअघि समेत कैलालीको सुदूरपूर्वी क्षेत्रमा शिकारीले थापेको पासोमा परेर विश्वमै दुर्लभ मानिएको पाटेबाघ समेत फेला परेका थिए। २०८० माघ ७ गते कैलालीको जानकी गाउँपालिका ९ स्थित अमरावती सामुदायिक वनभित्र पाटेबाघ मृत फेला परेको थियो। सिकारीले थापेको काँडेतारको पासोमा परेर पोथी पाटेबाघ मृत फेला परेको हो। त्यस्तै २०७९ असार ७ गते बर्दिया राष्ट्रिय निकुञ्जले जीपीएस ट्र्याक गरेको पाटेबाघ टीकापुर नगरपालिका२ स्थित जनशक्ति सामुदायिक वनभित्र फलामे तारको पासोसहित मृत फेला परेको थियो। बाघको संरक्षणका लागि जीपीएस जडान गरिएको पाटेबाघ निकुञ्ज बाहिर पासोसहित मृत फेला पर्नु संरक्षणमै चुनौतीको विषय हो। विश्वमै दुर्लभ मानिएका पाटेबाघ तथा चितुवाहरू फलामे तारसहितको पासोमा परेर मृत अवस्थामा फेला पर्नु चोरी शिकारी र वातावरणीय अपराध भएको संरक्षणकर्मी विजयराज श्रेष्ठ बताउँछन्। राष्ट्रिय निकुञ्जको संरक्षण क्षेत्र बाहिर रहेका सामुदायिक वनहरूमा पासोमा परेर बाघ मारिनु वातावरणीय अपराध हो, श्रेष्ठले भने, वन्यजन्तुबारे त्यसबारे सचेतना फैलाउन र उचित व्यवस्थापन गर्न सरकारले खुकुलो नीति निर्माणमा ध्यान दिनुपर्छ। जंगली जनावरको शिकार गर्न थापिएको पासोमा परेर विश्वमै दुर्लभ मानिएका जंगली जनावरहरू मृत अवस्थामा फेला पर्नुले संरक्षणमा चुनौती थपिएको पहलवानपुर वन डिभिजन कार्यालयका प्रमुख सुरेन्द्र कठायतले बताए। एउटै प्रकृतिका घटनाहरू दोहोरिएका छन्, यसले जंगलमा चोरी शिकारीका लागि पासो थाप्ने काम हुँदै आएको देखिन्छ, कठायतले भने, घटनाका न्यूनीकरणका लागि सामुदायिक वनका पदाधिकारी, संरक्षणकर्मी र सर्वसाधारणहरू सचेत हुनैपर्छ। हामी यो घटनाको गम्भीर रूपमा अनुसन्धान गरेर संलग्नलाई कारबाही गर्ने छौं, त्यसो गर्न सके आगामी दिनमा यस्ता घटनाका कमी आउनेछ। बर्दिया राष्ट्रिय निकुञ्जमा सन् २०२२ मा गरिएको बाघ गणनाअनुसार १ सय २५ बाघ छन्। देशभर ३ सय ५५ बाघ छन्। विभिन्न अध्ययन अनुसार निकुञ्जमा १ सय २० देखि ५० सम्म जंगली हात्तीहरू छन्। बर्दिया राष्ट्रिय निकुञ्जसँगै जोडिएको टीकापुर क्षेत्रमा रहेका दर्जन बढी सामुदायिक वनमा निकुञ्जबाट जंगली जनावरहरू आउने गरेका छन्। कर्णाली जैविक मार्गमा पर्ने कर्णाली नदीमा सत्ती कर्णाली, भगरैया, साइपुर, भैरवनाथ, खोटेना भुराखानी, रानी कर्णाली, शीतल, जनशक्ति, कैलाशेश्वर, जगतपुर, शिवशक्ति, कालिका, छतिवन, ऐश्वर्य र महिलालगायत सामुदायिक वनहरू छन्। यी वनहरूमा बाघ, हात्ती, चितुवा जस्ता जनावरहरू देखा पर्ने गरेको कैलाशेश्वर सामुदायिक वनका वनहेरालु निर्मला चौधरी बताउँछन्। पटकपटक दोहोरी रहेको पासोमा पारेर जंगली जनावरको हत्याको घटनामा संलग्नलाई कानुनी कारबाही भने हुन सकेको छैन। घटनाको सुक्ष्म अनुसन्धान गरी संलग्नलाई कारबाहीको दायरामा ल्याउन सके यस्ता घटना नियन्त्रण हुने संरक्षणकर्मीहरूको विश्वास छ।"
"गाउँगाउँमा अखडा, मनमनमा पहलमानी","बर्दिबास (महोत्तरी): मधेसका जिल्लाहरूमा भदौदेखि फागुनसम्म विभिन्न राष्ट्रिय तथा अन्तर्राष्ट्रिय पहलमानी भइरहन्छ। राष्ट्रिय खेलकुद परिषद्ले पहलमानीलाई कुस्ती भन्छ। तर, मधेसको जनबोलीमा कुस्ती खेल्ने खेलाडीलाई पहलमान अनि कुस्ती खेललाई पहलमानी भनेर भनिन्छ। यस खेलको संरक्षण, सम्बद्र्धनमा सरकारको ध्यान पुग्न नसकेको खेलाडीको गुनासो छ। श्रीकृष्ण जन्माष्टमीबाट सुरु भएको पहलमानीले दसैंमा गाउँगाउँको माहोल ततायो। दीपावली, छठ, झन्डा मेलाजस्ता पर्वमा यसले अझै मधेसका जनजनलाई तताउँछ। पछिल्लो समय मधेसका भित्री गाउँगाउँमा पहलमानीले नयाँ पुस्तामा उत्साह र उमंग भरेको छ। पहलमानीले एक आपसमा आमोदप्रमोदको सञ्चार गराएको छ। मेला, उत्सव, महोत्सवको विशेष आकर्षण पहलमानी बन्दै गएको छ। स्थानीय समाजिक संघसंस्थाले पहलमानीको साख जोगाउन काम गरिरहेको पाइन्छ। पहलमान, पहलमानी र अखडा मधेसको पहिचान मात्रै होइन, संस्कार र सँस्कृति नै बनिसकेको बताउँछन् नेपालको पहिलो राष्ट्रपति डारामवरण यादव। मधेस स्वर्ग छ। जहाँ माटोको सुगन्धले पहालमानी सुसज्जित छ, उनी भन्छन्, त्यही उर्बर माटोमा पहलहानी हुन्छ। त्यसैमा मनग्य अन्न फल्छ। मधेस, माटो र पहलमानीको सम्बन्ध नङ र मासुजस्तै छ। कुस्तीमा भविष्य खोज्दै फजिल मैले पहलमानी खेलेर देशको झण्डालाई उचाइमा पुर्याएको छु। स्थानीय सरकारले पहलमानीलाई खेल संस्कृतिका रूपमा संरक्षण गर्नुपर्छ। प्रत्येक पालिकाले १०१५ जना पहलमानलाई छनौट गरेर खोरीस (तागतिलो खानपान)को व्यवस्था गर्नुपर्छ। प्रदेश सरकारले पनि यसका लागि विशेष ध्यान दिनुपर्छ। अनि मात्रै नेपालले कुस्तीमा अन्तर्राष्ट्रिय जगतमा ख्याति कमाउँछराजिशरण यादव, पहलमान पर्साको बिन्दबासनी गाउँपालिका५ का ३५ वर्षीय फजिल राउत गद्दी ढेड दशकदेखि पहलमानी (कुस्ती)मा रमाउँदै आएका छन्। असोज २८ गते उनी महोत्तरीको बलवा नगरपालिका७ बनौटामा भेटिए। जहाँ उनी हजारौं दर्शकका माझ भारतीय पहलमानलाई हराएर दर्शकबाट खुसियाली बटुलिरहेका थिए। त्यस खेलमा उनले भारतीय पहलमानलाई हराएर बिजयी भएका थिए। मधेसमा हराउँदै गएको पहलमानी संरक्षणका लागि दुर्गा पूजाको अवसरमा असल नागरिक युवा क्लब बनौटाले महादंग(पहलमानी) प्रतियोगिता आयोजन गरेको थियो। फजिलले १५ वर्षको पहलमानी जीवनमा छैटौं, सातौं, आठौं, नवौं राष्ट्रिय कुस्ती प्रतियोगितामा खेलिसकेका छन्। बिहानै उठ्दा उनको नजर पुग्छ घरको भित्तामा झुन्डिएको मेडल, तक्मा र प्रशंसापत्रमा। उनी त्यसैबाट हौसिन्छन् अनि अखडामा पहलमानीको अभ्यासमा जुट्छन्। यो उनको दैनिकी नै हो। स्थानीय सरकार गठन भए पनि मधेसको पहिचान र संस्कृतिका रूपमा रहेको पहलमानीलाई संरक्षण गर्ने काम नभएकोमा उनी चिन्ता व्यक्त गर्छन्। उनले भने, कुनै मेयरउपमेयरले हामीलाई सहयोग गरेको छैन। हामी आफ्नो घरबाट लगानी गरेर कुस्ती खेलिरहेका छौं। गाउँगाउँमा आयोजना हुने कुस्ती प्रतियोगितामा जितेपछि दर्शकले दिने पुरस्कारबाट खेलमा सक्रिय हुने ऊर्जा मिल्ने गरेको उनी सुनाउँछन्। कुस्ती प्रेमीहरूले गर्दा नै खेलाडीहरूलाई सहयोग मिलिरहेको छ। खेलबाट कमाउने अनि त्यसैबाट परिवार चलाउने गर्छौं, उनले भने। खेलाडीहरूलाई जीवन निर्वाहका लागि सरकारले जागिर र प्रशिक्षण दिँदै अन्तर्राष्ट्रिय स्तरका कुस्ती प्रतियोगिता आयोजनाका साथै खेलाडीलाई प्रबद्र्धन गर्नुपर्ने फजिलको माग छ। सरकारले सबै जिल्लामा कुस्तीको कोच राख्नुपर्ने उनको भनाइ छ। दुईतीन जनाको भरमा हाल पूरा नेपालमा कुस्तीको प्रशिक्षण भइरहेकाले यो पर्याप्त नभएको उनले बताए। दर्शकको मनमनमा राजिशरण पहलमान हट्टाकट्टा ज्यान। पहलमान मात्रै होइनन् उनी, पहलमानी पनि खेलाउँछन् महोत्तरी बगराका राजिशरण यादव। उनी बनौटाको दुर्गामा मेलामा लगाएको अखडामा भेटिए। उनले पनि भारतीय खेलाडीलाई हराए। दर्शकबाट वाहवाही कमाए। मन्त्रीदेखि साना बच्चाहरूले उनीसँग गला मिलाउँदै इनाम दिइरहे। पुरस्कार स्वरूप पैसा दिनेहरू यति भए कि उनले त्यो पैसा राख्न गम्छालाई झोलाको रूपमा प्रयोग गर्नुपर्यो। मधेसमा अचेल हराउँदै गएको पहलमानीले फेरि जुर्मुराउने अवसर पाएको छ। राजिशरण १५ वर्षदेखि निरन्तर पहलमानी खेल्दै आएका छन्। उनले महोत्तरीबाट कुस्ती खेल्दै जिल्लादेखि राष्ट्रिय तथा अन्तर्राष्ट्रिय खेलहरू खेलिसकेका छन्। उनले भने, मैले पहलमानी खेलेर देशको झण्डालाई उचाईमा पुर्याएको छु। स्थानीय सरकारले पहलमानीलाई खेल संस्कृतिको रूपमा संरक्षण गर्नुपर्ने उनी बताउँछन्। रैथाने खेल संरक्षणमा युवाहरूले गरेको प्रयास प्रशंसायोग्य छ। मधेसको कुस्ती हाम्रो सम्पत्ति हो। यसले राष्ट्रिय तथा अन्तर्राष्ट्रिय जगतमा हामी सबैको मान, सम्मान बढाइरहेको छ। मधेस प्रदेश सरकारले कुस्तीलाई विकास गर्छ। नेपालमा यो प्रख्यात छ तर उजागर भएको छैन। पहलमानीको संरक्षण र विकासलाई विशेष प्राथमिकतामा राखेर योजना बनाउँछौं। सरोज यादव, भौतिक पूर्वाधारमन्त्री, मधेस प्रदेश प्रत्येक पालिकाले १०१५ जना पहलमानलाई छनौट गरेर खोरिस (तागतिलो खानपान)को व्यवस्था गर्नुपर्छ। प्रदेश सरकारले पनि यसका लागि विशेष ध्यान दिनुपर्छ। अनि मात्रै नेपालले कुस्तीमा अन्तर्राष्ट्रिय जगतमा ख्याति कमाउँछ। पहलमानीको साख फर्काइँदै श्रीकृष्ण जन्माष्टमीको अवसरमा धनुषाको ढल्केबरस्थित कुस्ती अखडा पहलमानहरूले तताएका थिए। जहाँ भारत र नेपालका कुस्तीबाजहरूको जमघट भएको थियो। पहलमानहरूलाई जमघट गराउन मिथिला नगरपालिका ६ का अध्यक्ष नन्दकिशोर यादवले पहल गरेका थिए। गोपाल सेवा समितिले अखडाको व्यवस्थापन मिलाएको थियो। दुई दिनसम्म चलेको कुस्ती प्रतियोगिता हेर्न हजारौं दर्शकहरू टाढाटाढाबाट आएका थिए। ढल्केबरका स्थानीय कमलेश यादव भन्छन्, अहिले कुस्तीको क्रेज बढ्दै गयो। ढल्केबरमा पछिल्लो चार वर्षदेखि कुस्ती प्रतियोगिता भइरहेको छ। जहाँ नेपाल र भारत दुवै देशका पहलमानहरूले सहभागिता जनाउने गरेका छन्। वडा अध्यक्ष यादव भन्छन्, पहलमानी हेर्दा बहुत बढिया लाग्छ। कुस्तीले नयाँ परिवर्तन गराउँछ। पुरानो खेल पछाडी परेको थियो, अब अगाडि बढ्छ। कुस्ती हेर्दा स्थानीय गुदर यादवलाई बालापनमा पहलमानी खेलेको याद आउँछ। खेलकुद देशको गहना हो नेपालमा खेलकुद क्षेत्रमा कुनै प्रोत्साहन नभएको बताउँछन् असल नागरिक युवा क्लब बलवा, बनौटाका अध्यक्ष बलिराम यादव। उनी भन्छन्, पहलमानीले मधेसलाई देश र विदेशमा चिनाएको छ। देशमा संघीयता आए पनि मधेसको पहिचान पहलमानीको संरक्षण, सम्बद्र्धन, प्रचार र विकासका लागि सरकारी तहबाट जुन ढंगले काम हुनुपथ्र्यो भएको छैन। स्थानीय सरकारले विशेष प्राथमिकतामा राखेर रैथाने खेलकुद संस्कृतिलाई विकास गर्न योजना निर्माण, बजेट विनियोजन र कार्यान्वयन गर्नु आवश्यक रहेको उनी सुनाउँछन्। पहलमानी लगायतका सबै खेलकुदलाई उजागर गर्नुपर्छ। खेलकुद हाम्रो देशको गहना हो। यो गहाना नरहने हो भने हाम्रो राष्ट्रको सुन्दरता नै हराउँछ, विदेशमा रहेका युवाहरूबाट सहयोग संकलन गरेर पहलमानी आयोजना गरेको बताउँदै उनले थपे, हराउँदै र सेलाउँदै गएको पहलमानीलाई जागृत गराउन सबै लाग्नुपर्छ। खेल हेर्न पुगेका मधेस प्रदेश सरकारका भौतिक पूर्वाधारमन्त्री सरोज यादवले रैथाने खेल संरक्षणका लागि युवाहरूले गरेको प्रयासलाई प्रशंसा गरे। मधेसको कुस्ती हाम्रो सम्पत्ति हो। यसले राष्ट्रिय तथा अन्तर्राष्ट्रिय जगतमा हामी सबैको मान, सम्मान बढाइरहेको छ, उनले भने, मधेस प्रदेश सरकारले कुस्तीलाई विकास गर्छ। नेपालमा यो प्रख्यात छ तर उजागर भएको छैन। पहलमानीलाई संरक्षण र विकासका लागि विशेष प्राथमिकतामा राखेर योजना बनाउँछौं। सागमा कुस्तीले पाएको त्यो अखडा नेपाली खेलाडीले सन् १९८८ देखि अन्तर्राष्ट्रिय स्तरको कुस्ती प्रतियोगितामा सहभागिता जनाउने अवसर पाएका थिए। सन् १९८८ मा पाकिस्तानमा भएको दक्षिण एसियाली खेलकुद प्रतियोगिता(साग) बाट नेपाली कुस्ती खेलाडीले अन्तर्राष्ट्रिय स्तरको अखडामा इन्ट्री पाएका थिए। त्यो बेला सप्तरीका कासिन्द्र यादव र श्याम मण्डलले नेपालको तर्फबाट कुस्ती खेलमा सहभागिता जनाएका बताउँछन् नेपाल कुस्ती संघका अध्यक्ष प्रकाशकुमार कुसारी। सन् २०२३ मा चीनमा भएको १९औं एसियाली खेलकुद प्रतियोगितामा पनि नेपाली कुस्ती खेलाडीले ४ः३५ सेकेन्डसम्म अखडामा टिकेर राम्रो प्रदर्शन गरेका थिए। त्यसअघि नेपालले आयोजना गरेकोे १३ औं साग अन्तर्गतको विभिन्न खेलमध्ये कुुस्ती प्रतियोगिता जनकपुरधाममा भएको थियो। जहाँ नेपालको तर्फबाट विभिन्न विधामा १४ जना खेलाडी सहभागी भएका थिए। १ थान स्वर्ण, ५ थान रजत र ७ थान कास्थ पदक गरी १३ वटा पदक हात पारेका थिए। जसमा मधेसकै कुस्ती खेलाडीहरूको वर्चश्व थियो। पहलमानीले मधेसलाई देशविदेशमा चिनाएको छ। देशमा संघीयता आए पनि मधेसको पहिचान पहलमानीको संरक्षण, सम्बद्र्धन, प्रचार र विकासका लागि सरकारी तहबाट जुन ढंगले काम हुनुपथ्र्यो भएको छैन। स्थानीय सरकारले विशेष प्राथमिकतामा राखेर रैथाने खेलकुद संस्कृतिलाई विकास गर्न योजना निर्माण, बजेट विनियोजन र कर्यान्वयन गर्नु आवश्यक छ। बलिराम यादव, अध्यक्ष, असल नागरिक युवा क्लब देशभरिमा ३३ जना अन्तर्राष्ट्रियसहित कम्तिमा ७ सय कुस्ती खेलाडी छन्। कुस्तीमा विशेष गरी मधेस प्रदेशको दबदबा हुने गरेको कुस्ती संघका अध्यक्ष कुसारी सुनाउँछन्। पूर्वदेखि पश्चिम तराईसम्म कुस्ती खेल हुन्छ। तर, मधेस प्रदेशको धनुषा, सिरहा, सप्तारी, महोत्तरी, सर्लाही, रौतहट, बारा, पर्सा जिल्लाका टोल टोलमा कुस्ती अखडा छ, उनी भन्छन्, कुस्ती मधेसको खेल मात्रै नभएर यो त्यहाँको जीवन संस्कृति नै हो। चार्डपर्व, मेलापात, महोत्वसमा कुस्ती प्रतियोगिता हुन्छ। यस अर्थमा भन्ने हो कुस्ती मधेसको एक आकर्षण पनि हो। तर, पुराना लिडरहरूले ध्यान नदिँदा यसको संरक्षण, विकास र अन्तर्राष्ट्रिय स्तरमा प्रचारप्रसारमा कमी रह्यो। उनका अनुसार खेलाडीहरूलाई प्रशिक्षकको कमी छ। कुस्ती खेलका लागि देशभरि १० जना निर्णायक चाहिएको छ। उनले भने, एउटा जिल्ला, एउटा प्रशिक्षक राख्ने तयारी गरेका छौं। प्रत्येक स्थानीय तहमा प्रशिक्षक तयार गर्ने योजना छ। कुस्तीमै भविष्य छ, यसलाई व्यावसायिक बनाउनुपर्छ। खेल खेलेर बाँच्न सकिन्छ भन्ने माहौल खेलाडीका लागि चाहिएको उनी औंल्याउँछन्। विदेशमा प्राथमिक तहबाटै कुस्ती खेलाइन्छ, पढाइन्छ। तर, नेपालमा त्यस्तो छैन , उनले भने।"
धोती गहना कि गाली !,"जनकपुरधाम : धोती, कुर्ता, पाइजामा महिलाले लगाउने सुल्टो सारी मिथिलाञ्चल र तरार्ई मधेस क्षेत्रको पहिचानसँग जोडिएको आभूषण (वस्त्र) हो। मिथिलाको विशिष्ट पहिरन धोती भए पनि पछिल्लो समयमा एउटा खास समुदायलाई होच्याउने, गिज्याउने, मजाक उडाउने प्रवृत्ति बढेको पाइन्छ । धोती शब्दको प्रयोग गरेर मधेसी समुदायलाई अपहेलित महसुस गराउने कार्य दुर्भाग्यपूर्ण हो। मधेस प्रज्ञा प्रतिष्ठानका अध्यक्ष डा रामभरोष कापडी भ्रमर ले जानेर होस् या नजानेर धोतीको महत्व बुझ्दै नबुझी एउटा ठूलै समुदायले पहिरनका रूपमा प्रयोग गर्दै आइरहेको पौराणिक वस्त्रको नाउँमा धोतीलाई गालीका रूपमा प्रयोग गरिनु दुःखद भएको बताए । विश्वकै सबैभन्दा प्राचीन पोसाकका रूपमा एउटा वस्त्र हो धोती। सबैभन्दा लामो र सबैभन्दा पुरानो पौराणिक पोशाकमा यसलाई गणना गर्ने गरिन्छ। संस्कृतको धीत शब्दबाट आएको धोती नौ गज लामो, अढाइ गज चौडा, नसिएको आयातकार कपडाको एउटा टुक्रा हो यो। यसको पहिरन प्रारम्भ कहिलेदेखि भयो भन्ने निश्चित नभए तापनि देवी देवता, ऋषि मुनिहरूको पहिरनमा धोती नै देखिएको हुँदा यो वस्त्रको महिमा गान हुनुपर्नेमा जातीय विभेदको हिंसाका रूपमा प्रयोग गरिनु मानसिक दरिद्रताको पाराकाष्ठा भएको डा कापडीको बुझाइ छ। शासक वर्गले राज्यको पहुँच नभएका वर्गको जातजाती, भाषाभाषीको पहिचानलाई ओझेलमा पारेको साहित्यकार डा राजेन्द्रप्रसाद विमल बताउँछन्। शासक वर्गको आभूषण, खानपान, भाषा, साहित्यको धेरै चर्चा गरिन्छ। तलो वर्गमा आफ्नो परम्परा, खानपान, बाजागाजा, संस्कारसंस्कृति, रहनसहनको संरक्षण र सम्बर्द्धन गर्ने नेतृत्वको अभावले यस्तो बीउ उम्रिने मौका पाएको उनी सुनाउँछन्। उनी भन्छन्, तलो वर्गले धारण गर्ने संस्कृति, संस्कार, भाषा, साहित्यप्रति हिनताबोध गर्ने बीउ रोपियो। डा विमलका अनुसार काठमाडौंंमा मधेसीहरू धोती, कुर्ता, गम्छा लगाएर हिँड्न हिनताबोध गरिरहेको अवस्था छ। यस्ता वस्त्र धारण गर्नेहरू आफूलाई जोकर बुझ्न बाध्य छन्। तर, नयाँ युवापुस्ताले आफ्नो पहिचान संरक्षण, प्रचारप्रसारमा जुट्न अब ढिला गर्न नहुने डा विमलको बुझाइ छ। मधेसका कुनै पनि मधेसी काठमाडौंं जाँदा वा सिंहदरबार छिर्दा धोती, कुर्ता गम्छा वा पाइजामा कुर्ताको मुरेठ्ठा बाँधेर पस्दा धोती भनेर होच्याइन्छ। यसले गर्दा मधेसमा धोती, कुर्ता वा पाइजामाको मौलिक पोसाक हिनताबोध गर्नेहरूलाई मनोवल उच्च पार्न राख्न संस्कृतिक रूपमा आफ्नो मौलिक पहिचान र पहिरनको प्रदर्शन गरेको अभियानका संयोजक मोहन महतो कोइरीले बताए। उनले भने, पहडिया मूलका त्यो पनि काठमाडौंंका केही खस मानसिकता भएका व्यक्तिहरूबाट धोती, कुर्ता वा धोती पाइजामा लगाउनेप्रति घृणा जगाउने प्रयास भयो। अपहेलित गरियो। अपहेलना गर्न लगाइयो जसले गर्दा सर्ट, पेन्ट लगाउने युवा पुस्ता बढे। संस्कृतिक तथा धार्मिक पोसाक धोती, कुर्ता र गम्छा लगाउनेमा हिनताबोध भइरह्यो। यसलाई चिर्नका लागि पछिल्लो समय आफ्नो पहिरनप्रति गौरव गर्दै हामी युवाहरूले संस्कृतिक, धार्मिक तथा परम्परागत पोशाक जोगाउन अभियान चलाइरहेका छौं। धोती, कुर्ता, गम्छा लगाएर हिँड्दैमा हामी अशिक्षित र तुच्छ वर्गका होइनौं। ढाका टोपी लगाउँदैमा राष्ट्रबाद झल्किँदैन दोहोरी गीतको भाका नबुझ्दा गँवार भइँदैन। कहिले नदेखेको डाँफे र लालीगुराँस मधेसको पहिचानसँग गाभ्न सकिँदैन। झिन्झिया नृत्य हाम्रो संस्कृति झल्काउने गरेको मधेस प्रदेशका सभामुख रामचन्द्र मण्डलको भनाइ छ। उनी भन्छन्, मधेसमा रहेको व्यापक सोचाइबाट उत्पादित मधेसीलाई सधैंं अपहेलना गरिन्छ। सधैंं सुरक्षाकर्मी र प्रशासनबाट भयभित भएर बाँच्न सकिन्न। बुद्ध नेपालमा जन्मेको भनेर चिनाउँछौं। तर, हामीसँग राष्ट्रवाद र देशभिक्रको शंकाले नेपाली नागरिक भएको प्रमाण खोजिन्छ। यदि यी जम्मैलाई नेपाली पहिचान बनाउने हो भने, हामीले आफ्नो सोचमा परिवर्तन ल्याउनुपर्छ। राजनीतिज्ञ प्रफल्लराज घिमिरेले संस्कृतिको रक्षा हुने ब्राह्मण एवं हिन्दु धर्मावलम्बीहरूले लगाउँदा संस्कार हुने अनि धोती मधेसी, थारू, जनजाति, आर्य आदिले लगाउँदा होच्याउने मानसिक दरिद्रताको परकाष्ठा भएको टिप्पणी गरे। कसैलाई कुनै समुदायलाई लक्षित गरेर होच्याउनुभन्दा पहिले नेपालको भूगोल, विभिन्न क्षेत्रको जलवायु, धर्म संस्कृति एंव परम्परागत आधारमा लगाइने भिन्नभिन्न प्रकारका पोसाकमध्येको घोती पनि एउटा पवित्र सात्विक सनातन नेपाली पोसाक हो। नेपालमा विशेष गरेर तरार्ईमधेसमा मैथिली, ब्राह्मण आदिवासी, जनजाति, थारू, मगर तथा मधेसी समुदायले लगाउने प्रमुख वस्त्र नै हो धोती। अइबेर के छठीघाट, अपन संस्कृतिक वस्त्रके साथ भन्ने नाराका साथ मधेसका युवायुवतीहरूले रैथाने वस्त्रको प्रदर्शन गरेका छन्। छठ पर्वमा विशेष रूपमा संस्कृतिक वस्त्र लगाएर सहभागी हुन उनीहरूले सबैमा अपील गर्दै छठ घाटमा आफ्नो पारम्परिक वस्त्र लगाएर जान र सभ्यता संस्कृतिलाई जोगाउन अपील गरेका हुन्। अइबेर के छठीघाट, अपन संस्कृतिक वस्त्रके साथ भन्ने नारा सार्वजनिक गरि जनकपुरधामको ऐतिहासिक तथा धार्मिक महत्वको जानकी मन्दिर परिसरमा संस्कृति वस्त्र प्रदर्शन गरेका हुन्। मधेस र मिथिलाञ्चलको पहिरनलाई जगेर्ना गर्नुका साथै प्रचारप्रसारको उद्देश्यले मधेस तथा कोशी प्रदेशका युवाहरूले धोती कुर्ता तथा साडी पहिरनमा सजिएर वस्त्र पहिचान गराउन जनकपुरधाममा प्रदर्शन गरे। पछिल्लो समय युवाहरूमा मिथिलाको मुख्य पोशाकका रूपमा रहेको धोती कुर्ताप्रति बढ्दै गइरहेको वितृष्णा कम गर्ने उद्देश्यले युवाहरूले जनकपुरधाममा पुरुषले धोती कुर्ता तथा नारीले सुल्टो सारी लगाएर निस्किएका हुन्। अइबेर के छठीघाट, अपन संस्कृतिक वस्त्रके साथ अभियानको मुख्य नेतृत्वकर्ता मोहन महतो कोइरीले विगत ५ वर्षदेखि अभियान चलाउँदै छठ घाटको तयारी रहेको बताए। उनले आउन लागेको मिथिलाको पर्व छठको समयमा धोती कुर्ता लगाएरै छठको घाटमा पुग्न अपिलसमेत गरे। युवतीहरूमा साडीप्रति आकर्षण रहे पनि साडी लगाउने तरिकामा आधुनिकताले छोइरहेको प्रति सहभागी विनिता महतोले दुःख व्यक्त गरिन्। उनले युवतीहरूलाई हाम्रा पुर्खाले जसरी लगाउँथे त्यसरी नै सुल्टो सारी लगाउन आग्रह समेत गरिन्। विनिताले सबैलाई सीधा पल्लामा साडी लगाउन आग्रह गरिन्। के हो धोती ? धोती भन्नाले पारम्परिक नेपाली तथा भारतीय पहिरनलाई बुझिन्छ। जुन मुख्यतया पुरुषहरूले लगाउँछन्। यो लामो कपडाको टुक्रा हो। जसलाई कम्मरमा बेरेर खुट्टाको बीचबाट निकालेर कसिन्छ। धोती विशेष गरी धार्मिक तथा संस्कृतिक कार्यक्रमहरूमा लगाइन्छ। मिथिला मधेस क्षेत्रमा पुरुषहरू धोती वस्त्र लगाउँदा कमरमा पछाडिपट्टिबाट धोतीको एक भागलाई विशेष प्रकारले पट्याएर घुसार्ने गर्छन्। यसरी पट्याउने कार्यलाई कोचिआएन अर्थात् कोँचा भनिन्छ। धोतीको घुसारिने भागलाई ढेका तथा घुसारिने कार्यलाई खोसबु भनिन्छ। यसरी धोतीको यो ढेका भागको स्थान पिँठ्युको तलो भागमा हुने गर्छ। यसलाई एक प्रकारको शुद्ध सरल पोसाकका रूपमा लिइन्छ। हिन्दू धर्ममा कुनै धार्मिक काममा शुद्ध पोसाकको पर्यायवाची शब्द धोती हुन्छ। यो केवल एउटा पोसाक बाहेक ज्यादा केही पनि होइन। लाउन सहज र सरल भएकाले देशको भौगोलिक अवस्थाअनुसार धेरै गर्मी हुने क्षेत्रमा ज्यादा प्रयोगमा ल्याउने कुरा स्वाभाविक नै भयो। जसले जति बढी प्रयोगमा ल्यायो, त्यति नै त्यो पोसाकप्रतिको मोह हो।"
पहलमानी मधेसको संस्कृति हो,"मधेसका जिल्लाहरूमा भदौदेखि फागुनसम्म विभिन्न राष्ट्रिय तथा अन्तर्राष्ट्रिय पहलमानी भइरहन्छ। राष्ट्रिय खेलकुद परिषद्ले पहलमानीलाई कुस्ती भन्छ। तर, मधेसको जनबोलीमा कुस्ती खेल्ने खेलाडीलाई पहलमान अनि कुस्ती खेललाई पहलमानी भनेर भनिन्छ। यस खेलको संरक्षण, सम्वर्द्धनमा सरकारको ध्यान पुग्न नसकेको खेलाडीको गुनासो छ। सोही विषयमा पूर्व राष्ट्रपति डाक्टर रामवरण यादवसँग अन्नपूर्णकर्मी राजकरण महतोले कुराकानी गरेका छन्। पहलमानी भनेको के हो ? यो मल्ल युद्ध हो। तिघ्रामा धाप मार्दै एक युवाले अर्को युवालाई प्रतिस्पर्धा गर्न निम्तो दिन्छ । यो सिनेमामा देखेजस्तो होइन, यो परम्परागत हुन्छ। पहिला मधेसका गाउँ नै पिच्छे अखडा हुन्थ्यो। ठूलो गाउँको बीचमा एउटा अखडा हुन्थ्यो, हुन्थ्यो। जहाँ बिहान, बेलुका पहलमानी हुन्थ्यो। पहलमानी खेल मात्रै होइन, मधेसको संस्कृति नै हो। यसको सुरुवात कसरी भयो ? मेरो विचारमा युवाहरूले स्वास्थ र बलियो रहन कुस्ती खेल्न सुरु गरेका होलान्। पहिले त जंगल जानुपर्थ्यो। लकडी (काठ) बोकेर ल्याउनुपर्ने, खेतीमा काम गर्नुपर्ने, गाईवस्तु चराउनुपर्ने हुन्थ्यो। जंलगमा जाँदा जीवजन्तुसँग बच्नुपर्ने हुन्थ्यो। आफ्नो ज्यान र परिवारको सुरक्षाका लागि मधेसका मान्छेहरू पहलमानी सिक्थे। परेको खण्डमा आत्मरक्षाका लागि पहलमानीका कला कौशल प्रयोग गरिन्थ्यो। यसबाट शक्ति आर्जन पनि गरिन्थ्यो ? गाउँमा सम्पन्न र धनी परिवारले आफ्नो सुरक्षाका लागि दुईचार जनालाई पहलमानी सिकाउँथे। गाउँमा कुनै खतरा भएमा लड्न पहलमान राख्ने चलन थियो। यसलाई एक प्रकारले शक्ति आर्जन गरेको मानिन्थ्यो। गाउँमा पहिला डाँका लाग्थ्यो। यसबाट परिवारलाई सुरक्षित राख्न पहलमानी खेलिन्थ्यो। कसैको घरमा ५ वटा छोरो छ भने दुइटा छोरो पहलमान हुनै पर्ने परम्परा नै थियो। फेरि सबै जातिले पहलमानी खेल्दैन। बढी गरेर जादव (यादव) हरू बढी पहलमानी गर्छन् । यस्तो किन ? यादवहरू धेरै गाईवस्तु पाल्थे। वस्तुभाउ चराउन जंगल जानुपर्ने, खेतीकिसानी गर्नुपर्ने, एकअर्कासँग झैझग्डा भयो भने आफ्नो परिवारलाई बचाउन बढी पहलमानी खेल्ने चलन थियो। तराईमा जादव (यादव) पछि झा, अनि मुस्लिममा नट समुदायले कुस्ती खेल्छ। तर, कुस्तीमा ७० प्रतिशत यादव जातीको पहुँच छ। अब त अरूले पनि सिकेर खेल्न थाल्यो। पहलमानीलाई मधेसमा संस्कृति दर्जा दिइन्छ, किन ? सदियौंदेखि मधेसको भूमि कृषि, पशुपालनमा अघि रहँदै आएको छ। उर्बरभूमिमा धान, गहुँ, दलहन, तेलन सबै हुन्छ। पहाडलाई मधेसले खच्चड र डोकोमा अन्न पठाउँथ्यो। पहिले पहाडमधेसको पहुँच मार्ग गोरेटो र घोरेटो मात्रै थियो। २०२४ सालसम्म मधेसले बाहिर अन्न पठाउँथ्यो। शिक्षाको अवस्था कमजोर थियो। गाउँको मान्छेको पहुँच सहरमा थिएन। मट्टी तेल, नुन, कपडा र सुनचाँदी किन्न मात्रै सहरबजार गइन्थ्यो। दुर्गा पूजा, रामनवी, विवाह पञ्चमी, झुलोनोत्सवसम्म मात्रै गाउँको मानिसको पहुँच थियो। उहीले गाउँले जीवन कस्तो हुन्थ्यो ? जेठ, असार, साउन, भदौ, असोजसम्म खेतीकिसानीमा सबै व्यस्त हुन्थे। त्यसपछि कात्तिक, मंसीरमा धान भिœयाउने चलन थियो। कामले कहिले फुर्सद हुँदैन्थ्यो। त्यसैले हाम्रा पुर्खाहरूले आमोदप्रमोदका सिजन अनुसारको चाडपर्व र खेलहरू विकास गरेका थिए। तर, सबै पर्वले गाउँका मानिसको पहुँच भने हुँदैन थियो। विशेष गरी श्रीकृष्ण जन्माष्टमी, दुर्गा पूजा, दीपावाली, छठ, रामनवमी, विवाह पञ्चमी, झुलोनोत्सव, कमला मेला, सलहेस मेला, सोनामाई मेला(भूतमेला), सम्म मात्रै समाजको पहुँच थियो। मानिस एक दिनमा १० कोससम्म पैदल जान्थे। मधेसमा केकस्ता खेलहरू हुन्थ्यो ? आमोद प्रमोदका लागि कात्तिकमा हुर्राहुर्री खेल हुन्थ्यो। कवड्डी, सुरचार्ट(सुररा), पुलीडन्डा, पहलमानीजस्ता खेल हुन्थ्यो। सिजन अनुसार अनेको खेल, मेला, पर्व हुन्थ्यो। यी खेलहरूमा बालबालिका, गोठाला, हली, वृद्धवृद्धा कुनै न कुनै रूपमा चाडपर्व र खेलमा रमाउँथे। १८३५ वर्षसम्मका युवाहरू मुख्य रूपमा पहलमानी खेल्थे। गाउँगाउँमा अखडा हुन्थ्यो। खासगरी पोखरीको डिलमा, नदीको किनारमा, गाउँभन्दा बाहिर अखडा हुन्थ्यो। पहलमानी मधेसको खेल मात्रै होइन संस्कृति हो। कुस्तीको मुख्य सिजन कहिले ? विशेषगरी शरद ऋतुमा कुस्ती खेलिन्थ्यो। अहिले त प्रतियोगितामा सीमित भयो। असोज, कात्तिक, मंसिर, पुस, माघसम्म गाउँहरूमा पहलमानी हुन्थ्यो। युवाहरूले तुरिया(उमेर समूह) मिलाएर कुस्ती खेल्थे। म १४ वर्षको उमेरमा पहलमानी खेलेको हुँ। १८ वर्षको उमेरपछि पढ्न बाहिर गएपछि कुस्ती खेल्न छुट्यो। खेल खेल्ने तालिम दिइन्थ्यो ? आपसेआप देखासिकीबाट कुस्ती खेल्न युवाहरू सिक्थे। गाउँमा परम्परागत रुपमा कोही न कोही कुस्तीमा अलि बढी रुची राख्ने हुन्थे। कुस्ती प्रति गाउँका अधिकांस युवाहरूको आकर्षण हुन्थ्यो। खेलबाटै पहलमान हुन्थे। उसले आफ्ना चेलाहरूलाई सालभरी खेलाउँथे। महोत्तरीको बगरा, धनुषाको बनिनियाँ, जमुनियामा कुस्तीको अखडा नै थियो। हर जिल्लामा यस्तो थियो। महोत्तरी, सर्लाही, रौतहट, बारा, पर्सा, सिरहा, सप्तरी, धनुषा कुस्तीका लागि नामी थियो। हेर्न लायक कुस्ती प्रतियोगिता कहिले हुन्थ्यो ? धनुषाको सबैला र महोत्तरीको लोहारपट्टीमा पहिले दसैंमा ठूलो दुर्गा मेला लाग्थ्यो। त्यहाँ महिनो दिनसम्म पहलमानी चल्थ्यो। त्यहाँ नेपाल र भारत दुवै देशका पहलमानहरू आउँथ्यो। जोडी मिलाएर पहलमानी गर्थे। दुर्गा मेलामा मुख्य रूपमा पहलमानी हेर्न मान्छेहरू जान्थे। पूर्वी तराईदेखि पश्चिम तराईसम्म पहलमानी हुन्थ्यो। अहिले पनि हुन्छ। खेलाडीहरूलाई खेलका लागि कसरी निम्तो पठाइन्थ्यो ? अहिलेजस्तो सञ्चारको साधन उहिले थिएन। पैदल गएर पहलमानहरूलाई निमन्त्रणा गरिन्थ्यो। स्वदेश तथा भारततिर सबैका आफन्त छन्। कुन गाउँमा पहलमान छ सबैलाई थाहा हुन्छ। आयोजकले चिठी काटेर पहलमानहरूलाई अखडामा जुटाउँथे। पहिला पहलमानहरूको नामले गाउँहरू चिनिन्थ्यो। खेल्दा खेल्दै पहलमानहरू रेफ्री हुन्थे। यो खेलमा एक अर्कासँग जुध्छ। अनि पछारिन्छ। उतानो पर्ने खेलाडी हार्छ, पछार्ने चाहिँ जित्छ। पहलमानी संस्कृति किन हराउँदै गयो ? गाउँ चलायमान भयो। नपढेका युवाहरू अरब, मलेसिया गइरहेका छन्, पढ्नेहरू गाउँबाट सहर हुँदै अमेरिका पसिरहेका छन्। व्यवसाय र पढाइका लागि गाउँका युवाहरू सहर आएका छन्। तराईका गाउँहरू उजाड भइरहेको छ। पहिले जुन माहौल थियो त्यो अहिले छैन। कुस्तीको संरक्षण कसरी गर्ने ? हाम्रो सिस्टमले तीन तहको सरकारको परिकल्पना गरेको छ। स्थानीय सरकारले रैथाने संस्कृति, परम्परा, रहनसहन संरक्षण, सम्वर्द्धन गर्नुपर्छ। शिक्षा, स्वास्थ्य, बिजुली, सरसफाइजस्ता आधारभूत आवश्यकता हो। यसबाहेक आमोद प्रमोदका लागि पहलमानी जोगाउनुपर्छ। पहलमानको शारीरिक तौल बढी हुने भएकाले बुढेशकालमा हड्डीका जोर्नी दुख्छन्। पहिले वैज्ञानिक रूपमा पहलमानी हुँदैनथ्यो। अब न तालिमहरू हुन थाल्यो। पहलमानीमा जीवन बिताएका र यसमा भविष्य देख्नेहरूलाई लक्षित गरेर सरकारकाले काम गर्न जरुरी छ।"
जग्गा दानबारे महासचिव भन्छन् महाविपत्तिका बेला भएको क्षतिको सहयोग प्राप्त गर्ने हक एमालेलाई पनि छ,"काठमाडौं : नेकपा एमालेका महासचिव शंकर पोखरेलले मानवीयताका रूपमा आफूहरूले जग्गादान स्वीकार गरेको बताएका छन्। भाटभटेनीका मालिक मिनबहादुर गुरुङले दिएको जग्गामा पार्टी कार्यालयको भवन बनाउने निर्णय गरेपछि एमालेको सर्वत्र विरोध भइरहेका बेला महासचिव पोखरेलले यस विषयलाई स्वाभाविक रूपमा लिन आग्रह गरे। उनले विसं २०७२ को महाभूकम्पबाट बल्खुस्थित एमालेको पार्टी कार्यालयमा क्षति पुगेको र क्षति पुगेका जोसुकैलाई सहयोग प्राप्त गर्ने हक रहेको बताए। 'दस वर्षअघि भूकम्पबाट धेरै संरचनाहरू क्षति भए। हजारौं नागरिकका घर भत्किए। एमालेको पार्टी कार्यालय पनि त्यही बेला भत्कियो। एक जना व्यवसायीले एमालेले व्यहोरेको क्षतिका सन्दर्भमा गम्भीर छु, म सहयोग गर्छु भनेपछि मानवीयताका रूपमा पनि लिनुपर्छ। महाविपत्तिका बेला भएको क्षतिको सहयोग प्राप्त गर्ने हक हरेकको हुन्छ। त्यो नेकपा एमालेलाई पनि छ,' आइतबारको सचिवालय बैठकपछि सञ्चारकर्मीसँग महासचिव पोखरेलले भेन। उनले एमालेले सहयोग लिँदा अनुचित हुन्छ भनेर कहीँ नलेखिएको बताए। 'विपद् र संकटमा परेका बेला सहयोग गर्ने दायित्व राज्यको हो। तर, देशकै नागरिकले सहयोग गर्छु भन्ने कुरालाई स्वाभाविक रूपमा लिनुपर्छ,' उनले भने। उनले मिनबहादुरले दिएको जग्गादान कानुनी प्रक्रियामार्फत समाधान गर्ने बताए। 'स्वाभाविक रूपमा मिनबहादुर गुरुङबाट दान पाएका छौं। यो कानुनी प्रक्रियाबाट समाधान गर्छौं,' उनले भने।"
पूर्वगृहमन्त्री रवि लामिछानेलाई ६ दिन हिरासतमा राखेर अनुसन्धान गर्न अनुमति,"पोखरा : पूर्वगृहमन्त्री रवि लामिछानेमाथि किर्तेसहित संगठित अपराधमा अनुसन्धान गर्न कास्की जिल्ला अदालतले ६ दिन हिरासतमा राखेर अनुसन्धान गर्न प्रहरीलाई अनुमति दिएको छ। न्यायाधीश नवराज दाहालको इजलासले लामिछानेलाई हिरासतमा राखेर अनुसन्धान गर्न अनुमति दिएको हो। जिल्ला अदालत कास्कीका सूचना अधिकारी सुरज अधिकारीले लामिछानेलाई ६ दिन हिरासतमा राखेर अनुसन्धान गर्न प्रहरीलाई अनुमति दिएको बताए। लामिछानेका तर्फबाट वरिष्ठ अधिवक्ता सुशील पन्त र नारायण घिमिरेले बहस गरेका थिए। सहकारी ठगी प्रकरणमा अनुसन्धान गर्न कास्की जिल्ला अदालतले पक्राउ पुर्जी जारी गरेपछि प्रहरीको केन्द्रीय अनुसन्धान ब्यूरोले लामिछानेलाई शुक्रबार काठमाडौंमा पक्राउ गरेको थियो। लामिछानेलाई शुक्रबार बेलुकी पोखरा लगिएको थियो। लामिछानेलाई अदालतमा म्याद थपका लागि लैजाने भएपछि रास्वपाका कार्यकर्ताहरू बिहानैदेखि पोखराका विभिन्न स्थानमा प्रदर्शनमा उत्रिएका थिए। प्रदर्शनले झडपको स्थिति उत्पन्न गर्नसक्ने भएपछि जिल्ला प्रशासन कार्यालय कास्कीले केही क्षेत्रमा अनिश्चितकालीन निषेधाज्ञा जारी गरेको छ। लामिछाने पक्राउ परेपछि शनिबारदेखि नै पोखरामा नेता कार्यकर्ताहरूले प्रदर्शन गरिरहेका छन्। आजै पोखरामा सहकारी पीडितहरूले पनि प्रदर्शन गरेका थिए। लामिछानेलाई अदालत उपस्थित गराउँदै गर्दा बाहिर रास्वपाका कार्यकर्ताहरूले सरकारविरुद्ध चर्को नाराबाजी गरेका थिए। एकातिर लामिछानेका समर्थक र अर्कोतिर सहकारी पीडितको प्रदर्शन भएपछि जिल्ला प्रशासन कार्यालयले तनावको स्थिति सृजना हुन नदिन निषेधाज्ञा जारी गरेको हो। तर, पनि रास्वपाका कार्यकर्ताहरूले निषेधित क्षेत्र प्रवेश गर्न खोजेपछि भीड तितरवितर पार्न प्रहरीले पानीको फोका र अश्रुग्यास प्रहार गरेका थिए। सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा पक्राउ परेका लामिछानेलाई जिल्ला प्रहरी कार्यालय कास्कीको हिरासतमा राखिएको छ । अदालतबाट अनुसन्धानका लागि म्याद थप पाइसकेकाले अब प्रहरीले लामिछानेको बयान लिने र अनुसन्धान अघि बढाउनेछ। उनीमाथि अनुसन्धान सकिएपछि जिल्ला सरकारी वकिलको कार्यालयमार्फत् जिल्ला अदालतमा मुद्दा दर्ता हुनेछ। त्यसपछि थुनछेक बहसमा लामिछानेलाई कारागार पठाउने वा धरौटीमा छोड्ने आदेश हुनेछ। धरौटीमा छुटे बाहिरबाटै मुद्दा लड्न पाउनेछन्। सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चार जनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जिबी राई,तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ। सहकारीको रकम अपचलनको मुख्य योजनाकार मानिएका जिबी राई भने फरार छन्। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको छ। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले छ। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन,बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ। समितिले फरार रहेका गितेन्द्रबाबु भनिएका जीबी राई र थानबहादुर बुढा मगर,दिनेश रोक्का,सागर केसी,तस्वीरण खातुन, भुपेन्द्र राईलाई तत्काल पक्राउ गर्न सरकारलाई निर्देशनसमेत दिएको छ। त्यस्तै गोरखा मिडियाको शेयर खरिद बिक्रीमा पनि कीर्ते भएको समितिको ठहर छ।"
लुम्बिनी प्रदेश मन्त्रिपरिषद बैठकः कार्यविभाजन नियमावली हेरफेर गर्ने निर्णय,"दाङ : लुम्बिनी प्रदेश सरकारले प्रदेश सरकार कार्यविभाजन नियमावली हेरफेर गरेको छ। प्रदेश मन्त्रिपरिषदको आइतबार बसेको बैठकले प्रदेश सरकार कार्यविभाजन नियमावली २०७९ को अनुसूची १ र २ लाई हेरफेर गर्ने निर्णय गरेको हो। महिला, बालबालिका तथा ज्येष्ठ नागरिक मन्त्रालयलाई सामाजिक विकास मन्त्रालयमा गाभिएको छ भने युवा तथा खेलकुद मन्त्रालय बनाउने निर्णय गरिएको सकारका प्रवक्ता तथा कृषि, भूमि व्यवस्था तथा सहकारी मन्त्री दिनेश पन्थीले बताए। प्रदेश मन्त्रिपरिषदलाई पूर्णता दिने तयारी अन्तर्गत सरकारले कार्यविभाजन नियमावली हेरफेर गर्ने निर्णय गरेको जनाइएको छ। मुख्यमन्त्री चेतनारायण आचार्यको अध्यक्षतामा बसेको बैठकले प्रदेशको राजश्व बढाउने आर्थिक मामिला तथा योजना मन्त्री धनेन्द्र कार्कीको अध्यक्षतामा कार्यदल बनाउने निर्णय गरेको छ। बैठकले प्रदेशस्तरीय मदरसा शिक्षा समन्वय समितिको उपाध्यक्ष महशुद खाँलाई पदमुक्त गर्ने निर्णय गरेको छ। यस्तै स्वास्थ्य तथा जनसंख्या मन्त्रालयबाट सरुवा भएर लुम्बिनी प्रदेशमा आएका डारामेश्वर देवकोटालाई पाल्पा अस्पतालमा कामकाजका लागी खटाउने निर्णय गरेको छ।"
राहत र पुनःस्थापनामा सरकार ढृढ छ : प्रधानमन्त्री,"काठमाडौं : प्रधानमन्त्री केपी शर्मा ओलीले बाढी, पहिरो र डुबानबाट प्रभावितलाई राहत र पुनःस्थापना दिने कर्तव्य पूरा गर्न सरकार ढृढ र सक्रिय रहेको बताएका छन्। प्रधानमन्त्री दैवी प्रकोप उद्धार कोषमा आज सहयोग हस्तान्तरण गर्न प्रधानमन्त्री तथा मन्त्रिपरिषद्को कार्यालय, सिंहदरबारमा आएका विभिन्न संस्थाका प्रमुख र प्रतिनिधिहरूलाई धन्यवाद दिँदै प्रधानमन्त्री ओलीले जारकोट केन्द्रबिन्दु भई गत वर्ष गएको भूकम्पका प्रभावितलाई ढिलै भए पनि दोस्रो किस्ता दिइएको र मनसुनजन्य विपद्बाट प्रभावितलाई छिटोछरितो रूपमा राहत वितरण गरिने बताए।"
यी हुन् शुक्रबार बसेको मन्त्रिपरिषद्का निर्णयहरू,"काठमाडौं : सरकारले नेपालको नागरिक उड्ययन क्षेत्रको समष्टिगत अध्ययन गर्न उच्चस्तरीय अध्ययन तथा सुझाव समिति गठन गर्ने निर्णय गरेको छ । कार्तिक २ गते बसेको मन्त्रिपरिषद्का निर्णय सार्वजनिक गर्न आइतबार सिंहदरबारमा आयोजित पत्रकार सम्मेलनमा सरकारका प्रवक्ता पृथ्वीसुव्वा गुरुङले नेपालको नागरिक उड्ययन क्षेत्रको समष्टिगत अध्ययन एवं विश्लेषण गरी सुरक्षित, भरपर्दो र विश्वसनीय नागरिक उड्ययन प्रणालीको विकास गर्न एक उच्चस्तरीय अध्ययन तथा सुझाव समिति गठन गर्ने र समितिको कार्यशर्त स्वीकृत गर्ने निर्णय गरेको जानकारी दिएका हुन्। सर्वोच्चका पूर्वन्यायाधीश अनिल कुमार सिन्हाको अध्यक्षतमा गठन गरिएको समितिको सदस्यमा हवाई व्यवस्थापन विज्ञ राजेन्द्र बहादुर सिंह, सुरक्षा विज्ञ भेषराज सुवेदी, हवाई सेवा सञ्चालन तथा गुणस्तर व्यवस्थापन विज्ञ क्याप्टेन रिवाज प्रसाद प्रधान र पर्यटन मन्त्रालयका सचिव रहेका छन्। बैठकले गृह मन्त्रालयअन्तर्गतका कारागार कार्यालयहरूको संगठन संरचना र दरवन्दी तेरिज स्वीकृत गर्ने निर्णय गरेको छ भने दूरसञ्चार ऐन २०५३ को दफा ४५ को उपदफा ३ बमोजिम नेपाल दूरसञ्चार प्राधिकरणलाई आर्थिक वर्ष २०८१८२ का लागि तीन अर्ब रुपैयाँ उपलब्ध गराउने निर्णय गरेको प्रवक्ता गुरुङले बताए। त्यसैगरी बैठकले विपदजन्य घटनालाई सम्बोधन गर्ने गरि राहत तथा पुननिर्माण प्रयोजनार्थ नेपाल सरकारलाई अनुदान स्वरुप प्राप्त हुन मालवस्तुमा मन्सार महसुल छुट दिने निर्णय समेत भएको उनले जानकारी दिए। त्यस्तै बैठकले नेपाल इन्टरमोडल यातायात विकास समितिको कार्यकारी निर्देशक पदमा आशिष गजुरेललाई पुन नियुक्त गर्ने निर्णय गरेको छ भने राष्ट्रिय परिचय व्यवस्थापन सूचना प्रणाली र नागरिक एपबीच अन्तरआवद्धता कायम गर्न स्वीकृति प्रदान गरेको छ । त्यसैगरी मन्त्रिपरिषद्ले नेपाल सरकारको तर्फबाट कतार सरकारलाई उपहार स्वरुप चितवन राष्ट्रिय निकुञ्जको हात्तीसारमा रहेका एक जोडी हात्ती उपलब्ध गराउने र सदर चिडियाखानाको व्यवस्थापन जिम्मेवारी राष्ट्रिय प्रकृति संरक्षण कोषलाई हस्तान्तरण गर्ने निर्णय समेत गरेको छ ।"
धर्मशाला विवाद : छलफलका लागि बोलाइएको पशुपति क्षेत्र विकास कोषको बैठक स्थगित,"काठमाडौं : पशुपति गौशाला धर्मशाला विवादबारे छलफल गर्न संस्कृति,पर्यटन तथा नागरिक उड्डयन मन्त्रालयले बोलाएको पशुपति क्षेत्र विकास कोष सञ्चालकको बैठक स्थगित भएको छ। संस्कृति,पर्यटन तथा नागरिक उड्डयन बद्री प्रसाद पाण्डेले उक्त विवादबारे छलफल गर्न आज बिहान ९ बजे परिषद्को बैठक बोलाएका थिए। मन्त्री पाण्डेले बिहीबार मारवाडीको कब्जामा रहेको पशुपति गौशाला धर्मशाला खाली गराउने कार्य तत्काल रोक्न पशुपति क्षेत्र विकास कोषलाई निर्देशन दिँदै छलफलका लागि आज बोलाएका थिए। गौशाला धर्मशाला विवादबारे मुद्दा उच्च अदालत पाटनमा विचाराधीन रहेकाले बैठक स्थगित गरेको मन्त्रीको सचिवालयले जनाएको छ। उक्त मुद्दामा अदालतले शुक्रबार अल्पकालीन अन्तरिम आदेश दिँदै छलफलका लागि दुवै पक्षलाई बोलाएको छ। काठमाडौं महानगरपालिकाले धर्मशाला खाली गराउन खोजेपछि मारवाडी सेवा समितिले उच्चमा रिट दिएको थियो। समितिले पशुपति क्षेत्र विकास कोषसमेत १५ जनालाई विपक्षी बनाइ रिट दायर गरेको थियो। मारवाडी सेवा समितिले पशुपति गौशाला धर्मशालामा मोहियानी हक लाग्ने भन्दै धर्मशाला खाली गराउन मानेको छैन। उनीहरूले खाली गराउन नमानेपछि काठमाडौं महानगरपालिकाले धर्मशालाको गेटमा महानगरको बोर्ड टाँसेको छ। पशुपति क्षेत्र विकास कोषले पशुपति गौशाला धर्मशाला राज्यको सम्पत्ति भएकाले कानुनसंवत फिर्ता ल्याउने स्पष्ट पारेको छ। पशुपति क्षेत्र विकास कोषले पशुपति धर्मशालामा मारवाडी सेवा समितिलाई मोहियानी हक पाउने कुनै प्रमाण नभएको समेत दावी गरेको छ। समितिलाई मोहियानी हक पाउने कुनै आधार र प्रमाण नभएको स्पष्ट पारेको छ। मारवाडी सेवा समितिले पशुपति गौशाला धर्मशालामा मोहियानी हकका लागि दावी गरेपछि समिति र कोषबीचको विवादले चर्कोरुप लिएको छ। पशुपति क्षेत्र विकास कोषले २०८० साउन १७ मारवाडी समितिसँगको सम्झौता भंग गरेको थियो। कोषको यो सम्झौता भंग गर्ने निर्णय गैरकानुनी रहेको भनी मारवाडी सेवा समिति नेपालले २०८० साउन २४ गते काठमाडौं जिल्ला अदालतमा मुद्दा दर्ता गराएको थियो। २०८१ असोज १६ गते जिल्ला अदालतले कोषको पक्षमा फैसला सुनाएको छ। फैसलापछि २०८१ असोज २२ मा पशुपति क्षेत्र विकास कोषले गौशाला धर्मशालाको व्यवस्थापन गर्न काठमाडौं महानगरपालिकासँग समन्वय गर्ने निर्णय गरेको छ। लामो समयदेखि समितिले सस्तो मूल्यमा गौशालाको करिब १० रोपनी जग्गा उपभोग गर्दै आएको थियो। २०५४ सालमा वार्षिक ५१ हजार रुपैयाँ तिर्ने सम्झौता भएको थियो। समितिले अहिलेसम्म यही भाडा तिर्दै आएको थियो।"
"पीडितका पक्षमा काम गरिरहेका छौं, अराजकता र अस्थिरता मच्याउन चाहनेले फैलाएको भ्रम चिर्नुहोस् : प्रधानमन्त्री","काठमाडौं : प्रधानमन्त्री केपी शर्मा ओलीले विपद्पछिको अवस्थामा राहत र पुनः स्थापनाका लागि सरकारका तर्फबाट गर्नुपर्ने काममा कुनै कमी नहुने स्पष्ट पारेका छन्। नेकपा (एमाले) को सिन्धुली जिल्ला कमिटीले हालैको बाढी, पहिरो र डुबानका कारण भएको जनधनको क्षतिका सम्बन्धमा आज प्रधानमन्त्री निवास, बालुवाटारमा दिएको ध्यानाकर्षण पत्र बुझ्दै प्रधानमन्त्री ओलीले पछिल्ला मन्त्रिपरिषदका बैठक र राष्ट्रिय विपद् जोखिम न्यूनीकरण तथा व्यवस्थापन परिषद्का बैठकबाट समय तालिका तोकेर राहत र पुनःस्थापनाका काम प्रभावकारीरुपमा अघि बढाउन निर्णय गरिएको जानकारी गराएका हुन् । उनले सरकार सबै सम्बन्धित अङ्गले पीडितका पक्षमा सक्दो काम गरिरहेकाले अराजकता र अस्थिरता मच्याउन चाहनेहरुले फैलाएका अनावश्यक भ्रम चिरेर ढुक्का साथ आफ्नो जिम्मेवारी पूरा गर्न आग्रह गरे । एमालेको जिल्ला कमिटीका अध्यक्ष महेन्द्रदेव श्रेष्ठले जिल्लाका चार पालिकालाई संकटग्रस्त घोषणा गरेकामा सरकारलाई धन्यवाद दिँदै किसानका पाकेका धान बाली र सयौँ सङ्ख्यामा पशु चौपायाहरुमा समेत क्षति भएकाले पुनःनिर्माण र पुनः स्थापनाका कामलाई अगाडि बढाउन आग्रह गरे। उनले किसानलाई विशेष राहतको प्याकेज व्यवस्था गर्न माग गरे।"
शहरी विकास मन्त्री सिंहले सय दिनमा केके काम गरे ?,"काठमाडौं : उपप्रधानमन्त्री एवं शहरी विकास मन्त्री प्रकाशमान सिंहले आफ्नो एकसय दिनको काम र आगामी योजना सार्वजनिक गरेका छन्। आइतबार मन्त्रालयमा पत्रकार सम्मेलनको आयोजना गरेर उपप्रधानमन्त्री सिंहले आफूले नेतृत्व सम्हालेपछि भएका काम को प्रगति विवरण सार्वजनिक गरेका हुन्। शहरी विकास मन्त्रालयले एक सय दिनमा राखेका ११ मध्ये ८ वटा लक्ष्य हाँसिल गरेको छ भने ३ वटा योजना चालू अवस्थामा रहेको मन्त्रालयले सार्वजनिक गरेको विवरणमा उल्लेख छ । जसअनुसार धरहरा खुल्ला गरिएको, ७ वटा स्वास्थ्य भवन निर्माण सम्पन्न गरिएको जाजरकोट र रुकुम पूर्वको भूकम्पबाट क्षतिग्रस्त सरकारी भवन तथा स्वास्थ्य संस्थाको भवन पुननिर्माण सम्पन्न भएको मन्त्रालयले जनाएको छ । त्यस्तै ५० वटा झोलुंगे पुलको निर्माण सम्पन्न गर्ने लक्ष्य राखिएकोमा ४० वटा सम्पन्न भएको र १० वटा पुल निर्माण कार्य चालु अवस्थामा रहेको समेत मन्त्रालयले जानकारी दिएको छ । सो क्रममा उपप्रधानमन्त्री सिंहले शहरलाई सुरक्षित गर्न आवश्यक नीति बनाउन आफूले काम गरिररहेको बताए। काम गर्नेहरूलाई काम गर्ने वातावरण बनाउने गरि नयाँ नीति र ऐनहरू ल्याउन काम गरिरहेको उनको भनाइ छ । मन्त्रालयले पहुँच सुधारका लागि रणनीतिक रुपमा महत्वपूर्ण रहेको नेपालको सबैभन्दा लामो त्रिवेणी सुस्ता बहुत्तरी झोलुंगेपुल सञ्चालन आएको जनाएको छ भने गोकर्णदेखि गुह्येश्वरीसम्मको ६ किमि क्षेत्रमा ढल व्यवस्थापनको काम सम्पन्न भइ १ महिनाभित्रमा गोकर्णदेखि गुह्येश्वरीसम्म ढलमुक्त हुने उल्लेख गरेको छ ।"
प्रधानमन्त्री ओलीसँग चिनियाँ नेताको भेटवार्ता : आर्थिक विकासमा सहयोगको अपेक्षा,"काठमाडौं : प्रधानमन्त्री एवं नेकपा (एमाले) का अध्यक्ष केपी शर्मा ओलीसँग नेपाल भ्रमणमा रहेको चिनियाँ कम्युनिष्ट पार्टीका केन्द्रीय कमिटीका सदस्य एवं सिङहाइ प्रान्तका सेक्रेटरी छेन् गाङ्ग नेतृत्वको प्रतिनिधिमण्डलले आज शिष्टाचार भेट गरेको छ। प्रधानमन्त्री निवास, बालुवाटारमा भएको भेटमा दुई देश र दुई पार्टीबीचको आपसी सम्बन्धलाई अझ सुदृढ बनाउने विषयमा छलफल भएको प्रधानमन्त्री सचिवालयले जनाएको छ। एमाले अध्यक्षसमेत रहेका ओलीले चिनियाँ कम्युनिस्ट पार्टी र महासचिव सी जिनपिङको नेतृत्वमा चीनमा गरिबीको अन्त्यसहित भएको चौतर्फी विकास असाधारण रहेको उल्लेख गर्दै नेपाल त्यस विकासबाट लाभ लिन चाहने बताए। प्रधानमन्त्री ओलीले राजनीतिक स्थिरताका लागि दुई ठूला दल एमाले र नेपाली कांग्रेसबीचको सहकार्यमा नयाँ सरकार गठन भएको जनाउँदै नेपालको आर्थिक विकासमा चीनको निरन्तर सहयोगको अपेक्षा गरे। प्रधानमन्त्री ओलीले दुई मुलुकबीच सरकारसरकार, जनताजनताका साथै व्यापारिक, पौराणिक र सांस्कृतिक सम्बन्ध रहेकाले उच्चस्तरीय भ्रमणको आदानप्रदानको क्रमलाई निरन्तरता दिनुपर्ने बताए। प्रधानमन्त्री ओलीले नेपाल एक चीन नीतिप्रति प्रतिबद्ध रहँदै चीनविरुद्धका कुनै पनि गतिविधिका लागि नेपाली भूमि प्रयोग गर्न नदिनेमा नेपाल सदैव स्पष्ट रहेको स्मरण गराए। चिनियाँ नेता छेन्ले आफू महासचिव जिनपिङको निर्देशनमा नेपालको भ्रमणमा आएको अवगत गराउँदै नेपालको सुख र समृद्धिमा चीनको सँधै साथ रहने स्पष्ट गरे। उनले नेपालका राजनीतिक दलले गरेका निर्णयमा आफूहरुको सम्मान रहने र भ्रमणका क्रममा आएका विषयवस्तु महासचिव सीलाई जानकारी गराउने बताए। भेटमा प्रधानमन्त्री ओलीका मुख्य सल्लाहकार विष्णुप्रसाद रिमाल, एमालेका सचिव एवं विदेश विभाग प्रमुख रघुवीर महासेठ, विभागका सदस्यद्वय डा अञ्जान शाक्य र गोपाल खनाल, परराष्ट्र मन्त्रालयका सहसचिव कृष्णप्रसाद ढकाल, नेपालका लागि चिनियाँ राजदूत छेन सोङलगायत सहभागी थिए।"
"पोखरामा निषेधित क्षेत्रमा रास्वपाको प्रदर्शन, झडपपछि प्रहरीले हान्यो अश्रुग्यास र पानीको फोहोरा","पोखरा : कास्कीको पोखरामा रास्वपा कार्यकर्ता र प्रहरीबीच झडप भएको छ । निषेधित क्षेत्रमा प्रदर्शन गरेपछि रास्वपा कार्यकर्ता र प्रहरीबीच झडप भएको हो । प्रदर्शनकारीलाई निषेधित क्षेत्रबाट हटाउनका लागि प्रहरीले अश्रूग्यास र पानीको फोहोरा प्रहार गरिएको छ । प्रहरीले अश्रूग्यास र पानीको फोहोरा प्रहार गरेपनि प्रदर्शनकारीले निषेधित क्षेत्रमा नै प्रदर्शन गरिरहेका छन् । सहकारी ठगी प्रकरणमा पक्राउ परेका रास्वपा सभापति रवि लामिछानेलाई अदालतमा हाजिर गराउदा उनका समर्थकहरुले कास्की अदालत नजिकै प्रदर्शन गरेका हुन् । निरन्तरको प्रदर्शनपछि जिल्ला प्रशासन कार्यालयले कास्कीका शहिद चोक र गैह्रापाटक क्षेत्रलाई निषेधित क्षेत्र घोषणा गरिएको छ । तर रास्वपा नेता तथा कार्यकर्ताले निषेधित क्षेत्र तोड्दै प्रदर्शन गरेका हुन्। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वको टोलीले लामिछानेलाई शुक्रबार काठमाडौंबाट पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। लामिछानेलाई पक्राउ गरेपछि समर्थकहरुले पोखरामा नाराबाजी गरिरहेका छन्। प्रमुख जिल्ला अधिकारी भरतमणी पाण्डेका अनुसार निषेधाज्ञा जारी गरिएको क्षेत्रमा ५ जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ। कास्की जिल्ला, पोखरा महानगरपालिकामा हुन सक्ने प्रदर्शन, जुलुस, हुलदङ्गा तथा झडप आदिका कारण प्रतिकूल अवस्था सिर्जना भई शान्ति सुरक्षा भङ्ग हुन सक्ने परिस्थितिलाई दृष्टिगत गरी मिति २०८१०७०४ गते बिहान ११:४५ बजेदेखि अर्को आदेश नभएसम्मको लागि पोखरा महानगरपालिकाको तपसिल बमोजिमको चार किल्ला भित्रको क्षेत्रमा लागू हुने गरी स्थानीय प्रशासन ऐन, २०२८ (संसोधन सहित) को दफा ६ को उपदफा (३क) बमोजिम निषेधाज्ञा जारी गरिएको छ । प्रजिअबाट जारी भएको आदेशमा भनिएको छ, निषेधाज्ञा जारी गरिएको क्षेत्रमा ५ (पाँच) जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ । उक्त अवधिमा यस आदेशको उल्लङ्घन गर्ने वा आदेशको पालना गर्ने गराउने कार्यमा अवरोध गर्ने जो सुकै उपर प्रचलित कानून बमोजिम कारवाही हुने व्यहोरा जानकारी गराइन्छ । कहाँकहाँ छ निषेधित क्षेत्र ? निषेधाज्ञा लागू हुने क्षेत्रको चार किल्ला:१ शहिदचोक आसपासका क्षेत्र:पूर्व तर्फ: वाई चोक (उत्तर पूर्वतर्फ मिलनचोक)पश्चिम तर्फ: फिस्टेल गेट (वैदाम)उत्तर तर्फः मालपोत कार्यालय, कास्कीदक्षिण तर्फ: मुस्ताङ चोक (दक्षिण पश्चिमतर्फ पर्यटन बोर्डको कार्यालय अगाडि, ड्यामसाईड) २ गैह्रापाटन आसपासका क्षेत्र:पालिखेचोकदेखि नविन मावि सम्मको सडक क्षेत्र ।"
पहलमानी मधेसको संस्कृति हो,"मधेसका जिल्लाहरूमा भदौदेखि फागुनसम्म विभिन्न राष्ट्रिय तथा अन्तर्राष्ट्रिय पहलमानी भइरहन्छ। राष्ट्रिय खेलकुद परिषद्ले पहलमानीलाई कुस्ती भन्छ। तर, मधेसको जनबोलीमा कुस्ती खेल्ने खेलाडीलाई पहलमान अनि कुस्ती खेललाई पहलमानी भनेर भनिन्छ। यस खेलको संरक्षण, सम्वर्द्धनमा सरकारको ध्यान पुग्न नसकेको खेलाडीको गुनासो छ। सोही विषयमा पूर्व राष्ट्रपति डाक्टर रामवरण यादवसँग अन्नपूर्णकर्मी राजकरण महतोले कुराकानी गरेका छन्। पहलमानी भनेको के हो ? यो मल्ल युद्ध हो। तिघ्रामा धाप मार्दै एक युवाले अर्को युवालाई प्रतिस्पर्धा गर्न निम्तो दिन्छ । यो सिनेमामा देखेजस्तो होइन, यो परम्परागत हुन्छ। पहिला मधेसका गाउँ नै पिच्छे अखडा हुन्थ्यो। ठूलो गाउँको बीचमा एउटा अखडा हुन्थ्यो, हुन्थ्यो। जहाँ बिहान, बेलुका पहलमानी हुन्थ्यो। पहलमानी खेल मात्रै होइन, मधेसको संस्कृति नै हो। यसको सुरुवात कसरी भयो ? मेरो विचारमा युवाहरूले स्वास्थ र बलियो रहन कुस्ती खेल्न सुरु गरेका होलान्। पहिले त जंगल जानुपर्थ्यो। लकडी (काठ) बोकेर ल्याउनुपर्ने, खेतीमा काम गर्नुपर्ने, गाईवस्तु चराउनुपर्ने हुन्थ्यो। जंलगमा जाँदा जीवजन्तुसँग बच्नुपर्ने हुन्थ्यो। आफ्नो ज्यान र परिवारको सुरक्षाका लागि मधेसका मान्छेहरू पहलमानी सिक्थे। परेको खण्डमा आत्मरक्षाका लागि पहलमानीका कला कौशल प्रयोग गरिन्थ्यो। यसबाट शक्ति आर्जन पनि गरिन्थ्यो ? गाउँमा सम्पन्न र धनी परिवारले आफ्नो सुरक्षाका लागि दुईचार जनालाई पहलमानी सिकाउँथे। गाउँमा कुनै खतरा भएमा लड्न पहलमान राख्ने चलन थियो। यसलाई एक प्रकारले शक्ति आर्जन गरेको मानिन्थ्यो। गाउँमा पहिला डाँका लाग्थ्यो। यसबाट परिवारलाई सुरक्षित राख्न पहलमानी खेलिन्थ्यो। कसैको घरमा ५ वटा छोरो छ भने दुइटा छोरो पहलमान हुनै पर्ने परम्परा नै थियो। फेरि सबै जातिले पहलमानी खेल्दैन। बढी गरेर जादव (यादव) हरू बढी पहलमानी गर्छन् । यस्तो किन ? यादवहरू धेरै गाईवस्तु पाल्थे। वस्तुभाउ चराउन जंगल जानुपर्ने, खेतीकिसानी गर्नुपर्ने, एकअर्कासँग झैझग्डा भयो भने आफ्नो परिवारलाई बचाउन बढी पहलमानी खेल्ने चलन थियो। तराईमा जादव (यादव) पछि झा, अनि मुस्लिममा नट समुदायले कुस्ती खेल्छ। तर, कुस्तीमा ७० प्रतिशत यादव जातीको पहुँच छ। अब त अरूले पनि सिकेर खेल्न थाल्यो। पहलमानीलाई मधेसमा संस्कृति दर्जा दिइन्छ, किन ? सदियौंदेखि मधेसको भूमि कृषि, पशुपालनमा अघि रहँदै आएको छ। उर्बरभूमिमा धान, गहुँ, दलहन, तेलन सबै हुन्छ। पहाडलाई मधेसले खच्चड र डोकोमा अन्न पठाउँथ्यो। पहिले पहाडमधेसको पहुँच मार्ग गोरेटो र घोरेटो मात्रै थियो। २०२४ सालसम्म मधेसले बाहिर अन्न पठाउँथ्यो। शिक्षाको अवस्था कमजोर थियो। गाउँको मान्छेको पहुँच सहरमा थिएन। मट्टी तेल, नुन, कपडा र सुनचाँदी किन्न मात्रै सहरबजार गइन्थ्यो। दुर्गा पूजा, रामनवी, विवाह पञ्चमी, झुलोनोत्सवसम्म मात्रै गाउँको मानिसको पहुँच थियो। उहीले गाउँले जीवन कस्तो हुन्थ्यो ? जेठ, असार, साउन, भदौ, असोजसम्म खेतीकिसानीमा सबै व्यस्त हुन्थे। त्यसपछि कात्तिक, मंसीरमा धान भिœयाउने चलन थियो। कामले कहिले फुर्सद हुँदैन्थ्यो। त्यसैले हाम्रा पुर्खाहरूले आमोदप्रमोदका सिजन अनुसारको चाडपर्व र खेलहरू विकास गरेका थिए। तर, सबै पर्वले गाउँका मानिसको पहुँच भने हुँदैन थियो। विशेष गरी श्रीकृष्ण जन्माष्टमी, दुर्गा पूजा, दीपावाली, छठ, रामनवमी, विवाह पञ्चमी, झुलोनोत्सव, कमला मेला, सलहेस मेला, सोनामाई मेला(भूतमेला), सम्म मात्रै समाजको पहुँच थियो। मानिस एक दिनमा १० कोससम्म पैदल जान्थे। मधेसमा केकस्ता खेलहरू हुन्थ्यो ? आमोद प्रमोदका लागि कात्तिकमा हुर्राहुर्री खेल हुन्थ्यो। कवड्डी, सुरचार्ट(सुररा), पुलीडन्डा, पहलमानीजस्ता खेल हुन्थ्यो। सिजन अनुसार अनेको खेल, मेला, पर्व हुन्थ्यो। यी खेलहरूमा बालबालिका, गोठाला, हली, वृद्धवृद्धा कुनै न कुनै रूपमा चाडपर्व र खेलमा रमाउँथे। १८३५ वर्षसम्मका युवाहरू मुख्य रूपमा पहलमानी खेल्थे। गाउँगाउँमा अखडा हुन्थ्यो। खासगरी पोखरीको डिलमा, नदीको किनारमा, गाउँभन्दा बाहिर अखडा हुन्थ्यो। पहलमानी मधेसको खेल मात्रै होइन संस्कृति हो। कुस्तीको मुख्य सिजन कहिले ? विशेषगरी शरद ऋतुमा कुस्ती खेलिन्थ्यो। अहिले त प्रतियोगितामा सीमित भयो। असोज, कात्तिक, मंसिर, पुस, माघसम्म गाउँहरूमा पहलमानी हुन्थ्यो। युवाहरूले तुरिया(उमेर समूह) मिलाएर कुस्ती खेल्थे। म १४ वर्षको उमेरमा पहलमानी खेलेको हुँ। १८ वर्षको उमेरपछि पढ्न बाहिर गएपछि कुस्ती खेल्न छुट्यो। खेल खेल्ने तालिम दिइन्थ्यो ? आपसेआप देखासिकीबाट कुस्ती खेल्न युवाहरू सिक्थे। गाउँमा परम्परागत रुपमा कोही न कोही कुस्तीमा अलि बढी रुची राख्ने हुन्थे। कुस्ती प्रति गाउँका अधिकांस युवाहरूको आकर्षण हुन्थ्यो। खेलबाटै पहलमान हुन्थे। उसले आफ्ना चेलाहरूलाई सालभरी खेलाउँथे। महोत्तरीको बगरा, धनुषाको बनिनियाँ, जमुनियामा कुस्तीको अखडा नै थियो। हर जिल्लामा यस्तो थियो। महोत्तरी, सर्लाही, रौतहट, बारा, पर्सा, सिरहा, सप्तरी, धनुषा कुस्तीका लागि नामी थियो। हेर्न लायक कुस्ती प्रतियोगिता कहिले हुन्थ्यो ? धनुषाको सबैला र महोत्तरीको लोहारपट्टीमा पहिले दसैंमा ठूलो दुर्गा मेला लाग्थ्यो। त्यहाँ महिनो दिनसम्म पहलमानी चल्थ्यो। त्यहाँ नेपाल र भारत दुवै देशका पहलमानहरू आउँथ्यो। जोडी मिलाएर पहलमानी गर्थे। दुर्गा मेलामा मुख्य रूपमा पहलमानी हेर्न मान्छेहरू जान्थे। पूर्वी तराईदेखि पश्चिम तराईसम्म पहलमानी हुन्थ्यो। अहिले पनि हुन्छ। खेलाडीहरूलाई खेलका लागि कसरी निम्तो पठाइन्थ्यो ? अहिलेजस्तो सञ्चारको साधन उहिले थिएन। पैदल गएर पहलमानहरूलाई निमन्त्रणा गरिन्थ्यो। स्वदेश तथा भारततिर सबैका आफन्त छन्। कुन गाउँमा पहलमान छ सबैलाई थाहा हुन्छ। आयोजकले चिठी काटेर पहलमानहरूलाई अखडामा जुटाउँथे। पहिला पहलमानहरूको नामले गाउँहरू चिनिन्थ्यो। खेल्दा खेल्दै पहलमानहरू रेफ्री हुन्थे। यो खेलमा एक अर्कासँग जुध्छ। अनि पछारिन्छ। उतानो पर्ने खेलाडी हार्छ, पछार्ने चाहिँ जित्छ। पहलमानी संस्कृति किन हराउँदै गयो ? गाउँ चलायमान भयो। नपढेका युवाहरू अरब, मलेसिया गइरहेका छन्, पढ्नेहरू गाउँबाट सहर हुँदै अमेरिका पसिरहेका छन्। व्यवसाय र पढाइका लागि गाउँका युवाहरू सहर आएका छन्। तराईका गाउँहरू उजाड भइरहेको छ। पहिले जुन माहौल थियो त्यो अहिले छैन। कुस्तीको संरक्षण कसरी गर्ने ? हाम्रो सिस्टमले तीन तहको सरकारको परिकल्पना गरेको छ। स्थानीय सरकारले रैथाने संस्कृति, परम्परा, रहनसहन संरक्षण, सम्वर्द्धन गर्नुपर्छ। शिक्षा, स्वास्थ्य, बिजुली, सरसफाइजस्ता आधारभूत आवश्यकता हो। यसबाहेक आमोद प्रमोदका लागि पहलमानी जोगाउनुपर्छ। पहलमानको शारीरिक तौल बढी हुने भएकाले बुढेशकालमा हड्डीका जोर्नी दुख्छन्। पहिले वैज्ञानिक रूपमा पहलमानी हुँदैनथ्यो। अब न तालिमहरू हुन थाल्यो। पहलमानीमा जीवन बिताएका र यसमा भविष्य देख्नेहरूलाई लक्षित गरेर सरकारकाले काम गर्न जरुरी छ।"
इजरायलको आक्रमणबाट गाजामा कम्तिमा ८७ जनाको मृत्यु,"काठमाडौं : उत्तरी गाजाको बेइट लाहियामा भएको इजरायली आक्रमणमा कम्तिमा ८७ जनाको मृत्यु भएको छ। भग्नावशेषमुनि अहिले पनि केही मान्छे पुरिएको आशंका गरिएको छ। उद्धार कार्य जारी रहँदा मृतकको संख्या बढ्ने अनुमान गरिएको गाजाको सरकारी मिडिया कार्यालयले जनाएको छ। गाजा पट्टीको उत्तरमा खाद्यान्न, पानी र औषधिजस्ता आवश्यक सेवाको पहुँच विच्छेद गरेको १६ दिने इजरायली सैन्य घेराबन्दीका कारण उत्तरी गाजाको अवस्था भयावह बनेको छ। लेबनानी सशस्त्र समूह हिजबुल्लाहले प्रहार गरेको रकेट आक्रमणको जवाफमा इजरायलले लेबनानको बेरुतमा उक्त समूहका लक्ष्यमा आक्रमण गरिरहेको टाइम्स अफ इजरायलले जनाएको छ। इजरायली प्रधानमन्त्री बेन्जामिन नेतान्याहूको घरतिर ड्रोन प्रहार गरेपछि यो पछिल्लो आक्रमण भएको हो। सामाजिक सञ्जाल एक्समा नेतान्याहूले भनेका छन्, 'इरानको प्रोक्सी हिजबुल्लाहले आज मेरो र मेरी श्रीमतीको हत्या गर्ने प्रयास गर्नु गम्भीर गल्ती थियो। यसले मलाई वा इजरायल राज्यलाई हाम्रो भविष्य सुरक्षित गर्न हाम्रा शत्रुविरुद्ध न्यायपूर्ण युद्ध जारी राख्नबाट रोक्नेछैन।'"
पार्टीको निर्णयविरुद्ध गतिविधि गरेको भन्दै भीम रावलसहित बिन्दा र उषा किरणलाई एमालेले सोध्यो स्पष्टीकरण,"काठमाडौं : नेकपा एमालेले नेता भीम रावलसहित दुई नेतृलाई स्पष्टीकरण सोधेको छ। कीर्तिपुरमा निर्माण भइरहेको पार्टी कार्यालयको विरुद्धमा बल्ने बिन्दा पाण्डे र उषा किरण तिम्सिनालाईलाई स्पष्टीकरण सोध्ने निर्णय भएको पार्टी महासचिव शंकर पोखरेलले बताए। आइतबार बसेको सचिवालय बैठकले समसामयिक विषयवस्तुमा छलफल गरेको र पार्टीको निर्णयविरुद्ध गतिविधि गर्नेहरूलाई स्पष्टीकरण सोधेको महासचिव पोखरेलको भनाइ छ। 'पार्टी कार्यालय भवन निर्माणका सन्दर्भमा केही साथीहरूले पार्टीको निर्णयविरुद्ध जानुभएको छ। केकति कारणले उहाँहरूले त्यस्तो गतिविधि गरेको हो भन्ने विषयमा स्पष्टीकरण सोधिएको हो,' उनले भने। त्यस्तै पूर्व उपाध्यक्षसमेत रहेका भीम रावललाई पनि स्पष्टीकरण सोधिएको छ। पार्टीको नीतिविपरीत गतिविधि गरेको भन्दै रावललाई स्पष्टीकरण सोध्ने निर्णय भएको महासचिव पोखरेलले बताए।"
पूर्वगृहमन्त्री लामिछानेलाई अदालत उपस्थित गराइँदै,"काठमाडौं : सहकारीको रकम अपचलनको अभियोगमा अनुसन्धानका निम्ति प्रहरी हिरासतमा रहेका पूर्वगृहमन्त्री रवि लामिछानेलाई कास्की जिल्ला अदालतमा उपस्थित गराइँदैछ । सूर्यदर्शन बचत तथा ऋण सहकारी संस्थाको रकम अपचलन तथा सङ्गठित अपराधमा शुक्रबार पक्राउ परेका लामिछानेलाई सोही दिन राति पोखरा ल्याएर जिल्ला प्रहरी कार्यालय कास्कीमा हिरासतमा राखिएको छ । सहकारीसम्बन्धी संसदीय विशेष समितिले गोरखा मिडियाका तत्कालीन प्रबन्ध निर्देशक लामिछानेसहित चारजनालाई कारबाही गर्न सिफारिस गरेको थियो। सोही सिफारिसको आधारमा लामिछाने पक्राउ परेका हुन्। समितिले सहकारीको रकम अपचलन गरेको आरोपमा गोरखा मिडिया नेटवर्कका अध्यक्ष जीबी राई, तत्कालीन प्रबन्ध निर्देशक लामिछाने, सदस्य कुमार रम्तेल र सञ्चालक छविराज जोशीलाई कारबाही गर्न सिफारिस गरेको थियो। तीमध्ये जोशीलाई प्रहरीले पक्राउ गरी अनुसन्धान गरिरहेको छ भने रम्तेल पनि प्रहरी हिरासत छन्। सहकारी अपचलनका मुख्य योजनाकार मानिएका जिबी राई भने अझै फरार छ। सहकारी संस्थामा रहेको बचतकर्ताको रकम अनियमित तवरबाट गोरखा मिडिया नेटवर्क प्रालिको खातामा आएको र उक्त रकम खर्च गर्ने प्रक्रियामा लामिछानेसमेतको सहभागिता देखिएको समितिले ठहर गरेको थियो। गोरखा मिडिया नेटवर्कमा देशभरिका ९ वटा सहकारीको रकम अपचलन भएको समितिले निष्कर्ष निकाले थियो। प्रतिवेदनमा उल्लेख भएअनुसार गोरखा मिडिया नेटवर्कमा पोखराको सूर्यदर्शन, बुटवलको सुप्रिम, काठमाडौंको स्वर्णलक्ष्मी, चितवनको सहारा, वीरगन्जको सानोपाइलाको रकम अपचलन भएको छ। त्यस्तै इमेज, समानता, सुमेरू र आइएमईबाट पनि गोरखा मिडियामा रकम अपचलन भएको प्रतिवेदनमा उल्लेख छ। ती सहकारीका सञ्चालक र निर्णय प्रक्रियामा संलग्न सबैलाई कानुन विपरीतको कार्य गरेकाले कारबाहीका लागि सम्बन्धित निकायमा पठाउन समितिले सरकारलाई सिफारिस गरेको छ। समितिले फरार रहेका गितेन्द्रबाबु भनिएका जीबी राई र थानबहादुर बुढा मगर, दिनेश रोक्का, सागर केसी, तस्वीरण खातुन, भुपेन्द्र राईलाई तत्काल पक्राउ गर्न सरकारलाई निर्देशनसमेत दिएको छ। त्यस्तै गोरखा मिडियाको शेयर खरिद बिक्रीमा पनि कीर्ते भएको समितिले ठहर छ।"
पाँच बुँदे घोषणापत्र जारी गर्दै रारामा कोप२९ को पूर्वतयारीसम्बन्धी कार्यशाला सम्पन्न,"मुगु : पाँच बुँदे घोषणापत्र जारी गर्दै मुगुको रारा ताल क्षेत्रमा जलवायुसम्बन्धी अन्तर्राष्ट्रिय सम्मेलन (कोप२९) को पूर्वतयारी र जलवायु परिवर्तनले कर्णालीमा पारेको असरका सम्बन्धमा कार्यशाला सम्पन्न भएको छ। वन तथा वातावरण मन्त्रालय र जलवायु परिवर्तनका क्षेत्रमा काम गर्दै आएको संस्था साथसाथैको संयुक्त आयोजनामा भएको कार्यशाला पाँचबुँदे घोषणापत्र जारी गर्दै आज सम्पन्न भएको हो। घोषणपत्रमा कर्णाली प्रदेशमा जलवायु परिवर्तनका जोखिमसँग जुध्ने क्षमता अत्यन्त कम रहेको उल्लेख गरिएको छ। साथै तीनै तहका सरकारले कार्यान्वयन गर्ने विकास निर्माणका कार्यक्रममा जलवायु परिर्वतनसम्बन्धी जोखिम व्यवस्थापन र जलवायुमैत्री क्रियाकलाप कार्यान्वयन गर्न विशेष प्राथमिकता साथ उठान गर्नुपर्नेमा जोड दिइएको छ। जलवायु परिर्वनका कारण महिला, बालबालिका, युवा सिमान्तकृत समुदायलगायतमा परेको प्रभाव, जोखिमता र जलवायु न्यायसम्बन्धी विषयलाई अन्तर्राष्ट्रिय मञ्चहरूमा विशेष प्राथमिकता साथ उठान गर्नुपर्ने घोषणपत्रमा उल्लेख छ । घोषणपत्रमा नेपालमा जलवायु परिर्वतनले पारेको प्रभावसँग जुध्न साथै जलवायुमैत्री विकासका अवसर प्राप्त गर्न अन्तर्राष्ट्रिय समुदायको सहकार्यलाई विशेष जोड दिनुपर्ने उल्लेख छ । जलवायु परिर्वतनले स्थानीय जनजीविकामा पारेको असर र प्राकृतिक विपद्को वैज्ञानिक लेखाजोखा गर्दै जोखिम व्यवस्थापन र असर कम गर्दै तीन वटै तहका सरकारको क्षमता अभिवृद्धि गर्नु आवश्यक छ, घोषणा पत्रमा उल्लेख छ, आसन्न कोप२९ सम्मेलनमा नेपालमा जलवायु परिवर्तनले पारेका असर र प्राप्त हुनसक्ने अवसरका साथै जलवायुमैत्री कार्यक्रम कार्यान्वयन गर्न जलवायु वित्तको आवश्यकताबारे विशेष पहल गर्नुपर्छ।"
अशक्त व्यक्तिलाई गाउँमै नागरिकता,"धनकुटा : जिल्ला प्रशासन कार्यालयले गाउँमै पुगेर अशक्त व्यक्तिहरूलाई नागरिकता प्रदान गरेको छ। धनकुटाका प्रमुख जिल्ला अधिकारी पुण्यविक्रम पौडेल, साँगुरीगढी गाउँपालिका अध्यक्ष जितेन्द्र राई सहितको टोलीले शनिबार साँगुरीगढी गाउँपालिका९ चाँदीबजारमा पुगेर ५ जना अशक्त व्यक्तिहरूलाई नागरिकता प्रदान गरेको हो। नागरिकता पाउनेमा साँगुरीगढी गाउँपालिका९ की ५३ वर्षीया सरिमाया राई, ५० वर्षीया इलाश राई, ४५ वर्षीया पूर्णमाया सार्की छिन्। यीमध्ये सरिमाया र इलाश शारीरिक अशक्त हुन् भने पूर्णमाया मनोसामाजिक समस्या भएकी व्यक्ति हुन्। यस्तै १० नं वडाका ५७ वर्षीय राइबहादुर राई, ५४ वर्षीया लिलामाया राईले पनि नागरिक पाएका छन्। उनीहरू राइबहादुर शारीरिक अशक्त र लिलामाया मनोसामाजिक समस्या भएका व्यक्ति हुन्। नागरिकता बनेसँगै उनीहरूले सामाजिक सुरक्षा भत्ता र अपांगता परिचय बन्ने बताइएको छ।"
बागमती प्रदेश लोकसेवा आयोगको अध्यक्षमा महेश्वर श्रेष्ठ,"हेटौंडा : बागमती प्रदेश लोकसेवा आयोगको अध्यक्षमा महेश्वर श्रेष्ठ नियुक्त भएका छन्। बागमतीका प्रदेश प्रमुख दीपक प्रसाद देवकोटाले आज श्रेष्ठलाई प्रदेश लोकसेवा आयोग ऐन, २०७६ को दफा ३ को उपदफा (१) बमोजिम गठित सिफारिस समितिको सिफारिसमा दफा ४ को उपदफा (४) बमोजिम नियुक्त गरेका हुन्। त्रिवेणी गाउँपालिका१ नवलपरासी निवासी श्रेष्ठ लुम्बिनी प्रदेशको बुटवलस्थित स्वास्थ्य तालिम केन्द्रको निर्देशक पदमा कार्यरत थिए। पटकपटक सरकार परिवर्तन र सत्तारूढ दलहरू बीच सहमति हुन नसक्दा ७ महिनादेखि आयोगको अध्यक्ष नियुक्ति रोकिएको थियो।"
"घरमा सामग्री झार्ने क्रममा विस्फोट हुँदा एक जना घाइते, सकेट बमको आशंका","स्याङ्जा : घरमा सामग्री झार्ने क्रममा विस्फोट हुँदा स्याङ्जामा एक जना घाइते भएका छन्। चापाकोट नगरपालिका४ मल्याङकोटस्थित ४५ वर्षीय गोविन्द पुरी घाइते भएका हुन्। शनिबार साँझ उनको तीन तले घरको माथिल्लो तलाबाट दोस्रो तलामा भाँडाकुँडा सार्ने क्रममा अचानक विस्फोट हुँदा पुरी घाइते भएका वडाध्यक्ष अर्जुन खाँणले बताए। विस्फोटबाट घरमा समेत क्षति पुगेको छ। घाइते पुरीको शनिबार साँझै उपचारका लागि लुम्बिनी मेडिकल कलेज पाल्पा लगिएको र उपचारपछि आइतबार घर ल्याइएको छ। विस्फोटमा परी उनका आँखा,अनुहार, खुट्टा र पेटमा चोट पुगेको थियो। पुरी नेपाली सेनाबाट २ वर्षअघि अवकाश भएका थिए। घटनाको प्रकृति हेर्दा सकेट बम विस्फोट भएको प्रहरीले अनुमान गरेको छ। अनुसन्धान पूरा भएपछि मात्र जानकारी गराउने वडा प्रहरी कार्यालय चापाकोटले जनाएको छ। अनुसन्धानका क्रममा आइतबार सोही घरबाट बम बनाउने सामानसहित गोली फेला परेको प्रहरीले जनाएको छ ।"
सोमबार देशका यी स्थानमा हुने छ वर्षा,काठमाडौं : सोमबार लुम्बिनी प्रदेश लगायत देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार लुम्बिनी प्रदेश लगायत देशका पहाडी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। देशका उच्च पहाडी तथा हिमाली भूभागका एकदुई स्थानमा हल्का हिमपातको समेत सम्भावना रहेको छ। सोमबार राति देशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। देशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ।
पाल्पामा हेरिटेज राइड सञ्चालन हुने,"तानसेन : पाल्पामा आउँदो कात्तिक २३ र २४ गते हेरिटेज राइड२०८१ सञ्चालन हुने भएको छ। पाल्पा साइक्लिङ संघको आयोजनामा पाल्पामा रहेका ऐतिहासिक तथा पर्यटकीय क्षेत्रको प्रवर्द्धन गर्ने गरी सम्पदा साइकल राइड आयोजना हुने भएको हो। विश्व साइकल यात्री तथा सगरमाथा आरोही पुस्कर शाहको सहभागितामा साइकल यात्रा हुने छ। जसमा जिल्लाका ऐतिहासिक धार्मिक, पर्यटकीय स्थलहरू, पाल्पा दरबार संग्रहालय, भैरवस्थान मन्दिर, अर्गेली दरबार, रुरु ऋषिकेश मन्दिर, रिडी, रानीमहल, देवदत्तपार्क, लिस्ने भिर लगायतका धार्मिक तथा ऐतिहासिक क्षेत्रको साइकल चलाएरै परिक्रमा गरिने छ। स्वास्थ्य र पर्यटनका लागि साइकल चलाउने मूल नाराका साथ साइकल यात्रा गर्न लागिएको संघले जनाएको छ। साइकल संघ पाल्पाका अध्यक्ष रुपेश महर्जनले पाल्पाका धार्मिक, ऐतिहासिक तथा पर्यटकीय स्थलहरूलाई जोडेर साइकल यात्रा गर्न लागिएको बताए। यात्रामा देशभरका १ सय ५० बढी साइकल यात्री सहभागी हुने संघका उपाध्यक्ष अमन शाक्यले बताए। कार्यक्रममा सहभागी हुन अनलाइनमार्फत दर्ता गर्न आह्वान गरेको उनले बताए। कार्यक्रममा सहभागी हुन प्रतिव्यक्ति २ हजार ५ सय रुपैयाँ दर्ता शुल्क लाग्ने छ। सहभागीहरूलाई बस्ने खाने सुविधा भने आयोजक पक्षले गर्ने छ। प्रचारप्रसारको अभावमा रहेका पर्यटकीय स्थलहरूको प्रत्यक्ष अवलोकन गराई प्रचार गर्ने उद्देश्यले तानसेनका युवाहरूको सक्रियतामा हुन लागेको कार्यक्रमलाई सबै पक्षबाट सहयोग हुनुपर्ने तानसेन नगरपालिका ६ का वडा अध्यक्ष सागरमान महर्जनले बताए।"
मुस्ताङबाट ८३ करोडको स्याउ निकासी,"जोमसोम : मुस्ताङमा स्याउ निकासीबाट यस वर्ष ८३ करोड भित्रिएको छ। कृषि ज्ञान केन्द्र मुस्ताङका अनुसार यसवर्ष करिब ७ हजार ३३० मेट्रिक टन स्याउ उत्पादन हुँदा उक्त रकम भित्रिएको हो। कृषि ज्ञान केन्द्र मुस्ताङले स्याउको पोस्ट हार्भेस्ट गर्नुअघि किसानको बगैँचामा पुगेर उत्पादन सर्वे गर्ने गर्छ। केन्द्रले जिल्लाका किसानको बगैँचामा पुगेर क्रप कटिङ, स्याउको क्षेत्रफल र स्थानीय किसानसँग प्रत्यक्ष सोधपुछ गरी बर्सेनि स्याउ उत्पादनको तथ्यांक निकाल्ने गर्छ। केन्द्रको प्रारम्भिक अनुमान अनुसार यसवर्ष स्याउ उत्पादन राम्रो भएकाले अहिलेसम्मकै ठूलो रकम स्याउ बिक्री निकासीबाट जिल्ला भित्रिएको जनाएको छ। यसवर्ष स्थानीय जातका ६ हजार ८० मेट्रिक टन स्याउ उत्पादन भएको हो। यस्तै, इटालीबाट आयात गरिएको उच्चघनत्व प्रविधिमा आधारित स्याउ (हाईब्रिड) १ हजार २५० मेट्रिक टन स्याउ उत्पादन भएको हो। स्थानीय जातका स्याउ प्रतिकेजी ११० रुपैयाँ र हाईब्रिट स्याउ प्रतिकेजी २ सय रुपैयाँमा निकासी हुँदा मुस्ताङमा ८३ करोड रकम भित्रिएको कृषि ज्ञान केन्द्र मुस्ताङका कार्यालय प्रमुख राजेश गुरुङले बताए।स्याउको अझै पुरै डेटा आइसकेको छैन, स्याउ हार्भेस्ट अन्तिम चरणमा छ,कार्यालय प्रमुख गुरुङले भने, तैपनि हामीले सम्बन्धित किसानको बगैँचामा क्षेत्रफल र क्रप कटिङ गरी प्रारम्भिक तथ्यांक निकालेका हौं, यो वर्ष स्याउ उत्पादन अपेक्षाकृत राम्रो भएको देखियो। यसवर्ष स्याउ उत्पादन अहिलेसम्मकै उच्च हो। स्याउको फूल फुल्ने समयमा अनुकूल मौसमसँगै स्याउमा परागसेचन (पोलिनेशन) राम्रो भएकाले यसवर्ष स्याउ उत्पादन राम्रो भएको कृषि ज्ञान केन्द्र मुस्ताङको भनाइ छ। त्यसो त यसवर्ष मुस्ताङका स्याउ किसानको बगैचामा विभिन्न रोगकिराको संक्रमण देखिएको भएपनि केन्द्र, कृषि प्राविधिक र स्थानीय किसानको पहलमा छिटोछरितो नियन्त्रणमा लिन सकेकै कारण स्याउ उत्पादनमा असर नपुगेको हो। गतवर्ष मुस्ताङमा स्याउ बोटमा प्रतिकूल मौसमका कारण परागसेचन हुन नपाउँदा स्याउ उत्पादन घटेको थियो। त्यसवर्ष मुस्ताङमा ४ हजार ९८५ मेट्रिक टन स्याउ उत्पादन भएको थियो। केन्द्रका अनुसार जलवायु परिवर्तनको असरका कारण मौसम प्रतिकूल हुँदा स्याउ उत्पादनमा प्रत्यक्ष असर पुगेको थियो। गतवर्षको तुलनामा यसवर्ष २ हजार ३५५ मेट्रिक टन स्याउ बढी उत्पादन भएको हो। पोहोर वर्ष भने मुस्ताङमा ६ हजार ५९६ मेट्रिक टन स्याउ उत्पादन भएको केन्द्रको रेकर्डमा उल्लेख छ। पोहोरकै तुलना गर्दा पनि यसवर्ष ७३४ मेट्रिक टन स्याउ बढी फलेको केन्द्रको भनाइ छ। त्यसवर्ष मुस्ताङबाट ५१ करोड ३७ लाख बराबरको स्याउ निकासी भएको थियो। गतवर्ष औसत ५४ करोड ७२ लाख बराबरको स्याउ निकासी भएको थियो। गतवर्षको निकासा तथ्यांक हेर्दा यसवर्ष करिव ३० करोडको स्याउ बढी उत्पादन भएको बताइएको छ। मुस्ताङमा १ हजार ४१५ हेक्टर क्षेत्रफलमा स्याउ खेती विस्तार भइसकेको छ। जसमध्ये ५८५ हेक्टर जमिनमा लगाइएको स्याउ बोटले मात्रै उत्पादन दिने गरेको केन्द्र प्रमुख राजेश गुरुङले बताए। पछिल्लो समय स्याउको क्षेत्रफल विस्तार र उच्चघनत्व प्रविधिको (हाईब्रिड) स्याउ लगाइएकाले स्याउ उत्पादन वृद्धि भएको केन्द्रको बुझाई छ। मुस्ताङमा ८० प्रतिशत स्थानीय जातका स्याउ र २० प्रतिशत हाईब्रिड स्याउको खेती गरिएको छ। हाईब्रिड स्याउ बोटले लगाएको दोस्रो वर्षमै छिटोछरितो स्याउ उत्पादन तथा गुणस्तर राम्रो र थोरै क्षेत्रफलमा धेरै उत्पादन हुने भएकाले यहाँका किसानहरूको ध्यान हाईब्रिड स्याउतर्फ गएको हो। मुस्ताङका किसानले परम्परागत स्थानीय उन्नत जातका रेड डेलिसियस, रोयल डेलिसियस, रोयल डेलिसियस, गोल्डेन डेलिसियस र रिचारेड डेलिसियसका स्याउ खेती गरेका छन्। उच्चघनत्वको हाईब्रिडतर्फ गाला, फुजी, गोल्डेन, किङरोट, रेड डेलिसियस र जोनाप्रिन्स लगायतका जातका स्याउ खेती गरेका छन्। स्याउको उत्पादन हुने समय असोज महिनामा पर्यटकीय चहलपहल हुने भएकाले यहाँको कुल उत्पादनको २५ प्रतिशत स्याउ जिल्लामै खपत हुने गर्छ। बाँकी उत्पादित ७५ प्रतिशत स्याउ जिल्ला भित्र र जिल्ला बाहिरका स्याउ व्यापारीले बगैँचा ठेक्का गरी पोखराकाठमाडौं लगायतका बजारमा पुर्याएर बिक्री गर्ने गर्छन्।"
"मावि लाइसेन्सको लागि ४४ हजार बढिले परीक्षा दिँदै , कुन प्रदेशमा कति परीक्षार्थी ?",काठमाडौं : शिक्षक सेवा आयोगले कार्त्तिक १० गते माध्यमिक तह अध्यापन अनुमति पत्रको परीक्षा लिने भएको छ। आयोगले उक्त परीक्षाका लागि परीक्षार्थीको रोल नम्बरसहित परीक्षा केन्द्र सार्वजनिक गरिसकेको छ। आयोगका अनुसार माध्यमिक तह अध्ययन अनुमति पत्रका लागि ४४ हजार बढी परीक्षार्थी सहभागी हुँदैछन्। जसअनुसार कोशी प्रदेशबाट ६ हजार ९ सय ७४ जना परीक्षार्थी रहेका छन्। परीक्षा केन्द्र मोरङ तोकिएको छ। मधेश प्रदेशबाट ७ हजार २ सय २२ जना रहेको र परीक्षा केन्द्र धनुषा तोकिएको छ। यसैगरी बागमती प्रदेशबाट ५ हजार परीक्षार्थीहरूले परीक्षा दिँदैछन्। परीक्षा केन्द्र मकवानपुर रहेको छ। बागमती प्रदेशबाट ५ हजार १२५ जना परीक्षार्थी रहेका छन्। परीक्षा केन्द्र ललितपुर तोकिएको छ। आयोगका अनुसार गण्डकी प्रदेशमा परीक्षा केन्द्र कास्की तोकिएको छ भने त्यहाँबाट ३ हजार १०० जनाले परीक्षा दिँदैछन्। लुम्बिनी प्रदेशमा दाङ परीक्षा केन्द्रबाट ६ हजार ८०२ जना परीक्षार्थीहरू परीक्षा दिँदैछन्। कर्णाली प्रदेशबाट ४ हजार ३१२ जना परीक्षा रहेका छन्। परीक्षा केन्द्र सुर्खेत तोकिएको छ। सुदूरपश्चिम प्रदेशबाट ५ हजार ९७५ जना परीक्षार्थी रहेका छन्। परीक्षा केन्द्र कैलाली तोकिएको छ। आयोगका अनुसार परीक्षा दिउँसो १ बजेदेखि सञ्चालन हुनेछ।
जंगलमा कसले थाप्छ चितुवा र बाघलाई पासो ?,"टीकापुर : कैलालीको जानकी गाउँपालिका६ स्थित कैलाशेश्वर सामुदायिक वनभित्र बुधबार एक वयस्क भाले चितुवा शिकारीले थापेको पासोमा परेर घाइते भएको छ। वडा नं ३ स्थित लायकपुर मुक्त कमैया शिविरको बस्ती छेउमै रहेको जगतपुर जाने सडकखण्डको जंगलमा शिकारीले थापेको पासोमा परेर वयस्क चितुवा घाइते भएको हो। वन डिभिजन कार्यालय पहलवानपुर, बर्दिया राष्ट्रिय निकुञ्ज र राष्ट्रिय प्राकृतिक संरक्षण कोषको उद्धार टोलीले घाइते चितुवाको जीवितै उद्धार गरेको हो। उद्धार टोलीमा रहेका निकुञ्ज पशु संरक्षण अधिकृत डा आयुष महर्जनका अनुसार मोटरसाइकलमा प्रयोग गरिने क्लोज तारको पासोले चितुवाको छातीमा गम्भीर चोट पुगेको छ। रुखको हाँगामा राखिएको क्लोज तारको पासोले घाइते अवस्थामा फेला परेको चितुवाको छातिमा चोट लागेको देखिन्छ, घाउ हेर्दा दुई चार दिनअघि नै पासोमा परेको अनुमान गर्न सकिन्छ, डा महर्जनले भने, जंगली जनावरको शिकारका लागि थापिएको पासोमा परेर चितुवा घाइते भएको हो। यसको संरक्षण चुनौतीको विषय हो। त्यसो त यो चितुवा मात्रै होइन, यसअघि समेत कैलालीको सुदूरपूर्वी क्षेत्रमा शिकारीले थापेको पासोमा परेर विश्वमै दुर्लभ मानिएको पाटेबाघ समेत फेला परेका थिए। २०८० माघ ७ गते कैलालीको जानकी गाउँपालिका ९ स्थित अमरावती सामुदायिक वनभित्र पाटेबाघ मृत फेला परेको थियो। सिकारीले थापेको काँडेतारको पासोमा परेर पोथी पाटेबाघ मृत फेला परेको हो। त्यस्तै २०७९ असार ७ गते बर्दिया राष्ट्रिय निकुञ्जले जीपीएस ट्र्याक गरेको पाटेबाघ टीकापुर नगरपालिका२ स्थित जनशक्ति सामुदायिक वनभित्र फलामे तारको पासोसहित मृत फेला परेको थियो। बाघको संरक्षणका लागि जीपीएस जडान गरिएको पाटेबाघ निकुञ्ज बाहिर पासोसहित मृत फेला पर्नु संरक्षणमै चुनौतीको विषय हो। विश्वमै दुर्लभ मानिएका पाटेबाघ तथा चितुवाहरू फलामे तारसहितको पासोमा परेर मृत अवस्थामा फेला पर्नु चोरी शिकारी र वातावरणीय अपराध भएको संरक्षणकर्मी विजयराज श्रेष्ठ बताउँछन्। राष्ट्रिय निकुञ्जको संरक्षण क्षेत्र बाहिर रहेका सामुदायिक वनहरूमा पासोमा परेर बाघ मारिनु वातावरणीय अपराध हो, श्रेष्ठले भने, वन्यजन्तुबारे त्यसबारे सचेतना फैलाउन र उचित व्यवस्थापन गर्न सरकारले खुकुलो नीति निर्माणमा ध्यान दिनुपर्छ। जंगली जनावरको शिकार गर्न थापिएको पासोमा परेर विश्वमै दुर्लभ मानिएका जंगली जनावरहरू मृत अवस्थामा फेला पर्नुले संरक्षणमा चुनौती थपिएको पहलवानपुर वन डिभिजन कार्यालयका प्रमुख सुरेन्द्र कठायतले बताए। एउटै प्रकृतिका घटनाहरू दोहोरिएका छन्, यसले जंगलमा चोरी शिकारीका लागि पासो थाप्ने काम हुँदै आएको देखिन्छ, कठायतले भने, घटनाका न्यूनीकरणका लागि सामुदायिक वनका पदाधिकारी, संरक्षणकर्मी र सर्वसाधारणहरू सचेत हुनैपर्छ। हामी यो घटनाको गम्भीर रूपमा अनुसन्धान गरेर संलग्नलाई कारबाही गर्ने छौं, त्यसो गर्न सके आगामी दिनमा यस्ता घटनाका कमी आउनेछ। बर्दिया राष्ट्रिय निकुञ्जमा सन् २०२२ मा गरिएको बाघ गणनाअनुसार १ सय २५ बाघ छन्। देशभर ३ सय ५५ बाघ छन्। विभिन्न अध्ययन अनुसार निकुञ्जमा १ सय २० देखि ५० सम्म जंगली हात्तीहरू छन्। बर्दिया राष्ट्रिय निकुञ्जसँगै जोडिएको टीकापुर क्षेत्रमा रहेका दर्जन बढी सामुदायिक वनमा निकुञ्जबाट जंगली जनावरहरू आउने गरेका छन्। कर्णाली जैविक मार्गमा पर्ने कर्णाली नदीमा सत्ती कर्णाली, भगरैया, साइपुर, भैरवनाथ, खोटेना भुराखानी, रानी कर्णाली, शीतल, जनशक्ति, कैलाशेश्वर, जगतपुर, शिवशक्ति, कालिका, छतिवन, ऐश्वर्य र महिलालगायत सामुदायिक वनहरू छन्। यी वनहरूमा बाघ, हात्ती, चितुवा जस्ता जनावरहरू देखा पर्ने गरेको कैलाशेश्वर सामुदायिक वनका वनहेरालु निर्मला चौधरी बताउँछन्। पटकपटक दोहोरी रहेको पासोमा पारेर जंगली जनावरको हत्याको घटनामा संलग्नलाई कानुनी कारबाही भने हुन सकेको छैन। घटनाको सुक्ष्म अनुसन्धान गरी संलग्नलाई कारबाहीको दायरामा ल्याउन सके यस्ता घटना नियन्त्रण हुने संरक्षणकर्मीहरूको विश्वास छ।"
"गाईघाटबाट काँकडभिट्टा गइरहेको बस दुर्घटना, एकजनाको मृत्यु, २६ घाइते",सप्तरी : कञ्चनरुप नगरपालिका बरमझियामा बस दुर्घटना हुँदा एकजनाको मृत्यु भएको छ भने २६ जना घाइते भएका छन् । कञ्चनपुरस्थित इलाका प्रहरी कार्यालयका अनुसार दुर्घटनामा परी आठजना गम्भीर घाइते भएका छन् । उनीहरूलाई उपचारका लागि विराटनगर पठाइएको छ । घाइते अन्य १८ जनाको उपचार स्थानीय धर्मेश्वर अस्पतालमा भइरहेको छ । दुर्घटनामा उदयपुरकी २१ वर्षीया मैया राईको मृत्यु भएको प्रहरीले जनाएको छ। उदयपुरको गाईघाटबाट काँकडभिट्टा गइरहेको बस विपरीत दिशाबाट आएको मोटरसाइकल जोगाउन खोज्दा दुर्घटना भएको प्रहरीको भनाइ छ।
जी७ को रक्षा शिखर सम्मेलन नेपल्समा सुरु,"एजेन्सी (नेपल्स) : मध्यपूर्वमा तनाव बढेको र युक्रेनमाथि दबाब बढ्दै गएको पृष्ठभूमिमा जी७ का रक्षामन्त्रीहरूले शनिबारदेखि वार्ता सुरु गरेका छन्। जी सेभेन राष्ट्रको आलोपालो अध्यक्षता गरेको इटालीले रक्षामन्त्रीस्तरीय पहिलो बैठक दक्षिणी सहर नेपल्समा आयोजना गरेको हो। इटालीका रक्षामन्त्री गुइडो क्रोसेट्टोले नाटोका प्रमुख मार्क रुटलगायत सहभागी सबैलाई स्वागत गर्दै भने, आज हाम्रो उपस्थितिले हाम्रो लोकतान्त्रिक प्रणालीलाई अवरोध गर्न खोज्नेहरूलाई कडा सन्देश दिन्छ भन्ने मेरो बुझाई रहेको छ। क्रोसेट्टोले शुक्रबार ब्रसेल्समा अन्तर्राष्ट्रिय समुदायले सामना गरिरहेको धेरै द्वन्द्वलाई मध्यनजर गर्दै आफूले शिखर सम्मेलनका लागि अनुरोध गरेको बताउँदै एक दिने शिखर सम्मेलनमा मध्यपूर्वमा बढ्दो द्वन्द्वबारे छलफल गर्न पर्याप्त स्थान दिइने बताए। युक्रेनमा युद्ध, अफ्रिकामा विकास र सुरक्षा र एसियाप्रशान्त क्षेत्रको अवस्था पनि एजेन्डामा छ। इजरायलले सन् २०२३ को अक्टोबर ७ मा गाजामा भएको विनाशकारी जवाफी युद्धका मुख्य योजनाकार हमासका प्रमुख याह्या सिनवारलाई मारेको घोषणा गरेको दुई दिनपछि यो बैठक हुन लागेको हो। इजरायलका प्रधानमन्त्री बेन्जामिन नेतन्याहुले सिनवारको प्यालेस्टिनी भूमिमा भएको मृत्युले हमासविरुद्धको युद्धको अन्त्यको संकेत गरेको बताएका छन् भने अमेरिकी राष्ट्रपति जो बाइडेनले यसले शान्तिका लागि मार्ग प्रशस्त भएको बताएका छन्। इटालीका प्रधानमन्त्री जियोर्जिया मेलोनी शुक्रबार लेबनान पुगेका थिए। लेबनानमा पनि इजरायलले हमासको सहयोगी हिजबुल्लाहसँग युद्ध गरिरहेको छ। बेरुतमा बोल्दै मेलोनीले लेबनानमा संयुक्त राष्ट्रसंघीय शान्ति सैनिकमाथि भएको आक्रमणलाई अस्वीकार्य भन्दै आलोचना गरेका थिए। लेबनानमा रहेको संयुक्त राष्ट्रसंघीय शान्ति सेनामा इटालीका करिब एक हजार सैनिक छन् भने अन्य ५० भन्दा बढी देशका सैनिक पनि छन्। युक्रेनका मन्त्रीहरूले युद्धमा जाडोयाममा किएभ प्रवेश गर्ने, पूर्वमा युद्धभूमिमा क्षति हुने र डोनाल्ड ट्रम्प अर्को महिना ह्वाइट हाउसमा निर्वाचित भएमा अमेरिकी सैन्य समर्थन घट्ने सम्भावनाबारे विचारविमर्श गर्ने छन्। युक्रेनका राष्ट्रपति भोलोदिमिर जेलेन्स्कीले रूसविरुद्ध विजयी रणनीति बनाउन पश्चिमा मित्रराष्ट्रहरूको बढ्दो दबाबका बीच बिहीबार युरोपेली संघ र नेटोसमक्ष विजय योजना प्रस्तुत गरेका छन्।"
जिल्ला अस्पतालका डाक्टर कुट्ने कांग्रेस नेता पक्राउ,धरान : जिल्ला अस्पताल सुनसरीका मेडिकल सुपरिटेन्डेन्ट डाक्टर सन्तोष राईलाई कुटपिट गर्ने कांग्रेस नेता पक्राउ परेका छन्। शनिबार डाक्टर राईलाई कुटपिट गर्ने कांग्रेस इनरुवा नगर समितिका सचिव खेमराज थापा पक्राउ परेका हुन्। बिरामी आमालाई जिल्ला अस्पताल इनरुवामा उपचार गर्न ल्याएका कांग्रेस नेता थापाले डाक्टर राईलाई अपशब्द बोली कुटपिट गरेका थिए। थापाले कार्यकक्षमा आएर अपशब्द बोली आफूलाई कुटपिट गरेर दादागिरी गरेपछि थापालाई कारबाहीको माग गर्दै जिल्ला प्रहरी कार्यालय सुनसरीमा जाहेरी दिएको बताए। उनले थापाको हर्कतका कारण अस्पतालका स्वास्थ्यकर्मीहरू असुरक्षित भएकाले शान्ति सुरक्षा मिलाउन स्थानीय प्रशासन समक्ष माग गरेका छन्। राईले थापा विरुद्ध स्वास्थ्यकर्मी तथा स्वास्थ्य संस्था सम्बन्धी ऐन २०६६ को दफा ३ बमोजिमको कसुर अन्तर्गत कारबाही गर्न माग गर्दै प्रहरीमा उजुरी दिएका छन्। सुनसरीका प्रहरी प्रमुख एसपी सुमनकुमार तिम्सिनाले डाक्टर राईलाई कुट्ने थापालाई पक्राउ गरि कानुनी कारबाही अगाडि बढाइएको बताए। उनले थापा विरुद्धको जाहेरी दर्ता गरि घटनाको थप अनुसन्धान थालिएको जानकारी दिएका छन्।
"कास्कीको शहिद चोक र गैह्रापाटनका आसपास निषेधित क्षेत्र घोषणा : जुलुस, प्रदर्शन तथा सभा गर्न नपाइने","काठमाडौं : जिल्ला प्रशासन कार्यालय कास्कीले सहिदचोक र गैह्रापाटन क्षेत्र निषेधित क्षेत्र घोषणा गरेको छ। पूर्व उपप्रधान एवम् गृहमन्त्री तथा राष्ट्रिय स्वतन्त्रता पार्टी सभापति रवि लामिछाने पक्राउपछि कास्कीको सहिदचोक र गैह्रापाटन क्षेत्रमा आजदेखि अर्को सूचना जारी नभएसम्म लागू हुने निषेधित क्षेत्र घोषणा गरिएको प्रमुख जिल्ला अधिकारी भरतमणी पाण्डेले जानकारी दिए। नेपाल प्रहरीको केन्द्रीय अनुसन्धान ब्युरो (सीआईबी)का प्रहरी उपरीक्षक (एसपी) होबिन्द्र बोगटीको नेतृत्वको टोलीले लामिछानेलाई शुक्रबार काठमाडौंबाट पक्राउ गरेको हो। सूर्यदर्शन सहकारीको संस्थापक अध्यक्ष गितेन्द्रबाबु (जीबी) राईसँग मिलेर लामिछानेले गोर्खा मिडिया नेटवर्कमा रकम ल्याएर अपचलन गरेको मुद्दा जिल्ला प्रहरी कार्यालय कास्कीले अनुसन्धान गरिरहेको छ। सहकारीको रकम अपचलन प्रकरणमा संलग्न जीबी राई मलेसिया पुगेको प्रहरीले बताउँदै आएको छ। लामिछानेलाई जिल्ला प्रहरी कार्यालय कास्कीको हिरासतमा राखेर म्याद थपका लागि आइतबार पेस गरिने भएको छ। लामिछानेसहित १४ जनालाई सहकारी ठगी प्रकरणमा पक्राउ गरी बयानलगायतका थप अनुसन्धान गर्नुपर्ने आधार, कारण मनासिव देखिएकोले मुलुकी फौजदारी कार्यविधि संहिता, २०७४ को दफा ९ (३) बमोजिम पक्राउ गर्न कास्की अदालतले अनुमति दिएको थियो। लामिछानेलाई पक्राउ गरेपछि समर्थकहरुले पोखरामा नाराबाजी गरिरहेका छन्। प्रजिअ पाण्डेका अनुसार निषेधाज्ञा जारी गरिएको क्षेत्रमा ५ जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ। कास्की जिल्ला, पोखरा महानगरपालिकामा हुन सक्ने प्रदर्शन, जुलुस, हुलदङ्गा तथा झडप आदिका कारण प्रतिकूल अवस्था सिर्जना भई शान्ति सुरक्षा भङ्ग हुन सक्ने परिस्थितिलाई दृष्टिगत गरी मिति २०८१०७०४ गते बिहान ११:४५ बजेदेखि अर्को आदेश नभएसम्मको लागि पोखरा महानगरपालिकाको तपसिल बमोजिमको चार किल्ला भित्रको क्षेत्रमा लागू हुने गरी स्थानीय प्रशासन ऐन, २०२८ (संसोधन सहित) को दफा ६ को उपदफा (३क) बमोजिम निषेधाज्ञा जारी गरिएको छ । प्रजिअबाट जारी भएको आदेशमा भनिएको छ, निषेधाज्ञा जारी गरिएको क्षेत्रमा ५ (पाँच) जनाभन्दा बढी व्यक्ति भेला जम्मा भई अनसन, धर्ना, घेराउ, जुलुस, प्रदर्शन तथा सभा जस्ता विरोधका कार्यक्रम गर्न निषेध गरिएको छ । उक्त अवधिमा यस आदेशको उल्लङ्घन गर्ने वा आदेशको पालना गर्ने गराउने कार्यमा अवरोध गर्ने जो सुकै उपर प्रचलित कानून बमोजिम कारवाही हुने व्यहोरा जानकारी गराइन्छ । कहाँकहाँ छ निषेधित क्षेत्र ? निषेधाज्ञा लागू हुने क्षेत्रको चार किल्ला: १ शहिदचोक आसपासका क्षेत्र: पूर्व तर्फ: वाई चोक (उत्तर पूर्वतर्फ मिलनचोक) पश्चिम तर्फ: फिस्टेल गेट (वैदाम) उत्तर तर्फः मालपोत कार्यालय, कास्कीदक्षिण तर्फ: मुस्ताङ चोक (दक्षिण पश्चिमतर्फ पर्यटन बोर्डको कार्यालय अगाडि, ड्यामसाईड) २ गैह्रापाटन आसपासका क्षेत्र: पालिखेचोकदेखि नविन मावि सम्मको सडक क्षेत्र ।"
मनाङमा लेक लागेर स्वीटजरल्याण्डका नागरिकको मृत्यु,"मनाङ: मनाङको ङिस्याङ गाउँपालिकामा लेक लागेर स्वीटजरल्याण्डका नागरिकको मृत्यु भएको छ। मृत्यु हुनेमा ६३ वर्षीय मार्कुस सेसलर रहेका छन्। ङिस्याङ३ याकखर्कमा टेन्टमा बसिरहेका स्वीटजरल्याण्डका नागरिकको मृत्यु भएको जिल्ला प्रहरी कार्यालयले जनाएको छ । चुलु फरेष्ट जाने क्रममा टेन्टमा बसेका उनको मृत्यु भएको प्रहरी निरीक्षक राजेन्द्रबहादुर केसीले बताए। राति सुतेका उनी बिहान नउठेपछि लेक लागेर मृत्यु भएको अनुमान गरिएको उनले बताए। लेक लागेर मृत्यु भएको छ भन्ने खबर आज बिहान सुरक्षामा खटिएका गार्ड कर्मा शेर्पामार्फत प्राप्त भएको हो, प्रहरी निरीक्षक केसीले भने, सूचना प्राप्त भएलगत्तै घटनास्थलमा पुगेर उद्धार गरी हेलिकोप्टरमार्फत काठमाडौं पठाउने तयारी भइरहेको छ। उनले १० विदेशी र २३ जना नेपाली नागरिकको उद्धार गरिएको जानकारी दिए।"
जुवा खेलिरहेको अवस्थामा भक्तपुरबाट पाँच जना पक्राउ,भक्तपुर : भक्तपुरमा जुवा खेलेको आरोपमा ५ जना पक्राउ परेका छन्। सूर्यविनायक नगरपालिका८ स्थित गणेश मन्दिर नजिकै जुवा (प्याचा) खेल्ने ५ जनालाई शनिबार दिउँसो प्रहरीले पक्राउ गरेको हो । प्रहरी वृत्त जगातीबाट खटिएको प्रहरीले उनीहरूलाई नगद ३ लाख ५६ हजार ५ सय रूपैयाँ सहित पक्राउ गरेको हो । प्रहरीले घटनाको आवश्यक अनुसन्धान गरिरहेको छ ।
"गाउँगाउँमा अखडा, मनमनमा पहलमानी","बर्दिबास (महोत्तरी): मधेसका जिल्लाहरूमा भदौदेखि फागुनसम्म विभिन्न राष्ट्रिय तथा अन्तर्राष्ट्रिय पहलमानी भइरहन्छ। राष्ट्रिय खेलकुद परिषद्ले पहलमानीलाई कुस्ती भन्छ। तर, मधेसको जनबोलीमा कुस्ती खेल्ने खेलाडीलाई पहलमान अनि कुस्ती खेललाई पहलमानी भनेर भनिन्छ। यस खेलको संरक्षण, सम्बद्र्धनमा सरकारको ध्यान पुग्न नसकेको खेलाडीको गुनासो छ। श्रीकृष्ण जन्माष्टमीबाट सुरु भएको पहलमानीले दसैंमा गाउँगाउँको माहोल ततायो। दीपावली, छठ, झन्डा मेलाजस्ता पर्वमा यसले अझै मधेसका जनजनलाई तताउँछ। पछिल्लो समय मधेसका भित्री गाउँगाउँमा पहलमानीले नयाँ पुस्तामा उत्साह र उमंग भरेको छ। पहलमानीले एक आपसमा आमोदप्रमोदको सञ्चार गराएको छ। मेला, उत्सव, महोत्सवको विशेष आकर्षण पहलमानी बन्दै गएको छ। स्थानीय समाजिक संघसंस्थाले पहलमानीको साख जोगाउन काम गरिरहेको पाइन्छ। पहलमान, पहलमानी र अखडा मधेसको पहिचान मात्रै होइन, संस्कार र सँस्कृति नै बनिसकेको बताउँछन् नेपालको पहिलो राष्ट्रपति डारामवरण यादव। मधेस स्वर्ग छ। जहाँ माटोको सुगन्धले पहालमानी सुसज्जित छ, उनी भन्छन्, त्यही उर्बर माटोमा पहलहानी हुन्छ। त्यसैमा मनग्य अन्न फल्छ। मधेस, माटो र पहलमानीको सम्बन्ध नङ र मासुजस्तै छ। कुस्तीमा भविष्य खोज्दै फजिल मैले पहलमानी खेलेर देशको झण्डालाई उचाइमा पुर्याएको छु। स्थानीय सरकारले पहलमानीलाई खेल संस्कृतिका रूपमा संरक्षण गर्नुपर्छ। प्रत्येक पालिकाले १०१५ जना पहलमानलाई छनौट गरेर खोरीस (तागतिलो खानपान)को व्यवस्था गर्नुपर्छ। प्रदेश सरकारले पनि यसका लागि विशेष ध्यान दिनुपर्छ। अनि मात्रै नेपालले कुस्तीमा अन्तर्राष्ट्रिय जगतमा ख्याति कमाउँछराजिशरण यादव, पहलमान पर्साको बिन्दबासनी गाउँपालिका५ का ३५ वर्षीय फजिल राउत गद्दी ढेड दशकदेखि पहलमानी (कुस्ती)मा रमाउँदै आएका छन्। असोज २८ गते उनी महोत्तरीको बलवा नगरपालिका७ बनौटामा भेटिए। जहाँ उनी हजारौं दर्शकका माझ भारतीय पहलमानलाई हराएर दर्शकबाट खुसियाली बटुलिरहेका थिए। त्यस खेलमा उनले भारतीय पहलमानलाई हराएर बिजयी भएका थिए। मधेसमा हराउँदै गएको पहलमानी संरक्षणका लागि दुर्गा पूजाको अवसरमा असल नागरिक युवा क्लब बनौटाले महादंग(पहलमानी) प्रतियोगिता आयोजन गरेको थियो। फजिलले १५ वर्षको पहलमानी जीवनमा छैटौं, सातौं, आठौं, नवौं राष्ट्रिय कुस्ती प्रतियोगितामा खेलिसकेका छन्। बिहानै उठ्दा उनको नजर पुग्छ घरको भित्तामा झुन्डिएको मेडल, तक्मा र प्रशंसापत्रमा। उनी त्यसैबाट हौसिन्छन् अनि अखडामा पहलमानीको अभ्यासमा जुट्छन्। यो उनको दैनिकी नै हो। स्थानीय सरकार गठन भए पनि मधेसको पहिचान र संस्कृतिका रूपमा रहेको पहलमानीलाई संरक्षण गर्ने काम नभएकोमा उनी चिन्ता व्यक्त गर्छन्। उनले भने, कुनै मेयरउपमेयरले हामीलाई सहयोग गरेको छैन। हामी आफ्नो घरबाट लगानी गरेर कुस्ती खेलिरहेका छौं। गाउँगाउँमा आयोजना हुने कुस्ती प्रतियोगितामा जितेपछि दर्शकले दिने पुरस्कारबाट खेलमा सक्रिय हुने ऊर्जा मिल्ने गरेको उनी सुनाउँछन्। कुस्ती प्रेमीहरूले गर्दा नै खेलाडीहरूलाई सहयोग मिलिरहेको छ। खेलबाट कमाउने अनि त्यसैबाट परिवार चलाउने गर्छौं, उनले भने। खेलाडीहरूलाई जीवन निर्वाहका लागि सरकारले जागिर र प्रशिक्षण दिँदै अन्तर्राष्ट्रिय स्तरका कुस्ती प्रतियोगिता आयोजनाका साथै खेलाडीलाई प्रबद्र्धन गर्नुपर्ने फजिलको माग छ। सरकारले सबै जिल्लामा कुस्तीको कोच राख्नुपर्ने उनको भनाइ छ। दुईतीन जनाको भरमा हाल पूरा नेपालमा कुस्तीको प्रशिक्षण भइरहेकाले यो पर्याप्त नभएको उनले बताए। दर्शकको मनमनमा राजिशरण पहलमान हट्टाकट्टा ज्यान। पहलमान मात्रै होइनन् उनी, पहलमानी पनि खेलाउँछन् महोत्तरी बगराका राजिशरण यादव। उनी बनौटाको दुर्गामा मेलामा लगाएको अखडामा भेटिए। उनले पनि भारतीय खेलाडीलाई हराए। दर्शकबाट वाहवाही कमाए। मन्त्रीदेखि साना बच्चाहरूले उनीसँग गला मिलाउँदै इनाम दिइरहे। पुरस्कार स्वरूप पैसा दिनेहरू यति भए कि उनले त्यो पैसा राख्न गम्छालाई झोलाको रूपमा प्रयोग गर्नुपर्यो। मधेसमा अचेल हराउँदै गएको पहलमानीले फेरि जुर्मुराउने अवसर पाएको छ। राजिशरण १५ वर्षदेखि निरन्तर पहलमानी खेल्दै आएका छन्। उनले महोत्तरीबाट कुस्ती खेल्दै जिल्लादेखि राष्ट्रिय तथा अन्तर्राष्ट्रिय खेलहरू खेलिसकेका छन्। उनले भने, मैले पहलमानी खेलेर देशको झण्डालाई उचाईमा पुर्याएको छु। स्थानीय सरकारले पहलमानीलाई खेल संस्कृतिको रूपमा संरक्षण गर्नुपर्ने उनी बताउँछन्। रैथाने खेल संरक्षणमा युवाहरूले गरेको प्रयास प्रशंसायोग्य छ। मधेसको कुस्ती हाम्रो सम्पत्ति हो। यसले राष्ट्रिय तथा अन्तर्राष्ट्रिय जगतमा हामी सबैको मान, सम्मान बढाइरहेको छ। मधेस प्रदेश सरकारले कुस्तीलाई विकास गर्छ। नेपालमा यो प्रख्यात छ तर उजागर भएको छैन। पहलमानीको संरक्षण र विकासलाई विशेष प्राथमिकतामा राखेर योजना बनाउँछौं। सरोज यादव, भौतिक पूर्वाधारमन्त्री, मधेस प्रदेश प्रत्येक पालिकाले १०१५ जना पहलमानलाई छनौट गरेर खोरिस (तागतिलो खानपान)को व्यवस्था गर्नुपर्छ। प्रदेश सरकारले पनि यसका लागि विशेष ध्यान दिनुपर्छ। अनि मात्रै नेपालले कुस्तीमा अन्तर्राष्ट्रिय जगतमा ख्याति कमाउँछ। पहलमानीको साख फर्काइँदै श्रीकृष्ण जन्माष्टमीको अवसरमा धनुषाको ढल्केबरस्थित कुस्ती अखडा पहलमानहरूले तताएका थिए। जहाँ भारत र नेपालका कुस्तीबाजहरूको जमघट भएको थियो। पहलमानहरूलाई जमघट गराउन मिथिला नगरपालिका ६ का अध्यक्ष नन्दकिशोर यादवले पहल गरेका थिए। गोपाल सेवा समितिले अखडाको व्यवस्थापन मिलाएको थियो। दुई दिनसम्म चलेको कुस्ती प्रतियोगिता हेर्न हजारौं दर्शकहरू टाढाटाढाबाट आएका थिए। ढल्केबरका स्थानीय कमलेश यादव भन्छन्, अहिले कुस्तीको क्रेज बढ्दै गयो। ढल्केबरमा पछिल्लो चार वर्षदेखि कुस्ती प्रतियोगिता भइरहेको छ। जहाँ नेपाल र भारत दुवै देशका पहलमानहरूले सहभागिता जनाउने गरेका छन्। वडा अध्यक्ष यादव भन्छन्, पहलमानी हेर्दा बहुत बढिया लाग्छ। कुस्तीले नयाँ परिवर्तन गराउँछ। पुरानो खेल पछाडी परेको थियो, अब अगाडि बढ्छ। कुस्ती हेर्दा स्थानीय गुदर यादवलाई बालापनमा पहलमानी खेलेको याद आउँछ। खेलकुद देशको गहना हो नेपालमा खेलकुद क्षेत्रमा कुनै प्रोत्साहन नभएको बताउँछन् असल नागरिक युवा क्लब बलवा, बनौटाका अध्यक्ष बलिराम यादव। उनी भन्छन्, पहलमानीले मधेसलाई देश र विदेशमा चिनाएको छ। देशमा संघीयता आए पनि मधेसको पहिचान पहलमानीको संरक्षण, सम्बद्र्धन, प्रचार र विकासका लागि सरकारी तहबाट जुन ढंगले काम हुनुपथ्र्यो भएको छैन। स्थानीय सरकारले विशेष प्राथमिकतामा राखेर रैथाने खेलकुद संस्कृतिलाई विकास गर्न योजना निर्माण, बजेट विनियोजन र कार्यान्वयन गर्नु आवश्यक रहेको उनी सुनाउँछन्। पहलमानी लगायतका सबै खेलकुदलाई उजागर गर्नुपर्छ। खेलकुद हाम्रो देशको गहना हो। यो गहाना नरहने हो भने हाम्रो राष्ट्रको सुन्दरता नै हराउँछ, विदेशमा रहेका युवाहरूबाट सहयोग संकलन गरेर पहलमानी आयोजना गरेको बताउँदै उनले थपे, हराउँदै र सेलाउँदै गएको पहलमानीलाई जागृत गराउन सबै लाग्नुपर्छ। खेल हेर्न पुगेका मधेस प्रदेश सरकारका भौतिक पूर्वाधारमन्त्री सरोज यादवले रैथाने खेल संरक्षणका लागि युवाहरूले गरेको प्रयासलाई प्रशंसा गरे। मधेसको कुस्ती हाम्रो सम्पत्ति हो। यसले राष्ट्रिय तथा अन्तर्राष्ट्रिय जगतमा हामी सबैको मान, सम्मान बढाइरहेको छ, उनले भने, मधेस प्रदेश सरकारले कुस्तीलाई विकास गर्छ। नेपालमा यो प्रख्यात छ तर उजागर भएको छैन। पहलमानीलाई संरक्षण र विकासका लागि विशेष प्राथमिकतामा राखेर योजना बनाउँछौं। सागमा कुस्तीले पाएको त्यो अखडा नेपाली खेलाडीले सन् १९८८ देखि अन्तर्राष्ट्रिय स्तरको कुस्ती प्रतियोगितामा सहभागिता जनाउने अवसर पाएका थिए। सन् १९८८ मा पाकिस्तानमा भएको दक्षिण एसियाली खेलकुद प्रतियोगिता(साग) बाट नेपाली कुस्ती खेलाडीले अन्तर्राष्ट्रिय स्तरको अखडामा इन्ट्री पाएका थिए। त्यो बेला सप्तरीका कासिन्द्र यादव र श्याम मण्डलले नेपालको तर्फबाट कुस्ती खेलमा सहभागिता जनाएका बताउँछन् नेपाल कुस्ती संघका अध्यक्ष प्रकाशकुमार कुसारी। सन् २०२३ मा चीनमा भएको १९औं एसियाली खेलकुद प्रतियोगितामा पनि नेपाली कुस्ती खेलाडीले ४ः३५ सेकेन्डसम्म अखडामा टिकेर राम्रो प्रदर्शन गरेका थिए। त्यसअघि नेपालले आयोजना गरेकोे १३ औं साग अन्तर्गतको विभिन्न खेलमध्ये कुुस्ती प्रतियोगिता जनकपुरधाममा भएको थियो। जहाँ नेपालको तर्फबाट विभिन्न विधामा १४ जना खेलाडी सहभागी भएका थिए। १ थान स्वर्ण, ५ थान रजत र ७ थान कास्थ पदक गरी १३ वटा पदक हात पारेका थिए। जसमा मधेसकै कुस्ती खेलाडीहरूको वर्चश्व थियो। पहलमानीले मधेसलाई देशविदेशमा चिनाएको छ। देशमा संघीयता आए पनि मधेसको पहिचान पहलमानीको संरक्षण, सम्बद्र्धन, प्रचार र विकासका लागि सरकारी तहबाट जुन ढंगले काम हुनुपथ्र्यो भएको छैन। स्थानीय सरकारले विशेष प्राथमिकतामा राखेर रैथाने खेलकुद संस्कृतिलाई विकास गर्न योजना निर्माण, बजेट विनियोजन र कर्यान्वयन गर्नु आवश्यक छ। बलिराम यादव, अध्यक्ष, असल नागरिक युवा क्लब देशभरिमा ३३ जना अन्तर्राष्ट्रियसहित कम्तिमा ७ सय कुस्ती खेलाडी छन्। कुस्तीमा विशेष गरी मधेस प्रदेशको दबदबा हुने गरेको कुस्ती संघका अध्यक्ष कुसारी सुनाउँछन्। पूर्वदेखि पश्चिम तराईसम्म कुस्ती खेल हुन्छ। तर, मधेस प्रदेशको धनुषा, सिरहा, सप्तारी, महोत्तरी, सर्लाही, रौतहट, बारा, पर्सा जिल्लाका टोल टोलमा कुस्ती अखडा छ, उनी भन्छन्, कुस्ती मधेसको खेल मात्रै नभएर यो त्यहाँको जीवन संस्कृति नै हो। चार्डपर्व, मेलापात, महोत्वसमा कुस्ती प्रतियोगिता हुन्छ। यस अर्थमा भन्ने हो कुस्ती मधेसको एक आकर्षण पनि हो। तर, पुराना लिडरहरूले ध्यान नदिँदा यसको संरक्षण, विकास र अन्तर्राष्ट्रिय स्तरमा प्रचारप्रसारमा कमी रह्यो। उनका अनुसार खेलाडीहरूलाई प्रशिक्षकको कमी छ। कुस्ती खेलका लागि देशभरि १० जना निर्णायक चाहिएको छ। उनले भने, एउटा जिल्ला, एउटा प्रशिक्षक राख्ने तयारी गरेका छौं। प्रत्येक स्थानीय तहमा प्रशिक्षक तयार गर्ने योजना छ। कुस्तीमै भविष्य छ, यसलाई व्यावसायिक बनाउनुपर्छ। खेल खेलेर बाँच्न सकिन्छ भन्ने माहौल खेलाडीका लागि चाहिएको उनी औंल्याउँछन्। विदेशमा प्राथमिक तहबाटै कुस्ती खेलाइन्छ, पढाइन्छ। तर, नेपालमा त्यस्तो छैन , उनले भने।"
धोती गहना कि गाली !,"जनकपुरधाम : धोती, कुर्ता, पाइजामा महिलाले लगाउने सुल्टो सारी मिथिलाञ्चल र तरार्ई मधेस क्षेत्रको पहिचानसँग जोडिएको आभूषण (वस्त्र) हो। मिथिलाको विशिष्ट पहिरन धोती भए पनि पछिल्लो समयमा एउटा खास समुदायलाई होच्याउने, गिज्याउने, मजाक उडाउने प्रवृत्ति बढेको पाइन्छ । धोती शब्दको प्रयोग गरेर मधेसी समुदायलाई अपहेलित महसुस गराउने कार्य दुर्भाग्यपूर्ण हो। मधेस प्रज्ञा प्रतिष्ठानका अध्यक्ष डा रामभरोष कापडी भ्रमर ले जानेर होस् या नजानेर धोतीको महत्व बुझ्दै नबुझी एउटा ठूलै समुदायले पहिरनका रूपमा प्रयोग गर्दै आइरहेको पौराणिक वस्त्रको नाउँमा धोतीलाई गालीका रूपमा प्रयोग गरिनु दुःखद भएको बताए । विश्वकै सबैभन्दा प्राचीन पोसाकका रूपमा एउटा वस्त्र हो धोती। सबैभन्दा लामो र सबैभन्दा पुरानो पौराणिक पोशाकमा यसलाई गणना गर्ने गरिन्छ। संस्कृतको धीत शब्दबाट आएको धोती नौ गज लामो, अढाइ गज चौडा, नसिएको आयातकार कपडाको एउटा टुक्रा हो यो। यसको पहिरन प्रारम्भ कहिलेदेखि भयो भन्ने निश्चित नभए तापनि देवी देवता, ऋषि मुनिहरूको पहिरनमा धोती नै देखिएको हुँदा यो वस्त्रको महिमा गान हुनुपर्नेमा जातीय विभेदको हिंसाका रूपमा प्रयोग गरिनु मानसिक दरिद्रताको पाराकाष्ठा भएको डा कापडीको बुझाइ छ। शासक वर्गले राज्यको पहुँच नभएका वर्गको जातजाती, भाषाभाषीको पहिचानलाई ओझेलमा पारेको साहित्यकार डा राजेन्द्रप्रसाद विमल बताउँछन्। शासक वर्गको आभूषण, खानपान, भाषा, साहित्यको धेरै चर्चा गरिन्छ। तलो वर्गमा आफ्नो परम्परा, खानपान, बाजागाजा, संस्कारसंस्कृति, रहनसहनको संरक्षण र सम्बर्द्धन गर्ने नेतृत्वको अभावले यस्तो बीउ उम्रिने मौका पाएको उनी सुनाउँछन्। उनी भन्छन्, तलो वर्गले धारण गर्ने संस्कृति, संस्कार, भाषा, साहित्यप्रति हिनताबोध गर्ने बीउ रोपियो। डा विमलका अनुसार काठमाडौंंमा मधेसीहरू धोती, कुर्ता, गम्छा लगाएर हिँड्न हिनताबोध गरिरहेको अवस्था छ। यस्ता वस्त्र धारण गर्नेहरू आफूलाई जोकर बुझ्न बाध्य छन्। तर, नयाँ युवापुस्ताले आफ्नो पहिचान संरक्षण, प्रचारप्रसारमा जुट्न अब ढिला गर्न नहुने डा विमलको बुझाइ छ। मधेसका कुनै पनि मधेसी काठमाडौंं जाँदा वा सिंहदरबार छिर्दा धोती, कुर्ता गम्छा वा पाइजामा कुर्ताको मुरेठ्ठा बाँधेर पस्दा धोती भनेर होच्याइन्छ। यसले गर्दा मधेसमा धोती, कुर्ता वा पाइजामाको मौलिक पोसाक हिनताबोध गर्नेहरूलाई मनोवल उच्च पार्न राख्न संस्कृतिक रूपमा आफ्नो मौलिक पहिचान र पहिरनको प्रदर्शन गरेको अभियानका संयोजक मोहन महतो कोइरीले बताए। उनले भने, पहडिया मूलका त्यो पनि काठमाडौंंका केही खस मानसिकता भएका व्यक्तिहरूबाट धोती, कुर्ता वा धोती पाइजामा लगाउनेप्रति घृणा जगाउने प्रयास भयो। अपहेलित गरियो। अपहेलना गर्न लगाइयो जसले गर्दा सर्ट, पेन्ट लगाउने युवा पुस्ता बढे। संस्कृतिक तथा धार्मिक पोसाक धोती, कुर्ता र गम्छा लगाउनेमा हिनताबोध भइरह्यो। यसलाई चिर्नका लागि पछिल्लो समय आफ्नो पहिरनप्रति गौरव गर्दै हामी युवाहरूले संस्कृतिक, धार्मिक तथा परम्परागत पोशाक जोगाउन अभियान चलाइरहेका छौं। धोती, कुर्ता, गम्छा लगाएर हिँड्दैमा हामी अशिक्षित र तुच्छ वर्गका होइनौं। ढाका टोपी लगाउँदैमा राष्ट्रबाद झल्किँदैन दोहोरी गीतको भाका नबुझ्दा गँवार भइँदैन। कहिले नदेखेको डाँफे र लालीगुराँस मधेसको पहिचानसँग गाभ्न सकिँदैन। झिन्झिया नृत्य हाम्रो संस्कृति झल्काउने गरेको मधेस प्रदेशका सभामुख रामचन्द्र मण्डलको भनाइ छ। उनी भन्छन्, मधेसमा रहेको व्यापक सोचाइबाट उत्पादित मधेसीलाई सधैंं अपहेलना गरिन्छ। सधैंं सुरक्षाकर्मी र प्रशासनबाट भयभित भएर बाँच्न सकिन्न। बुद्ध नेपालमा जन्मेको भनेर चिनाउँछौं। तर, हामीसँग राष्ट्रवाद र देशभिक्रको शंकाले नेपाली नागरिक भएको प्रमाण खोजिन्छ। यदि यी जम्मैलाई नेपाली पहिचान बनाउने हो भने, हामीले आफ्नो सोचमा परिवर्तन ल्याउनुपर्छ। राजनीतिज्ञ प्रफल्लराज घिमिरेले संस्कृतिको रक्षा हुने ब्राह्मण एवं हिन्दु धर्मावलम्बीहरूले लगाउँदा संस्कार हुने अनि धोती मधेसी, थारू, जनजाति, आर्य आदिले लगाउँदा होच्याउने मानसिक दरिद्रताको परकाष्ठा भएको टिप्पणी गरे। कसैलाई कुनै समुदायलाई लक्षित गरेर होच्याउनुभन्दा पहिले नेपालको भूगोल, विभिन्न क्षेत्रको जलवायु, धर्म संस्कृति एंव परम्परागत आधारमा लगाइने भिन्नभिन्न प्रकारका पोसाकमध्येको घोती पनि एउटा पवित्र सात्विक सनातन नेपाली पोसाक हो। नेपालमा विशेष गरेर तरार्ईमधेसमा मैथिली, ब्राह्मण आदिवासी, जनजाति, थारू, मगर तथा मधेसी समुदायले लगाउने प्रमुख वस्त्र नै हो धोती। अइबेर के छठीघाट, अपन संस्कृतिक वस्त्रके साथ भन्ने नाराका साथ मधेसका युवायुवतीहरूले रैथाने वस्त्रको प्रदर्शन गरेका छन्। छठ पर्वमा विशेष रूपमा संस्कृतिक वस्त्र लगाएर सहभागी हुन उनीहरूले सबैमा अपील गर्दै छठ घाटमा आफ्नो पारम्परिक वस्त्र लगाएर जान र सभ्यता संस्कृतिलाई जोगाउन अपील गरेका हुन्। अइबेर के छठीघाट, अपन संस्कृतिक वस्त्रके साथ भन्ने नारा सार्वजनिक गरि जनकपुरधामको ऐतिहासिक तथा धार्मिक महत्वको जानकी मन्दिर परिसरमा संस्कृति वस्त्र प्रदर्शन गरेका हुन्। मधेस र मिथिलाञ्चलको पहिरनलाई जगेर्ना गर्नुका साथै प्रचारप्रसारको उद्देश्यले मधेस तथा कोशी प्रदेशका युवाहरूले धोती कुर्ता तथा साडी पहिरनमा सजिएर वस्त्र पहिचान गराउन जनकपुरधाममा प्रदर्शन गरे। पछिल्लो समय युवाहरूमा मिथिलाको मुख्य पोशाकका रूपमा रहेको धोती कुर्ताप्रति बढ्दै गइरहेको वितृष्णा कम गर्ने उद्देश्यले युवाहरूले जनकपुरधाममा पुरुषले धोती कुर्ता तथा नारीले सुल्टो सारी लगाएर निस्किएका हुन्। अइबेर के छठीघाट, अपन संस्कृतिक वस्त्रके साथ अभियानको मुख्य नेतृत्वकर्ता मोहन महतो कोइरीले विगत ५ वर्षदेखि अभियान चलाउँदै छठ घाटको तयारी रहेको बताए। उनले आउन लागेको मिथिलाको पर्व छठको समयमा धोती कुर्ता लगाएरै छठको घाटमा पुग्न अपिलसमेत गरे। युवतीहरूमा साडीप्रति आकर्षण रहे पनि साडी लगाउने तरिकामा आधुनिकताले छोइरहेको प्रति सहभागी विनिता महतोले दुःख व्यक्त गरिन्। उनले युवतीहरूलाई हाम्रा पुर्खाले जसरी लगाउँथे त्यसरी नै सुल्टो सारी लगाउन आग्रह समेत गरिन्। विनिताले सबैलाई सीधा पल्लामा साडी लगाउन आग्रह गरिन्। के हो धोती ? धोती भन्नाले पारम्परिक नेपाली तथा भारतीय पहिरनलाई बुझिन्छ। जुन मुख्यतया पुरुषहरूले लगाउँछन्। यो लामो कपडाको टुक्रा हो। जसलाई कम्मरमा बेरेर खुट्टाको बीचबाट निकालेर कसिन्छ। धोती विशेष गरी धार्मिक तथा संस्कृतिक कार्यक्रमहरूमा लगाइन्छ। मिथिला मधेस क्षेत्रमा पुरुषहरू धोती वस्त्र लगाउँदा कमरमा पछाडिपट्टिबाट धोतीको एक भागलाई विशेष प्रकारले पट्याएर घुसार्ने गर्छन्। यसरी पट्याउने कार्यलाई कोचिआएन अर्थात् कोँचा भनिन्छ। धोतीको घुसारिने भागलाई ढेका तथा घुसारिने कार्यलाई खोसबु भनिन्छ। यसरी धोतीको यो ढेका भागको स्थान पिँठ्युको तलो भागमा हुने गर्छ। यसलाई एक प्रकारको शुद्ध सरल पोसाकका रूपमा लिइन्छ। हिन्दू धर्ममा कुनै धार्मिक काममा शुद्ध पोसाकको पर्यायवाची शब्द धोती हुन्छ। यो केवल एउटा पोसाक बाहेक ज्यादा केही पनि होइन। लाउन सहज र सरल भएकाले देशको भौगोलिक अवस्थाअनुसार धेरै गर्मी हुने क्षेत्रमा ज्यादा प्रयोगमा ल्याउने कुरा स्वाभाविक नै भयो। जसले जति बढी प्रयोगमा ल्यायो, त्यति नै त्यो पोसाकप्रतिको मोह हो।"
पर्यटन व्यवसायी बसन्त मिश्रको निधन,काठमाडौं : पर्यटन व्यवसायी बसन्त मिश्रको निधन भएको छ। उपचारका क्रममा उनको आज बिहान निधन भएको हो। केही दिनअघि डेंगु संक्रमण भएपछि नर्भिक अस्पतालमा भर्ना भएका व्यवसायी मिश्रको उपचारकै क्रममा निधन भएको पारवारिक स्रोतले जनाएको छ। टेम्पल टाइगर ग्रुप अफ कम्पनीक अध्यक्ष मिश्र लामो समयदेखि पर्यटन क्षेत्रमा आवद्ध थिए। उनी नेपालमा 'वाइल्ड लाइफ टुरिजम' का पायोनियर मानिन्छ। उनी नेपाल पर्यटन बोर्डका संस्थापक मध्येका एक हुन्। नेपालमा पर्यटनको प्रवर्द्धनका लागि विभिन्न अन्तर्राष्ट्रिय तथा राष्ट्रिय क्षेत्रमा महत्वपूर्ण योगदान पुर्याएका छन्। उनको आजै पशुपति आर्यघाटमा अन्त्येष्टि गरिने जनाइएको छ। मिश्रका श्रीमती र एक छोरा छन्।
