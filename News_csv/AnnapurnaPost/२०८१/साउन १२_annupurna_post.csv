शीर्षक,विवरण
"लचिलो मौद्रिक नीति : सेयर, निर्माण र बैंकिङ क्षेत्र उत्साहित","काठमाडौं : सर्वत्र चासो थियो मौद्रिक नीति कस्तो आउला ? नहोस् पनि किन ? दुई ठूला दल सत्तामा, झन्डै दुईतिहाइको सरकार। अनि, उनीहरूको घोषणा थियो अर्थतन्त्र चलायमान बनाउने, देशलाई विकास र समृद्धितर्फ लैजाने। अर्को पनि चासो थियो राष्ट्र बैंकका गभर्नर महाप्रसाद अधिकारीको कार्यकालको अन्तिम मौद्रिक नीति थियो। त्यसैकारण सबैको ध्यान आर्थिक वर्ष २०८१०८२ को मौद्रिक नीतिमा थियो। मूच्र्छित अर्थतन्त्रलाई पुनर्जीवन दिने मौद्रिक नीतिको अपेक्षा गरिएको थियो। नेपाल राष्ट्र बैंकका गभर्नर अधिकारीले शुक्रबार मौद्रिक नीति सार्वजनिक गरे। सजगतापूर्वक लचिलो मौद्रिक नीति ल्याए। केही नयाँ व्यवस्था ल्याए। केहीमा संशोधनपरिमार्जन गरे। सेयर बजार, निर्माण व्यवसायी तथा बैंक तथा वित्तीय संस्थाका लागि लचिलो नीति घोषणा गरे। अर्थतन्त्र चलायमान हुने र मुलुकमा विकासले गति लिने उद्घोष पनि गरे। सहज मूल्य र बाह्य क्षेत्रको स्थितिलाई मध्यनजर राखी अर्थतन्त्रलाई गतिशील बनाउन सजगतापूर्ण लचिलो मौद्रिक नीतिको कार्यदिशालाई निरन्तरता दिइएको गभर्नर अधिकारीले बताए। यद्यपि यसअघि नै उनले बजार अनुकूल लचिलो मौद्रिक नीति ल्याउने संकेत पनि दिएका थिए। हुन त उनको यो कार्यकालको अन्तिम वर्ष हो, यसैले पनि विवादित हुन चाहेनन्। अझ भन्नुपर्दा अहिलेको गठबन्धन सरकार, अर्थमन्त्री र गभर्नरको ट्युनिङ मिलेकाले लचिलो मौद्रिक नीति आउने आकलन गरिएकै थियो। मुलुकको अर्थतन्त्रलाई गतिशील दिन आवश्यक थियो। यसका लागि उत्पादनशील क्षेत्रतर्फ कर्जा प्रवाह र कर्जाको गुणस्तर सुधारमा जोड दिँदै वित्तीय स्थायित्व कायम हुने गरी नियामकीय व्यवस्थाहरू तर्र्जुमा गरिएको छन्। समष्टिगत आर्थिक स्थायित्वमा प्रतिकूल असर नपर्ने गरी कर्जा प्रवाहलाई सहज बनाउन मौद्रिक नीति र नियामकीय नीतिहरूबीच तादात्म्यता कायम गरिएको गभर्नरको भनाइ छ। गभर्नर अधिकारीले भने, मौद्रिक नीतिको कार्यान्वयनबाट मूल्य तथा बाह्य क्षेत्र स्थिरता र वित्तीय स्थायित्व कायम भई समष्टिगत आर्थिक स्थायित्व प्रवद्र्धन हुने, वित्तीय मध्यस्थता प्रभावकारी हुने, वित्तीय समावेशीकरण बढ्ने, भुक्तानी प्रणाली थप आधुनिक, सुरक्षित र भरपर्दो हुने तथा नेपाल सरकारले लिएको आर्थिक लक्ष्य हासिल गर्न सहयोग पुग्ने अपेक्षा गरिएको छ। केन्द्रीय बैंकले आर्थिक वर्ष २०५९६० देखि प्रत्येक वर्ष मौद्रिक नीति जारी गर्दै आएको छ। अघिल्लो वर्ष जारी गरिएका नीतिगत व्यवस्थाको समीक्षा एवं चालु आर्थिक वर्षका लागि प्रस्तावित नीतिहरूको औचित्य र विश्लेषणसहित मौद्रिक नीतिका साथै नियामकीय, विदेशी विनिमय र भुक्तानी प्रणालीसँग सम्बन्धित नीतिगत व्यवस्थाहरू समावेश गरी आर्थिक वर्ष २०८१०८२ को मौद्रिक नीति तर्जुमा गरिएको छ, गभर्नर अधिकारीले भने। मौद्रिक नीतिमा भएका परिवर्तन र संशोधित व्यवस्थाबाट सेयर लगानीकर्ता, निर्माण व्यवसायी र बैंकरले खुसी व्यक्त गरेका छन्। नेपाल निर्माण व्यवसायी महासंघका अध्यक्ष रवि सिंह राष्ट्र बैंकले तीन वर्षअघि नै ल्याउनु पर्ने नीति बल्ल अहिले आएको बताउँछन्। पुँजीको अभाव झेलिरहेको निर्माण क्षेत्रले राहत महसुस गर्ने उनको भनाइ छ। नेपाल बैंकर्स संघका अध्यक्ष सुनील केसी एक वर्षयता अर्थतन्त्रमा देखिएका समस्या सम्बोधनका लागि मौद्रिक नीति सराह्रनीय भएको बताए। यस्तै अर्का बैंकर नबिल बैंकका नायब प्रमुख कार्यकारी अधिकृत मनोज ज्ञवाली समग्रमा मौद्रिक नीति आफ्ना सीमाभित्र रहँदै बजार, व्यवसायी, बंैकिङ र सरकारको अपेक्षाअनुसार खुकुलो हुँदै आएको बताउँछन्। उनका अनुसार यसले आर्थिक क्षेत्रको मनोबल उठाउन सहयोग गर्नेछ। सजगतापूर्ण लचिलो मौद्रिक नीति, अर्थतन्त्र चलायमान बन्ने अपेक्षा निजी क्षेत्रमा देखिएका सबै समस्या मौद्रिक नीतिबाट मात्रै समाधान नहोला  चन्द्रप्रसाद ढकालअध्यक्ष, नेपाल उद्योग वाणिज्य महासंघ (एफएनसीसीआई) मौद्रिक नीतिका अधिकांश व्यवस्था स्वागतयोग्य छन्। तर सर्कुलर कसरी आउँछ भन्ने हो। सरसर्ती हेर्दा निर्माण व्यवसायी, बैंक र ऋणीहरूलाई सहज हुने हिसाबले मौद्रिक नीति आएको देखिन्छ। निजी व्यवसायीहरूका केही मागहरू सम्बोधन भएको देखियो। निर्माण क्षेत्र विशेष प्राथमिकतामा परेको छ। यसलाई राम्रो मान्नु पर्छ। कर्जा विस्तार पनि अघिल्लो वर्ष ५६ प्रतिशत हाराहारीमा मात्रै भएको थियो। अहिले साढे १२ प्रतिशतको लक्ष्य छ। मौद्रिक नीतिले अहिलेको स्थिति सहज बनाउन खोजेको देखिएको छ। अझ निर्देशनले अब स्पष्ट पार्ला। निजी क्षेत्रमा देखिएका सबै समस्या मौद्रिक नीतिबाट मात्रै समाधान नहोला। यद्यपि मौद्रिक नीतिममार्फत हुने सहजता भने हाम्रो अपेक्षा नै हो। अर्थतन्त्र र बैंकिङ क्षेत्रमा भएको समस्या पहिचान गरेको छ सुनील केसीअध्यक्ष, नेपाल बैंकर्स संघ (एनबीए) समग्रमा आवश्यकताको सम्बोधन भएको छ। विगत १ वर्ष, ६ महिनायता अर्थतन्त्रमा समस्या देखिएको छ। बजारमा माग घटेको छ। धेरैको आत्मविश्वास घटिरहेको छ। मौद्रिक नीति अलिकति खुल्ला रूपमा आएको छ । यसो हुँदा सबैलाई सकारात्मक सोच, मनोबल बढाउन मद्दत गर्ने देखेका छौं। यसले भोलिका दिनमा आर्थिक क्षेत्र चलायमान बनाउन बैंकिङलगायतका माध्यमबाट अघि बढ्न खोजिएको छ। बैंकिङ क्षेत्रमा अहिले मुख्यतः ३४ ओटा समस्या छन्। तरलता घटबढ भइरहने, लगानीयोग्य पुँजी बढी भएको अवस्थामा कर्जावृद्धि भएको छैन। बैंकहरूको समग्र खराब कर्जाको आकार बढेको छ। अर्थतन्त्रमा आएको प्रभावका कारण बैंकको नाफा पनि लगातार घट्दै गएको छ। यस अवस्थामा राष्ट्र बैंकले मौद्रिक नीतिले अर्थतन्त्र र बैंकिङ क्षेत्रमा भएको समस्या पहिचान गरेको देखिन्छ। राधा पोखरेलअध्यक्ष, नेपाल पुँजीबजार लगानीकर्ता संघ यस वर्षको मौद्रिक नीति ३ वर्षमा पहिलोपटक सेयरबजारमैत्री आएको छ। अहिले लगानीकर्ताहरू उत्साहित छन्। हामीले दिएअनुसारका सबै सुझाव नसमेटिए पनि संस्थागत लगानीकर्ताहरूले लिने मार्जिन प्रकृतिको सेयर कर्जाको क्याप खुला गरिनु स्वागतयोग्य छ। यसो हुँदा दीर्घकालीन रूपमा चालु आवको मौद्रिक नीतिले राम्रै गर्छ। किनभने बजार घटबढ गराउन यसको भूमिका ठूलो रहन्छ। यसले गर्दा भोलिका दिन राम्रो हुने आशा गरिएको छ। यसै पनि नयाँ नेतृत्वको सरकार आएपछि सेयरबजार छाएकै छ। लगानीकर्ताले नयाँ नेतृत्वलाई स्वागत गरेकै थिए। नेप्से परिसूचकले देखाइसक्यो। अझ मौद्रिक नीतिले राम्रो गर्नेछ। अनलराज भट्टराईबैंक विज्ञ मौद्रिक नीतिले नीतिगत दरलाई घटाएको छ। तर यो दर घट्दैमा कर्जाको ब्याजदरमा प्रसार हुँदैन। यसकारण राष्ट्र बैंकले आधारदरको गणनालाई अहिलेको प्रभावकारिता अध्ययन गरेर परिमार्जन गर्न खोजेको छ। तर, यसमा स्पष्ट भनिसकेको छैन। यो एकदमै सकारात्मक पाटो हो। कमसल कर्जाहरूको पुनर्संरचना गर्दा ६ महिनासम्म त्यही समूहमा राख्नुपर्नेलाई वाच लिस्टमा राख्न भनेको छ। यसले कर्जाको व्यवस्थापनमा सहजीकरण गर्छ। असल कर्जामा राख्ने प्रोभिजन सीमा घटाएकाले यसले करिब ५ अर्ब रुपैयाँ जति बैंकको नाफा थपिन जान्छ। निजी क्षेत्रमा जाने कर्जा वृद्धिदर साढे १२ प्रतिशत भनेको छ। यो भनेको अहिलेको भन्दा ६ खर्ब बढी कर्जा जानु पर्छ। कमलेशकुमार अग्रवालअध्यक्ष, नेपाल चेम्बर अफ कमर्स नेपाल राष्ट्र बैंकले सजगतापूर्वक लचक मौद्रिक नीति ल्याएको छ। बैंकदर र नीतिगत दर घटाइएकोले ब्याजदर घटाउन सहजता हुनेछ। निर्माण व्यवसाय क्षेत्रलाई पुनस्र्थापनाको लागि गरिएका व्यवस्थाहरू सराह्रनीय छन्। ड्राफ्टटीटीको माध्यमबाट वस्तु आयात गर्दा उपलब्ध हुने सटही सुविधाको विद्यमान सीमा अमेरिकी डलर ६० हजारबाट वृद्धि गरी १ लाख कायम गर्ने व्यवस्था सकारात्मक छ। असल कर्जामा गर्नुपर्ने विद्यमान १२० प्रतिशतको कर्जा नोक्सानी व्यवस्थालाई घटाएर ११ प्र्रतिशत कायम गरिनुपर्ने व्यवस्था सकारात्मक छ। घरजग्गा कारोबारमा ५० लाखभन्दा माथिको कर्जाको जोखिमभार शतप्रतिशत कायम गरिनुपर्ने एवं मूल्यांकनको सीमा ८०२० को रेसियो कायम गरिनुपर्ने माग पूरा हुन सकेन। रवि सिंहअध्यक्ष, नेपाल निर्माण व्यवसायी महासंघ यो मौद्रिक नीति २०७८ सालमै आउनुपथ्र्यो। अहिलेका व्यवस्थाबारे उहिल्यै गभर्नरलाई भनेका थियौं। निर्माण क्षेत्रमा पुँजीको अभाव छ। पुँजी प्रवाह नगरी निर्माण क्षेत्र चलायमान हुन सक्दैन। यो क्षेत्र चलायमान गर्न कम्तीमा निर्माण व्यवसायीहरूको कर्जाको २० प्रतिशत थप गरिदिन भन्दै आएका थियौं । त्यतिबेला कसैले गम्भीरतापूर्वक नलिँदा यसको परिणाम निर्माण व्यवसायीले पुँजीको अभावमा काम गर्न सकेनन्। हामीले काम गर्न नसक्दा निर्माणसँग जोडिएका अरु उद्योग पनि धराशायी भयो र बेरोजगारी बढ्यो। अहिले ३ वर्षपछि भए पनि यस्ता समस्या समाधान गर्न मौद्रिक नीति ढिलै भए पनि आएको छ। अब यो नीतिपछिको निर्देशन, कार्यविधि कस्तो आउँछ भन्ने हो।"
चीनबाट ६५ अर्बको सामान आयात,"रसुवा : गत आर्थिक वर्षमा रसुवागढी नाकाबाट रु ६५ अर्ब २२ करोड ६३ लाख बराबरको चिनियाँ सामग्री नेपाल आयात गरिएको छ। गत आवमा कम परिमाण देखाउने व्यापारीबाट रु ६१ करोड ६० लाख जरिवाना गरिएको प्रमुख भन्सार अधिकृत पाठकले जानकारी दिए। बस, कार, ट्रक, टाइसाइकल, भ्यानसमेतका सवारीसाधन आयात भएका थिए। गत आवमा सात हजार तीन सय ७७ चिनियाँ सवारीसाधन आयात भएका थिए। सोमध्ये तीन सय ४५ इन्धनबाट चल्ने र सात हजार ३२ वटा भने विद्युतीय सवारीसाधन रहेको अभिलेखकर्ता कम्प्युटर अधिकृत निर्मल कँडेलले बताए। गत वर्ष आयात भएका सवारीसाधनको मूल्य १९ अर्ब ५७ करोड ४५ लाख रहेको भन्सारको तथ्याङ्कमा उल्लेख छ। आव २०७९८० मा एक हजार सात सय मात्र सवारीसाधन आयात भएका थिए। आव २०८०८१ को भन्सार शुल्क, जरिवाना, भ्याटसमेतको रु २० अर्ब ३६ करोड ९७ लाख ८२ हजार असुल भई राज्यकोषमा दाखिला भएको भन्सार कार्यालयले जनाएको छ। रासस"
अहिंसा : सुख प्राप्तिको एउटा मार्ग,"जसरी भोलिको दिन सधैं हुन्छ तर कहिल्यै आउँदैन। त्यसरी नै खुसीको अपेक्षा सधैं हुन्छ तर भोलिको दिन झैं सरिरहन्छ। संसारमा सबैले खुसी मन पराउँछन् र खुसी हुन चाहन्छन्। मान्छेले खुसी हुनकै लागि धन सम्पत्ति आर्जन गर्छ। आफूसँग अनेक सुखसहेलका माध्यम सामग्रीहरू हरसम्भव जोड्ने प्रयत्न गर्छ। खुसी भई रमाउन आफन्त साथीभाइ इष्टमित्रसँग नाता जोड्दै र तोड्दै आपसमा लेनदेन सहयोग आदानप्रदान गर्ने गर्छ। यसरी आफ्नो उमेर सँगसँगै र समयको बहावसँगै मानिस निरन्तर खुसीको लालसामा हरेक नयाँ दिनको तलास गरिरहेको हुन्छ। जसरी भोलिको दिन सधैं हुन्छ तर कहिल्यै आउँदैन। त्यसरी नै खुसीको अपेक्षा सधैं हुन्छ तर भोलिको दिन झैं सरिरहन्छ। संसारमा खुसी व्यक्ति पाउन साँच्चिकै गाह्रो छ। बरु खुसी पाउने आसमा उसले गरेका विविध कर्मको बोझ सो व्यक्तिमा ऋण झैं थपिँदै र थपिँदै गइरहेको हुन्छ। खुसीको गन्तव्यमा लागिरहँदा उसले गरेका व्यवहार र कर्मले उसलाई जीवनको उत्तरार्धमा झनै बेखुसी बनाइदिन्छ। खुसी त नटुंगिने गन्तव्य र सीमाविहीन चिज रहेछ। उदाहरणका लागि खुसीलाई कचौराभरि सम्झ्यो भने कचौरा जत्रै गाग्री जत्रो सम्झ्यो भने गाग्री जत्रै समुद्र जत्रो सम्झ्यो भने समुद्र, आकाश सम्झिए आकाश र त्योभन्दा पर सम्झिए अझ पर कहिल्यै तृप्त नहुने अतृप्त रहेछ। मनुष्यसँगै यस धर्तीमा जीवजन्तु पशुपक्षी सबै बाँचिरहेकै छन्। तिनीहरू कति खुसी छन् वा छैनन् भन्ने कुराको यकिन त गर्न सकिँदैन तर ती बाँच्नका लागि मात्र संघर्ष गरिरहेका छन्। आजको भन्दा पनि अहिलेको भोक कसरी मेटाउने भन्ने विषयमा मात्र तल्लीन देखिन्छन् र भोलिको लागि कुनै संग्रह गरेका छैनन्। भोलिको बेवास्ता गर्ने प्राणीहरू पनि शदियौंदेखि बाँचिरहेका छन् र मनुष्यको भन्दा उनीहरूको संख्यात्मक गिन्ती धेरै छ। महाभारतमा भगवान् श्रीकृष्ण अर्जुनलाई उपदेश दिँदै भन्नुहुन्छ : जे भयो राम्रो भयो, जे हुँदैछ राम्रो हुँदैछ, जे हुन्छ त्यो पनि राम्रो हुन्छ, तिम्रो के गयो र तिमी रोइरहेका छौ, तिमीले के ल्याएका थियो र हरायो, तिमीले के पैदा गरेका थियौ र नष्ट भयौ, तिमीले जे लियौ यहीबाट लियौ तिमीले जे दियौ त्यहीबाट दियौ, जो तिम्रो आज छ हिजो कसैको थियो र भोलि कसैको हुनेछ। यस उपदेशलाई राम्रोसँग मनन गर्न सक्यो र शत्मार्गमा हिँड्न सक्यो भने पनि जे जति कुराले मनुष्यलाई दुःख दिइरहेको छ ती दुःखहरू नष्ट हुन्छन्। दुःख नष्ट हुनु भनेको सुखको मार्गमा चल्नु हो। मान्छेका आवश्यकताहरू कुनै न कुनै रूपमा पूरा भइरहेका हुन्छन् यदि पूरा हुँदैनन् त ती केवल चाहनाहरू मात्र हुन्। खुसी आवश्यकता पूरा हुनुलाई मान्नुपर्छ न कि चाहना। कतिपय मांशाहारी प्राणीहरूले आफ्नो जीविकोपार्जन गर्नका लागि अरूको शरीरमाथि आक्रमण गर्नुपर्ने बाध्यता छ। प्रकृतिमा देख्न सकिने गजबको कुरा के छ भने कुनै एक जीवले बाँच्न पनि अर्को जीवलाई आक्रमण गर्छ र आफ्नो जातिलाई बचाइराख्छ। उदाहरणका लागि बाघले जति नै भोक लागे पनि बाघलाई मारेर खाँदैन। यहाँनिर मानवले अन्य प्राणीबाट पनि जीवन जिउने कला सिक्नुपर्ने देखिन्छ। मानव सभ्यतालाई र इतिहासलाई वर्तमानदेखि भूतसम्म फर्केर हेर्ने हो भने मानवले अन्य जीवजन्तुको हत्या हिंसाले नपुगेर आफ्नै मानव समुदायको हत्या, हिंसा गरेको देखिन्छ। आखिर यो केका लागि जीवनयापन गर्नका लागि वा खुसीयाली ल्याउनका लागि बडो गम्भीर र सोचनीय विषय देखिन्छ। विश्वविजेता अलेक्जेन्डर महान, जुलियस सिजर वा अशोक जो कोही आफ्नो शरीरसम्म लान नसकेर गएको इतिहास छ। एउटा मनुष्य बालक, वयस्क र वृद्ध हुँदा समय र उमेरअनुसार सोच विचारहरू फरकफरक हुने गर्छन्। जीवनको अन्तअन्ततिर पुगेपछि हरेक व्यक्तिलाई सुखको खोजीमा आफूले गरेका विविध कर्महरू सम्झेर पश्चाताप र दुःख लाग्ने गर्छ। त्यही कुरा उमेर र क्षमता हुँदै बोध गर्न सकेको खण्डमा आफ्ना कर्महरू सुधार गरी पश्चाताप गर्नु पर्दैन थियो। मानिसको जीवनलाई गहिरिएर हेरौं। जब बच्चाको रूपमा मानिस जन्मन्छ तब उसलाई सुखदुःख केही कुराको ज्ञान हुँदैन। जब उसलाई भोक लाग्छ निद्रा लाग्छ वा कुनै असहज महसुस हुन्छ, त्यतिबेला ऊ रुन कराउन थाल्छ। जब उसको गाँस, बास र कपासको राम्रो प्रबन्ध हुन्छ। हाँसीखेली रहन्छ। वास्तवमा मानवका आवश्यकताहरू भनेका यति मात्र हुन्। तर जब त्यही बालक ठूलो हुँदै जान्छ, उसले यस समाजबाट नयाँ नयाँ चिज सिकिराखेको हुन्छ र थप चाहनाहरू महसुस गर्दै आफ्ना आवश्यकताहरू ठान्छ र ती आवश्यकताहरू पूरा गर्ने प्रयासमा तल्लीन हुन्छ। गाँस, बास र कपासमा खुसी भइरहेको ऊ खुसीयालीको नयाँ स्वरूप विलासी जीवनशैली र धनसम्पत्ति मानसम्मान जम्मा गर्ने कुरामा देख्छ। र सो प्राप्तिका लागि अनेक दौडधुप र जुक्तिहरू लगाउने गर्छ। यस धर्तीमा मानव भई सर्वश्रेष्ठ प्राणीको रूपमा जन्म लिन पाउनु नै सबैभन्दा ठूलो र खुसीको कुरा हो। सायदै यस धर्तीमा कुनै मनुष्य भोकै सुतेको होला नाङ्गै हिँडेको होला वा बेघर रहेको होला। यदि छ भने पनि मनुष्यकै कारणले रहेको छ। तर यस धरतीमा अन्य प्राणीहरूलाई ती कुराहरू सधैं भाग्यमा हुँदैन। जंगलको राजा मानिने सिंह पनि कैयौं दिनसम्म भोकभोकै बाँचिराखेको हुन्छ। बुद्धिजीवी प्राणी मानव भएर जन्मिसकेपछि सुख प्राप्तिका लागि वा जीवनलाई सहज बनाउन नयाँनयाँ सिर्जना र विकासको पथमा लाग्नु स्वाभाविकै हो। यस क्रममा विभिन्न उतारचढाव र द्वन्द्व हुने गर्छ। प्रसिद्ध वैज्ञानिक चाल्र्स डार्विनले स्ट्रगल फर सर्भाभल एन्ड सर्भाइभल अफ द फिटेस्ट भन्नुभएको छ। मानिस जन्मँदा र मर्दा एक्लो भइकन पनि सामाजिक प्राणी हो। समाजमा बस्दा रहँदा, बोल्दार व्यवहार गर्दा सामूहिक निर्णय र सबैलाई मान्ने हुने कार्यहरू गर्नुपर्छ। यो निकै कठिन कार्य पनि हो। किनभने जसरी हरेक व्यक्तिका अनुहार फरक छन् जुम्ल्याहा बच्चाका समेत हातका अंगुठा छाप फरक हुन्छ। त्यसरी नै मानिसको बुद्धि र सोचाइ फरकफरक हुन्छ। जब मानिसलाई आफूले सोचेजस्तो अरूले मान्दैन तब रिस उठ्न थाल्छ र डर धम्की त्रास आदिको उपयोग गरी सहमतिमा ल्याउने कोसिस गर्छ। जुन उसको लागि र अरूका लागि दुःखको कारण बन्ने गर्छ। जतिसुकै फरक सोच र धारणा भए पनि एउटै समाजमा रहने हुँदा समाजका नीति नियम र आस्थालाई सही दिमाग भएको व्यक्तिले स्वीकार गरेको हुन्छ। तसर्थ तिनै कुराहरूमा आधारित रही उचित तर्कको सहयोगले निर्णयबिन्दुमा पुग्नुपर्छ। यसका लागि बोली र व्यवहारमा नन्भायोलेन्स पद्धतिको उपयोग गर्नुपर्छ। नन्भायोलेन्स भनेको जस्तोसुकै परिस्थितिमा पनि तन, मन, धन, वचन र कर्मले अरूमाथि अन्याय नगरी हानिनोक्सानी नगरी शान्तिपूर्ण तरिकाले समाधानको बाटो निकाल्नु भनेर बुझ्न सकिन्छ। यो कार्य पूरा हुनको लागि लामो समय लाग्न सक्छ तर एक दिन अवश्य पूरा हुन्छ। तर चाँडो सहमतिमा ल्याउनका लागि भायोलेन्सको प्रयोग गरिएमा त्यसले अझ बढी समस्याहरू ल्याई दुःखका लागि थप कामहरू थपिदिन्छ। मनुष्य जगत् खुसी रहोस् भनेर हरेक धर्ममा अहिंसाको पालना गर भनेर पाठ सिकाइरहेको छ। भायोलेन्स विनाशको प्रतीक हो। जसरी आगोले आफ्नो बिरानो भन्दैन त्यसरी नै भायोलेन्सले एकछिनलाई अरूको विनाश गरेको देखिए पनि दीर्घकालमा आफ्नै विनाश गरेको हुन्छ। सुखलाई निरन्तरता दिन अवलम्बन गर्न सकिने धेरै उपायमध्ये आफ्नो जीवनलाई अहिंसात्मक तरिकाबाट निर्देशित गर्नु पनि एक महŒवपूर्ण कार्य हो। यो कार्य भनेजस्तो गर्न कठिन छ तर असम्भव भने छैन। परिपक्वको दिमाग भइसकेका व्यक्तिहरूलाई यो कुराको अभ्यास गर्न कठिन हुन सक्छ तर ससाना कलिला बालबालिकालाई अहिंसात्मक जीवनशैलीमा जिउने कलाको विकास गराउन सकियो भने उनीहरूलाई यही कुराको आदत भई सुखको मार्गमा चल्न सहज हुन्छ। यसरी आजका कलिला बालबालिकाबाट भोलिको समाजलाई अहिंसात्मक बनाउँदै खुसी व्यक्तिहरूको समाजको रूपमा रूपान्तरण गर्न सकिन्छ। जसरी चुरोट खाने व्यक्ति होस् वा रक्सी पिउने व्यक्ति वा कुनै कुराको लत लागेको व्यक्ति होस्। जस्तोसुकै परिस्थितिमा पनि उसले आफ्नो लतलाई निरन्तरता दिइरहेको हुन्छ। त्यसैगरी आफ्नो जीवनमा अहिंसाको लत लागेको व्यक्ति जस्तोसुकै परिस्थितिमा पनि आफ्नो अहिंसाको आदतलाई पूरा गरेरै छोड्छ। हत्या हिंसा आतंकले आक्रान्त भएको आजको परिवेशमा मानव समाजले अहिंसाको आदत पार्नु अति आवश्यक छ जुन सुख प्राप्तिका लागि ज्यादै महत्वपूर्ण हुन्छ।"
संविधान संशोधनको विषयमा जसपा नेपालले अन्तर्क्रिया गर्दै,"काठमाडौं : जसपा नेपालले आज संविधान संशोधनको विषयमा छलफल गर्ने भएको छ। मुख्य ठूला दल कांग्रेस र एमालेले संविधान संशोधन गर्ने सहमति गरेलगत्तै जनता समाजवादी पार्टी नेपालले संविधान संशोधनको सवालमा आज अन्तर्क्रिया गर्न लागेको हो। आज पार्टी केन्द्रीय कार्यालय बालकुमारीमा दिउँसो १ बजेदेखि अन्तरक्रिया कार्यक्रम गर्न लागिएको जसपा नेपालका नेता पूर्ण बस्नेतले जानकारी दिए। उनकाअनुसार अन्तरक्रिया कार्यक्रममा पार्टीका अध्यक्ष उपेन्द्र यादव, पार्टीका केन्द्रीय कार्यकारिणी सदस्य एवम् मधेस प्रदेशका पूर्व मुख्यमन्त्री लालबाबु राउतलगायत वक्ता रहेका छन्।"
कम्युनिष्ट पार्टीहरू एक हुनुपर्छ : वामदेव गौतम,काठमाडौं : नेकपा एकता अभियानका संयोजक वामदेव गौतमले नेपालमा सबै कम्युनिष्ट पार्टीहरू एक हुनुपर्ने बताएका छन्। पुष्पलाल स्मृति प्रतिष्ठानले शनिबार काठमाडौंमा आयोजना गरेको कार्यक्रममा गौतमले सवै कम्युनिष्ट दलहरू गम्भीर भएर एकताबद्ध हुनुपर्ने बताएका हुन्। शक्तिशाली कम्युनिष्ट पार्टी चाहिएको छ भने कुनै एक पार्टीले पहल लिनुपर्ने र बलियो कम्युनिष्ट पार्टीबाट मात्रै समाजवाद सम्भव भएको उनको भनाइ छ। उनले मञ्चमा रहेका अन्य कम्युनिष्ट नेताहरूलाई एउटै पार्टी बनाउनका लागि आफ्नो प्रस्तावलाई समर्थन गर्न आग्रहसमेत गरे। उनले यसअघि आफ्नो पहलमा कम्युनिष्ट एकता भएपनि दिगो हुन नसकेको बताए।
अनियमितामा संलग्न जो सुकैलाई कानुनी दायरामा ल्याउनुपर्छ : महामन्त्री शर्मा,"काठमाडौं: नेपाली कांग्रेसका महामन्त्री विश्वप्रकाश शर्माले अनियमितामा संलग्न जो सुकैलाई कानुनी दायरामा ल्याउनुपर्ने बताएका छन्। काठमाडौंमा आयोजित एक कार्यक्रममा उनले नेपाली कांग्रेस र नेपाल कम्युनिष्ट पार्टी (एमाले) बीच भएको सातबुँदे समझदारी अनियमिताको अन्त्यका निम्ति भएको बताएका हुन् । उनले इमान्दारीपूर्वक उक्त सम्झौता कार्यान्वयन गरेर जनतामा सुशासनको अनुभूति गराउनुपर्ने धारणा राखे। जनतामा आशा जगाउन आर्थिक अनियमितताका विषयमा कानुनअनुसार काम गर्न सम्बन्धित निकायलाई स्वतन्त्र छोडिदिनुपर्छ, सुशासन सबैको चासोको विषय भएकाले सबै फाइल विधिपूर्वक खुल्नुपर्छ,महामन्त्री शर्माले भने,यसले कोही व्यक्तिलाई गाह्रो पर्ला, कुनै पनि पार्टीलाई गाह्रो पर्दैन, कुनै पनि दलले भ्रष्टाचारका घटनामा संलग्नलाई बचाउन लाग्नुहुँदैन। संविधानमा नागरिकको ३१ वटा मौलिक हक उल्लेख गरेपनि व्यववहारमा कार्यान्वयन हुन नसकेको बताउँदै उनले त्यसको कार्यान्वयनका लागि काम गर्न सबैको साथ र सहयोगको आवश्यकता रहेको बताए। राससको सहयोगमा"
"कोशीको भागबन्डा काठमाडौंमा टुंगियो, कांग्रेस र एमालेले बराबरी मन्त्रालय लिने","विराटनगर : नेकपा एमाले र नेपाली कांग्रेसबीच कोशी प्रदेशमा मन्त्रालय भागबन्डा गर्ने विषयमा कुरो मिलेको छ। काठमाडौंमा शनिबार दुई दलका नेताबीच भएको बैठकले मन्त्रालयको भागबन्डामा सहमति जुटाएको हो। एमाले र कांग्रेसबीच संयुक्त सरकार गठन गर्ने तथा दुबै दलले बराबरी मन्त्रालय लिने गरी भागबन्डा टुंगिएको छ। कोशीमा कसले कतिवटा मन्त्रालय लिने भन्ने टुंगो नेताहरूले काठमाडौं पुगेर लगाएका हुन्। काठमाडौंमा सम्पन्न बैठकमा एमालेका तर्फबाट मुख्यमन्त्री एवं प्रदेश संसदीय दलका नेता हिक्मतकुमार कार्की, प्रदेशका आर्थिक मामिला तथा योजनामन्त्री रामबहादुर रानामगर र पार्टीका प्रदेश संसदीय दलका प्रमुख सचेतक रेवतीरमण भण्डारी तथा कांग्रेसबाट प्रदेश संसदीय दलका नेता उद्धव थापा, राष्ट्रियसभाका पूर्वसदस्य रमेशजंग रायमाझी र पार्टीका प्रदेश संसदीय दलका प्रमुख सचेतक गोपाल तामाङ सहभागी थिए। कोशी प्रदेशमा मुख्यमन्त्री तथा मन्त्रिपरिषद्को कार्यालयबाहेक ८ वटा मन्त्रालय छन्। प्रदेशका ८ वटा मन्त्रालयमध्ये एमालेले ४ र कांग्रेसले ४ वटा लिने सहमति भएको हो। कोशीमा एमाले नेतृत्वकै सरकारमा कांग्रेस सहभागी हुने छ। एमालेका प्रमुख सचेतक भण्डारीले एमाले र कांग्रेसबीच संयुक्त सरकार गठनको सहमति जुटेको जानकारी दिए। कोशीमा अब वर्तमान मुख्यमन्त्री हिक्मतकुमार कार्कीकै नेतृत्वमा कांग्रेससहितको नयाँ सरकार गठन हुने उनले बताए । भण्डारीका अनुसार एमालेले मुख्यमन्त्रीबाहेक ४ र कांग्रेसले ४ वटा मन्त्रालय लिने सहमति भएको छ। मोटामोटी सबै कुरामा छलफल भएर एकखालको सहमति भएको छ। दुई दलबीच खासै विवाद छैन। धेरै कुरा मिलिसकेको छ। सानातिना विषय छलफलबाटै टुंगिन्छ, उनले भने, कोशीमा अब संयुक्त सरकार बन्छ। यही साताभित्र सरकारले पूर्णता पाउँछ। अब एमालेको नेतृत्वमा कांग्रेससहितको नयाँ सरकार बन्ने हो। मूलभूत रूपमा त्यो कुराको टुंगो लागिसकेको छ। कांग्रेसका प्रमुख सचेतक तामाङले आलोपालो हिसाबले तत्काललाई ४ वटा मन्त्रालय लिएर एमाले नेतृत्वकै सरकारमा पार्टी सहभागी हुने बताए। कांग्रेसको प्रदेश कमिटीको कार्यसम्पादन समितिको सोमबार बस्ने बैठकले त्यसलाई औपचारिकता दिने उनको भनाइ छ। सोमबार पार्टीको प्रदेश कार्यसम्पादन समितिको बैठक बस्छ। उक्त बैठकले सरकारमा पार्टीको सहभागितालाई औपचारिकता दिन्छ, तामाङ भन्छन्, सरकारको नेतृत्वमा आलोपालोको कुरा हामीले राखेका छौं। आवश्यक छलफलपछि सबै कुराको टुंगो लाग्छ। कांग्रेसबाट बन्ने मन्त्रीको टुंगो चैं केन्द्रले लगाउने तामाङले बताए। दुई दलको छलफलमा कांग्रेसले सरकारको नेतृत्व पनि आलोपालो गर्नुपर्ने प्रस्ताव गरेको थियो। उक्त प्रस्तावमा छलफल भएपनि सहमति हुन बाँकी रहेको नेताहरुले बताएका छन्। नेताहरूका अनुसार आलोपालोको विषयमा केन्द्रको सहमति अनुसार अघि बढ्ने समझदारी भएको छ। एमालेका प्रमुख सचेतक भण्डारीले अब टुंगो लाग्न बाँकी रहेका विषयमा विराटनगरमै छलफल हुने बताए। उनका अनुसार आलोपालोको विषयमा केन्द्रीय नेतृत्वको निर्णय अनुसार अघि बढ्ने सहमति भएको छ। केही सानातिना कुराको निष्कर्ष विराटनगरमै हुने छलफलबाट निस्किने उनले बताए। कोशीमा नेकपा (माओवादी केन्द्र)ले शुक्रबार मात्रै सरकार छाडेको थियो। केन्द्रमा सत्ता गठबन्धन फेरबदल भएको लामो समयपछि माओवादी प्रदेश सरकारबाट बाहिरिएको हो। माओवादीले छाडेसँगै सरकारमा सहभागी हुन कांग्रेसलाई बाटो खुलेको छ। प्रदेशमा अब भौतिक पूर्वाधार विकास मन्त्रालय, स्वास्थ्य मन्त्रालय र पर्यटन, वन तथा वातावरण मन्त्रालय कांग्रेसले पाउने छ। यी मन्त्रालयमा यसअघि माओवादीका मन्त्री थिए। माओवादीले सरकार छाडेपछि ३ वटै मन्त्रालय मुख्यमन्त्री कार्कीले आफू मातहत राखेका छन्। कार्कीले आफू मातहत राखेको उद्योग, कृषि तथा सहकारी मन्त्रालय र एमालेका मन्त्री रहेको सामाजिक विकास मन्त्रालयमध्ये थप एउटा लिन कांग्रेसलाई प्रस्ताव गरेका छन्। कांग्रेसले भने खानेपानी, सिँचाई तथा उर्जा मन्त्रालयमा दाबी गरेको थियो। तर, त्यो मन्त्रालय एमालेले नछाड्ने भएको छ। त्यसो हुँदा माओवादीले छाडेका ३ सहित कांग्रेसले उद्योग, कृषि तथा सहकारी र सामाजिक विकास मन्त्रालयमध्ये एउटा पाउने छ। संसदीय समितिमा पनि सहमति दुई दलबीच संसदीय समितिको भागबन्डामा पनि सहमति जुटेको बताइएको छ। एमालेका प्रमुख सचेतक भण्डारी कुन समितिको सभापति कसले लिने भनेर मोटामोटी टुंगो लागेको बताउँछन्। कोशीमा ७ वटा विषयगत समिति समिति छन्। तीमध्ये एउटा प्रतिपक्षीलाई छाडेर एमाले र कांग्रेसले बाँकी समितिको सभापति बराबरी लिने गरी गरी भागबन्डा टुंगिएको उनले बताए। दुई दलबीचको सहमति कार्यान्वयन भएमा माओवादीले प्रदेशको सार्वजनिक लेखा समितिको सभापति पाउने छ। सार्वजनिक लेखा समितिको नेतृत्व प्रतिपक्षीलाई गर्न दिने संसदीय परम्परा छ । अन्य ६ वटा समितिको सभापति बराबरी लिने सहमति भएको भण्डारी बताउँछन्। समितिको सभापतिमा छलफल भएर मोटामोटी सहमति भएको छ, उनले भने, तर, एमाले र कांग्रेसले नेतृत्व लिने संसदीय समितिका बारेमा अहिल्यै भन्न मिल्दैन। समितिको नेतृत्वका विषयमा लगभग टुंगो लागिसकेको र केही दिनमा यो विषय सार्वजनिक गरिने भण्डारीले बताए। केन्द्रमा असार १७ गते एमाले र कांग्रेससहितको नयाँ सत्ता समीकरण बनेको थियो। तर, मुख्यमन्त्रीलाई दिएको समर्थन कायम राखेर माओवादी शुक्रबार मात्रै सरकारबाट बाहिरिएको हो।"
संविधान संशोधनका नाममा जनताको अधिकार खोस्न खोजिँदैछ : दाहाल,काठमाडौं : नेकपा माओवादी केन्द्रका अध्यक्ष पुष्पकमल दाहालले संविधान संशोधनका नाममा जनताको अधिकार खोस्न खोजिएको बताएका छन्। पुष्पलाल स्मृति प्रतिष्ठानले शनिबार काठमाडौंमा आयोजना गरेको कार्यक्रममा अध्यक्ष दाहालले संविधानको मूलभूत प्रस्तावनालाई बदलेर जनताको अधिकार खोस्न खोजिएको बताए। संसदको दुई ठूला दल मिलेर सरकार बनाउने विषय अस्वभाविक भएको भन्दै उनले अहिले दुई दलीय प्रणालीमा लैजाने उद्देश्यका साथ नयाँ गठबन्धन बनेको दाबी गरे। अध्यक्ष दाहालले संविधान संशोधनमा आफूहरूको विरोध नभएको तर संविधान संशोधनका नाममा प्रतिगमनतर्फ लैजाने प्रवृतिको विरोध गरेको बताए। उनले जनताको अधिकार रक्षा गर्नका लागि आवश्यक परे सडकमा जान पनि तयार रहेको बताए। दाहालले नेपालको समाजवादको आधारका लागि कम्युनिष्ट पार्टीको एकताको प्रयास निरन्तर गर्नुपर्ने बताएका थिए। एमालेभित्र पनि ठूलो देशभक्तहरूको पंक्ति अझै रहेको भन्दै उनले एमालेमा रहेका कम्युनिष्ट क्रान्तिकारीलाई एकताबद्ध गर्नका लागि चिन्तन मनन गर्नुपर्ने बताए।
कम्युनिष्ट नेताहरूमा सत्ताका लागि जस्तोसुकै सहकार्य गर्ने प्रवृत्ति देखियो : उपेन्द्र यादव,"काठमाडौं : जनता समाजवादी पार्टी नेपालका अध्यक्ष उपेन्द्र यादवले सत्ताका लागि जस्तोसुकै सहकार्य गर्ने प्रवृत्ति कम्युनिष्ट नेताहरूमा देखिएको बताएका छन्। पुष्पलालको जन्मशताव्दीको अवसरमा शनिबार काठमाडौंमा आयोजित कार्यक्रममा यादवले कम्युनिष्ट पार्टीका नेताहरूमा सत्ताका लागि जस्तोसुकै सहकार्य गर्ने प्रवृत्ति देखिएको बताए। उनले सत्ता, भत्ता, पैसा, पद नै साम्यवाद हो भन्ने ठानेर उनीहरूले राजावादी, कांग्रेस सबैसँग सहकार्य गरेको बताए। उनले सच्चा कम्युनिष्ट भन्नेहरूले भने अहिले पनि दुःख पाइरहेको जिकिर गरे। यादवले एउटा वर्ग समुदायले हालिमुहाली गरेर सत्ता आउने भए पनि समाजवाद आउन नसक्ने बताए। उनले मूलभूत मुद्दालाई केन्द्रित गरेर अघि बढ्ने नेतृत्वको अभाव, अवसरवादको चरम सीमाले गर्दा समाजवादको यात्रा कठिन देखिएको बताए।"
जनता समाजवादी पार्टी नेपालको केन्द्रीय समिति बैठक साउन २७ गतेबाट,काठमाडौं : जनता समाजवादी पार्टी नेपालले केन्द्रीय समिति बैठक बोलाएको छ। पार्टी अध्यक्ष उपेन्द्र यादवले साउन २७ गतेदेखि ४ दिन ललितपुरको थसी बैंक्वेटमा बस्ने गरी केन्द्रीय समिति बैठक बोलाएका हुन्।
नेपाल साहित्यकारहरूका लागि उर्वर भूमि हो : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपाल साहित्यकारको निकै उर्वर भूमि भएको बताएका छन्। शनिबार एमाले पार्टी कार्यालय च्यासलमा साहित्यकार नेत्रप्रसाद गौतमका तीनवटा कृतिहरू विमोचन गर्दै ओलीले भानुभक्त आचार्य, मोतिराम भट्ट, लेखनाथ पौडेल, बालकृष्ण समलगायतका साहित्यकारहरू जन्मेको नेपाल साहित्यकारको निकै उर्वर भूमि भएको बताएको बताए। नेपालको भूमिका वनजंगल पानी पधेरालगायत स्थानमा गीत संगीतको प्रचलनले पनि साहित्यको क्षेत्रमा निकै विकास भएको उनले बताए। उनले अहिले साहित्य केही माथि उठ्न खाजेको र कसरी माथि उठ्ने हो भन्ने बहस चल्न थालेको बताए। प्रधानमन्त्री ओलीले साहित्यकार गौतमका नेत्र सरका तीन खण्डकाव्य, मेरो इतिवृति र भूत पिसाच कृतिहरूको विमोचन गरे।"
एक वर्षभित्रमा परिर्वतनको अनुभूति हुने गरी सरकारले काम गर्छ : सञ्चारमन्त्री गुरुङ,"उनले भने, वर्तमान सरकारलाई असफल हुने छुट छैन, प्रधानमन्त्रीले पनि यसमा हामीलाई स्पष्ट दिशानिर्देश गर्नुभएको छ । गण्डकी : सञ्चार तथा सूचना प्रविधिमन्त्री पृथ्वीसुब्बा गुरुङले वर्तमान सरकारले एक वर्षभित्रमा परिर्वतनको अनुभूति हुने गरी काम गर्ने बताएका छन्। आज पोखरामा आयोजित पत्रकार सम्मेलनमा मन्त्री गुरुङले अर्थतन्त्र सुधार, रोजगारी सिर्जना, सुशासन र विकास गतिविधिलाई केन्द्रमा राखेर सरकारले काम गर्ने बताएका हुन्। उनले भने, वर्तमान सरकारलाई असफल हुने छुट छैन, प्रधानमन्त्रीले पनि यसमा हामीलाई स्पष्ट दिशानिर्देश गर्नुभएको छ । मन्त्री गुरुङले राजनीतिक स्थायित्वसहित सुशासन र विकासको गतिलाई तीव्रता दिन संसद्का दुई ठूला दल नेपाली कांग्रेस र नेकपा (एमाले) मिलेर सरकार बनाएको दाबी गरे । संसदीय अभ्यासमा प्रमुख दुई ठूला दलको सरकार विरलै बन्ने गर्छ, हामीले पनि यसलाई अन्तिम विकल्पका रुपमा प्रयोग गरेका हौँ, उनले भने, यो सरकार पनि असफल भए मूल धारका पुराना राजनीतिक दलप्रतिको जनविश्वास टुट्छ । डिजिटल नेपालको अवधारणाअनुसार विद्युतीय शासन सञ्चालनमा सरकारले जोड दिने उनले भने । सञ्चारसँग सम्बन्धित ऐन, कानुनलाई समयसापेक्ष ढङ्गले परिमार्जन गरिने मन्त्री गुरुङको भनाइ थियो । अहिले पनि पुराना ऐन, कानुनबाट कतिपय सञ्चार संस्था चलिरहेका छन्, तिनलाई संशोधन र परिमार्जन गर्नुपर्छ, आवश्यक परेका कानुन निर्माणमा सञ्चार मन्त्रालयले विशेष पहल लिन्छ, उनले भने, हुलाकलगायत संस्थालाई आधुनिक ढङ्गले सञ्चालन गर्न आवश्यक छ । मन्त्री गुरुङले टेलिकम सेवालाई थप गुणस्तरीय बनाइने बताए । सञ्चारमाध्यमको सवलीकरण र पत्रकारको वृत्तिविकासका लागि कार्ययोजना बनाएर काम गर्ने उनको भनाइ छ ।"
साढे १३ लाख क्षतिपूर्ति दिने सहमतिपछि नसिवका आफन्तले बुझे शव,"धनगढी : धनगढीको नोभा अस्पतालमा मृत्यु भएका नसिव चौधरीका परिवारलाई साढे १३ लाख क्षतिपूर्ति दिने सहमतिपछि आफन्तले शव बुझेका छन्। नोभा अस्पताल प्रशासन र पीडितका आफन्तबीच शनिबार बेलुका यस्तो सहमति भएको हो। पीडित परिवारलाई क्षतिपूर्तिस्वरुप साढे १३ लाखको चेक दिइएको छ। प्रहरीसँगको झडपमा घाइते भएका आफन्तहरूको उपचार अस्पतालले गर्ने सहमति भएको छ। पोष्टमार्टम गरेर घरसम्म शव पुर्याउन पनि अस्पतालले सहयोग गर्ने सहमति भएको छ, मृतकका मामा फुलाराम चौधरीले भने। सहमतिपछि नोभा अस्पतालको वार्डमा दुई दिनदेखि राखिएको नसिवको शव पोष्टमार्टमका लागि सेती प्रादेशीक अस्पताल लगिएको छ। अहिले पोष्टमार्टम भइरहेको छ। सहमतिपछि आन्दोलनका कार्यक्रमहरूरु सबै स्थगित भएका छन्, फुलारामले भने। मृतकका आफन्तहरूले चिकित्सकलाई कारबाही र क्षतिपूर्ति माग गर्दै शनिबार नोभा अस्पताल परिसरमा प्रदर्शन गरेका थिए। आक्रोसित पीडितका आफन्तले नोभा अस्पतालमा ढुंगामुढा गरी तोडफोडसमेत गरेका थिए। अस्पताल तोडफोड हुन थालेपछि प्रहरीले ६ राउण्ड अश्रुग्यास प्रहार थियो भने पीडित पक्षका ३ जना घाइते भएका थिए। प्रहरीको लाठी लागेर बेलौरी नगरपालिका २ का लक्ष्मण बुढाको खट्टुा भाचिएको छ भने उनका छोरा अजय बुढा पनि घाइते भएका छन्। उनीहरूको धनगढीकै सारथि अस्पतालमा उपचार भइरहेको छ । जन्डीसको विरामी भएर साउन ८ गते धनगढीको नोभा अस्पतालमा भर्ना भएका बेलौरीका १७ वर्षका नसिव चौधरीको शुक्रबार अपरान्ह मृत्यु भएको थियो। मृतकका आफन्तले उपचारमा संलग्न फिजिसियन डाक्टर रामचन्द्र पौडेलले लापबाही गरेकाले उनीमाथि कारबाहीको माग गर्दै आएका थिए। पीडित पक्ष र अस्पताल प्रशासनबीच वार्ता भइरहेका बेला बाहिर जमा भएका आफन्तले अस्पतालमा ढुंगामुढा गरेपछि स्थिति तनावग्रस्त बनेको थियो। शुक्रबार मात्रै पीडितका आफन्तले नोभा अस्पतालको रिसेप्सनमा समेत तोडफोड गरेका थिए।"
सिमलताल दुर्घटना : पहिरोले बगाएको बस र यात्रुको अवस्था अझै अज्ञात,काठमाडौं : १५ दिन बितिसक्दा पनि नारायणगढ मुग्लिङ सडक खण्डको सिमलतालमा पहिरोले बगाएको बस र यात्रुको अवस्था अज्ञात रहेको छ। गत असार २८ गते नारायणगढमुग्लिन सडकको सिमलतालमा खसेको पहिरोमा परी काठमाडौंबाट गौर जाँदै गरेको र वीरगञ्जबाट काठमाडौं जाँदै गरेको दुई बस त्रिशूली नदीमा खसेका थिए। ६५ जना सवार उक्त बसका ३ जना जीवितै रहेका छन् भने ६३ जना यात्रु हराइरहेको थियो। हालसम्म २४ जनाको शव फेला परेकोमा १९ जनाको मात्र सनाखत भएको छ। उक्त बस र यात्रुको खोजी गर्न भारतबाट राष्ट्रिय आपदा मोचन बलका १२ जना टोली आएका छन्। बस यात्रुको खोजी सशस्त्र प्रहरी बल र भारतका टोलीले संयुक्त रूपमा खोजी गरी रहेका छन्। भारतबाट आएका टोलीमा सोनार ३ र ४ जना गोताखोर र प्राविधिक रहेका छन्। भारतबाट आएका टोली ६ दिनसम्म सोनारले खोजी गर्दा केही फेला नपरेपछि चुम्बकको प्रयोग गरेर खोजी गर्दा पनि बस फेला पर्न नसकेको विपद् व्यवस्थापन तालिम शिक्षालयका एसपी जनक पुरीले बताए। उक्त बसका अझ ३८ जना यात्रु हराई रहेका छन्। ७ दिन लाई आएका भारतीय टोलीको पनि शनिबारबाट समय सकिएको छ।
तातोपानी भन्सारले संकलन गर्यो १३ अर्ब ३६ करोड राजश्व,"सिन्धुपाल्चोक : तातोपानी भन्सार कार्यालयले आर्थिक वर्षमा २०८०८१ मा १३ अर्ब ३६ करोड रुपैयाँ राजश्व संकलन गरेको छ। भन्सार कार्यालयले राखेको लक्ष्य भन्दा ५ अर्ब रुपैयाँ बढी राजस्व संकलन भएको तातोपानी भन्सार कार्यालयका भन्सार प्रमुख अधिकृत दयानन्द केसीले बताए। तातोपानी भन्सार कार्यालयले यो आर्थिक वर्षमा ८ अर्ब ४२ करोड रुपैयाँ राजश्व संकलन गर्ने लक्ष्य राखेको थियो। राजश्व संकलन बढ्नुमा चीनबाट सामान आयात, मापदण्डको पालना, व्यापारी, व्यवसायीलाई प्रशिक्षण, भन्सारले अवलम्बन गरेको शीघ्र जाँचपास प्रणाली, चुस्त दुरुस्त सेवा लगायतका कारण भएको भन्सार प्रमुख केसीले बताए। विद्युतीय सामग्री, तयारी पोशाक र विद्युतीय यातायातबाट सबैभन्दा बढी राजश्व संकलन भएको भन्सार कार्यालयले जनाएको छ। गत जेठसम्म तातोपानी नाकाबाट विद्युतीय गाडीहरूको आयात धेरै भएको थियो। जसले गर्दा राजश्वमा उल्लेख्य वृद्धि भएको हो। इभीका साथै चिनियाँ सामान ठूलो परिमाणमा भित्रिएकाले राजस्व सोचेभन्दा निक्कै उठेको हो, केसीले भने यसको अलवा मेशिनरी, तयारी कपडा तथा स्याउलगायत वस्तु आयातबाट पनि राम्रो राजश्व संकलन भयो। बजेट पछि भने नाकाबाट गाडीको आयात घट्न थालेको र राजश्व संकलन पनि कम हुँदै गएको उनले बताए। चालु आर्थिक वर्षमा २०८१८२ मा तातोपानी भन्सार कार्यालयले २० अर्ब रुपैयाँको राजश्व संकलन गर्ने लक्ष्य राखेको केसीले बताए। सडकको कारणले केही समस्या देखिएकोले त्यसप्रति सरकारको ध्यान जानुपर्ने उनको भनाइ छ। तातोपानी नाकाबाट स्याउ, सुन्तला, किबी, ड्रागनफ्रुट लगायत फलफूलका साथै तयारी कपडा, जुत्ता, विद्युतीय उपकरण आयात हुँदै आएको छ। आयातमा वृद्धि भएपनि निर्यात भने अझै हुन नसकेको भन्सार कार्यालयले जनाएको छ। आयात भएपनि निर्यात हुन सकेको छैन, यो चाहिँ दुःखद कुरा हो। यसको लागि सरकारले उच्चस्तरीय पहल गर्नुपर्ने देखिन्छ, उनले भने। सामान्य मानिसहरू पनि खासासम्म जान पाउने र किनमेल गर्न पाउने अवस्था हुने हो भने राजश्व संकलन झन बढ्ने व्यवसायीहरू बताउँछन्। अहिले पहिलाको तुलनामा नाकामा सुधार आएको छ। सामग्री पनि ७८ दिनमै तातोपानी आइपुग्छ, सामग्री ढुवानीकर्ता ट्रान्स सिल्क टरमिनल्स प्रालिका विजय शेर्पाले भने नेपालतर्फको सडकलाई सुविधायुक्त हुने हो भने यो नाकाबाट झन् बढी व्यापार हुने र राजश्व संकलन बढ्ने देखिन्छ। अहिले चीन सरकारले स्वशासित तिब्बतको न्यालम जिल्लाअन्तर्गत रहेको खासा बजार (जाङ्मु पोर्ट) लाई मिनी सहरका रूपमा विकास गर्न थालेका कारण छिट्टै आयात निर्यात सहज हुने भोटेकोशी चेम्बर अफ कमर्सका अध्यक्ष फुनु शेर्पाले बताए। पहिलाको खासा भन्सारभन्दा मुनिबाट रमिते बजारको तल्लो क्षेत्रमा दुई सय ७० मिटर लामो जाङ्मु पुल बन्दै छ। पहिला रहेको भ्यान पार्किङ हुँदै खासा सहरको तलबाट ट्रक तथा कन्टेनर कुद्ने सडक निर्माण भइरहेको छ, उनले भने खासा क्षेत्र व्यवस्थित हुँदा आयात निर्यातमा सहजता हुनेछ।"
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी, बागमती, गण्डकी, कर्णाली र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आइतबार राति देशभर साधारणतया बदली रहने छ। लुम्बिनी र कर्णाली प्रदेशका थोरै स्थानहरू तथा बाँकी प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। कोशी, मधेश, बागमती, गण्डकी र सुदूरपश्चिम प्रदेशका एकदुई स्थानमा भारीदेखि धेरै भारी वर्षाको पनि सम्भावना रहेको छ।"
गुपचुप रुपमा संविधान संशोधन गर्ने कुरा जायज छैन : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले गुपचुप रुपमा संविधान संशोधन गर्ने कुरा जायज नभएको बताएका हुन्। शनिबार पुष्पलाल स्मृति प्रतिष्ठानले काठमाडौंमा आयोजना गरेको कार्यक्रममा नेपालले संविधान संशोधन अपरिहार्य भएपनि गुपचुप रूपमा संविधान संशोधन गर्ने कुरा जायज नभएको बताएका हुन्। कांग्रेसएमालेले भनेको संविधान संशोधनको पर्दा पछाडि अर्कै कुरा लुकेको उनले बताए। उनले आफ्ना स्वार्थ पूरा गर्नका लागि अनेक जामा पहिरिए पनि वास्तविकता समयक्रम अनुसार उजागर हुने जिकिर गरे। अध्यक्ष नेपालले जनताको त्याग तपस्याबाट बनेको संविधानमा कुनै प्रकारको आघात नगर्न चेतावनी दिए। उनले कम्युनिस्ट एकताको आधार तयार गर्नका लागि मोर्चा बनाउँदै अघि बढ्नुपर्ने बताए।
सिमलताल घटना : बस खोज्न प्रयोग गरिएको १९ किलोको चुम्बक त्रिशूलीमा हरायो,"काठमाडौं : चितवनको नारायणगढमुग्लिङ सडकखण्डस्थित सिमलतालमा पहिरोसँगै बगेर त्रिशूली नदीमा खसेका दुईवटा बस खोज्न प्रयोग भएको एउटा १९ किलोको चुम्बक आज त्रिशूलीले बगाएको छ। नेपालभारतका संयुक्त सुरक्षा फौजबाट खोजतलास कार्य जारी रहँदा पनि बस र हराइरहेका यात्रुको अवस्था पत्ता लाग्न नसकेपछि आज भारतबाट मगाइएको दुईवटा चुम्बकको सहयोगमा खोजी गरिएको थियो। खोजी गर्ने क्रममा १९ किलोको चुम्बक त्रिशूलीले बगाएर बेपत्ता भएको सशस्त्र प्रहरी बल नेपालले जनाएको छ। सशस्त्र प्रहरीको विपद् व्यवस्थापन तालिम शिक्षालय कुरिनटारका सूचना अधिकारी, प्रहरी उपरीक्षक जनक पुरीले एउटा १९ किलोको चुम्बक हराएकाले अहिले बस र चुम्बक दुवैको खोजी जारी रहेको जानकारी दिए। उनले अलि तल चुम्बकको संकेत मिलेको तर भेटिनसकेको जानकारी दिए। त्यहाँ १४ र १९ किलोको दुईवटा चुम्बक बसको खोजीका लागि प्रयोग गरिएको थियो। गत आइतबारदेखि सशस्त्र प्रहरी बल नेपालको गोताखोरसहित छिमेकी राष्ट्र भारतको राष्ट्रिय आपदा मोचन बल (नेसनल डिजास्टर रेस्पोन्स फोर्स)बाट आएका १२ जनाको प्राविधिक टोलीले संयुक्त रूपमा बस र यात्रुको खोजी गरिरहेको छ। गएको असार २८ गते शुक्रबार वीरगञ्जबाट काठमाडौं आउँदै गरेको बागमती प्रदेश ०३००६ ख १५१६ नंको एञ्जल डिलक्स र काठमाडौंबाट गौर जाँदै गरेको बागमती प्रदेश ०३२४९५ ख ००१ नंको गणपति डिलक्स बस सिमलतालमा खसेको पहिरोसँगै बगेर त्रिशूली नदीमा बेपत्ता भएको थियो। उक्त बसमा सवार ६५ जनामध्ये तीनजना सकुशल निस्किएका थिए भने ६२ जना बेपत्ता भएका थिए। २४ यात्रुको विभिन्न क्षेत्रबाट शव निकालिएको छ। अझै दुई बससँगै ३८ यात्रुको अवस्था पत्ता लाग्न सकेको छैन।"
क्रियटर्स मेला सम्पन्न,"काठमाडौं : अमेरिकी दूतावासले आयोजना गरेको क्रियटर्स मेला सम्पन्न भएको छ। शुक्रबारदेखि राजधानीमा सुरु भएको दुई दिने मेला शनिबार सकिएको हो। मेलामा एक हजारभन्दा बढी नेपाली कन्टेन्ट क्रियटरहरु उपस्थित थिए। नेपाली डिजिटल क्रियटरहरूको सीपलाई अझै निखार्न र विकास गर्न तथा उनीहरूको अनलाइन व्यवसायलाई सुरु गर्न र बढाउन मदत गर्ने उद्देश्यले मेला आयोजना गरिएको दूतावासले जनाएको छ। मेलामा कुल ३१ वटा सेसन सञ्चालन गरिएका छन्। पोडकास्टिङ, अनलाइन व्यवसायको संरक्षण, खानासम्बन्धी भ्लगिङ, यात्राको भ्लगिङ, मानसिक स्वास्थ्य लगायतका गरी १२ वटा मेन स्टेज सेसन र १९ वटा अन्तरक्रियात्मक कार्यक्रम सम्पन्न गरिएको छ। मेन स्टेजमा कलकारले आफ्नो प्रस्तुति दिएका थिए। त्यसैगरी फेसन सो पनि आयोजना गरिएको थियो। उक्त कार्यक्रममा अभिनेत्री प्रियंका कार्की र ह्यापि फेसका संस्थापक श्रेया गिरीले कन्टेन्ट क्रियटरले कसरी मानसिक रुपमा स्वस्थ रहने भन्ने विषयमा प्रस्तुति दिएका थिए। चलचित्र निर्देशक निश्चल बस्नेत र पूर्व मिस नेपाल श्रिङ्खला खतिवडा लगायतले आफ्नो सफलताको यात्रा सुनाएका थिए। सिर्जना सिज्जु र अमित बराल गायतका ट्राभल भ्लगरहरुले भ्लगिङ्ग गरेर पनि समाज र देशलाई योगदान दिन सकिने बताए।"
विमान दुर्घटनामा मृत्यु भएका १७ जनाको शव आफन्तले बुझे,काठमाडौं: सौर्य एयरलाइन्सको विमान दुर्घटनामा परी मृत्यु भएका १७ जनाको शव आफन्तले बुझेका छन्। विमान दुर्घटनामा मृत्यु भएका १८ मध्ये आज साँझसम्म १७ जनाका आफन्तले शव बुझेको नेपाल प्रहरीका प्रवक्ता प्रहरी नायब महानिरीक्षक दानबहादुर कार्कीले जानकारी दिए। उनका अनुसार मृतक एक विदेशीको प्रक्रिया पुर्याएर शव व्यवस्थापन गरिनेछ। त्रिवि शिक्षण अस्पताल महाराजगञ्जमा परीक्षणपछि शुक्रबार र शनिबार आफन्तले शव बुझेका हुन्। शुक्रबार पाँचजना र आज १२ जनाले शव बुझेका हुन्। यही साउन ९ गते बुधबार सौर्य एयरलाइन्सको विमान उड्ने बित्तिकै त्रिभुवन अन्तर्राष्ट्रिय विमानस्थल क्षेत्रमा दुर्घटनाग्रस्त हुँदा विमानमा सवार चालक दलका सदस्यसहित १९ जनामध्ये १८ को मृत्यु भएको थियो। सोही दुर्घटनामा क्याप्टेन मनिषरत्न शाक्य बाँच्न सफल भएका छन्। दुर्घटनामा घाइते क्याप्टेन शाक्यलाई तत्काल उद्धार गरी सिनामङ्गलस्थित काठमाडौं मेडिकल कलेजमा ल्याई सघन उपचारकक्षमा उपचार गरिएको थियो। अहिले उनको स्वास्थ्य अवस्था सामान्य रहेको अस्पतालले विज्ञप्तिमार्फत जनाएको छ।
१० जनामा हैजा सङ्क्रमण पुष्टि,"काठमाडौं : स्वास्थ्य सेवा विभागअन्तर्गतको ईपिडिमियोलोजी तथा रोग नियन्त्रण महाशाखा (ईडिसिडी)ले देशभर हालसम्म १० जनामा हैजा सङ्क्रमण पुष्टि भएको जनाएको छ। ललितपुरमा सात र कैलालीमा तीन जनामा हैजा पुष्टि भएको महाशाखाका निर्देशक डा यदुचन्द्र घिमिरेले जानकारी दिए। उनले हैजाबाट बच्न व्यक्तिगत सरसफाइ र सम्बन्धित निकायको व्यवस्थापकीय भूमिका महत्वपूर्ण रहेको बताए। उनले भने, 'हैजाको सम्बन्ध सरसफाइबाहेक खानेपानीको आपूर्तिसँग पनि जोडिएको छ। ललितपुरमा इनारको पानीमा दिसामा देखिने जीवाणु भेटिएको हो। ढलबाट मिसिएको हुनसक्छ। शौचालयको अवस्था र फोहोरको व्यवस्थापन कस्तो छ त्यसले पनि भर पर्छ। हैजा फैलिन नदिन यी सबैमा ध्यान दिनु जरुरी छ।' हैजा भिब्रियो कोलेरी प्रजातिको जीवाणुबाट मानिसमा लाग्ने अति सङ्क्रामक झाडापखालासम्बन्धी रोग हो। शुक्रराज ट्रपिकल तथा सरुवा रोग अस्पतालका सङ्क्रामक रोग विशेषज्ञ डा शेरबहादुर पुनले भने, 'हैजाका जीवाणु सङ्क्रमित खाना वा पानीको सेवनका कारण लाग्ने गर्दछ। सरसफाइ तथा स्वच्छ खानेपानीको कमीले यो रोग फैलिने सम्भावना रहन्छ।' हैजा सङ्क्रमण भएको एक दिनभन्दा कम समयदेखि पाँच दिनसम्म लक्षणहरु देखा पर्छन्। हैजा सङ्क्रमण भयो र उपचार पाएन भने केही घण्टामै सङ्क्रमितको मृत्यु पनि हुनसक्ने विज्ञ बताउँछन्। डा पुनका अनुसार यसका मुख्य लक्षणमा पातलो तथा चौलानी पानी जस्तो दिसा, वाकवाकी र बान्ता हुने, कडा जलवियोजन हुने हुन्छ। कडा लक्षण देखिएमा आँखा गाडिने, मुख जिब्रो र घाँटी सुक्खा हुनु, तिर्खा लाग्नु, छाला सुक्खा हुनु, रक्तचाप कम हुन, पिसाब पहेँलो हुनु र पिसाबको मात्रा कम हुने हुन्छ। डा पुनले मुख्यतः तीन वटा कुरामा ध्यान दिन सके हैजालाई नियन्त्रणमा राख्न सकिने बताउँछन्। पहिलो सुरक्षित पानी, व्यक्तिगत सरसफाइ र अर्को अनुगमन। उनले सबैभन्दा महत्वपूर्ण पाटो सफा र स्वच्छ पानी सेवन गर्नुपर्ने बताउँछन्। 'हैजा दुषित पानीबाट एकदमै सहज र सरल तरिकाले फैलिने गर्दछ। धाराको पानी मान्छेले उमालेर वा फिल्टर गरेर खान्छन् तर जारको पानी धेरैले त्यसो गर्दैनन्,' उनले भने, 'किनेको पानी पिउनयोग्य नै छ भनेर सिधै खाइन्छ। विद्यालयदेखि लिएर कार्यालयदेखि लिएर सार्वजनिक स्थलमा जारको पानी राख्ने चलन छ। कतिपय व्यवसायीहरुले प्रशोधित नै नगरेका पानी बजारमा पठाउँदा रहेछन् । जसले गर्दा हैजाको संक्रमण फैलिन्छ।'"
धरानमा आकस्मिक रक्तदान,धरान : धरानमा रगतको अभाव भएपछि रेडक्रस सुनसरीले धरानमा आकस्मिक रक्तदान कार्यक्रमको आयोजना गरी रगत संकलन गरेको छ। रक्त सञ्चार सेवा स्थापना दिवसका अवसरमा रेडक्रसले शनिबार रक्तदान कार्यक्रम गरेको हो। रगत अभाव भएका कारण बीपी कोइराला स्वास्थ्य विज्ञान प्रतिष्ठान धरानमा बिरामीको उपचार र शल्यक्रिया नियमित रूपमा सुचारु गराउनका लागि रक्तदान कार्यक्रमको आयोजना गरिएको रेडक्रस सुनसरीका सभापति उमेश थापाले बताए। धरानमा रगत अभावका कारण बिरामीको उपचारमा सहयोग पुर्याउने उद्देश्यले आफूले रक्तदान गरेको कांग्रेस महाधिवेशन प्रतिनिधि रवि राईले बताए। रेडक्रसले आयोजना गरेको रक्तदानमा १०३ पिन्ट रगत संकलन गरिएको रेडक्रस सुनसरीका अधिकृत किरण कार्कीले बताए।
आँधीखोलामा पौडिने क्रममा बेपत्ता पोखरेल अझै भेटिएनन्,स्याङजा : शुक्रबार दिउँसो १ बजे आँधीखोलामा पौडी खेल्ने गएका २३ वर्षीय शिव पोखरेलको अवस्था अझै अज्ञात रहेको छ। हरिनास गाउँपालिका५ वसन्त डाँडा घर भई हाल वालिङ नगरपालिका ८ विपी चोक नजिक डेरामा बस्ने पोखरेल आँधीखोलामा पौडी खेल्ने क्रममा डुबेर बेपत्ता भएको प्रहरी नायब उपरीक्षक इन्द्रबहादुर रानाले जानकारी दिए। वालिङ बहुमुखी क्याम्पसमा स्नातक तह तेस्रो वर्षमा अध्ययनरत उनी साथीहरूसँगै पौडी खेल्न गएका बताइएको छ। वालिङ ११ अमले स्थित आँधीखोलामा बेपत्ता भएका उनको खोजी कार्य भइरहेको प्रहरीले जनाएको छ। प्रहरी निरीक्षक सुजनबाबु बिकको कमाण्डमा प्रहरीले खोजतलास जारी राखेको प्रहरी कार्यालयले जनाएको छ।
माओवादी केन्द्रको पदाधिकारी बैठक आज पनि बस्ने,"काठमाडौं : नेकपा माओवादी केन्द्रको पदाधिकारी बैठक आज पनि बस्ने भएको छ। शुक्रबारबाट पार्टी केन्द्रीय कार्यालय पेरिसडाँडामा जारी पदाधिकारी बैठकमा वरिष्ठ उपाध्यक्ष नारायणकाजी श्रेष्ठ, उपाध्यक्ष अग्नि सापकोटा, उपमहासचिव वर्षमान पुन, सचिवहरू चक्रपाणि खनाल, सुरेन्द्र कार्की र हितराज पाण्डेले भनाइ राखेका छन्। सरकारबाट बाहिरिएपछि माओवादी केन्द्रको यो पहिलो पदाधिकारी बैठक बसेको हो। बैठकमा नयाँ समीकरण बनेपछिको वर्तमान राजनीतिक परिस्थति, शान्ति प्रक्रिया र पार्टीको संगठनलाई सुदृढ बनाउने विषयमा छलफल भइरहेको छ। पार्टी बुर्जुवाकरण बनेको भन्दै माओवादी केन्द्रका पदाधिकारीहरूले नेतृत्वको आलोचना गरेका छन्। पार्टी अध्यक्ष पुष्पकमल दाहाल प्रचण्डतर्फ संकेत गर्दै उनीहरुले रूपान्तरणको संकल्प नेतृत्वबाट सुरु नगरे पार्टी सुदृढ हुन नसक्ने धारणा राखेका छन्। नेताहरू सुविधामुखी बन्दा पार्टी संगठन कमजोर हुँदै गएको उनीहरुको टिप्पणी छ। उपाध्यक्ष अग्नि सापकोटाले सदन र सडकमा प्रभावकारी बनाउनेदेखि संगठन र जनपरिचालनको विषयमा पनि छलफल भएको जानकारी दिए। उनले आगामी दिनमा कसरी अभिया चलाउने भन्नेबारे स्थायी कमिटी र केन्द्रीय समितिले तय गर्ने बताए। पदाधिकारीहरु बोल्ने क्रम जारी रहेकाले आज पुन: बैठक बस्ने उपाध्यक्ष सापकोटाले जानकारी दिए।"
तरकारी खेतीबाट नाम र दाम दुवै,"गलकोट (बागलुङ) : कुनै समय निर्माण क्षेत्रमा ज्याला मजदुरी गर्ने बागलुङ नगरपालिका९ तित्याङका पदम खत्री यतिबेला तरकारी खेतीमा रमाइरहेका छन्। तरकारी खेतीबाटै स्वरोजगार बनेका उनले जिल्लामा उत्कृष्ट किसानका रूपमा सम्मान समेत पाइसकेका छन्। कृषि ज्ञान केन्द्र बागलुङले खत्रीलाई गत धान दिवसमा उत्कृष्ट किसानका रूपमा नगदसहित सम्मान गरेको थियो। घर निर्माण लगायतका काममा मजदुरी गर्ने उनी १५ वर्षदेखि व्यावसायिक कृषिमा सक्रिय छन्। २०६६ सालमा एउटा प्लाष्टिक टनेलबाट तरकारी खेती सुरु गरेका खत्री यतिबेला जिल्लाकै सफल किसानका रुपमा परिचित छन्। उनले अहिले १८ रोपनी जग्गामा तरकारी खेती गरिरहेका छन्। उनीसँग फर्ममा आठ वटा साना र ठूला प्लाष्टिक टनेल छन्। अधिकांश दौतरीहरू पैसा कमाउन विदेश पलायन भए पनि खत्री भने तरकारी खेतीमै सक्रिय छन्। तरकारी खेतीबाट नाम र दाम दुवै हुन थालेपछि विदेश जाने योजना कहिल्यै नबनेको उनले सुनाए। तरकारी खेतीबाटै वार्षिक १० देखि १२ लाख रुपैयाँसम्म आम्दानी भइरहेको छ, उनले भने, तरकारी खेतीबाटै नाम र दाम हुन थालेपछि विदेश जानुपर्ने बाध्यता कहिल्यै आएन। उनले तरकारी खेतीबाटै परिवारको खर्च, बालबच्चाको पालनपोषण भइरहेको बताए। उनले हालसम्म एक दर्जनभन्दा बढी संस्थाबाट प्रोत्साहनस्वरुप पुरस्कार प्राप्त गरिसकेका छन्। एक रोपनी जग्गाबाट सुरु भएको तरकारी खेती अहिले १८ रोपनीमा पुगेको छ। अहिले दाम मात्रै हैन नाम समेत कमाउन थालेको छु, पहिला वडामा मात्रै कृषक भनेर चिन्थे अहिले जिल्लाभर कृषकको परिचय फेरिएको छ, उनले भने, पाँच रोपनी आफ्नै र अन्य जग्गा भाडामा लिएर तरकारी उत्पादन गर्दै आएको छु। अहिले खत्रीको टनेलमा टमाटर, सिमी, काक्रो, काउली, बन्दालगायतका तरकारी उत्पादन भइरहेका छन्। खत्रीले बेमौसमी तरकारी तथा खुला जग्गामा मौसमी तरकारी खेती गरिरहेका छन्। आठ वटा प्लाष्टिक टनेलमध्ये दुई वटा हाइटेक टनेल र अन्य परम्परागत टनेल रहेको बताउँदै खत्रीले नगरपालिकाको तरकारी खेती प्रवर्द्धन कार्यक्रमअन्तर्गत आधुनिक टर्नेल निर्माण भइरहको जानकारी दिए। खत्री एग्रो फार्ममा हालसम्म १२ लाख रुपैयाँ लगानी गरिसकेका छन्। उनले कृषि ज्ञान केन्द्रबाट प्लाष्टिक टनेल निर्माण र बिउ बिजनमा सहयोग प्राप्त भइरहेको जानकारी दिए। हाल उनले तरकारी खेतीसँगै ब्रोइलर कुखुरा र भेडापालन पनि गर्नुभएको छ। उनले एक जनालाई प्रत्यक्ष रोजगारी समेत दिएका छन्। रासस"
"तिनाउ नदीले बगाएर एक बालकको मृत्यु, एक बेपत्ता",बुटवल : बुटवलको तिनाउ नदीले बगाउँदा एक जना बालकको मृत्यु भएको छ। अर्का एक जना बेपत्ता भएका छन्। शुक्रबार साँझ ६ बजे तिनाउ नदीमा पौडी खेल्न गएको बेला बाग्लुङको बरेङ गाउँपालिका ४ का १२ वर्षीय विवश खत्रीलाई बगाएको थियो। उनको मगरघाट नजिक शव फेला परेको बुटवल उपमहानगरपालिका ११ का वडा सदस्य नकुल शाहीले जानकारी दिए। सैनामैना नगरपालिका ८ का बिप्रन पाण्डेको खोजी कार्य जारी रहेको उनले बताए। मृतक खत्री आमासँग सानीआमाको घरमा आएका थिए। पौडी खेल्न तीन जना बालकहरू गएका थिए। तीमध्ये दुई जना बगेका हुन्। बेपत्ता बालकको खोजी कार्य जारी रहेको इलाका प्रहरी कार्यालय बुटवलले जनाएको छ।
सवारी दुर्घटनामा पैदल यात्रीको मृत्यु,काभ्रे : काभ्रेपलाञ्चोक जिल्लाको धुलिखेल नगरपालिका३ बाँसघारीस्थित अरनिको राजमार्गमा साउन ११ गते राति सवारी दुर्घटनामा ६५ वर्षीय पैदल एक यात्रीको मृत्यु भएको छ। बनेपाबाट धुलिखेलतर्फ जाँदै गरेको बाप्र ०१००४ क ०१३० नंको मिनि टिपरले पैदल यात्रीलाई ठक्कर दिएको थियो। मृतकको पहिचान उनका गोजीमा फेला परेको स्वास्थ्य सेवा कार्डबाट भएको हो। कार्डमा उनको नाम लाल ब तामाङ रहेको उल्लेख छ। दुर्घटनामा घाइते भएका तामाङलाई धुलिखेल अस्पतालमा लगिएको थियो। उनको टाउको र खुट्टामा चोट लागेको थियो भने दाहिने कानबाट रगत निस्किरहेको थियो। अवस्था गम्भीर रहेकाले उनलाई उपचारका क्रममा साउन १२ गते राति १२:३० बजे चिकित्सकले मृत घोषणा गरेका थिए। घटनामा संलग्न मिनि टिपर र त्यसका चालक पदम लामालाई जिल्ला प्रहरी कार्यालयले नियन्त्रणमा लिएको छ। ३१ वर्षीय लामा महाभारत गाउँपालिकाका निवासी हुन्। प्रहरीले घटनाबारे थप अनुसन्धान गरिरहेको छ।
माटोको सुगन्ध दिने कविता,"कवि मिथोचले आफ्नै आँगनको कविता लेखेका छन्। उनले आफ्नै माटोको कथा भनेका छन्। मिथोच पहिलो कविता संग्रहबाटै परिपक्क कवि लाग्छन्। भलै उत्कृष्टताको कसीमा उनको उपस्थितिको अर्कै लेखाजोखा होला तर उनका कविताले नयाँ विचार र चेतनाको माइक्रोज्म निर्माण गर्ने कुरामा भने दुई मत नरहँला। उनको कविता बुन्ने शैली गज्जबको छ। थारखरीको लहरामा फनफनी बेरेर प्लेकाअस बुनेजस्तै। सिस्नुको डुकु टिपेर कराहीमा उसिन्दै मालिंगोको फिर्किनीले फिरिरी बेलेजस्तै। सायद त्यो शैली उनले आफ्नै सांस्कृतिक अवयवबाट निर्माण गरेका हुन्। कवितामा उनी एउटा परिवेश निर्माण गर्छन् र त्यसैको माध्यमबाट आफ्नो कुरा भन्छन्। ती परिवेश विराट क्यानभासजस्तो लाग्छ, जहाँ विचार र कलाको रंगहरूको उत्कृष्ट संयोजन पाइन्छ। मिथोचको कविताहरू भद्दा छैनन्। सरल र सुललित छन्। उनको सबल पक्ष भनेको विषयवस्तुको चयन हो। अरूले नलेखेका मसिनो लाग्ने विषयहरूलाई नयाँ आयामबाट प्रस्तुत गरेर त्यसमा दार्शनिक दृष्टि भर्न सक्नु उनको खुबी हो। उनको कविताहरूको भाषा मीठो छ। शिल्प आफ्नै किसिमको छ। उनका प्रायः कविता एकै बसाइमा पढिसकिन्छ। ब्रह्मले देखेका कुरामात्र लेखेका छन् यी कविले। समाज, जीवन, युवा मनोविज्ञान, सम्बन्धको उल्झन, राजनीतिक बेतिथि, दुःखसुखको ऊहाँपोह र मिथकीय नोस्टाल्जियाउपर मिमांशा गरिएका ती कविताहरू ताजा र मौलिक छन्। कति कविताहरूले मनमा झंकार पैदा गर्छन्। कतिले मस्तिष्कमा हान्छन्। मनमा झंकार पैदा गर्ने कविताहरू प्रायः आनुभूतिक छन्। अनुभूतिको भित्री तहमा पुगेर लेखिएका छन्। मस्तिष्कमा हान्ने कविताहरू भने वैचारिक छन्। विचारका विभिन्न आयामबाट हेरिएका छन्। कविलाई कवितामा ठूलो कुरा गर्नु छैन। साना कुरा गर्दा गल्ती पनि कम हुने सम्भावना हुने रैछ। किनकी प्रायः कविताहरू सफ्ट छन् र नै ब्युटिफुल पनि। उनका कविताको मुटु भनेको आदिवासी सौन्दर्य हो। उनले कविताका विषय, सन्दर्भ, बिम्ब र प्रतीकहरू पनि आदिवासी परिवेशबाटै ल्याएका छन्। ती कविताहरू पढिरहँदा अग्र्यानिक स्वाद पाइन्छ, किनिमा र याङवेनजस्तै अनि पेन्चेम र सिस्नोजस्तै। गुन्द्रुक र ढिँडोजस्तै। कविताको सुरुआत आमा कविताबाट भएको छ। विवाह र साथी कवितामा सम्झनाको नोस्टाल्जिया छताछुल्ल पोखिएको छ। कविले यी कवितामार्फत स्वार्थ र महत्वाकांक्षाले सम्बन्ध चिसो बन्दै गएको यो कुरूप समयमा स्मृतिको न्यानो धुनी जगाएर मानवीय मूल्यको उज्यालो बाटो देखाएका छन्। उमेरको पात, मान्छेजस्ता कविताहरूमा जिन्दगीप्रतिको दार्शनिक दृष्टिकोण झल्किन्छ। ओइलिँदै गरेको पात र घट्दै गरेको आयु मृत्युको बिम्ब हो। मानिसहरू अक्सर मृत्यु सम्झिएर दुःखी बन्छन्। तर कविले मृत्युलाई जिन्दगीको सम्पूर्णता भन्छन्। अस्तित्वको नियमितता ठान्छन्। जिन्दगी यसरी नै अस्तित्वमा छ र रहिरहनेछ। उसो त दार्शनिक इम्यानुयल कान्टले फेनोमेनल संसारको कुरा गर्दै मानिसले आफ्नो अनुभवको आधारमा मात्र संसारलाई बुझ्छन् भनेका छन्। घर र डेरा कविताहरूले पुरुषहरूको जिम्मेवारीबोधको कुरा गर्छन्। यस कवितामा समयसँगै बोध गर्दै जाने सत्यको साक्षात्कारको कुरा कविले सुन्दर काव्यशैलीको माध्ययमबाट प्रस्तुत गरेको छ। देश, आगोले चित्र कोरिरहेछ, छोरी, बाटो, त्यसदिन, समय, केटाकेटीहरू, नदीजस्ता कवितामा उनले सामाजिक र राष्ट्रिय मूल्यको वकालत गर्दै सुनौलो भविष्यको सपना देखाएको छ। एउटा सचेत कवि पक्कै पनि देशको गलत नेतृत्वप्रति खबरदारी गरिरहन्छन्। गलत नेतृत्वले निम्त्याएको समस्याको समाधानसँगै त्यो नेतृत्वकै विकल्प खोजिरहन्छन्। यहाँ खाप्चेरे, भण्डाको मान्छे, ऐना हेरिरहेको मान्छे, जाडोको विरुद्धमा, आगोले चित्र कोरिरहेछ, ऐठन, असम्भवजस्ता कविता राजनीतिक हुन्। यी कविताहरूले बेथिति र विसंगतिको शल्यक्रिया गर्दैै विद्यमान पारम्परिक जडचिन्तनविरुद्ध प्रगतिशील विचार छेड्छन्। शादारको रिल, प्लेकाअस, आगोको पिदार र रूखहरू कविताहरूमा किराँत कोइँच सुनुवार जातिको मिथकहरूको चित्रण पाइन्छ। जुन कविताले मिथकहरूको माध्ययमबाट मुक्दुमी सौन्दर्यको वैश्विक दृष्टिकोण प्रस्तुत गरेका छन्। यी मिथकीय कविताहरूमा मौलिक मुक्दुमको लय र संगीतात्मकता छ, जसले कविताको टोनमा मिठास थपेको छ। कविले मिथकीय कविताहरूमा आगोको निकै कुरा गरेको छ। आगोप्रतिको प्रेम हुनुमा कविको किराँती जीवन पद्धतिको प्रभाव छ। किराँत समुदायमा तीन चुला र आगो शक्तिको प्रतीक हो। त्यो शक्ति आफ्नो अस्तित्व जोडिन्छ। उनका कविताले बहुलवादी सामाजिक र सांस्कृतिक सत्ताको पुनस्र्थापना साथै वैकल्पिक सौन्दर्य निर्माणको निम्ति इँट थप्छन्। उनले मिथकीय लेखनमा अहिलेसम्म नलेखिएका कोइँच मिथकहरू ल्याएर कविताको भण्डारलाई थप समृद्ध तुल्याएको छ। किराँत कोइच मिथकका थोलेदेम्बा, कलपिपी, सुयुपिपी सुयुकिकी, पोइबो ग्यामीजस्ता पात्र उभ्याएर कविले आफ्नै माटोको उत्पत्तिकथा भनेका छन्। प्रायः कवितामा कोइच समुदायका सांस्कृतिक अवयवहरूको सुगन्ध भेटिन्छ। कवि मिथोचले आफ्नै आँगनको कविता लेखेका छन्। आफ्नै माटोको कथा भनेका छन्। खोज संग्रहको अन्तिम कविता हो। संग्रह छिचोलिसक्दा कविको खोज के हो भन्ने पनि प्रस्ट हुन्छ। कसैका लागि कविता हृदयको अनुभूति व्यक्त गर्ने साध्य हो भने कसैका लागि बौद्धिक विलासिताको माध्यम। वर्तमान समयमा पक्कै पनि कविताको परिभाषा व्यापक बनेको छ। सामाजिक उत्तरदायित्वको मूल्यबोधलाई भुलेर स्वान्तसुखाय र आत्मरतिमा रमाउँदै स्वच्छदतावादको उडान भर्नु भनेको जलिरहेको रोमलाई अनदेखा गरेर बाँसुरी बजाइरहेका निरोको हविगत भोग्नु हो। कवि मिथोच यस्ता मामिलामा सचेत छन्। कविता लेख्नु उनको सामाजिक उत्तरदायित्व हो जो सामाजिक न्यायको पक्षपाती बनेर उभिएका छन्। राज्यले सिमान्तमा पारेका सवाल्टर्न अस्तित्वहरू, उनीहरूले भोगेका दमन, त्यसले निम्त्याएको अर्थ सामाजिक र अर्थ राजनीतिक मनोविज्ञानले नै उनका कविताहरूमा स्वर भरेका छन्। त्यसो त केही कविताको उठान राम्रो हुँदाहँुदै पनि अन्त्य फितलो छ। हिँड्दाहिँड्दैको बाटो भुलेर कताकता अल्मलिएको जस्तो पनि लाग्छ। आन्दोलन कविताको अन्तिम पंक्ति कविताको लयसँग अलि रिलेट नगरेको जस्तो महसुस हुन्छ। खेल कवितालाई अझ माझ्दा राम्रो हुन्थ्यो। आधा प्रेम कविताले भन्न खोजेको कुरा स्पष्ट लाग्दैन। केही विपयवस्तु दोहोरिए झैं लाग्छ। अन्त्यमा, कवि मिथोच आगोको पिदारबाट काव्यको भिडमा आफ्नै हस्ताक्षरको प्लेकाअस लाएर अग्लो उभिरहने छन्, थोलेदेम्बाजस्तै। सिलौटी डाँडाजस्तै।"
युवकको मृत्यु प्रकरण : आफन्तले ढुंगामुढा गरेपछि प्रहरीद्वारा ६ राउण्ड अश्रुग्यास प्रहार,"धनगढी : कञ्चनपुरको बेलौरीका १७ वर्षीय युवक नसीव चौधरी मृत्यु प्रकरणले उग्र रुप लिएको छ। मृतकका आफन्तहरुले चिकित्सकलाई कारवाही र क्षतीपूर्ति माग गरेका छन। आक्रोसित पीडितका आफन्तहरुले धनगढीको नोभा अस्पतालमा ढुंगामुढा गरेपछि प्रहरीले ६ राउण्ड अश्रु ग्यास हानेको छ। कैलालीका प्रहरी प्रमुख एसपी पदमबहादुर विष्टले अस्पतालमा ढुंगामुढा गरिरकेका बेला प्रहरीले छेकेपछि प्रहरीमाथि नै ढुंगामुढा गरेकाले बाध्य भएर अश्रुग्यास हानेको बताए। भीड तितरबितर गर्नका लागि प्रहरीले ६ राउण्ड अश्रुग्यास हानेको छ। ३४ जना प्रहरीलाई ढुंगा लागेर सामान्य घाइते भएका छन् एसपी विष्टले भने। जन्डिसको बिरामी भएर साउन ८ गते धनगढीको नोभा अस्पतालमा भर्ना भएका बेलौरीका नसिब चौधरीको शुक्रबार अपरान्ह मृत्यु भएको थियो। मृतकका आफन्तले उपचारमा संलग्न फिजिसियन डाक्टर रामचन्द्र पौडेलले लापरवाही गरेकाले उनीमाथि कारवाहीको माग गरेका छन्। नसिभका मामा रामकृष्ण चौधरीले अस्पतालले लापरबाही गरेको आरोप लगाए। उनका अनुसार परिवारले बारम्बार अन्यत्र रिफर गर्न आग्रह गरेका थिए। तर, उनको भनाई अनुसार अस्पतालले न त उचित उपचार गर्यो, न त रिफर नै गर्यो। यस्तै अहिले उनीहरूले शव नबुझ्ने अडान लिएका छन्। पीडित पक्ष र अस्पताल प्रशासनबीच वार्ता भईरहेका बेला बाहिर जम्मा भएका आफन्तहरुले अस्पतालमा ढुंगामुढा गरेपछि स्थिति तनावग्रस्त बनेको हो। हिजो मात्रै पीडितका आफन्तहरुले नोभा अस्पतालको रिसेप्सनमा समेत तोडफोड गरेका थिए। शुक्रबार अपरान्हदेखि नोभा अस्पतालमा प्रहरीको पहरा छ। आज बिहानैदेखि पीडितका आफन्तहरु अस्पतालमा आउन थालेका छन्। नसिभ चौधरी साउन ७ गते सामान्य स्वास्थ्य समस्याका कारण चेकअपका लागि नोभा अस्पताल आएका थिए। उनलाई जण्डिस भएको पुष्टि भएपछि उनी साउन ८ गते अस्पताल भर्ना भएका थिए। उनको जन्डिस बढदै जान थालेपछि अवस्था चिन्ताजनक बन्दै गएको थियो। उनको अवस्था गम्भीर बनेपछि शुक्रबार अस्पतालले रेफर गरेका थियो। रेफर गरेपछि एम्बुलेन्समा राख्नेक्रममा नसिबको मृत्यु भएको हो। उनका बुवा कामका लागि तेस्रो मुलुक रहेको आफन्तहरुले बताएका छन्।"
चार दिनदेखि कालीगण्डकी करिडोर बन्द,"गलकोट (बागलुङ) : राष्ट्रिय गौरवको आयोजनाको रुपमा रहेको कालीगण्डकी करिडोरको बागलुङ खण्ड चार दिनदेखि ठप्प छ। बागलुङ नगरपालिका१० दब्ल्याङमा पहिरोले सडकको ट्रयाक नै बगाउँदा चार दिनदेखि करिडोर ठप्प रहेको छ। पटकपटक अबरुद्ध सडक दुई साता पछि सञ्चालनमा आएको थियो। सञ्चालनमा आएको एक हप्तापछि साउन ८ गते बिहानैबाट सडक अबरुद्ध भएको छ। सडकको ट्रयाक नै बगाएपछि सडक खुल्न नसकेको हो। वर्षा रोकिए पनि कालीगण्डकी करिडोर आयोजनाले सडक खुलाउन नसकेको जिल्ला प्रहरी कार्यालयका सूचना अधिकारी तथा प्रहरी नायव उपरीक्षक विजय यादवले जानकारी दिए। करिडोर सडक बागलुङ१० स्थित दब्ल्याङमा सडकको ट्रयाक नै बगेकाले सडक खुल्ल समय लाग्ने भएको छ। उक्त पहिरोले बलेवा, कुश्मिसेरा र बरेङ सडकसमेत चार दिनदेखि अबरुद्ध बनाएको छ। पहिरोले बागलुङको दक्षिण भेग सडक सञ्जालबाट बिच्छेद भएपछि यात्रुहरू पैदल हिँडेर आउ जाउँ गर्न बाध्य भएका छन्।"
काठमाडौं उपत्यकामा सवारी दुर्घटनामा १६ प्रतिशतले कमी,"काठमाडौं : काठमाडौं उपत्यकामा सवारी दुर्घटना र मानवीय क्षति घटेको छ। उपत्यका ट्राफिक प्रहरी कार्यालयका अनुसार पछिल्लो तीन वर्षमा उपत्यकामा दुर्घटना र त्यसबाट हुने मानवीय क्षति घट्दो क्रममा रहेको देखिएको हो। आर्थिक वर्ष २०७८७९ मा १० हजार सात सय ३३ सवारी दुर्घटना हुँदा एक सय ९१ जनाको मृत्यु भएको थियो। आव २०७९८० मा १० हजार छ सय ७५ दुर्घटना हुँदा एक सय ८७ को मृत्यु र गत आवमा आठ हजार आठ सय ८१ सवारी दुर्घटना हुँदा एक सय ७७ जनाको मृत्यु भएको कार्यालयका प्रवक्ता, प्रहरी उपरीक्षक विश्वराज खड्काले जानकारी दिए। उनका अनुसार गत आवमा एक सय २९ पुरुष र ४८ महिलाको मृत्यु भएको थियो। जनचेतनामूलक कार्यक्रम, सुरक्षा जाँचमा कडाइ, विभिन्न अभियानसहित उपत्यकाको ट्राफिक व्यवस्थापनलाई प्रभावकारी बनाउँदा सडक दुर्घटनामा केही कमी ल्याउन सकिएको प्रहरी उपरीक्षक खड्काको दाबी छ। अघिल्लो आर्थिक वर्षको तुलनामा गत आवमा दुर्घटना संख्या १६८ र मृत्यु हुनेमा छ प्रतिशतले कमी आएको उनले जानकारी दिए। चालु आवमा पनि दुर्घटना न्यूनीकरण गर्ने लक्ष्यसहित ट्राफिक व्यवस्थापन सुधारलाई थप प्रभावकारी बनाउने योजना अघि बढाइएको खड्काले बताए। जनचेतनामूलक कार्यक्रमले सडक प्रयोगकर्तालाई ट्राफिक नियमको पालना गर्न र सडक सुरक्षालाई आत्मसाथ गर्न प्रेरणा दिएको पाइएको उनको बुझाइ छ। ट्राफिक सप्ताह कार्यक्रम, यात्रुमैत्री विशेष अभियान, ट्राफिक सचेतना विशेष अभियानलगायत कार्यक्रममा समावेश भएका ट्राफिक गतिविधिमार्फत हालसम्म चार लाख ७७ हजार तीन सय तीनजना प्रत्यक्ष रुपमा लाभान्वित भएका प्रहरीले जनाएको छ। ट्राफिक प्रहरीले मादक पदार्थ र लागुपदार्थ सेवन गरी सवारी चलाउने विरुद्धको अभियान, लेन अनुशासन पालना, लापरबाहीका साथ सवारी चलाउने र तीव्रगतिका कारणले हुने दुर्घटना न्यूनीकरणमा अभियान प्रभावकारी बनेको कार्यालयका प्रमुख प्रहरी वरिष्ठ उपरीक्षक जीवनकुमार श्रेष्ठले बताए। उनका अनुसार ट्राफिक नियम उल्लङ्घन गर्ने १० लाख बढीलाई ट्राफिक प्रहरीले कारबाही गरी जरिवाना बापत रु ७२ करोड ६० लाख संकलन गरेको छ। विभिन्न सडक केन्द्रित सचेतना कार्यक्रम सञ्चालन, ट्राफिक सुरक्षा जाँच, चौकी विस्तार, भित्री गल्ली तथा साँघुरा सडक र करिडोरमा नियमित गस्ती थालिएको बताउँदै प्रहरी वरिष्ठ उपरीक्षक श्रेष्ठले लाई यसलाई अझ प्रभावकारी बनाउन थप योजना बनाइ कार्यान्वयनको चरणमा रहेको जानकारी दिए।"
"आज यी प्रदेशमा भारी वर्षा हुने, सचेत रहन आग्रह","काठमाडौं : आज दिउँसो बागमती र सुदूरपश्चिम प्रदेशका केही स्थानमा भारी वर्षा हुने जल तथा मौसम पूर्वानुमान महाशाखाले जनाएको छ। देशभर मनसुनी वायुको प्रभाव कायमै रहेकोले अहिले बिहान बागमती, गण्डकी, लुम्बिनी र सुदूरपश्चिम प्रदेशका थोरै स्थानमा तथा बाँकी प्रदेशका एकदुई स्थानमा हल्कादेखि मध्यम वर्षा भइरहेको महाशाखाले जनाएको छ। दिउँसो देशभर साधारणतया बदली रही केही स्थानमा मेघ गर्जनचट्याङ्गसहित हल्कादेखि मध्यम वर्षा हुने महाशाखाले जनाएको छ। राति देशभर आंशिकदेखि साधारणतया बदली रही कोशी, बागमती, गण्डकी, कर्णाली र सुदूरपश्चिम प्रदेशका केही स्थानमा तथा बाँकी प्रदेशका थोरै स्थानमा मेघ गर्जनचट्याङ्गसहित हल्कादेखि मध्यम वर्षाको सम्भावना रहेको महाशाखाले जनाएको छ। बागमती र सुदूरपश्चिम प्रदेशका केही स्थानमा भारी वर्षा हुने भएकोल ती स्थानमा हुन सक्ने सम्भावित जोखिमबाट जोगिन सचेत अवस्थामा रहन महाशाखाले अनुरोध गरेको छ।"
