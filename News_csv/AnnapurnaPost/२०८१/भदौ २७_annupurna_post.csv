शीर्षक,विवरण
ट्यांकरले ठक्कर दिएका युवकको उपचारका क्रममा मृत्यु,वीरगन्ज : वीरगन्ज१७ अलौंस्थित एकीकृत भन्सार जाँच चौकी (आइसीपी) चोकमा बिहीबार ट्यांकरले मोटरसाइकललाई ठक्कर दिँदा गम्भीर घाइते भएका मोटरसाइकल चालकको उपचारका क्रममा मृत्यु भएको छ। आईसीपी चोकमा बिहीबार दिउँसो साढे ३ बजेतिर ना ६ ख ७५०३ नम्बरको ट्यांकरको ठक्करबाट ना २९ प ६९५१ मोटरसाइकल चालक वीरगन्ज१७ अलौंका २२ वर्षीय टिनु कुमार साह तुराहा गम्भीर घाइते भएका थिए।वीरगन्जको गण्कस्थित बयोधा मेडिसिटी हस्पिटलमा उपचारको क्रममा बिहीबार राति मृत्यु भएको पर्साका प्रहरी नायब उपरीक्षक दीपक भारतीले जानकारी दिए। दुर्घटना लगत्तै गम्भीर घाइते साहलाई उपचारका लागि सुरुमा बाराको नौतनस्थित एलएस न्यूरो अस्पतालमा लगिएको थियो। त्यसपछि बयोधा मेडिसटी हस्पिटलमा भर्ना गरिएका साहको उपचारका क्रममा राति मृत्यु भएको प्रहरी नायब उपरीक्षक भारतीले जानकारी दिए। उनका अनुसार ठक्कर दिने ट्यांकर र त्यसका चालकलाई प्रहरीले नियन्त्रणमा लिइसकेको छ। यसैबिच ट्याक्टरका चालकले जानाजान मोटरसाइकलमा ठक्कर दिएको भन्दै आक्रोशित स्थानीयवासीले अलौं चोकमा बिहीबार टायर बालेर सडक अवरुद्ध गरेपछि प्रदर्शनकारी र प्रहरीबीच झडप पनि भएको थियो। सडकमा टायर बालेर सडक अवरुद्ध गरेका प्रदर्शनकारीमाथि प्रहरीले लाठी चार्ज गर्दा झडप भएको थियो। झडपमा प्रहरीको लाठी चार्जबाट स्थानीय मोहित साह घाइते भएका थिए ।
उपमहासचिव चौधरीलाई पार्टीले सोध्यो स्पष्टीकरण,"काठमाडौं : नेकपा एकीकृत समाजवादीका उपमहासचिव मेटमणि चौधरीलाई स्पष्टीकरण सोधिएको छ। मुलुकको अखण्डता र सार्वभौमसत्ताविरुद्ध अभिव्यक्ति दिएको भन्दै पार्टी महासचिव घनश्याम भुसालले चौधरीलाई स्पष्टीकरण सोधेका हुन्। उपमहासचिव चौधरीले एक टेलिभिजन कार्यक्रममा लिपुलेक र कालापानीमा भारतको दाबी पुग्ने र उसैले लिन पाउने बताएका थिए। सोही अभिव्यक्तिविरुद्ध पार्टीले स्पष्टीकरण सोधेको हो। 'अनेकौं तथ्यहरूले उक्त भूभाग नेपालको हो भन्ने कुरा स्पष्ट पारेका छन्। हाम्रो पार्टीको समेत दाबीका आधारमा उक्त भूभाग संविधानको अंग बनाइएको कुरा सर्वविदितै छ। त्यस विपरीत मुलुकको अखण्डता र सार्वभौमसत्ताका विरुद्ध तपाइँले किन बोल्नुभएको हो? यसबारे ३ दिनभित्र लिखितरूपमा स्पष्टीकरण दिनुहोला,' पत्रमा भनिएको छ।"
"वाणिज्य सचिवमा कार्की, बुर्लाकोटीलाई तथ्यांक कार्यालयमा सरुवा",काठमाडौं : सरकारले वाणिज्य मन्त्रालयको सचिवमा गोविन्दबहादुर कार्कीलाई ल्याएको छ। बिहीबार बसेको मन्त्रिपरिषद् बैठकले कार्कीलाई वाणिज्यमा ल्याएको हो। हालै सचिवमा बढुवा भएका कार्कीलाई वाणिज्य मन्त्रालयको जिम्मेवारी दिइएको प्रधानमन्त्री कार्यालय स्रोतले जानकारी दिएको छ। त्यस्तै वाणिज्य सचिव मधु सुदन बुर्लाकोटीलाई राष्ट्रिय तथ्यांक कार्यालयमा सरुवा गरिएको छ। तथ्यांक विभागका प्रमुख गोकर्णमणि दुवाडीलाई गृह सचिव बनाएपछि सरकारले बुर्लाकोटीलाई तथ्यांक कार्यालयको प्रमुखकको रूपमा सरुवा गरिएको हो। त्यस्तै मन्त्रिपरिषद् बैठकले ५१ जना सहसचिवको सरुवासमेत गरेको छ।
बाढी पहिरोले तीनवटा पुल बगायो,"नुवाकोट : नुवाकोटको दुप्चेश्वरमा पहिरोपछि आएको बाढीले पुल बगाएको छ। खेती गरेको जमिन कटानका साथै जलविद्युत योजनाका संरचनामा समेत क्षति पुर्याएको छ। सडकमार्ग अवरद्ध भएको छ। दुप्चेश्वर गाउँपालिका१ घ्याङ्फेदीमा बाढी पहिरोले तीनवटा पुल बगाएको छ। वर्षासँगैको पहिरोले पुल बगाएर बाटो अवरुद्ध भएको छ। झोलुङ्गे र काठे पुल बगाउनुका साथै अन्य संरचनामा ठूलो क्षति गरेको गाउँपालिका अध्यक्ष शंकरबहादुर थापाले बताए। उनका अनुसार पहिरो पन्छाएर बाटो खुलाउने कार्य भइरहेको छ। बाढी पहिरोले तालु र कसेरी जोड्ने झोलुङ्गे पुल, शिशिपुबाट कसरीतर्फ जाने झोलुङ्गे पुल, फेदी र घोप्टेभिर बीचको कुटुम्साङतर्फ जाने बाटोको काठेपुल वगाउनुका साथै स्योलोलो पारीको जग्गा कटान र खेती बाली पुरेको, कुटुङ खोला माथिको सडक बाटोमा क्षतिका साथै सूर्यकुण्ड जलविद्युत पाइपलाइन नजिकका वालहरूमा क्षति पुर्याएको अध्यक्ष थापाले बताए। घ्याङ्फेदी हुँदै कुटुङ जाने बाटो पूर्ण रूपमा अवरुद्ध रहेको छ। पहिरो पन्छाएर बाटो सुचारु गर्नका लागि स्थानीय प्रशासनलाई जानकारी गरिएको स्थानीयवासी नीलकण्ठ आचार्यले जानकारी दिए। वर्षासँगै आएको बाढीले पुल र गोठमा पालिएका केही चौपाया बगाएको आचार्यले जानकारी दिए। पहिरोसहितको बाढीमा केही गोठ बगेर चौपायाहरू बेपत्ता भएको बताइएको छ। नुवाकोटको दुप्चेश्वरको दुर्गम घ्याङफेदीमा पहिरो र बाढी जाँदा भएको क्षतिको विवरण संकलन र समस्या समाधानको कार्य सुरु गरिएको जिल्ला प्रहरी कार्यालय नुवाकोटले जनाएको छ। भौतिक संरचना, गोठ तथा पशुचौपायाको क्षतिको थप विवरण संकलन जारी रहेको प्रहरी उपरीक्षक शान्तिराज कोइरालाले बताए।"
"टिभिएसको रेडर, एनटर्क र रेडिअन बाइक तथा स्कुटिको फ्युल इन्जेक्सन भेरियन्ट अब नेपालमा","काठमाडौं : विश्वव्यापी रूपमा टूह्विलर तथा थ्रीह्विलरको ख्यातिप्राप्त निर्माता टिभिएस मोटर कम्पनीले २०२४ टिभिएस रेडर (एफआइ ), टिभिएस एनटर्क डिस्क फ्युल इन्जेक्सन भेरियन्ट र टिभिएस रेडिअन (एफआइ) नेपालमा सार्वजनिक गरेको छ। यी नयाँ उत्पादनका साथ टिभिएस मोटर कम्पनीले उत्साहीहरुलाई मात्र शक्तिशाली सवारी नभई सहज र इकोफ्रेन्ड्ली सवारी दिने ग्यारेन्टी दिन्छ। टिभिएसले यी फ्युल इन्जेक्सन भेरियन्टका टूह्विलरहरु बिएस  भिआइ एफआइ प्लेटफर्ममा, जुनसुकै सवारी परिस्थितिमा पनि उत्साहीलाई अद्भुत र रमाइलो अनुभव सुनिश्चित गर्न विशेष रुपमा डिजाइन गरिएको छ। यी नयाँ उतपादनहरु एडभान्स्ड इन्जिनियरिङ र स्टाइलिश डिजाइनका साथ उत्कृष्ट प्रदर्शनको लागि नयाँ पुस्ताका राइडरहरुलाई ध्यानमा राखी बनाइएको छ। टिभिएस मोटर कम्पनीका उपाध्यक्ष इन्टरनेसनल बिज्नेस, राहुल नायकले भने, हामी हाम्रो मिलेनियल र डिजीटलाइजेसनमा निर्भर जेन जी ग्राहकहरुको लागी स्कुटर र मोटरसाइकल दुवै क्षेत्रमा जहिले नयाँ शैली र नयाँ सुविधायुक्त, आउने पिडिलाई उपयुक्त हुनेगरी आफ्नो उत्पादनहरु अघि बढाउँछौ। नेपाल सधैँ हाम्रो लागि एउटा मूल्य व्यापार केन्द्र रहेको छ र टिभीएस राइडर (एफआइ ), टिभीएस एनटर्क (एफआइ ) र टिभिएस रेडिआन (एफआइ) को नयाँ भेरियन्ट नेपालमा सार्वजनिक गर्न पाउँदा हामी अत्यन्तै खुसी छौ। यी नयाँ मोडेलहरूको अनौठो डिजाइन, प्रदर्शन र प्रविधिले हाम्रो नवीनता प्रति प्रतिबद्धता देखाउँछ। यो विशेष रूपमा रोमाञ्चकता, आराम, र आधुनिक सवारी अनुभव खोज्ने राइडरहरूको लागि बनाइएको साधन हो। जगदम्बा मोटर्स प्रालिका कार्यकारी निर्देशक अखिल गुप्ताले भने, नेपालमा विगत ९ वर्षदेखि टिभिएस मोटर कम्पनीका आधिकारिक वितरकको रूपमा हामी फेरि ब्रान्डसँग साझेदारी गर्न पाउँदा खुसी छौं। टिभिएस मोटरले सधैं हाम्रा नेपाली ग्राहकहरूको आवश्यकतालाई पूरा गर्ने उत्पादनहरू प्रस्तुत गरेको छ। हामीलाई विश्वास छ, हाम्रा ग्राहकहरुलाई यी नयाँ भेरियन्टहरूले चित्त बुझ्नेछ र यसको प्रस्तुतिले नेपालमा टिभिएस कम्पनीको पकड अझ मजबुत पार्नेछ। नयाँ भेरियन्टहरू सबै उत्साहीहरुको पक्कै पनि मन जित्नेछ र सवारी अनुभवलाई सबैभन्दा राम्रो बनाउनेछ। टिभिएस रेडर एफआइ भेरियन्ट : टिभिएस राइडर यसको स्टाइलिश डिजाइन र शक्तिशाली प्रदर्शनका कारण युवा र गतिशील राइडरहरू बीच लोकप्रिय रहेको छ। हालै सार्वजनिक गरिएको एफआइ भेरियन्टले यसलाई थप उचाइमा पुर्याउँदै निम्न सुविधाहरू प्रदान गर्दछ। फ्युल दक्षता : यसमा फ्युल इन्जेक्सन प्रविधिले फ्युलको प्रयोगलाई अनुकुल बनाउँछ र दैनिक होस् कि लामो सवारीको लागि किफायती बनाउँछ। उत्तम प्रदर्शन: राडरहरूले सहज र रोमाञ्चक सवारी सुनिश्चित गर्दै सहज पावर डेलिभरी र कम इन्जिन कम्पनहरू अनुभव गर्न सक्छन्। परिष्कृत स्टाइलिङ: टिभिएस रेडर एफ़आइ भेरियन्ट युवाहरूको प्राथमिकता अनुरूप बोल्ड ग्राफिक्स र भाइवरेन्ट रंगहरुमा उपलब्ध छ। टिभिएस एनटर्क भेरियन्ट: टिभिएस एनटर्कले स्कुटर सेगमेन्टमा खेलकुद शैलीलाई स्मार्ट सुविधाहरूसँग संयोजन गर्दै ट्रेन्डसेटरको रूपमा स्थापित गरेको छ। यस भेरियन्टमा पाइने कुराहरु : सुपीरियर थ्रॉटल रेस्पोन्स: उन्नत एफआइ प्रणालीले राइडरहरु बीच उत्साह बढाउँदै प्रतिक्रियाशील एक्सेलेरेशन प्रदान गर्दछ। इकोफ्रेन्डली राइड : राम्रो फ्युल व्यवस्थापनको साथ, टिभिएस एनटर्क भेरियन्टले कम उत्सर्जन प्रदान गर्दै वातावरणलाई प्रदुषणमुक्त राख्न मदत गर्दछ। अत्याधुनिक डिजाइन: एफआइ भेरियन्टले एनटर्कको आइकोनिक डिजाइन एलीमेंटहरु कायम राख्दै नयाँ डिकल र रंग विकल्पहरू ल्याएको छ। टिभिएस रेडिअन एफआइ भेरियन्ट: आधुनिक यात्रीको लागि डिजाइन गरिएको टिभिएस रेडिअन एफआइले १५ माइलेज दिन्छ , जसले हरेक यात्रालाई स्मार्ट, सहज र प्रभावकारी बनाउँछ। यस भेरियन्टमा पाइन सकिने फाइदाहरु : स्थायित्व: रेडिअन एफआइमा भएको ड्युरा इन्जिनले लामो समयसम्म टिक्ने माइलेज र प्रदर्शन दिन्छ। यसको सुपर बलियो बक्स फलामको चेसिसले बाइकलाई मजबुत र स्थिर बनाउँछ, जसले गर्दा यो हरेक किसिमका सडकहरूमा चलाउनको लागि सहज हुन्छ। आरामदायी र सुविधाजनक  यस भेरियन्टमा भएको लामो कुसन सिट, क्यारियरसहितको पिलियन ग्रेब्रेल, दैनिक अत्यावश्यक वस्तुहरूको लागि हुकसहितको लेडी पिलियन ह्यान्डल र सुविधाजनक अल गियर सेल्फस्टार्ट सुविधाले , सवारीको अनुभव बढाउन्छ। सुरक्षित : सुरक्षालाई ध्यानमा राखी यसमा प्रिमियम अलोय ह्विल, डिस्क ब्रेक, र सिंक्रोनाइज्ड ब्रेकिङ टेक्नोलोजीको व्यवस्था गरिएको छ,। टिभिएस रेडर , टिभिएस एनटर्क र टिभिएस रेडिअनका नयाँ एफआइ भेरियन्टहरू अब नेपालभरका सबै अधिकृत टिभिएस डिलरशिपमा उपलब्ध छन्। टिभिएस रेडर एफआइ को मूल्य रु २,९२,९०० , टिभिएस एनटर्क एफआइ को मूल्य रु २,७९,९०० र टिभिएस रेडिअन एफआइको मूल्य रु २,३६ ,९०० रहेको छ। टिभिएस मोटर कम्पनी विश्वभर प्रसिद्ध दुई र तीन पांग्रे सवारी साधन उत्पादन कम्पनी हो।"
गेटामा मेडिकल शिक्षा अध्यापनको माग गर्दै विमानस्थल गेटमा बोर्ड टाँस,"धनगढी : सहिद दशरथचन्द स्वास्थ्य विज्ञान विश्वविद्यालय संघर्ष समितिले धनगढी विमानस्थलको गेटको दुवैतिर सरकार र नेताहरूको ध्यानाकर्षण हुने गरी गेटामा मेडिकल शिक्षाको पढाइ कहिलेदेखि हुन्छ ? भन्ने नारासहित बोर्ड टाँस गरेको छ। संघर्ष समितिका संयोजक लोकराज पाण्डेको नेतृत्वमा धनगढी अत्तरियाका युवाहरूले ६ लेन सडकबाट धनगढी विमानस्थल जाने मूल गेटको दुवैतिर यस्तो बोर्ड टाँस गरेका हुन्। संघीय सरकारका प्रधानमन्त्री, पूर्वप्रधानमन्त्री, मन्त्री र नेताहरू यही बाटो आउने जाने गरेका तर गेटाका बारेमा बेवास्ता गरेको पाइएकाले उनीहरूको ध्यानाकर्षण होस् भनेर बोर्ड टाँस गरेका हौं, संघर्ष समितिका संयोजक पाण्डेले भने। शुक्रबारमात्रै पूर्वप्रधानमन्त्री तथा नेपाली कांग्रेसका सभापति शेरबहादुर देउवा पार्टीको सुदूरपश्चिमस्तरीय प्रशिक्षणका लागि धनगढी आउँदै छन्। केही दिनमा प्रधानमन्त्री केपी शर्मा ओली पनि धनगढीको सभागृह उद्घाटनका लागि धनगढी आउने कार्यक्रम छ। हामीले ती नेतृत्वमा बसेकाहरूले कम्तीमा पनि त्यो ब्यानर हेरून्, यस क्षेत्रको मेडिकल शिक्षा र स्वास्थ्य सेवाको अवस्था बुझून् भनेर बोर्ड टाँस गरेका हौं, संयोजक पाण्डेले भने। बोर्डमा सहिद दशरथचन्द स्वास्थ्य विज्ञान विश्वविद्यालयसम्बन्धी विधेयक २०८० संसद्को चालु अधिवेशनबाटै पारित गर, ६ सय शय्या क्षमताको अस्पताल भवनमा कम्तीमा पनि ३ सय शय्याको अस्पताल घोषणा गर, सुदूरपश्चिममै मेडिकल शिक्षा कहिलेदेखि पढ्न पाउने ?, तत्काल गेटामा मेडिकल शिक्षाको पढाइ हुने व्यवस्था गर, सुदूरपश्चिममा मात्र मेडिकल शिक्षाको अध्यापन नहुनुको दोष कसलाई दिने ? जस्ता नारा लेखिएका छन्।"
मोरङको कटहरीमा ४ दिने कृषि एक्स्पो सुरु,"विराटनगर : मोरङको कटहरीस्थित कृषि थोक बजारमा पहिलोपटक ४ दिने कृषि मेलाको आयोजना गरिएको छ। कोशी प्रदेशका मुख्यमन्त्री हिक्मतकुमार कार्की र संघीय सरकारका कृषि तथा पशुपंक्षी विकासमन्त्री रामनाथ अधिकारीले बिहीबार संयुक्त रूपमा मेलाको उद्घाटन गरेका छन्। नेपाल उद्योग वाणिज्य महासंघ कोशी प्रदेशले आयोजना गरेको कृषिएक्स्पो २०८१ आगामी आइतबारसम्म सञ्चालन हुने छ। किसान र निजी क्षेत्रलाई १ ठाउँमा ल्याएर कृषि उत्पादन बढाउनका साथै यान्त्रीकरण गर्न एक्स्पो कोषेढुंगा सावित हुने मुख्यमन्त्री कार्कीले बताए। लगानीको सुनिश्चिता र कृषि आधुनिकीकरणका लागि यस्ता अवसर सहयोगी हुन्छन्, उनले भने, प्रदेश सरकारले कोशी प्रदेशलाई कृषि हबको रुपमा विकास गर्नसमेत कार्ययोजना अघि बढाएको छ। कार्कीले कोशी प्रदेशमा भौगोलिक अवस्थितिअनुसार कृषि क्षेत्रको विकासका लागि सरकारले काम गरिरहेको बताए। किसानका लागि बैंक ब्याजमा अनुदान, यान्त्रीकरणमा सहयोग र कृषि उद्योग सञ्चालनमा सहयोग गरिरहेको उनले सुनाए। संघीय सरकारका कृषि तथा पशुपन्छी विकासमन्त्री रामनाथ अधिकारीले कृषिको व्यावसासायीकरणका लागि रणनीतिक महत्वका साथ अघि बढ्नु पर्ने बताए। सरकारले लगानी दशक र कृषि दशकलाई एकसाथ अघि बढाई निजीक्षेत्रलाई कृषि उद्यममा जोड्न काम गरिरहेको छ, उनले भने, कृषिमा निजी क्षेत्रको उचित लगानी हुन नसक्दा आधुनिक ढंगको कृषि प्रणालीको विकास हुन सकेको छैन। सरकार निजीक्षेत्रसँग मिलेर काम गर्न तयार रहेको उनी बताउँछन्। उनले ७ वटै प्रदेश र सबै स्थानीय तहमा लगानी क्षेत्र पहिचान गरी बजेट पठाउने काम भएको बताए। अधिकारीले दूग्धजन्य पदार्थको उत्पादन तथा बजारीकरणका निम्ति विविधीकरण गर्न आवश्यक रहेको उल्लेख गरे। महासंघ कोशी प्रदेशका अध्यक्ष राजेन्द्र राउतले निर्वाहमुखी कृषिलाई आधुनिकीकरण गर्दै किसान र उद्यमीलाई एउटै मञ्चमा ल्याउने उद्देश्यसाथ एक्स्पोको आयोजना गरिएको जानकारी दिए। उनले भने, कृषिको विकाससँगै आयातमुखी अवस्थालाई परिवर्तन गरेर निर्यातजन्य कृषि उपजको उत्पादनमा टेवा दिने उद्देश्य हो। राउतले किसान, उद्यमी, लगानीकर्तासहितको उपस्थिति रहेको एक्स्पो देशमै उदाहरणीय भएको उल्लेख गरे। नेपाल उद्योग वाणिज्य महासंघका उपाध्यक्ष हेमराज ढकालले कृषिमा निजी क्षेत्रको प्रवेश र लगानी सुनिश्चिताको काम हुन सके नेपालले चाँडै यस क्षेत्रमा फड्को मार्ने बताए। हरेक वर्ष हुने कृषिजन्य र खाद्यान्न वस्तुको बढ्दो आयात चिन्ताको विषय भएको उनको भनाइ छ। महासंघीकी उपाध्यक्ष ज्योत्सना श्रेष्ठले भौगोलिक अवस्थिति र विविधतायुक्त हावापानीका कारण नेपालले कृषि क्षेत्रमा राम्रो प्रगति गर्न सक्ने बताइन्। भनिन्, कोसी प्रदेश त कषिका लागि अझ धेरै उर्वर भूमि हो। कार्यक्रममा कोसी प्रदेशका पूर्वमुख्यमन्त्री केदार कार्की, सहज परियोजनाकी टिम लिडर रिमा श्रेष्ठलगायतले सार्वजनिक र निजी क्षेत्रबीचको समन्वयमा सरकारको बलियो सहभागितामा कृषि क्षेत्रले उन्नति गर्न सक्ने बताएका छन्। परियोजनाले विगत ४ वर्षदेखि कोशी प्रदेशमा काम गरिरहेको श्रेष्ठको भनाइ थियो। आगामी आइतबारसम्म चल्ने कृषि एक्स्पोमा नेपाल र भारतका गरी १ सय ३० वटा स्टल रहेका छन्। जुम्लाको मार्सी चामलदेखि विभिन्न प्रकारको दाल र स्याउ, झापाको गाउँले अचार र नमुना अचार, पाँचथरको काँकरा र किबीको जुसलगायतका कृषि सामग्रीका स्टल छन्। नेपाल र भारतका १५ जना कृषि विज्ञहरूले एक्स्पोमा सहभागिता जनाएका छन्। उनीहरुले एक्स्पो अवधिभर कृषि उत्पादन, पशुपंक्षी, कष्टम हाइरिङ, क्लाइमेट चेन्ज, जैविक मल तथा विषादी बनाउने र प्रयोग विधि, पर्यावरणमैत्री ज्ञान, सीप र प्रविधिलगायत विषयमा कृषकसँग संवाद र छलफल गर्नेछन्। एक्स्पोमा कृषि औजारको प्रदर्शनी, उन्नतजातका पशुपंक्षीको प्रदर्शनी, पशुपंक्षी तथा कृषि उपजको प्रतियोगिता खेतदेखि भान्साको अनुभव र फुड फेस्टिबल गरिने राउतले बताए। मेला अवलोकन गर्न बाहिरी जिल्लाबाट आउनेका लागि खाना र बस्न निःशुल्क गरिएको छ। एक्स्पोलाई व्यवस्थित र सहज बनाउन ५ वटा ब्लक छुट्याइएको छ। ए ब्लकमा पशुपंक्षी, बीमा कृषि, सीमा मेसिनरी, डीमा फुड स्टल र ईमा गोष्ठी तथा परामर्श सेवा रहेको जानकारी उनले दिए। उनका अनुसार कृषि व्यवसायीबीच विटुवी कार्यक्रम समेत राखिएको छ। काठमाडौं विश्वविद्यालयले कृषि विषयमा परामर्श दिने कार्यक्रमसमेत छ। जुन लोकसेवाको तयारीमा रहेका परिक्षार्थीहरुका लागि उपयोगी राउत बताउँछन्। एक्स्पोमा जिल्ला नगर उद्योग वाणिज्य संघहरु, कृषि ज्ञान केन्द्र, कोशीका १३७ वटा स्थानीय तह, कृषक, कृषि व्यवसायी, सहकारी, काठमाडौं विश्वविद्यालय, पूर्वाञ्चल विश्वविद्यालय, कृषि कलेजबाट सहभागिता हुने जनाइएको छ। कोशी प्रदेशलाई कृषिमा आत्मनिर्भर बनाउनका लागि सहयोग गर्ने उद्देश्यसहित आयोजना गरिएको एक्स्पो सम्पन्न गर्न १ करोड खर्च लाग्ने अनुमान गरिएको राउतको भनाइ छ। कृषि एक्स्पोमा प्रवेश निःशुल्क गरिएको छ। नेपाल उद्योग वाणिज्य कोशीले प्रत्येक वर्ष कृषि एक्स्पोलाई निरन्तरता दिने भएको छ।"
प्रधानमन्त्री ओली र खानेपानी मन्त्री यादवबीच कार्यसम्पादन सम्झौतामा हस्ताक्षर,"काठमाडौं : खानेपानी क्षेत्रमा महत्त्वपूर्ण कार्यहरूको थालनी गर्न खानेपानी मन्त्री प्रदीप यादवले प्रधानमन्त्री केपी शर्मा ओलीसँग चालु आर्थिक वर्षका लागि कार्यसम्पादन सम्झौता गरेका छन्। सिंहदरबारस्थित प्रधानमन्त्री तथा मन्त्रिपरिषद्को कार्यालयमा बिहीबार आयोजित कार्यक्रममा प्रधानमन्त्री ओली र मन्त्री यादवले सम्झौतामा हस्ताक्षर गरी सम्झौताको प्रति आदानप्रदान गरेका हुन्। मन्त्री यादवका अनुसार 'समृद्ध नेपाल, सुखी नेपाली'को राष्ट्रिय आकाङ्क्षालाई साकार पार्न खानेपानी क्षेत्रको सुधार, सेवा प्रवाहमा चुस्तता र ठूला पूर्वाधार परियोजनाहरू तोकिएको समयमा सम्पन्न गरिने लक्ष्यसहित यो सम्झौता गरिएको हो। कार्यसम्पादन सम्झौतामा प्रमुख कार्यहरूलाई तीन चरणमा विभाजन गरिएको छ: पहिलो सय दिन (२०८१ कात्तिक ६ सम्म), दोस्रो सय दिन (२०८१ माघ १७ सम्म) र आर्थिक वर्षको बाँकी अवधि। यसअन्तर्गत, हरेक चरणमा निश्चित कार्यहरू सम्पन्न गर्नुपर्ने र हासिल गरिने उपलब्धिहरूको स्पष्ट खाका तयार पारिएको मन्त्री यादवले बताए। पहिलो सय दिनको अवधिमा, मनसुनका कारण अवरुद्ध मेलम्ची खानेपानी आयोजनालाई पुनः सञ्चालनमा ल्याउने, न्यूरोडठमेल क्षेत्रमा थप ३० किलोमिटर पाइपलाइन विस्तार गर्ने, निर्माणाधीन कीर्तिपुर र महाँकालचौरका पानी पोखरीहरूको निर्माण सम्पन्न गर्ने, धोबीघाट फोहर पानी प्रशोधन केन्द्रलाई दैनिक ३ करोड ७० लाख लिटर क्षमता सहित सञ्चालन गर्ने कार्यहरू सम्पन्न गरिनेछन्। यसका साथै, भेरी पम्पिङ खानेपानी आयोजनाको ठेक्का सम्झौता गरी आयोजनाको निर्माण कार्य सुरु गर्ने, र जाइकाको अनुदानमा निर्माण भइरहेको पोखरा खानेपानी सुधार आयोजनालाई पनि अगाडि बढाइनेछ। दोस्रो सय दिनमा काठमाडौं उपत्यकाभित्र रहेका ढुङ्गे धारा, इनार, पोखरीहरू संरक्षण गर्ने, वर्षाको पानी सङ्कलन तथा पुनर्भरणका कार्यहरू सञ्चालन गर्ने योजना रहेको छ। यस चरणमा, नेपाल खानेपानी संस्थानबाट थप चार हजार घरधुरीमा खानेपानी प्रणाली सुधार तथा विस्तार गरिनेछ। सहरी खानेपानी आयोजनाअन्तर्गत ६ वटा आयोजनाहरूको समापन गरिनेछ। आर्थिक वर्षको बाँकी अवधिमा नगर क्षेत्रका थप चार हजार घरधुरीमा खानेपानी प्रणाली सुधार गरिनेछ । साथै, दमक र विदुर ढल आयोजनाहरूको निर्माण सम्पन्न गरिनेछ। काठमाडौं उपत्यकाभित्रका थप परम्परागत पानीका स्रोतहरूको संरक्षण, वर्षाको पानी सङ्कलन तथा पुनर्भरणको काम गरिनेछ। त्यसैगरी सल्लाघारी, कोड्कु र धोबीघाट ढल प्रशोधन केन्द्रको डिजाइन र निर्माण कार्य अगाडि बढाइनेछ। मन्त्री यादवले खानेपानी मन्त्रालयका ठूला परियोजनाहरूले नेपाली जनताको जीवनस्तर सुधार्न महत्त्वपूर्ण योगदान दिने बताए। सम्झौता राष्ट्रिय लक्ष्य हासिल गर्नका लागि सशक्त आधार रहेको बताउँदै उनले भने, 'यो सम्झौता केवल कागजी प्रक्रियामा सीमित नरही जनताको जीवनमा सुधार ल्याउने गरी कार्यान्वयनमा ल्याइनेछ। खानेपानी पहुँच र गुणस्तरको क्षेत्रमा देखिएका चुनौतीहरूको समाधान गर्नका लागि मन्त्रालय प्रतिबद्ध छ र निर्धारित समयमा काम पूरा गरेर जनतालाई सेवा प्रवाहमा सहजता ल्याउनेछ।' सम्झौता अनुसार तोकिएका कामहरू समयमा पूरा गर्न मन्त्रालयले नियमित अनुगमन गर्ने, जनतालाई प्रत्यक्ष लाभ पुर्याउने योजना र परियोजनाहरूको प्रगति समयसमयमा सार्वजनिक समेत गरिनेछ।"
लगानी बोर्डको सिईओमा सुशील ज्ञवाली नियुक्त,"काठमाडौं : लगानी बोर्डको सिईओमा सुशील ज्ञवाली नियुक्त भएका छन्। बिहीबार बसेको मन्त्रिपरिषद् बैठकले ज्ञवालीलाई बोर्डको सिईओमा नियुक्त गरेको हो। उनी राष्ट्रिय पुनर्निर्माण प्राधिकरणका पूर्वप्रमुख कार्यकारी रहिसकेका छन्। यसअघि सर्टलिस्टमा ज्ञवालीसहित विष्णु प्रसाद भट्टराई, रघुराज काफ्ले, रामदेव यादव र काठमाडौंका भीष्मराज ढुंगाना परेका थिए।"
वीरगन्जको होटलमा लुकीछिपी बसेका बंगलादेशी नागरिक पक्राउ,"वीरगन्ज : अवैध रूपमा नेपाल प्रवेश गरेका एक बंगलादेशी नागरिकलाई वीरगन्जबाट प्रहरीले पक्राउ गरेको छ। अवैध रूपमा नेपाल प्रवेश गरी वीरगन्जको एक होटलमा लुकीछिपी बसेका २९ वर्षीय बंगलादेशी युवकलाई प्रहरीले बुधबार राति पक्राउ गरेको हो। वीरगन्ज महानगरपालिका१६ नयाँ बसपार्कस्थित आर्यन होटल एण्ड लजमा बसेका बंगलादेशको सिलेट हेविगन्ज घर भएका २९ वर्षीय महमद सहादत हुसेनलाई नियन्त्रणमा लिइएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए। आउँदो चाडर्पवलाई लक्षित गरी वीरगन्जका होटल र लजहरूमा चेकजाँच गर्ने क्रममा आर्यन होटल एण्ड लजमा बसेका हुसेनलाई नियन्त्रणमा लिइएको उनले बताए। हुसेनसँग पासपोर्ट, भिसा लगायतका आवश्यक कागजात नभेटिएकाले उनलाई नियन्त्रणमा लिएर आवश्यक कारबाहीका लागि बिहीबार अध्यागमन कार्यालय वीरगन्जमा बुझाइएको प्रहरी नायब उपरीक्षक भारतीले बताए।"
बर्दियामा लागूऔषधसहित दुई युवा पक्राउ,"गुलरिया : सशस्त्र प्रहरीले बर्दियाको बढैयाताल गाउँपालिका२ स्थित फुटाहामा भारतबाट नेपालतर्फ आउँदै गरेका दुई जनालाई लागुऔषध ब्राउनसुगरसहित नियन्त्रणमा लिएको छ। कैलालीको धनगढी नगरपालिका३ बस्ने २६ वर्षीय मनोज ऐरी र बाँकेको खजुरा गाउँपालिका९ बस्ने २७ वर्षीय नविन हमाललाई लागुऔषधको आरोपमा नियन्त्रणमा लिएको छ। उनीहरुको साथबाट ५ ग्राम लागु औषध ब्राउन सुगर जस्तो देखिने खैरो धुलो पदार्थसहित २ थान एन्ड्रोइड मोबाइल र २ हजार ८३५ नेपाली रुपैयाँ बरामद भएको सशस्त्र प्रहरी वल नेपाल नम्बर ३१ गण बर्दियाका गणपति सशस्त्र प्रहरी उपरीक्षक चित्रांगत दाहालले बताए। सीमापार बजारमा लागू औषध सेवन गर्न जानेको संख्या बढ्दै जान थालेपछि सशस्त्र प्रहरीले अवैध ओसार पसार र कारोबार समेत हुने आशंकामा सीमामा कडाइ गर्न थालेको उनको भनाई छ। सशस्त्र प्रहरीले सोही गाउँपालिकाको वडा नम्बर ७ र ८ बाट केही दिन अघि सुनका गरगहना, ९ सय ७० मिलिग्राम लागू औषधसहित दुई जना र जाली नोटको कारोबार गर्ने गिरोहको आशंकामा ४ जनालाई नियन्त्रणमा लिएर नेपाल प्रहरीलाई बुझाएको एसपी दाहालले बताए। जिल्ला प्रशासन कार्यालयको अगुवाइमा जिल्ला सुरक्षा समितिले आगामी ३ महिना लागूऔषध विरुद्ध सीमामा सशक्त कारबाही अघि बढाउँदै समुदायमा जनचेतनाका कार्यक्रम बढाउँदै लैजाने निर्णय गरेसँगै सीमामा सशस्त्र प्रहरीको थप जनशक्ति तैनाथ गरी अभियानमा सहकार्य गर्दै आएको नम्बर ३१ गणका गणपति दाहालले बताए।"
लागुऔषध बिक्री गरेको आरोपमा पूर्वसांसद श्रेष्ठ पक्राउ,काठमाडौं : प्रतिबन्धित लागुऔषध बिक्री गरेको आरोपमा पूर्वसांसद ढाकाकुमार श्रेष्ठ पक्राउ परेका छन्। सरकारले प्रतिबन्ध लगाएको ट्रपाइनको बिक्री गरेको भन्दै श्रेष्ठलाई पोखरास्थित अस्पतालबाटै पक्राउ गरिएको कास्की प्रहरीले जानकारी दिएको छ। जिल्ला प्रहरी कार्यालय कास्कीका प्रहरी निरीक्षक अविनशदीप जिसीले लागुऔषध बिक्री गरेको पाइएपछि पक्राउ गरेको बताए। पोखरा महानगरपालिका९ पृथ्वीचोकमा रहेको दिया पोस्टबाट औषधि बिक्री गरेको पाइएको र उक्त फार्मेसीका एकल सञ्चालक श्रेष्ठ रहेकाले पक्राउ गरिएको जिसीले अन्नपूर्णलाई बताए।
ओरियन्टल इन्स्योरेन्सले स्थापना दिवस मनायो,"काठमाडौं : ओरियन्टल इन्स्योरेन्स कम्पनीले आफ्नो ७८ औं स्थापना दिवस भव्य रूपमा मनाएको छ। कम्पनीले सामाजिक उत्तरदायित्वअन्तर्गत रक्तदान लगायतका कार्यक्रमको आयोजना गरी स्थापना दिवस भव्य रूपमा मनाएको हो। ओरियन्टल इन्योरेन्सको काठमाडौंस्थित डिल्लीबजार चारखालमा रहेको कार्यालयमा रक्तदान लगायतका कार्यक्रम सम्पन्न भएका छन्। कम्पनीले आफ्नो स्थापना दिवसको दिनमा सामाजिक उत्तरदायित्वअन्तर्गत रक्तदान कार्यक्रम आयोजना गरिएको जनाएको छ। कार्यक्रममा इन्स्योरेन्सका प्रमुख कार्यकारी अधिकृत टोटन चक्रवर्ती लगायत कम्पनीका कर्मचारीहरू र अन्य संस्थाका उच्च पदाधिकारीको उपस्थितिमा भव्यताका साथ सम्पन्न भएको छ। करिब १५० जना मनिसलाई रक्तदान गर्नुका साथै निःशुल्क स्वास्थ्य परीक्षण समेत गराएका छन्। स्थापना दिवस अन्तर्गत आयोजना गरेका कार्यक्रमलाई सम्बोधन गर्दै कम्पनीका प्रमुख कार्यकारी अधिकृत टोटन चक्रवर्तीले सम्पूर्ण बिमित, कर्मचारी र विभिन्न क्षेत्रबाट आएका पाहुनालाई शुभकामना तथा बधाई ज्ञापन गरेका छन्। साथै कम्पनीकी नायब प्रमुख कार्यकारी अधिकृत शिरसा मारजोलाले सबै बिमित र नेपाली नागरिकहरूलाई बधाई तथा शुभकामना ज्ञापन गरेकी छिन्।"
"कांग्रेसको साहित्य, कला तथा संस्कृति विभागमा १० जना मनोनित","काठमाडौं : नेपाली कांग्रेस सभापति शेरबहादुर देउवाले साहित्य,कला तथा संस्कृति विभागमा सदस्यहरू मनोनित गरेका छन्। सभापति देउवाले पार्टीको विधान २०१७ (संशोधन सहित) को धारा १५ (९) अनुसार १० जना सदस्यहरूलाई मनोनित गरेका हुन्। पार्टीका केन्द्रीय सदस्य विद्यादेवी तिमिल्सिना प्रमुख रहेको कांग्रेस साहित्य,कला तथा संस्कृति विभागको सदस्यमा अछामका यज्ञराज उपाध्याय,काठमाडौंका राजेन्द्र खत्री,काभ्रेपलाञ्चोकका रविन्द्र खड्का, चितवनका रमेश कोइराला,दाङका चन्द्र शर्मा मनोनित भएका हुन्। यसैगरी तनहुँका सरोज भण्डारी, ललितपुरका रिसबदेव, सिरहाका शान्ति सदा, पाँचथरका देशु सुहाङ्ग र दैलेखका गणेश हमाल मनोनित भएको कांग्रेसले जारी गरेको विज्ञप्तिमा उल्लेख छ।"
लगानीकर्तालाई आकर्षित गर्न सार्वभौम क्रेडिट रेटिङको काम अगाडि बढेको छ : अर्थमन्त्री पौडेल,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले पूर्वाधार विकासमा निजी क्षेत्रले महत्वपूर्ण भूमिका निर्वाह गर्नुपर्ने बताएका छन्। नेपाल पूर्वाधार सम्मेलन २०२४ लाई सम्बोधन गर्दै पौडेलले सार्वजनिक निजी साझेदारीका लागि अनुकुल वातावरण सिर्जना गरिरहेको बताएका हुन्। पूर्वाधार विकासमा निजी क्षेत्रले महत्वपूर्ण भूमिका निर्वाह गर्नुपर्छ भन्नेमा सरकार दृढ छ। यसका लागि हामीले सार्वजनिक निजी साझेदारीका लागि अनुकुल वातावरण सिर्जना गरेका छौं। पौडेलले भने,पूर्वाधार लगायतका परियोजनाहरुमा स्वदेशी तथा बाह्य लगानीकर्ताहरुलाई आकर्षित गर्न देशको वास्तविक अवस्था विम्वित हुने गरी मुलुकको सार्वभौम क्रेडिट रेटिङको काम अगाडि बढाइएको छ। यसको काम सम्पन्न भए पश्चात् लगानीकर्तालाई मुलुकमा लगानी गर्न थप निश्चितताको वातावरण बन्ने र लगानी आप्रवाह विस्तार भई पूर्वाधार लगानी बढाउन थप योगदान पुग्ने अपेक्षा समेत मैले गरेको छु। उनले पूर्वाधार क्षेत्रमा लगानी अभिवृद्धि गर्न सहयोगी हुने गरी पूँजीगत र वित्तीय व्यस्थामा बजेट विनियोजन गरिएको जानकारी गराए । पूर्वाधार क्षेत्रमा लगानी गर्न प्रोत्साहित गर्ने गरी मौद्रिक नीतिमा गरिएको व्यवस्था तथा बैक तथा वित्तीय क्षेत्रको नियामकीय प्रावधानहरु पूर्वाधार लगानी बनाउँदै लगिएको छ। यसका लागि आवश्यकता र अनुभवहरुका आधारमा थप प्रबन्ध गर्दै जान सरकार प्रतिवद्ध छ उनले भने। उनले नेपालमा सहज व्यावसायिक वातावरण निर्माण गर्न वर्तमान सरकार प्रतिबद्ध र क्रियाशील रहेको धारणा राखे। उपप्रधानमन्त्री पौडेलले भने,कानुन, कार्यविधि एवं प्रकृया सरलीकरण गर्न, प्रकृयागत ढिला सुस्ती र अनियमिततालाई निरुत्साहित गरी व्यावसायिक लागत कम गर्न एवं पारदर्शिता कायम गर्न सुधारका कार्यहरु अघि बढाउँदै आएका छौं। यसबाट असल व्यावसायिक वातावरण निर्माण भै पूर्वाधार क्षेत्रमा निजी लगानी विस्तार हुने विश्वास लिएको छु। अर्थमन्त्री पौडेलले समृद्ध नेपाल र सुखी नेपालीको आकांक्षा साकार पार्न अनवरत लागिरहेको उल्लेख गरे। उनले भने समृद्ध नेपाल निर्माणको मुल आधार नै पर्याप्त, गुणस्तरीय, दिगो र उत्थानशील भौतिक पूर्वाधार विकास हो। निश्चय नै हामी पूर्वाधार विकासको हिसाबले कमजोर अवस्थामा छौं। भूपरिवेष्ठित अवस्थिती र जटिल भूबनौटलाई हाम्रो पूर्वाधार विकासको मुख्य चुनौतीको रुपमा लिने गरिएको छ। उनले आवश्यक लगानी जुटाउन सरकार सबै प्रकारको सहजीकरण गर्न तत्पर रहेको बताए।पूर्वाधार विकासमा पर्याप्त लगानी जुटाउन तथा निजी क्षेत्रलाई आकर्षित गरी पुँजी परिचालन गर्न हामीले नीतिगत तथा प्रकृयागत सुधार गर्नु आवश्यक छ। सरकारी क्षेत्रको साथसाथै नवीन उपकरणकरुको उपयोग गर्दै आवश्यक लगानी जुटाउन सरकार सबै प्रकारको सहजीकरण गर्न तत्पर छ। हामी वर्तमानका चुनौतिहरुको सामना गर्दै भावी संभावनाहरुलाई उजागर गर्न आफ्ना नीति, योजना एवम् कार्यक्रमहरु तय गर्दै पूर्वाधार विकासको अभियानमा समाहित हुन चाहन्छौं। यसका लागि निजी क्षेत्रको प्रभावकारी सहयोग, समन्वय, सहकार्य एवम् साझेदारी आवश्यक छ। उनले भने। उनले सरकारको एक्लो प्रयासबाट मात्रै पूर्वाधार विकासको कमी पुरा गर्न सम्भव नभएको बताए। सरकारले गुणस्तरीय तथा दिगो भौतिक पूर्वाधार र त्यसका विविध पक्षहरुबीचको अन्तर आवद्धतालाई महत्वपूर्ण रुपमा लिएको उनको भनाई छ। सरकारले यातायात, उर्जा, जलस्रोत, सूचना प्रविधि जस्ता प्रमुख पूर्वाधार क्षेत्रलाई केन्द्रित गर्दै बजेट विनियोजन तथा कार्यान्वयनलाई प्राथमिकता दिँदै आएको छ। उनले भने आर्थिक विकासको आधार निर्माण गरी समृद्धिको गन्तव्य तय गर्नमा समेत पूर्वाधार क्षेत्रको महत्वपूर्ण भूमिका रहन्छ। पूर्वाधारको संरचना दिगो, गुणस्तरीय, वातावरण एवम् जलवायु संवेदनशील, हरित, उत्थानशील र समावेशी हुन पनि उत्तिकै आवश्यक हुन्छ। यसबाट मात्रै आर्थिक विकासको दरिलो जग बसाउन तथा उत्पादन र उत्पादकत्व बढाई रोजगारी सिर्जना गर्न सफलता मिल्नेछ । अर्थमन्त्री पौडेलले सार्वजनिक ऋणको भार बढ्दै गएको कारणले पूर्वाधार विकासका लागि स्रोतको जोहो गर्नु सरकारका लागि चुनौतीपुर्ण बन्दै गएको उल्लेख गरे। विकास सहायतालाई छनौटपूर्ण बनाउँदै यसलाई राष्ट्रिय आवश्यकता र प्राथमिकताका क्षेत्रमा केन्द्रित गर्न जोड दिइएको उनको भनाई छ।"
स्टार्टअपसँग अन्नपूर्ण अभियानको पार्टनरमा नेपाल चेम्बर अफ कमर्श,"काठमाडौं : युवा उद्यमीहरूले सुरु गरेको स्टार्टअप व्यवसायको प्रवर्द्धन गर्न अन्नपूर्ण मिडिया नेटवर्कले सुरु गरेको स्टार्टअपसँग अन्नपूर्ण अभियानलाई प्रभावकारी बनाउनका लागि नेपाल चेम्बर अफ कमर्शले सघाउने भएको छ। अभियानको अग्रनाईजेशन पार्टनरमा नेपाल चेम्बर अफ कमर्श रहनेछ। बिहीबार नेपाल चेम्बर अफ कमर्शको कान्तिपथस्थित मुख्यालयमा एक समारोहमा उक्त सम्झौता भएको हो। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र नेपाल चेम्बर अफ कमर्शका स्टार्टअप एण्ड इनोभेसन कमिटिका अध्यक्ष पंकज जलानले हस्ताक्षर गरे। चेम्बरले युवा उद्यमीहरूले सुरु गरेको स्टार्टअप व्यावसायलाई प्रवर्द्धन गर्नका लागि कमिटी बनाएरै काम गरिरहेको छ। अन्नपूर्ण मिडिया नेटवर्कले सञ्चालन गरेको स्टार्टअपसँग अन्नपूर्ण अभियानमा जोडिएका कम्पनीहरूको प्रवर्द्धनमा नेपाल चेम्बर अफ कमर्शले पनि सँगसँगै सघाउने छ, नेपाल नेम्बर अफ कमर्शका अध्यक्ष कमलेश अग्रवालले भने चेम्बरले अभियानमा मेन्टरशीपसहित व्यावसायिक अवसरहरू सिर्जना गराउनेछ। सम्झौता समारोहलाई सम्बोधन गर्दै अन्नपूर्ण मिडिया नेटवर्कका महाप्रबन्धक मनोज बस्नेतले युवा उद्यमीहरूले सुरु गरेको स्टार्टअप व्यवसायको प्रवर्द्धन गर्ने रचनात्मक जिम्मेवारी मिडिया हाउसको पनि हो भन्ने महसुस गरेर अभियान सुरु गरेको बताए। उनले आगामी दिनमा अभियानलाई प्रदेशस्तरमै सञ्चालन गरिने प्रतिबद्धता समेत व्यक्त गरे। नेपाल चेम्बर अफ कमर्शका स्टार्टअप एण्ड इनोभेसन कमिटीका अध्यक्ष पंकज जलानले अन्नपूर्णले सुरु गरेको उक्त अभियान साह्रै सराहनीय भएको भन्दै त्यसलाई भव्य रूपमा नतिजामुखी रूपमा सफल बनाउन लाग्ने उद्घोष गरे। यो अभियानमा नेटवर्कका सबै प्लेटफर्महरू सहभागी हुनेछन्। नेटवर्कले हाल नेपाली संकरण अन्नपूर्ण पोस्ट दैनिक, अंग्रेजी द अन्नपूर्ण एक्सप्रेस डेली, रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजन लगायतका मिडिया प्लेटफर्महरू सञ्चालन गदै आइरहेको छ।"
"लक्ष्यअनुसार अगाडि बढौं, हामीलाई काम ढिलो गर्ने र विश्राम लिने सुविधा छैन : प्रधानमन्त्री ओली","काठमाडौं : प्रधानमन्त्री केपी शर्मा ओलीले कार्यसम्पादन सम्झौताअनुसार अगाडि बढ्न मन्त्री र कर्मचारीलाई निर्देशन दिएका छन्। प्रधानमन्त्री तथा मन्त्री परिषद्को कार्यालय सिंहदरबार आज उपप्रधानमन्त्री र मन्त्रीहरूसँग कार्य सम्पादन सम्झौतापछि ओलीले देशप्रति जिम्मेवार भएर अगाडि बढ्न निर्देशन दिएका हुन्। कति अवधिभित्र, कुनकुन मन्त्रालयले कति काम गरिसक्ने, हामीले गन्तव्य तोकेका छौं। कार्ययोजना तोकेका छौं। हामीले लक्ष्य निर्धारण गरेका छौं। मन्त्री र मुख्यसचिवको कार्य सम्पादन सम्झौता भएको छ। ओलीले भने,ठोस कामको ठोस प्रतिबद्धता गरेका छौं। टीम स्प्रिटमा काम गर्छौं। एक अर्कालाई सहयोग गर्छौं। देश र जनताप्रति जिम्मेवार भएर काम गर्छौं। ओलीले के गर्छौं भन्ने थाहा नभएसम्म अगाडि बढ्न नसकिने भएकाले लक्ष्य निर्धारण गरेर काम गर्ने सहमति भएको बताए। हामी कामलाई तिव्रता दिनेछौं। हामीसँग ढिलो गर्ने र अलमल गर्ने सुविधा छैन, विश्राम लिने सुविधा छैन। ओलीले एक अर्को मन्त्रालयको काम र खर्चको डुब्लिकेशन हुनु नहुने नबनोस् भन्ने विषयमा ध्यान दिन आग्रह गरे। ओलीले समन्वयनात्मक ढंगले काम गर्न मन्त्री र मन्त्रालयहरुलाई निर्देशनसमेत दिए। उनले कार्यसम्पादन सम्झौता अनुसार अगाडि बढ्न सबैलाई निर्देशन दिए।"
"कालोबजारी बढेको छ, बजार अनुगमन प्रभावकारी बनाऔं : उद्योग मन्त्री","काठमाडौं : उद्योग, वाणिज्य तथा आपूर्तिमन्त्री दामोदर भण्डारीले चाडपर्वलक्षित अनुगमनलाई प्रभावकारी बनाइने बताएका छन्। बिहीबार साल्ट ट्रेडिङ कर्पोरेसनको कालिमाटीस्थित गोदामको निरीक्षण गर्दै मन्त्री भण्डारीले नयाँ योजनाका साथ अन्तरमन्त्रालय समन्वय गरी चाडपर्वलक्षित अनुगमनलाई प्रभावकारी बनाइने बताएका हुन्। उनले वर्षमा चार हजार पटक अनुगमन हुँदा पनि पूर्णरुपमा सन्तोष गर्ने ठाँउ नरहेकाले अनुगमनलाई फरक ढंगले अघि बढाइने धारणा राखे। दैनिक उपभोग्य वस्तुको आपूर्ति व्यवस्थालाई सहज बनाएर राज्य र नागरिकलाई विश्वास दिलाउने गरी अघि बढ्ने उनले बताए। मन्त्री भण्डारी ६२ औँ वार्षिकोत्सवको कार्यक्रममा सहभागी हुन कालिमाटीस्थित कर्पोरेसनको कार्यालय पुगेका थिए । उनले चाडपर्वका लागि सुपथ मूल्य पसल स्थापनाको तयारी भइरहेको र कुनै पनि उपभोग्य वस्तुको अभाव हुन नदिने धारणा राखे।"
ग्लोबल आइएमई बैंक युरो मनी अवार्ड फर एक्सलेन्सको दुई विधामा सम्मानित,"काठमाडौं : ग्लोबल आइएमई बैंक लिमिडेट युरो मनी अवार्ड फर एक्सलेन्स २०२४ अन्तर्गत बेस्ट बैंक नेपाल र बेस्ट बैंक ईएसजी (वातावरण, सामाजीक र सुशासन) नेपाल विधाबाट सम्मानित भएको छ। बिहीबार सिंगापुरमा आयोजित एक समारोहमा युरोमनी म्यागाजिनका प्रतिनिधिले बैंकका अध्यक्ष चन्द्रप्रसाद ढकाल र प्रमुख कार्यकारी अधिकृत सुरेन्द्रराज रेग्मीलाई उक्त अवार्ड हस्तान्तरण गरे। सन् १९९२ मा युरो मनी म्यागजिनद्वारा स्थापित यो अवार्ड बैंकिङ क्षेत्रको एक प्रतिष्ठित अवार्ड हो। ग्लोबल आइएमई बैंकले ग्राहकहरूलाई प्रदान गर्दै आएको सेवा, बैंकिङ क्षेत्रमा भित्र्याएको नयाँ नयाँ प्रविधि, वातावरणीय, सामाजिक तथा सुशासनका क्षेत्रहरूमा बैंकले गरेको लगानी तथा बैंकको उच्चस्तरीय कार्यसम्पादनका लागि यो अवार्ड प्रदान गरिएको हो। युरो मनी म्यागजिन बैंकिङ क्षेत्रको गहकिलो विश्लेषण, सुझाव र समालोचनाका लागि प्रख्यात छ। युरो मनी समूहमा बैंक तथा वित्तीय क्षेत्रका ख्यातिप्राप्त तथा अनुभवी व्यक्तिहरू छन्। यो वर्षको अवार्डसँगै ग्लोबल आइएमई बैंक दोस्रो पटक बेष्ट बैंक नेपाल अवार्डबाट सम्मानित भएको हो। यसअघि पनि ग्लोबल आइएमई बैंकले युरो मनी अवार्ड फर एक्सलेन्स २०२२ बेस्ट बैंक नेपाल प्राप्त गरेको थियो। यस अघि पनि ग्लोबल आइएमई बैंक ख्यातिप्राप्त विभिन्न राष्ट्रिय तथा अन्तर्राष्ट्रिय संस्थाहरूबाट फरकफरक विधामा सम्मानित भएको छ। बैंकले अहिलेसम्म बैंक अफ द इयर २०१४, बेष्ट इन्टरनेट बैंक २०१६, बेष्ट बैंक अवार्ड २०२४ र बेष्ट इम्प्लोयर जस्ता प्रतिष्ठित अवार्डहरू प्राप्त गरिसकेको छ। ग्लोबल आइएमई बैंक मुलुकका ७७ जिल्लामा शाखा सञ्जाल भएको निजी क्षेत्रको पहिलो बैंक हो। बैंकका १,१०० भन्दा बढी सेवा केन्द्रहरू, जसमा ३५४ शाखा कार्यालय, ३८४ एटीएम, २५५ शाखारहित बैंकिङ सेवाहरू, ६८ एक्सटेन्सन तथा राजस्व संकलन काउन्टरहरू ३ वटा वैदेशिक प्रतिनिधि कार्यालयहरू रहेका छन्। बैंकले नेपाली नागरिकहरूलाई बैंकिङ सेवाहरू प्रदान गर्नुका अतिरिक्त विश्वका विभिन्न देशहरूबाट रेमिट्यान्स भित्र्याउने सुविधा दिँदै आएको छ। बैंकले संयुक्त राज्य अमेरिका, संयुक्त अधिराज्य, क्यानडा, अस्ट्रेलिया, मलेशिया, दक्षिण कोरिया, जापान, साउदी अरब, कतार, यूएई, बहराइन, कुवेत, भारत, जोर्डन, हङकङ लगायत अन्य देशहरूबाट रेमिट्यान्स भित्र्याउने काम गर्दै आएको छ।"
बाँसघारीनजिक बेहोस भेटिएकी महिलाको मृत्यु,विराटनगर : मोरङमा बाँसघारीनजिक बिहीबार दिउँसो बेहोस अवस्थामा भेटिएकी महिलाको उपचारका लागि लैजाँदै गर्दा मृत्यु भएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले लेटाङ नगरपालिका३ त्रिशूली चोककी ४५ वर्षीया इन्द्रकमला राईको मृत्यु भएको जानकारी दिए। उनका अनुसार राई घरदेखि ५ सय मिटरजति पश्चिममा रहेको बाँस झ्याङमा दिउँसो १२ बजेतिर अचेत अवस्थामा भेटिएकी थिइन्। लडिरहेको अचेत अवस्थामा देखेपछि आफन्तले प्रहरीलाई खबर गरेका थिए। उपचारका लागि प्राथमिक स्वास्थ्य केन्द्र लेटाङतर्फ लैजाने क्रममा बाटैमा मृत्यु भएको बस्नेतले बताए। इन्द्रकमला खेतमा काम गर्नका लागि भनेर घरबाट गएको जानकारी परिवारले प्रहरीलाई दिएको छ। प्रहरीका अनुसार खेतमै रहेको बाँसघारीनजिक बेहोस अवस्थामा भेटिएकी महिलाको मृत्युको कारण खुल्न बाँकी छ। शवलाई प्राथमिक स्वास्थ्य केन्द्रमै राखेर घटनाको अनुसन्धान सुरु गरिएको जानकारी डीएसपी बस्नेतले दिए।
रास्वपाले महाधिवेशनका विषयमा उठेका प्रश्नहरूको जवाफ भेलामार्फत दिने,"काठमाडौं : राष्ट्रिय स्वतन्त्र पार्टी (रास्वपा) ले असोज १ र २ गते हुने काठमाडौंमा हुने राष्ट्रिय भेलाको तयारी अन्तिम चरणमा पुगेको जनाएको छ । बिहीबार काठमाडौंमा पत्रकार सम्मेलन गर्दै रास्वपाले राष्ट्रिय भेलामा करिब १५ सय प्रतिनिधि हुने र भेलाको तयारी अन्तिम चरणमा पुगेको जनाएको हो । पत्रकार सम्मेलनमा कार्यवाहक महामन्त्री कविन्द्र बुर्लाकोटीले भेलालाई सफल बनाउन तयारी तीव्र रुपमा भइरहेको र प्रतिनिधिहरुको टुङ्गो लागेको जानकारी दिए। उनले राष्ट्रिय भेला महाधिवेशनको समेत तयारीका लागि आयोजना गरिएको र महाधिवेशनका विषयमा आउने प्रश्नहरूको जवाफ भेलामार्फत दिने जिकिर गरे । त्यस्तै बुर्लाकोटीले संवैधानिक परिषद्मा आफ्नो बहुमत पुराउन उपसभामुखलाई हटाउने षडयन्त्र भइरहेको बताए । पुरानो मितिमा लेखिएको पत्रका आधारमा अहिले विरोध जनाउने कुरा उचित नभएकाले रास्वपाले यसको विरोध गर्ने उनको भनाइ छ । राष्ट्रिय भेलामा राजनीतिक, सांगठानिक प्रतिवेदन पेश गरिने र सवै प्रदेशका सभापतिहरूले पनि आआफ्नो प्रतिवेदन समेत प्रस्तुत गर्ने रास्वपाले जनाएको छ ।"
प्रदेश खेलकुद विकास परिषद्का सदस्य सचिव लामाले गरे पदभार ग्रहण,"मकवानपुर : बागमती प्रदेश खेलकुद विकास परिषद्का नवनियुक्त सदस्य सचिव दीपक लामाले पदभार ग्रहण गरेका छन्। हेटौंडा६ गौरीटार रंगशालास्थित परिषद्को कार्यालयमा लामाले आज पदभार ग्रहण गरेका हुन्। सो अवसरमा प्रदेशका युवा तथा खेलकुद मन्त्री मीनकृष्ण महर्जनले लामालाई कार्यकाल सफलताको शुभकामना दिँदै परिषदबाट हुने खेलकुदसँग सम्बन्धित सम्पूर्ण गतिविधिलाई तीव्रताका साथ अघि बढाउन आग्रह गरे। मन्त्री महर्जनले रंगशालामा निर्माणाधीन खेलकुद पूर्वाधारको निर्माणको कार्य तोकिएको समयभित्रै सम्पन्न गर्न र दसौँ राष्ट्रिय खेलकुद प्रतियोगिताका लागि आवश्यक तयारी सुरु गर्न समेत निर्देशन दिए। पदभार ग्रहणसँगै लामाले दसौँ राष्ट्रिय खेलकुद प्रतियोगिताको लागि आवश्यक तयारी गर्नका लागि अपुग करिब ९ करोड रुपैयाँ मन्त्रालयसँग माग गर्ने पहिलो निर्णय गरेका छन्। परिषदमा प्रतियोगिताको लागि आवश्यक तयारी गर्न ३ करोड ५७ लाख रुपैयाँ रहेको र करिब ९ करोड रुपैयाँ अपुग भएकाले मन्त्रालयसँग माग गरिएको परिषद्का कार्यालय प्रमुख बद्री पाठकले जानकारी दिए। बुधबार मुख्यमन्त्री तथा मन्त्रिपरिषद्को बैठकले नुवाकोटको बेलकोटगढी नगरपालिका ७ निवासी लामालाई सदस्य सचिव नियुक्त गर्ने निर्णय गरेको हो। उनलाई प्रदेश खेलकुद विकास ऐन, २०७५ को दफा ३ को उपदफा २ को खण्ड ञ अन्तर्गत ५ वर्षे कार्यकालको लागि नियुक्त गरिएको हो।"
कार्य सम्पादन सम्झौता श्राद्ध गर्दा बिरालोलाई बाँधेजस्तो होइन : प्रधानमन्त्री,"काठमाडौं : प्रधानमन्त्री केपी शर्मा ओलीले नयाँ योजनाका साथ अगाडि बढ्न मन्त्रीहरूलाई निर्देशन दिएका छन्। बिहीबार प्रधानमन्त्री तथा मन्त्री परिषद्को कार्यालय सिंहदरबार उपप्रधानमन्त्री र मन्त्रीहरूसँग कार्य सम्पादन सम्झौतापछि प्रधानमन्त्री ओलीले कार्य सम्पादन सम्झौतालाई सही ढंगबाट कार्यान्वयन गर्न निर्देशन दिएका हुन्। उनले कार्यसम्पादन सम्झौतालाई 'श्राद्ध गर्न बिरालोलाई बाँधे' जस्तो नठान्न समेत आग्रह गरे। उनले भने, 'कार्य सम्पादान सम्झौता गर्नैपर्ने प्रचलन छ। श्राद्ध गर्दा बिरालोलाई खोजेर भएपनि बाँध्नुपर्छ भनेर यसलाई बिरालो बनाएर श्राद्धमा खोजेर बिरालोलाई बाँधेजस्तो नठान्नुहोला। किन बिरालो बाध्या भनेको त चलन छ। किन कार्य सम्पादन सम्झौता गरेको भनेको त चलन छ। पहिलेदेखि रहेछ चलन फेरि पनि छ।' प्रधानमन्त्री ओलीले कामको योजना बनाएर तीव्रताका साथ अघि बढ्न मन्त्रीहरूलाई निर्देशन दिए। उनले भने,'ढिलासुस्ती गरी काम गर्ने छुट हामीलाई छैन। योजनावद्ध ढंगले तीव्र गतिमा अगाडि बढ्नुहोस्।' समृद्ध नेपाल,सुखी नेपालीको राष्ट्रिय आकाङ्क्षा पूरा गर्न,प्रारम्भ गरिएका पूर्वाधार निर्माण तथा सेवा प्रवाहमा सुधारका कार्यहरू तोकिएको समयमा सम्पन्न गर्न कार्यसम्पादन सम्झौता गरिएको उनको भनाइ छ। एउटा मन्त्रालय र अर्को मन्त्रालयबीच समन्वय गरेर काम गर्न आग्रह गर्दै उनले कुनै पनि कुरामा डुप्लिकेसन नगर्न सचेत गराए। त्यस्तै प्रधानमन्त्री ओलीले यसअघिका राम्रा र उपयुक्त काम र अनुभवलाई साथमा लिएर अघि बढ्न सुझाव दिए । प्रधानमन्त्री ओलीसँग चालु आर्थिक वर्षमा गरिने मुख्य काम र हाँसिल हुने उपलब्धिका लागि उपप्रधानमन्त्रीद्वय र मन्त्रीहरूले आज कार्यसम्पादन सम्झौता गरेका हुन्। कार्यसम्पादन सम्झौतामा मन्त्रालयहरूले आर्थिक वर्ष २०८१८२ मा गर्नुपर्ने प्रमुख कामलाई समयसीमा समेत उल्लेख गरिएको छ । कार्यसम्पाद सम्झौता अनुसारको कामको मूल्याङ्न मासिक र चौमासिक रुपमा हुने प्रधानमन्त्री कार्यालयले जनाएको छ । अनुसूचीसहित विभिन्न खण्डमा विभाजित कार्यसम्पादन सम्झौतामा सरकार गठन भएको पहिलो सय दिन २०८१ कात्तिक ६ गते सम्म गरिने प्रमुख कार्य र हासिल हुने उपलब्धि, दोस्रो सय दिन २०८१ माघ ७ गतेसम्म गरिने प्रमुख कार्य र हासिल हुने उपलब्धि, आर्थिक वर्ष २०८१०८२ को बाँकी अवधिमा गर्नुपर्ने काम र हासिल हुने उपलब्धिका विषय समावेश छन्।"
समायोजन जटिलता देखिएका स्वास्थ्य कर्मचारीको व्यवस्थापन कार्यविधि स्वीकृत,काठमाडौं : स्वास्थ्य तथा जनसंख्या मन्त्रालयले समायोजनका क्रममा जटिलता देखिएका स्वास्थ्यकर्मीको समायोजनका लागि नीतिगत निर्णय गरेको छ। यसअनुसार फाजिल वा दरबन्दी नभएको तहमा कार्यरत स्वास्थ्यकर्मीहरूलाई उनीहरूकै मागबमोजिम समायोजन संशोधन हुने भएको छ। मन्त्रालयले दरबन्दी नभएका तहमा कार्यरत स्वास्थ्यकर्मीहरूको समस्या समाधानका लागि चालु आर्थिक वर्षभित्र एक पटकका लागि त्यस्तो संशोधन गर्ने गरी कर्मचारी व्यवस्थापन कार्यविधि तयार गरेको थियो। सोमबार बसेको मन्त्रिपरिषद बैठकमा स्वास्थ्यमन्त्री प्रदीप पौडेलले यससम्बन्धी प्रस्ताव लगेकामा मन्त्रिपरिषदले पारित गरेको हो। मन्त्री पौडेलले पर्याप्त स्वास्थ्यकर्मी दरबन्दी नभएको अवस्थामा समायोजनका क्रममा जिम्मेवारी पाउन नसकेका चिकित्सकलाई आवश्यक नीतिगत व्यवस्था गरेर कार्यक्षेत्रमा खटाउने र समायोजन समस्या समाधान गर्ने घोषणा गरेका थिए। उनले गत साउन २७ गते योजना तथा प्राथमिकता सार्वजनिक गर्ने बेला गरेको घोषणा अनुरूप समायोजनका कारण समस्यामा परेका स्वास्थ्यकर्मीहरूको समस्या समाधान हुने देखिएको मन्त्री पौडेलको सचिवालयले जनाएको छ। यसअघि वैकल्पिक व्यवस्था नहुँदा फाजिलमा रहेका एक हजार बढी कर्मचारीले समस्या भोग्दै आएका थिए। प्रस्ताव स्वीकृत भएपछि अब समायोजनका क्रममा रहेका तर पत्राचार हुन बाँकी कर्मचारीहरूका हकमा मन्त्रालयले समायोजन पत्र जारी गर्न सिफारिस समेत गर्ने भएको छ। मन्त्रालयले संघ पुलमा समायोजन भएका स्वास्थ्यकमीहरूलाई चालु आर्थिक वर्षभित्रै दरबन्दी मिलान गर्न सिफारिस गर्ने भएको छ। अब मन्त्रालयले प्रदेश तथा स्थानीय सेवामा समायोजन भएका स्वास्थ्यकर्मीहरूलाई दोहोरो सहमतिका आधारमा दरबन्दी तथा तलबको सुनिश्चितता हुने गरी संघबाट प्रदेश तथा स्थानीय तह र एक प्रदेशबाट अर्को प्रदेशमा र एक प्रदेशको स्थानीय तहबाट अर्को तहमा काजमा खटाउने भएको छ। मन्त्रालयले स्थानीय तहमा समायोजन भएका तर एमडी एमएस विशेषज्ञता हासिल गरेका चिकित्सकलाई उनीहरू कार्यरत तह वा प्रदेशको सहमतिका आधारमा प्रदेशमा कामकाजमा खटाउन सिफारिस गर्ने भएको छ। मन्त्रालयले स्वीकृत प्रस्ताव अनुसार अब प्रदेश तथा स्थानीय तहहरूमा दरबन्दी भन्दा बढी भएका स्वास्थ्यकर्मीहरूका हकमा स्वीकृत दरबन्दीभन्दा बढी नहुने गरी प्रदेशभित्र अन्तर स्थानीय तह समन्वय गरी व्यवस्थापन गर्न प्रदेशमा सिफारिस गर्ने भएको छ।
प्रधानमन्त्री ओलीले गरे मन्त्रीहरुसँग कार्यसम्पादन सम्झौता,"काठमाडौं : प्रधानमन्त्री केपी शर्मा ओलीले मन्त्रीहरुसँग कार्यसम्पादन सम्झौता गरेका छन्। प्रधानमन्त्री तथा मन्त्री परिषद्को कार्यालय सिंहदरबार आज प्रधानमन्त्री ओलीसँग चालु आर्थिक वर्षमा गरिने मुख्य काम र हासिल हुने उपलब्धिका लागि उपप्रधानमन्त्रीद्वय र मन्त्रीहरुले आज कार्यसम्पादन सम्झौता गरेका हुन्। सरकारको कामलाई गति दिनका लागि ओलीले आफू नेतृत्वमा सरकार गठन भएको दुई महिनापछि कार्यसम्पादन सम्झौता अगाडि बढाएका हुन्। जनताका समस्या समाधान गर्ने गरी मन्त्रीहरूले कार्ययोजना पेश गरेपछि प्रधानमन्त्रीले आवश्यक निर्देशन दिने तयारी रहेको प्रधानमन्त्रीको सचिवालयले जनाएको छ। समृद्ध नेपाल, सुखी नेपालीको राष्ट्रिय आकाङ्क्षा पूरा गर्न, प्रारम्भ गरिएका पूर्वाधार निर्माण तथा सेवा प्रवाहमा सुधारका कार्यहरु तोकिएको समयमा सम्पन्न गर्न कार्यसम्पादन सम्झौता गरिएको हो। अनुसूचीसहित विभिन्न खण्डमा विभाजित कार्यसम्पादन सम्झौतामा सरकार गठन भएको पहिलो सय दिन (२०८१ कात्तिक ६ गते) सम्म गरिने प्रमुख कार्य र हासिल हुने उपलब्धि, दोस्रो सय दिन (२०८१ माघ १७) गतेसम्म गरिने प्रमुख कार्य र हासिल हुने उपलब्धि, आर्थिक वर्ष २०८१०८२ को बाँकी अवधिमा गर्नुपर्ने काम र हासिल हुने उपलब्धिका विषय समावेश छन्। प्रधानमन्त्रीसँग मन्त्रीहरुले कार्यसम्पादन सम्झौता गरेपछि मन्त्रीहरुले सम्बन्धित सचिवहरुसँग कार्यसम्पादन सम्झौता गर्ने योजना रहेको छ। लक्षित उपलब्धि समयमा हासिल गर्न र सेवा प्रवाहमा चुस्तता ल्याउन तथा अनुगमन र मूल्याङ्कन गर्न यस प्रकारको सम्झौताको पद्धति प्रधानमन्त्री ओलीको विगतको कार्यकालमा आरम्भ भएको थियो। नेपाल बाहिर रहेका कारण आज अनुपस्थित संस्कृति, पर्यटन तथा नागरिक उड्यनमन्त्री, वन तथा वातावरण र कानुन, न्याय तथा संसदीय मामिलामन्त्रीसँगको कार्यसम्पादन सम्झौतामा पछि सम्पन्न हुनेछ। कार्यक्रममा मन्त्रालयका सचिव र उच्च अधिकारी पनि सहभागी रहेका छन्। कोको छन् मन्त्रिमण्डलमा ? १ श्री केपी शर्मा ओली प्रधानमन्त्री २ श्री प्रकाशमान सिंह उपप्रधानमन्त्री सहरी विकास ३ श्री विष्णुप्रसाद पौडेल उपप्रधानमन्त्री अर्थ ४ श्री पृथ्वी सुब्बा गुरुङ मन्त्री सञ्चार तथा सूचना प्रविधि ५ श्री रमेश लेखक मन्त्री गृह ६ श्री शरतसिंह भण्डारी मन्त्री श्रम, रोजगार तथा सामाजिक सुरक्षा ७ डा आरजु राणा मन्त्री परराष्ट्र ८ श्री प्रदीप यादव मन्त्री खानेपानी ९ श्री बलराम अधिकारी मन्त्री भूमि व्यवस्था, सहकारी तथा गरिबी निवारण १० श्री दामोदर भण्डारी मन्त्री उद्योग, वाणिज्य तथा आपूर्ति ११ श्री नवलकिसोर साह सुडी मन्त्री महिला, बालबालिका तथा ज्येष्ठ नागरिक १२ श्री देवेन्द्र दाहाल मन्त्री भौतिक पूर्वाधार तथा यातायात १३ श्री तेजुलाल चौधरी मन्त्री युवा तथा खेलकुद १४ श्री बद्रीप्रसाद पाण्डे मन्त्री संस्कृति, पर्यटन तथा नागरिक उड्डयन १५ श्री अजयकुमार चौरसिया मन्त्री कानून, न्याय तथा संसदीय मामिला १६ श्री प्रदीप पौडेल मन्त्री स्वास्थ्य तथा जनसङ्ख्या १७ श्री रामनाथ अधिकारी मन्त्री कृषि तथा पशुपन्छी विकास १८ श्री विद्या भट्टराई मन्त्री शिक्षा, विज्ञान तथा प्रविधि १९ श्री मानवीर राई मन्त्री रक्षा २० श्री दिपक खड्का मन्त्री ऊर्जा, जलस्रोत तथा सिँचाइ २१ श्री राजकुमार गुप्ता मन्त्री सङ्घीय मामिला तथा सामान्य प्रशासन २२ श्री ऐनबहादुर शाही ठकुरी मन्त्री वन तथा वातावरण राज्यमन्त्री २३ पूर्णबहादुर तामाङ ऊर्जा जलश्रोत तथा सिँचाइ मन्त्रालय २४ रुपा विक वन तथा वातावरण राज्यमन्त्री मन्त्रालय २५ अरुण चौधरी संस्कृति पर्यटन तथा नागरिक मन्त्रालय"
भारतीय कम्युनिस्ट पार्टी (मार्क्सवादी)का महासचिव सीताराम यचुरीको निधन,"काठमाडौं : भारतीय कम्युनिस्ट पार्टी (मार्क्सवादी)का महासचिव सीताराम यचुरीको निधन भएको छ। उनको ७२ वर्षको उमेरमा निधन भएको भारतीय सञ्चारमाध्यमहरूले जनाएका छन्। बीबीसी हिन्दीका अनुसार उनको दिल्लीस्थित एम्स अस्पतालमा उनको उपचारको क्रममा बिहीबार निधन भएको हो। पार्टीले पनि महासचिव यचुरीको निधनको भएको सामाजिक सञ्जालमार्फत पुष्टि गरेको छ। गत सेप्टेम्बर १० देखि यचुरीको स्वास नलीमा समस्या देखिएको थियो। भारतीय प्रधानमन्त्री नरेन्द्र मोदीले यचुरीको निधनमा श्रदाञ्जली दिएका छन्। उनले यचुरी वामपन्थीका अग्रणी नेता भएको उल्लेख गरेका छन्। 'सबै दलसँग राम्रो सम्बन्ध बनाउनसक्ने क्षमता यचुरीमा थियो। सांसदको रूपमा पनि यनले बेगल्नै छाप छोडेका छन्। उनीप्रति श्रदाञ्जली अर्पण गर्न चाहन्छु,' प्रधानमन्त्री मोदीले लेखेका छन्।"
एन्फा महिला लिगमा बागमतीलाई हराउँदै आर्मी दोस्रो स्थानमा,काठमाडौं : राजधानीमा जारी एन्फा महिला लिगमा विभागीय टोली त्रिभुवन आर्मी विजयी भएको छ। बागमतीलाई हराउँदै आर्मी अंक तालिकाको दोस्रो स्थानमा उक्लिएको छ। सातदोबाटोस्थित एन्फा कम्प्लेक्समा बिहीबार भएको पहिलो खेलमा आर्मीले बागमती युथ क्लबलाई ३० ले पराजित गरेको हो। आर्मीका लागि विमला चौधरीले २५औं मिनेटमा पहिलो गोल गरेकी थिइन्। त्यस्तै खेलका ६१औं मिनेटमा अमिषा कार्कीले आर्मीका तर्फबाट अर्को गोल गरिन् भने ९०औं मिनेटमा आर्मीले अर्को गोल थपेको थियो। त्यस्तै बिहीबार नै भएको अर्को खेलमा एपिएफ क्लबले वालिङ नगरपालिकालाई पराजित गरेको छ। एपिएफले वालिङलाई २१ गोल अन्तरले पराजित गरेको हो।
"पूजाको प्रसाद खाँदा फुड पोइजन, डिस्चार्ज भएकाहरू फेरि अस्पताल भर्ना","झापा : झापाको अर्जुनधारामा पूजाको प्रसाद खाएर फुड पोइजन भएकाहरू पुनः अस्पताल भर्ना हुन थालेका छन् । स्वास्थ्यमा पुनः समस्या देखिएपछि डिस्चार्ज भएकाहरू फेरि अस्पताल भर्नासँगै बिहीबार नयाँ बिरामीहरू पनि थपिएको अर्जुनधारा नगरपालिकाका स्वास्थ्य शाखा प्रमुख सन्तोष चिमरियाले जानकारी दिए । उनका अनुसार बुधबार डिस्चार्ज भएका ५२ जनामध्ये ४९ जना पुनः अस्पताल भर्ना भएका छन् । बिहीबार नयाँ र पुराना गरी ७३ जना बिरामीको उपचार भइरहेको छ । ६ वर्षदेखि ७७ वर्ष सम्मका वृद्धालाई फुड पोइजन भएको जनाइएको छ । बिरामीहरूमा १०४ डिग्रीसम्म ज्वरो आउने, बान्ता हुने, पखाला लाग्ने जस्ता स्वास्थ्य समस्या देखा परेको छ । १५ शय्या शनिश्चरे अस्पतालमा जनशक्ति तथा पूर्वाधार अभाव भएका कारण १० वर्षमुनिका र ७० वर्षभन्दा माथिका ३९ जना बिरामीलाई मेची प्रादेशिक अस्पताल भद्रपुर रेफर गरिएको उनले बताए । मंगलबार अर्जुनधारा नगरपालिका ९ स्थित खरबन्दी निवासी रिता निरौलाको घरमा पूजा लगाइएको थियो । सोही पूजामा प्रसादस्वरुप रोटी, अचार, तरकारी बाँडिएको थियो । प्रसाद खाएको केही समय पश्चात् नै अधिकांशलाई बान्ता, पखाला र ज्वरो आउने लक्षण देखा परेको थियो। के भएर यति धेरै जना बिरामी परेको भनेर अनुसन्धान गर्न पाँच जनाको रगत र दिशा परीक्षण गर्न लगाइएको अर्जुनधारा नगर प्रमुख बलदेवसिंह गोम्देनले जानकारी दिए ।"
मुक्तिनाथ विकास बैंकका ग्राहकहरूले बुद्ध एयरको हवाई टिकट खरिद गर्दा छुट,"काठमाडौं : मुक्तिनाथ विकास बैंक र बुद्ध एयरबीच बैंकका कर्मचारी र ग्राहकहरूलाई हवाई टिकट खरिद गर्दा विशेष छुट प्रदान गर्न व्यावसायिक सम्झौता भएको छ। एक कार्यक्रम बीच उक्त सम्झौतामा बैंकको तर्फबाट बैंकका मार्केटिङ विभाग प्रमुख विनय रत्न शाक्य र बुद्ध एयरको तर्फबाट मार्केटिङ सेल्स्का निर्देशक रुपेश जोशीले हस्ताक्षर गरेका थिए। उक्त सम्झौता बमोजिम अगामी दिनमा मुक्तिनाथ विकास बैंकको मोबाइल बैंकिङ तथा भिजा कार्ड प्रयोग गर्ने सबै ग्राहकहरूले बुद्ध एयरको टिकट काउन्टरबाट हवाई टिकट खरिद गर्दा ८ प्रतिशतसम्म छुट पाउने छन्। बुद्ध एयरका मार्केटिङ सेल्स्का निर्देशक रुपेश जोशीले अब केही दिन भित्रमा बुद्ध एयरको मोबाइल एपबाट समेत सो सुविधा लिन सक्ने व्यवस्था मिलाउने बताए। साथै, बैंकले नेपालमै टिक्न सजिलो छ भन्ने नाराको साथ साना व्यापार तथा व्यवसायलाई प्रोत्साहन गर्न मुक्तिनाथ सरल कर्जा योजनाहरू ल्याएको छ। बैंकले डिजिटल कारोबारलाई प्रोत्साहन गर्न प्रिपेड डलर कार्ड , मोबाइल बैंकिङ, क्यूआर कोड, अनलाइन कर्जा आवेदन, अनलाइन खाता खोल्ने, इन्टरनेट बैंकिङ, खाता मै रेमिट्यान्स जम्मा तथा मिस्डकल बैंकिङ (बचत सेवाका लागिः ९८०१११००२२, कर्जा सेवाका लागि ९८०१११००२३) आदि जस्ता सेवाहरू बैंकको शाखामा भौतिक रूपमा उपस्थित नभई घरबाटै उपयोग गर्न सकिने व्यवस्था गरेको छ।"
भरुवा बन्दुक पड्किँदा युवक घाइते,चितवन : बाँदर धपाउने क्रममा भरुवा बन्दुक पड्किँदा भरतपुर२९ मा २३ वर्षीय पासाङ भुजेल घाइते भएका छन्। खेतमा लगाएको मास खान आएको बाँदर धपाउन जाँदा चिप्लिएर लड्ने क्रममा आफैंले बोकेको बन्दुक पड्किँदा भुजेल घाइते भएका हुन्। उनको शरीरमा छर्राले लागेको छ। उनको पुरानो मेडिकल कलेजमा प्राथमिक उपचारपश्चात उपचार थप उपचारका लागि नयाँ मेडिकल कलेजमा भर्ना गरिएको छ। सोही ठाउँमा भरुवा बन्दुक बोकेर हिँडेका ४४ वर्षीय कुमार गुरुङ पक्राउ परेका छन्। घटनापछि इलाका प्रहरी कार्यालय मुग्लिनका प्रहरी निरीक्षकको नृतत्वमा गएको टोलीले भरतपुर२९ विनीडाँडाबाट गुरुङलाई पक्राउ गरेको हो। त्यस्तै सोही वडाको सिरुबारीस्थित झाडीमा एउटा भरुवा बन्दुक फेला पारेर बरामद गरेको छ।
अरु पार्टीलाई सिध्याउने कांग्रेसको नीति छैन : देउवा,काठमाडौं : नेपाली कांग्रेसका सभापति शेरबहादुर देउवाले कुनै पार्टीलाई पनि सिध्याउने नीति कांग्रेसको नरहेको स्पष्ट पारेका छन्। बिहीबार कांग्रेस मुख्यालय सानेपामा कांग्रेसले नेतृत्व गरेका उत्कृष्ट गाउँनगरपालिकालाई सम्मान गर्दै सभापति देउवाले मुलुकको आवश्यता अनुसार एमालेकांग्रेस मिलेर सरकार बनाएको भन्दै अरु पार्टीलाई सिध्याउने नीति कांग्रेसको नभएको बताएका हुन्। देशभरका आम पार्टीका नेताहरुको भावनाअनुसार नै एमालेसँग मिलेर सरकारमा गएको उनले बताए। उनले दुईदलबीच भएको सहमतिअनुसार अहिले केपी ओली प्रधानमन्त्री भएको र दुई वर्षपछि ओलीले आफूलाई प्रधानमन्त्री पद दिने जिकिर गरे। देउवाले मुलुकलाई अघि बढाउन सबैलाई मिलाएर लैजान चाहेको बताए। उनले कांग्रेसलाई कमजोर बनाउने काम समेत भएकाले सचेत भएर अघि बढ्नुपर्नेमा जोड दिए। उनले आफ्नो उमेरका कारण रिटायर्मेन्ट लिने बेला भएको भन्दै पार्टीलाई अघि बढाउन युवा शक्तिहरु एकताबद्ध भएर लाग्नुपर्नेमा जोड दिए। सभापति देउवाले नयाँ पुस्ताहरुले पार्टीलाई अघि बढाउन चिन्ता गर्नुपर्ने जिकिर गरे। कांग्रेसले नेतृत्व गरेका गाउँनगरपालिकालाई विभिन्न विधामा उत्कृष्ट घोषणा गर्दै सम्मान गरेको थियो।
"एमजी मोटरले भारतको पहिलो स्मार्ट सीयुभी, एमजी वाईन्डसर सार्वजनिक गर्यो","काठमाडौं : एमजी मोटर इन्डियाले एमजी वाईन्डसर भारतको पहिलो स्मार्ट सीयुभी (क्रसओभर युटिलिटी भेहिकल) को लन्च गरेर अटोमोटिभ उद्योगमा ठूलो प्रभाव पारेको छ। यो गाडीले सेडानको आराम र एसयुभीको व्यापकता मिलाएर नयाँ मानकहरू सेट गर्ने वाचा गरेको छ। एमजी वाईन्डसर एरोग्लाइड डिजाइन सँग डिजाइन गरिएको छ। जसले अत्याधुनिक हवाईयाकरण र उत्कृष्ट कारीगरीलाई समेटेको छ। यसले आफ्नो वर्गमा सबैभन्दा ठूलो व्हीलबेसको दावा गर्छ र १८ डाइमंड कट एल्योय चक्कासँग सुसज्जित छ। जसले यसको आकर्षक लुक र यात्रा गुणस्तरलाई बढाउँछ। यो गाडीले सहज ड्राइभिङ अनुभवको लागि उच्च ग्राउन्ड क्लियरेन्स प्रदान गर्दछ। भारतका चुनौतीपूर्ण स्थानहरू जस्तै रन्न अफ कच्छ, लेह, र उदयपुरमा कठोर परीक्षणहरू सफलतापूर्वक पूरा गरेको छ। एमजी वाईन्डसर को प्रमुख विशेषतामा यसको सेगमेन्टप्रथम १५६ इन्चको 'ग्रान्ड भ्यू टच डिस्प्ले' छ, जसले मनोरञ्जन, नेभिगेशन, र गाडीका सेटिङहरूको केन्द्रको रूपमा काम गर्दछ। यो विशाल टचस्क्रीनले गाडीको इनकार अनुभवलाई पुनः परिभाषित गर्दै गाडीलाई स्थिर हुँदा मनोरञ्जन, खेल, र सिकाइको केन्द्रमा परिणत गर्दछ। एमजी वाईन्डसर मा इन्फिनिटी भ्यू ग्लास रूफ पनि छ, जसले प्यानोरामिक दृश्य प्रदान गर्छ। क्याबिनको सौन्दर्यतालाई बढाउँछ र प्रशस्त, हावा लागेको अनुभव सिर्जना गर्छ। यो लक्जरी विशेषताले यात्रुहरूलाई व्यस्त शहरी क्षेत्रमा वा शान्त ग्रामीण क्षेत्रमा आफ्ना वरिपरिका दृश्यसँग अविच्छिन्न सम्पर्क राख्न मद्दत गर्छ। यात्रुहरूको आरामलाई थप उचाइमा पुर्याउने क्रममा, एमजी वाईन्डसर ले १३५ रेक्लाइन एंगलसहितको 'एरोलाउन्ज' सिट्स ल्याउँछ, जसले कुनै पनि यात्रामा उत्तम विश्रामको लागि डिजाइन गरिएको छ। यो विशेषता लक्जरीलाई व्यावहारिकतासँग जोड्दै यात्रा अनुभवलाई सुधार्ने वाचा गर्दछ। एमजी मोटर इन्डियाले यो नयाँ सीयुभी लन्च गर्दै गर्दा नेपाली बजारका लागि पनि उत्साहजनक समाचार छ। नेपालमा एमजी मोटरको अधिकृत वितरक पारामाउन्ट मोटर्स प्रालिले नेपालमा एमजी वाईन्डसरको आगमनको संकेत गरेको छ। यसले नेपाली ग्राहकहरूलाई लक्जरी, प्रदर्शन, र बहुपरकारीताका तीव्र स्तर ल्याउने वाचा गरेको छ। जुन देशमा प्रिमियम गाडीहरूको बढ्दो मागलाई प्रतिबिम्बित गर्दछ। पारामाउन्ट मोटर्सको बारेमा: पारामाउन्ट मोटर्स नेपालमा एमजी मोटरको अधिकृत वितरक र आयातक हो, जसले उत्कृष्ट अटोमोटिभ समाधान र उत्कृष्ट ग्राहक सेवा प्रदान गर्न समर्पित छ। नवप्रवर्तन र उत्कृष्टताको प्रति प्रतिबद्धता साथ पारामाउन्ट मोटर्सले आफ्ना ग्राहकलाई उच्च गुणस्तरका गाडी र सेवाहरू उपलब्ध गराउँछ। पारामाउन्ट मोटर्सले सडकमा रहेको आफ्नो उदाहरणीय गाडीहरूको संख्या वृद्धि गर्दै, सल्लाघारी, भक्तपुर र सुकेधारामा नयाँ सेवा केन्द्रहरू विस्तार गर्ने योजना बनाएको छ। यी नयाँ सेवा केन्द्रहरू दशैंको चाडपर्व अघि सञ्चालनमा आउने भनिएको छ।"
निगमको वाइडबडी सी चेकपछि काठमाडौं फर्कियो,"काठमाडौं : नेपाल वायुसेवा निगमको वाइडबडी जहाज नाइनएन एएलवाइ (अन्नपूर्ण) बिहीबार काठमाडौं फर्किएको छ। निगमले विज्ञप्ति जारी गर्दै जहाज विस्तृत परीक्षण विस्तृत परीक्षण (सी चेक) सकिएपछि इटालीबाट काठमाडौं आएको जनाएको छ। निगमले मेनटेनेन्स एण्ड ओभरहल अर्गनाइजेशन (एमआरओ) कम्पनी एटिटेकलाई जहाजको सि चेकको जिम्मा दिएको थियो। हरेक दुई वर्षमा निगमको ए ३३० विमानहरूको नियमित मर्मत (सी चेक) गर्नुपर्ने हुन्छ। २२ जुन, २०२४ (शनिबार, असार ८) मा इटाली लगिएको नाइनएनएएलवाई जहाज ८२ दिनपछि नेपाल फर्किएको हो। सामान्यतया ३० दिनमा सि चेक सम्पन्न गरी जहाज फर्किनु पर्ने हुन्छ। तर, लामो समयपश्चात जहाज नेपाल फर्किएको हो। निगमको अर्को वाइडबडी जहाज सी चेकका लागि इटालीमै छ। यो वाइडबडी र २ न्यारोबडी गरी निगमसँग अन्तर्राष्ट्रिय उडानका लागि योग्य ३ जहाज भएको प्रवक्ता रमेश पौडेलले जानकारी दिए। लामो दूरीको जापान र अन्य अन्तर्राष्ट्रिय उडानमा ३ ओटा जहाजहरुले उडान भरी यात्रुहरुलाई थप सेवा दिने निगमले बताएको छ।"
"नेप्से परिसूचक ७८ अंकले बढ्यो , कारोबार रकममा पनि सुधार","काठमाडौं : सेयर कारोबार साताको अन्तिम दिन बिहीबार नेप्से परिसूचक उच्च अंकले बढेर बन्द भएको छ। पछिल्ला केही दिनयता ओरालो लाग्दै आएको सेयर बजार आज उच्च अंकले बढेर बन्द भएको हो। नेप्से परिसूचक ७८१७ अंकले बढेर २६८८३८ विन्दुमा पुगेको छ। सेन्सेटिभ इण्डेक्स २८९ प्रतिशतले बढेर ४७६४८ विन्दुमा अडिएको छ। नेप्से परिसूचक दोहोरो अंकले बढ्दा कारोबार रकम पनि बुधबारको तुलनामा बढेको छ। यसदिन ३१८ स्क्रिप्सको १ करोड ९४ लाख ३३ हजार १५४ कित्ता सेयर ८ अर्ब १६ करोड ९२ लाख ७४ हजार ६१२ रुपैयाँमा खरिदबिक्री भए। बुधबार ६ अर्बमाथिको सेयर कारोबार भएको थियो। आज पाँचवटा कम्पनीको सेयर सकारात्मक सर्किट लेभलमा कारोबार भयो। वि नेपाल लघुवित्त वित्तीय संस्था,ग्रीन भेन्चर्स,इस्टर्न हाइड्रोपावर, रवा इनर्जी डेभलपमेन्ट र एसियन हाइड्रोपावरको सेयर १० प्रतिशतले बढेको हो। कारोबार रकमका आधारमा सीईडीबी हाइड्रोपावर शीर्ष स्थानमा रह्यो। सो कम्पनीको ४७ करोड मूल्य बराबरको सेयर कारोबार भयो। यसैगरी हिमालयन रिइन्स्योरेन्सर र एनआरएन इन्फ्रास्टक्चर एन्ड डेभलपमेन्टको २४२४ करोड बराबरको कारोबार भयो। अपी पावरको १८ र हाइड्रोइलेक्ट्रसिटी इन्भेस्टमेन्ट एण्ड डेभलपमेन्टको १७ करोड मूल्य बराबरको सेयर कारोबार गरे। कारोबारमा आएका २२९ स्टक्सको मूल्य बढ्दा १२ वटाको घटयो भने ३ वटाको मूल्य भने स्थिर रह्यो। म्युचुअल फण्डको उपसूचकबाहेक अन्य समूहको उपसूचक सकारात्मक देखिएका छन्। यसदिन हाइड्रोपावर समूहको उपसूचक सर्वाधिक ४२४ प्रतिशतले बढ्यो।"
माथिल्लो कर्णाली बनाउन सतलज र आइआरइडीए पनि भित्रिए,"काठमाडौं : माथिल्लो कर्णाली जलविद्युत आयोजना निर्माणको जिम्मा पाएको जीएमआरले इक्विटी सेयर बेचेको छ। कम्पनीले भारतीय सरकारी संस्था सतलज जलविद्युत निगम लिमिटेड (एसजेभिएन) र इन्डियन रिन्यूएबल इनर्जी डेभलपमेन्ट एजेन्सी(आइआरइडीए) लाई इक्विटी सेयर बेचेको कम्पनीका प्रमुख कार्यकारी अधिकृत सञ्जय बर्देले जानकारी दिए। इक्विटी सेयरसँगै आयोजना विकास गर्ने गरी सम्झौता भएको बताइएको छ। कम्पनीले एसजेभिएनलाई ३४ प्रतिशत र आइआरइडीएलाई ५ प्रतिशत इक्विटी बेचेको हो। अब जीएमआरसँग ३४ प्रतिशत इक्विटी रहेको छ भने २७ प्रतिशत हिस्सा नेपाल विद्युत प्राधिकरणले निःशुल्क पाइसकेको छ। अब भारतीय २ कम्पनी र जिएमआरले मिलेर आयोजना विकास गर्ने छन्। कम्पनीले अबको करिब १ वर्षमा आयोजनाको वित्तीय व्यवस्थापन गर्नुपर्ने छ। कम्पनी ग्लोबल टेन्डरबाट सन् २००८ मा ९ सय मेगावाटको माथिल्लो कर्णाली बनाउने जिम्मा पाएको थियो। वित्तीय व्यवस्थापन गर्न नसकिरहेको कम्पनीले अब काम अघि बढ्ने जनाएको छ। जीएमआर इनर्जी लिमिटेडको सहायक कम्पनी जियूकेएजएल नेपालले कर्णाली नदीमा नेपालको अछाम जिल्लामा ९०० मेगावाटको जलविद्युत आयोजना निर्माण गरिरहेको छ। जीएमआरले नेपाल र भारतका साथै बंगलादेश र भारतबीचको अन्तर्देशीय प्रसारण लाइनसम्बन्धी सबै समस्यालाई सक्रिय रूपमा सम्बोधन गर्दै आएको छ। भारत सरकारको ऊर्जा मन्त्रालयले जियूकेएचएलको बंगलादेशसँगको विद्युत खरिद सम्झौता (पीपीए)लाई मान्यता दिएको छ। कम्पनीले ५ सय मेगावाट बंगलादेशलाई बेच्ने छ। उनीहरूले अन्तिम रूप दिएका लाइनहरूमा ५०० मेगावाट प्रसारण क्षमता उपलब्ध गराएको छ। आयोजनाबाट हुने कुल विद्युत उत्पादनमध्ये करिब १०० मेगावाट नेपाललाई, ५०० मेगावाट बंगलादेशलाई दीर्घकालीन आपूर्ति सम्झौता अन्तर्गत डलरको महसुलमा बिक्री गरिनेछ र बाँकी ३०० मेगावाट विद्युत् भारतमा बिक्री गरिने छ।"
नेपाली तरकारी कतार निर्यात,काठमाडौं : नेपालमा उत्पादित हरियो तरकारी कतारमा निर्यात गर्न सुरु गरिएको छ। चिनियाँ सहयोगमा नेपालको कृषि कार्यक्रम अन्तर्गत पहिलो चरणमा काठमाडौंको दक्षिणकाली नगरपालिकाभित्र उत्पादित हरियो तरकारीहरू कतारमा निर्यात गर्न सुरु गरिएको हो। बिहीबार त्रिभुवन विमानस्थल भन्सार कार्यालयमा आयोजित कार्यक्रममा नेपालका लागि कतारी राजदूतलाई हरियो तरकारीहरू हस्तान्तरण गरिएको थियो। ग्रामीण विकासका लागि चाइना फाउन्डेसनको कृषि प्रवर्द्धन कार्यक्रम अन्तर्गत दक्षिणकाली नगरपालिकामा तरकारी खेती गरिएको थियो। दक्षिणकाली नगरपालिकाका मेयर मोहन बस्नेतले किसानहरुले उत्पादन गरेका हरिया तरकारी निर्यातसँगै यसले मुलुकको आर्थिक विकासमा पनि टेवा पुग्ने र किसानहरूलाई प्रोत्साहन हुने विश्वास व्यक्त गरे। तरकारी उत्पादनका लागि ग्रामीण विकासका लागि चाइना फाउन्डेसनले किसानहरूलाई विशेष तालिमका साथै आवश्यक कृषि सामाग्रीसमेत उपलब्ध गराएको थियो।
दक्षिणकालीमा उत्पादित तरकारी कसरी पुग्यो कतार ?,"काठमाडौं : नेपालमा उत्पादित हरियो तरकारी कतारमा निर्यात गर्न सुरू गरिएको छ । चिनियाँ सहयोगमा नेपालको कृषि कार्यक्रमअन्तर्गत पहिलो चरणमा काठमाडौंको दक्षिणकाली नगरपालिकाभित्र उत्पादित हरियो तरकारीहरू कतारमा निर्यात गर्न सुरू गरिएको हो । बिहीबार त्रिभुवन विमानस्थल भन्सार कार्यालयमा आयोजित कार्यक्रममा नेपालका लागि कतारी राजदूत मिसाल मोहम्मद अली अल अन्सारीलाई हरियो तरकारीहरू हस्तान्तरण गरिएको हो। ग्रामीण विकासका लागि चाइना फाउन्डेसनको (सीएफआरडी) कृषि प्रवद्र्धन कार्यक्रमअन्तर्गत दक्षिणकाली नगरपालिकामा तरकारी खेती गरिएको थियो । सोही तरकारीलाई कतार निर्यात गरिएको हो। कतारमा पठाइका तरकारीमा तीतेकरेला,अकबरे खुर्सानी, सिमीलगायत छन्। दक्षिणकाली नगरपालिकाका मेयर मोहन बस्नेतले किसानहरूले उत्पादन गरेका हरिया तरकारी निर्यातसँगै यसले मुलुकको आर्थिक विकासमा टेवा पुग्ने र किसानलाई प्रोत्साहन हुने विश्वास व्यक्त गरे। मेयर बस्नेतले कृषिका माध्यमबाट आर्थिक समृद्धिको यात्रालाई सफल पार्न नेपाली किसानले उत्पादन गरेका तरकारी कतारमा निर्यात गरिएको बताए। ' नेपाल र नेपालीको समृद्धिको यात्रालाई अगाडि बढाउन खोजिरहेका छौं। नेपालमा कृषिबाट समृद्धि भन्ने तथ्यलाई बीचमा बिर्सिदै गएको अवस्थामा फेरि एकपटक कृषिका माध्यमबाट आर्थिक समृद्धिको यात्रालाई सफल पार्न सकिन्छ कि भनेर यो यात्रा तय गरेका हौं, 'उनले अन्नपूर्णसँग भने,' आधुनिक कृषि प्रणालीबाट तरकारी, फलफूल उत्पादन गर्न सक्यौं भने नेपालमा मात्रै नभइ विदेशमा पठाउन सकिन्छ भन्ने उदाहरणस्वरुप तरकारी कतार निर्यात गरिएको हो।' उनले कतारमा तरकारी निर्यात गरेर नेपालमा खपत हुन नसकेको तरकारी विदेशमा पनि निर्यात गर्न सकिन्छ भन्ने सन्देश दिएको बताए। 'हामीले उत्पादन गरेका तरकारीहरू हामीले मात्रै खपत गर्न सकेनौं र किसानको लगानी उठ्ने अवस्था भएन भने विदेश पठाउन सकिन्छ भन्ने सन्देश दिएको छ ,'उनले भने,' यो कार्यक्रमले देशभरका किसानमा उत्साह र उमंग छाउनेछ।' तरकारी उत्पादनका लागि ग्रामीण विकासका लागि चाइना फाउन्डेसनले किसानहरूलाई विशेष तालिमका साथै आवश्यक कृषि सामाग्री समेत उपलब्ध गराएको थियो । सीएफआरडीले चिनियाँ कृषिशैली नेपालमा हस्तान्तरण गर्ने उद्देश्यले यो कार्यक्रम गरिरहेको छ । सीएफआरडीले सुरुमा प्लम्बिङ र इलेक्ट्रिसियनको सीप विकासमा यो कार्यक्रम केन्द्रित गरेको थियो । कसरी बन्यो योजना ? मेयर बस्नेत भन्छन् : चाइना फाउन्डेसनले कतारको एम्बेस्डरसँग समन्वय गर्नु भएको रहेछ। यहाँका किसानका उत्पादनलाई चाइना फाउन्डेसनले नजिकबाट नियालिरहेको थियो। हाम्रो बजारमा मात्रै खपत सम्भव नभएका बखत कतार पठाउनका लागि एउटा पुलको रुपमा फाउन्डेसनले काम गरेको छ। यसले विश्व बजार साँघुरो भइसक्यो भन्ने अनुभति गराएको छ। हामीकहाँ मूल्य पाइएन भने गोलभेडालगायत अन्य तरकारी सडकमा फाल्ने प्रवृत्ति छ। अब हाम्रो बजारमा मात्रै आत्मनिर्भर पर्नु पर्दैन। केही गरी नभ्याइनेछ, मुल्यमा घाटा पर्यो भने निर्यातको पनि संभावना छ। यसका लागि कतारसँगै चाइनासँग पनि सम्झौता गरेर अगाडि बढ्न सक्छौं भन्ने विश्वास बढेको छ। यो कार्यक्रम पनि यसकै उपज हो । यो सबै व्यवस्थापन चाइना फाउण्डेसनले गरेको हो। आज एक दुईवटा आइटम मात्रै गएको छ। स्थानीय किसानले आफ्नो फर्ममा उत्पादन गरेको तरकारी निर्यात भएको हो। फाउण्डेसनले किसानहरूलाई अन्तर्राष्ट्रिय बजारसँग जोड्नका लागि 'पुल'को रुपमा सहयोग गरेको हो। फाउन्डेसनले किसानलाई मल, बिउबिजन वितरण गर्दै आएको छ।"
युवा नेताको अवमूल्यन,"नेपाली राजनीतिमा पुराना दलका दोस्रो तहका नेताहरू अहिले सबैभन्दा बढी जोखिममा छन्। आफ्नो जीवनको ठूलो हिस्सा व्यवस्था परिवर्तनका लागि समर्पित गरेका नेताहरू चेपुवामा परेका छन्। दोस्रो तहका नेताहरूले आन्दोलन, संघर्ष र विद्यार्थी राजनीति हुँदै आफ्नो राजनीतिक करियरको शिखरमा पुराना दलभित्र प्रवेश गरेका हुन्। तर, आज आफ्नै नेतृत्वका कारण पेलानमा परेका छन्। गगन थापा, योगेश भट्टराई, र रामकुमारी झाँक्रीजस्ता युवा नेताहरू ज्वलन्त उदाहरण हुन्, जहाँ उनीहरूको राजनीति असमझदारी, निराशा र सीमित अवसरको बीचमा फसेको छ। नेपाली विद्यार्थी आन्दोलनमा महत्त्वपूर्ण भूमिका खेलेकी थिइन्, नेतृ झाँक्री। बोल्नमा प्रखर, संगठनात्मक रूपमा बलियो र देशको राजनीतिक परिवर्तनका लागि ज्यान दिएर लागेकी झाँक्री अहिले अलपत्र झैं छिन्। हाल उनी माधवकुमार नेपाल नेतृत्वको एकीकृत समाजवादी पार्टीमा छन्, तर पार्टीभित्रै विश्वासको कमीले गर्दा उपाध्यक्षको चुनाव हारेपछि उनी निराश देखिन्छिन्। अहिले विभिन्न सञ्चारमाध्यमहरूमा अन्तर्वार्ता दिँदै आत्मविश्लेषण गरिरहेकी छन्। यो आत्मसमीक्षाको भाव केवल भावुकता होइन, बरु उनले विगतमा आफ्नो जीवन र ऊर्जा जुन राजनीतिक परिवर्तनमा समर्पित गरेकी थिइन्, त्यसको निराशाजनक परिणाम हो। एकपटक मन्त्री बनेकी झाँक्री अहिले न दलमा प्रभावकारी छन्, न त युवा राजनीतिमा उनीहरूको उपस्थिति छ। प्रहरीको लाठी खाँदै गरेका आन्दोलनकारीहरूले दिएको योगदान अहिले उनीहरूले समर्थन गरेको नेतृत्वकै कारण ओझेलमा परेको छ। त्यस्तै, नेकपा एमालेका युवा नेता योगेश भट्टराई पनि राजनीतिक अन्योलमा छन्। कहिलेकाहीँ एमालेभित्रै विद्रोही देखिने भट्टराईले दशबुँदेमार्फत एमालेमै बसेका थिए। तर, त्यो निर्णयले उनी पार्टीभित्रको आफ्नो स्थान सुरक्षित गर्न असफल भए। एमालेभित्रको पुरानो गुटबन्दीमा उनी पनि फसे, जसले गर्दा उनी पुराना नेतृत्वको आक्रोशको सामना गरिरहेका छन्। युवाहरूको नजरमा उनी पुरानो दलको प्रतिनिधि पात्र बनेका छन्, जसलाई परिवर्तन चाहने नयाँ शक्तिले आलोचना गरिरहेको छ। अवसरका हिसाबले एक पटक मन्त्री भएका भट्टराई अहिले गालीको सिकार भएका छन्। उनले पार्टी अध्यक्ष केपी शर्मा ओलीलाई फकाएर पार्टीभित्रको क्षति न्यूनीकरण गर्ने प्रयास गरेका छन्, तर त्यो प्रयास पनि असफल जस्तै देखिन्छ। नेपाली कांग्रेसका महामन्त्री गगन थापा अर्को उदाहरण हुन्, जहाँ उनी दोस्रो तहको नेताको रूपमा संघर्षरत छन्। थापाले विद्यार्थी राजनीति हुँदै कांग्रेसमा महत्त्वपूर्ण स्थान बनाएका थिए। उनी कांग्रेस पार्टीभित्र प्रगतिशील नेता मानिन्छन्, तर पार्टी सभापति शेरबहादुर देउवाले उनलाई निरन्तर पेल्दै आएका छन्। थापा आफ्नो पार्टीको आन्तरिक गुटबन्दी र पुराना नेताहरूको दबाबबीच पनि आगामी निर्वाचनमा पार्टीलाई एक्लै चुनाव लडाउने एजेन्डा पास गर्न सफल भएका छन्। यो सानो सफलता भए पनि थापाले यसबाट केही सन्तोषको सास फेरेका छन्। तर, यो सफलताले उनको दीर्घकालीन राजनीतिक भविष्यलाई कति मद्दत पुुयाउँछ, त्यो भने अनिश्चित नै छ। यी तीन नेता मात्र प्रतिनिधि पात्र हुन्। नेपाली राजनीतिमा पुराना दलका थुप्रै दोस्रो तहका नेताहरू अहिले यस्तै समस्यामा फसेका छन्। उनीहरूले व्यवस्थापन र परिवर्तनका लागि संघर्ष गरे, निजी चाहनाहरूलाई त्यागे र देशको लागि ठूलो योगदान दिए। तर, आज उनीहरू नेतृत्वमा आउन असफल भएका छन्। पुराना नेताहरूको छायाँमा बाँधिएर बस्नुपर्ने अवस्था छ, जसले गर्दा उनीहरू असमझदारी, निराशा र सीमित अवसरको बीचमा छन्। यी नेताहरूको जीवनमा मुख्य समस्या भनेकै पुरानो नेतृत्वबाट आएको दबाब हो। आन्दोलनकारी नेताहरूले जति संघर्ष गरे पनि आज उनीहरूले अपेक्षित सम्मान र अवसर पाएका छैनन्। आफ्नो नेतृत्व सुधार्न र नयाँ दिशातर्फ अघि बढ्नको लागि विद्रोह गर्न पनि सकेका छैनन्। नयाँ शक्ति र युवाहरूले पुराना दलहरूलाई अस्वीकार गर्दै आएका छन्, जसको कारण दोस्रो तहका नेताहरू दोहोरो चेपुवामा परेका छन्। नयाँ शक्तिले पुराना दलका नेताहरूलाई परिवर्तनप्रति उदासीन र गतिहीन ठानेको छ। उनीहरू पुराना पार्टीभित्रको सुधारको सम्भावना न्यून देख्छन् र पुराना नेताहरूले अवसरहरू कब्जा गरेको भन्छन्। फलस्वरूप, दोस्रो तहका नेताहरू आफूले विगतमा गरेको संघर्षको सही मूल्यांकन नपाएजस्तो अनुभव गरिरहेका छन्। यो अनुभवले गर्दा उनीहरू निराशाजनक अवस्थामा पुगेका छन्। यो समस्या केवल नेताहरूको लागि मात्र नभएर, देशको राजनीतिक व्यवस्थाको लागि पनि खतरनाक बन्न सक्छ। देशलाई नेतृत्व दिन सक्ने योग्य नेताहरूलाई पुराना गुटबन्दी र नेतृत्वको असफलताले अवरुद्ध गरिरहेको छ। राजनीतिक व्यवस्थामा नयाँ नेतृत्व जन्मिनु स्वाभाविक हो, तर पुराना नेताहरूले नै नयाँ नेतृत्वको उदयमा अवरोध सिर्जना गर्दा देशको समग्र प्रगति प्रभावित हुन्छ। दोस्रो तहका नेताहरूको योगदानलाई नकारात्मक ढंगले प्रस्तुत गरिनु पनि अर्को चुनौती हो। उनीहरूले व्यवस्था परिवर्तनका लागि गरेको संघर्षलाई अस्वीकार गर्दै पुराना नेतृत्वको छायामा धकेलिनु देशको राजनीतिक भविष्यका लागि शुभ संकेत होइन। योगदान गरेकै आधारमा सबै थोक पाउनुपर्छ भन्ने सोच नहुन सक्छ, तर काम गर्ने अवसर नपाएर निरन्तर गाली खानुपर्ने अवस्था उनीहरूको लागि अस्वीकार्य छ। यस अवस्थाले केवल नेताहरूलाई मात्र होइन, पूरै राजनीतिक प्रणालीलाई नै कमजोर पार्ने जोखिम छ। राजनीतिमा सफल हुनका लागि केवल व्यक्तिगत योगदानले मात्र पुग्दैन। समय, परिस्थिति र नेताहरूको नेतृत्व क्षमताले पनि ठूलो भूमिका खेल्छ। तर, जब पुराना दलका नेताहरूले आफ्ना दोस्रो तहका नेताहरूलाई अवरुद्ध गर्छन्, त्यसले मुलुकलाई चाहिने नयाँ नेतृत्व जन्मिन कठिन बनाउँछ। यसका कारण पुराना नेताहरूले नयाँ नेतृत्वलाई जन्माउन नदिँदा, राजनीतिमा नकारात्मक प्रवृत्ति मौलाउँछ। यसले गर्दा आज पुराना दलका दोस्रो तहका नेताहरू निराश, अलमलमा र असमझदारीमा छन्। यो अवस्थामा उनीहरूले के गर्ने भन्ने स्पष्ट छैन। विद्रोह गर्न नसकेको भन्दै नयाँ शक्ति र युवाहरूको आलोचनामा परेका उनीहरू असमझदारीमा बाँचिरहेका छन्। यस परिस्थितिमा पुराना नेताहरूले आफ्नो भूमिका पुनः मूल्यांकन गर्नु आवश्यक छ। पुराना नेताहरूले नयाँ नेतृत्वलाई अवसर दिन तयार हुनुपर्छ, ताकि देशले सही नेतृत्व पाउन सकोस्। निराश नेताहरूको प्रयासले मात्रै देशलाई सही दिशा दिन सक्दैन। पुराना र नयाँ नेतृत्वले सहकार्य गर्न सकेमा मात्र देशको राजनीति र व्यवस्थापनले सही दिशा लिनेछ।"
अख्तियारलाई निजी क्षेत्रमा प्रवेश गर्न दिने कि नदिने सैद्धान्तिक रुपमा स्पष्ट हुनुपर्छ : गृहमन्त्री,"काठमाडौं : गृहमन्त्री रमेश लेखकले अख्तियार दुरुपयोग अनुसन्धान आयोगलाई निजी क्षेत्रमा प्रवेश गर्ने वा नगर्ने भन्नेबारेमा छलफल गर्नुपर्ने बताएका छन्। बिहीबार सिंहदरबारस्थित प्रतिनिधि सभाको राज्य व्यवस्था तथा सुशासनको बैठकमा बोल्दै गृहमन्त्री लेखकले निजी क्षेत्रमा अख्तियारको प्रवेशको बारेमा समिति सैद्धान्तिक रुपले स्पष्ट हुन जरुरी रहेको बताएका हुन्। नीजि क्षेत्रमा अख्तियारको क्षेत्राधिकार जाने की नजाने, जाने हो भने कतिसम्म जाने ? भन्ने कुरामा स्पष्ट हुनुपर्छ। लेखकले भने,पहिले त प्रिन्सिपल सेट हुनु पर्यो, प्रिन्सिपल सेट भए सोही अनुसार भाषा लेख्ने हो। भाषा कस्तो लेख्ने भन्ने कुरा कठिनाई होइन। उनले छलफलका क्रममा निजी क्षेत्रमा जानु हुन्न भन्ने कुरामा आम सहमति देखिएको बताए। अझै एउटा कुरा टुंगिन बाँकी रहेको जस्तो के देखियो भने, सरकारी पैसा निजीमा गएको छ भने फेरि हेर्नुपर्छ है भन्ने पनि विषय छ। उनले भने,सरकारी पैसामा निजीमा गएकोमा कस्तो गएको ? ऋण गएको की अनुदान गएको अथवा जाने प्रक्रियालाई समात्ने हो की ? जुन सरकारी पैसा गएको छ त्यो हकसम्म मात्रै हेर्ने हो की। उसको आफ्नो पनि हेर्ने हो की ? यो कुरामा समिति पहिले सिद्धान्तः स्पष्ट होस्। उनले निजीमा प्रवेश गर्दा कति गर्ने भन्ने कुरामा पनि समिति सैद्धान्तिक रुपले स्पष्ट हुनुपर्नेमा जोड दिए। निजी क्षेत्रलाई पनि अख्तियार दुरुपयोग अनुसन्धान आयोगको अनुसन्धानको दायरामा ल्याउने प्रावधानमाथि समितिमा संसदहरूले छलफल सुरु गरेका छन्।"
दार्चुलामा जिप दुर्घटना हुँदा १० जना घाइते,"दार्चुला : दार्चुलामा जिप दुर्घटना हुँदा १० जना घाइते भएका छन्। गोकुलेश्वरबाट दार्चुलाको सदरमुकामतर्फ गइरहेको से १ ज १०२२ नम्बरको जिप जिल्लाको मालिकार्जुन गाउँपालिका७, धामीगाडामा दुर्घटना भएको हो। आज साढे १२ बजेतिर जिप अनियन्त्रित भई नालीमा खस्दा १० जना यात्रु घाइते भएको जिल्ला प्रहरी कार्यालय दार्चुलाका सूचना अधिकारी छत्र रावतले बताए। घाइते सबैको जिल्ला अस्पताल दार्चुलामा उपचार भइरहेको छ। घाइतेहरूको परिचय खुलेको छैन। दुर्घटनाबारे अनुसन्धान भइरहेको प्रहरीले जनाएको छ। चालकलाई प्रहरीले नियन्त्रणमा लिएको छ।"
"गगने खोलामा फेरि पहिरो, कर्णाली राजमार्गमा सयौं यात्रु अलपत्र","कालीकोट : कर्णाली राजमार्गअन्तर्गत सुर्खेतजुम्ला सडक फेरि अवरुद्ध भएको छ । बुधबार बेलुकीको अविरल वर्षापछि पहिरो जाँदा कर्णाली राजमार्ग अर्न्तगत पर्ने कालीकोटको गगनेखोलादेखि हुल्मसम्म करिब १२ किमी सडक अवरुद्ध भएको प्रहरी नायव उपरीक्षक अर्जुन केसीले बताए । उनले भने,' पहिरोले शुभकालिका१ मा पर्ने गगने खोला, एस मोड, काले खोला हुल्मलगायतका ठाउँमा सडक अवरुद्ध भएको छ । सडक अवरुद्ध भएपछि गाडी र यात्रु बाटोमा अलपत्र छन् । सधैँ पहिरो गइरहने गगने खोलामा यतिबेला झन् ठूलो पहिरो गएको छ ।' स्थानीय नर्जंग मल्लले गगने खोलामा बुधबार बेलुकी नै पहिरो गएर गाडी रोकिएको बताए । उनले भने,' वर्षाले जितेको छहरामा पानी बढेपछि प्रहरी पनि पहिरो गएको ठाउँसम्म पुग्न सकेको छैन ।' ट्राफिक प्रहरी कार्यालय कालीकोटका इन्चार्ज टोपबहादुर महताराले गगने खोलामा पहिरो गएपछि ठाउँठाउँमा गाडी अलपत्र परेको बताए। उनले वर्षा नरोकिँदासम्म मेसिन पनि जानसक्ने अवस्था नरहेकाले काम गर्न कठिन भएको छ । पहिरोले सडक अवरुद्ध भएकाले कर्णाली राजमार्गमा यात्रा गर्नुअघि सडकको अवस्था बुझेर मात्र यात्रा गर्न उनले अनुरोध गरे।"
वीरगन्जमा चार करोड मूल्यको मदिरा र कम्प्युटर पार्टससहित दुईवटा ट्रक प्रहरी नियन्त्रणमा,वीरगन्ज : वीरगन्जबाट प्रहरीले बिलबिजकमा उल्लेख भन्दा बढी मूल्य र परिमाणका करिब ४ करोड रुपैयाँ मूल्यको विदेशी मदिरा र कम्प्युटरका पार्टससहित दुईवटा मालवाहक ट्रक नियन्त्रणमा लिएको छ । विशेष सूचनाको आधारमा जिल्ला प्रहरी कार्यालय पर्साबाट खटिएको प्रहरी टोलीले वीरगन्ज महानगरपालिका वडा नम्बर २५ स्थित सडकबाट लु१ ख ७५३२ र ना३ ख ५४९ नम्बरको मालवाहक ट्रक नियन्त्रणमा लिएको हो । वीरगन्जबाट काठमाडौं जाँदै गरेका ती दुवै ट्रकलाई प्रहरीले रोकेर चेकजाँच गर्दा दुवै ट्रकमा बिलबिजक भन्दा बढी मूल्य र परिमाणका विदेशी मदिरा र कम्प्युटरका पार्टस फेला परेपछि सामानसहित दुवै ट्रकलाई नियन्त्रणमा लिइएको जिल्ला प्रहरी कार्यालय पर्साका प्रवक्ता प्रहरी नायब उपरीक्षक दीपक भारतीले जानकारी दिए ।उक्त ट्रकबाट ३ करोड ९३ लाख ८८ हजार ६३१ रुपैयाँ मूल्यका सामान बरामद गरिएको उनले बताए । सामानसहितका दुवै ट्रक अनुसन्धान तथा कारबाहीका लागि बुधबार बाराको पथलैयास्थित राजश्व अनुसन्धान कार्यालयमा पठाइएको प्रहरी नायब उपरीक्षक भारतीले जानकारी दिए ।
स्पेनका प्रस्तावित राजदूतले भने : नेपालको आर्थिक समृद्धिलाई केन्द्रमा राखेर राष्ट्रलाई लाभ हुने गरी काम गर्छु,"काठमाडौं : संसदीय सुनुवाइ समितिमा आज चार देशका लागि प्रस्तावित राजदूतको सुनुवाइ सुरु भएको छ । समितिले आज स्पेन, बेलायत, अमेरिका, श्रीलंका लागि प्रस्तावित राजदूतको सुनुवाइ भइरहेको हो। बैठकमा स्पेनका लागि प्रस्तावित राजदूत शनिल नेपालले आफ्नो कार्ययोजना पेस गरेका छन् । १५ पृष्ठ लामो कार्ययोजनामा उनले नेपाल र स्पेनबीचको सम्बन्ध, विश्व मञ्चमा दुई देशको भूमिकालगायतका बारेमा आफ्नो प्रस्तुति दिएका छन्। राजदूतका रूपमा राजनीतिक र कूटनीतिक सम्बन्ध विस्तार गर्ने,आर्थिक समृद्धिलाई केन्द्रमा राखेर आर्थिक कूटनीतिमा ध्यान दिने, पर्यटन प्रवर्द्धन, व्यापार प्रवर्द्धन गर्ने, स्पेनमा रोजगारीका लागि पहल गर्नेलगायत कार्ययोजना बनाएका छन्। कार्ययोजनामा नेपालले भनेका छन्,नेपालको आर्थिक समृद्धिलाई केन्द्रमा राखेर आर्थिक कुटनीतिमार्फत राष्ट्रलाई लाभ हुने कामहरुलाई उच्च प्राथमिकता दिएर काम गर्नेछ । आर्थिक कूटनीतिका क्षेत्रहरु मध्ये व्यापार, वैदेशिक लगानी, पर्यटन र वैदेशिक रोजगारी लगायतका क्षेत्रमा केन्द्रीत रहेर कुशल आर्थिक कुटनीति मार्फत् लगानी र पर्यटक भित्र्याउदै निर्यात प्रवर्द्धन गर्न आफ्नो तर्फबाट विभिन्न प्रयत्नहरु गर्नेछु । गत साउनको मन्त्रिपरिषद् बैठकले विभिन्न मुलुकका लागि १७ जना राजदूत सिफारिस गरेको थियो । उनीहरुको सुनुवाई जारी रहेको छ।"
स्टार्टअपसँग अन्नपूर्ण अभियानको रेमिट्यान्स पार्टनरमा निओ मनिट्रान्सफर,"काठमाडौं : युवा उद्यमीहरूले सुरु गरेको स्टार्टअप व्यावसायको प्रवर्द्धन गर्न अन्नपूर्ण मिडिया नेटवर्कले सुरु गरेको स्टार्टअपसँग अन्नपूर्ण अभियानको रेमिट्यान्स पार्टनरमा निओ मनिट्रान्सफर प्रालि रहने भएको छ। बिहीवार अन्नपूर्ण मिडिया नेटवर्कको तीनकुनेस्थित कार्यालयमा भएको एक समारोहमा उक्त सम्झौता भएको हो। सम्झौतापत्रमा अन्नपूर्ण मिडिया नेटवर्कका महाप्रबन्धक मनोज बस्नेत र निओ मनिट्रान्सफर प्रालिका सिईओ सागर खनालले हस्ताक्षर गरेका छन्। निओ मनिट्रान्सफर पछिल्लो समय नेपालमा स्थापित छिटो, छरितो र सुरक्षित मनिट्रान्सफर गर्ने डिजिटल रेमिट्रान्स कम्पनी हो। संसारका सबै ठाउँबाट निओ मनिट्रान्सफरबाट सहजै पैसा पठाउन सकिन्छ। नेपालमा मिडियाले स्टार्टअप कम्पनीहरूलाई प्रमोट गर्न खोजेको यो पहिलो अभियान हो, निओ मनिट्रान्सफर प्रालिका सिईओ सागर खनालले भने, विभिन्न देशमा रहेका प्रवासीहरूलाई कम लागतमा छिटो सेवा दिने हाम्रो भिजनलाई फैलाउन यो अभियानले सघाउने अपेक्षा राखेका छौं। यो अभियानमा नेटवर्कका सबै प्लेटफर्महरू सहभागी हुनेछन्। नेटवर्कले हाल नेपाली संकरण अन्नपूर्ण पोस्ट दैनिक, अंग्रेजी द अन्नपूर्ण एक्सप्रेस डेली, रेडियो अन्नपूर्ण नेपाल ९४ मेगाहर्ज, अनलाइन न्यूज पोर्टल अन्नपूर्ण पोस्ट डट कम, एपीवान टेलिभिजन लगायतका मिडिया प्लेटफर्महरू सञ्चालन गर्दै आएको छ।"
सामसङले काठमाडौंमा आयोजना गर्यो माइक्रोवेभ मास्टरक्लास,काठमाडौं : २०८१ मा सामसङले काठमाडौंको सिल्भर ओक ब्यान्क्व्येतमा माइक्रोवेभ मास्टरक्लासको आयोजना गरेको थियो। जहाँ सहभागीहरूले देशको एक उत्कृष्ट प्रोफेस्नल शेफको निर्देशनमा स्वादिष्ट माइक्रोवेभ गरेका रेसिपीहरू बनाउन सिकेका थिए। मास्टरक्लासको मुख्य लक्ष्य सबैले तयार गर्न र खान रुचाउने केही स्वादिष्ट परिकारहरू बनाउन सिकाउनको साथ साथै सामसङको पछिल्लो माइक्रोवेभ ओभनलाई प्रवर्द्धन गरी तिनीहरूको उपयोगिता प्रदर्शन गरेर खाना पकाउने सुविधाजनक विकल्पको रूपमा दर्शकहरूलाई परिचय गराउनु थियो। यो मास्टर ट्रेनर निमेश उलकद्वारा प्रदर्शन गरिएको थियो जसले सहभागीहरूलाई केही स्वादिष्ट रेसिपीहरू तयार गर्न सिकाइ यी माइक्रोवेभहरू प्रभावकारी रूपमा प्रयोग गर्न मद्दत गर्नुको साथै माइक्रोवेभ ओभन प्रयोग गर्दा लागू गर्न सक्ने विशेष सुझावहरू पनि दिएका थिए। कार्यक्रममा सामसङको एआई इकोबबल वासिङ मेसिन प्रविधिको प्रदर्शनी पनि गरिएको थियो।
हज यात्रामा जान चाहनेका लागि आवश्यक सहजीकरण हुँदै,काठमाडौं : नेपाल हज समितिले हज यात्रामा जान चाहने इस्लाम धर्मावलम्बीहरुका लागि आवश्यक सहजीकरण भइरहेको जनाएको छ। समितिले बिहीबार काठमाडौंमा पत्रकार सम्मेलन गर्दै हज यात्रामा जान चाहने धर्मावलम्बीहरूका लागि आवेदन खुल्ला भइसकेको र हजयात्राको आवश्यक सहजीकरणको तयारी भइरहेको जनाएको हो। सन् २०२५ मा हज यात्राका लागि साउदी अरेबियाको मक्का मदिना जान चाहनेहरूसँग समितिले करिब १ महिनाअघि नै आवदेन खुला गरेको छ। सन् २०२५ का लागि नेपालबाट एक हजार दुई सय जना इस्लाम धर्मावलम्बीहरुले हज यात्रा गर्न सक्नेगरी साउदी अरब सरकारबाट कोटा निर्धारण भएको समितिले जनाएको छ। पत्रकार सम्मेलनमा समितिका अध्यक्ष इश्रा मुल्ला मियाले समितिले आवश्यक सहजीकरणको काम भइरहेको भन्दै धेरै भन्दा धेरै सहभागीता जनाउन आग्रह गरे। उनले धेरै आर्थिक भार नपर्ने गरि कम भन्दा कम रकममा हज यात्रा गराउने गरि समितिले तयारी गरिरहेको जानकारी दिए। हज गर्न इच्छुक नेपाली मुस्लिम धर्मावलम्बीहरूले नेपाल हज समितिको फारम भरी आवश्यक रकम आफैले व्यवस्था गर्नुपर्ने प्रावधान रहेको छ। गत वर्षको १२ सय जनाको कोटामध्ये ७ सय ६४ जना हजयात्रामा गएका थिए भने दुई जनाको यात्राका क्रममा मृत्यु भएको थियो। त्यस्तै गतवर्ष हज यात्राका लागि प्रति व्यक्ति ४ लाख १५ हजार रुपैया उठाइएको थियो। जसमध्ये प्रति व्यक्ति २३ हजार रुपैयाँ जोगिएकाले सम्बन्धित व्यक्तिको खातामा फिर्ता पठाउने तयारी भइरहेको समेत समितिले जनाएको छ।
श्रीलंकाका प्रस्तावित राजदूत भट्टराईले भने : लुम्बिनीको विकासका लागि आर्थिक सहयोग जुटाउँछु,"भट्टराईले लुम्बिनी, काठमाडौं र कोलम्बोबीच नियमित हवाई उडान सञ्चालनका लागि पहल गर्ने समेत बताए। काठमाडौं : संसदीय सुनुवाइ समितिले स्पेन,श्रीलंका लगायतका देशका लागि प्रस्तावित राजदूतहरुको सुनुवाई गरेको छ। सिंहदरबारमा बिहीबार बसेको समिति बैठकले स्पेनका लागि प्रस्तावित राजदूत शनिल नेपाल, श्रीलंकाका लागि प्रस्तावित राजदूत रामकृष्ण भट्टराई लगायतका प्रस्तावित राजदूतको सुनुवाइ गरेको हो। सुनुवाईका क्रममा श्रीलंकाका लागि प्रस्तावित राजदूत रामकृष्ण भट्टराईले आर्थिक कूटनीतिलाई केन्द्रबिन्दु बनाएर काम गर्ने बताए। लुम्बिनीको विकासका लागि थप आर्थिक सहयोग जुटाउन समेत प्रयास गर्ने उनको भनाइ छ। भट्टराईले लुम्बिनी, काठमाडौं र कोलम्बोबीच नियमित हवाई उडान सञ्चालनका लागि पहल गर्ने समेत बताए। गत साउनको मन्त्रिपरिषद् बैठकले विभिन्न मुलुकका लागि १७ जना राजदूत सिफारिस गरेको थियो। संविधान अनुसार राजदूत पदमा सिफारिस भएकाहरूको संसदीय सुनुवाइ गर्नुपर्ने व्यवस्था छ।"
"अवैध कल सेन्टरमा सीआइबीको छापा, ३ चिनियाँसहित ५० जना पक्राउ","ललितपुर : अवैध रूपमा कल सेन्टर चलाएर ठगी गरेको आरोपमा ललितपुर महानगरपालिका १३ मा रहेको एक घरबाट ५० जना पक्राउ परेका छन्। नेपाल प्रहरीको केन्द्रीय अनुसन्धान ब्यूरोको टोलीले अवैध कल सेन्टर चलाएको आरोपमा ३ जना चिनिँया नागरिकसहित ५० जना व्यक्तिलाई नियन्त्रणमा लिएको हो। सीआइबीका प्रवक्ता होबिन्द्र बोगटीका अनुसार एकान्तकुनामा रहेको एक घरमा सीआईबीको टोलीले छापा मारेको हो। उक्त ठाउँमा अवैध रुपमा कल सेन्टर खोली ठगि भइरहेको छ भन्ने सूचना प्रहरीले पाएको थियो। विभिन्न प्रलोभनमा पारेर ठगी गर्ने काम भएको जानकारी आएपछि अनुसन्धानका लागि उनीहरुलाई पक्राउ गरिएको हो। उनले भने,पक्राउ परेकामध्ये ३ जना चिनियाँ नागरिक रहेका छन्।उनीहरुले भाडामा घर लिएर उक्त काम गरेका थिए। प्रहरी टोलीले उक्त कल सेन्टरबाट कम्युटर, ल्यापटप, विभिन्न कम्पनीका मोबाइल तथा कागजात बरामद गरेको छ। उक्त कल सेन्टर चिनियाँ नागरिकले चलाएको प्रहरीको प्रारम्भिक अनुसन्धानमा देखिएको छ। प्रहरीले क्रिप्टोकरेन्सी कारोबारविरुद्ध विशेष अपरेसन चलाइरहेको छ। प्रहरीले घटनाको अनुसन्धान गरिरहेको जनाएको छ।"
चौथो चेल्सी अन्तरविद्यालय स्तरीय रोड रेसको ट्रफी बुढानीलकण्ठलाई,"काठमाडौं : गोकर्णेश्वर८, अत्तरखेलमा रहेको चेल्सी वल्र्ड स्कुलले चौथो चेल्सी अन्तरविद्यालय स्तरीय रोड रेस २०८१ प्रतियोगिता सञ्चालन गरेको छ। प्रतियोगितामा काठमाडौं उपत्यकाका ४२ विद्यालयका ७४३ छात्रछात्राले भाग लिएका थिए। प्रतियोगिताको कूल दूरी ४७ किलोमिटर रहेको थियो। प्रतियोगितामा छात्र र छात्रातर्फको टपटेन स्थानसम्मलाई पदक, पुरस्कार तथा प्रमाणपत्र वितरण गरिएको थियो। यस वर्षको च्याम्पियनसिप ट्रफी बुढानिलकण्ठ स्कुलले प्राप्त गर्न सफल भएको छ। गोकर्णेश्वर नगरपालिकाका उपमेयर सान्नानी लामाको विशेष आतिथ्यमा सम्पन्न उक्त समारोहमा मित्रराष्ट्र मलेसियाका कार्यबाहक राजदूत महम्मद फिरदोस अजमानसमेत उपस्थित रहेका थिए। वडाध्यक्ष नन्दलाल श्रेष्ठ, ओलम्पियन तथा दक्षिण एशियाली म्याराथन धावक बैकुन्ठ मानन्धर, नेपाली राष्ट्रिय फुटबल टिमका कप्तान किरण चेमजोङ विशेष अतिथिका रूपमा सहभागी थिए। प्रतियोगितामा गोकर्णेश्वर पुलिस थाना, जोरपाटी ट्राफिक पुलिस थाना, नेपाली खेलकुद संघ, नेपाल स्काउट, नेपाल मेडिकल कलेज हस्पिटलका चिकित्सक टिमले सहयोग गरेका थिए।"
पोखरा र गौतमबुद्ध अन्तर्राष्ट्रिय विमानस्थलमा सिधा हवाई सेवा सञ्चालन गर्न पर्यटनमन्त्री पाण्डेको आग्रह,"काठमाडौं : भारत भ्रमणमा रहेका संस्कृति, पर्यटन तथा नागरिक उड्डयनमन्त्री बद्री पाण्डेले नेपालमा सिधा हवाई सेवा सञ्चालन गर्न आग्रह गरेका छन्। भारतमा जारी आईकाओको एशिया प्रशान्त क्षेत्रको मन्त्रीस्तरीय दोस्रो सम्मेलनको साइडलाइन भेटवार्ता क्रममा भारतका नागरिक उड्डयनमन्त्री राममोहन नाइडु किन्जारापुसँग नेपाल र भारतबीच थप हवाई प्रवेश मार्ग तथा दुई देशका विभिन्न शहरहरुबीच सिधा हवाई सम्पर्क स्थापना गर्न आग्रह गरेका हुन्। भेटका क्रममा मन्त्री पाण्डेले नेपालमा हाल थप सञ्चालनमा आएका पोखरा र गौतमबुद्ध अन्तर्राष्ट्रिय विमानस्थलसहित तीनवटा अन्तर्राष्ट्रिय विमानस्थल सञ्चालनमा रहेकाले भारतका विभिन्न शहरबाट नेपालमा थप सिधा उडान तथा अन्तर्राष्ट्रिय विमानस्थलहरुबाट सिधै क्षेत्रीय तथा अन्तर्राष्ट्रिय उडानका लागि आवश्यक संयन्त्र परिचालन गर्न भारतीय पक्षसँग आग्रह गरेका हुन्। भारतको संस्कृति तथा पर्यटनमन्त्री गजेन्द्र सिंह शिखावतसँग नयाँ दिल्लीमा भएको भेटका क्रममा पोखरा र गौतमबुद्ध अन्तर्राष्ट्रिय विमानस्थलमा भारतीय शहरहरुबाट सिधा हवाई उडान गर्न आग्रह गरेका थिए। उनले पोखरा नेपालका पर्यटकीय राजधानीका रुपमा विकसित भई रहेको र विगतमा भारतीय प्रधानमन्त्री नरेन्द्र मोदीले मुक्तिनाथको भ्रमण गरेपछि अहिले ठूलो संख्यामा भारतीय धार्मिक पर्यटकले मुक्तिनाथको दर्शन गर्न जाने थालेको स्मरण गर्दै पोखरा अन्तर्राष्ट्रिय विमानस्थलमा भारतका विभिनन शहरबाट सिधा उडान भर्न भारतीय उड्डयन कम्पनीहरुलाई प्रोत्साहित गर्नुपर्ने विषयमा जोड दिएका थिए। यसैगरी भारतको संस्कृति तथा पर्यटनमन्त्री गजेन्द्र सिंह शिखावतसँग नयाँ दिल्लीमा भएको भेटका क्रममा पनि पोखरा र गौतमबुद्ध अन्तर्राष्ट्रिय विमानस्थलमा भारतीय शहरहरुबाट सिधा हवाई उडान गर्न आग्रह गरेका थिए। भेटमा पर्यटनमन्त्री शिखावतले नेपाल र भारतबीचको प्रभावकारी आपसी सम्पर्क स्थापना तथा सहज आवतजावतको माध्यमबाट दुई देशबीचको संस्कृति तथा सभ्यतागत सम्पर्कलाई थप मजबुत बनाउन सकिने कुरामा जोड दिए। भेटमा पर्यटन तथा संस्कृतिका माध्यमबाट दुई देशबीचको सम्बन्धलाई थप गहिराईमा पुर्याउन सकिने विषयमा विचारहरु आदानप्रदान भएको थियो। कोको सँग भयो भेट ? यसैगरी साइडलाइन बैठकका क्रममा अन्तर्राष्ट्रिय नागरिक उड्डयन संगठन ( आईकाओ) दुईपक्षीय, क्षेत्रीय, बहुपक्षीय निकायका प्रतिनिधिहरुसँगको बेग्ला बेग्लै भेटमा नेपालले हवाई सुरक्षाका विषयमा शुरु गरेका नीतिगत सुधार लगायतका विषयमा मन्त्री पाण्डेले जानकारी गराएका थिए। सोही क्रममा आइकाओका इरोपियन युनियन एभियशन सेफ्टिी एजेन्सी (इएएसए) का प्रतिनिधिहरुलाई सरकारले नागरिक उड्डयनका क्षेत्रमा सेवा प्रदायक र नियामक निकायलाई अलग गर्ने विषयमा कानुन निर्माणको कामलाई तीब्रता दिएको र आईकाओको हवाई सुरक्षा अडिटमा गरेको सुधार जानकारी गराए। पाण्डेले आजै दक्षिण कोरियाका नागरिक उड्डयन, भूमि , पूर्वाधार उपमन्त्री जो जोङओनसँग भएको भेटमा नेपाल वायुसेवा निगमका विमानले सिधै कोरियामा उडान गर्ने लगायतका विषयमा छलफल गरेका थिए। मन्त्री पाण्डेले भियतनामका यातायाता उपमन्त्री ली आन ट्वानसँग पनि नेपाल र भियतनामबीच सिधा हवाई सम्पर्क स्थापित गर्ने लगायतका नागरिक उड्डयनका क्षेत्रमा आपसी सहयोग अभिवृद्धिका विषयमा छलफल गरेका थिए। यसैगरी मन्त्री पाण्डेले जापानका भूमि, पूर्वाधार, यातायात तथा पर्यटन राज्यमन्त्री कोनोसुकी कोकुबासँग भेटमा दुई देशबीच नागरिक उड्डयन,पर्यटन, पूर्वाधार विकास, शिक्षा, स्वास्थ्य र मानवीय संशोधन विकास लगायतका विषयमा थप सहयोग अभिवृद्धि गर्ने लगायतका विषयमा छलफल भएको थियो। भेटमा भियतनामबाट जापान र कोरिया लगायतका देशबाट नेपालमा सिधै हवाई उडान गर्न सकिने वातावरण तयार भएको र सरकारले त्यसका लागि आवश्यक प्रबन्ध गरेको मन्त्री पाण्डेले जानकारी गराए।"
निजी क्षेत्रलाई अख्तियारको दायरामा ल्याउने प्रावधानमा थप छलफल गर्न उपसमिति गठन,"काठमाडौं : प्रतिनिधि सभा अन्तर्गतको राज्य व्यवस्था तथा सुशासन समितिले निजी क्षेत्रलाई अख्तियार दुरुपयोग अनुसन्धान आयोगको दायरामा ल्याउने प्रावधानमा थप छलफल गर्न उपसमिति गठन गरेको छ। सिंहदरबारमा बिहीबार बसेको समिति बैठकमा भ्रष्टाचार निवारण ऐन, २०५९ लाई संशोधन गर्न बनेको विधेयकको छलफलका क्रममा निजी क्षेत्रमा प्रवेश गर्ने वा नगर्ने भन्ने विषयमा थप स्पष्ट हुनुपर्ने धारणा समिति सदस्यहरुले राखेपछि उपसमितिमार्फत थप छलफल गर्ने निर्णय गरेको हो। विधेयकमा सार्वजनिक संस्थामा सरकारी निकायका साथै प्रचलित कानून बमोजिम स्थापित संस्था, कम्पनी, समिति, बैंक मेडिकल कलेजलगायत अख्तियारको दायरामा आउने उल्लेख छ। निजी रुपमा खोलिएका कम्पनी, बैंकलगायत समेतलाई अख्तियारको दायरा राख्न नहुने केही सांसदहरूले धारणा राख्दै आएका छन्। समिति सभापति रामहरि खतिवडाले विधेयकमा रहेका भाषालाई मिलाउन र निजी क्षेत्रमा अख्तियार प्रवेश गर्ने वा नगर्ने विषयमा छलफल गर्न चन्दा कार्की, सवेन्द्रनाथ शुक्ला लगायत सदस्य रहेको उपसमिति गठन गरिएको जानकारी दिए। बैठकमा गृहमन्त्री रमेश लेखकले निजी क्षेत्रलाई अख्तियारको दायरामा ल्याउने विषयमा समिति स्पष्ट हुनुपर्ने बताए। निजी क्षेत्रमा अख्तियारको क्षेत्राधिकार जाने की नजाने, जाने हो भने कतिसम्म जाने? भन्ने कुरामा स्पष्टता हुनुपर्ने बताएका थिए। निजी क्षेत्रलाई पनि अख्तियार दुरुपयोग अनुसन्धान आयोगको अनुसन्धानको दायरामा ल्याउने प्रावधानमाथि समितिमा छलफल भएको हो।"
पाठ्यक्रम तयार गर्दा पूर्वीय दर्शन र नेपाली दर्शनका विषयमा ध्यान दिन प्रधानमन्त्रीको आग्रह,काठमाडौं : प्रधानमन्त्री केपी शर्मा ओलीले विश्वस्तरको प्रतिस्पर्धाका लागि सक्षम जनशक्ति तयार गर्न राजर्षिजनक विश्वविद्यालयलाई आग्रह गरेका छन्। प्रधानमन्त्री निवास बालुवाटारमा आज भएको उक्त विश्वविद्यालयको आठौँ साधारणसभा बैठकमा प्रधानमन्त्री एवं कुलपति ओलीले सक्षम जनशक्ति तयारीका लागि देखिएका समस्याको समाधानका लागि संयुक्तरुपमा प्रयास केन्द्रित गर्नुपर्नेमा जोड दिएका हुन्। प्रधानमन्त्री ओलीले गौरवपूर्ण इतिहास र पृष्ठभूमिसँग जोडिएको जनकपुरमा रहेको सो विश्वविद्यालयले पाठ्यक्रम तयार गर्दा पूर्वीय दर्शनका साथै नेपाली दर्शन र यहाँका वैभवका विषयमा ध्यान दिन आग्रह गरे। नेपालको आफ्नै पौराणिकता छ। यसको आफ्नै गौरव छ। विश्वका कतिपय मुलुकहरु अस्तित्वमै नआएका बेला हाम्रो पुर्खाहरु ज्ञानविज्ञानको शास्त्रार्थ गर्दै थिए। हाम्रा असङ्गठित विश्वविद्यालयका रुपमा शिवलाई मानिन्छ। त्यस अर्थमा यस भूभागले विश्वलाई प्रेरणा दिएको छ।
दसैंका लागि असोज १३ देखि सुकिला नोट,"काठमाडौं : दसैंका लागि असोज १३ गतेदेखि नोट साट्न पाइने भएको छ। नेपाल राष्ट्र बैंकले बुधबार एक सूचना जारी गर्दै असोज १३ गतेदेखि २२ गतेसम्म नोट साट्न सकिने जानकारी गराएको हो। राष्ट्र बैंकको मुद्रा व्यवस्थापन विभाग र बैंकिङ विभागबाट नोट साट्न सकिनेछ। राष्ट्र बैंकको प्रदेशस्थित कार्यालय जनकपुर, वीरगन्ज, पोखरा, सिद्धार्थनगर, नेपालगन्ज र धनगढीबाट नोट सटहीको सुविधा लिन सकिने बैंकले जनाएको छ। साथै इजाजत प्राप्त बैंक तथा वित्तीय संस्थाका शाखा कार्यालयहरूबाट समेत नोट सटही गर्न सकिनेछ। हरेक वर्ष दसैंका लागि नयाँ नोट बाँड्दै आएको राष्ट्र बैंकले यसपटक सुकिला नोट मात्र दिने भएको छ।"
तुलसीपुर उपमहानगरको प्राङ्गणमा यत्र तत्र बियरका बोत्तल र फोहोर,"दाङ : बोराका बोरा बेयरका बोत्तल । त्यसकै पछाडि ठेला, कुनामा डोको, छिट्नी । एकातिर अटो पार्किङको होडिङ बोर्ड , फलाम, ढोकाका पल्ला, भाँचिएका कुर्सी, थोत्रा काठहरू, ग्रिस र मोबिलका बाल्टी छरपष्ट छन् । ठूला मेसीनरी उपकरण, फलामका सामग्री र टुटे फुटेका थुप्रै सामग्रीहरू अस्तव्यस्त छन् । महिनौं बितिसक्यो तर यी सामग्री व्यवस्थापन हुन सकेको छैन । तुलसीपुर उपमहानगरपालिकाले फलाम, सिसा र टिन, कुर्सी, पानीका बोत्तल जस्ता सामग्री प्राङगणमा थुपारेको महिनौँ भयो। कार्यालय अगाडि फोहोर थुपारिंदा त्यसको दुर्गन्ध र प्रदूषणले कर्मचारीहरू पालैपालो बिरामीसमेत भए । नाला र बाटो नै बन्द गरी राखिएका सामग्री छिचोल्दै हिँड्न खोज्दा केही कर्मचारी घाइतेसमेत भए । तर भद्रगोल अवस्थामा राखिएको फोहोर अझै व्यवस्थापन हुन सकेको छैन । बजार व्यवस्थापन गर्ने भन्दै बजारबाट जफत गरिएका ती सामग्रीले वातावरणीय प्रदुषण मात्र गराएको छैन यसले उपमहानगरको फोहोर व्यवस्थापनमा गम्भीर लापरवाहीको संकेत गरेको छ। महिनौंदेखि फोहोर सामग्रीहरू प्राङ्गणमा छरपष्ट अवस्थामा रहँदा पनि यसबारे कसैले चासो नदिएको एक कर्मचारीले बताइन् । कयौँ पटक हामीले फोहोर उठाउन आग्रह गर्यौँ तर हाम्रो कुराको सुनुवाइ कसले गर्ने? यी नै बाल्टीमा पानी भरिएर लामुखुट्टे लाग्ने, बोतलहरू ह्वास्सै गनाउने हुन्छ, हामी बिरामी पनि भयौं, डेंगुले पालैपालो सबैलाई छोयो तर पनि कसैले यसको व्यवस्थापनमा चासो दिएनन् ।', उनले भनिन्, 'फोहोर व्यवस्थापन गर्न नसक्ने भए किन उठाएर ल्याउनु? पटक पटक फोहोरको व्यवस्थापन गर्नुपर्यो भनेर कुरा उठाए पनि पालिकाले त्यसबारे चासो नदेखाएको कर्मचारीहरू बताउँछन् । तुलसीपुर उपमहानगरपालिकाकी उपप्रमुख स्यानी चौधरीले फोहोर व्यवस्थापनमा सबैले चासो दिनुपर्ने बताइन् । कुनै एकको प्रयासले मात्र नहुने भन्दै यसमा सबै जिम्मेवार रहेको उनको भनाइ छ । 'उपमेयर, मेयरले मात्रै सबै गर्नुपर्छ भन्ने छैन', उनले भनिन्, 'एउटाको मुख ताकेर बस्न त भएन नि सबैले आआफ्नो ठाउँबाट यसको व्यवस्थापनमा जुट्नु पर्छ । एउटाको मुख ताकेर बस्ने हो भने अँझ अरू फोहोर थुप्रदै जान्छ । सरसफाई व्यवस्थापन महाशाखाबाट व्यवस्थापनको प्रयास भइरहेको बताइन् । नियन्त्रण गरेको सामग्री भएको हुँदा अब व्यवस्थापनको प्रयास भइरहेको उपभोक्ता हित व्यवस्थापन शाखाका खेमकान्त पाण्डेले उल्लेख गरे।"
बालुवाटारमा प्रधानमन्त्री ओलीसँग देउवा र प्रचण्डको छलफल,"काठमाडौं : प्रधानमन्त्री केपी शर्मा ओलीलाई भेट्न नेपाली कांग्रेसका सभापति शेरबहादुर देउवा र नेकपा (माओवादी केन्द्र)का अध्यक्ष पुष्पकमल दाहाल प्रचण्ड बालुवाटारमा पुगेका छन्। संवैधानिक परिषद्को बैठकका लागि परामर्श र समसामयिक राजनीतिक विषयमा छलफल गर्न तीन शीर्ष नेता बालुवाटारमा छलफलमा जुटेको प्रधानमन्त्री सचिवालयले जनाएको छ। बुधबार बेलुका पाँच बजे सिंहदरबारमा बस्ने गरी बोलाइएको संवैधानिक परिषद्को बैठक सारिएको थियो। बैठक बस्नु अगाडि तीन ठूला दल छलफलमा जुटेका हुन्। बैठकमा नयाँ प्रधानन्यायाधीश, निर्वाचन आयोगको आयुक्त सिफारिसलगायतका विषयमा छलफल गर्न संवैधानिक परिषद्को बैठक बोलाइएको स्रोतको भनाई छ। संवैधानिक परिषदमा प्रधानमन्त्री, सभामुख, राष्ट्रिय सभा अध्यक्ष, प्रधानन्यायाधीश, प्रमुख प्रतिपक्षी दलका नेता र उपसभामुख रहने व्यवस्था छ। यसैगरी नयाँ प्रधानन्यायाधीश सिफारिस गर्न न्याय परिषद्ले भदौ २० गते नै ८ न्यायाधीशको नाम परिषद्मा पठाएको छ। पठाएको नाममाथि छलफल गर्न संवैधानिक परिषद् बैठक बोलाइएको हो। संवैधानिक व्यवस्थाअनुसार संवैधानिक परिषद्ले नाम सिफारिस गरेपछि संसदीय सुनुवाइ समितिबाट अनुमोदन भएपछि राष्ट्रपतिबाट नियुक्त हुनेछन्। पछिल्लो समय हिंसा शब्दलाई लिएर संसद एमाले र माओवादी सांसदबीच द्वन्द्व बढेको छ। सोही विषयमा पनि शीर्ष नेताहरुबीच छलफल हुने बताइएको छ।"
"हुलाकी सडकको दुर्दशा, जनप्रतिनिधि नै रिले अनशनमा","परासी : नवलपरासीमा रहेको हुलाकी सडक विस्तार (स्तरन्नोति) को काम ५ वर्ष बितिसक्दा पनि पूरा हुन नसकेपछि गाउँपालिकाका जनप्रतिनिधिसहित स्थानीय आन्दोलनमा उत्रिएका छन्। हुलाकी सडकको काम तत्काल सुरु गर्न माग गर्दै उनीहरूले रिले अनशनसमेत सुरु गरेका छन्। संघीय सरकारकै लगानीमा स्तरोन्नतिको भइरहेको सडकको काम वर्षौं बित्दासमेत पूरा नभएपछि प्रतापपुर गाउँपालिकाले आन्दोलन सुरु गर्नु परेको गाउँपालिका अध्यक्ष उमेशचन्द्र यादवले बताए। सरकारले सडक विस्तार गर्न नसकी गाउँपालिकालाई जिम्मेवारी दिए चार महिनाभित्र पूरा गरेर देखाउने उनको दाबी छ। सडक विस्तारको काम पूरा नहुँदा स्थानीयले सास्ती खेप्नु परेको छ। सरकारी बेवास्ताका कारण निर्माण कम्पनीले गरेको ढिलासुस्तीले समयमा काम सम्पन्न गर्न चासो नदिइएको स्थानीयको गुनासो छ। खनेर छाडिएको सडकका कारण दर्जनौं स्थानमा खाल्डाखुल्डी परेका छन्। ती खाल्डाखुल्डीलाई समेत पुर्नेतर्फ वास्ता नगर्दा सवारी आवतजावतमा समस्या मात्र होइन, दुर्घटनाको जोखिमसमेत बढाएको छ। खनेर छाडेको सडकका कारण वर्षायाममा हिलाम्मे र हिउँदमा धुलाम्मे भएर हिँड्नुपर्दा स्थानीय आजित भएका छन्। निर्माण कम्पनीले काममा ढिलाइ गरेपछि स्थानीयहरूले पटकपटक चक्का जामसमेत गरेर विरोध गर्दै आएका छन्। तर, सरकार र निर्माण कम्पनीले कुनै सुनुवाइ नगरेपछि अहिले जनप्रतिनिधिसहित उनीहरू अनशन बस्न बाध्य भएका हुन्। जिल्लाका तीन छुट्टाछुट्टै खण्डमा सडक विस्तारको काम भइरहेको छ। २०७६ कात्तिकबाट सडक विस्तारको काम सुरु भएको हो। तीन खण्डमा करिब ३७ किलोमिटर सडक विस्तारको काम भइरहेको छ। सबै खण्डको कुल लागत १ अर्ब ७ करोडको हो। परासीनारायण चोक सडक, नारायणचोकगोपिगञ्ज हुँदै बेलाटारीदेखि रानीनगर सडक र बेलाटारीदेखि कठहवासम्म सडक विस्तार भइरहेको छ। जसमध्ये परासीनारायणचोकसम्मको सडक विस्तारको काम अन्तिम चरणमा पुगे पनि कल्भर्ट नबन्दा सो सडक पनि सञ्चालनमा कठिनाइ भएको छ। अन्य दुई सडकखण्डको काम सुस्त गतिमा रहेको छ। सबै सडकखण्डको काम तीन वर्षभित्र (२०७९ मंसिर) सक्नुपर्ने सम्झौता भए पनि पटकपटक म्याद थप्दासमेत निर्माण कम्पनीले काम पूरा गर्न वास्ता नगर्दा स्थानीयले सास्ती पाएका हुन्। तीनवटा सडकखण्ड विस्तार र पुल निर्माणको छुट्टाछुट्टै निर्माण कम्पनीले जिम्मेवारी लिएका छन्। सडक विस्तारलाई छिटो सक्न निर्माण कम्पनीलाई पटकपटक ताकेता गरिएको हुलाकी राजमार्ग योजना कार्यालय गोरुसिँगे कपिवस्तुका इन्जिनियर युवराज पाण्डेले बताए। कुन सडकको कति काम ? परासीनारायण चोक खण्ड : सदरमुकाम परासीदेखि नारायण चोकसम्मको १२६ किलोमिटर सडक विस्तारको काम अन्तिम चरणमा पुगेको हुलाकी राजमार्ग योजना कार्यालयले गोरुसिँगे कपिलवस्तुले जनाएको छ। पुलबाहेक यो सडकको लागत २२ करोडको हो। यो सडकका चार ठाउँमा ठूला कलभर्टका काम भइरहेका छन्। तर, निर्माण कम्पनीको ढिलासुस्तीका कारण काम पूरा हुन नसक्दा उक्त सडक भएर चल्ने सवारीसाधनहरू घुमेर आवतजावत गर्नुपर्ने समस्या छ। कलभर्टको कामलाई अधुरै छाड्दा दुर्घटना भएर केही समय अघि एक व्यक्तिको मृत्युसमेत भएको थियो। उक्त सडकअन्तर्गत पुलबाहेकको काम अन्तिम चरणमा पुगेको हुलाकी राजमार्ग योजना कार्यालयका इन्जिनियर युवराज पाण्डेले बताए। यो सडकमा अब पिचको बाहिरीतर्फ ग्राभेल र बिग्रिएका ठाउँमा मर्मतबाहेक सबै सकिएको छ। चार ठाउँको पुल निर्माणको कामलाई वर्षाका कारण केही समस्या पारेको हो। त्यसलाई पनि सुचारु गर्छौं, इन्जिनियर पाण्डेले भने । यी पुलको काम मंसिरसम्म सक्ने गरि निर्माण कम्पनीलाई ताकेता गरिएको उनको भनाइ छ। खनेको बेसलाई पानीले बगाउँदा समस्या भयो। डाइभर्सन गरेर लैजाँदा धेरै खर्च लाग्ने भएकाले वर्षापछि सुरु गर्ने योजनामा छौं, पाण्डेले भने। नारायण चोकत्रिवेणी खण्ड : गोपिगञ्जको नारायण चोकदेखि त्रिवेणीसम्मको सडकको लम्बाइ १५१ किलोमिटर छ। ५८ करोडको लागतमा विस्तार भइरहेको सडकको काम सुस्त गतिमा छ। तीन खण्डको सडक विस्तारअन्तर्गत सबैभन्दा बढी यही सडकको अवस्था कन्तबिजोग छ। अहिलेसम्म ३५ प्रतिशत काम सकिएको आयोजना कार्यालयले जनाएको छ। स्ट्रक्चरको काम सकिएको छ। कलभर्ट बनाउन बाँकी छ। ११ किलोमिटर सडकमा ग्राभेल भइसकेको छ। अब पिच गर्न बाँकी छ। त्यो पनि सुरु गर्छौं, इन्जिनियर पाण्डेले भने। निर्माण कम्पनीले चैतसम्म फेरि सडक विस्तारको म्याद थपेको छ। असारसम्म काम सक्ने भने पनि वर्षात्का कारण समस्या भएको इन्जिनियर पाण्डेले बताए। पहिलापहिला बोलाउँदा निर्माण कम्पनीले कर्मचारीलाई पठाउने गरेको थियो। पालिकाको आन्दोलनपछि अहिले निर्माण कम्पनीकै प्रमुखलाई बोलाएका थियौं। कम्पनीका प्रमुख आएर काम गर्ने प्रतिबद्धता जनाएका छन्। काम नभएर कारबाही गर्छौं भनेपछि एक दुई दिनमा काम सुरु गरेर एक हप्ताभित्र देखिने गरि प्रगति दिन्छौं भनेका छन्। एक पटक हेरौं, इन्जिनियर पाण्डेले भने। उक्त समयमा काम सुरु नगरे कारबाही प्रक्रिया अघि बढाउने पाण्डेले बताए। बेलाटारीकठहवा खण्ड : प्रतापपुर गाउँपालिकाको बेलाटारीदेखि कठहवासम्मको सडक लम्बाइ ९१ किलोमिटर हो। यो सडक विस्तार गर्न २७ करोडमा सम्झौता गरिएको हो। अहिलेसम्म जम्मा ४५ प्रतिशत काम भएको आयोजना कार्यालयले जनाएको छ। उक्त सडकमा नालीको काम बाँकी छ। एक किलोमिटरमा सडक सतह र माटो पुर्ने काम भइरहेको आयोजना कार्यालयका इन्जिनियर पाण्डेले जानकारी दिए। सडक विस्तारका लागि फेरि पुससम्मको म्याद थपिएको छ। म्यादभित्र काम सक्न निर्माण कम्पनीलाई ताकेता गरिरहेको आयोजना कार्यालयले जनाएको छ। जनप्रतिनिधि अनशनमा : हुलाकी सडकअन्तर्गत गोपिगञ्ज (नारायण चोक) देखि बेलाटारीसम्मको सडक विस्तारमा चरम लापरबाही भएको भन्दै प्रतापपुर गाउँपालिकाका जनप्रतिनिधिहरूले आन्दोलन सुरु गरेका छन्। नारायण चोकदेखि रानी नगरसम्मको कुल १५१ किलोमिटरमध्ये आफ्नो क्षेत्रमा पर्ने बेलाटारीसम्मको ६५ किलोमिटर सडक विस्तार ढिलाइ हुँदा स्थानीयले सास्ती खेप्नु परेको भन्दै गाउँपालिकाले संघर्ष समिति नै बनाएर आन्दोलनमा उत्रिएको हो। आन्दोलनका कार्यक्रमअन्तर्गत अध्यक्षसहितका जनप्रतिनिधिहरूले मंगलबारदेखि इलाका प्रशासन कार्यालय सेमरी अगाडि रिले अनशन सुरु गरेका छन्। रिले अनशनमा वडाका सबै जनप्रतिनिधिहरूको पालैपालो सहभागिता छ। जनप्रतिनिधिहरूको आन्दोलनप्रति जिल्लाका सबै पालिका प्रमुख, जिल्ला समन्वय समिति र राजनीतिक दलहरूले एक्यबद्धता जनाएका छन्। काम सुरु नभए शक्रबारदेखि गाउँपालिका अध्यक्ष उमेशचन्द्र यादव आफैंं आमरण अनशन बस्ने घोषणा गरेर प्रमुख जिल्ला अधिकारीमार्फत प्रधानमन्त्रीलाई ज्ञापन पत्र बुझाइ सकेका छन्। सडक विस्तार कार्य तत्काल सुरु गर्न भन्दै गत भदौ ५ गते प्रधानमन्त्री रसम्बन्धीत आयोजना कार्यालयलाई ध्यानाकर्षण गराएका थिए।"
"प्रचण्डले भने : संवैधानिक निकायमा हामीलाई पनि भागबण्डा गरिनुपर्छ, सबै रिक्त पदमा सिफारिस गरौं","काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले संवैधानिक पदमा आफ्नो पार्टीले पनि भागबण्डा पाउनुपर्ने माग गरेका छन्। आज बालुवाटारमा प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवासँगको छलफलमा आफ्नोतर्फबाट संवैधानिक निकायमा नियुक्तिका लागि सिफारिस गर्नुपर्ने माग गरेको स्रोतको भनाई छ। शुक्रबार बस्ने संवैधानिक परिषद्को बैठकका लागि परामर्श र समसामयिक राजनीतिक विषयमा छलफल गर्न तीन शीर्ष नेताबीच आज बालुवाटारमा छलफलमा भएको प्रधानमन्त्री सचिवालयले जनाएको छ। बैठकमा अध्यक्ष प्रचण्डले संवैधानिक निकायमा भोलि नै सबै रिक्त संवैधानिक पदमा सिफारिस गर्नुपर्ने माग गरेका छन्। प्रचण्डले बैठकमा संवैधानिक निकायमा सम्भव भए भोलि नै सबै रिक्त पदमा सिफारिस गर्नुपर्ने र नभए पुनः अर्को सहमति गरेर चाँडै सबै रिक्त पदमा सिफारिस गर्नुपर्ने माग राखेको प्रचण्डको सचिवालयले जनाएको छ। बुधबार बेलुका पाँच बजे सिंहदरबारमा बस्ने गरी बोलाइएको संवैधानिक परिषद्को बैठक प्रचण्ड उपत्यका बाहिर रहेकाले शुक्रबारका लागि सारिएको थियो। नयाँ प्रधानन्यायाधीशलगायतका विषयमा छलफल गर्न संवैधानिक परिषद्को बैठक बोलाइएको हो। संवैधानिक परिषदमा प्रधानमन्त्री, सभामुख, राष्ट्रिय सभा अध्यक्ष, प्रधानन्यायाधीश, प्रमुख प्रतिपक्षी दलका नेता र उपसभामुख रहने व्यवस्था छ। यसैगरी नयाँ प्रधानन्यायाधीश सिफारिस गर्न न्याय परिषद्ले भदौ २० गते नै ८ न्यायाधीशको नाम परिषद्मा पठाएको छ। पठाएको नाममाथि छलफल गर्न संवैधानिक परिषद् बैठक बोलाइएको हो। संवैधानिक व्यवस्थाअनुसार संवैधानिक परिषद्ले नाम सिफारिस गरेपछि संसदीय सुनुवाइ समितिबाट अनुमोदन भएपछि राष्ट्रपतिबाट नियुक्त हुनेछन्।"
उपसभामुखलाई राजीनामा दिन कांग्रेसको आग्रह,"काठमाडौं : सत्तासीन कांग्रेसले उपसभामुख इन्दिरा रानामगरलाई राजीनामा दिएर तत्काल मार्गप्रशस्त गर्न आग्रह गरेको छ। उपसभामुख रानामगरमाथि उठेका प्रश्न गम्भीर रहेको भन्दै कांग्रेसले मार्गप्रशस्त गर्न आग्रह गरेको हो। बुधबार बिहान पार्टी सभापति शेरबहादुर देउवा निवासमा बसेको कांग्रेस पदाधिकारीको बैठकले उपसभामुखले पदीय मर्यादाविपरीत काम गरेको ठहर गर्दै राजीनामा माग गरेको हो। कांग्रेसका प्रमुख सचेतक श्याम घिमिरेका अनुसार कांग्रेसले मार्गप्रशस्त नै उचित उपाय ठहर हुने निर्णय लिएको बताए। घिमिरेले भने, उपसभामुखले त्यस्तो सिफारिस गर्नै मिल्दैन। जुन काम उहाँबाट भयो त्यो गलत छ।, त्यसले संसद्लाई नै अपमानित गर्ने काम गरेको छ। मुलुकको पनि शिर झुकाएको कांग्रेसको बुझाइ छ। कांग्रेसको आधिकारिक धारणाको विषयमा थप्दै घिमिरेले भने, उपसभामुख आफैंले राजीनामा दिएर मार्गप्रशस्त गर्नु ठीक हुन्छ। उपसभामुख रानाले आफ्नो लेटरहेड प्रयोग गरेर भिसाका लागि अन्तर्वार्ताको मिति मिलाइदिन अमेरिकी दूतावासलाई पत्र लेखेको पत्र बाहिरिएको थियो। उक्त विषय राष्ट्रहितविपरीत र पदीय गरिमाविपरीत भएको भन्दै सत्तारूढ दलहरूले मंगलबार बिहानबाट राजीनामाको विषय उठाएका थिए। सोही विषयमा आफ्नो धारणा बनाउनका लागि सभापति देउवाले पदाधिकारी बैठक बोलाएका थिए। कांग्रेस सांसदहरूले बुधबार प्रतिनिधिसभा बैठकमा बोल्दै उपसभामुखलाई पदबाट राजीनामा दिएर छानबिनका लागि मार्गप्रशस्त गर्न पुनः आग्रह गरेका छन्। बुधबारको प्रतिनिधिसभा बैठकमा बोल्दै कांग्रेस सांसदहरूले उपसभामुखले पदीय मर्यादाविपरीत काम गरेकाले तत्काल राजीनामा दिनुपर्ने बताएका हुन्। कांग्रेस सांसद प्रतिमा गौतमले उपसभामुखले पदको दुरुपयोग गरेकाले नैतिकताले पदमा बसिरहन नदिने बताइन्। उनले भनिन्, उपसभामुख माथि प्रश्न उठेका छन्। प्रश्न उपसभामुख मगर व्यक्ति माथि होइन। उपसभामुख इन्दिरा राना मगरको हो। उपसभामुख पदीय जिम्मेवारीको मर्यादाको कुरा हो। यो पदमा बसेर असम्बन्धित व्यक्तिहरूलाई जस्केलाबाट कार्यक्रममा लैजान सिफारिस गर्नु पदीय दुरुपयोग र गम्भीर अपराध हो,। उनले भनिन्, उपसभामुखले गत साउन ४ गते स्पष्टीकरण दिँदै धेरै कुरा स्वीकार गरिसक्नुभएको छ। उनले सभामुखको विषयलाई लिएर सदनमा करुणा, संख्या र महिलाको कुरा उठेको भन्दै विषय संविधान र कानुनले व्यवस्था गरेको पदीय दायित्व र मर्यादाको कुरा भएको तर्क गरिन् आज सदनमा करुणाको कुरा उठ्यो। संख्याको कुरा पनि उठ्यो। महिलाको कुरा पनि उठ्यो। तर, यहाँ विषय करुणा, संख्या र महिलाको कुरा होइन, संविधान र कानुनले व्यवस्था गरेको पदीय दायित्व र मर्यादाको कुरा हो। जब पदीयमान हुँदैन तब लोकतन्त्रमा संख्याले आफ्नो काम गर्छ। मेरो उपसभामुखलाई आग्रह छ (तपाईंले इमानको मानक राख्नुहोस्। मार्ग प्रशस्त गर्नुहोस्। उपसभामुखको पदबाट राजीनामा दिनुहोस्। यसैगरी कांग्रेस सांसद शान्ति परियारले उपसभामुखले आफूमाथि उठेको विषयलाई गम्भी रूपमा लिएर मार्गप्रशस्त गर्नुपर्ने बताइन्, उपसभामुखजस्तो पदमा बसेर उहाँले पदीय मर्यादाविपरीत काम गर्नुभएको छ। उपसभामुख भनेको देशको प्रतिष्ठासँग जोडिएको छ। देशको मात्रै नभई अन्तर्राष्ट्रियस्तरमा पनि जोडिएको छ। विवादमा आइसकेपछि मार्ग प्रशस्त गरिँदा राम्रो हुन्छ जस्तो लाग्छ, उनले भनिन्। प्रतिष्ठासँग जोडिएपछि गम्भीरतापूर्वक लिएर मार्गप्रशस्त गर्न आग्रह गर्न चाहन्छु। ०७९ साल फागुन २२ देखि चैत ३ गतेसम्म अमेरिकाको न्युयोर्कमा हुने संयुक्त राष्ट्रसंघको संयन्त्र कमिसन अन द स्टाटस अफ वुमेनको ६७औं सत्रमा भाग लिन जाने क्रममा उपसभामुखले असम्बन्धित व्यक्तिका लागि दूतावासमा पत्र लेखेकी थिइन्। जसमा ४ जना पुरुष र एकजना महिला थिए। यी पाँचैजना यो कार्यक्रमसँग असम्बन्धित व्यक्ति हुन्। उपेन्द्र गौतम, सुष्मा लामा, राजेश लामा, सुजन घर्र्ती मगर र धनप्रसाद गुरुङ पनि जान लागेको भन्दै उनले काठमाडौंस्थित अमेरिकी दूतावासलाई पत्राचार गरेकी थिइन्। उनले आफूलाई तिनीहरूमध्ये एकजनाले विशेष आग्रह गरेकाले पत्र लेखेको स्पष्टीकरण दिँदै आएकी छन्।"
भारतीय नायिका मलाइकाका बुवाको सातौं तलाबाट खसेर मृत्यु,नयाँ दिल्ली : अभिनेत्री मलाइका अरोराका बुबा अनिल अरोराको बुधबार मुम्बईमा टेरेसबाट खसेर मृत्यु भएको छ। अनिल अरोरा बान्द्राको एक आवासीय सोसाइटीको सातौं तलामा बस्थे। अनिल अरोराको मृत्युपछि मलाइका पूर्वपति अरबाज खान घटनास्थल पुगेका थिए। क्राइम ब्रान्चका डीसीपी राज तिलक रोशनले बान्द्रामा बस्ने अनिल अरोराको मृत्यु भएको पुष्टि गरेका बीबीसी समाचारमा उल्लेख छ। बालकनीबाट खसेर उनको मृत्यु भएको हो। घटनालगत्तै प्रहरी उनको बान्द्रास्थित फ्ल्याटमा पुगेको थियो। उनको मृत्यु दुर्घटना हो वा आत्महत्या हो भन्नेबारे अनुसन्धान भइरहेको छ। घटनाका बेलामा मलाइका अरोरा पुणेमा थिइन्। अनिल अरोराका पिता सेवानिवृत्त आर्मी अफिसर हुन्।
पलेसाको सान,"गत अगस्ट ३१ मा फ्रान्सको राजधानी पेरिसमा आयोजना भएको पारालिम्पिक नेपालका लागि ऐतिहासिक रह्यो । इतिहास तेक्वान्दो खेलाडी पलेसा गोवद्र्धनले रचिन् । नेपालका लागि पलेसाले अहिलेसम्मकै ठूलो पदक जितिन् । पारालिम्पिकको के४४ विधाअन्तर्गत महिला ५७ केजीमुनिको तौलसमूहमा पलेसाले कांस्य पदक जितेकी थिइन् । उनले जितेको कांस्य पदक नेपाली खेलाडीले जितेको अहिलेसम्मकै ठूलो पदक हो । त्यसो त तेक्वान्दोतर्फमात्रै नभई पलेसाले जितेको पदक नेपाली खेलकुद जगतकै लागि ऐतिहासिक उपलब्धि हो । यसले समग्र खेलाडी जगत्लाई ठूलो प्रेरणा हो । गृष्मकालीन ओलम्पिकमा नेपालले तेक्वान्दोमै प्रदर्शनी खेलमा कांस्य पदक जितेको छ । दक्षिण कोरियामा सन् १९८८ मा दक्षिण कोरियामा भएको २४औं संस्करणको सिओल ओलम्पिकमा विधान लामाले ल्याएको उपलब्धि प्रदर्शनी खेल भएकाले पदक तालिकामा गणना गरिएको थिएन । पलेसाले यसपालि जुन उपलब्धि हासिल गरिन् त्यसको छनक सन् २०२० मै दिएकी थिइन् । त्यो साल जापानमा भएको पारालिम्पिकमा पहिलोपटक सहभागी भएर उनी कांस्य पदकनजिक पुगेकी थिइन् । उनी पारालिम्पिकमा दुई खेल जित्ने पहिलो नेपाली खेलाडी पनि बनेकी छन् । पलेसाले पदकका लागि नेपाली खेलाडी अन्तर्राष्ट्रिय प्रतिस्पर्धा गर्न सक्षम छन् प्रमाणित गरिदिएकी छन् । त्यसो त २१ वर्षीया पलेसाले पेरिस पारालिम्पिकसहित तीन स्वर्ण र तीन कांस्य गरी ६ अन्तर्राष्ट्रिय पदक जितेकी छन् । जन्मँदै अपांगता भए पनि पलेसाले जुन प्रतिभा प्रदर्शन गरिन्, त्यसले खेलकुद जगत्सँगै समग्र नेपालीलाई ठूलो प्रेरणा दिएको छ । पलेसाले बायाँ हातको हत्केला नहुँदा नहुँदै पनि जसरी खेलकुद क्षेत्रमा आफूलाई अब्बल सावित गरेकी छन् । सँगसँगै उनले पढाइलाई पनि अघि बढाएकी छन् । चीनको सांघाईस्थित तोङजी विश्वविद्यालयमा आर्किटेक्चर इन्जिनियरिङ पढिरहेकी पलेसाले खेल र पढाइ दुवैलाई उत्तिकै महŒवका साथ अघि लगेकी छन् । खेलाडी र कलाकारहरूलाई कला र अध्ययनसँगै लैजाने चुनौती हुन्छ, जसलाई पलेसाले सामना गरेकी छन् । त्यस मानेमा पनि पलेसा अब्बल र उदाहरणीय सावित भएकी छन् । देशको नाम रोशन बनाएकी छोरीलाई अझै प्रगतिको शुभकामना ।"
"यात्रुको बिदाईमा खादा, माला नल्याउन त्रिभुवन अन्तर्राष्ट्रिय विमानस्थलको आग्रह","काठमाडौं : त्रिभुवन अन्तर्राष्ट्रिय विमानस्थलमा बिदाईको क्रममा खादा, माला नल्याउन नेपाल नागरिक उड्डयन प्राधिकरणले आग्रह गरेको छ । सुरक्षा जाँचको क्रममा विमानस्थलको सुरक्षा उपकरणहरु (एक्सरेहरु),कन्भेयर बेल्ट तथा स्केलेटरहरुमा अड्किएर उपकरणहरुलाइ गम्भीर क्षति पुर्याएकाले बाहिर देखिने गरी नल्याउन त्रिभुवन अन्तर्राष्ट्रिय विमानस्थल नागरिक उड्ड्यन प्राधिकरण कार्यालयले आग्रह गरेको हो । कार्यालयले बिहीबार एक सूचना जारी गर्दै यात्रुले मालाखादा विमानस्थलका विभिन्न भागमा छाडी जानेसमेत गर्नाले विमानस्थलको सौन्दर्यतामा समेत नकारात्मक असर पुग्ने गरेको उल्लेख छ।र यात्रुले सँगै लानुपर्ने भएमा आफ्नो ब्यागभित्र नदेखिने गरि राखेर मात्र लग्न पाइने सूचनामा भनिएको छ। विज्ञप्तिमा भनिएको छ,हवाई यात्रु महानुभावहरुले यस त्रिभुवन अर्न्तराष्ट्रिय विमानस्थल स्थित आन्तरिक तथा अन्तराष्ट्रिय टर्मिनल भवन प्रवेश गर्दा विदाई स्वरूप साथमा लगाई आउने वा ब्यागमा झुन्ड्याई बाधी ल्याइने खादा आदि सुरक्षा जाचको क्रममा विमानस्थलको सुरक्षा उपकरणहरु (एक्सरेहरु),कन्भेयर बेल्ट तथा स्केलेटरहरुमा अडकीइ उपकरणहरुलाइ गम्भीर क्षति पुर्याइ रहेको साथै यात्रुहरुले खादा मालाहरु बिविमानस्थलका बिभिन्न क्षेत्रहरुमा छाडी जाने समेत गर्नाले यसबाट विमानस्थलको सौन्दर्यतामा समेत नकारात्मक असर पुग्ने गरेको हुदा विमानस्थल टर्मिनल भवन प्रवेशका दौरान सुरक्षा जाँचका समयावधि भर यस्ता माला,खादा आदि वस्तुहरु प्रयोग नगरीदिन हुन र यात्रु महानुभावले सँगै लानु पर्ने भएमा आफ्नो ब्यागभित्र नदेखिने गरि राखेर मात्र लगिदिन हुन यात्रु तथा सम्पूर्ण महानुभावहरुमा त्रिभूवन अन्तर्राष्ट्रिय विमानस्थल नागरिक उड्डयन कार्यालय हार्दिक अपिल गर्दछ । केहिदिन अगाडि त्रिभुवन अन्तर्राष्ट्रिय विमानस्थलमा विदेश उड्न लागेका एक यात्रुमाथि प्रहरीले दुर्व्यवहार गरेको भिडियो सामाजिक सञ्जालमा भाइरल भएको थियो। विमानस्थलको सुरक्षामा खटिएका प्रहरीले यात्रुले लगाएको खादा थुत्न खोजेको भिडियो सार्वजनिक भएपछि आलोचना भएको थियो।"
प्री ओपन सेसनमा नेप्से परिसूचक १५ अंकले बढ्यो,काठमाडौं : साताको अन्तिम सेयर कारोबार दिन आज प्री ओपन सेसनमा नेप्से परिसूचक दोहोरो अंकले बढेर बन्द भएको छ। नेप्से परिसूचक १५२४ अंकले बढेर २६२५४६ विन्दुमा पुगेको हो। यो समयमा ५९ स्क्रिप्सको ३ हजार ३०४ कित्ता सेयर २१ लाख ८१ हजार ८६६ रुपैयाँमा खरिदबिक्री भए। प्री ओपन सेसनमा ३३ वटा स्टक्सको मूल्य बढ्दा २१ वटा को घट्यो भने ४ वटाको मूल्य स्थिर रह्यो।
"ट्रम्प आक्रामक, ह्यारिस संयमित",काठमाडौं : लगभग २४ करोड अमेरिकीहरूले मतदान गर्ने अमेरिकी राष्ट्रपतीय निर्वाचनका उम्मेदवारद्वय कमला ह्यारिस र डोनाल्ड ट्रम्प पहिलोपटक आमनेसामने चुनावी बहसमा उत्रेका छन्। विश्वको ध्यान तानेको आगामी नोभेम्बरमा हुने अमेरिकी राष्ट्रपतीय निर्वाचन अघि दुई उम्मेदवारहरू बहसको सुरुवातमा संयमित भएर नीतिगत विषयमा बहस अगाडि बढे पनि तत्कालै उनीहरू राजनीतिक विगतमा पुग्दै व्यक्तिगत आरोप प्रत्यारोपमा मोडिएका थिए। त्यस क्रममा ट्रम्प बढ्ता आक्रोशित देखिएका थिए। धेरैजसो समय बहसको क्रममा ह्यारिसले ट्रम्पलाई जवाफ दिँदा सीधा हेरेर दिएकी थिइन्। ट्रम्पले भनेका कतिपय अस्वाभाविक विषयमा ह्यारिस मुस्कुराउँदै टाउको हल्लाएकी थिइन्। ट्रम्पले ह्यारिसलाई माक्र्सवादी भनेर सम्बोधन गर्दा ह्यारिसले बेवास्ता गरिन्। ट्रम्पले भने बहसभर ह्यारिससँग आँखा जुधाउन चाहेनन्। उनी खाली माइकमा मात्र केन्द्रित थिए। आगामी चुनावको भविष्य निर्धारण गर्न सक्ने हैसियत राख्ने डिबेटमा दुई उम्मेदवारले करिब ९० मिनेट बहस गरेका थिए। अमेरिकी टेलिभिजन च्यानल एबीसी न्युजमा प्रत्यक्ष प्रसारण गरिएको उक्त बहसको पहिलो आधा घण्टामा दुवै उम्मेदवारले बारम्बार एक अर्कालाई झुटो बोल्ने व्यक्ति भनेका थिए। त्यसक्रममा ट्रम्पले आफ्नो बचाउमा निकै समय खर्च गरेका थिए। ह्यारिसले भने ट्रम्पका आजसम्म भएका चुनावी प्रचारप्रसार कार्यक्रममा उनको भाषण नसकिँदै भीड बाहिरिने गरेको बताएकी थिइन्। ट्रम्पले भने ह्यारिसको डेमोक्र्याटिक पार्टीले अमेरिकालाई भेनेजुएला बनाउन खोजेको आरोप लगाएका थिए। दुवै उम्मेदवारको बहस अमेरिकी अर्थतन्त्रका विषयमा बहस सुरु गरेका थिए। पूर्वराष्ट्रपति ट्रम्पले अन्य देशहरूमाथि कर लगाउने कुरामा जोड दिए भने उपराष्ट्रपति ह्यारिसले लघु उद्यमहरूबारे कुरा गरिन्। गर्भपतन अधिकारका विषयमा ट्रम्प निकै आक्रोशित पनि भएका थिए। ट्रम्पले यस मुद्दालाई पुनः राज्यहरूसम्म ल्याउन सहयोग गरेको बताउन भ्याए भने ह्यारिसले गर्भपतनसम्बन्धी प्रतिबन्धहरूले महिलाको महत्वपूर्ण स्याहारको विषयलाई नकार्ने बताइन्। ट्रम्पले बारम्बार आप्रवासन संकटको कुरा उठाइरहँदा ह्यारिसले दर्शकहरूलाई पूर्वराष्ट्रपतिमाथि अदालतमा चलिरहेका कैयौं मुद्दाबारे स्मरण गराइरहिन्। ट्रम्पले ह्यारिसलाई इतिहासकै सबैभन्दा खराब उपराष्ट्रपति भनेका थिए। युक्रेनमा रुसी अतिक्रमण हुनुअघि वार्ता गर्न गएको तर युद्ध रोक्न असफल भएको आरोप पनि लगाएका थिए। युक्रेनले रुसमाथि जित हासिल गरेको हेर्न चाहनुहुन्छ भनेर ट्रम्पलाई सोधिएको प्रश्नमा उनले आफूले युद्धको अन्त्य चाहेको जवाफ दिएका थिए।इजरायलका विषयमा ट्रम्पले यदि आफू राष्ट्रपति भएका भए र ह्यारिसले दुई राज्यको समाधान र युद्ध अन्त्य गर्न आह्वान गरेको भए युद्ध नै हुँदैनथ्यो भने। अमेरिकी संसद् भवनमा भएको ६ जनवरीको दंगाका बारेमा सोध्दा ट्रम्पले बेवास्ता गरे भने ह्यारिसले उक्त दिनको अव्यवस्थालाई सम्झँदै अमेरिकालाई पाना पल्टाउन आह्वान गरिन्। ह्यारिसले आपूले अमेरिकीहरूबारे विशेष ध्यान दिने तर्क बारम्बार प्रस्तुत गरेकी थिइन् भने त्यसक्रममा उनले ट्रम्पले धनीहरूलाई मात्र हेरिरहेको आरोप लगाएकी थिइन्। ट्रम्पले बारम्बार नीतिगत प्रश्नलाई आप्रवासनसँग जोड्दै अमेरिका ओइरिने आप्रवासीहरूले अमेरिकाका कुकुरको मासु खाने गरेका कथा जोडेका थिए। विदेश नीतिका विषयमा ह्यारिसले विश्व नेताहरूले ट्रम्पलाई हास्य पात्र बनाएको र ट्रम्पले तानाशाहीहरूलाई मात्र प्रभावित पार्न खोजेको आरोप लगाएकी थिइन्। ह्यारिसले सीमा समस्याका लागि ट्रम्पलाई जिम्मेवार देखाइन्। यसअघि पनि कमला ह्यारिसले द्विपक्षीय सीमा सुरक्षा विधेयकलाई लिएर डोनाल्ड ट्रम्पलाई घेरेकी थिइन। डेमोक्र्याटहरूले यो विधेयकको विरोध गर्दै आएका छन्। ट्रम्पले भने पछिल्ला केही वर्षका भूराजनीतिक संकट आफू नेतृत्वमा भएको भए नहुने दाबी थपेका थिए। ह्यारिसले इजरायलको प्रतिरक्षाको अधिकारलाई आफूले जहिल्यै समर्थन गर्ने तर प्यालेस्टिनीहरूसँग सुरक्षित भएर आत्मसम्मान साथ बाँच्ने हक रहेको बताइन्। ट्रम्पले भने ह्यारिसलाई इजरायललाई घृणा गर्ने गरेको आरोप लगाए। बहस अन्त्य गर्ने बेला ह्यारिसले आफू अमेरिकाको भविष्यप्रति केन्द्रित रहेको बताइन्। त्यसको जबाफ दिने क्रममा ट्रम्पले यदि उनीसँग योजना भएको भए उनले उपराष्ट्रपतिकै रूपमा फत्ते गर्नुपर्ने बताएका थिए।
कालोपत्रे सडक सञ्जालले जोडियो जोमसोमकागबेनी सडक,"जोमसोम : पछिल्लो समय हिमालपारिको सडक समृद्ध बन्दै छ । उत्तरदक्षिण जोड्ने राष्ट्रिय गौरवको कालिगण्डकी करिडोर (बेनीजोमसोमकोरला) सडक अन्तर्गत जोमसोमकागबेनी कालोपत्रे सडक अन्तिम चरणमा पुगेको छ । २०७८ साल असोज ४ गते रौटाहा आत्रेय सारस जेबीसँग २८ करोड १४ लाख लागतमा ठेक्का सम्झौता भएको (जोमसोमकागबेनी) कालोपत्रे सडक निर्माण अन्तिम चरणमा पुगेको आयोजनाले उल्लेख गरेको छ । उत्तरी चीनको स्वशासित क्षेत्र तिब्बतसँग सीमाना जोडिएको कोरलानाका र हिन्दु तथा बौद्धमार्गीहरूको साँझा धार्मिक तीर्थस्थल मुक्तिनाथ पहुँचमार्ग जोड्ने जोमसोमकालोपत्रे सडक निर्माणका लागि हस्तान्तरण भइसकेको ग्राभेल सडकमा कालापत्रे तथा सडक स्तरोनति गर्न ३ वर्षअघि संघीय सरकार अन्तर्गत भौतिक पूर्वाधार मन्त्रालयले निर्माण कम्पनीसँग ठेक्का सम्झौता गरेको थियो । यो नै जोमसोमदेखि माथि उत्तर भेकमा आयोजनाको पहिलो कालोपत्रे सडक निर्माण हो । कोरला सडक आयोजनाका सूचना अधिकारी विष्णु चापागाईंका अनुसार निर्माणाधीन जोमसोमकागबेनी कालोपत्र सडकको काम अन्तिम चरण पुगेको बताए । जोमसोमकागबेनी कालोपत्रे सडकको सम्झौता म्याद २ वर्ष तोकिएकोमा त्यसपछि आयोजनाले थप १ वर्ष म्याद थपेको थियो । जोमसोमकागबेनी १३ किमी कालोपत्रे सडक तथा स्तरोन्नतिको पछिल्लो भौतिक प्रगति ९५ प्रतिशत र वित्तीय प्रगति ९० प्रतिशत पूरा भइसकेको सूचना अधिकारी इन्जिनियर चापागाईंको भनाइ छ । चापागाईंका अनुसार कालोपत्रे सडकको काम करिवकरिव पूरा भइसकेको र अहिले सडकमा सडक मार्किङका लागि रंगरोगन, सडक रेलिङ र साइनबोर्ड टास्ने काम भइरहेको बताए । जोमसोमकागबेनी कालोपत्रे सडकको काम भदौ पहिलो पटक थपिएको समयअवधिभन्दा अगावै सम्पन्न हुने जनाए । यता निर्माण कम्पनीले एक साता भित्रै १३ किमी कालोपत्रे सडक निर्माणको काम सम्पन्न हुने बताएको छ । निर्माण कम्पनीले कागखोला आसपास सडक ग्रोभल भइसकेको र १ किमी दुरीमा कालोपत्रे गर्न बाँकी रहेको जनाएको छ । यसअघि ठेक्का सम्झौता भएको सुरुवाती चरणबाटै आन्तरिक समस्याका कारण ढिलासुस्ती गर्दै आइरहेको जोइन निर्माण कम्पनी आत्रेयले काम गर्न नसकेपछि जोमसोमकागबेनी सडक अलपत्र परेको थियो । निर्माण कम्पनीलाई पटकपटक काममा फर्किन आयोजनाले ताकेता गरेपछि मुख्य जोइनको निर्माण कम्पनी रौटाहा साँढे २ वर्षपछि कालोपत्रे सडक निर्माणको काममा फर्किएको थियो । रोटाहाले अलपत्र परेको निर्माणधीन जोमसोमकागबेनी सडकलाई तीव्रता दिएसँगै स्थानीय पर्यटन व्यवसायी तथा सरोकारवालाहरू निकै खुसी भएका छन् । लोमान्था गाउँपालिका५ लोमान्थाङका वडासदस्य छेवाङ रिन्जि आयोजना अन्तर्गत १३ किमी कालोपत्रे सडकमध्ये १२ किमी मुख्य राजमार्ग सडकमा र १ किमी मुख्य राजमार्ग सडकदेखि कागबेनी श्राद्धस्थलसम्म कालोपत्रे सडक विस्तार भइसकेको जनाइईएको छ । मुस्ताङको कागबेनी र ताङ्बे गाउँबीच मध्यभागसम्म कालोपत्रे सडक निर्माण भएको हो । जोमसोमकागबेनी कालोपत्रेका लागि यसअघिको ग्राभेल सडकलाई चौडा गर्ने, कटिङ गर्ने, ग्रेड मिलाउने, मेसिनरी वाल निर्माण र वाल तथा सडकको आवश्यक स्थानमा ड्रेन निर्माण लगायतका कामहरू गर्ने जिम्मेवारी तोकिएको थियो । यसअघि सुरु गरेको आत्रेयले नसकेको काम रौटाहाले ६ महिनामै कालोपत्रे सडक सक्ने गरी फिल्डमा जनशक्ति तथा उपकरण परिचालन गरेको थियो । राष्ट्रिय गौरवको सडक अन्तर्गत २०७४ सालमा जोमसोमकोरला ११० किमी सडकको ७ खण्डमा ग्राभेल सडक स्तरोन्नति सुरु गरिएको थियो । ग्राभेल सडक अन्तर्गत चराङछोसेर ठेकेदारको ढिलासुस्तीले गर्दा अन्तिम चरणमा पुगेर रोकिएको छ भने बाँकी ६ खण्ड ४ वर्ष अगावै आयोजनालाई हस्तान्तरण भइसकेको थियो । हस्तान्तरण भइसकेको पहिलो खण्ड जोमसोमकागबेनी सडकमा ३ वर्षअघि सडक विभागले पहिलो पटक कालोपत्रे ठेक्का आह्वान गरेको थियो । आयोजनाले राष्ट्रिय गौरवको सडक अन्तर्गत बेनीजोमसोम र जोमसोमकोरला सडकमा गरी करिव ८० किलोमिटर दुरीमा सडक कालोपत्रे सम्पन्न भइसकेको जनाएको छ। जोमसोमकागबेनी सडक कालोपत्रे भएसँगै मुक्तिनाथ धामसम्म कालोपत्रे सडक सञ्जालले जोडिएको छ । आयोजनाले बेनीजोमसोम सडकको तेस्रो र चौथो खण्डको करिव ८० प्रतिशत कालोपत्रे सम्पन्न गरेको छ । म्याग्दी खण्डमा पनि आशिंक कालोपत्रे सडकको काम भएका छन्। राष्ट्रिय गौरवको बेनीजोमसोमकोरला सडक बर्सेनि सहज बन्दै जान थालेपछि मुस्ताङ भ्रमण गर्ने पर्यटक, स्थानीय नागरिक, कर्मचारी र व्यापारिक कारोबार गर्ने व्यक्तिहरूलाई निकै सहज हुन पुगेको छ।"
सुदूरपश्चिममा मात्रै किन भएन मेडिकल पढाइ ?,"धनगढी : धनगढीकी अपेक्षा ओझा, ऐश्वर्य विद्या निकेतनमा नर्सरीमा पढ्थिन्। त्यही बेला कैलालीको गेटामा भव्य मेडिकल कलेज बन्ने चर्चा चलेको थियो। एसईईपछि उनी प्लस टु पढ्न थालिन्। उनलाई लागेको थियो गेटामा मेडिकल कलेज बनिहाल्छ, घर छेउमै एमबीबीएस पढ्न पाइने भयो। तर, दुःखको कुरा, गेटामा अझै मेडिकल कलेजको अध्यापन सुरु भएन। धनगढी३ विशालनगरकी ओझाको सपना, सपनामै सीमित रह्यो। म नर्सरीमा पढ्ने बेला नै गेटामा मेडिकल कलेज बन्ने कुरा चलिरहन्थ्यो, ओझाले भनिन्, मैले प्लस टु पास गरेँ। एमबीबीएसको प्रवेश परीक्षा पनि पास गरेंँ। तर गेटामा पढाइ सुरु भएन, किन यस्तो भयो होला ? प्लस टु पढ्दै गर्दा आफूहरूले गेटामा हजारौं बिरामीको उपचार भइरहेको ठूलो अस्पतालको कल्पना गर्ने गरेको ओझाले बताइन्। आफ्नै ठाउँमा पढ्न पाइएला, जनताको सेवा गर्न पाइएला भन्ने कत्रो सपना देख्थ्यांै, उनले भने, अहिलेसम्म पढाइ सुरु नहुँदा मन खिन्न भएको छ। २०७२ सालदेखि पूर्वाधार निर्माण समितिको निर्देशक भएर काम गरेँ। धेरै नेताहरूसँग यसबारेमा छलफल भेटघाट भयो। गेटामा ढिलाइ हुनुको कारण यस क्षेत्रबाट संसद् र सरकारमा प्रतिनिधित्व गर्नेहरूको इच्छाशक्ति नहुनु हो। हेमराज पुजारा, पूर्वनिर्देशक, पूर्वाधार निर्माण समिति सुदूरपश्चिममा जन्मेर प्रधानमन्त्री भइसकेका व्यक्तिहरूले यस क्षेत्रको विकासका लागि सोच्ने बेला आएको उनको भनाइ छ। यहाँ जन्मिएर राजनीति गर्नेहरू पटकपटक प्रधानमन्त्री हुनुभयो, मन्त्री हुनुभयो। तर, किन कसैले गेटाका बारेमा आवाज उठाउनुभएन ? उनले भनिन्, हामीले त पढ्न पाएनौं पाएनौं। हामी पछिका भाइबहिनीहरूले त आफ्नै ठाउँमा पढ्न पाऊन् न। ओझाको जस्ते गुनासो छ धनगढी उपमहानगरपालिका४ की प्रियंका भट्टको पनि। उनले पनि नर्सरीमा पढ्दादेखि नै गेटामा मेडिकल कलेज बन्ने चर्चा सुने पनि अझै पूरा नभएकोमा दुःखेको पोखिन्। म नर्सरीमा भर्ना भएका बेला नै गेटा मेडिकल कलेजको चर्चा हुन्थ्यो। हाम्रो पुस्ताले गेटामा एमबीबीएस, एमडी गर्न पाउँछ भन्ने आशा थियो, भट्टले भनिन्, तर एक पुस्ताको माध्यमिक शिक्षा सकिँदा पनि गेटा बनेन, किन ? सुदूरपश्चिमका विद्यार्थीले आफ्नै ठाउँमा एमबीबीएस पढ्न कहिले पाउँछन् ? डडेल्धुरा गन्यापधुराका आशिष भण्डारी आफ्नो प्रदेश बाहिरका कलेजहरूमध्ये कुन ठाउँको छान्ने भनेर तयारीमा जुटेका छन्। मनमा खिन्नता बोकेर मेरो प्रदेश बाहिरका कलेजहरू गनिरहेको छु। यसपालि हाम्रो प्रदेशबाहेकका अरू ६ वटै प्रदेशमा चिकित्सा शिक्षाको अध्ययन हुने भएछ। हाम्रो प्रदेशको नाम नदेखेपछि नरमाइलो लागि रहेको छ उनले भने। विधेयकमाथि १०३ जना माननीयको संशोधन परेको छ। उनीहरूसँग छलफल बहस गर्नुपर्यो। चालु अधिवेशनमा अब छलफल गरेर पारित गर्न समय पुग्दैन होला। यो विधेयक हिउँदे अधिवेशनमा मात्र पास हुन्छ। अमरबहादुर थापा, सभापति शिक्षा स्वास्थ्य सूचना तथा प्रविधि समिति कैलालीको गोदावरी नगरपालिकाका युगान्त आचार्यले पनि यसपालि चिकित्सा शिक्षा आयोगको एकीकृत प्रवेश परीक्षा पास गरे। एमबीबीएस पढ्न पाउने कलेजहरूको नाम हेरे, देशका ६ प्रदेशको मात्र नाम देखे, अनि बाबालाई सोधे गेटामा किन पढाइ हुँदैन ? भनेर। बाबा मुस्कुराउनुभयो, युुगान्तले भने। युगान्तका बुवा लक्षीराम आचार्य नेकपा माओवादी केन्द्रका केन्द्रीय सदस्य हुन्। हरेक विकास र राजनीतिक आन्दोलनमा अग्रभागमा देखिने लक्षीराम भन्छन्, छोराले सोध्यो, गेटामा कहिलेदेखि पढाइ हुन्छ ? मैले के जवाफ दिनुु? जवाफै थिएन। उनी यसलाई नेताहरूको बेवास्ताको परिणाम बताउँछन्। नीति निर्माण तहमा यस क्षेत्रका नेताहरूको अहम् भूमिका छ। इच्छाशक्ति भएको भए, एकै छिनमा हुने काम हो। किनकि पूर्वाधार सबै तयार भइसके। एउटा विधेयक पास गरेर, पदाधिकारी नियुक्त गर्नेबित्तिकै पढाइ गर्न मिल्छ। तर, नेताहरूलाई सरकार ढाल्ने र बनाउनेबाहेक मतलब छैन। हुन पनि हो, यसपालि प्लस टु सकेर चिकित्सा शिक्षा आयोगको प्रवेश परीक्षा दिएका बालबालिकाहरू नर्सरीमा हुँदा अथवा २०६५ सालदेखि नै गेटामा मेडिकल विश्वविद्यालय निर्माणको प्रक्रिया सुरु भएको हो। यद्यपि जग्गाको भोगाधिकार पाएर निर्माणकै काम सुरु भएको भने २०७० सालतिरबाट हो। मेडिकल कलेज पूर्वाधार विकास समितिका पूर्वनिर्देशक हेमराज पुजारा पनि गेटामा चिकित्सा शिक्षाको अध्ययन नहुनुमा यस क्षेत्रबाट संसद् र सरकारमा प्रतिनिधित्व गर्ने नेताहरूको अनिच्छा भएको तर्क गर्छन्। २०७२ सालदेखि पूर्वाधार निर्माण समितिको निर्देशक भएर काम गरे। धेरै नेताहरूसँग यस बारेमा छलफल भेटघाट भयो, तर प्रायः धेरैलाई यसबारेमा चासो नभएको महसुस भयो। त्यसैले गेटामा ढिलाइ हुनुको कारण यस क्षेत्रबाट संसद् र सरकारमा प्रतिनिधित्व गर्नेहरूको इच्छाशक्ति नहुनु हो। यसपालि पनि पढाइ नहुने भएपछि आक्रोश चिकित्सा सेवा आयोगले शनिबारमात्रै सुदूरपश्चिम बाहेक देशभरिका २५ वटा प्रतिष्ठान र मेडिकल कलेजको सिट संख्या निर्धारण गरिएको सूचना सार्वजनिक गर्यो। त्यसमा सुदूरपश्चिमबाहेक ६ प्रदेशमा यसपालिदेखि चिकित्सा शिक्षाको सरकारी कलेजहरूमा पढाइ हुने भएको छ। विधेयकउपर १५ जना माननीयले संशोधन हालेका छन्। ती माननीयज्यूसँग दुुई चरणमा छलफल गरे एकै दिनमा पनि समितिले काम सक्छ, तर इच्छाशक्ति हुनुपर्यो। भानुभक्त जोशी, पूर्वसभापति शिक्षा स्वास्थ्य सूचना तथा प्रविधि समिति गेटामा झन्डै ७ अर्बका ५६ वटा गगनचुम्बी भवनहरू बनिसकेका छन। ६ सय क्षमताको अस्पताल भवन बनिसकेको छ। तर, सरकारले गत वर्षदेखि त्यो महलमा सय शय्याको अस्पताल घोषणा गरेको छ। विशाल भवनभित्र गएपछि त्यो सय शय्याको संरचना खोज्न गाह्रो हुनेपर्छ। विशालकाय भवनमा सय शय्याको अस्पताल छ। त्यसमा पनि ओपीडीमा दैनिक ३०४० जना बिरामी आउँछन। विद्यार्थी भर्नाको घोषणा गरे पनि अहिलेसम्म एकजना भर्ना भएका छैनन्, मेडिकल कलेज बनाउनका लागि मात्रै तीन सय शय्याको अस्पताल तीन वर्ष सञ्चालनमा आएको हुनुपर्ने कानुनी प्रावधान छ, यो भनेको सुदूरपश्चिमप्रति सरकारले गरेको अपराध हो, सुदूरपश्चिम विश्वविद्यालयका प्रा ठाकुरप्रसाद ढुंगेल भन्छन्। प्रा ढुंगेल गेटामा चिकित्सा शिक्षाको पढाइ नहुनुमा स्वार्थ समूहको खेल भएको ठान्छन्। जबकि पूर्वाधार बनिसक्दा पनि एक सय शय्याको अस्पतालमात्रै किन ? मेडिकल कलेजका लागि त ३ सय शय्या चाहिन्छ भन्ने कुरा ऐनमै व्यवस्था छ। सय शय्या घोषणा गरेकाहरूलाई के यो कुरा थाहा नभएको हो र ? उनले प्रश्न गरे। उनले सरकारले समानुपातिक विकास नगरेको आरोप लगाए। जुन प्रदेशमा ४५ प्रतिशतभन्दा धेरै गरिब छन्, जुन प्रदेशका जनताको आय अरू प्रदेशका जनताको भन्दा कम छ, गरिबी हुनु भनेको बिरामी पनि बढी हुनु हो। जहाँ बढी बिरामी हुन्छन्, त्यहाँ मेडिकल कलेज नखोल्नु भनेको राज्यले यो क्षेत्रका जनताप्रति गरेको अपराध हो भन्छु म त प्रा ढुंगेल भन्छन्। राष्ट्रियसभाले पास गरेको विधेयक एक वर्षदेखि अलपत्र गेटामा मेडिकल कलेज बनाउने भनेर पूर्वाधार बन्न थाल्यो। तर, निर्माणकै क्रममा सुदूरपश्चिम प्रदेशवासीले अहिलेसम्मको क्षतिपूर्तिसहित गेटामा मेडिकल विश्वविद्यालयको माग उठाए। त्यसका लागि आन्दोलन भए। युवा विद्यार्थीहरूले विश्वविद्यालय बनाउन संघर्ष समिति बनाए। उनीहरूले सडकमै बहस चलाए भने मुख्यमन्त्री, प्रदेश प्रमुख, जिल्ला प्रशासन कार्यालयहरूमा धर्ना र प्रदर्शन गरे। त्यसपछि २०७९ माघ २९ गतेको मन्त्रिपरिषदको बैठकले यसलाई सहिद दशरथचन्द स्वास्थ्य विज्ञान विश्वविद्यालय नामकरण गर्यो। मन्त्रिपरिषद्ले विश्वविद्यालय बनाउने भनी गरेको निर्णयसँगै आन्दोलन स्थगित भयो। त्यसपछि अशोककुमार राई शिक्षा विज्ञान तथा प्रविधिमन्त्री भएका बेला सहिद दशरथचन्द स्वास्थ्य विज्ञान विश्वविद्यालय विधेयक २०८ राष्ट्रियसभामा दर्ता गरियो। २०८० असोज १९ गते दर्ता गरिएको सहिद दशरथचन्द स्वास्थ्य विज्ञान विश्वविद्यालय विधेयकलाई २०८१ सालकै माघ २४ गते राष्ट्रियसभाले पास गर्यो। हाम्रो पुस्ताले गेटामा एमबीबीएस, एमडी गर्न पाउँछ भन्ने आशा थियो तर एक पुस्ताको माध्यमिक शिक्षा सकिँदा पनि गेटा बनेन, किन ? प्रियंका भट्ट, एमबीबीएस प्रवेश परीक्षा पास गरेकी छात्रा राष्ट्रियसभाबाट पास भएर प्रतिनिधिसभामा गएको विधेयक अहिले प्रतिनिधिसभाको शिक्षा विज्ञान तथा सूचना प्रविधि समितिमा गएर अडकएको छ। शिक्षा विज्ञान तथा सूचना प्रविधि समितिमा दफावार छलफलका लागि पठाइएको उक्त विधेयक छलफलका लागि प्रतिनिधिसभामा फर्केको छैन। गेटामा मेडिकल विश्वविद्यालयको आन्दोलनका अगुवा तत्कालीन प्रदेशसभा सदस्य डा दीपकप्रसाद भट्ट भन्छन्, प्रतिनिधिसभामा गएको ८ महिनासम्म पनि विधेयकमाथि छलफल हुन सकेको छैन। समितिमा रहेको उक्त विधेयक, संसद्को चालू अधिवेशनमै प्रतिनिधिसभामा छलफलका लागि पेस गरेर पास गरिनुपर्छ। उनले सोमबार प्रतिनिधिसभाको शिक्षा विज्ञान तथा सूचना प्रविधि समितिका सभापति अमरबहादुर थापालाई भेटेर विधेयक अगाडि बढाउन आग्रह गरिएको बताए। सुदूरपश्चिमका बहालवाला माननीय र पूर्वमाननीयहरूले सभापति थापालाई भेटेर विधेयक अगाडि बढाउन ध्यानाकर्षण गराएका छौं, डा भट्टले भने। समितिका सभापति थापाले भने संसद्को चालु अधिवेशनमा उक्त विधेयक पास हुन नसक्ने बताए। विधेयक समितिमा आएको छ। त्यसमा १०३ जना माननीयज्यूहरूको संशोधन परेको छ। उनीहरूसँग सोधपुछ गर्नुपर्यो, छलफल गर्नुपर्यो, अनि मात्रै पो पास हुन्छ, उनले भने। उनले हिउँदे अधिवेशनमा उक्त विधेयक पास हुने दाबी गरे। यो अधिवेशन दसैंअगाडि नै बन्द होला, उनले भने, यति धेरै माननीयज्यूसँग छलफल गरेर, संशोधनसहित प्रतिनिधिसभामा पेस गर्न र पारित गर्न समय अपुग हुन सक्छ। तर सोही समितिका पूर्वसभापति भानुभक्त जोशीले भने १५ जना सांसदको मात्र संशोधन परेको बताए। मैले सोमबार समितिमा गएर विधेयकको विवरण ल्याएको छु। १५ जना माननीयहरूले संशोधन हालेका छन। ती माननीयज्यूसँग दुुई चरणमा छलफल गरे एकै दिनमा पनि समितिले काम सक्छ जोशीले भने। उनले संसदीय समितिले यस विधेयकमा चासो नलिएको गुनासो गरे। समितिले चाहेमा दुई दिनको काम पनि छैन। १५ जना माननीयहरूलाई दुई समूह बनाएर बोलाए पनि भइहाल्यो, एकै समूहमा पनि छलफल गरेर टुंग्याउन सकिन्छ। त्यति धेरै विवादित संशोधन पनि छैन, तर समितिका सभापतिको चासो हुनुपर्यो जोशीले भने। ७ अर्बका पूर्वाधारमा सय शय्याको अस्पताल म नर्सरीमा पढ्थेँ। त्यही बेलादेखि गेटामा मेडिकल कलेज बन्ने कुरा चलेको थियो। एमबीबीएसको प्रवेश परीक्षा पास गरिसकेँ, तर गेटामा पढाइ सुरु भएन। किन होला सरकार ? अपेक्षा ओझा, एमबीबीएस प्रवेश परीक्षा पास गरेकी छात्रा गेटामा ६ सय शय्या क्षमताको अस्पताल भवन बनिसकेको छ। तीन सय जना विद्यार्थी क्षमताको कलेज भवन पनि बनिसकेको छ। चिकित्सकहरूको आवास, नर्सिङ आवासहरू, नर्सिङ छात्रावास, प्रशासनिक भवन, शवगृह, चमेनागृह, विद्युत् पावरहाउस, खानेपानी, पक्की सडक, धेरपर्खालसहितका ९५ प्रतिशतभन्दा बढी संरचना बनिसकेका छन्। फोहोरमैलाको व्यवस्थापनको प्लान्ट र खानेपानीको पाइप लाइनमा भने केही समस्या देखिएको छ। धनगढी अत्तरिया ६ लेन सडकसँगै जोडिएको गेटामा यत्तिका पूर्वाधार बनिसक्दा पनि अस्पताल भने सय शय्याको मात्रै सञ्चालनमा छ। अस्पतालमा दैनिक ३०४० जनाभन्दा बढी बिरामी आउँदैनन्। अस्पतालले बिरामी भर्ना गर्न वार्ड तयार पारे पनि अहिलेसम्म एक जना भर्ना भएको छैन। अस्पतालका निर्देशक डा विप्लव सापकोटाले कात्तिकभित्रमा अस्पताल पूर्ण रूपमा सञ्चालनमा आउने बताए। हामीले इमर्जेन्सी सेवा सुरु गर्न सकेका छैनौं। किनभने इमर्जेन्सीमा आएको व्यक्तिलाई तुरुन्तै आईसीयूमा राख्नुपर्यो भने हामीसँग आईसीयू छैन। तर, आईसीयूको टेन्डर भएर सम्झौता भइसकेको छ। सम्झौताअनुसार असोजको मसान्तभित्र आईसीयू सेटअफ भइसक्छ डा सापकोटाले भने। सापकोटा कर्णाली स्वास्थ्य विज्ञान प्रतिष्ठानमा पनि निर्देशक भइसकेका व्यक्ति हुन्। उनले इमरजेन्सी शल्यक्रिया कक्ष तयार भइसकेको, बिरामी भर्नाका लागि सबै वार्ड तयार भइसकेको, एमआरआई र सिटिस्क्यानबाहेकका सबै उपकरणहरूको खरिद प्रक्रिया सम्पन्न भई जडानको अवस्थामा रहेकाले अबको एकदुई महिनामा अस्पताल पूर्णरूपमा सञ्चालनमा आउने बताए। भर्ना हुने बिरामी आउने भनेको इमर्जेन्सी सुरु भएपछि हो। इमर्जेन्सी सुरु गरिदिने हो भने आईसीयू छैन। आईसीयू सञ्चालनमा आउनेबित्तिकै अस्पतालले राम्रो स्वास्थ्य सेवा उपलब्ध गराउँछ उनले भने। उनले अस्पतालमा अत्याधुनिक टेक्नोलोजीका उपकरणहरू खरिद गरिएको बताए। उनले तीन सय शय्याको अस्पतालका लागि पहल हुनुपर्ने बताए। एमबीबीएस अध्ययनका लागि पहिलो कुरा अस्पताल ३ सय शय्याको हुनुपर्यो। त्यसका लागि यस क्षेत्रका माननीयज्यूहरू, संघर्ष समिति र आम जनसुमदायको चासो हुनुपर्यो। फुलफेजको ३ सय शय्याको अस्पताल रन हुनेबित्तिकै चिकित्सा सेवा आयोगले सिट निर्धारण गरिहाल्छ नि। निर्देशक डा सापकोटाले भने। कहिले होला ३ सय शय्याको अस्पताल मेडिकल कलेज सञ्चालनका लागि ३ सय शय्याको अस्पताल ३ वर्ष सञ्चालन भएको हुनुपर्ने कानुनी प्रावधान छ। गेटामा अहिले सय शय्याको मात्रै अस्पताल सञ्चालनमा छ। कैलाली बहुमुखी क्याम्पसका पूर्वस्ववियु सभापति चूडामणि भट्ट भन्छन्, सरकारले विधेयक पास गर्दै गर्ला तर यसैपालि तीन सय शय्याको अस्पताल घोषणा गर्नुपर्छ। एमबीबीएस अध्ययनका लागि पहिलो कुरा अस्पताल ३ सय शय्याको हुनुपर्यो। त्यसका लागि यस क्षेत्रका माननीयज्यूहरू, संघर्ष समिति र आम जनसमुदायको चासो हुनुपर्यो। फुलफेजको ३ सय शय्याको अस्पताल सञ्चालन हुनेबित्तिकै चिकित्सा सेवा आयोगले सिट निर्धारण गरिहाल्छ नि ! डा विप्लव सापकोटा, निर्देशक, गेटा अस्पताल यसपालि ३ सय बेडको अस्पताल सञ्चालन नभए एमबीबीएसको पढाइ सुरु गर्न अरू तीन वर्ष कुनुुपर्छ। अस्पतालमा सेटअप हुदै गथ्र्यो, बिरामीहरूको चाप पनि बढथ्यो, सरकारले जनशक्ति थपेर तीन सय शय्या बनाउन दबाब दिनुपर्छ, भट्टले भने।यो प्रदेशको गरिबी अरू प्रदेशको भन्दा १३ प्रतिशतले बढी छ। बढी गरिब भएको प्रदेशमा सरकारले शिक्षा र स्वास्थ्यमा बढी लगानी गर्नुपर्ने हो तर त्यसो नगरिनु सामाजिक अपराध भएको भन्दै प्रदेशवासी आक्रोश्ति भएका छन्। पाँचपाँचपटक प्रधानमन्त्री भइसकेका नेताहरू, पटकपटक मन्त्री भएका नेताहरूको नालायकीपन हो गेटा धनगढीका स्थानीय प्रमोद पाठक भन्छन। यो सुदूरपश्चिम माथिको षड्यन्त्र हो। उनले यसैपालिदेखि गेटामा चिकित्सा शिक्षाको पढाइ हुनुपर्ने माग गरे। गेटा आन्दोलनबाटै जन्मिएको हो। यसमा मेडिकल माफियाहरू हाबी भएका छन्। पूर्वाधार बनिसक्दा पनि ऐन बनेर नआउनु कत्तिको लापरबाही र विडम्बनापूर्ण कुरा हो सहिद दशरथचन्द स्वास्थ्य विज्ञान विश्वविद्यालय संघर्ष समितिका संयोजक लोकराज पाण्डे भन्छन्। सरकारले यसैपालि तीन सय शय्याको अस्पताल घोषणा गर्नुपर्छ।"
"अर्थमन्त्रीको निर्देशन भन्सारमा कुनैपनि दुरूपयोग स्वीकार्य छैन, राजस्वको लक्ष्य भेटाउनुहोस्",काठमाडौं : उपप्रधान एवं अर्थमन्त्री बिष्णु पौडेलले राजस्वको लक्ष्य पुरा गर्नेगरी काम गर्न कर्मचारीलाई निर्देशन दिएका छन्। बिहीबार काठमाडौंमा भन्सार व्यवस्थापन गोष्ठीमा बोल्दै पौडेलले भन्सारमा कुनै पनि दुरुपयोग स्वीकार्य नहुने भन्दै राजस्वको लक्ष्य पूरा गर्नेगरी काम गर्न निर्देशन दिएका हुन्। उनले गत वर्ष गरेका प्रगतिभन्दा बढि नै काम गरेर देखाउन आग्रह गरे । मुलुकको राजस्व परिचालन भए मुलुकको अर्थतन्त्र सुधार गर्न सकिने उनले बताए। उनले भन्सार विभागका सबै कर्मचारी उच्च मनोबलका साथ काम गर्न निर्देशन समेत दिँदै भन्सारको दुरुपयोग सम्भव छैन भन्ने सन्देश दिन जरुरी रहेको उल्लेख गरे। अर्थमन्त्री पौडेलले सेवाग्राहीहरूप्रति मैत्रीपूर्ण व्यवहार गर्दै गुनासो आउने अवस्थाको अन्त्य गर्न पनि आग्रह गरे।
अंग्रेजी शिक्षकको माग गर्दै विद्यार्थीले विद्यालयमा लगाए ताला,दार्चुला: जिल्लाको महाकालीका नगरपालिका७ धापमा रहेको मालिकार्जुन नमुना माध्यमिक विद्यालयमा आज बिहानै तालाबन्दी गरिएको छ । विद्यालयमा अंग्रेजी विषयको शिक्षकको माग गर्दै कक्षा ११ र १२ का विद्यार्थीहरूले विद्यालयको मुल गेटमा तालाबन्दी गरेको विद्यालय स्रोतले जानकारी दिएको छ । विद्यालयको मुलगेटमा तालाबन्दी भएपछि अन्य कक्षामा अध्ययन गर्ने विद्यार्थी र अध्यापन गराउने शिक्षकहरू समेत भित्र पस्न सकेका छैनन् । विद्यालयमा तालाबन्दी गरी शिक्षकको माग गर्दै विद्यार्थीहरू सडकमा उत्रिएका छन् । किन लगाए विद्यार्थीले स्कुलमा ताला ? महाकाली नगरपालिका७ धापमा रहेको मालिकार्जुन नमुना माविमा कक्षा १११२ मा अंग्रेजी शिक्षक अभाव भएको ५ महिना भयो । कक्षा ११ र १२ मा अंग्रेजी विषय पढाउने शिक्षक पुस्कर सिंह रैखोला गत चैतमा आधारभूत तह ०५ मा स्थायी नियुक्तिका लागि सिफारिस भएपछि विद्यालयमा शिक्षक अभाव भएको हो । शिक्षक अभाव भएपछि २०८१ जेठ ८ गते विद्यालय व्यवस्थापन समितिको बैठक बस्यो । विद्यालय व्यवस्थापन समिति अध्यक्ष देव सिंह धामीको अध्यक्षतामा बसेको बैठकले कक्षा ११ र १२ मा अध्यापनका लागि रिक्त अंग्रेजी राहत दरबन्दीमा शिक्षक पदपूर्ति गर्नका लागि विज्ञापन प्रकाशन गर्न अनुमतिका लागि महाकाली नगरपालिकालाई माग गर्ने निर्णय गर्यो । सोही बमोजिम असार ६ गते महाकाली नगरपालिकाले उक्त विद्यालयलाई माध्यमिक तह कक्षा १११२ को अंग्रेजी विषयको राहत शिक्षक नियुक्ती गर्न १५ दिने सूचना प्रकाशन गर्न अनुमति दियो । विद्यालय व्यवस्थापन समितिको पुनः असार ३० गते बैठक बसी शिक्षक नियुक्तिका लागि भन्दै साउन १ गतेदेखि लागू हुनेगरी १५ दिने सूचना प्रकाशन गर्ने निर्णय गरी साउन १ गतेको मितिमा सूचना प्रकाशन गर्यो । सोही दिन नै महाकाली नगरपालिकाले शिक्षक भर्ना प्रक्रिया अगाडि नबढाउन विद्यालयलाई पत्राचार गर्दै अर्को पत्र प्राप्त नहुँदासम्म यथास्थितिमा राख्न आदेश दियो । त्यही आदेश अहिलेसम्म कार्यन्वयन हुँदा अहिलेसम्म शिक्षक भर्ना गर्न नसकिएको हो ।
सबै सहकारी ठग होइनन्,"सहकारी सबै ठग हुन् भन्ने भाष्य निर्माण भइरहेको अवस्था छ। सहरी क्षेत्र केन्द्रित तथा केही उच्चस्तरीय राजनीतिक पहुँच भएका बाहेक अन्य सहकारीहरूले आफ्नो उद्देश्यबमोजिम सदस्यहरूलाई सहयोग प्रदान गर्दै आइरहेका छन्। ग्रामीण क्षेत्रमा सञ्चालित धेरै सहकारीहरू गरिब र निमुखा जनताको सहारा बनिरहेका छन्। अहिले सबै सहकारी ठग हुन् भन्ने जुन भाष्य निर्माण गरिँदै छ त्यसले जनताको सहारा बनिरहेका सहकारीलाई समेत अप्ठेरो पर्ने हो कि भन्ने चिन्ता भइरहेको छ। सहकारीहरू केवल नगद जम्मा गर्ने र ऋण दिनेमात्र नभई जनतालाई उनीहरूको अधिकारको बारेमा सचेत बनाउने तथा उनीहरूलाई विभिन्न आयआर्जनका क्षेत्रहरूमा सहभागी गराउन सहयोग गरिरहेका छन्। विगतमा प्रतिमहिना प्रतिव्यक्ति ५० रुपैयाँ जम्मा गर्ने सहकारीका सदस्यहरू अहिले आम्दानीमा भएको वृद्धि तथा यसको महŒवको बारेमा जानकार भएर हाल प्रतिमहिना एक हजार रुपैयाँ जम्मा गर्ने गरिरहेका छन्। पश्चिम नेपालको एक सहकारी कि सदस्यले यो लेखकसँग कुराकानीको क्रममा सहकारी गठन भएपछिको सबैभन्दा ठूलो कुरा आपतवपद गरेको समयमा अत्यावश्यक रकमको लागि महँगो ब्याजदरका साहुकोमा गएर पैसा सापटी लिनु नपरेकोमा खुसी व्यक्त गरिन्। र, सहकारीबाट सहयोग पाउँदा गौरवबोध भएको बताइन्। सहकारीका सदस्यहरूमा आएको चेतना तथा उनीहरूको जीवनमा सहकारीले पारेको प्रभाव हेर्दा काठमाडौंका तारे होटलमा गरिने महिला सशक्तीकरणका सेमिनारहरूमा खर्च हुने पैसाले यस्ता केही सहकारी खोल्ने हो भने कागजमा नभै महिलाहरूको अवस्थामा साँच्चिकै परिवर्तन आउथ्यो भन्ने विश्वास भयो। पश्चिम नेपालको भ्रमण गर्ने क्रममा केही जिल्लाका सहकारीकर्मी र सेवाग्राहीहरूसँग भेटेर कुरा गर्ने क्रममा विगतका बधुँवा मजदुर तथा अत्यन्त गरिब र सिमान्तकृत समुदायमा सहकारीले पारेको सकारात्मक कार्यक्रमको बारेमा परिचित हुने मौका मिलेको थियो। सहकारीमा अहिले आएको समस्या नीतिगत भ्रष्टाचारको नमुना हो। धेरै देशमा प्रचलनमा रहेको जनताको निक्षेप संकलन गर्ने र ऋण कारोबार गर्ने संस्थालाई केन्द्रीय बैंकले हेर्ने परिपाटीविपरीत सहकारीलाई सम्पूर्ण रूपमा सहकारी विभागको मातहत राख्नु र उनीहरूले गरेको निक्षेप संकलन र ऋण लगानीमा राज्यका जिम्मेवार निकायहरू मौन रहनु नै सहकारीमा समस्या आउनुको प्रमुख कारण हो। यो व्यवस्था राजनीतिक पहुँचको आडमा दर्ता भएका ठूला सहकारीहरूको प्रभावमा गरिएको थियो। नभए विगतमा मिटरब्याजमा दिनेजस्तो प्रतिफल दिने भनेर सहकारीले जनताको निक्षेप संकलन र सो लगानी सीमित सञ्चालकहरूले जथाभावी अनुत्पादक क्षेत्रमा लगानी गरिरहँदा राज्यका जिम्मेवार निकायहरू कहाँ थिए ? अहिले समस्यामा रहेका सहकारीहरूको सूची हेर्ने हो भने प्रायः सबै सञ्चालकहरू उच्च राजनीतिक नेतृत्वसँग उठबस भएका र राजनीतिक संरक्षण प्राप्त देखिन्छन्। अहिले पनि राज्यले केही सहजीकरण गरिदिने हो भने केही हदसम्म यो समस्या समाधान हुने देखिन्छ। सहकारीको धेरै पैसा एकदमै छिटोछिटो बढिरहेको अनुत्पादक क्षेत्र घरजग्गामा लगानी भएको र घरजग्गा कारोबारमा आएको मन्दीको कारण धेरै सहकारी समस्यामा परेको देखिन्छ। तसर्थ सरकारले यस्ता घरजग्गाको बिक्रीवितरणमा सहजीकरण गरिदिने वा करमा केही छुट दिएर भए पनि सो जग्गा वा सहकारीको नाममा वा सञ्चालकहरूको नाममा रहेको सम्पत्ति बेचेर भए पनि सर्वसाधारणको निक्षेप फिर्ता गर्न पहल गर्नुपर्ने देखिन्छ। यसको लागि आवश्यक कानुन बनाएर वा वर्तमान कानुन संशोधन गरेर यो समस्याको समाधान अविलम्ब गरिनुपर्दछ। किनकि अहिलेको एक रुपैयाँ भोलिको दुई रुपैयाँभन्दा महŒवपूर्ण हुन्छ तसर्थ सर्वसाधारणको निक्षेप अविलम्ब फिर्ता गर्ने माहोल बन्नुपर्दछ। सरकारको अर्को जिम्मेवारी भनेको बदमासी गर्ने सहकारीहरूलाई कारबाही गरेर राम्रो गरिरहेका सहकारीलाई प्रोत्साहन गर्नुको साथै भविष्यमा यस्ता समस्याहरू नआउन भन्नको लागि आवश्यक रणनीति अवलम्बन गर्नुपर्दछ। यदि सबै सहकारीहरूलाई एउटै बास्केटमा राखेर यसको बारेमा नकारात्मक धारणा पैलाइएमा आम सर्वसाधारणलाई सहयोग गरिरहेका सहकारीहरू समस्यामा पर्नेछन्। अहिले सहकारीमा मात्र नभएर बैंकिङ क्षेत्रमा समेत मन्दीको असर परिरहेको छ जसको प्रत्यक्ष प्रभाव बंैकहरूको ब्यालेन्स सिटमा परिरहेको छ तसर्थ समस्या एकदमै जटिल बनेपछि समिति गठन गर्नुको साटो सरकार र राष्ट्र बैंक मिलेर कसरी समयमै यो समस्याको समाधान गर्ने भनेर अगाडि बढ्नुपर्ने देखिन्छ। सरकारले भाषणमा मात्र नभएर साँच्चिकै लगानीमैत्री वातावरणको सिर्जना गर्नुपर्ने देखिन्छ। साथै अहिले आर्थिक मन्दीको कारण धितो बिक्री नभएर समस्या भोगिरहेका वित्तीय संस्थालाई यस्तो धितो किन्ने ग्राहकहरूलाई केही सुविधा दिएर भए पनि यसको समाधानको लागि पहल गर्नुपर्ने देखिन्छ नभए अहिले दिने केही सुविधाभन्दा महँगो मूल्य देश र अर्थतन्त्रले भोग्नुपर्ने देखिन्छ। बैंकहरूले समेत धितो किन्न चाहने ग्राहकहरूलाई सहजरूपमा सूचना प्रदान गरेर यो कार्यमा सहजीकरण गर्न सक्दछन् किनकि अहिले बैंकहरूले निकालेको सूचना बुझ्नको लागि कानुन व्यवसायीको सहयोग लिनुपर्ने देखिन्छ तसर्थ यसमा सहजीकरण गरेर आम सर्वसाधारणले बुझ्ने भाषामा सूचना सम्प्रेषण गर्ने हो भने उनीहरूलाई नै फाइदा हुने देखिन्छ। समय रहुञ्जेल आवश्यक पहलकदमी लिएर समाधान गर्नुको साटो समस्यालाई ढाकछोप गर्ने र समय घर्किसकेपछि सो विषयलाई मिले पनि नमिले पनि एउटै बास्केटमा राखेर अतिरञ्जना गर्ने प्रवृत्तिले समस्यामा पर्ने गर्दछ। सहकारी प्रकरणमा पनि सोही कुराको पुनरावृत्ति भएको मात्र हो। तसर्थ आगामी दिनमा बैंकिङ क्षेत्र र अर्थतन्त्रमा थप समस्या आउन नदिनको लागि अहिले नै गम्भीर भएर लाग्नुपर्ने देखिन्छ।"
