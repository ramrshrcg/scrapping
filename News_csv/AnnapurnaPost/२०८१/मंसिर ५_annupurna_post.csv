शीर्षक,विवरण
ओलीले देउवालाई भने बीआरआई कार्यान्वयन नगर्ने हो भने म चीन जानुको के अर्थ?,"काठमाडौं : चिनियाँ महत्त्वकांक्षी परियोजना बेल्ट एन्ड रोड इनिसिएटिभ (बीआरआई) कार्यान्वयन गर्ने या नगर्ने भन्ने विषय सत्तारुढ दल कांग्रेस र एमालेबीच पेचिलो बन्दै गएको छ। बीआरआई कार्यान्वयन गर्ने विषयमा दुई दलबीच फरक मतका कारण शीर्ष नेताहरूबीच नै मनमुटाव सुरू भएको हो। प्रधानमन्त्री केपी शर्मा ओली मंसिर १७ गते चीनको औपचारिक भ्रमणका लागि बेइजिङ जाँदैछन्। सोही बेला प्रधानमन्त्री ओली बहुप्रतिक्षित बीआरआई परियोजनाको कार्यान्वयनमा हस्ताक्षर गर्ने तयारीमा छन्। तर, सत्ता सहयात्री दल नेपाली कांग्रेसले भने ऋणमा कुनै पनि परियोजना स्वीकार्न नसकिने अडान लिएको छ। मंगलबार र बुधबार प्रधानमन्त्री ओलीले नेपाली कांग्रेसका सभापति शेरबहादुर देउवासँग बीआरआई परियोजना र आफ्नो चीन भ्रमणबारे सघन छलफल गरेका छन्। तर, उच्च स्रोतका अनुसार कुनै पनि हालतमा ऋणमा बीआरआई परियोजना कार्यान्वयन गर्न नसकिने जवाफ देउवाले ओलीलाई दिएका छन्। देउवाको अडान सुनेर प्रधानमन्त्री ओलीले 'बीआरआई कार्यान्वयनको विषयमा हस्ताक्षर नै नहुने हो भने म चीन जानुको के अर्थ' भन्दै प्रश्न गरेका थिए। जवाफमा देउवाले परियोजनाहरू अनुदानमा दिन चीनलाई आग्रह गर्न सुझाएका थिए। पोखरा विमानस्थलको ऋणसमेत अनुदानमा परिवर्तन गर्न ओलीलाई देउवाले भनेका थिए। द्विपक्षीय बैठकमा प्रधानमन्त्री ओलीले देशको समृद्धिका लागि बीआरआई परियोजना अगाडि बढाउनुपर्ने र आफ्नो चीन भ्रमणमा त्यस विषयमा सम्झौता गर्ने बाटो खोलिदिन देउवालाई आग्रह गरेका थिए। कांग्रेस सभापति देउवाले कुनै पनि हालतमा ऋणमा बीआरआई नस्वीकार्ने अडान लिएको उच्च स्रोतले बताएको छ। देउवाले पोखरा अन्तर्राष्ट्रिय विमानस्थलको ऋणले देशलाई अप्ठ्यारो पारिरहेको भन्दै ओलीको ध्यानाकर्षण पनि गराएका थिए। 'कांग्रेस बीआरआईमा नकारात्मक होइन। हामीले भनेको के मात्रै हो भने ऋणमा कुनै पनि परियोजना ल्याउनु हुँदैन। चीनले अनुदानमा कुनै परियोजना दिन्छ भने हामीले सहजै स्वीकार गर्छौं। मुलुकले पनि ऋण धान्ने अवस्थामा छैन,' विश्वप्रकाश शर्माले भने। 'हामी (कांग्रेस) बीआरआईको विरोधी होइन। तर, ऋणको चाहिँ विरोधी हो। मुलुकलाई ऋणको जालोमा पार्नु हुँदैन। पोखरा विमानस्थलको ऋणले देशलाई अप्ठ्यारो पारेको तपाईंलाई पनि थाहा छ,' देउवाले ओलीलाई सतर्क गराउँदै भने, 'बीआरआई परियोजना अनुदानमा ल्याउनुहुन्छ भने ल्याउनुस्। हामी स्वीकार्छौँ। तर, ऋणमा सकिँदैन।' कांग्रेस महामन्त्री विश्वप्रकाश शर्माले पनि मुलुक ऋण धान्ने अवस्थामा नरहेको बताए। महँगो ऋणमा बीआरआई परियोजना ल्याउँदा देशको अर्थतन्त्र जीर्ण हुँदै जाने उनको ठम्याइ छ। 'कांग्रेस बीआरआईमा नकारात्मक होइन। हामीले भनेको के मात्रै हो भने ऋणमा कुनै पनि परियोजना ल्याउनु हुँदैन। चीनले अनुदानमा कुनै परियोजना दिन्छ भने हामीले सहजै स्वीकार गर्छौं। मुलुकले पनि ऋण धान्ने अवस्थामा छैन,' अन्नपूर्णसँग उनले भने। एमालेले प्रधानमन्त्री ओलीको चीन भ्रमणका दौरान जसरी पनि बीआरआईमा सम्झौता गर्ने अडान लिएको छ। बीआरआई परियोजनामा सम्झौता नहुने हो भने पार्टी अध्यक्षसमेत रहेका ओलीको चीन भ्रमण फलदायी नहुनेतर्फ एमालेले संकेत गरेको छ। 'प्रधानमन्त्रीज्युको चीन भ्रमणलाई औपचारिकतामा मात्र सीमित पार्नु हुँदैन। बीआरआई कार्यान्वयनमा सम्झौता गरेर भए पनि भ्रमणलाई फलदायी बनाउनुपर्छ,' एमाले उच्च स्रोतले बतायो। बुधबार काठमाडौंमा आयोजित एक अन्तर्क्रियामा एमाले उपमहासचिव प्रदीप ज्ञवालीले बीआरआई परियोजना ऋणमा भए पनि ल्याउनुपर्नेमा जोड दिएका थिए। 'बीआरआई अन्तर्गत हालसम्म ९ वटा परियोजना अगाडि बढाउने कुरा छ। त्यसको फ्रेमवर्कलगायतका विषय टुंगिन बाँकी छ। हामीले वर्षौं लगाएर कुनै परियोजनाहरू ल्याउँछौं। तर, कुनै न कुनै बहानामा ती परियोजनाहरू पूरा हुन दिँदैनौं। सुरुमा एमसीसी पनि त्यस्तै भएको थियो। आखिर हामी सबैले हस्ताक्षर गर्यौं। सित्तैमा पाए अलकत्रा पनि खानु हुँदैन,' उपमहासचिव ज्ञवालीले भने। उनले विकसित देश बन्नका लागि नेपालमा अहिले पनि ६ खर्ब लगानीको आवश्यकता रहेको औंल्याए। बीआरआई परियोजना अगाडि नबढाउने हो भने ती स्रोतहरू कहाँ कसरी खोज्ने भन्ने उनको प्रश्न थियो। 'बीआरआई अन्तर्गत हालसम्म ९ वटा परियोजना अगाडि बढाउने कुरा छ। त्यसको फ्रेमवर्कलगायतका विषय टुंगिन बाँकी छ। हामीले वर्षौं लगाएर कुनै परियोजनाहरू ल्याउँछौं। तर, कुनै न कुनै बहानामा ती परियोजनाहरू पूरा हुन दिँदैनौं,' प्रदीप ज्ञवालीले भने। विसं २०७८ चैतमा चिनियाँ विदेशमन्त्री वाङ यी नेपाल भ्रमणमा आएका बेला तत्कालीन प्रधानमन्त्री शेरबहादुर देउवाले ऋणमा बीआरआई नचाहिने बताएका थिए। देउवा र त्यसबेलाका परराष्ट्रमन्त्री डा नारायण खड्काले विदेशमन्त्री यीलाई बीआरआई परियोजनाको मोडालिटीलगायत विषयमा गहन छलफल गर्नुपर्ने भन्दै तत्काल कार्यान्वयन गर्न नसकिने जवाफ दिएर फर्काएका थिए। विदेशमन्त्री वाङ यीसँग पनि त्यसबेला बीआरआई परियोजना ऋण हो कि अनुदान भन्ने स्पष्ट नभइञ्जेल अघि बढाउन नसकिने देउवाको अडान थियो। देउवाले बीआरआईबारे थप प्रष्ट हुनुपर्ने, ऋण हो कि अनुदान भन्ने स्पष्ट हुनुपर्ने, परियोजनाको मोडालिटीको विषयमा गहन छलफल हुनुपर्ने र आर्थिक अवस्थामा राम्रो नभएको बेला मुलुकले ऋण धान्न नसक्ने अडान त्यतिबेला लिएका थिए। यो पनि पढ्नुस् : नेपालले भन्यो, ऋणमा बीआरआई चाहिन्न"
पुनहिलमा विद्युत र खानेपानीको समस्या,"बेनी : म्याग्दीको अन्नपूर्ण गाउँपालिका६ स्थित पर्यटकीय स्थल पुनहिलमा विद्युत र खानेपानीको समस्या भएको छ। खानेपानी र विद्युत सुविधाको अभावमा समुन्द्री सतहदेखि तीन हजार दुई सय १० मिटर उचाईमा रहेको पुनहिलमा हिमाल, सुर्योदय, जङ्गल, पहाडी भूगोलको दृष्यअवलोकन गरी प्रकृतिमा रमाउन जाने पर्यटकहरूलाई समस्या भएको हो। घोडेपानी देखि एकाबिहानै उकालो हिडेर पुनहिल जाने क्रममा पदमार्गमा उज्यालो, मोवाइल, क्यामेरा लगायत सामग्री चार्ज गर्न बिद्युत, पिउन र शौचालयमा प्रयोग गर्ने पानी नहुँदा समस्या भएको काठमाडौबाट आएका रमेश श्रेष्ठले गुनासो गरे। अध्यारोमा उकालो हिड्न पदमार्गमा सडक बत्ती र मोवाइल, क्यामेरामा ब्याट्रि सकिदाँ पुनहिलमै चार्ज गर्ने सुविधा भए पर्यटकलाई सजिलो हुने थियो, उनले भने, पानीको अभावमा शौचालय जाँदा समस्या भयो। बोकेर लगेको पानी महँगो पर्ने रहेछ। पर्यटकहरूको सहजताका लागि पदमार्ग उज्यालो बनाउन, विद्युतीय उपकरण चार्ज गर्न र केही तल रहेको मुलबाट पानी तान्ने उद्देश्यले विस २०८० पुष महिनामा नेपाल विद्युत प्राधिकरण बेनी वितरण केन्द्रले घोडेपानी देखि १५ वटा पोल र एक किलोमिटर एबिसी तार तानेर पुनहिलसम्म लाइन पुर्याए पनि स्थानीयबासी र गाउँपालिकाले मिटरबक्स जडानमा बेवास्ता गर्दा बिजुली नबोलेको हो। केन्द्रका प्रमुख सत्यनारायण गामीले स्थानीयबासीको माग अनुसार पुनहिलमा करिब २५ लाख खर्चेर विजुलीको लाइन पुर्याइएको बताए। घोडेपानी टोल सुधार समितिका उपाध्यक्ष जुली ठकुरी पुनले मिटरबक्स जडानका लागि गाउँपालिकाले बेवास्ता गरेको गुनासो गरिन्। पुनहिलमा घोडेपानीबाट ग्यालीन, बोत्तल र ड्रममा बोकेर पानी लैजाने गरिएको छ। एक घण्टा लगाएर उकालोमा पानी बोकेर लैजानुपर्ने भएकाले पुनहिलमा तातोपानी, चिया, कफीको मूल्य बढी तिर्नुपर्दा पर्यटकले मर्कामा परेको गुनासो गरेका छन्। अन्नपूर्ण गाउँपालिकाका अध्यक्ष भारतकुमार पुनले पुनहिलको जग्गा गाउँपालिकाको नाममा नभएकाले त्यहाँ मिटरबक्स राख्न समस्या भएको बताए। पुनहिल र तातोपानी कुण्ड लगायत पर्यटकीय स्थलहरुमा विद्युत आपुर्तिका लागि एकै पटक पाँच वटा मिटरबक्स खरिद गर्न लागिए को उनले बताए। चुरेन, पुथा, गुर्जा, धौलागिरि, मानापाथी, निलगिरि, अन्नपूर्ण, बराह शिखर, माछापुच्छ्रे, लमजुङ र मनास्लु हिमालका साथै सुर्योदयको अवलोकन गर्न सकिने पुनहिलमा यहाँ वार्षिक ३० हजार जनाको अनुपातमा विदेशी र त्यो भन्दा बढी आन्तरिक पर्यटकहरु पुग्ने गर्छन्। पुनहिल भ्रमणका लागि अन्नपूर्ण गाउँपालिकालाई नेपालीले प्रतिव्यक्ति ५० रुपैयाँ र विदेशीले एक सय ५० रुपैयाँका दरले प्रवेश शूल्क तिर्नुपर्छ। चालु आर्थिक वर्षमा पुनहिल प्रवेश शुल्क र चिया पसल सञ्चालनका लागि गाउँपालिकाले चालिस लाख एक सय रुपैयाँमा ठेक्का लगाएको छ।"
अहिलेकै व्यवस्थामा भविष्य खोज्न सकिन्छ भनेर जनतालाई भरोसा दिलाउनुपर्छ : राष्ट्रपति,"काठमाडौं : राष्ट्रपति रामचन्द्र पौडेलले मुलुकको अहिलेकै व्यवस्थामा भविष्य खोज्न सक्नेगरी जनतालाई भरोसा दिलाउन सक्नुपर्ने बताएका छन्। बुधबार काठमाडौंमा महेन्द्रनारायण निधिको संघर्षमय जीवनीमा आधारित नेपालका निधि नामक पुस्तक लोकार्पण गर्दै राष्ट्रपति पौडेलले समाजमा पछाडि परेका क्षेत्र र वर्गको हित अनि आम नागरिकको जीवनस्तर सुधार गर्दै अहिलेकै व्यवस्थामा भविष्य खोज्न सक्ने गरी जनतालाई भरोसा दिलाउन सक्नुपर्ने बताए। संघीय लोकतान्त्रिक गणतन्त्रको लक्ष्य पूरा गर्न समावेशी र समृद्ध आधुनिक नेपाल बनाउने काममा सबै जुट्नुपर्ने उनले बताए। राष्ट्रपति पौडेलले जनतामा भरोसा जगाउनका लागि शासन प्रणाली पारदर्शी जवाफदेही र सुशासन पहिलो शर्त भएको उल्लेख गरे। उनले सत्ता र शक्तिमा बस्नेका कमजोरीले लोकतन्त्रका शाश्वत मूल्य मान्यतालाई धूमिल बनाउने अवस्था आउन दिन नहुने बताए। त्यस्तै राष्ट्रपति पौडेलले महेन्द्रनारायण निधि नेपालको लोकतान्त्रिक आन्दोलनको अग्रणी व्यक्ति भएको बताउँदै देशको राजनीति, आर्थिक र सामाजिक परिवर्तनका लागि आफ्नो जीवन समर्पित गरेको स्मरण गरे।"
अलइलेक्ट्रिक प्रिमियम इभी जिकर एक्स,"काठमाडौं : जिकर एक्स, प्रिमियम कम्प्याक्ट एसयुभी हो, जुन आधुनिक सहरी जीवनशैलीलाई सहज र सुविधाजनक बनाउने गरी डिजाइन गरिएको छ। सबै ड्राइभिङ अवस्था तथा सबै किसिमका सडकमा उत्कृष्ट अनुभव र निर्धक्कता प्रदान गर्ने जिकर एक्स, नयाँ परिवेशमा भ्रमण गर्न खोज्ने र अनुभव गर्न खोज्ने व्यक्ति तथा परिवारहरूका लागि जिकर एक्स एक उत्कृष्ट एसयुभी हो। सरल आधुनिक डिजाइनमा आकर्षक डिजाइजडिटेलसहित यो गाडीको बोल्ड र एक्स्ट्रोभर्ट फर्म पनि निकै आकर्षक देखिन्छ। गाडीको डिजाइन गोल्डेन रेसियो मा आधारित छ जुन विभिन्न चित्रकला, वास्तुकला, तथा प्रोडक्ट डिजाइनहरूमा प्रयोग हुनुका साथै अहिलेसम्म पनि उत्कृष्ट गाडीको डिजाइनहरूमा प्रयोग गरिन्छ। २७५० मिलिमिटरको ह्विलबेसमा ४४३२ मिलिमिटर लामो र १५६६ मिलिमिटर अग्लो उभिएको जिकर एक्स व्यस्त सहरी सडकका लागि उत्कृष्ट आकार वा साइजको रहेको छ। टाढाबाट हेर्दा गाडीको आकर्षक डिजाइनले र आँखा लोभ्याउँछ भने नजिकबाट नियाल्दा झनै आकर्षक डिजाइन डिटेलहरू देख्न सकिन्छ। जस्तै, गाडीको ढोकाहरू फ्रेमलेस डिजाइन प्रयोग भएकोले सरल, आकर्षक र आधुनिक देखिन्छ। त्यसैगरी, यसको विन्डो सिलिङ स्ट्रिप्स पनि आधुनिकता र सरलतालाई निरन्तरता दिँदै डिजाइन गरिएको कारण झ्यालको सिट मेटलको भाग र ग्लास को भाग नछुट्टिकन एकरूपताका साथ जोडिएको देखिन्छ। जिकर एक्समा ६६ किलोवाट आवरको लिथियमआयोन ब्याट्री रहेको छ जसले उत्कृष्ट इनर्जी डेन्सिटी र लामो समयसम्म स्थायित्वका लागि सिएटिएल कम्पनीको एनएमसि सेल प्रयोग गर्दछ। गाडीको लङ रेन्ज मोडलको रियर एक्जिलमा २०० किलोवाट९२७२ हर्सपावर० र ३४३ न्युटनमिटरको इलेक्ट्रिक मोटरसहित थर्ड जेनेसेन सिलिकन(कार्बाइड इन्भर्टर प्रविधि रहेको छ। जसले गर्दा उक्त मोडल, मात्र ५६ सेकेन्डमा ० बाट १०० किलोमिटर प्रतिघण्टाको गतिमा गुड्न सक्छ। जिकर एक्समा सुरक्षित, आधुनिक र प्रविधियुक्त ड्राइभिङ अनुभवका लागि इन्टेलिजेन्ट कपपिट को पनि सुविधा रहेको छ जसमा १४६ इन्चको एचडि टचस्क्रिन डिस्प्ले, ८८ इन्चको एचडि इन्स्ट्रुमेन्ट प्यानल सहित २४३ इन्चको अगमेन्टेड रियालिटि हेडहप डिस्प्ले समावेश रहेको छ। अगमेन्टेड रियालिटी हेडअप डिस्प्लेमार्फत गाडीको विन्डस्क्रिन (अगाडीको सिसा)मा नै ग्राफिक्स प्रोजेक्ट हुन्छ। यसबाट सुरक्षित ड्राइभिङका लागि गाडीको गति लगायत विभिन्न सूचना, एडास सिस्टम वार्निङ तथा अन्य नेभिगेसन निर्देशनहरू सजिलै अगाडीको अबजेक्ट भ्युमा नै ड्राइभरले देख्न सक्ने गरी प्रोजेक्टेड हुन्छ । जिकर ००१ जस्तै सस्टेनेबल एक्सपेरियन्स आर्किटेक्चर (एसइए)मा निर्मित जिकर एक्सले उत्कृष्ट मिश्रणको मटेरियल प्रयोग गर्दछ जसमध्ये ७३५ हाइ(स्ट्रेन्थ स्टिलको प्रयोग भएको छ। यसले गाडीको तौल घटाउँदै उच्चतम स्ट्रक्चरल सेफ्टि ९संरचनात्मक सुरक्षा० सुनिश्चित गर्दछ। पायोनियर मोटो कर्प, देशभरी रहनुभएका ईभि पारखी, गाडी चालक तथा खरिदकर्ता र आदरणीय ग्राहक महानुभावहरूलाई जिकर एक्सको आधुनिक डिजाइन, इन्टेलिजेन्ट प्रविधि र व्यावहारिक उपयोगिताको एकसाथ प्रयोग भएको एक परिष्कृत अल इलेक्ट्रिक अर्बान एसयुभीजिकर एक्सको अनुभव गर्न आमन्त्रित गर्दछ।"
"दुर्घटनामा एकको मृत्यु, दुई घाइते",उदयपुर : उदयपुरमा ट्याक्टर र मोटरसाइकल ठोक्किदा एक जनाको ज्यान गएको छ। बुधबार साँझ त्रियुगा नगरपालिका१३ असारीमा प्रदेश १०५००१ प४२६ र विपरित दिसाबाट आउँदै गरेको स१त५७४२ नंम्बरको ट्याक्टर एकआपसमा ठोक्किए दुर्घटना भएको हो। दुर्घटनामा मोटरसाइकलमा सवार लक्ष्मीपुरका ४५ वर्षीय महादेव चौधरीको ज्यान गएको जिल्ला प्रहरी कार्यालयका सूचना अधिकारी डीएसपी राजन चापागाईले बताए। त्यसक्रममा उनका १० वर्षीय छोरा कृष्ण चौधरी र १५ वर्षीय छोरा दिवाकर गम्भीर घाइते भएको उनले बताए। उनीहरूलाई जिल्ला अस्पतालमा प्रारम्भिक उपचारपछि थप उपचारका लागि विराटनगर पठाइएको छ। साँझको समयमा गाईघाटदेखि छोराहरूलाई लिएर घर जाँदै गरेका चौधरी र पूर्वबाट पश्चिमतर्फ जाँदे गरेको ट्याक्टर दुर्घटनामा परेको डीएसपी चापागाईंले बताए। प्रहरीले ट्रयाक्टर चालक ३२ वर्षीय राजन बोटे र सहचालक सोही ठाउँका २४ वर्षीय अनिल सदालाई नियन्त्रणमा लिई थप अनुसन्धान सुरु गरेको छ।
किएभस्थित अमेरिकी दूतावासद्वारा हवाई आक्रमणको चेतावनी,"वासिङ्टन : युक्रेनले पहिलो पटक रुसमा लामो दूरीको अमेरिकी क्षेप्यास्त्र प्रहार गरेपछि रुसले जवाफ दिने वाचा गरेसँगै किएभस्थित अमेरिकी दूतावासले बुधबार हवाई आक्रमणको चेतावनी दिएको छ। दूतावासले नोभेम्बर २० मा हवाई आक्रमणको विशेष सूचना प्राप्त गरेको उल्लेख गर्दै सावधानीका साथ दूतावास बन्द गर्ने र कर्मचारीलाई सुरक्षित ठाउँमा आश्रय लिन निर्देशन दिएको वेबसाइटमार्फत बताएको छ। अमेरिकी दूतावासले अमेरिकी नागरिकहरूलाई हवाई सतर्कता घोषणा भएको खण्डमा तत्काल आश्रय लिन तयार रहन सिफारिस गर्दछ, दूतावासले भनेको छ। युक्रेनले करिब तीन वर्षको युद्धमा पहिलो पटक लामो दूरीको अमेरिकी क्षेप्यास्त्र आफ्नो क्षेत्रमा प्रयोग गरेपछि रुसले मङ्गलबार यसको जवाफ दिने चेतावनी दिएको थियो। एक वरिष्ठ युक्रेनी अधिकारीका अनुसार मङ्गलबार रुसको ब्रायन्स्क क्षेत्रमा भएको आक्रमण एटिएसिएमस क्षेप्यास्त्रद्वारा गरिएको थियो । यो अमेरिकी सेनाको सामरिक क्षेप्यास्त्र प्रणालीसँग सम्बन्धित रहेको ती अधिकारीले बताए। रुसी विदेशमन्त्री सर्गेई लाभरोभले आक्रमणले पश्चिमी देशहरूले द्वन्द्व तीव्र पार्न चाहेको देखाएको बताए । हामी यसलाई रुस विरुद्धको पश्चिमी युद्धको गुणात्मकरुपमा नयाँ चरणको रूपमा लिनेछौं र हामी सोही अनुरूप प्रतिक्रिया दिनेछौं, ब्राजिलमा भएको जी२० शिखर सम्मेलनमा आयोजित पत्रकार सम्मेलनमा लाभरोभले भने।"
फरार प्रतिवादी प्रहरी नियन्त्रणमा,महोत्तरी : डाँका कार्यमा संलग्न एक युवकलाई प्रहरीले नियन्त्रणमा लिएको छ। जिल्ला अदालत महोत्तरीबाट १ वर्ष ८ महिना कैद र १६ हजार ६६७ रुपैयाँ बिगो कायम गरी सजाय पाएर फरार रहेका बर्दिबास नगरपालिका १० का २४ वर्षीय सरोज वाइवालाई प्रहरीले नियन्त्रणमा लिएको हो। २०७५ साल मंसिर १० गतेका दिन डाँका गरी फरार रहेका आरोपमा अदालतले सो सजाय सुनाइएको जिल्ला प्रहरी कार्यालय महोत्तरीले जनाएको छ। उनलाई महोत्तरी जिल्ला अदालतले मिति २०७७ माघ २० गतेका दिन १ वर्ष ८ महिना कैद र सो रकम बराबर जरिबाना तोकिएको थियो।
२४ घण्टाभित्र हवाई भाडा दर बुझाउन एयरलाइन्सलाई पर्यटनमन्त्रीको निर्देशन,"काठमाडौं : संस्कृति पर्यटन तथा नागरिक उड्डनमन्त्री बद्री पाण्डेले अन्तर्राष्ट्रिय उडान भर्ने हवाइ कम्पनीहरूलाई २४ घण्टाभित्र हवाइ भाडादर उपलब्ध गराउन निर्देशन दिएका छन्। हवाई भाडावृद्धि नियन्त्रणबारे मन्त्रालयमा बोलाएको सरोकारवाला वायु सेवा कम्पनीहरूलाई उच्चतम मूल्यको भाडा लिएको भन्दै त्यसबारे पुनःविचार गर्न निर्देशन दिए। 'हामीले नागरिकहरूकै सेवा भनेर हवाइ कम्पनीहरूलाई सहुलियत दिएका थियौं। तर, त्यसको उपहास भएको छ। राज्य र नागरिकप्रतिको दायित्वलाई बेवास्ता गरेर गैरजिम्मेवारीपन देखाइएको छ,' मन्त्री पाण्डेले भने, 'नागरिकमाथि प्रतिष्ठित व्यापारी र एयरलाइन्सले द्वन्द्व व्यापारजस्तो गर्नुभएको छ। यस विषयले म निकै दुःखी छु।' यसअघि हवाई सेवा कम्पनीहरूले नियामक निकायसँगको छलफलमा हाडा नियन्त्रणका लागि पाँच बुँदे सहमति गरिएको भए पनि त्यसको कार्यान्वयन नगरेको भन्दै पर्यटनमन्त्री पाण्डेले आक्रोश पोखे। हवाई भाडावृद्धिबारे गुनासो बढेपछि परराष्ट्र, श्रम र पर्यटनमन्त्रीबीचको बैठकले समेत हवाई भाडा नियन्त्रणका लागि छलफल गरिएको स्मरण गराउँदै उनले राज्य र नागकिरप्रति जिम्मेवार बन्न एयरलाइन्सलाई आग्रह गरे। मन्त्री पाण्डेले राष्ट्रिय ध्वजावाहक नेपाल वायुसेवा निगम (नेपाल एयरलाइन्स र हिमालय एयरलाइन्सलेसमेत अचाक्ली हवाईभाडा लिएकोप्रति सचेत गराए। नागरिकहरूले हवाई भाडावृद्धिबारे गरेको गुनासोले आफूलाई बढी चिन्तित तुल्याएको बताउँदै २४ घण्टाभित्र बिक्री गरेको टिकटको मूल्य बिहीबार ४ बजेभित्र उपलब्ध गराउन निर्देशन दिए। पर्यटनमन्त्री पाण्डेले एयरलाइन्सले हवाई भाडावृद्धिबारे पुनःविचार नगरे सरकारले कडा कदम चाल्ने चेतावनी दिए।"
८ हजार विद्यार्थीको निःशुल्क मुटु परीक्षण,"सिन्धुपाल्चोक : बाल हृदय बचाउ अभियान अन्र्तगत सिन्धुपाल्चोकको विभिन्न २१ विद्यालयका ८ हजार विद्यार्थीहरूको निःशुल्क मुटु परीक्षण गरिएको छ। चौतारा साँगचोकगढी नगरपालिकाको श्रीकृष्ण रत्नगंगा मावि, जनविकास मावि, जनजागृति मावि, रामदेवी मावि, ईखु मावि, ज्ञानमन्दिर मावि, सेतीदेवी मावि, सिद्धिकमला मावि लगायत १४ वटा विद्यालयका विद्यार्थी, मेलम्ची नगरपालिकाको तेर्से मावि, इन्दे्रश्वरी मावि, जालपा मावि लगायत ६ वटा बिद्यालय र हेलम्बुको सरस्वती माविका ७ हजार ९ सय ३८ विद्यार्थीको निःशुल्क मुटु परीक्षण गरिएको हो। हामीले विद्यार्थीको अलवा ५ सय बढी शिक्षक, शिक्षिका र स्थानीयको पनि मुटु परीक्षण गरेका छौं, नेपाल हृदयरोग निवारण प्रतिष्ठान सिन्धुपाल्चोक शाखाका सभापति कमलचरण कक्षपतिले भने, यसको अलवा मुटुको बारे समुदायमा सचेतनाको कार्यक्रम पनि गर्यौं। तीन दिनसम्म चलेको निःशुल्क मुटु परीक्षण शिविरमा शल्यक्रिया गर्नुपर्ने र मुटुमा प्वाल परेका विद्यार्थीहरूसमेत भेटिएको संलग्न चिकित्सकले बताएक छन्। ३४ जना विद्यार्थीको मुटुमा प्वाल परेको र १२ जना विद्यार्थीलाई छिटो नै शल्यक्रिया गर्नुपर्ने अवस्था देखिएको नेपाल हृदयरोग निवारण प्रतिष्ठानका कार्यक्रम निर्देशक वरिष्ठ मुटुरोग विशेषज्ञ डा प्रकाशराज रेग्मीले बताए। मुटु परीक्षणको क्रममा ७ सय बढी विद्यार्थीको इको परीक्षण समेत गरिएको थियो। डा रेग्मी, धुलिखेल अस्पतालका डाक्टर राजेन्द्र कोजु लगायतका स्वास्थ्यकर्मीको समूहले मुटु परीक्षण गरेको थियो। मुटुमा प्वाल परेका विद्यार्थीलाई तत्काल अप्रेशन गर्न आवश्यक नभए पनि डाक्टरको निगरानीमा राखेर उपचार गर्नुपर्ने र तत्काल शल्यक्रिया गर्नुपर्ने १२ जना विद्यार्थीलाई अभिभावक, विद्यालयको समन्वय र अनुमतिमा नेपाल हृदयरोग निवारण प्रतिष्ठान केन्द्रीय समिति, जिल्ला समिति लगायतका संस्थाले काठमाडौंस्थित शहीद गंगालाल हृदय प्रतिष्ठान अस्पतालमा निःशुल्क अप्रेशन गराउने सभापति कक्षपतिले बताए। नेपाल हृदयरोग निवारण प्रतिष्ठान सिन्धुपाल्चोक शाखाको आयोजना र केन्द्रीय समितिको आर्थिक र प्राविधिक सहयोगमा भएको शिविरलाई रेटरी क्लब र पद्मोदय भेट्रान्स क्लब३१ ले साथ दिएको थियो। प्रतिष्ठानले चौतारास्थित श्रीकृष्ण रत्नगंगा माविमा गरेको मुटु स्वास्थ्बारे समुदाय सचेतनामूलक कार्यक्रममा पूर्व राजदूत केदार श्रेष्ठ, पूर्व गर्भनर दिपेन्द्रपुरुष ढकालले सहजिकरण गरेका थिए भने स्थानीय सरकारका प्रतिनिधि, विभिन्न सरकारी कार्यालकाका प्रतिनिधि, शिक्षक, अभिभावक र विद्यार्थीहरुको सहभागिता थियो। २०६५ सालमा स्थापना भएको नेपाल हृदयरोग निवारण प्रतिष्ठान सिन्धुपाल्चोक शाखाले मुट स्वास्थ्यबारे विभिन्न गतिविधि सञ्चालन गर्दै आइरहेको छ।"
नेकपाका दोलखा सेक्रेटरीसहित १६ नेताकार्यकर्ताले दिए सामूहिक राजीनामा,"दोलखा : विप्लव नेतृत्वको नेपाल कम्युनिष्ट पार्टी (नेकपा) दोलखाका सेक्रेटरीसहित १६ जना नेताकार्यकर्ताले सामूहिक राजीनामा दिएका छन्। नेकपाका वैकल्पिक केन्द्रीय सदस्य एवं दोलखा जिल्ला सेक्रेटरी अर्जुन योगीसहित १६ जना नेताकार्यकर्ताले आज सामूहिक राजीनामा गरेका हुन्। नेकपाका महासचिव नेत्रविक्रम चन्द विप्लव र प्रवक्ता खड्गबहादुर विश्वकर्मा प्रकाण्डलाई सम्बोधन गरी उनीहरूले राजीनामा दिएका हुन्। राजीनामा पत्रमा विगत लामो समयदेखि पार्टीमा रहेर योगदान दिए पनि वर्तमान अवस्थामा विभिन्न कारणवश सँगै बस्न नसकिने अवस्था पैदा भएको उल्लेख गरिएको छ। पार्टी जिल्ला सेक्रेटरी योगीले कम्युनिस्टहरूको एकता, धुव्रीकरण र पुनर्मिलनका लागि सामूहिक राजीनामा दिएको र त्यसका लागि आफ्नो नेतृत्वमा ५१ सदस्यीय समिति समेत गठन गरेको बताए। सामूहिक राजीनामा दिनेहरूमा वैकल्पिक केन्द्रीय सदस्य एवं जिलला सेक्रेटरी अर्जुन योगी, पूर्व जिल्ला संयोजक एवं केन्द्रीय प्रतिनिधि राजन धनुके, केन्द्रीय प्रतिनिधि एवं राष्ट्रिय उद्योग वाणिज्य महासंघ केन्द्रीय सदस्य सिताराम उप्रेती, जिल्ला सचिवालय सदस्य एवं तामाकोशी गाउँपालिका इन्चार्ज नविनकुमार नेपालीलगायत छन्। नेकपाको दोलखा जिल्ला कमिटी तथा विभिन्न कमिटीको जिम्मेवारीमा रहेका नहकुल पोखरेल, दिपक केसी, मनोज भुजेल, कुमार मिजार, सिर्जना उप्रेती, मञ्जिला बस्नेत, सानुमाया थामी, रमेश तामाङ, शिरिष उप्रेती, कर्णबहादुर थामी, जयबहादुर खाती र पवित्रा थामीले पनि सामूहिक राजीनामा दिएका थिए।"
मोरङको ग्रामथानमा १६ जनाकै उम्मेदवारी कायम,"विराटनगर : मोरङको ग्रामथान गाउँपालिकाको अध्यक्ष पदका लागि उम्मेदवारी १६ जनाकै उम्मेदवारी कायम भएको छ। मुख्य निर्वाचन अधिकृतको कार्यालयले बुधबार अपरान्ह सार्वजनिक अन्तिम नामावली अनुसार मनोनयनपत्र दर्ता गराएका सबैको उम्मेदवार कायम भएको हो। अध्यक्षका लागि स्वतन्त्र उम्मेदवारी दिएका नमनारायण चौधरीले मुढा चुनाव चिन्ह पाएका छन्। नेकपा (एमाले)का उनी आगामी मंसिर १६ गतेको उपनिर्वाचनमा पार्टीबाट गाउँपालिकाको अध्यक्ष उठ्न चाहेका थिए। उनीसहित ११ जना आकांक्षी रहेकोमा पार्टीले एमाले गाउँपालिका उपाध्यक्ष तुलसीराम विश्वासलाई टिकट दिएको थियो। पार्टीको निर्णयबाट रुष्ट बनेका चौधरीले स्वतन्त्रबाट चुनाव लड्ने योजनासहित उम्मेदवारी दिएका हुन्। मुख्य निर्वाचन अधिकृतको कार्यालयले उनलाई आज (बुधबार) अपरान्ह मुढा चुनाव चिन्ह प्रदान गरेको हो। अध्यक्षका लागि १५ वटा राजनीतिक दल र एकजना स्वतन्त्रसहित गरेर १६ जनाले उम्मेदवारी दर्ता गराएका थिए। सबैको उम्मेदवारी कायम भएको मुख्य निर्वाचन अधिकृत उद्धवप्रसाद भट्टराईले जानकारी दिए। उनका अनुसार दलबाट उम्मेदवारी दिनेलाई सम्बन्धित दलको र स्वतन्त्रलाई मुढा चुनाव चिन्ह प्रदान गरिएको छ। मुख्यनिर्वाचन अधिकृतको कार्यालयले बुधबार दिउँसो १ बजेसम्म इच्छुकका लागि उम्मेदवारी फिर्ता लिने समय तोकेको थियो। तर, निर्धारित समयसम्म कसैले उम्मेदवारी फिर्ता लिएनन्। त्यसपछि उम्मेदवारको अन्तिम नामावली प्रकाशन गर्दै मुख्य निर्वाचन अधिकृतको कार्यालयले उम्मेदवारहरुलाई चुनाव चिन्ह प्रदान गरेको छ। मुख्यनिर्वाचन अधिकृत भट्टराईका अनुसार स्थानीय तह निर्वाचन ऐन २०७३ को दफा २४ को उपदफा १ बमोजिम अन्तिम नामावली प्रकाशन गरिएको हो। ग्रामथानको अध्यक्षका लागि एमालेबाट तुलसीराम विश्वास, नेपाली कांग्रेसबाट बलराम सरदार, नेकपा (माओवादी केन्द्र)बाट नमोनारायण माझी, राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), राष्ट्रिय स्वतन्त्र पार्टी (रास्वपा)बाट नवीनकुमार विश्वास र अशोक राई नेतृत्वको जनता समाजवादी पार्टी (जसपा)बाट धर्मेन्द्रकुमार चौधरी मैदानमा छन्। त्यस्तै, नेपाल मजदुर किसान पार्टी (नेमकिपा)बाट पर्शुराम विश्वास थारु, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी, नागरिक उन्मुक्ति पार्टीबाट बुद्धिचन विश्वास, नेकपा (एकीकृत समाजवादी) पार्टीबाट दिलबहादुर विश्वकर्मा, कमल थापा नेतृत्वको राप्रपा नेपालबाट राजु मुसहर, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझीको उम्मेदवारी परेको छ। नमनारायण चौधरी स्वतन्त्र उम्मेदवार छन्। २०७९ सालको स्थानीय तह चुनावबाट ग्रामथानको अध्यक्षमा नेपाली कांग्रेसका जयप्रकाश गच्छदार निर्वाचित भएका थिए। उनको गत असार ३ गते निधन भएसँगै रिक्त रहेको अध्यक्ष पदका लागि आगामी मंसिर १६ गते उपनिर्वाचन हुन लागेको हो। ७ वटा वडा रहेको ग्रामथानमा २६ हजार ४४ मतदाता छन्। २०७९ सालको स्थानीय निर्वाचनमा २५ हजार ९ सय ४२ मतदाता थिए। आगामी उपनिर्वाचनका लागि १ सय २ जना मतदाता थपिएका छन्। उपनिर्वाचनका लागि १२ वटा मतदानस्थल र २९ वटा मतदान केन्द्र तोकिएको छ।"
सरकारबाट हटेपछि पीडित भएको छैन : प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफू सरकारबाट हटेकामा पीडित नभएको बताएका छन्। बुधबार गोरखामा आयोजित पर्यटन व्यवसायीहरूको भेलालाई सम्बोधन गर्दै प्रचण्डले सरकारबाट हट्दा जनतामा जाने अवसर पाएको तर्क गरे। मलाई अहिले सरकारबाट बाहिर भए पनि पीडामा चाहिँ बिल्कुलै छैन है,' उनले भने, कोही कसैले यो सरकारबाट हटेपछि पीडित भयो होला भन्ने ठान्नुहुन्छ होला। मचाहिँ छैन। यो विषयमा चाहिँ मैले साथीहरूलाई धन्यवाद भन्छु कि, जनतामा जाने अवसर जुटाइदिनु भएको छ। म अब गोरखामा नियमित आउँछु र तपाईँहरूसँग अन्तरक्रिया गरिरहन्छु।' विकास निर्माणको काममा कोही पनि पक्ष र प्रतिपक्ष हुन नहुने उनको भनाइ छ। आफू प्रतिपक्षमा भए पनि आफ्नो ध्यान प्रदेश संरचनालाई बलियो बनाउनमा, संघीय निजामती ऐनमा रहेको बताए। संघीय निजामती ऐन पनि छिटो पारित होओस्, प्रहरी समायोजन ऐन पनि छिटो कार्यान्वयन होओस् र प्रदेश सरकार प्रभावकारी होओस् भन्ने मेरो तीब्र चाहना छ, उनले भने, किनभने त्यतिबेला संघ, प्रदेश र स्थानीय सरकारको अवधारणा हामीले अघि सारेको परिकल्पना हो, हामीले अघि सारेको अवधारणा हो। तसर्थ यी सरकारहरूलाई प्रभावकारी बनाएर जनतालाई सेवा दिने हाम्रो ऐतिहासिक प्रतिवद्धता हो। सो जिम्मेवारी पूरा गर्नबाट आफूहरू पन्छिन पनि नसक्ने र नपन्छिने घोषणा उनले गरे। संघीयता बेकार लाग्नेहरुले नै अहिले संघीय संरचनाको बाग्डोर सम्हालिरहेको आरोप उनले लगाए। तपाईँहरूलाई कत्तिको सम्झना छ, हेक्का छ, अहिले सरकारको नेतृत्व गर्ने पार्टीका प्रमुख नेतृत्वकर्तालाई यो संघीयता, उतिबेले बेकारको चीज हो भन्ने लाग्थ्यो। यो समावेशी, समानुपातिक व्यवस्था वाहियात लाग्थ्यो, उनले भने, त्यसैले मैले चाहने वित्तिकै संघीय निजामती ऐन बनिहाल्ने, मैले चाहने वित्तिकै प्रहरी समायोजन ऐन कार्यान्वयनमा गइहाल्ने त्यति सजिलो थिएन। तैपनि मैले निकै ठूलो मिहिनेतबाट संघीय निजामती ऐन, प्रदेश प्रहरी ऐन सदनमा पेस गर्ने मै हो। अहिले पनि म के कुरा प्रष्ट पार्न चाहन्छु भने यो दुई ऐन पारित गर्ने व्यापक पहल गर्दा गर्दै पनि भएको छैन। विपक्षीमा भए पनि यी दुई ऐन छिटो पारित गरी छिटो कार्यान्वयन गर्न म तीव्ररूपमा लागिरहेको छु। यसका लागि केही व्यूरोक्य्राटिक जटिलताहरू भने कायमै रहेको उनले बताए।"
एलजीको नानोसेल टिभी सार्वजनिक,"काठमाडौं : चौधरी ग्रुपअन्तर्गत नेपालमा एलजी उत्पादनका अधिकारिक आयातकर्ता तथा वितरक सिजी इलेक्ट्रोनिक्सले नानोसेल टिभी सार्वजनिक गरेको छ। ४३ इन्च, ५५ इन्च र ६५ इन्चका साइजमा नयाँ एलजी नानोसेल टिभी सार्वजनिक गरिएको हो। यो नयाँ थप टिभीले नेपालमा उपलब्ध एलजीको उन्नत टेलिभिजन मोडेलहरूको दायरा बढाएको कम्पनीले दावी गरेको छ। जसमा ३२ देखि ८६ सम्मका ओएलईडी टिभी,क्युएनईडी टिभी, युएचडी टिभी र स्मार्ट टिभीहरू समावेश छन् । एलजीको नानोसेल टिभीहरूमा विशेष नानोसेल लेयर प्रयोग गरिएको छ जुन प्रविधिले उन्नत रङको शुद्धताका साथ तस्बिरको गुणस्तर बढाउँछ। यसको न्यानोपार्टिकल्सले सुस्त टोनहरू फिल्टर गरेर तीक्ष्ण टोनहरूबाट गहिरो,जीवन्त रङहरू प्रदान गर्दछ। यसको सटीक पिक्सेल पङ्क्तिबद्धता र केवल एक नानोमिटरको दूरीले गर्दा स्क्रिनमा एकरूपता सुनिश्चित गर्दछ र फराकिलो दृश्य कोणहरूमा पनि छविको गुणस्तर कायम राख्छ। अनावश्यक प्रकाशलाई सोसेर,नानोसेलहरूले चित्रको गुणस्तरको ह्रासलाई कम गर्दै सुस्त वा धमिलो नगरी बोल्ड,जीवन्त रङहरू प्रदान गर्ने कम्पनीले जनाएको छ। आईपीएस प्रविधिमा निर्माण गरिएको नानोसेल डिस्प्लेहरूले टोनहरूको दायरा विस्तार गर्ने,जीवन्त छविहरूका लागि एक अर्बभन्दा बढी रङहरूलाई सपोर्ट गर्ने र वाइद भ्युइङ एङ्गल पनि प्रदान गर्दछ । त्यसैले,समूह भेला र साझा अवलोकन अनुभवहरूका लागि नानोसेल टिभी एउटा उत्कृष्ट विकल्प हो । यसको आविष्कारले जीवन्त र गतिशील दृश्यहरूका लागि आरजिबि रङलाई अझ फिल्टर गरेर रातो र हरियो रङलाई परिष्कृत गर्दछ। नानोसेल टिभीले जीवन्त रङ र फराकिलो स्क्रिन कोणहरू प्रदान गर्ने र दिनको समयमा हेर्नका लागि उत्कृष्ट भएकोले यसलाई ओएलईडी टिभीको किफायती विकल्पको रूपमा लिन सकिन्छ । न्यानोसेल टिभीहरूमा एलईडी टिभीहरू भन्दा धेरै शार्पनेस हुन्छ। अत्याधुनिक फोरके नानोसेल अल्फा फाइभ एआई प्रोसेसर जेन सेवेन टेक्नोलोजीले सुसज्जित यी नानोसेल टिभीहरूले जीवन्त तस्बिर गुणस्तरका लागि एआईसंचालित फोरके अपस्केलिङ, एआई ब्राइटनेस कन्ट्रोल र नानो कलरको साथ इमर्सिभ दृश्य अनुभव प्रदान गर्दछ। एचडीआर टेन, एचएलजी र फिल्ममेकर मोड जस्ता सुविधाहरूले दृश्य अनुभवलाई अझ बढाउँदछ जबकि एआई साउन्ड प्रो र क्लियर भ्वाइस प्रोले अडियो आउटपुटलाई समृद्ध पार्दछ जसले प्रत्येक ध्वनि विवरण स्पष्ट र शक्तिशाली छ भनेर सुनिश्चित गर्दछ। एलजी नानोसेल टिभीले नेपाली बजारमा नवीनतम स्मार्ट टेक्नोलोजी पनि ल्याएको छ जसमा वेबओएस २४, एलजी थिनक्यू र अमेजन अलेक्सा, एप्पल एयरप्ले आदि जस्ता लोकप्रिय प्लेटफर्महरू सपोर्ट गर्दछ । गेम अप्टिमाइजर, इन्टेलिजेन्ट भ्वाइस रिकग्निसन र म्याजिक रिमोट जस्ता अतिरिक्त सुविधाहरूका साथ यी टिभीहरूले आधुनिक नेपाली घरपरिवारको विविध आवश्यकताहरू पूरा गर्दछ । एलजी नानोसेल टिभीले वेबओएस रेन्यु प्रोग्राम पनि प्रदान गर्दछ जसले ग्राहकहरूले टिभी खरिद गरेपछि पाँच वर्षसम्म वेबओएस अपग्रेडहरू प्राप्त गर्ने सुनिश्चित गर्दछ। सीजी इलेक्ट्रोनिक्सले नो कस्ट इएमआई सेवा, एक्सचेन्ज सेवा, कम्पनीको २(१(१ नीति मार्फत बिक्री पस्चातको सेवा, तीन बर्षको पुरा वारेन्टी जस्ता ग्राहक लाभहरू पनि प्रदान गर्दछ। ग्राहकहरूले एलजी शपि स्टोरहरू, सीजी डिजिटल स्टोरहरू, इकमर्स साइट  र नेपालभरि विस्तृत डिलर नेटवर्कमार्फत् एलजीको इनोभेटिभ टिभीहरूको पूर्ण अनुभव गर्न सकिने कम्पनीले जनाएको छ।"
बन्दुकसहित दुई जना पक्राउ,"कञ्चनपुर : भिमदत्त नगरपालिका९ कालीगाडा खोलाबाट भरूवा बन्दुकसहित २ जनालाई प्रहरीले पक्राउ गरेको छ। गएराति भरूवा बन्दुक २ थान, बारूद २ प्याकेट, खुकुरी २ थान, बन्दुकको सिसा ३८ थान, फलामको टुक्रा २७ थान र बन्दुकको क्याप १२ थानसहित भिमदत्त नगरपालिका९ टुडिखेल बस्ने ५३ वर्षीय गगन तरामी र ५५ वर्षीय प्रेम बहादुर धामी पक्राउ परेका हुन्। इलाका प्रहरी कार्यालय ब्रहमदेव र सशस्त्र प्रहरी बल बिओपी खल्लाबाट खटिएको संयुक्त टोलीलाई उनीहरूलाई हातहतियारसहित फेला पारी पक्राउ गरेको जनाएको छ। प्रहरीले आवश्यक अनुसन्धान गरिरहेको जनाएको छ।"
"रुकुम पूर्वमा माओवादीले खाता खोल्यो, वडाध्यक्षमा जगतबहादुर घर्ती निर्विरोध",रुकुमपूर्व : स्थानीय तह उपनिर्वाचनअन्तरगत नेकपा माओवादी केन्द्रले रुकुम पूर्वमा खाता खोलेको छ। पुथाउत्तर गंगा गाउँपालिका२ मा माओवादीका उम्मेदवार जगतबहादुर घर्ती निर्विरोध निर्वाचित भएको माओवादी नेता तथा रुकुम पूर्वका संघीय सांसद पूर्ण घर्तीले जानकारी दिए। उनका अनुसार कांग्रेसएमालेको तर्फबाट उम्मेदवारी दिएका जीवन रोकाले उम्मेदवारी फिर्ता लिएपछि घर्ती निर्वाचित भएका हुन्। जिल्लाको पुथाउत्तरगंगा गाउँपालिकामा उपाध्यक्ष र २ नम्बर वडाको वडाध्यक्ष पदका लागि उपनिर्वाचन हुन लागेको हो। स्थानी तह उपनिर्वाचन मंसिर १६ गते हुँदैछ। आज उम्मेदवारको अन्तिम नामावली प्रकाशन गर्ने निर्वाचन आयोगले जनाएको छ।
"सेयर बजार एकल अंकले बढ्यो, कारोबार रकम घट्यो","काठमाडौं : सेयर बजारमा एकल अंकले सुधार आएको छ। अघिल्लो कारोबार दिन मंगलबार ५१ अंक बढिले घटेको सेयर बजार आज ९०९ अंकले बढेर २७११७५ विन्दुमा पुगेको हो। यसदिन आधा दर्जन बढी कम्पनीको सेयर सकारात्मक सर्किट लेभलमा कारोबार भएको छ। सेन्सेटिभ इण्डेक्स ०३४ अंकले बढेर ४७८५० विन्दुमा अडिएको छ। नेप्से बढेपनि कारोबार रकम भने मंगलबारको तुलनामा कम भएको छ। यसदिन ३२३ स्क्रिप्सको १ रोड ५४ लाख ६४ हजार ५५२ कित्ता सेयर ७ अर्ब ९ करोड २८ लाख ७९ हजार ९४६ रुपैयाँमा कारोबार भयो। मंगलबार १० अर्ब ४६ करोडको सेयर कारोबार भएको थियो। नेप्से एकल अंकले बढेपनि ७ वटा कम्पनीको सेयर सकारात्मक सर्किट लेभलमा कारोबार भयो। कर्पोरेट डेभलपमेन्ट बैंक,सिन्धु विकास बैंक,नेपाल हाइड्रोपावर डेभलपमेन्ट,सप्तकोशी डेभलपमेन्ट बैंक,महिला लघुवित्त वित्तीय संस्था,कर्णाली डेभलपमेन्ट बैंक र जानकाी फाइनान्सको सेयर १० प्रतिशतले बढेको हो। आज गुराँस लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले ओरालो लाग्यो। आठवटा समूहको उपसूचक बढ्दा ५ वटाको उपसूचक भने नकारात्मक देखिएका छन्। डेभलपमेन्ट बैंकको उपसूचक सर्वाधिक ३३८ प्रतिशतले बढ्यो। कारोबारमा आएकामध्ये १४३ वटा स्टक्सको मूल्य बढ्दा ८९ वटाको घट्यो। बाँकी ११ वटाको मूल्य भने स्थिर रह्यो।"
भारतीय स्थल सेनाध्यक्ष द्विवेदी काठमाडौंमा,"काठमाडौं : भारतीय स्थल सेनाध्यक्ष जनरल उपेन्द्र द्विवेदी काठमाडौं आइपुगेका छन्। उनले केहीबेरअघि त्रिभुवन अन्तर्राष्ट्रिय विमानस्थलमा अवतरण गरेका हुन्। विमानस्थलमा उनलाई सेनाका उच्च अधिकारीहरूले स्वागत गरेका हुन्। प्रधानसेनापति अशोकराज सिग्देलको निमन्त्रणामा पाँच दिने भ्रमणका लागि द्विवेदी काठमाडौं आएका हुन्। भ्रमणका दौरानमा जनरल द्विवेदीले सैनिक मञ्च टुँडिखेलस्थित वीर स्मारकमा श्रद्धाञ्जली अर्पण गर्नेछन्। त्यस्तै जङ्गी अड्डामा सम्मान गारत निरीक्षण,प्रधानसेनापति सिग्देलसँग भेटघाट र कमाण्ड तथा स्टाफ कलेजका शिक्षार्थीहरूसँग अन्तरक्रिया गरिने नेपाली सेनाले जनाएको छ। भ्रमणका दौरान उनी पश्चिम पृतना हेडक्वाटरको भ्रमण पनि गर्नेछन्। त्यस्तै नेपाली सेना र भारतीय सेनाबीचको परम्पराअनुसार द्विवेदीलाई राष्ट्रपति रामचन्द्र पौडेलले मंसिर ६ गते विशेष समारोहका बीच नेपाली सेनाको मानार्थ महारथी दर्जा प्रदान गर्नेछन्। उनले प्रधानमन्त्री केपी शर्मा ओली र रक्षामन्त्रीसँग औपचारिक भेटघाट गर्ने नेपाली सेनाले जनाएको छ।"
कोशी प्रदेशमा स्वास्थ्यको छुट्टै ऐन बनाइँदै,"विराटनगर : कोशी प्रदेशमा स्वास्थ्यसँग सम्बन्धी छुट्टै ऐन बनाइने भएको छ । स्वास्थ्य सेवालाई प्रभावकारी बनाउने भनेर छुट्टै ऐन बनाउन लागिएको हो । प्रदेशको स्वास्थ्य मन्त्रालयसँग सम्बन्धित स्वास्थ्य सेवालाई अझै प्रभावकारी बनाउने उद्देश्यसाथ प्रदेशमा छुट्टै ऐन निर्माण गरिने प्रदेश सरकारका प्रवक्ता एवं भौतिक पूर्वाधार विकासमन्त्री भूपेन्द्र राईले जानकारी दिए । उनका अनुसार प्रदेश सरकारको बुधबार बिहान बसेको मन्त्रिपरिषद् बैठकले छुट्टै ऐन बनाउनका लागि सैद्धान्तिक सहमति प्रदान गरेको छ । स्वास्थ्य सम्बन्धी छुट्टै ऐन प्रदेशमा आवश्यक देखिएको उनको भनाइ छ । सरकारले उद्योग कृषि तथा सहकारी मन्त्रालयमार्फत आएको प्रदेश कृषि व्यवसाय प्रवर्धन अनुदान (तेस्रो संशोधन) नियमावली २०८१ लाई स्वीकृत गर्ने निर्णयसमेत गरेको जानकारी राईले दिए । मन्त्रिपरिषद् बैठकले आयुर्वेद चिकित्सा सेवा तथा जडीबुटी सेवा शिक्षा तथा अध्ययन अनुसन्धान सम्भाव्यता अध्ययन तथा कार्ययोजना तर्जुमा कार्यदल, २०८१ को समयावधि एक महिना (३० दिन) थप गर्ने निर्णय गरेको छ । तोकिएको समयमा काम सम्पन्न नभएकाले कार्यदलको समय थप गर्नु परेको हो । मन्त्रिपरिषद् बैठकको निर्णयका बारेमा जानकारी दिँदै कोशी प्रदेश सरकारका प्रवक्ता एवं मन्त्री भूपेन्द्र राई ।"
नेपाल ओलम्पिक कमिटीलाई पारदर्शीरुपमा सञ्चालन गर्न प्रधानमन्त्रीसँग माग,"प्रधानमन्त्री ओलीले राष्ट्रिय र अन्तर्राष्ट्रिय मान्यता र विधिलाई ख्याल गर्दै खेल क्षेत्रका निकाय र संस्थाले आफूलाई पारदर्शी बनाउनुपर्नेमा जोड दिए। काठमाडौं : प्रधानमन्त्री केपी शर्मा ओलीसमक्ष बेसबल खेल क्षेत्रका विभिन्न संस्थाले नेपाल ओलम्पिक कमिटी (एनओसी) लाई विधिसम्मत् र पारदर्शीरुपमा सञ्चालन गर्न माग गरेका छन् । प्रधानमन्त्री निवास, बालुवाटारमा आज संस्थाका प्रतिनिधिले ओलम्पिक कमिटीले नैतिक प्रशासनको मापदण्ड पालना गर्न, पारदर्शिता, समावेशिता र लोकतन्त्रलाई प्रबर्द्धन गर्ने अन्तर्राष्ट्रिय दिशानिर्देशसँग मिल्दोजुल्दो गराई नेपाली खेलकुदको भविष्य सुनिश्चित गर्न माग गरेका हुन् । उनीहरूले अध्यक्ष जीवनराम श्रेष्ठ नेतृत्वको ओलम्पिक कमिटीले आफूहरूलाई वर्षौदेखि मान्यता नदिएको र तेस्रो कार्यकालका लागि कमिटीको विधान संशोधनको प्रयास गरेकाले सरकारबाट आवश्यक निर्देशन भई त्यस्ता गतिविधि रोक्न आग्रह गरेका छन् । प्रधानमन्त्री ओलीले राष्ट्रिय र अन्तर्राष्ट्रिय मान्यता र विधिलाई ख्याल गर्दै खेल क्षेत्रका निकाय र संस्थाले आफूलाई पारदर्शी बनाउनुपर्नेमा जोड दिए। छलफलमा नेपाल इक्वेस्ट्रियन सङ्घका अध्यक्ष रवि राजकर्णिकार, नेपाल बेसबलका अध्यक्ष दीपक न्यौपाने, नेपाल स्केटिङ तथा स्केटबोर्डिङ सङ्घका अध्यक्ष अच्युत खनाल, नेपाल रुग्बी सङ्घका महासचिव गोविन्द घिमिरे, नेपाल क्लाइम्बिङ स्पोर्टस् सङ्घका अध्यक्ष रमेश पौडेल, अल्पाइन स्पोर्टस् फेडेरेसन नेपालका अध्यक्ष गोविन्दप्रसाद भट्टराई र नेपाल रोइङ सङ्घका महासचिव सम्पन्न श्रेष्ठलगायत सहभागी थिए।"
खेलका माध्यमबाट पनि खेल कूटनीतिको विकास र विस्तार गर्न सकिन्छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले खेल कूटनीतिको विकास र विस्तारका लागि आवश्यक सहयोग पुर्याउन नेपाल सरकारका खेल एवं साहसिक खेल क्षेत्रसँग सम्बद्ध मन्त्रालय, विभाग एवं पदाधिकारीहरूलाई आग्रह गरेका छन्। परराष्ट्र मन्त्रालयमा बुधबार आयोजित साहसिक खेलसम्बन्धी उच्चस्तरीय परामर्श बैठकमा उनले नेपालमा साहसिक खेलका माध्यमबाट पनि खेल कूटनीतिको विकास र विस्तारका प्रशस्त सम्भावना रहेकाले त्यसतर्फ लाग्न सम्बद्ध पदाधिकारी एवं निकायहरूलाई आग्रह गरिन्। अहिले खेलकूदको आकर्षण र महत्त्व विश्वव्यापीरूपमा बढ्दै गएकाले अन्य क्षेत्रहरूजस्तै खेलका माध्यमबाट पनि नेपालले आफ्ना कूटनीतिक प्रयास र पहलहरूलाई अगाडि बढाउनसक्ने उनको भनाइ थियो। 'नेपालका हिमाल, पहाड, नदी तथा खोलाहरू साहसिक पर्यटनका लागि संसारमै प्रख्यात छन्। त्यसैले हामीले विश्वका पर्यटकलाई यस क्षेत्रमा आकर्षित गरी साहसिक खेलका माध्यमबाट पनि खेल कूटनीतिको विकास र विस्तार गर्न सकिन्छ। त्यसका लागि नेपालको पर्यटन तथा खेलकुद मन्त्रालयले समन्वयात्मक रूपमा काम गर्नुपर्छ,' उनले भनिन्। गत अक्टोबरमा कतारको दोहामा आयोजना भएको एसिडी (एसियन कोअपरेसन डायलग)को तेस्रो सम्मेलनमा खेल कूटनीतिलाई प्रमुख विषयका रूपमा राखिएको र नेपालले पनि खेल कूटनीतिको प्रवर्द्धन गर्ने प्रतिबद्धता व्यक्त गरेकाले यसै विषयमा आवश्यक परामर्श एवं छलफल गर्न सम्बद्ध मन्त्रालय एवं निकायहरूसँग आज सो बैठक राखिएको थियो। मन्त्री राणाले नेपालामा माउन्टनेयरिङ, र्याफ्टिङ आदि क्षेत्रका साहसिक खेलमा विश्वकै पर्यटकको रुची बढ्दो देखिएको र यी क्षेत्रमा तालिम एवं कोर्षको व्यवस्था समेत रहेकाले यसका माध्यमबाट पर्यटक भित्र्याइ आर्थिक कूटनीतिका क्षेत्रमा ठूलो योगदान पुर्याउन सकिने बताइन्। उनले खेलकुदलाई सांस्कृतिक पहिचानको प्रवर्द्धन गर्ने माध्यमका रूपमा विकास गर्नुपर्ने धारणा राख्दै नेपालको भौगोलिक अवस्थिति र प्राकृतिक सम्पदाका कारण यहाँ रहेको साहसिक खेलको सम्भावनालाई विश्वमै उजागर गर्न आवश्यक रहेको बताइन्। 'हामीले अहिले आर्थिक कूटनीतिको प्रवर्द्धनमा जोड दिएका छौं। यसका लागि अलग्गै महाशाखा स्थापनाको योजनामा पनि छौं। त्यसैले आर्थिक कूटनीतिको प्रवर्द्धनका लागि पनि हाम्रो देशको साहसिक खेलको सम्भावनालाई अधिकतम उपयोगमा ल्याउन सम्बद्ध सबै क्षेत्रसँग आग्रह गर्दछौं,' उनले भनिन्। बैठकमा रक्षामन्त्री मानवीर राइले हाम्रो देशमा रहेको पर्यटन र साहसिक खेलको सम्भावनालाई कूटनीतिसँग जोडेर पर्यटन कूटनीतिको विकास गर्ने योजना बनाउन आग्रह गरेका थिए।"
भैंसेपाटी हनिट्रयाप प्रकरण : इन्सपेक्टर शाहीसहित ६ जनालाई मुद्दा चलाउन सिफारिस,"काठमाडौं : प्रहरी प्रभाग भैंसेपाटीकी प्रमुख इन्सपेक्टर विनुकुमारी शाहीसहित ६ जनालाई मुद्दा चलाउन सिफारिस गरिएको छ। नेपाल प्रहरीको केन्द्रीय अनुसन्धान ब्यूरो (सीआईबी)का प्रवक्ता होविन्द्र बोगटीले हनिट्रयाप प्रकरण मुद्दाको अनुसन्धान सकेर मंगलबार जिल्ला सरकारी वकिल कार्यालय ललितपुरमा प्रतिवेदन बुझाएको जानकारी दिए। युवतीलाई गलत प्रयोग गरेर विराटनगरका एक व्यापारीलाई फसाउने धम्की दिएर उनीबाट ३० लाख असुलेको आरोप इन्सपेक्टर शाहीमाथि छ। मुद्दा चलाउन सिफारिस गरिएका ६ जनामध्ये शाही र दर्शन पोखरेल फरार रहेका छन्। यसअघि नै पक्राउ परेका भैंसेपाटीकै सहायक हवल्दार महेन्द्र हमाल, सुनसरीको इटहरीका सुष्मा विक, ताज स्लाम र भीमादेवी थापाविरुद्ध पनि संगठित अपराध र आपराधिक लाभ कसुरमा मुद्दा चलाउन सीआईबीले सिफारिस गरेको हो। उक्त मुद्दामा संलग्न भनिएका तत्कालीन जिल्ला प्रहरी परिसरका एसपी कमल थापाको संलग्नता भेटिएको छैन। सीआईबी प्रबक्ता बोगटी भने, उक्त मुद्दाको अनुसन्धान गर्ने क्रममा एसपी थापाको संलग्नता पुष्टि भएको छैन। अनुसन्धानका क्रममा उहाँलाई ल्याएर बयान लिएर ठाडो कागज गरेका छौं। अहिलेसम्मको अनुसन्धानमा उहाँको संलग्नता खुलेको छैन। बयानका क्रममा एसपी थापाले भैसेंपाटी घटनामा आफ्नो संलग्नता अस्विकार गरेका छन्।' एसपी थापाले आरोपीहरुलाई पहिलेदेखि नै चिनेको हुनाले कहिलेकाँही व्यावसायिक फोन सम्पर्क हुने गरेको बताएका थिए। सीआईबीसँगको बयानमा एसपी थापाले व्यावसायिक चिनजान र फोन कन्ट्याकलाई अपराधसँग जोड्न नमिल्ने जिकिर गरे। वोगटी भने, एसपी थापा संलग्न हुने कुनै कागजात र आधार प्रमाण अहिलेसम्म सीआईबीले फेला पार्न सकेको छैन। घटना शंकास्पद देखिएपछि जिल्ला प्रहरी परिसर ललितपुरले अनुसन्धान शुरु गरेको थियो। अनुसन्धानका क्रममा जिल्ला प्रहरी परिसर ललितपुरमा कार्यरत एसपी कमल थापाको समेत संलग्नता देखिएको भन्दै सीआईबीले थप अनुसन्धान गरेको थियो।' अहिले प्रतिवादी बनाउन सिफारिस गरिएकामध्ये इन्सपेक्टर शाही र दर्शन पोखरेल छन्। प्रहरी प्रतिवेदन अनुसार सहायक हवलदार हमालले व्यवसायीबाट असुल गरिएको रकम बैंकमा जम्मा गर्न लगाएको आरोप छ। बोगटीका अनुसार यस घटनाको मुख्य योजनाकारमा अहिले प्रहरी हिरासतमा रहेकी सुस्मा विक र ताज स्लाम रहेका छन्। सुनसरीकै एक होटलमा वेटरको काम गर्दे आएकी सुस्मा त्यहाँ आउने एक व्यवसायीसँग नजिकिएकी थिइन्। उनीहरुको सम्बन्ध थाहा पाएका अन्य व्यक्तिले सुस्मालाई प्रयोग गरेर यो घटना घटाएको प्रहरीको निष्कर्ष छ। घटना के भएको थियो ? इन्सपेक्टर शाहीले विराटनगरका ति व्यापारीलाई बलात्कार मुद्दामा फसाइदिने भन्दै ३० लाख रुपैयाँ लिएको आरोप लागेको हो। बलात्कारको उजुरी दिने युवतीसँग मिलेमतोमा इन्सपेक्टर शाहीले आर्थिक हिनामिना गरेको अनुमान छ। व्यापारीलाई शान्ति सुरक्षा सम्बन्धी कसुरमा पक्राउ गरी बलात्कार मुद्दामा फसाउने धम्की दिएर पैसा असुल गरिएको थियो। बलात्कार मुद्दामा फस्ने डरले व्यापारीले ति युवतीको साथीको नाममा २० लाख नगद जम्मा गरेको र १० लाखको चेक दिएको बुझिएको छ। युवतीले सुरुमा ६० लाखको माग गरेकी थिइन्। व्यापारीको गाडीसमेत प्रहरी प्रभागमा तानेर छाड्ने बेलामा थप डेढ लाख रुपैयाँ लिएको आरोप छ। गत असोज ७ गते विराटनगरका व्यापारीलाई पक्राउ गरी प्रहरी कार्यालय भित्रनै आर्थिक बार्गेनिङ गरेको उजुरी परेको छ। व्यापारीले रकम बुझाएपछि उनलाई छाडिएको थियो। प्रहरीका अनुसार ति व्यापारी र युवतीबीच सुनसरीमै चिनजान भएको थियो। युवतीले आफुलाई भेट्न भन्दै व्यापारीलाई भैसेपाटीमा बोलाएकी थिइन्। युवती भेट्न आएका व्यापारीलाई प्रहरीले पक्राउ गरेर प्रहरी प्रभाग भैसेपाटीमा पुर्याएको थियो। प्रहरी जवान कुटेर विवादमा तानिएकी थिइन् इन्सपेक्टर शाही गत माघमा पूर्वप्रहरी जवान राजेन्द्र नाथले कन्चनपुरकी तत्कालीन इन्सपेक्टर शाहीबाट यातना पाएर जागिर छाड्न बाध्य भएको बताएका थिए। पुर्वप्रहरी राजेन्द्र नाथले एक महिना बिदा थप गर्न इन्सपेक्टर शाहीसँग जाँदा उनले कुटपिट गरेर पक्राउ गरी ३ दिन थुनेको बताएका थिए। पक्राउ पुर्जी नभइ हिरासतमा राखेर यातना दिएको विषयमा समाचार बाहिरिएको थियो। समाचार लेख्ने २ जना पत्रकारलाई समेत शाहीले पक्राउ गरेर थुनाएकी थिइन्।"
नेपालगन्ज भन्सारको राजश्व असुली घट्दै,"नेपालगन्ज : नेपालगन्ज भन्सार कार्यालयले २०७७ सालको साउन र भदौ दुई महिनामा मात्र चिनी आयातबाट झन्डै एक अर्ब रुपैयाँ राजस्व संकलन गरेको थियो । तीन करोड ३४ लाख ८७ हजार तीन सय दुई किलो चिनी आयात गरिँदा ९५ करोड १५ लाख ५१ हजार १४३ रुपैयाँ राजस्व असुली भएको छ । जबकी २०७६ सालको साउन र भदौ महिनामा ३४ हजार ७० किलो मात्र चिनी आयात हुँदा १० लाख ९० हजार ७ सय एक रुपैयाँ राजस्व संकलन भएको थियो । नेपालगन्ज भन्सार कार्यालयको डेढ दशकको तथ्याङ्क विश्लेषण गर्दा दुई महिनाको अवधिमा चिनीबाट मात्र यति धेरै राजस्व संकलन भएको यो पहिलो र अन्तिम रेकर्ड हो । कोरोना महामारीका कारण सीमा नाका बन्द थियो । आवतजावत बन्द थियो तर, सुरक्षाका मापदण्ड पालना गरेर भन्सारले अत्यावश्यक वस्तुको आयात निर्यात गर्न दिएको थियो । आर्थिक वर्ष २०८००८१ मा नेपालगन्ज भन्सार कार्यालयले २८ अर्ब ६६ करोड रुपैयाँ राजस्व संकलनको लक्ष्य लिएकोमा १८ अर्ब १५ करोड रुपैयाँ मात्रै राजस्व असुली भयो । कार्यालयले लक्ष्यको ६३ दशमलव ३४ प्रतिशत मात्र राजस्व असुली गरेको थियो । जुन अघिल्लो आवभन्दा गत आवमा करिब चार करोड रुपैयाँ कम राजस्व संकलन भएको हो । विगतमा राजस्व छलेर चिनी आउने गरेको थियो । सीमा नाका बन्द भएपछि चिनी भन्सार तिरेर आयात गरिएकाले राजस्व वृद्धि भएको प्रष्टै हुन्छ । नेपाल सरकारले अहिले चिनी आयातमा कोटा प्रणाली लागू गरेको छ । वैधानिक बाटोबाट चिनी आयात नभए पनि बाँकेको खुला नाकाबाट दैनिक सयौं क्वीन्टल चिनी अवैध बाटोबाट आयात भइरहेको छ । यसको राजस्व राज्यले पाउन सकेको छैन । आर्थिक वर्ष २०८००८१ मा नेपालगन्ज भन्सार कार्यालयले २८ अर्ब ६६ करोड रुपैयाँ राजस्व संकलनको लक्ष्य लिएकोमा १८ अर्ब १५ करोड रुपैयाँ मात्रै राजस्व असुली भयो । कार्यालयले लक्ष्यको ६३ दशमलव ३४ प्रतिशत मात्र राजस्व असुली गरेको थियो । जुन अघिल्लो आवभन्दा गत आवमा करिब चार करोड रुपैयाँ कम राजस्व संकलन भएको हो । आर्थिक वर्ष २०७९८० मा भन्सार लक्ष्य २९ अर्ब ३२ करोड रुपैयाँ रहेकामा १८ अर्ब १९ करोड ६९ लाख ७५ हजार रुपैयाँ राजस्व संकलन भएको थियो । सरकारले चिनी आयातमा रोक लगाएपछि राजस्व घट्दै गएको छ । जबकी आर्थिक वर्ष २०७९८० मा चिनी आयातबाट मात्रै करिब ९० करोड रुपैयाँ राजस्व असुली भएको थियो । अहिले चिनी आयातबाट राजस्व असुली शून्य जस्तो अवस्थामा पुगेको छ । नेपालगन्ज उद्योग वाणिज्य संघका अध्यक्ष टंकबहादुर धामी आइसीपी उद्योगी व्यवसायीका लागि छिटो छरितो सेवा दिने नभएर विगत भन्दा बढी खर्चिलो र झन्झटिलो भएको दाबी गर्छन् । नेपालगन्ज भन्सार कार्यालयले २०६९ सालदेखि ०७६ सालसम्म ८ वर्षमा राजस्व संकलन उल्लेख्य छ । यो अवधिमा लक्ष्य अनुसार सबैभन्दा बढी राजस्व संकलन २०७३०७४ मा १३८४६ प्रतिशत र सबैभन्दा कम २०७५०७६ मा १०००२ प्रतिशत राजस्व संकलन भएको छ । जबकी आव २०६९०७० मा १२०२३ प्रतिशत, २०७००७१ मा १०५२४ प्रतिशत, २०७१०७२ मा १०७०६ प्रतिशत, २०७२०७३ मा ११३४४ प्रतिशत र २०७४०७५ मा १२२६६ प्रतिशत संकलन भएको छ । २०७६०७७ मा राजस्व संकलन एक्कासी तल झरेर ७६२४ प्रतिशतमा पुगेको थियो । त्यसपछिका २०७७०७८ मा ११९३६ प्रतिशत बाहेक पछिल्ला वर्षहरुमा राजस्व संकलन निकै कम छ । घट्दो क्रममा छ । लक्ष्यको आधाको हाराहारीमा छ । भन्सारको लक्ष्य बर्सेनि घट्दै भन्सार विभागले आव २०७९०८० मा २९ अर्ब ३२ करोडको राजस्व असुलीको लक्ष्य लिएकोमा १८ अर्ब १९ करोड मात्र असुली भएपछि आव २०८००८१ मा सवा एक अर्ब अर्थात एक अर्ब ११ करोड कम लक्ष्य तोकेको थियो । जसमा १८ अर्ब १५ करोड मात्र राजस्व असुली भयो । अर्थात लक्ष्यको ६३३५ प्रतिशत मात्र प्रगति भयो । लक्ष्यभन्दा १० अर्ब राजस्व कम संकलन भएको छ । पछिल्ला आर्थिक वर्षमा अघिल्ला वर्षसँग तुलना गर्दा हरेक महिना राजस्व संकलन घट्दै क्रममा छ । राजस्वको लक्ष्य पनि घटाइएको छ । चालु आवमा २७ अर्ब १८ करोडको लक्ष्य राखिएको छ । जुन अघिल्लो आवभन्दा झन्डै डेढ अर्ब अर्थात् एक अर्ब ४८ करोड कम लक्ष्य राखिएको छ । बितेका तीन महिनामा संकलन भएको राजस्वका आधारमा चालु आव २०८१०८२ मा पनि लक्ष्य पूरा हुने छाँट छैन । चालु आवको साउनमा लक्ष्यको ७३६७ प्रतिशत, भदौमा ६६६२ प्रतिशत र असोजमा ६६९१ प्रतिशत मात्र प्रगति भएको छ । चार्डवाडको बेलामा पनि भन्सारले लक्ष्य अनुसार राजस्व संकलन गर्न सकिरहेको छैन । भन्सार कार्यालयका सूचना अधिकारी पूर्णप्रसाद लम्साल चालु आवमा लक्ष्यको ७० प्रतिशत प्रगति भएको दाबी गर्छन् । नेपालगन्ज भन्सार कार्यालयका प्रमुख भन्सार अधिकृत जनार्दन पौडेल त बस्तुको आयात नै घटेकाले राजस्व घट्दो क्रममा रहेको जिकिर गर्छन् । उनी चोरी पैठारी भन्सार एक्लैको बलबुताले सम्भव नहुने भएकाले यसलाई साझा रुपमा नियन्त्रण गर्नुपर्ने बताउँछन् । तस्करीको मुख्य समस्या भनेकै लामो क्षेत्रफल खुला सीमा हुनु हो । जबकी बाँकेमा भारतसँग जोडिएको क्षेत्र ६५ किलोमिटर खुला सीमा क्षेत्र रहेको छ । जहाँ सशस्त्र प्रहरी बलका २ वटा गुल्म, एउटा फरवार्ड बेस र ८ वटा वीओपीसहित ११ वटा मात्र युनिट मात्र छन् । औसत रुपमा ६ किलोमिटरको दुरीमा सशस्त्र प्रहरीको सुरक्षा पोष्ट छ । यद्यपि सबै ठाउँमा ६ किलोेमिटर नहुन सक्छ । कतै नदी, कतै खोला त कतै जंगल भएकाले सबै ठाउँमा एकनासको दुरी छैन । यो सुरक्षा पोष्ट नै पर्याप्त होइन । जबकी भारती सीमा सरक्षा बल एसएसबीको हरेक तीन तीन किलोमिटरको दुरीमा सुरक्षा पोष्ट रहेका छन् । उनीहरुले कडाइका साथ चेकजाँच गरिरहेका हुन्छन् । २०७६०७७ मा राजस्व संकलन एक्कासी तल झरेर ७६२४ प्रतिशतमा पुगेको थियो । त्यसपछिका २०७७०७८ मा ११९३६ प्रतिशत बाहेक पछिल्ला वर्षहरुमा राजस्व संकलन निकै कम छ । घट्दो क्रममा छ । लक्ष्यको आधाको हाराहारीमा छ । सुरक्षा अधिकारीहरु सीमामा अझै पर्याप्त जनशक्ति नभएको बताउँछन् । हरेक तीन तीन किलोमिटरको दुरीमा भारतीय पोष्ट भन्दा डेढ किलोमिटरको दुरीमा सशस्त्र प्रहरीको वीओपी स्थापना गर्न सक्ने हो भने दुबै देशको गरी डेढ डेढ किलोमिटरको दुरीमा सुरक्षा पोष्ट हुनसक्थ्यो । यस विषयमा सरकारको ध्यान पुग्नुपर्छ । सरकारले बाँकेमा विगतमा स्थापना गरिएका ७ वटा छोटी भन्सार सञ्चालन हुनसक्ने हो भने राजस्व अहिले भइरहेको भन्दा दोब्बर संकलन हुनसक्ने उद्योगी व्यवसायीहरु दाबी गर्छन् । भन्सार प्रमुख पौडेल भने छोटी भन्सार नै सञ्चालन गर्ने तहमा तस्करी नभएको जिकिर गर्छन् । उनको बुझाइमा विगतका छोटी भन्सारबाट साना साना पोकामा मात्र सामान आयात भइरहेको छ । तस्करीको काम सशस्त्र प्रहरी बलका सुरक्षाकर्मीबाटै नियन्त्रण भइरहेको छ । जमुनाहा नाका भन्दा बाहेकका नाकामा भन्सार नै हुने अवस्था छैन,प्रमुख पौडेल भन्छन्,ठूलो मात्रामा आयात भएको देखिँदैन । पोका पोकीबाट मात्र कति राजस्व आउँछ ? आइसीपी बनेपछि घट्यो राजस्व बाँकेको नेपालगन्जमा एकीकृत भन्सार जाँचचौकी (आइसीपी) सञ्चालनमा आएको छ । बहुप्रतिक्षित यो आइसीपी सञ्चालनमा आए राजस्व बढ्ने आशा गरिएको थियो । उद्योगी व्यवसायी पनि आइसीपी सञ्चालनबाट निकै राहात पुग्ने बताइरहेका थिए । आइसीपीको कार्यशैलीले उद्योगी व्यवसायीलाई निराश बनाएको छ भने राजस्व संकलनमा पनि प्रगति हुन सकेको छैन । नेपालगन्ज उद्योग वाणिज्य संघका अध्यक्ष टंकबहादुर धामी आइसीपी उद्योगी व्यवसायीका लागि छिटो छरितो सेवा दिने नभएर विगत भन्दा बढी खर्चिलो र झन्झटिलो भएको दाबी गर्छन् । उद्योगी व्यवसायीले भोगेका समस्याबारे हामीले सरोकारवाला निकायलाई जानकारी गराइसकेका छौं । पार्किङ शुल्क र नेपाल भारत दोहोरो तौल अनावश्यक भार थपिरहेको छ । हामीले सुधारको अपेक्षा गरेका छौं,उनले भने, भारतमा जस्तै नेपालको आइसीपी स्क्यानर राखेर सुविधा सम्पन्न गराउन हामीले सरकारलाई ध्यानाकर्षण गरेका छौं । सरकारले गम्भीर भएर काम गर्नुपर्छ । आइसीपी ०८१ वैशाखदेखि सञ्चालमा आएको थियो । गत आवका साउन, भदौ र असोज महिनाको राजस्व संकलनको अवस्था विश्लेषण गर्दा हरेक महिना राजस्व संकलन गिर्दो छ । आइसीपीको झन्झटिलो प्रक्रिया र खर्चिलो भएका कारण उद्योगी व्यवसायीले कृष्णनगर र भैरहवा नाका रोज्न थालेका छन् । नेपालगन्ज भन्सार कार्यालय २०१३ सालमा स्थापना भएको थियो । यो देशका लागि धेरै राजस्व संकलन गर्ने भन्सार कार्यालयमध्ये एक हो । नेपालगन्ज भन्सार कार्यालय अन्तरगत नरैनापुर गाउँपालिकाको सुइया बघौडा कटकुइँया,नरैनापुर र भगवानपुर,डुडुवा गाउँपालिकाको खडैचा होलिया र हिरमिनिया,जानकी गाउँपालिकाको साईगाउँ र उढरापुर कोलिपा पश्चिम साईगाउँमा गरी ७ वटा छोटी भन्सार कार्यालय थिए । सशस्त्र द्वन्द्वको बाहानामा बन्द गरिएका छोटी भन्सार कार्यालय पुनस्र्थापना हुन सकेका छैनन् । ती छोटी भन्सार नेपालगन्ज भन्सार कार्यालयदेखि कम्तीमा ३ किलोमिटर साईगाउँदेखि बढीमा ६० किलोमिटर कटकुइयामा राखिएको थियो ।"
स्थानीय तह उपनिर्वाचन : सर्केगाड गाउँपालिकाको उपाध्यक्षका लागि ६ जना प्रतिष्पर्धामा,"हुम्ला : मंसिर १६ गते हुन गइरहेको स्थानीय तह उपनिर्वाचनमा सर्केगाड गाउँपालिकाको उपाध्यक्ष पदका लागि ६ जनाको उम्मेदारी परेको छ। मुख्य निर्वाचन कार्यालय सर्केगाड हुम्लाले उम्मेदारको अन्तिम नामावली प्रकाशन गरेको हो। उपाध्यक्ष चन्द्रसिंह कार्कीको गाडी दुर्घटनामा परी निधन भएको थियो। उनी नेकपा माओवादी केन्द्रको तर्फबाट उपाध्यक्ष निर्वाचित भएका थिए। नेपाली कांग्रेसको तर्फबाट सविता बुढा,नेकपा एमालेको तर्फबाट जाना शाही,नेपाल कम्युनिस्ट पार्टी माओवादी केन्द्रबाट देवकी तिमिल्सेना, राष्टिय प्रजातन्त्र पाटीबाट संगिता शाही र राष्टिय स्वतन्त्र पाटीको तर्फबाट बाँचा बुढा र नेपाली कांग्रेसबाट स्वतन्त्र उम्मेदार नरेश शाहीको उम्मेदवारी रहेको मुख्य निर्वाचन अधिकृत शम्भु प्रसाद बरालले जानकारी दिए ।"
"हामी मेहनतका साथ काम गरिरहेका छौं, परिणाम आउन समय लाग्छ : गृहमन्त्री","जनताको विश्वास र भरोसा जगाउन पनि स्थानीय सरकारको सबैभन्दा भुमिका महत्वपूर्ण रहेको उनले बताए। महेन्द्रनगर : गृहमन्त्री रमेश लेखकले विकासमा राजनीति गर्न नहुने बताएका छन्। बुधबार कञ्चनपुरको कृष्णपुर नगरपालिकाले आयोजना गरेको कार्यक्रममा बोल्दै गृहमन्त्री लेखकले चुनावमा पार्टीको झण्डा लिएर उठेपनि विकासमा राजनीति गर्न नहुने धारणा राखेका हुन्। चुनाव लड्दा हामी आआफ्नो पार्टीको झण्डा लिएर जान्छौँ। उनले भने, चुनाव जितिसकेपछि विकासको मुद्दामा सबै मिलेर अगाडि बढ्नुपर्छ। उनले लोकतन्त्रको विकल्प अरु कुनै व्यवस्था हुन नसक्ने बताए। लोकतन्त्रमा जनताका अधिकारहरुको सुरक्षा गर्ने,स्वतन्त्रता प्रदान गर्ने जनताको व्यवस्था हो। उनले भने,त्यसैले अहिलेको शासन व्यवस्थालाई हामीले सुदृढ गर्दै लग्नुपर्छ यसैमा जनताको विश्वास र भरोसा जगाउनुपर्छ, त्यसका लागि पनि स्थानीय सरकारको सबैभन्दा भुमिका महत्वपूर्ण छ। उनले स्थानीय सरकारले सहजढंगले जनतालाई सेवा प्रदान गर्नुपर्ने बताए। गृहमन्त्री लेखकले भने,सेवा प्रदान गर्दा जनतालाई सबैभन्दा माथि राखेर सेवा प्रदान गर्नुहोस्। उनले देशमा विधिको शासन कायम गर्न र विधिको शासन कायम गर्न सरकार पूर्ण रुपले लागि परेको बताए। एमाले र कांग्रेस मिलेर सरकार बनेको छ। उनले भने,यो सरकार देशमा स्थिरताका र सुशासन कायम राख्नका लागि बनेको हो। उनले जनजिविकाको सवाल र मुलुकमा आर्थिक उन्नति गर्ने सवालमा सरकार क्रियाशिल भएर लागेको बताए। एकै महिनामा परिणाम आउँदैन सरकारले गरेका कामको परिणाम आउन समय लाग्छ। उनले भने,हामी अत्यन्तै मेहनतका साथ काम गरिराखेका छौँ।"
एमालेले शुक्रबार दरबारमार्गमा जागरण सभा गर्ने,"काठमाडौं : नेकपा एमालेले मंसिर ७ गते गर्ने जागरण सभाको स्थान परिवर्तन भएको छ। राजनीतिक अस्थिरता र अराजकताका विरुद्ध गर्ने भनिएको जागरणसभा भृकुटीमण्डपबाट दरबारमार्गमा सारिएको जागरण सभा संयोजन समितिका संयोजक एवम् बागमती प्रदेश कमिटी इन्चार्ज डा राजन भट्टराईले जानकारी दिए। नेकपा (एमाले)द्वारा उपत्यकाका काठमाडौं, ललितपुर र भक्तपुर तीन जिल्ला कमिटीको आयोजनामा शुक्रबार राजधानीमा आयोजना हुँदैछ। जागरण सभा अघि हुने प्याली पूर्वनिर्धारित समयमै भद्रकालीबाट सुरु भई सुन्धारा, बीर अस्पताल, रत्नपार्क, घण्टाघर हुँदै दरबारमार्गमा पुगेर सभामा परिणत हुने भट्टराईले बताए। नेकपा (एमाले)द्वारा उपत्यकाका काठमाडौं, ललितपुर र भक्तपुर तीन जिल्ला कमिटीको आयोजनामा यही मङ्सिर ७ गते राजधानीमा आयोजना गर्न लागिएको जागरण सभाको पूर्वनिर्धारित सभास्थलमा परिवर्तन गरिएको छ । भृकुटीमण्डपमा गर्ने भनिएको जागरण सभा दरबारमार्गमा आयोजना हुने भएको छ । विज्ञप्तिमा भनिएको छ,जागरण सभा अघि हुने प्याली पूर्वनिर्धारित समयमै भद्रकालीबाट सुरु भई सुन्धारा, बीर अस्पताल, रत्नपार्क, घण्टाघर हुँदै दरबारमार्गमा पुगेर सभामा परिणत हुने भएकाले सोहीबमोजिम ट्राफिक व्यवस्था मिलाउन र जागरण याली तथा सभामा सहभागी हुन सबैमा अनुरोध गरिन्छ । आगामी मंसिर १६ गते हुने स्थानीय तहको उपनिर्वाचनमा पार्टीको पक्षमा जनमत तयार गर्ने उद्देश्यसमेत राखेर कार्यक्रम आयोजना गर्न लागिएको उनले बताए। यस अगाडि पत्रकार सम्मेलनमा पार्टी महासचिव शंकर पोखरेलले जनतालाई आशावादी बनाएर समाजमा देखिएको अराजकता चिर्न आवश्यक रहेको स्पष्ट पारेका थिए। जनता प्रमुख दलप्रति नै विश्वास र भरोसा गर्छन् र उनीहरूबाट नै सुधारको अपेक्षा गर्छन् भन्ने सन्देश दिन जरुरी छ, त्यो हिसाबले जागरण सभा गर्दैछौं, उनले भने ।एमालेले विधिको शासन र कानुनी राज्यका पक्षमा जनमत निर्माण गर्न यो जागरण सभा गर्न लागेको बताएको छ ।"
कैलाली समन्वय समितिको प्रमुखमा भुल निर्विरोध,"धनगढी : जिल्ला समन्वय समिति कैलालीको प्रमुखमा कांग्रेसकी टीकाकुमारी चौधरी भुल निर्विरोध निर्वाचित भएकी छन् । बुधबार नागरिक उन्मुक्ति पार्टीकी रुपमती डंगौरा थारुले उमेदवारी फिर्ता लिएपछि भूल समन्वय प्रमुखमा निर्विरोध निर्वाचित भएको निर्वाचन कार्यालय कैलालीले जनाएको छ । जिल्ला समन्वय समितिको निर्वाचनमा स्थानीय तहका प्रमुख र उपप्रमुखले मतदान गर्न पाउने प्रावधान छ । कैलालीमा १३ स्थानीय तहका २६ मतदाताले समन्वय प्रमुखमा मतदान गर्न पाउँछन् । टीकापुर नगरपालिकालका उपप्रमुख निलम्बनमा परेकाले अहिले समन्वय समितिको मतभार २५ हो । कांग्रेसकी उम्मेदवार भुललाई नेकपा एमालेले समर्थन गरेपछि भुलको जित्ने निश्चित थियो । कांग्रेससँग ८ र एमालेका ५ गरी १३ मतभार भुलको पक्षमा थियो । नाउपासँग ७ मतभार रहेकोमा माओवादीसँग ३,समाजवादी १ र स्वतन्त्र १ मतभार रहेको थियो । कांग्रेस एमाले बाहेकका सबै मत नाउपाले पाएपनि जित्ने सम्भावना नरहेकाले रुपमतीले उम्मेदवारी फिर्ता लिएकी हुन् । प्रदेश निर्वाचन कार्यालय, कैलालीका निमित्त प्रमुख प्रेम भट्टले नाउपाकी उमेदवार रुपमती डँगौरा थारुले उमेदवारी फिर्ता लिएकाले काँग्रेसकी भुल निर्विरोध निर्वाचित भएको बताए । तर भुललाई निर्वाचित भएको प्रमाणपत्र भने मंसिर १६गते मात्रै दिइनेछ । नेपाली कांग्रेसबाट जिल्ला समन्वय समिति कैलालीको प्रमुखमा विजयी भएका पदमबहादुर कलेलको २०७९ पुस २३ गते निधन भएपछि सो पदमा उपनिर्वाचन हुन लागेको हो । यसअघि ओखलढुंगा जिससमा पनि कांग्रेसको एकल उम्मेदवार परेपछि निर्विरोध निर्वाचित भएका थिए। सत्तारुढ दल नेकपा एमालेले कांग्रेसका उम्मेदवारलाई समर्थन गरेको थियो। योसँगै उपनिर्वाचनका लागि रिक्त दुवै स्थानमा कांग्रेसका उम्मेदवार निर्विरोध निर्वाचित भएका हुन्।दुवै स्थानमा कांग्रेसका जनप्रतिनिधिको निधन भएपछि उपनिर्वाचान तोकिएको थियो।"
बीवाईडीद्वारा ३०औं वार्षिकोत्सवको अवसरमा १ करोड()उत्पादन,"विश्वकै प्रमुख नयाँ उर्जा सवारीसाधन () र पावर ब्याट्री निर्माता बीवाईडीले आफ्नो ३०औं वार्षिकोत्सवको अवसरमा १ करोड()गाडी सियाओमो उत्पादन केन्द्रको शेन्जेनशानवेई विशेष क्षेत्रमा उत्पादन गरी ऐतिहासिक उपलब्धि हासिल गरेको छ। यो उपलब्धिले दिगो यातायातप्रतिको बीवाईडीको दृढ प्रतिबद्धता र अटोमोबाइल उद्योगमा विश्वव्यापी लिडरको रूपमा अझ बलियो बनाएको छ। कार्यक्रममा बीवाईडीका सभापति एवम् अध्यक्ष श्री वाङ चुआनफुले प्रमुख मन्तव्य दिंदै कम्पनीले तय गरेको यात्रा सम्झिए। उनले २० जना कर्मचारीसहित सानो स्टार्टअपबाट सुरू भइ आज विश्वभर लगभग १० लाख कर्मचारी भएका बहुराष्ट्रिय कम्पनीमा परिवर्तन भएको उल्लेख गरे। वाङले प्राविधिक इनोभेसनप्रतिको प्रतिबद्धता र यातायातको भविष्यलाई रूपान्तरण गर्न बीवाईडीको महत्त्वपूर्ण भूमिका रहेको जनाएको छ। १ करोड नयाँ उर्जा सवारीसाधन () उत्पादनको उपलब्धि बीवाईडीको दिगो विकासप्रतिको दृढ प्रतिबद्धताको प्रमाण हो। यस उपलब्धिलाई हासिल गर्ने बीवाईडी विश्वकै पहिलो अटोमोबाइल कम्पनी बनेको छ। कम्पनीले पहिलो ५० लाख()उत्पादन गर्न १५ वर्ष लगाएको, तर त्यसपछिको अर्को ५० लाख उत्पादन मात्र १५ महिनामै गरी नयाँ उर्जा सवारीसाधन () र प्राविधिक प्रगतिमा केन्द्रित रणनीतिक सफलताको उदाहरण उल्लेखनीय रूपमा प्रस्तुत गरेको छ। १ करोड गाडी, डेन्जा जेठनाईन्, गेम साइन्सका संस्थापक एवम्सीइओ तथा चर्चित खेल ब्ल्याक मिथः वुकोंग का स्रष्टा श्री फेङ जीलाई प्रदान गरियो। वाङले बीवाईडीको सफलता साहसी दृष्टिकोण, निरन्तर कार्यान्वयन, र अटल धैर्यतामा आधारित भएको बताए। उनले कम्पनीको उपलब्धिको श्रेय यसको बलियो प्राविधिक क्षमता र गहिरो रूपमा गडेको इन्जिनियरिङ कल्चर रहेको टिप्पणी दिए। उनले भने, 'बीवाईडीका इन्जिनियरहरूको आत्मा नै हाम्रो कम्पनीको आत्मा हो।' बीवाईडीको संस्कृतिका बारेमा गहिरो जानकारी दिनका लागि, प्रसिद्ध चिनियाँ वित्तीय पत्रकार र लेखक, किन्सुओले १०० जना मध्यस्तरका र उच्च स्तरका कार्यकारीहरू र कर्मचारीहरू सँग अन्तर्वार्ता गरेका छन्। यी जानकारीहरू 'द सोल अफ इन्जिनियरस' नामक पुस्तकमा संकलित छ। भविष्यतर्फ हेर्दै वाङले बीवाईडीको रणनीतिक रोडम्याप प्रस्तुत गरे। बीवाईडीका आधारभूत मार्गनिर्देशको परिचय दिए। यो एक विस्तृत दस्तावेजले कम्पनीको आधारभूत सिद्धान्त, ऐतिहासिक अनुभव र भविष्यमुखी रणनीतिहरू समेट्छ। यस संरचनाले भविष्यमा बीवाईडीको निरन्तर वृद्धि र इनोभेसनलाई मार्गदर्शन गर्नेछ।"
इजरायलप्यालेस्टाइन युद्धमा तटस्थ नबस्न प्रधानमन्त्रीलाई विपक्षी दलको ध्यानाकर्षण,"काठमाडौं : प्रधानमन्त्री केपी शर्मा ओलीसमक्ष प्यालेस्टाइनमाथि इजरायलले गरिरहेको हमलाविरुद्ध प्रस्तुत हुनुपर्ने माग गर्दै विभिन्न राजनीतिक दलले आज ध्यानाकर्षण बुझाएका छन्। नेकपा (माओवादी केन्द्र) का वरिष्ठ उपाध्यक्ष एवं पूर्व उपप्रधानमन्त्री नारायणकाजी श्रेष्ठसहित विभिन्न दल र नागरिक संस्थाका प्रतिनिधिले आज बालुवाटारमा प्रधानमन्त्री ओलीलाई भेटेर इजरायलले प्यालेस्टाइन र लेबनानमाथि लगातार र बलपूर्वक हमला गरेकाले त्यसको विपक्षमा नेपाल सरकार अन्तर्राष्ट्रिय मञ्चमा प्रस्तुत हुन आग्रह गरेका हुन्। ज्ञापनपत्रमा नेपालको तटस्थ परराष्ट्र नीतिको मान्यतामा परिवर्तन गर्न र अन्यायमा परेकाको पक्षमा स्पष्टरुपमा संयुक्त राष्ट्रसङ्घजस्ता मञ्चमा मत जाहेर माग गरिएको छ। ज्ञापनपत्रमा हमासको नियन्त्रणमा रहेका नेपाली विपिन जोशी र इजरायलमा रहेका हजारौँ नेपाली युवाहरुको जीवन रक्षाका लागि युद्धकालभरी नेपाल ल्याउने कार्य गर्न पनि माग गरिएको छ। प्रधानमन्त्री ओलीले नेपाल विश्व शान्ति, मानव अधिकार र अन्यायका पक्षमा रहने स्पष्ट गर्दै तटस्थता भनेको बलियाले कुटिरहने र कमजोरले सही रहने भन्ने नभएको बताउँदै ध्यानाकर्षणमा उठाइएका विषयको विपरीत सरकार नजाने स्पष्ट गरे। हामी विश्व शान्तिका पक्षमा छौँ। कुनै शक्तिविरुद्ध आफै लड्न जाँदैनौँ। कुनै पनि सैन्य गठबन्धनमा रहँदैनौँ तर अन्याय सहेर बस्दैनौँ।, प्रधानमन्त्री ओलीले भने, हामी विश्वमा निरीह शान्ति होइन, न्यायपूर्ण शान्ति र मानवअधिकारको रक्षामा हुनेछौँ। भेटमा माओवादी केन्द्रका महासचिव देवप्रसाद गुरुङ, राष्ट्रिय जनमोर्चाका नेत्री दुर्गा पौडेल, नेकपा (एकीकृत समाजवादी) का सचिव शेरबहादुर कुँवर, क्रान्तिकारी कम्युनिष्ट पार्टीका वरिष्ठ नेता सिपी गजुरेल, जनता समाजवादी पार्टी नेपालका विदेश विभाग प्रमुख अर्जुन थापालगायत सहभागी थिए।"
रकम फिर्ताको माग गर्दै सहकारी पीडित आन्दोलित,"काठमाडौं : सहकारीमा बचत गरेको रकम फिर्ताको माग गर्दै सहकारी पीडितहरूले काठमाडौंमा प्रदर्शन गरेका छन् । सहकारी बचतकर्ताको रकम लुटिएको भन्दै उनीहरूले बुधबार काठमाडौंको माइतीघरमा विरोध प्रदर्शन गरेका हुन् । उनीहरले सरकारले आफूहरूसँग यसअघि गरेको सहमति कार्यान्वयन गर्न समेत माग गरेका छन् । सहकारी पीडितहरूको निर्णायक आन्दोलन भन्दै आयोजना गरेको प्रदर्शनका सहभागीहरूले पीडितहरूको बचत फिर्ता सुनिश्चित गर, सहकारीको हालको ऐन खारेज गर, सहकारी समस्या छिटो समाधान गर लगायतका प्लेकाड प्रदर्शन गरेका थिए । प्रदर्शनका क्रममा सहकारी बचतकर्ता संरक्षण राष्ट्रिय अभियानका अध्यक्ष कुशलभ केसीले सहकारी पीडितको समस्या समाधान गर्न राजनीतिक दलका नेता लगायत सबै गम्भीर हुनुपर्ने बताए। माइतीघरमा प्रदर्शन गरेपनि सहकारी पीडितहरू प्रदर्शन गर्दै नयाँ बानेश्वरतर्फ अघि बढेका थिए । सो क्रममा प्रहरीले रोक्न खोज्दा प्रदर्शनकारी र प्रहरीबीच झडप समेत भएको छ ।"
नगदसहित क्रिकेट खेलाडी सम्मानित,"स्याङ्जा : आईसीसी महिला यू १९ विश्वकपका लागि छनौट पुतलीबजार नगरपालिकाका ३ महिला क्रिकेट खेलाडीलाई सम्मान गरिएको छ। खेलाडीहरूलाई खुमा अर्याल फाउण्डेशनले दोसल्ला, सम्मानपत्र र नगदले सम्मान गरेको हो। फाउण्डेशनको छैटौं स्थापना दिवसको अवसर पारेर भीरकोट नगरपालिका ७ बलमाटामा बुधबार आयोजित स्वास्थ्य शिविरसहित खेलाडी सम्मान कार्यक्रममा यू १९ महिला राष्ट्रिय क्रिकेट समूहमा प्रतिनिधित्व गर्न सफल ३ जना खेलाडीलाई सम्मान गरिएको हो। प्रतिनिधिसभा सांसद राजु थापा, फाउण्डेशनका संरक्षक खुमा अर्याल, डा लुना अर्याल र अध्यक्ष लेखनाथ शर्माले तीनै जना खेलाडीलाई जनही एकएक लाख नगदसहित दोसल्ला र सम्मानपत्रले सम्मान गरेका हुन्। सम्मान गर्दै सांसद थापाले खेलका माध्यमबाट स्याङ्जालाई विश्वभर चिनाउन सफल महिला क्रिकेट खेलाडीलाई बधाई दिँदै उनीहरूलाई हौसला र उर्जा बढाउनुपर्नेमा जोड दिए। खेलाडीहरु जिल्लाका मात्र नभई राष्ट्रका गहना भएको सांसद थापाको भनाइ छ। शिक्षा, स्वास्थ्य, खेलकुद र दैवी प्रकोप लगायतका क्षेत्रमा सहयोग गर्दै आएको फाण्डेशनले पुतलीबजार नगरपालिका १ का ज्योत्सिना मरासिनी, १३ का सीमाना केसी र कुसुम गोदारसहित स्याङ्जा क्रिकेट संघका अध्यक्ष दिवाकर थापालाई पनि सम्मान गरेको छ। युएईमा भएको यू१९ महिला विश्वकपको एसिया छनोटको उपाधि विजेता एवं सन् २०२५ मा मलेसियामा हुने विश्वकप खेलमा पुग्ने नेपाली टिममा स्याङ्जाका ३ जना महिला क्रिकेट खेलाडी सहभागी हुने भएका छन्। गण्डकी प्रदेशमै कास्कीका एकजना र स्याङ्जाका ३ जना रहेको अध्यक्ष थापाले जानकारी दिए।"
दुर्गा प्रसाईंलाई ५ दिन हिरासतमा राख्न अदालतको अनुमति,"काठमाडौं : साइबर अपराधमा पक्राउ परेका मेडिकल व्यवसायी दुर्गा प्रसाईंलाई ५ दिन हिरासतमा राख्न जिल्ला अदालत काठमाडौंले अनुमति दिएको छ। मंगलबार बिहान भक्तपुरस्थित निवासबाट पक्राउ परेका प्रसाईंलाई म्याद थप प्रक्रियाका लागि प्रहरीले आज माइतीघरस्थित सरकारी वकिलको कार्यालय पुर्याएको थियो। त्यसपश्चात जिल्ला अदालत काठमाडौंले उनलाई ५ दिन हिरासतमा राख्न अनुमति दिएको साइबर ब्युरोले जनाएको छ। प्रहरीको केन्द्रीय अनुसन्धान ब्युरो (सीआईबी) का प्रवक्ता होविन्द्र बोगटीले प्रधानमन्त्री केपी शर्मा ओलीको मानमर्दन हुने गरी झुठो र भ्रामक समाचार सम्प्रेषण गरेकाले प्रसाईंलाई पक्राउ गरिएको हो। मंगलबार प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको थियो। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले सोमबार केही कागजात सार्वजनिक गरेका थिए। प्रसाईंले सुनियोजित रूपमा नै नक्कली कागजात भेला गरेको र भ्रम फैलाउन सामाजिक सञ्जालमा सार्वजनिक गरेको प्रहरीको अनुमान छ।प्रारम्भिक रिपोर्टअनुसार सबै कागजात किर्ते छन्। प्रसाईंले प्रधानमन्त्रीको हस्ताक्षर नै नक्कली बनाएको प्रहरीको आरोप छ। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। उनले यसअघि पनि पटकपटक विभिन्न आरोप र लान्छना लगाउँदै पत्रकार सम्मेलन गर्ने, भाषण गर्ने र सामाजिक सञ्जालमार्फत भ्रम फैलाएका थिए। उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। यसअघि काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।"
उपनिर्वाचनमा सेना परिचालनको तयारी,"काठमाडौं : राष्ट्रिय सुरक्षा परिषद्ले यही मङ्सिर १६ गते हुने स्थानीय तहको उपनिर्वाचनका क्रममा नेपाली सेना परिचालनका लागि अपनाउनुपर्ने विधि अवलम्बन गर्नका लागि मन्त्रिपरिषद्मा सिफारिस गरेको छ । प्रधानमन्त्री केपी शर्मा ओलीको अध्यक्षतामा मंगलबार बसेको परिषद्को ३६ औँ बैठकले स्थानीय तहको उपनिर्वाचन स्वतन्त्र, निष्पक्ष र भयरहित वातावरणमा सम्पन्न गर्न सेनाको परिचालनसम्बन्धी विधि मन्त्रिपरिषद्मा पठाउन सिफारिस गरेको रक्षा मन्त्रालयले जनाएको छ। नेपालको संविधान २०७२ को धारा २६६ को उपधारा १ मा मुलुकको समग्र राष्ट्रिय हित, सुरक्षा र प्रतिरक्षासम्बन्धी नीति तर्जुमा गर्न तथा नेपाली सेनाको परिचालन गर्नका लागि राष्ट्रिय सुरक्षा परिषद्ले मन्त्रिपरिषद्लाई सिफारिस गर्नुपर्ने व्यवस्था छ । बैठकमा उपप्रधानमन्त्री तथा अर्थमन्त्री, परराष्ट्रमन्त्री, रक्षामन्त्री, मुख्यसचिव,नेपाली सेनाको प्रधानसेनापति र रक्षा सचिव उपस्थित थिए।"
"आयातनिर्यात घट्यो, रेमिट्यान्स बढ्यो","काठमाडौं : चालु आर्थिक वर्षको तीन महिनामा ४ खर्ब ७ अर्ब रेमिट्यान्स (विप्रेषण) भित्रिएको छ। नेपाल राष्ट्र बैंकले सार्वजनिक गरेको तथ्यांकअनुसार साउनदेखि असोजसम्म वैदेशिक रोजगारीमा गएका नेपालीबाट उक्त रेमिट्यान्स भित्रिएको हो। समीक्षा अवधिमा रेमिट्यान्स ११५ प्रतिशतले वृद्धि भएको छ। अघिल्लो वर्षको असोज मसान्तमा रेमिट्यान्स वृद्धिदर २५८ प्रतिशत थियो। यो अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या १ लाख १० हजार ६ सय ५४ र पुनः श्रम स्वीकृति लिनेको संख्या ५९ हजार ९ सय ३९ छ। अघिल्लो वर्षको सोही अवधिमा यस्तो संख्या क्रमशः १ लाख १३ हजार ३ सय ९७ र ४९ हजार २ सय ९७ थियो। तीन महिनामा वस्तु आयात र निर्यात भने घटेको छ। राष्ट्र बैंकका अनुसार आयात ४२ प्रतिशतले र निर्यात ६१ प्रतिशतले घटेको छ। आर्थिक वर्ष ०८१८२ को तीन महिनामा कुल वस्तु निर्यात ३८ अर्ब ३८ करोड छ। अघिल्लो वर्षको सोही अवधिमा यस्तो निर्यात २३ प्रतिशतले कमी आएको थियो। भारत, चीन र अन्य मुलुकतर्फ भएको निर्यात क्रमशः ५३ प्रतिशत, २४८ प्रतिशत र ६६ प्रतिशतले कमी आएको छ। तर, सोयाबिन तेल, चिया,पार्टिकल बोर्ड, जुत्ता तथा चप्पल, पिनालगायत केही वस्तुको निर्यात भने बढेको छ। जिंक सिट, पाम तेल, अलैंची, जुस, तयारी पोसाकलगायतका वस्तुको निर्यात घटेको छ। समीक्षा अवधिमा कुल वस्तु आयात पनि घटेको तथ्यांकले देखाएको छ। वस्तु आयात ३ खर्ब ९० अर्ब ७५ करोड छ भने अघिल्लो वर्षको सोही अवधिमा यस्तो आयात १७ प्रतिशतले वृद्घि भएको थियो। भारत, चीन, तथा अन्य मुलुकबाट भएको आयात क्रमशः ३९ प्रतिशत, १५ प्रतिशत र ७९ प्रतिशतले कमी आएको छ। सुन, पेट्रोलियम पदार्थ, विद्युतीय उपकरण, कच्चा पाम तेल, एमएस विलेटलगायतका वस्तुको आयात घटेको छ। वस्तुगत आधारमा यातायात उपकरण, सवारीसाधन तथा अन्य सवारीसाधनका स्पेयर पार्ट्स्, खाने तेल, स्पन्ज आइरन, लसुन, तेलहनलगायतका वस्तुको आयात बढेको छ। विराटनगर, कैलाली, कृष्णनगर, नेपालगन्ज र रसुवा भन्सार कार्यालयबाहेकका प्रमुख नाकाबाट गरिएको निर्यात घटेको छ। जलेश्वर, कैलाली, रसुवा तथा तातोपानी भन्सार कार्यालय बाहेकका सम्पूर्ण प्रमुख नाकाबाट भएको आयातमा कमी आएको छ। समीक्षा अवधिमा कुल वस्तु व्यापार घाटामा ४० प्रतिशतले कमी आई ३ खर्ब ५२ अर्ब ३७ करोड पुगेको छ। २०८१ असोज महिनामा मुद्रास्फीति (मूल्यवृद्धि) ४८२ प्रतिशत रहेको छ। अघिल्लो वर्षको सोही महिनामा मुद्रास्फीति ७५० प्रतिशत थियो। समीक्षा महिनामा खाद्य तथा पेयपदार्थ समूहको मुद्रास्फीति ७१८ प्रतिशत र गैरखाद्य तथा सेवा समूहको मुद्रास्फीति ३४९ प्रतिशत रहेको छ। समीक्षा महिनामा खाद्य तथा पेयपदार्थ समूहअन्तर्गत तरकारी उपसमूहको वार्षिक बिन्दुगत उपभोक्ता मूल्य सूचकांक २५१५ प्रतिशत, दाल तथा गेडागुडीको १० प्रतिशत, खाद्य तथा खाद्यजन्य पदार्थको ९५७ प्रतिशत र घिउ तथा तेलको ४९८ प्रतिशतले बढेको छ। विदेशी मुद्रा सञ्चिति बढेको बढ्यै वस्तु आयात र निर्यात घटे पनि विदेशी मुद्रा सञ्चिति ह्वात्तै बढेको छ। असोज मसान्तसम्म कुल विदेशी विनिमय सञ्चिति ९४ प्रतिशतले वृद्धि भएको छ। विदेशी मुद्रा २२ खर्ब ३२ अर्ब २८ करोड सञ्चिति भएको छ। तीन महिनाको आयातलाई आधार मान्दा उक्त विदेशी विनिमय सञ्चितिले १७६ महिनाको वस्तु आयात र १४६ महिनाको वस्तु तथा सेवा आयात धान्न पुग्ने अवस्था रहेको राष्ट्र बैंकले जनाएको छ। असोज मसान्तमा विदेशी विनिमय सञ्चितिको कुल गार्हस्थ्य उत्पादन, कुल आयात र विस्तृत मुद्रा प्रदायकसँगका अनुपातहरू क्रमशः ३९१ प्रतिशत, १२१९ प्रतिशत र ३०९ प्रतिशत छ। अमेरिकी डलरमा यस्तो सञ्चिति असोज मसान्तमा ८७ प्रतिशतले वृद्धि भई १६ अर्ब ६० करोड पुगेको छ। कुल विदेशी विनिमय सञ्चितिमध्ये राष्ट्र बैंकमा रहेको सञ्चिति १९ खर्ब ८८ अर्ब र अन्य बैंक तथा वित्तीय संस्थासँग रहेको सञ्चिति २ खर्ब ४४ अर्ब २७ करोड छ। कुल विदेशी विनिमय सञ्चितिमा भारतीय मुद्राको हिस्सा २१९ प्रतिशत रहेको छ। समीक्षा अवधिमा चालु खाता १ खर्ब ११ अर्ब ८७ करोडले बचतमा रहेको छ। अघिल्लो वर्षको सोही अवधिमा चालु खाता ५९ अर्ब ६५ करोडले बचतमा रहेको थियो। समीक्षा अवधिमा शोधनान्तर स्थिति १ खर्ब ८४ अर्ब ९९ करोडले बचतमा छ।"
प्रधानाध्यापक र कार्यालय सहायकको विवाद : शिक्षकले पाएनन् तलब,"कपिलवस्तु : कृष्णनगर नगरपालिका स्थित महेन्द्र माध्यमिक विद्यालयमा प्रधानाध्यापक र कार्यालय सहायकको आपसी विवादका कारण शिक्षक कर्मचारीहरूले पहिलो चौमासिकसम्मको तलब भत्ता पाउन सकेका छैनन्। विद्यालयका प्रधानाध्यापक कामेश्वर श्रीवास्तव र कार्यालय सहायक कौशिलेन्द्र चर्तुवेदीको संयुक्त हस्ताक्षरमा संचालित खाता संचालनमा आपसी विवाद उत्पन्न भएको हो। कार्यालय सहायक चर्तुवेदीले विद्यालयको आर्थिक हिसाब किताब दिन नसकेको, आर्थिक पारदर्शी नअपनाएको भन्दै अब उपरान्त कार्यालय सहायक चर्तुवेदीको संयुक्त हस्ताक्षरमा आफूले खाता संचालन गर्न नसक्ने प्रधान अध्यापक श्रीवास्तवले बताए। प्रधान अध्यापक श्रीवास्तवले कुनै पनि शीर्षकको खर्च भुक्तानीका लागि चेक काट्न मानेका छैनन्। चालु आर्थिक वर्षको साउन महिनादेखि कार्तिक महिनासम्मको तलब भत्ता र चाड पर्व खर्च रकम शिक्षक कर्मचारीहरुले पाउन सकेका छैनन्। समयमै तलब भत्ता पाउन नसक्दा आफूहरू समस्यामा परेको विद्यालयका शिक्षक संजय पाण्डेयले बताए। बाहिरी जिल्लाबाट आएर भाडामा बसी अध्यापन कार्यमा संलग्न रहेका यस विद्यालयका अन्य शिक्षकहरुलाई त अझ बढी समस्या छ', शिक्षक पाण्डेयले भने, 'प्रधान अध्यापक र कार्यालय सहायकको आपसी लडाइमा हामी पिसिएका छौं।' प्रधान अध्यापकले विना विल भरपाई रकम खर्च गर्न खोज्ने, आर्थिक ऐनको विपरीत जबरजस्ती चेक कटाउन खोज्ने जस्तो कार्य गरेको हुँदा प्रधान अध्यापकसँग कुरा मिल्न नसकेको कार्यालय सहायक कौशिलेन्द्र चर्तुवेदीले बताए। 'विद्यालय व्यवस्थापन समितिले पनि मलाई आर्थिक ऐन नियम अनुसार नै काम काज गर्न निर्देशन गरेको हुँदा मैले आर्थिक प्रशासनलाई कन्टेल मात्र गर्न खोजेको हो', कार्यालय सहायक चुर्तवेदीले भने,'शिक्षक कर्मचारीको तलब भत्ताको चेक काट्न खोज्दा प्रधान अध्यापकले नै हस्ताक्षर नगरेर समस्या उत्पन्न भएको हो।' उता प्रधान अध्यापक श्रीवास्तवले भने यिनी कार्यालय सहायकको संयुक्त हस्ताक्षरमा खाता संचालन कार्य अब उपरान्त आफूले गर्न नसक्ने बताए। शिक्षकहरुले तलब भत्ता त पाएका छैनन् नै। उनीहरुको तलबबाट कट्टी हुने कर्मचारी संचय कोष, विमा कोष वापतको रकम पनि चालु आर्थिक वर्षको श्रावण महिनादेखि नै जम्मा भएको छैन। आफ्नो आपसी विवाद जे सुकै भए पनि शिक्षक कर्मचारीको तलब भत्ता निकासा, कर्मचारी संचय कोष र विमा कोष दाखिला गरिदिनु पर्ने सवै शिक्षक कर्मचारीको सामुहिक माग रहेको शिक्षक नारायण वेलवासेले बताए। प्रधान अध्यापक र कार्यालय सहायकको आपसी ईगोका कारण विवाद झन् बढ्दै गएको कृष्णनगर नगरपालिका शिक्षा शाखाका प्रमुख शिक्षा अधिकृत बलराम पन्थीले बताए। नगरपालिका स्तरीय शिक्षा समितिको बैठकबाट यो विवाद निरुपण गर्न आवश्यक पहल तत्काल थाली कार्य प्रगतितर्फ अघि बढ्न पालिकाबाट पत्राचार भइसकेको शिक्षा अधिकृत पंथीले बताए। दसैँ तिहार जस्तो ठूलो चाड पर्वका बेला ४ महिनासम्मको तलब भत्ता र चाडपर्व भत्ता नपाउँदा आफूहरूमा ठुलो निराशा आएको विद्यालयका शिक्षक नारायण बेलवासेले बताए। 'भोको पेटमा गरिँदै आएको अध्यापन कार्यले हामीलाई खासै उत्साहसमेत आउन सकेको छैन', शिक्षक बेलवासेले भने। विद्यालय व्यवस्थापन समितिको बैठक बसेर यस विषयमा ठोस निर्णय लिने तयारी गरिएको विद्यालय व्यवस्थापन समितिका अध्यक्ष संजय गुप्ताले बताए। बाल विकास कक्षादेखि १२ कक्षासम्म पठन पाठन हुँदै आएको यस विद्यालयमा २२ जना शिक्षक कर्मचारी छन्।"
भारतीय स्थल सेनाध्यक्ष आज नेपाल आउँदै,"काठमाडौं : भारतीय स्थल सेनाध्यक्ष जनरल उपेन्द्र द्विवेदी आज नेपाल भ्रमणमा आउँदै छन्। प्रधानसेनापति अशोकराज सिग्देलको निमन्त्रणामा द्विवेदी आज नेपाल भ्रमणमा आउन लागेका हुन्। उनी पाँच दिने भ्रमणका लागि आउन लागेका हुन्। भ्रमणका दौरान जनरल द्विवेदीले सैनिक मञ्च टुँडिखेलस्थित वीर स्मारकमा श्रद्धाञ्जली अर्पण गर्नेछन्। त्यस्तै जङ्गी अड्डामा सम्मान गारत निरीक्षण, प्रधानसेनापति सिग्देलसँग भेटघाट र कमाण्ड तथा स्टाफ कलेजका शिक्षार्थीहरूसँग अन्तरक्रिया गरिने नेपाली सेनाले जनाएको छ। भ्रमणका दौरान उनी पश्चिम पृतना हेडक्वाटरको भ्रमण पनि गर्नेछन्। त्यस्तै नेपाली सेना र भारतीय सेनाबीचको परम्पराअनुसार द्विवेदीलाई राष्ट्रपति रामचन्द्र पौडेलले मंसिर ६ गते विशेष समारोहका बीच नेपाली सेनाको मानार्थ महारथी दर्जा प्रदान गर्नेछन्। उनले प्रधानमन्त्री केपी शर्मा ओली र रक्षामन्त्रीसँग औपचारिक भेटघाट गर्ने नेपाली सेनाले जनाएको छ।"
सत्ताले कोल्ट्याएको मधेस,"सरकारले सम्पूर्ण समुदायलाई लाभान्वित हुने खालका नीति तथा कार्यक्रमहरू अवलम्बन गर्न जरुरी छ । तराईमधेस नेपालको एक महत्त्वपूर्ण भौगोलिक क्षेत्र हो । जो समथर मैदानमा पर्छ । यहाँको जनसंख्या पनि उत्तिकै बाक्लो छ । यहाँ विभिन्न धर्म, संस्कृति, भाषाभाषी, जातजाति र समुदायको बसोबास छ । समथर भूभागका कारण यहाँको मुख्य पेसा कृषि हो । कृषि व्यवसायमै आधारित छ यहाँको जनसंख्या । जसको बलमा मुलुक कृषिप्रधान देशको रूपमा संसार चिनिएको छ । तर, पछिल्लो समय कृषि क्षेत्र कमजोर अवस्थाबाट गुज्रिरहेको छ । राज्यलाई सबैभन्दा बढी कर तिर्ने मधेस र मधेसी जनता सत्ता हाँक्ने शासकहरूका कारण चरम विभेद खेपिरहेका छन् । यतिसम्म कि बजेट विनियोजन गर्दा हरेक वर्ष मधेसलाई उपेक्षामा राख्ने गरेका छन् । कुल बजेटको करिब १०१२ प्रतिशत बजेटमात्र मधेसले पाउने गरेको छ । पहाडको तुलनामा यहाँको भौतिक र मानव विकास निकै कमजोर छ । जबकि यहाँको भौतिक र मानव विकास राज्यका लागि अति महत्त्वपूर्ण छ । तराईमधेस धार्मिक, सांस्कृतिक, सामाजिक, राजनीतिक र आर्थिक रूपमा पनि उतिकै महत्त्वको क्षेत्र हो । आजसम्म देशमा जति राजनीतिक दल सतहमा आए त्यो भनेको मधेस र मधेसी जनताकै त्याग, तपस्या, योगदान र बलिदानको उपज हो । विभिन्न आन्दोलनमा तराईमधेसको निर्णायक भूमिका छ । चाहे त्यो नेपाली कांग्रेस होस्, नेकपा एमाले होस्, नेकपा माओवादी होस्, वा मधेस आन्दोलन नै किन नहोस्, उनीहरूको उदयको जग भनेकै तराईमधेस हो । आजसम्म टिकेको पनि तराईमधेसकै भोटले हो । तर, उनीहरूले आजसम्म मधेस र मधेसी जनतालाई भने उपेक्षा गर्दै आएको छ । समाजिक, आर्थिक र राजनीतिक रूपमा मधेस र मधेसी जनतालाई यसरी निषेध गर्नु सबैभन्दा दुर्भाग्यको कुरा हो । मधेस र मधेसी जनता विभिन्न कालखण्डदेखि नेपाली शासकहरूको विभेदमा बाँच्दै आएका छन् । लोकतन्त्र प्राप्तिपछि पनि यसको अन्त्य हुन सकेको छैन । २००७ सालदेखि यतिको विभेद र अत्याचार हुँदा पनि मधेसी जनता सजग र सचेत हुन सकेको छैन । आज पनि मुलुक कांग्रेसएमालेकै राजनीति वरिपरि छ । तर, पनि उनीहरूले मधेस र मधेसी जनताले दिँदै आएको भोटअनुसारको कदर गरेको देखिँदैन । पछिल्लोपटक मधेसी दल र नेताले समेत यो मर्मलाई सही तरिकाले आत्मसात् गर्न सकेको छैन । जुन कारण मधेसी जनता र यहाँका नेताहरू कांग्रेस, एमाले र माओवादीकै झोला बोक्न, पार्टीको सदस्यता लिन र भोट दिन मजबुर छन् । जो मधेस र मधेसी जनताका लागि लज्जाको विषय हो । आजको लोकतान्त्रिक युगमा मधेसी जनताले आफ्नै दल खोल्ने र नेता बनाउने सक्ने हैसियत हुँदा पनि पछि परेका छन् । गणितको संसदीय राजनीतिमा मधेसी दल र राजनीतिलाई मधेसी जनताले कांग्रेस, एमाले र माओवादीलाई निरन्तर पछार्दै लानुपथ्र्यो । तर, त्यो हिसाबकिताब देखिएको छैन । मधेसी नेता र दलकै कारण पछिल्लोपटक मधेसमा कांग्रेस, एमाले र माओवादी बढ्न थालेको छ । जसले मधेसी जनताको हकअधिकार फेरि गुम्ने खतरा छ । त्यसैले मधेसी नेता, दल र जनता एमाले, कांग्रेस र माओवादीको पुच्छर बन्न छोड्नुपर्छ । हामी जनताले आफ्नो भोट मधेसी दल र नेतालाई दिने साहस गर्दै जानुपर्छ । चाहे आफ्नो गलत किन नहोस्, त्यसलाई सपार्दै अगाडि बढाउनुपर्छ । किनभने हामीसँग धेरै बाध्यता छ । अझै लामो संघर्ष गर्नुपर्नेछ । हाम्रो मुलुक विविधताले भरिएको छ । जुन विविधतामध्ये मधेस एक हो । यहाँ अवसर पाए धेरै कुरा हुने रहेछ । तर, अवसर नपाएर धेरै गुमेका छन् । यो विषय शासकहरूले बुझ्न सक्नुपर्छ । सबैको अस्तित्व स्विकार्नुपर्छ । विभेदकारी मानसिकताबाट माथि उठ्नुपर्छ । जसले मात्र हाम्रो मुलुकलाई एकताको सूत्रमा बाँध्न सक्छ । र, संसारको एक नमुना देशको रूपमा परिभाषित गर्न सकिनेछ । यसका लागि केही अवसर र चुनौतीहरूको सामना गर्दै यहाँका सामाजिक, आर्थिक, सांस्कृतिक विशेषतासहितको विकास कार्यमा योगदान र ध्यान दिन जरुरी छ । संघीयता, संविधान, जनसंख्याको आधारमा निर्वाचन क्षेत्र, जनताबाट निर्वाचित राष्ट्रप्रमुख तथा सबै तहका जनप्रतिनिधि तथा विभिन्न आयोगका पदाधिकारीको नियुक्ति पनि जनताको मतदानबाटै गर्न जरुरी छ । मधेसको सांस्कृतिक पृष्ठभूमि : सम्म भूभाग र भारतीय सीमासँग जोडिएको तराई मधेसको धार्मिक, सांस्कृतिक विविधता र विशेषता ठूलो महत्त्व छ । किनभने विश्वको ठूलो चुनौतीको रूपमा रहेको भारतको समाजिक, आर्थिक, राजनीतिक तथा धार्मिक संस्कार र संस्कृतिसँग धेरै नजिक छ । त्यसैले यहाँको प्रभाव पनि उतिकै छ । यसको फाइदा हामीले उठाउन सक्नुपर्छ । तराईमधेसमा मधेसीमात्र नभएर विभिन्न भाषाभाषी, जात, धर्म र संस्कृतिका मानिसको समेत बसोबास छ । यहाँ सबै खालका भाषासंस्कृति अवलम्बन गरिएको छ । खासगरी, यहाँ मैथिली, भोजपुरी, अवधी, थारू, बज्जिकालगायतका भाषा बोलिन्छन् भने सम्पर्क भाषाको रूपमा नेपाली भाषा छन् । धार्मिक रूपमा, यो क्षेत्र हिन्दु, मुस्लिम, बौद्ध धर्मावलम्बीको समेत बसोबास छ । जसलाई सदियौंदेखि संरक्षण गरिँदै आएको छ । आर्थिक अवस्था र अभाव : मधेस नेपालको अर्थतन्त्रमा महत्त्वपूर्ण योगदानको क्षेत्र हो । तर पनि शासकहरूकै कारण यहाँको जनसंख्या धेरैजसो आर्थिक रूपमा कमजोर छन् । यहाँको मुख्य पेसा कृषि हो । त्यसैले कृषि उत्पादनमा मधेसको ठूलो योगदान छ । धान, गहुँ, मकै, उखु, तेलहन तथा तरकारी खेती यहाँको मुख्य उत्पादन हो । नेपालको कुल कृषिजन्य योगदानमा मधेस करिब ४० प्रतिशतले भार बोकेको छ । यद्यपि, आधुनिक कृषि प्रणालीको अभाव, सिँचाइका कमी, बाढीपहिरोजस्ता प्राकृतिक जोखिम र विपत्तिहरूका कारण मधेसका किसान अनेक समस्यामा झेल्दै आएका छन् । विभिन्न स्रोतसाधनको कमी र रोजगारी अभावले यहाँका धेरै युवा विदेश पलायन हुन बाध्य छन् । वैदेशिक रोजगारमा मधेसका युवाको उल्लेखनीय योगदान र सहभागिता भए पनि उनीहरूको ठोस भविष्य र जीवन निर्माणमा भने कुनै किसिमको ग्यारेन्टी देखिँदैन । सामाजिक राजनीतिक मुद्दाहरू : मधेसका जनता लामो समयदेखि न्याय र समानताको लडाइँ लड्दै आएका छन् । पछिल्लोपटक २०६२०६३ को मधेस आन्दोलन, २००७ र २०१५ सालको आन्दोलनमासमेत महत्त्वपूर्ण योगदान छ उनीहरूको । तर पनि मधेसी जनताले आफ्नो हकअधिकार पाउन सकेका छैनन् । उपेक्षामै बाँच्नु परेको छ । अझै पनि संघीयता, संविधान संशोधन र जनसंख्याको आधारमा निर्वाचन क्षेत्रको निर्धारणको विषय ओझेलमा परेको छ । मधेसी जनताको पहुँच अझै पनि राज्यमा छैन । आत्मसम्मानको जीवन बाँच्न सकेको छैनन् । शिक्षामा समस्या र अवसरको सबाल : मधेसको शैक्षिक स्तर पनि राष्ट्रिय स्तरको भन्दा कमजोर छ । सरकारी विद्यालयहरूको अवस्था झनै दयनीय छ । निजी विद्यालयहरूमा पहुँच सीमित छ । यहाँ बालबालिका अझै पनि शिक्षाबाट वञ्चित छन् । जसले युवा जनशक्तिमा शैक्षिक कमी छ । शिक्षामा कमीका कारण यहाँ रोजगारीको अवसर पनि न्यून छ । जसले गर्दा आर्थिक रूपमा समेत पछाडि छन् । एक अध्ययनअनुसार, नेपालका तराई जिल्लाहरूमा साक्षरता दर ५७ प्रतिशत छ । जुन पहाडी र हिमाली क्षेत्रभन्दा कम हो । मधेसका लागि शिक्षामा विशेष प्राथमिकता दिनु आवश्यक छ । जसले यहाँको जनसंख्यालाई गुणस्तरीय शिक्षा उपलब्ध गराउन सक्छ । मधेस विकासको सम्भावनाहरू : मधेस विकासका दृष्टिकोणले असीमित सम्भावना छन् । यहाँको कृषि उत्पादनलाई उद्योगको रूपमा विकास गर्न सकिन्छ । जसले यहाँ रोजगारीका अवसरहरू सिर्जना गर्न सक्छ । उद्योग, व्यापार, पर्यटन र कृषि क्षेत्रलाई आधुनिक बनाउनेतर्फ ध्यान दिएमा मधेसको आर्थिक अवस्था सुधार गर्न सकिन्छ । मधेसमा सीमान्त कृषि र उद्योग क्षेत्रको विकास, यहाँका युवाको कौशल विकास र पर्यटनको प्रवद्र्धन गरेर यस क्षेत्रलाई आर्थिक रूपमा सुदृढ बनाउनेतर्फ सरकारले नीति ल्याउन आवश्यक छ । पर्यटनका लागि यहाँका धार्मिकस्थलहरू, जलाशयहरू, वन्यजन्तु र राप्ती, नारायणी नदीहरूमा जलयात्रा पर्यटनको विकास गर्न सकिन्छ । मधेसको भविष्य, धार्मिक सहिष्णुता र समृद्धि : मधेसलाई आर्थिक, सामाजिक र राजनीतिक रूपमा सशक्त बनाउन सहिष्णुता र समृद्धिको वातावरण आवश्यक छ । मधेसको विकास र समृद्धिका लागि स्थानीय सरकार र समुदायबीचको सहकार्य, स्रोतसाधनको समुचित उपयोग र शिक्षाको व्यापकता अत्यावश्यक छ । संक्षेपमा, मधेसले नेपालको विकासमा प्रमुख भूमिका खेल्न सक्छ । तर यसका लागि सरकारले समावेशी नीति अपनाउन जरुरी छ । सम्पूर्ण समुदायलाई लाभान्वित हुने खालका नीति तथा कार्यक्रमहरू अवलम्बन गर्न जरुरी छ ।"
सट्टेबाजीको आरोपमा भैरहवाबाट १४ भारतीय पक्राउ,"भैरहवा : रुपन्देहीको भैरहवामा अनलाइन बेटिङ (सट्टेबाजी) सञ्चालन गरेको आरोपमा प्रहरीले १४ जनालाई पक्राउ गरेको छ । सिद्धार्थनगर नगरपालिका३ सगुनी पथस्थित अस्फाक आलमको घरमा अनलाइन खेल मार्फत अवैध रुपमा सट्टेबाजी जुवा सञ् चालन गरेको सूचनाको आधारमा छापा मारेर उनीहरुलाई पक्राउ गरिएको प्रहरीले जनाएको छ । पक्राउ परेका सबै भारतीय नागरिक हुन् । सामाजिक सञ्जाल वाट्स एप समेतको माध्यमबाट टाइगर ग्रुप, शिव ग्रुप, विनायक ग्रुप गठन गरेर क्रिकेट, फुटबल, टेनिस, हक्की, घोडा दौड, लगायतका खेलहरुमा सट्टेबाजी सञ्चालन गरिरहेको अवस्थामा उनीहरुलाई पक्राउ गरिएको रुपन्देहीका एसपी रंजितसिंह राठौरले बताए । उनका अनुसार पक्राउ परेका व्यक्तिहरुले ल्डर्स एक्सचेन्ज, अल प्यानल, अल प्यानल ७७७ जस्ता वेभसाइटहरूबाट सट्टेबाजी जुवा चलाएका थिए । पक्राउ पर्नेमा भारत हरियाणा प्रदेश पासकुल्ला जिल्ला ईन्दौरका ३३ वर्षीय साहिल सोडा, सोही प्रदेशको फरिदाबाद जिल्ला खडकेला थानाका २४ वर्षीय अनुराग सिंह, सोही स्थानका १९ वर्षीय नितेश बर्मा, उत्तराखण्ड रानिडिया जिल्ला ज्वालापुरका १८ वर्षीय श्याम गुप्ता, उत्तर प्रदेश देवरीया जिल्ला गौरीबजारका २० वर्षीय रवि जैशवाल, आजमगढ जिल्ला सदर थानाका २५ वर्षीय शिवम सिंह रहेको जिल्ला प्रहरी कार्यालय रुपन्देहीले जनाएको छ । त्यस्तै गोरखपुर जिल्ला मोतिरामका २१ वर्षीय दीपक जैशवाल, सोही जिल्लाको गाईन्डका २२ वर्षीय रजत कुमार, कुडाघाटका १८ वर्षीय लक्की जैशवाल, खलिलवा थानाका २१ वर्षीय सतेन्द्र कुमार, सोही स्थानका २५ वर्षीय अबधेश कुमार, १८ वर्षीय मोहित कुमार, क्यान्ट थानाका २० वर्षीय प्रियान्सु जैशवाल, सोही स्थानका १९ वर्षीय मनिष पासवान पक्राउ परेको प्रहरीले जनाएको छ । पक्राउ परेकाहरुको साथबाट विभिन्न कम्पनीको ४० वटा मोबाइल सेट,तीनवटा ल्यापटप र दुईवटा राउटर बरामद भएको एसपी राठौरले बताए । अदालतबाट पाँच दिनको म्याद लिएर घटनाको अनुसन्धान भइरहेको जिल्ला प्रहरी कार्यालय रुपन्देहीले जनाएको छ ।"
पर्यटनमन्त्री पाण्डेमाथि गम्भीर आरोप लगाएका सांसद बजगाईंले मागे माफी,"काठमाडौं : सांसद राजेन्द्र बजगाईंले संस्कृति ,पर्यटन तथा नागरिक उड्ड्यन मन्त्री बद्री पाण्डेविरुद्ध दिएको अभिव्यक्ति फिर्ता लिएका छन्। आफूले दिएको अभिव्यक्तिले सम्बन्धित व्यक्ति र परिवारलाई चोट पुगेको भन्दै उनले सामाजिक सञ्जालबाट माफी माग्दै फिर्ता लिएको बताएका हुन्। उनले लेखेका छन्, ' सामाजिक एक्स र फेसबुकमा मैले दिएको अभिव्यक्ति उपर केन्द्रीय कार्यालयमा महामन्त्री विश्वप्रकाश शर्मा र अनुशासन समिति संयोजक आनन्द ढुंगानासँग छलफल भयो। मैले लगाएको आरोपले उहाँमन्त्रीजीलाई निकै चोट परेको पाएँ। त्यसकारण उक्त लाञ्छित अभिव्यक्ति फिर्ता लिएको छु। टिप्पणीबाट परिवारजनमा परेको चोटप्रति पनि क्षमाप्राथी छु।' शृङ्खलवद्ध रुपमा आफूविरुद्ध कुप्रचार प्रसार गरेको भन्दै पर्यटन तथा मन्त्री तथा नेपाली कांग्रेसका सहमहामन्त्री पाण्डेले सांसद बजगाईंविरुद्ध उजुरी दर्ता गराएका छन्। उनले कांग्रेस अनुशासन समिति र संसदीय दलमा उजुरी दिएका छन्। मन्त्री पाण्डेले दिएको उजुरीका आधारमा अनुशासन समितिका संयोजक आनन्दप्रसाद ढुंगानाले मंगलबार पार्टी केन्द्रीय कार्यालय सानेमामा सांसद बजगाईंसँग मौखिक स्पष्टीकरण सोधेका थिए। मन्त्री पाण्डलेले आफू निष्ठा र इमानदारीका साथ अगाडि बढिरहेको बताउँदै बजगाईका अवाञ्छित अराजक र गैरकानुनी कार्यले विधिको शासन, लोकतन्त्र, पार्टी र संसदीय पद्धती मर्यादा, कानुन र अनुशासनको समेत गम्भीर उलङ्घन गरेको बताएका छन्। उनले बजगाईंले आफूमाथि लगाएका आरोपलाई चुनौतीसमेत दिएका छन्। बजगाईंले एक क्यासिनोलाई इजाजत दिँदा मन्त्री पाण्डेले भ्रष्टाचार गरेको भन्दै सामाजिक सञ्जालमा लेखेका थिए। समाचार सार्वजनिक भएलगत्तै मन्त्री पाण्डेले आफूमाथि निराधार आरोप लगाएकाले त्यसविरुद्ध कानुनी बाटो अपनाउने प्रतिक्रिया दिएपछि सांसद बजगाइँले पाण्डे विरुद्धका सबै पोस्टहरू सामाजिक सञ्जालबाट हटाएका थिए ।"
"शान्ति सम्झौताको १८ वर्ष पूरा, कानुन बनेकाले न्याय पाउने आसमा द्वन्द्वपीडित","लामो समय छलफल र बहस भएपनि संक्रमणकालीन विधेयक संसदबाट पास हुन सकेको थिएन। यद्यपी नेकपा एमाले र कांग्रेसबीच सहमति अनुसार एमाले अध्यक्ष केपी शर्मा ओलीको नेतृत्वमा नयाँ सरकार बनेपछि भने विधेयकले मूर्तरुप पाएर कानुन हो। काठमाडौं : नेपालमा शान्ति सम्झौता भएको आज १८ वर्ष पूरा भएको छ। विसं २०५२ फागुन १ गतेबाट चलेको १० वर्ष माओवादीले गरेको युद्धलाई शान्ति यात्रामा ल्याउन २०६३ मङ्सिर ५ गते नेपाल सरकार र नेकपा (माओवादी) बीच १२ बुँदे विस्तृत शान्ति सम्झौता भएको हो। शान्ति सम्झौतापश्चात सरकारले बेपत्ता पारिएका व्यक्तिको छानबिन आयोग र सत्य निरुपण तथा मेलमिलाप आयोग २०७१ माघ २७ गते गठन गरेको थियो। आयोगले पीडितहरुको निवेदन लिने र क्षतिपूर्तिको सामान्य काम गरेपनि शान्ति प्रक्रियाका बाँकी काम पूरा हुन सकेको छैन। सशस्त्र द्वन्द्वमा पीडित भएका व्यक्तिले भने सरकारमाथि निरन्तर न्यायको प्रश्न गर्दै आएका छन्। दश वर्षे सशस्त्र द्वन्द्वको क्रममा तत्कालीन राज्यपक्ष र माओवादीपक्षबाट झण्डै १७ हजार नेपालीको मृत्यु भएको थियो। विस्तृत शान्ति सम्झौताको आधार नै द्वन्द्वपीडितलाई ६ महिनाभित्र न्याय दिने सर्त भएपनि हालसम्म न्याय पाउन सकेका छैनन्। लामो समय छलफल र बहस भएपनि संक्रमणकालीन विधेयक संसदबाट पास हुन सकेको थिएन। यद्यपी नेकपा एमाले र कांग्रेसबीच सहमति अनुसार एमाले अध्यक्ष केपी शर्मा ओलीको नेतृत्वमा सरकार बनेपछि भने विधेयकले मूर्तरुप पाएको हो। प्रतिनिधि सभाबाट साउन ३० मा पारित भएको विधेयकलाई राष्ट्रिय सभाले भदौ ६ गते पारित गरेपछि राष्ट्रपति रामचन्द्र पौडेलले बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयक, २०८१ लाई प्रमाणीकरण गरेपछि कानुनी मान्यता पाएको छ। सरकारले हाल सत्यनिरुपण तथा मेलमिलाप आयोग र बेपत्ता पारिवारका व्यक्तिको छानबिन आयोगमा आयोगमा पदाधिकारी सिफारिस गर्न लागि सिफारिस समिति गठन गरेर आवश्यक प्रक्रिया अगाडि बढाएको छ। प्रधानमन्त्री केपी शर्मा ओलीले प्रमुख दलका शीर्ष नेताहरूसँगको समझदारीबमोजिम संक्रमणकालीन न्यायसम्बन्धी मुद्दाहरूलाई टुंगोमा पुर्याउन ऐनबमोजिम मन्त्रिपरिषद् बैठकमार्फत सर्वोच्च अदालतका पूर्व प्रधान न्यायाधीश ओमप्रकाश मिश्र संयोजकत्वको सिफारिस समितिलाई पुनर्गठन गरेका छन्। ऐनमा दुई आयोगका सिफारिस समिति गठन भएको बढीमा दुई महिनाभित्र अध्यक्ष तथा सदस्यको नाम सिफारिस गरिसक्नुपर्ने र पदाधिकारीको पदावधि नियुक्ति भएको मितिले चार वर्षको हुने व्यवस्था छ।समितिले सिफारिस गरेपछि २०७९ साउन १ गतेदेखि आयोग पदाधिकारीबिहीन रहेका आयोगले पूर्णता पाउनेछन्। कानुन न्याय तथा संसदीय मामिलामन्त्री अजयकुमार चौरसियाले शान्ति प्रक्रियाको बाँकी रहेको काम निष्कर्षका पुर्याउने गरी सरकारले काम गरिरहेको जानकारी दिए। उनले विस्तृत शान्ति सम्झौताको धेरै काम सकिए पनि सत्य अन्वेषण गरी पीडितलाई न्याय दिने काम पूरा हुन बाँकी रहेको बताए। उनले भने, 'सङ्क्रमणकालीन न्यायको काम अघि बढिसकेको छ, अब जतिसक्दो छिटो पीडितले न्याय पाउनेछन्।' यता द्वन्द्वपीडितले भने विधेयकमा सजाय दुई तिहाइ छुट दिने व्यवस्था भने पीडित पक्षमा नरहेको तर्क गर्दै आएका छन्। सत्यनिरुपण तथा मेलमिलाप आयोगमा हालसम्म ६३ हजार सात सय १८ उजुरी दर्ता भएको छ। तीमध्ये तीन हजारलाई आयोगले तामेलीमा राख्ने निर्णय गरेको थियो। आयोगले द्वन्द्वपीडित परिचयपत्र उपलब्ध गराउने र पीडितलाई परिपूरणको फाराम भराउने र परिपूरणको सिफारिस गर्ने काम गरे पनि पदाधिकारी नहुँदा काम अघि बढ्न सकेन। बेपत्ता पारिएका व्यक्तिको छानबिन आयोगमा तीन हजार दुई सय ४३ उजुरीमध्ये दुई सय ३७ उजुरी सत्यनिरुपण तथा मेलमिलाप आयोगसँग सम्बन्धित भएकाले त्यहाँ पठाएको छ। दुई हजार चार सय ९६ उजुरीमा विस्तृत छानबिन भइरहेको छ।"
दुर्गा प्रसाईंलाई म्याद थपका लागि अदालत पेस गरियो,"काठमाडौं : साइबर अपराधमा पक्राउ परेका मेडिकल व्यवसायी दुर्गा प्रसाईंलाई थप अनुसन्धान गर्न म्याद थपका लागि जिल्ला अदालत काठमाडौंमा पेस गरिएको छ। त्यसअघि उनलाई म्याद थप प्रक्रियाका लागि प्रहरीले माइतीघरस्थित सरकारी वकिलको कार्यालय पुर्याएको थियो। उनीमाथि किर्ते र विद्युतीय अपराध नियन्त्रण ऐनअन्तर्गतको कसुरमा अनुसन्धान भइरहेको र थप अनुसन्धानका लागि म्याद थप गर्न आज अदालत पेश गरिएको प्रहरीको केन्द्रीय अनुसन्धान ब्युरो (सीआईबी) ले जनाएको छ। सीआईबीका प्रवक्ता होविन्द्र बोगटीले प्रधानमन्त्री केपी शर्मा ओलीको मानमर्दन हुने गरी झुठो र भ्रामक समाचार सम्प्रेषण गरेकाले प्रसाईंलाई पक्राउ गरिएको बताएका छन्। मंगलबार बिहान भक्तपुरस्थित निवासबाट पक्राउ परेका प्रसाईंलाई प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको थियो। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले सोमबार केही कागजात सार्वजनिक गरेका थिए। प्रसाईंले सुनियोजित रूपमा नै नक्कली कागजात भेला गरेको र भ्रम फैलाउन सामाजिक सञ्जालमा सार्वजनिक गरेको प्रहरीको अनुमान छ। प्रारम्भिक रिपोर्टअनुसार सबै कागजात किर्ते छन्। प्रसाईंले प्रधानमन्त्रीको हस्ताक्षर नै नक्कली बनाएको प्रहरीको आरोप छ। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। उनले यसअघि पनि पटकपटक विभिन्न आरोप र लान्छना लगाउँदै पत्रकार सम्मेलन गर्ने, भाषण गर्ने र सामाजिक सञ्जालमार्फत भ्रम फैलाएका थिए। उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। यसअघि काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।"
घतानको टिम्मुर विदेश निर्यात,"बेनी : म्याग्दीको बेनी नगरपालिका९ घतानमा उत्पादन भएको मसलेदार फल टिम्मुर सहरबजारका तारेहोटलदेखि विदेशमा समेत बिक्री हुन थालेको छ। मुस्ताङ, पोखरा, काठमाडौं, चितवनलगायत सहरका होटलका साथै जापान, बेल्जियम, कोरिया र अमेरिकामा टिम्मुर बिक्री हुन थालेको हो। रमरम गर्ने स्वाद पाइने, शरीर न्यानो बनाउने र बास्नादार टिम्मुर दाल र चटनीमा मसलाको रूपमा प्रयोग हुन्छ। बजारका तारे होटलदेखि विदेशबाट माग आएको टिम्मुर व्यवसाय गर्दै आएका बेनी नगरपालिका९ तोरीपानीका सागर बानियाँले बताए। विश्वका धेरै देशमा रहेका नेपालीहरूले जन्मथलो आउँदा र आफन्तमार्फत उपभोगका लागि लैजाने टिम्मुरको पछिल्लो समय व्यावसायिक रूपमा माग आउन थालेको छ, उनले भने, खाद्य प्रविधि तथा गुण नियन्त्रण विभागको प्रयोगशालामा परीक्षण गरेर उपभोग योग्य भएको प्रमाणित गरेर टिम्मुरलाई विदेश पठाउने गरिएको छ। घतानको फरकफरक ठाउँमा उत्पादन भएको २० किलोग्राम काँचो र दुई किलोग्राम सुकाएको टिम्मुर परीक्षणका लागि कात्तिक तेस्रो साता काठमाडौंको प्रयोगशालामा पठाएको बानियाँले बताए। प्रयोगशालाको प्रतिवेदन आएपछि बिक्री गर्ने तयारीसहित किसानले टिम्मुर टिप्न थालेका छन्। गत वर्ष घतानमा उत्पादन भएको १ हजार ६ सय किलोग्राम टिम्मुर प्रतिकिलो तीन हजारका दरले बिक्री भएको थियो। जसमध्ये विदेशी बजारमा करिब दुई सय किलोग्राम बिक्री भएको बानियाँले बताए। धेरैजसो टिम्मुर मुस्ताङका होटल सञ्चालकले अग्रिम पैसा दिएर खरिद गर्छन्। घतान क्षेत्रमा यसपालि पनि करिब दुई हजार किलोग्राम टिम्मुर उत्पादन हुने अनुमान गरिएको भूमेसिद्ध टिम्मुर सञ्जालले जनाएको छ। बेनी नगरपालिका९ ढावाका नरबहादुर राईले २० हजार रुपैयाँको टिम्मुर बिक्री गरिसकेको र थप ४० हजारको टिमुर बिक्री हुने बताए। खेतबारीमा बारका लागि रोपेको टिम्मुरको गेडा बेचेर आम्दानी हुँदा दोहोरो फाइदा भएको छ, उनले भने फलाउन र टिप्न सक्नुपयो टिम्मुरको बजारको समस्या छैन। घरबाटै बिक्री हुन्छ। बेनी नगरपालिका९ को तोरीपानी, धावा, धुपीबोट, ढोलथानका करिब १ सय ५० घरधुरीले व्यावसायिक टिमुर खेती गर्छन्। म्याग्दीमा २५ हेक्टर क्षेत्रफलमा टिमुर खेती भएको डिभिजन वन कार्यालयका वन अधिकृत चन्द्रमणि सापकोटाले बताए। बेनी नगरपालिका ९ मा जिल्लामै धेरै टिम्मुर खेती हुन्छ, उनले भने म्याग्दीमा हाल वार्षिक करिब ६ टनको हाराहारीमा टिमुर उत्पादन हुने हाम्रो तथ्यांक छ। विगतमा साउनभदौमा टिम्मुर टिप्ने किसानहरूले पछिल्लो वर्ष गुणस्तरीय उत्पादनका लागि कात्तिकको अन्तिम सातादेखि टिप्ने गरेका छन्। अनुकूल मौसम भएको र फूल खेल्ने समयमा असिना नपरेकाले यसपालि टिम्मुरको उत्पादन दोब्बरले बढेको ढावाकी जमुना राईले बताइन्। एउटै रुखमा दुई किलोग्राम टिम्मुर फलेको छ, उनले भनिन् यसपालि मैले ६ किलोग्राम टिम्मुर फलाएको छु। पाखो, बारीको कान्ला र खेतबारीको छेउमा बारको रूपमा लगाएको टिमुर बेचेर घरखर्च चलाउन सहयोग पुगेको किसानले बताएका छन्। भूमेसिद्ध टिमुर सञ्जालमा आबद्ध किसानलाई दुई वर्षअघि लुपथान्सा एअरलाइन्सले इको हिमाल अस्ट्रिया र इको हिमाल नेपालले टिमुर टिप्न र बोट काँटछाँट गर्नका लागि जर्मनीमा विकास भएको ४० थान सिकेचर र आरा उपलब्ध गराएको थियो। डिभिजन वन कार्यालयले टिम्मुर प्रसोधन गर्ने औजार उपलब्ध गराएको छ। म्याग्दीमा टिमुर खेती विस्तार गर्न डिभिजन वन कार्यालय, भूतथा जलाधार संरक्षण कार्यालय, स्थानीय तह र संघसंस्थाहरूले बिरुवा वितरण गर्दै आएका छन्। डिभिजन वन कार्यालय म्याग्दीले गत वर्षमा २० हजार टिमुरका बिरुवा वितरण गरेको थियो ।"
हवाई टिकट नपाउँदा गर्भमै शिशुको मृत्यु,"हुम्ला : समयमै हवाई टिकट नपाएपछि शिशुको मृत्यु भएको छ। हवाई जहाज कम्पनीले टिकट नदिएपछि मङ्सिर ४ गते जिल्ला अस्पतालमा शिशुको मृत्यु भएको पीडित पक्षले आरोप लगाएका छन्। खार्पुनाथ गाउँपालिका१,लाली गाउँकी २० वर्षीया शान्ती शाहीलाई सुत्केरी व्यथा लागेपछि मङ्सिर २ गते जिल्ला अस्पतालमा पु्र्याएको थियो। जिल्ला अस्पतालमा शाहीको स्वास्थ्य चेकजाँच गर्दा पेटमा भएको शिशु उल्टो अवस्थामा रहेको र जिल्ला अस्पतालमा ब्लड बैङ्कको व्यवस्था नहुँदा सोही दिन उनलाई जिल्ला बाहिर सुविधा सम्पन्न अस्पतालमा रिफर गरिएको थियो । अस्पतालको रिफर पत्रमा हवाई टिकटको व्यवस्थाका लागि जिल्ला प्रशासन कार्यालयलाई सम्बोधन समेत गरिएको थियो । हवाई टिकटका लागि उनका श्रीमान सुरज शाही जिल्ला प्रशासन कार्यालय पुगे। तर, जिल्ला प्रशासन कार्यालयले हवाई टिकटको व्यवस्थाका लागि पहल नगरिदिएको शाहीले गुनासो गरे। एयरलाइन्सले टिकट उपलब्ध नगराउँदा उद्धार हुन नसकेको उनको भनाइ छ । मङ्सिर ३ गते नेपालगञ्जबाट नेपाल एयरलाइन्स र तारा एयरले उडान भरेका थिए । उक्त एयरलाइन्समा पुगेर इमर्जेन्सी टिकटको माग गर्दा दुईवटै एयरलाइन्सले टिकट नदिएपछि शिशुको मृत्यु भएको शाहीले बताए। जिल्ला अस्पताल कार्यालय प्रमुख प्रतिक्षा भारतीले गर्भवती महिलाको स्वास्थ्य चेकजाँच गर्दा पेटभित्र बच्चा उल्टो रहेको र जिल्लामा जोखिम मोल्न नसकिने भएपछि जिल्ला बाहिर रिफर गरिएको बताइन्। उनका अनुसार हुम्लामा ब्लड बैङ्क नहुनु , गर्भवती महिलाको ओ नेगेटिभ ब्लड हुनु र जिल्लामा उक्त ब्लड अभाव भएपछि सुविधा सम्पन्न अस्पताल जान अनुरोध गरेको बताइन् । जिल्ला अस्पतालले रिफर पत्रमा एयरलाइन्स कम्पनी र जिल्ला प्रशासन कार्यालयलाई समेत टिकटका लागि अनुरोध गरेको थियो। कतैबाट टिकटको व्यवस्था नभएपछि शिशु गुमाउनु परेको दुखेसो प्रमुख भारतीले पोखिन्। उनले भनिन्, 'आमालाई बचाउन सकेपनि शिशुलाई बचाउन सकिएन।' हवाई टिकटका लागि आधिकारिक सिफारिस नगरेको स्वीकार गर्दै सहायक प्रमुख जिल्ला अधिकारी अमृत प्रसाद सुवेदीले मौखिकमा एयरलाइन्सका कर्मचारीलाई टिकटको विषयमा बुझ्दा गर्भवती महिला ३२ हप्ता नाघि सकेकाले अन्य यात्रुसँग पठाउन नमिल्ने एयरलाइन्सका कर्मचारीबाट प्रतिक्रिया आएको बताए। उनका अनुसार गर्भवती महिलालाई उद्धारका लागि व्यक्तिगत हवाई चार्टर गर्नुपर्ने भएकाले मङ्सिर ३ गते उद्धार हुन नसकेको हो । नेपाल सरकारले विगत लामो समयदेखि दुर्गम हिमाली जिल्लाहरूका लागि राष्ट्रपति महिला उत्थान कार्यक्रमअन्तर्गत हवाई लिफ्टिङ कार्यक्रम सञ्चालन गर्दै आएको छ । तर, त्यो प्रभावकारी हुन सकेको छैन।"
न्युजिल्याण्ड पठाइदिन्छु भनी ठगी गर्ने व्यक्ति पक्राउ,काठमाडौं : वैदेशिक रोजगारमा आकर्षक तलबको प्रलोभनमा पारी न्युजिल्याण्ड पठाइदिन्छु भन्दै रकम ठगी गरेको अभियोगमा एकजना पक्राउ परेका छन्। पक्राउ पर्नेमा ओखलढुंगा सिद्धिचरण नगरपालिका४ घर भई भक्तपुर मध्यपुर ठिमी बस्ने २४ वर्षीया नबिना दाहाल हुन्। नबिनाले न्युजिल्याण्ड पठाइदिन्छु भन्दै १ जना पीडितबाट १ लाख रूपैयाँ लिई सम्पर्कबिहीन भएको भन्ने पीडितको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं सिनामंगलबाट पक्राउ गरेको हो । उनलाई आवश्यक अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको छ ।
अनुदानको बहुगुनी धानमा भुस मात्रै,"झापा : भद्रपुर४ का शक्तिमान मगरले घर छेउकै १८ कट्ठा जमिनमा धान रोपे । सरकारी अनुदानको बहुगुनी र आफैंले किनेर ल्याएको रञ्जित जातको धान हलक्कै बढ्यो । आफैंले बीउ किनेर रोपेको रञ्जित धान फल्यो । तर, अनुदानको बहुगुनी धानमा बाला त लागे, तर भुसमात्रै फल्यो । त्यसैकारण, अब के खाएर परिवार पाल्ने भन्ने चिन्तामा मगर छन् । एउटै खेतमा रोपेको बहुगुनी धानमा दाना छैन, रञ्जितमा बालाभरि दाना छ, मगरले अन्नपूर्णकर्मीलाई धानखेती देखाउँदै भने, राज्यले गुणस्तरहीन बीउ बाँडेकाले कृषकको मेहनत, लगानी र परिश्रम खेर गयो । यसको क्षतिपूर्ति कसले दिने हो ? कृषि मन्त्रालयका विज्ञहरू धानमा रोग लागेका कारण यस्तो भएको भन्दै पन्छिन् थालेका छन । तर, मन्त्रालयका विज्ञहरूले भन्ने गरे जस्तो धानको बालामा र बोटमा कुनै रोग लागेको छैन । धानको बोट राम्रो छ, तर दानामात्र नफलेको हो, मगरले भने । कामै नलाग्ने बीउ खरिद गरेर किसानलाई बाँड्ने कर्मचारीमाथि छानबिन हुनुपर्ने उनको माग छ । दाना नभएको धानको बोट (पराल) काटेर खर्च गर्नुभन्दा खेतमै आगो लगाइदिने वा गाईवस्तुलाई खुवाउनुबाहेक अन्य विकल्प नभएको उनको आक्रोश छ । धान त बिग्रियो बिग्रियो, फेरि फलाउँदा फल्दैन । अब वर्षभरि के खाने ? राज्यले राहत वा क्षतिपूर्ति दिनुपर्यो, उनकी पत्नी डोल्मा तामाङ मगरले भनिन् । त्यस्तै, फागुचोककी पञ्चवती लिम्बू पनि राज्यले दिएको बहुगुनी धान बीउका कारण निराश बनेकी छिन् । अघिल्ला वर्षमा रञ्जित धानको बीउ किनेर रोपाइँ गर्दै आइरहेकी थिइन् । यस वर्ष राज्यले दिएको धानको बीउ पूरै १० कट्ठा जमिनमा रोपेर पश्चाताप गरिरहेकी छिन् । धान नफलेर भुस फल्यो, अब वर्षभरि खाने होला ? , लिम्बूले भनिन्, अघिल्ला वर्षमा घरमा खानका लागि धान जोहो गरे उल्टै बेचिन्थ्यो पनि । धान नफलेपछि कृषिका कर्मचारी खेतमा पुगेर अध्ययन गरिसकेका छन । उहाँहरूको हेर्न काम हो, हेर्नुभयो, जानुभयो, लिम्बूले भनिन, हामीले पो के गर्ने होला ? हामीलाई त राहत चाहिन्छ नि ! खेतमा फलेको जस्तो देखिएको धान सुँगुरको चारो मात्र बनेको उनले बताइन् । भद्रपुर कृषि शाखाबाट भद्रपुर४ स्थित मिलनसार कृषि तथा पशुपालन कृषक समूहले ७ सय केजी बहुगुनी धानको बीउ ल्याएको समूहका सचिव सानबहादुर लिम्बूले बताए । बहुगुनी धानको बीउ समूहमा आबद्ध सम्पूर्ण कृषकलाई आवश्यकताअनुसार बाँडेको बताउँदै सचिव लिम्बूले भने, राज्यले दिएको बीउका कारण अहिले यहाँका सबै कृषक निराश छन्, कसैको खेतमा पनि बहुगुनी धान फलेन, बालामा धान नभई भुसमात्र फल्यो । आफूले पनि १० कट्ठा जमिनमा यो धान रोप्दा खर्चमात्रै भएको उनले बताए । खेतमा धान नफलेपछि भद्रपुर नगर प्रमुख गणेश पोखरेललाई भेटेर किसानले समस्याको जानकारी गराइसकेको उनले बताए । नगरप्रमुख पोखरेलले कृषकको कुरा सुनेपश्चात् केही गर्न सकिन्छ कि भनेर आश्वासन दिनुभयो, उनले भने । सरकारले वितरण गर्ने धानको बीउ अब यहाँका कृषकले लिँदैनन् । लिए पनि बीउको परीक्षण गरेर मात्र लिने उनको भनाइ छ । यो भन्दा अघि पनि कृषि शाखाबाट ल्याएको साँवा मुसुलीको बीउमा पनि यस्तै समस्या देखिएको थियो । अघिल्लो वर्ष पनि धान नफलेर समूहका कृषक निराश बनेको उनले बताए । कृषि तथा पशुपन्छी विकास मन्त्रालयअन्तर्गतको बीउबिजन गुणस्तर नियन्त्रण केन्द्र काठमाडौंले गत आर्थिक वर्षमा धानको बीउ खरिदका लागि भद्रपुर नगरपालिकालाई १० लाख ६५ हजार बजेट छुट्ट्याएको थियो । नगर कृषि शाखाले कृषकको मागबमोजिम ११ प्रकारको धानको जातको विवरण केन्द्रमा पठाएको थियो । त्यसपछि केन्द्रले उतैबाट बीउ उत्पादक तोकिदियो । मेचीनगरको मेची बहुमुखी कृषक बीउ उत्पादक इँटाभट्टा र कृषक बीउ उत्पादक गौरादहको नाम तोकेर केन्द्रले पठाएको कृषि शाखाका कर्मचारी सुमन विमलीले बताए । नगरले १४ हजार केजी बहुगुनी बीउ माग गरिएको बताउँदै विमलीले भने, ३ हजार केजी गौरादह र ११ हजार केजी मेचीनगरले पठाएको हो । अहिले धान पाक्ने बेलामा १२ सय केजी बहुगुनी धानमा दाना नलागेको समस्या देखिएको उनले बताए । त्यसपछि धानको समस्याको बारेमा कृषि ज्ञान केन्द्रलाई पत्राचार गरेका थियौं । ज्ञान केन्द्रले त्यसबारेमा मन्त्रालयमा बुझ्दा धानमा डर्टी पेनिकल रोगको लागेको जानकारी गराएको उनले सुनाए । रोगको कुरा सुनाएपछि कृषि शाखालाई त्यसमा चित्त बुझेन, रोग लागेमा बहुगुनी र रञ्जित दुवै धानमा लाग्नुपर्ने हो, उनले भने, एउटै खेतमा रोपिएको बहुगुनी धानमा रोग लाग्नु, रञ्जितमा नलाग्नु यस्तो पनि हुन्छ भनेर बीउबिजन गुणस्तर नियन्त्रण केन्द्रमा पत्र पठाएका छौैं । किसानको बारीमा रोग थिएन । बाँडिएको बीउमा रोग थियो भनेर शाखाले क्षतिपूर्तिका लागि बीउबिजन गुणस्तर नियन्त्रण केन्द्रमा पत्राचार गरेको हो । केन्द्रले माटो वा बीउ कुनमा रोग थियो भनेर नछुट्ट्याइकन कृषकलाई क्षतिपूर्ति दिन नमिल्ने भनी जवाफ पठाएको उनले सुनाए । दुवै बीउ उत्पादकका पदाधिकारीलाई बोलाएर अनुगमन गर्यौं, उनले भने,अनुगमनको क्रममा उहाँहरूले पनि कृषकको समस्या देख्नुभयो । क्षतिपूर्ति दिने भनेर आश्वासन देखाएर पनि जानुभयो । उनका अनुसार अहिलेसम्म किसानले क्षतिपूर्ति पाएका छैनन् । जब दाना फल्दैन र समस्या आउँछ तब स्थानीय सरकारले कृषकलाई जवाफ दिनुपर्छ उनले भने ।"
"सुनको मूल्य फेरि बढ्यो, तोलाको १ लाख ६३ हजार पुग्यो",काठमाडौं : स्थानीय बजारमा सुनको मूल्य आज पनि वृद्धि भएको छ। अघिल्लो दिन मंगलबार १ हजार १०० रुपैयाँले बढेको सुन आज ९ सय रुपैयाँले बढेको हो। नेपाल सुन चाँदी व्यवसायी महासंघले आज ९ सय रुपैयाँले बढेर प्रतितोला सुनको मूल्य १ लाख ६३ हजार कायम भएको जनाएको छ। मंगलबार एक तोला सुनको मूल्य १ लाख ६२ हजार १०० रुपैयाँमा पुगेको थियो। त्यसअघि सोमबार प्रतितोला चाँदी १ लाख ६१ हजारमा कारोबार भएको थियो। सुनको मूल्य बढेपनि चाँदी भने घटेको छ। आज चाँदी प्रतितोला १ हजार ९५० रुपैयाँ कायम भएको छ। मंगलबार चाँदी प्रतितोला १ हजार ९५५ रुपैयाँमा खरिदबिक्री भएको थियो।
यस्तो पनि हुन्छ ? तमासा !,"देश आर्थिक संकटमा छ। सरकार खर्च कटौती र मितव्ययी गर्ने कुरा गर्छ। तर मन्त्री र कर्मचारीहरू मोजमस्ती र विदेश सयरमा व्यस्त छन्। अजरबैजानको बाकु सहरमा कोप२९ भइरहेको छ। राष्ट्रपति रामचन्द्र पौडेल नेतृत्वको प्रतिनिधि मण्डलले नेपालको प्रतिनिधित्व गरेर फर्किसकेको छ। उता वन तथा वातावरण मन्त्री ऐनबहादुर शाही ठकुरी अर्को जम्बो टोली बाकु गएको छ। त्यो जम्बो टोलीका केही फर्किएका छन् भने केही उतै छन्। यसबीच केही दिनअघि लामो समयपछि राष्ट्रिय विकास समस्या समाधान समितिको बैठक बस्यो। त्यो बैठकमा सातै प्रदेशका मुख्यमन्त्री सहभागी भए। संघीय मन्त्रालयका अधिकांश मन्त्री र सचिव पनि त्यहाँ थिए। विकासमा बाधा पुर्याउने गरेको अपजस भोग्ने गरेको वन मन्त्रालयका मन्त्री र सचिव भने त्यहाँ थिएनन्। वनकै कारण विकासमा अवरोध हुने गरेको अन्यले गुनासो गर्ने गरेका छन्। यो समितिको बैठकमा वन मन्त्रालयका पदाधिकारी नदेखेपछि प्रधानमन्त्रीले प्रश्न तेर्स्याए। प्रधानमन्त्री : हुन त वन मन्त्रालय बाकुमा होला यतिबेला। सचिव त यहाँ हुनुहुन्छ होला नि ? जवाफ : उहाँ पनि उतै हुनुहुन्छ। प्रधानमन्त्री : अजरबैजान, बाकुतिरै हुनुपर्छ वन मन्त्रालयै जस्तो लाग्छ। राष्ट्रपतिजी गएपछि वन मन्त्रालयको एक दुईजना मन्त्री, सचिव, सहसचिव गएपछि हुन्न थियो ? ३०३० जनाको छुट्टै डेलिगेसन जानुपर्छ ? के गर्न जाने ? कस्ले सोध्छ त्यहाँ ? कस्ले बोल भन्छ ? को बोल्न आउँछ त्यहाँ ? हिँड्दा पनि लस्कर हिँड्छ, एक नम्बरसँग बोल्ने कि ३० औं नम्बरसँग ? सोध्न पनि सुरुकालाई सोध्ने कि अन्तिमकालाई ? हु आर यु ? भन्ने पनि कोही हुँदैन। ह्वेर आर यु फ्रम ? भन्ने मान्छे पनि भेटिँदैनन् त्यहाँ त। यत्रो लस्कर, समयको दुरुपयोग। विकास र कामप्रति गैरजिम्मेवारी बोधमा कमी रहेको कुरा हो यो। यस्तो महँगो होटल र टिकट भएको बेलामा अनि टीएडीए खाएर यस्तो गर्न हुन्छ ? हुन त आजको बैठकको त्यो विषय होइन तर वनको चर्चा चल्दा वन मन्त्रालय बाकुमा छ भन्ने सबालले यो सन्दर्भ आएको हो। प्रशासनिक सुधार भन्ने कुरा जरुरी यही भएर भएको हो। यस्तो पनि हुन्छ तमासा ? हामी राष्ट्रपतिको भिजिटमा २६२७ जना भनेको ठाउँमा २२ जनामा ल्याउँछौं। मन्त्री सचिवले ३० जना डेलिगेसन आफैं लिएर जानु हुन्छ। यो एकदमै गलत तरिका हो। ठूलोठूलो डेलिगेसन लाने कुरा अन्त्य गर्नुपर्छ। राष्ट्रिय विकास समस्या समाधान समितिको बैठकमा वनमन्त्री र सचिव नदेखेपछि प्रधानमन्त्री ओलीको गरेको व्यंग्य हो यो। प्रधानमन्त्री स्वयं अनावश्यक विदेश जाने कार्यको विरोधमा देखिए बैठकमा। उनले नै कडा आपत्ति नै जनाए। उनले यस कार्यलाई तमासाको संज्ञा दिए। तर रोक्न सक्ने स्थानमा रहेका प्रधानमन्त्रीले आपत्ति जनाएर मात्र पुग्दैन। राज्य कति बेथितिमा चलिरहेको छ ? यो एउटा उदाहरण हो। अजरबैजानको बाकु सहरमा गत कात्तिक २६ गतेदेखि मंसिर ७ सम्म जलवायु परिवर्तनसम्बन्धी संयुक्त राष्ट्रसंघीय संरचना महासन्धि पक्ष राष्ट्रहरूको २९औं सम्मेलन (कोप२९) भइरहेको छ। अर्को छुट्टै वन तथा वातावरण मन्त्री ठकुरी र सचिव डा दीपककुमार खरालसहित ३२ प्रतिनिधि मण्डल बाकु गएको छ। वनमन्त्री शाहीले आफन्तसमेत लिएर गएका छन्। प्रधानमन्त्री केपी शर्मा ओलीको विचार सुन्दा वन मन्त्रालयको प्रतिनिधिमण्डल अनावश्यक रूपमा गएको देखिन्छ। यति ठूलो संख्या जानुको कुनै औचित्य नै थिएन, त्यो नितान्त घुम्ने र सरकारी रकमको दुरुपयोग गर्ने उद्देश्यमा नै केन्द्रित देखिन्छ। राष्ट्रपति पौडेलको टोली फर्किसक्दा पनि त्यो मन्त्री टोली भने उतै छ। प्रधानमन्त्री सार्वजनिक रूपमा यस्तो गुनासो गर्छन्। भनेपछि मन्त्री, सचिवलगायतका कर्मचारीले पनि प्रधानमन्त्रीसमेत नटेरेको देखिन्छ। राज्यलाई हेपेको जस्तो देखिन्छ। अनावश्यक विदेश जाने र पठाउने काम गर्दा आफैं फन्दामा परेका उदाहरण पनि छन् विगतमा। हालै कोशी प्रदेशका मन्त्री मानव तस्करीको अभियोगमा जेलमा छन्। अनावश्यक विदेश पठाउन अमेरिकी राजदूतावासलाई चिठी लेखेकी उपसभामुख विवादमा छिन्। मन्त्री, कर्मचारी, संघ, प्रदेश र स्थानीय तहका जनप्रतिनिधि आफूखुसी मनपरी ढंगबाट विदेश गइरहेका छन्। मन्त्री र सचिव नै यति गैरजिम्मेवार ! भीड लिएर विदेश जाने कुरा मुलुकको लागि मात्र होइन, अन्तर्राष्ट्रिय रूपमा लजास्पद हो। जसले नेपालको कूटनीतिको अवस्थामा दर्शाउँछ। देश आर्थिक संकटमा छ। सरकार खर्च कटौती र मितव्ययी गर्ने कुरा गर्छ। तर मन्त्री र कर्मचारीहरू मोजमस्ती र विदेश सयरमा व्यस्त छन्। यसरी ३०३० जनाको डेलिगेसन लिएर मन्त्रालय नै खाली गर्दै मन्त्रीदेखि कर्मचारीसम्म विदेश घुम्नु कति जायज ? प्रश्नहरू तेर्सिनु स्वाभाविक देखिन्छ। यो उदाहरण वन मन्त्रालयको होला। अन्य मन्त्रालयको यो भन्दा सुधारको अवस्था छैन। मौका पर्खेर बसेका हुन्छन्, मन्त्री र कर्मचारीहरू। मौका मिल्यो किन यस्तै अनेक हर्कत गर्न पछि पर्दैनन्। यो सानो कुरा हुँदै होइन। राजनीतिक नेतृत्व र प्रशासन संयन्त्र जति प्रभावकारी हुनुपर्ने त्यो छैन। उनीहरूका काम कारबाहीप्रति जनगुनासो पनि व्यापक छ। जसले गर्दा आमजनतामा निराशा र वितृष्णा छ। कर्मचारीदेखि जनप्रतिनिधि देश र जनताको भन्दा पनि आफ्नो स्वार्थमा केन्द्रित छन्। देशलाई जे होस्, त्यो उनीहरूलाई मतलब हँुदैन। आफ्नो फाइदा हुन्छ भने जे पनि गर्न पछि पर्दैनन्। यसरी प्रधानमन्त्रीले नै मन्त्री र सचिवको विषयमा टिप्पणी गर्नु अत्यन्तै दु: खद् कुरा हो। प्रधानमन्त्रीले टिप्पणी गरेर मात्र हुँदैन, एक्सनमै जानुपर्छ। हुन त यो सरकार नै गठबन्धनको छ। मन्त्रीविरुद्ध एक्सनमा जाँदा सरकारलाई असर पर्न सक्छ भन्ने भएर पनि प्रधानमन्त्री नै हच्किने अवस्था होला। तर अनावश्यक रूपमा देशको ढुकुटी रित्याएर हुलसहित कोप२९ मा जाने मन्त्री र सचिवलाई कारबाही गर्ने हिम्मत प्रधानमन्त्रीले देखाउनै पर्छ। औचित्व र आवश्यकताका आधारमा मात्रै विदेश जाने प्रणाली विकास गर्नुपर्छ।"
डिएपी मल नपाउँदा किसानलाई हिउँदेबाली लगाउन समस्या,"परासी : किसानहरू यतिबेला हिउँदे खेती लगाउन व्यस्त छन् । तर, खेती लगाउने समयमा नै मल नपाउँदा नवलपरासीका किसानहरू चिन्तित बनेका छन् । किसानले अहिले प्रमुख रुपमा गहुँ, तोरी र मकैलगायतका हिउँदे खेती लगाउन सुरु गरेका छन् । खेती लगाउने समयमा डिएपी मल आवश्यक हुन्छ । तर, जिल्लामा डिएपी मलकै हाहाकार भएको छ । डिएपी मलको अभाव भइरहँदा जिल्लामा युरिया मल भने प्रयाप्त छ । खेतीलाई तत्काल आवश्यक पर्ने डिएपी मल भने आउने छाट देखिएको छैन । कृषि सामग्री कम्पनी लिमिटेड परासीले पालिकाहरुको सिफारिसमा सहकारीमार्फत किसानहरूलाई मल वितरण गर्दै आएको छ । चालु वर्षको अहिलेसम्म दुई चरणमा आएको डिएपी मल कम्पनीले वितरण गरिसकेको हो । जिल्लामा वार्षिक न्यूनतम १२ हजार १२५ मेट्रिक टन डिएपी मल आवश्यक हुँदा अहिलेसम्म जम्मा ७६४ दशमलब ४५० मेट्रिक टन (१५ हजार २८९ बोरा) डिएपी मल आएको हो । चालु वर्षको साउन र कात्तिकमा आएको उक्त मल वितरण गरिसकिएको छ । अब मल आउने सम्भावना कम रहेको कृषि सामग्री कम्पनी परासीका प्रमुख नरहरि पोखरेलले बताए । ५० केजीका प्रति बोरा डिएपी मललाई कम्पनीले २ हजार २४४ मा सहकारीलाई बिक्री गर्दै आएको छ । उक्त मललाई ढुवानी खर्चसहित अन्य खर्च जोडेर सहकारीहरुले किसानहरुलाई बिक्री गर्दै आएका छन् । यता जिल्लामा डिएपी मल उपलब्ध गराउँदै आएको भैरहवास्थित कृषि सामग्री कम्पनी प्रादेशिक कार्यालयका प्रमुख तीर्थराज न्यौपानेले तत्कालै मल आउने संभावना नरहेको बताए । गहुँ लगाउने समयसम्म मल आउने सम्भावना छैन । तैपनि मंसिरको अन्तिम सातासम्म मल आउने जानकारी पाएका छौं । , न्यौपानेले भने । गएको धान खेतीको समयमा सहज रुपमा मल पाएका किसानहरुले भने अहिले भने मलको अभाव खेप्न बाध्य भएका हुन् । किसानहरुलाई डिएपी मलको आवश्यक भइरहेका बेला जिल्लामा भने युरिया मल प्रयाप्त छ । अहिले युरिया मल त्यति आवश्यक नहुने भएकाले उक्त मल कृषि सामग्री कम्पनी परासीको गोदाममा थन्किएको छ । चालु वर्षको अहिलेसम्म कम्पनीमा २ हजार ९६८ मेट्रिक टन युरिया मल आएको छ । जसमध्ये अहिले १ हजार १६ मेट्रिक टन युरिया कम्पनीको गोदाममै रहेको कृषि सामग्री कम्पनी परासीका प्रमुख पोखरेलले जानकारी दिए । युरिया मल पनि जिल्लाका लागि प्रयाप्त होइन । जिल्लामा वार्षिक न्यूनतम १९ हजार ७ सय मेट्रिक टन युरिया र ५ हजार ७२० पोटास आवश्यक रहेको कृषि ज्ञान केन्द्रका सूचना अधिकारी कृषि अधिकृत नवराज घिमिरेले जानकारी दिए ।"
व्यावसायिक आलु खेतीबाट दोब्बर आम्दानी,"सुर्खेत : सुर्खेतका किसानले पछिल्लो समय आलुको व्यावसायिक खेती सुरु गरेका छन्। किसानले आलुको व्यावसायिक खेती गर्न थालेपछि उत्पादन पनि वृद्धि हुन थालेको छ। स्थानीय किसानले उत्पादन बढाएपछि जिल्लामा भारतीय बजारबाट आउने आलुको आयातसमेत घटेको हो। वीरेन्द्रनगर१६ मेहेलीका किसान लोकबहादुर खड्का एक सिजनमा डेढ लाख मूल्यको आलु बिक्री गर्छन्। दुई वर्षदेखि व्यावसायिक खेती थालेका उनी भन्छन्, पहिले त घरमा खानका लागि मात्र खेती हुन्थ्यो, तर अचेल अन्नबाली हटाएर आलुको खेती गर्न थालेका छौं। आलु फलाएरै घरखर्च टरेको छ, नगद आम्दानी हुने भएकाले पनि अन्नबालीभन्दा आलुबाट दोब्बर आम्दानी हुन्छ। सोही ठाउँका किसान यामबहादुर खत्रीले एक सिजनमा दुई लाख मूल्यको आलु बिक्री गर्छन्। आलु फलाएरै परिवारको खर्च टार्ने गरेको उनको भनाइ छ। उनी भन्छन्, मैले यो वर्ष आलु बेचेर दुई लाख कमाएँ, घरमा परिवारसँगै बसेर आलुबाटै यो आम्दानी भयो। गाउँमा आलु खेती गर्न थालेपछि रोजगारीका लागि भौंतारिनु परेको छैन, जागिरका लागि पनि अब गाउँमा चिन्ता छैन। उनका अनुसार गाउँका हरेक किसानले वर्षमा डेढ लाखदेखि साढे तीन लाख रुपैयाँसम्मको आलु बिक्री गर्छन्। विस्तारै किसानहरू आलुखेतीबाट आत्मनिर्भर बन्न थालेको उनको भनाइ छ। विगतमा यहाँका किसानले अन्नबालीको खेती गर्थे। तर त्यसबाट उनीहरूको गुजरा चलेन। दुःखअनुसार उत्पादन नभएपछि वीरेन्द्रनगर नगरपालिका वडा नं १६ का किसानले आलुखेती गर्न थालेका हुन्। यहाँका किसानका अनुसार अन्नबालीभन्दा आलुको खेतीबाट दोब्बर फाइदा भइरहेको छ। यसकारण पनि यहाँका अधिकांश किसानले आलुखेतीलाई व्यावसायिक बनाएका हुन्। मेहेलीका किसान गीता खत्री विगत चार वर्षदेखि आलुखेती गरिरहेकी छन्। उनी भन्छिन्, आलुको बिउ जोगाउन नसकेर हामी हैरान थियौं, घरमा राखेको बिउ कुहिएर खेर जान्थ्यो। अब बिउ खोज्दै भौंतारिनुपर्ने समस्या छैन, बिउ नपाएर बारी बाँझै राख्नुपर्ने बाध्यता पनि टयो। स्थानीय किसान लोकबहादुर खड्काले आलु खेती गर्न थालेको ३० वर्ष भयो। सुरुवातमा उनले जीविकोपार्जनका लागि मात्र खेती गर्थे। तर पछिल्लो दुई वर्षयता उनले पनि व्यावसायिक खेती गर्दै आएका छन्। उनका अनुसार आलुबाट राम्रै आम्दानी हुन थालेको छ। उनी भन्छन्, पहिला घरमा खानका लागि मात्र आलु लगाउँथ्यौं, तर अचेल बिक्री हुन थालेपछि खेतीलाई बढाएका छौं। आलुबाटै एक सिजनमा साढे दुई लाख रुपैयाँसम्म आम्दानी हुन्छ, गाउँमै आम्दानी हुन थालेपछि गाउँलेहरूलाई अचेल रोजगारीको चिन्ता छैन। उनका अनुसार किसानले पछिल्लो समय समूह नै गठन गरेर व्यावसायिक रूपमा आलुखेती थालेका छन्। आफूहरू संगठित भएपछि आलुले बजारमा मूल्यसमेत पाउन थालेको किसानको भनाइ छ। आलुको बिउबाट पनि दोब्बर नाफा दैलेखको सीमासँग जोडिएको वीरेन्द्रनगरको लेकाली क्षेत्र आलुखेतीका लागि उपयुक्त छ। सँगै जोडिएको दैलेखको गुराँस गाउँपालिकाका किसान पनि आलुखेती गर्छन्। प्रायः किसानले आलुखेती गरे पनि रोप्ने बेलामा बिउको अभाव हुन्छ। बिउको अभाव झेल्दै आएका छिमेकका किसानलाई वीरेन्द्रनगर वडा नं १६ स्थित मेहेलीमा गठन भएको जुनेली कृषक समूहमा आबद्ध किसानले अचेल बिउ बेच्न थालेका हुन्। स्थानीय किसान यामबहादुर खत्रीले आफूहरूले आलुको बिउ पनि बिक्री गर्न थालेको बताए। खेतीको सिजनमा अभाव भएका किसानलाई आफूहरूले बिउ बिक्री गर्दै आएको उनको भनाइ छ। उनले भने, रोप्ने बेलामा बिउ खोज्दै छिमेकीहरू हारगुहार नै गर्छन्, त्यो बेला हामीले जोगाएर राखेको बिउ दोब्बर मुल्यमा बिक्री गर्छौं। आफूहरूबाट सुर्खेत र दैलेखका किसानले आलुको बिउ खरिद गर्ने गरेको यहाँका किसान बताउँछन्। किसान लीलादेवी विकले भनिन्, आलुको बिउ बिक्री गर्दा दोब्बर फाइदा हुन्छ, रोप्ने बेलामा बिउको हाहाकार हुने भएकाले मूल्य पाइन्छ। उत्पादन भएको सिजनमा आलु किलोको ४० रुपैयाँमा बेच्नुपर्छ, तर त्यही आलु हामीले बिउको रूपमा बेच्दा ८० रुपैयाँ किलोमा बेच्न पाउँछौं।"
दुर्गा प्रसाईंलाई म्याद थपका लागि आज अदालत पेस गरिँदै,"काठमाडौं : साइबर अपराधमा पक्राउ परेका मेडिकल व्यवसायी दुर्गा प्रसाईंलाई थप अनुसन्धान गर्न म्याद थपका लागि आज अदालत पेस गरिने भएको छ । उनीमाथि किर्ते र विद्युतीय अपराध नियन्त्रण ऐनअन्तर्गतको कसुरमा अनुसन्धान भइरहेको र थप अनुसन्धानका लागि म्याद थप गर्न आज पेश गर्ने प्रहरीको केन्द्रीय अनुसन्धान ब्युरो (सीआईबी)ले जनाएको छ। सीआईबीका प्रवक्ता होविन्द्र बोगटीले प्रधानमन्त्री केपी शर्मा ओलीको मानमर्दन हुने गरी झुठो र भ्रामक समाचार सम्प्रेषण गरेकाले प्रसाईंलाई पक्राउ जानकारी दिए। मंगलबार बिहान भक्तपुरस्थित निवासबाट पक्राउ परेका प्रसाईंलाई प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको थियो। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले सोमबार केही कागजात सार्वजनिक गरेका थिए। प्रसाईंले सुनियोजित रूपमा नै नक्कली कागजात भेला गरेको र भ्रम फैलाउन सामाजिक सञ्जालमा सार्वजनिक गरेको प्रहरीको अनुमान छ। सीआईबी प्रमुख एआईजी दीपक थापाले प्रसाईंले सार्वजनिक गरेका सबै कागजात र विवरण झुटो रहेको बताए । उनले भने, 'कागजातका विषयमा प्रहरीले चेकजाँच गरिरहेको छ ।' प्रारम्भिक रिपोर्टअनुसार सबै कागजात किर्ते छन् । प्रसाईंले प्रधानमन्त्रीको हस्ताक्षर नै नक्कली बनाएको प्रहरीको आरोप छ । प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। उनले यसअघि पनि पटकपटक विभिन्न आरोप र लान्छना लगाउँदै पत्रकार सम्मेलन गर्ने, भाषण गर्ने र सामाजिक सञ्जालमार्फत भ्रम फैलाएका थिए । उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। यसअघि काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ। यो पनि पढ्नुहोस दुर्गा प्रसाईं पक्राउ दुर्गा प्रसाईंलाई थप अनुसन्धान गर्न साइबरो ब्यूरोमा पठायो राजनीतिक महत्त्वकांक्षाले रन्थनिएका प्रसाईं"
"नियमनमा चुके तीन तहकै सरकार, सहकारीमा चल्यो सञ्चालकको रजाइ","बुटवल : जताततै चर्चा छ, सहकारी हिनामिनाको । कसैमाथि अनुसन्धान भइरहेको छ, कोही फरार छन् । राष्ट्रिय राजनीति पनि यसकै वरिपरि घुमिरहेको छ । सहकारीमा समस्या अहिले देखियो, तर विकृति पहिल्यैदेखिको हो । विगतमा केन्द्र सरकारलाई मात्र सहकारी नियमनको अधिकार थियो । तर, सहकारी ऐनले तीनै तहलाई अधिकार दियो । कुनैले पनि सहकारीको नियमनमा कडाइ गरेनन्, त्यसैकारण सर्वसाधारणको अर्बौंको बचत जोखिममा छ । सडकमा मकै पोलेर जीविका चलाउनेको पनि रकम हिनामिना भएपछि धेरैको चुलो चिसो हुँदै गएको छ । बचतकर्ताको बिचल्ली छ । सामान्य नागरिकको रकम हिनामिना गरेर सञ्चालकहरूले गर्नुसम्म मोजमस्ती गरे । तर, राज्यको नीतिअनुसार स्थापना भएका सहकारीलाई त्यही नीतिले नियमन गरेन । राज्यका सयौं नियमनकारी निकायहरू कानमा तेल हालेर बसे । उनीहरूले कागजमा नीति बनाए तर व्यवहारमा देखाएनन् । त्यसको परिणाम नागरिकको अर्बौं रुपैयाँ अपचलन भयो । तलदेखि माथिसम्मकै कुनै पनि राज्यका नियमनकारी निकायले कामै नगरेको संसदीय छानबिन विशेष समितिको निष्कर्ष छ । ऋण नतिर्दै ऋण प्रवाह संघीय सहकारी ऐन २०७४ ले कुनै पनि सदस्यलाई ऋण प्रवाह गर्दा सुरुको ऋण चुक्ता नहुन्जेल पुनः ऋण प्रदान गर्न नमिल्ने स्पष्ट व्यवस्था गरेको छ । तर, अधिकांश सहकारीहरूले सुरुकै ऋण असुलउपर नगरेर पुनः ऋण दिएका छन् । काठमाडौंको पुतलीसडकस्थित स्टयान्डर्ड सेभिङ एन्ड क्रेडिट कोअपरेटिभ लिमिटेडले १ सय १ जना त्यस्ता सदस्यलाई ऋण प्रवाह गरेको छ । १५ करोड ४० लाख ८ हजार ८ सय १ रुपैयाँ अघिल्लो ऋण चुक्ता नगर्दै उनै सदस्यहरूलाई पुनः २१ करोड ७७ लाख ७१ हजार ७ सय ३५ रुपैयाँ ऋण दिएको संसदीय छानबिन विशेष समितिको प्रतिवेदनमा उल्लेख छ । ललितपुरकै पशुपति सेभिङ एन्ड क्रेडिट कोअपरेटिभ लिमिटेडले पनि ४६ जना सदस्यलाई पटकपटक गरी १ सय ३५ पटकसम्म ७१ करोड २० लाख १३ हजार ८ सय ४१ रुपैयाँ ऋण दिएको छ । सदस्य व्यक्ति र अन्य सहकारी संस्थालाई ऋण दिइएको हो । २०८० साउनमा यो सहकारीलाई सरकारले समस्याग्रस्त घोषित गरेको छ । सुमेरु बचत तथा ऋण सहकारी संस्था लिमिटेड पुल्चोक ललितपुरले पनि ऋण परिचालन नीतिगत रूपमा गरेको छैन । ९१ जना सदस्यलाई पटकपटक गरी २ सय ४२ पटक ९० करोड ७४ लाख ९७ हजार ७ सय २ रुपैयाँ ऋण पहिलेकै नतिर्दै अर्को ऋण प्रवाह गरेको छ । काठमाडौंको स्टयान्डर्ड मल्टिपर्पोज कोअपरेटिभ लिमिटेडले ३८ जना सदस्यलाई अघिल्लो ऋण चुक्ता नगर्दै पुनः अर्को ऋण प्रवाह गरेको छ । काठमाडौंको कान्तिपुर सेभिङ एन्ड क्रेडिट कोअपरेटिभ लिमिटेडले २६ जना सदस्यलाई पटकपटक गरी ८९ पटक १ अर्ब ८० करोड ७३ लाख २० हजार ८ सय ३६ रुपैयाँ ऋण प्रवाह गरेको छ । भक्तपुरको शिवशिखर बहुउद्देश्यीय सहकारी संस्थाले २४ जना सदस्यलाई पटकपटक गरी ७२ पटक ६७ करोड ४२ लाख १ सय ३१ रुपैयाँ अघिल्लो ऋण नतिर्दै पुनः ऋण दिएको छ । बुटवलको सुप्रिम बचत तथा ऋण सहकारी संस्थाले पनि १६ जना सदस्यलाई पटकपटक गरी ४२ पटकसम्म ५५ करोड १२ लाख १ हजार ४ सय ७७ रुपैयाँ ऋण दिएको छ । पोखराको सूर्यदर्शन सहकारीले २० जना सदस्यलाई ५ करोड ९३ लाख २६ हजार २ सय ४० रुपैयाँ यस्तै नियम मिचेर ऋण दिएको प्रतिवेदनमा उल्लेख छ । ऋण दिँदा न धितो न बैंक ग्यारेन्टी सहकारीहरूले यतिसम्म बदमासी गरेका छन् कि ऋण प्रवाह गर्दा न धितो छ न त बैंक ग्यारेण्टी लिएका छन् । सहकारी ऐन २०७४, परिच्छेद १४ को दफा (७९) को उपदफा (१) ले ऋण लगेर चुक्ता नगरेमा ऋणीले राखेको धितो लिलाम बिक्री गरेर असुल उपर गर्नसकिने व्यवस्था गरेको छ । तर, ऋणीले धितो नै नराखेपछि त्यस्ता सहकारीहरू डुबेका हुन् । ललितपुरको स्टयान्डर्ड सेभिङ एन्ड क्रेडिट कोअपरेटिभ लिमिटेडले बिनाधितो २ करोड ३० लाख ७८ हजार २ सय रुपैयाँ प्रवाह गरेको छ । १८ जना सदस्यले उक्त ऋण लिएको प्रतिवेदनमा उल्लेख छ । काठमाडौंको प्यासिफिक सेभिङ एन्ड क्रेडिट कोअपरेटिभ लिमिटेडले पनि धितो र बैंक ग्यारेन्टीबीनै ५ करोड ३५ लाख ८५ हजार ३ सय ३६ रुपैयाँ बराबरको ऋण प्रवाह गरेको छ । १ सय ६४ जना सदस्यले उक्त ऋण लगेका छन् । यो सहकारीले ४८ करोड ७३ लाख ९८ हजार ९ सय १३ रुपैयाँ बचतकर्ताको रकम हिनामिना गरेको छ । बिनाधितो ऋण प्रवाह गर्नेमा अर्को सहकारी हो भक्तपुरको शिवशिखर बहुउद्देश्यीय सहकारी संस्था । यो सहकारीले पनि ठूला २५ ऋणीहरूलाई जोखिम मोलेर जथाभावी ऋण दिएको छ । ६ अर्ब ५४ करोड ४३ लाख ६९ हजार ९ सय ३ रुपैयाँ बिनाधितो प्रवाह गरिएको छ । उक्त रकमको व्याजमात्रै ९६ करोड ८३ लाख ७१ हजार ७ सय ६८ रुपैयाँ पुगेको छ । साँवा र व्याज गरेर ७ अर्ब ५१ करोड २८ लाख ४५ हजार ५ सय १२ रुपैयाँ असुलउपर गर्न बाँकी छ । तर, यो रकम असुलउपर गर्न सहकारीसँग कुनै आधार र प्रमाण छैन । लाचार नियमनकारी राज्यका नियमनकारी निकाय लाचार भएपछि मुलुकको सहकारी क्षेत्र अस्तव्यस्त भएको संसदीय समितिको निष्कर्ष छ । गैरसदस्यबाट ठूलो मात्रामा बचत जम्मा गर्ने, आवधिक बचत राख्ने, गैरसदस्य र अप्राकृतिक व्यक्तिमा कानुनविपरीत लगानी गर्ने, जग्गा र सेयरमा लगानी गर्ने जस्ता काम सहकारीमा हुँदासमेत त्यस्ता सहकारीलाई नियमन गर्न नसक्ने निरीह कानुनको मारमा सहकारी क्षेत्र परेको छ । केन्द्रमा सहकारी ऐन र कार्यविस्तृतीकरण पारित भएको सात वर्ष पूरा भइसकेको छ । तर, सहकारीका अभिलेख फेला पार्न नसकिने अवस्था अहिले सहकारी विभागमा छ । अनुगमन, सुपरिवेक्षण र नियमन त धेरै परको कुरा भयो । ऐनमा व्यवस्था भएबमोजिम कर्जा असुली न्यायाधिकरण, कर्जा सूचना केन्द्र, बचत तथा कर्जा संरक्षण कोष जस्ता संरचनाहरू निर्माण गर्ने विषयमा सरकार बेखवर बनेको सहकारीकर्मीहरूको गुनासो छ । यी संरचना नबन्दा सहकारीहरूको निगरानी, नियमन र नियन्त्रणसँगै प्रबर्द्धन र सशक्तीकरणमा समेत समस्या देखिएको छ । ०७४ मा सहकारी ऐन जारी भएपछि सहकारीलाई स्वनियमनको मूल्यलाई प्रबद्र्धन गर्ने भनी नेपाल राष्ट्र बैंकबाट पूर्वस्वीकृति लिनुपर्ने प्रवन्ध झिकेपछि यो क्षेत्र नियमनबाहिर जस्तै बनेको हो । संविधान जारीपछि संघमा मात्र केन्द्रित रहेको नियमन तल्लो तहसम्म पुगेको हो । विगतमा सहकारी विभागले गर्न नसकेको जस्तै स्थानीय तह र प्रदेश सरकारको संयत्रले पनि नियमन गर्न सकेका छैनन् । सहकारी विभागमा देखिएको दक्ष जनशक्ति अभावको स्थिति तल्लो तहमा पनि देखिएको छ । नियमन फितलो हुनुको प्रमुख कारण ठूलो पुँजी र उच्च राजनीतिक पहुँच भएका सहकारी संचालक भएको समितिको ठहर छ । स्वविवेक अधिकारको दुरुपयोग बचत तथा ऋणको कारोबार गर्ने सहकारीहरूलाई सरकारले स्वविवेक निर्णय गर्ने अधिकार दियो । सजिलै र थोरै पुँजीमा दर्ता र सञ्चालन गर्न सकिने भएपछि गाउँदेखि सहरसम्म सबैको रोजाइमा पनि पयो सहकारी । स्वविवेकीय निर्णयलाई सञ्चालकहरूले गर्नुसम्म दुरुपयोग गरे । अनियन्त्रित रूपमा शाखा र सेवाकेन्द्र विस्तार गरे । केन्द्रीय सहकारी विभागले समेत कुनै परिणामको विचारै नगरी शाखा र सेवा केन्द्र विस्तार गर्न स्वीकृत गरेको पाइएको छ । बागमती प्रदेशमा मात्रै एकै महिनामा ३ सय १५ वटा सहकारी संस्थाहरू सम्बन्धित स्थानीय तहको स्वीकृति बिना दर्ता भएको अभिलेखमा देखिएको छ । २६ वर्षमा १४ हजार ५ सय सहकारीहरू थपिएको संसदीय छानबिन विशेष समितिले उल्लेख गरेको छ । हाल समस्याग्रस्त घोषणा भएका अधिकांश सहकारी संस्थाहरूको सेवाकेन्द्र विस्तारको निर्णयमा पनि सहकारी विभागका रजिष्ट्रारको स्वविवेकीय अधिकारको अनियन्त्रित प्रयोग भएको देखिएको छ । रजिष्ट्रारको एकल निर्णयका आधारमा एकै दिन सहकारीको ३५ जिल्लाका सेवाकेन्द्र विस्तार गरिएका छन्, संसदीय छानबिन विशेष समितिको प्रतिवेदनको पृष्ठ ४ सय ९ मा भनिएको छ, तिनै रजिष्ट्रारको निर्णयबाट दर्जनभन्दा बढी सहकारीका नेपालभर सेवाकेन्द्र विस्तार भएको पाइन्छ । यसप्रकारको अनियन्त्रित सेवा विस्तारले सहकारीहरूलाई आर्थिक संकटमा धकेलेको छ । निर्णय प्रक्रियामा सदस्यहरूलाई वेवास्ता गरिएको छ । सञ्चालकहरूको मनमौजी चलेको छ । विवरणसमेत दिन सक्दैनन् नियामक निकाय संघ, प्रदेश र स्थानीय तहमा गरी कुल ७ सय ६१ वटा नियामक निकाय छन् । ७ सय ५३ वटा पालिका, ७ वटा प्रदेश सरकार र एउटा सहकारी विभाग । तर, यी कुनैले पनि आफ्नो भूमिका सही रूपमा निर्वाह नगरेको छानबिन विशेष समितिले दर्शाएको छ । यतिसम्मकी सहकारी छानबिनको क्रममा समितिले माग गरेको विवरण समेत अधिकांश नियामक निकायले पेस गर्न सकेनन् । आफ्नो कार्यक्षेत्राधिकारभित्र कति सहकारी छन् ? कस्ताकस्ता प्रकृतिका छन् ? र अवस्था के छ ? भन्ने विवरण उनीहरूले पेस गर्न नसकेको समितिले प्रतिवेदनमा उल्लेख गरेको छ । ४ सय ६० वटा गाउँपालिकामध्ये २ सय ५९ वटाले विवरण बुझाएनन् । २ सय ३८ वटा नगरपालिकामध्ये १ सय ३८ वटाले सहकारी छानबिन विशेष समितिमा प्रतिवेदन पेस गरेका छैनन् । ५ वटा उपमहानगरपालिका र बागमती प्रदेशले विवरण पेस गरेनन् । प्रत्येक स्थानीय तहमा सहकारी क्षेत्र हेर्ने गरी शाखासमेत सञ्चालन गरिएको छ । माथिल्लो निकायले मागेका विवरण स्थानीय सरकारले दिनै सकेको छैनन् । सहकारीलाई छाडा र अलपत्र छाडेर अस्तव्यस्त सहकारी संस्था बचत रकम दुरुपयोगसम्बन्धी विशेष छानबिन समितिका सभापति सूर्य थापाले बचत तथा ऋणको कारोबार गर्ने सहकारीहरूलाई नियमनकारी निकायले छाडा र अलपत्र छाडेर अस्तव्यस्त भएको प्रतिक्रिया दिए । सहकारी ऐन २०७४ ले नियमनभन्दा स्वनियमनलाई जोड दियो । बोलियो नियमनकारी निकायको प्रवन्ध हुन सकेन । संवैधानिक परिकल्पना यस्तो थिएन्, उनले भने, दोस्रो तहको नियमनकारी निकायको व्यवस्थामा स्वनियममा अभ्यस्त गराउनुपर्छ । उनले सहकारीका सञ्चालकहरूले सदस्य र सदस्यले सञ्चालकसमेत चिन्न सक्ने अवस्था नरहेको समेत पाइएको बताए । सदस्य नभएकाले ऋण लैजाने, धितो नराखी ऋण प्रवाह गर्ने, परिवारकै गिरोह मिलेर सदस्यको रकम हिनामिना गर्ने जस्ता बेथितिहरूलाई रोक्न समितिले दिएको सुझावलाई सरकारले कार्यान्वयन गर्नुपर्ने उनले बताए । नेपालको सहकारी क्षेत्रले नक्कली दृष्टान्तको महामारी भोगिरहेको छ, थापा भन्छन्, विवाह नक्कली, अंशबन्डा नक्कली, पुनः विवाह नक्कली, साधारणसभा नक्कली, प्रतिवेदन नक्कली, सेयर सदस्य नक्कली, ऋणी नक्कली, साधारणसभा, प्रतिवेदन र लेखापरीक्षण नक्कली र सिंगो कार्यप्रणाली नै नक्कली छ । समितिको प्रतिवेदनले दिएको सुझावलाई सरकारले कार्यान्वयन गर्न विलम्ब गर्न नहुनेसमेत उनले बताए । स्थानीय सरकार गैरजिम्मेवार बन्न मिल्दैन संसदीय छानबिन विशेष समितिले माग गरेको विवरण उपलब्ध नगराएर देशभरका २ सय ५९ वटा गाउँपालिकाहरू गैरजिम्मेवार बनेको गाउँपालिका राष्ट्रिय महासंघका अध्यक्ष लक्ष्मीदेवी पाण्डेले प्रतिक्रिया दिइन् । सार्वभौम सत्ताले गठन गरेको संसदीय छानबिन विशेष समितिले माग गरेको विवरणसमेत नदिएर स्थानीय सरकार गैरजिम्मेवार बन्न मिल्दैन, उनले भनिन्, हामीले समितिको प्रतिवेदन तयार हुँदा पनि सबै पालिकाहरूलाई विवरण बुझाउन पत्राचार गरेका थियौं । अहिले पनि पुनः पत्र पठाएका छौं । राज्यले मागेको विवरण पेस नगर्ने पालिकाहरूलाई राज्यले त्यहीअनुसार मूल्यांकन गर्नुपर्छ । उनले जिम्मेवार र गैरजिम्मेवार पालिकाहरूलाई एउटै डालोमा हालेर नहेर्नसमेत आग्रह गरिन् । तीन तहका सरकारबीच प्रभावकारी समन्वय नहुँदासम्म नागरिकलाई गुणस्तरीय सेवा दिन नसकिने उनको धारणा छ । निमुखा नागरिकहरूले बचत गरेको रकम हिनामिना भएको छ । यस्तो समस्या समाधान गर्न संसद्ले विशेष समिति बनाएको छ । त्यही समितिले माग गरेको विवरणसमेत उपलब्ध नगराउनु कहाँसम्मको गैरजिम्मेवारीपन हो ? उनले भनिन्, सबै पालिकामा सहकारी हेर्ने शाखा छ । कर्मचारी छन् । मागेको विवरण पनि दिन नसक्नु कदापी राम्रो होइन । अध्यक्ष पाण्डेको प्रतिक्रियाले पनि तल्लो तहको निकायले सहकारीको नियमनमा कामै नगरेको पुष्टि गर्छ । सेयर सदस्यको स्वनियमनप्रतिको उदासीनता नियामक निकायको नियमन असफलता सञ्चालकहरूको मनमौजी निजी उद्देश्यपूर्ति लाचार सरकारी संयन्त्र विषयविज्ञ गैरसदस्यबाट ठूलो मात्रामा बचत संकलन अप्राकृतिक व्यक्तिमा कानुनविपरीत लगानी सहकारीको पैसा जग्गा र सेयरमा लगानी शतप्रतिशत खुला र खुकुलो बनाउनुको परिणाम अधिकार तीन तहकै सरकारलाई तथ्य तथ्यांकसमेत छैनन् संघीयतापछि अझ बिग्रियो सहकारी क्षेत्र आफैं स्वनियमन हुनुपर्नेमा आफैं बदमासी स्वनियमनमा चल्नुपर्ने सहकारीहरू आफैं बदमासी हुँदा समस्या देखिएको सहकारी विभागका पूर्वरजिष्ट्रार टंकमणी शर्माले प्रतिक्रिया दिए । स्वनियममा चलेका सहकारीले बदमासी गर्दा नियमन गर्ने राज्यका निकायहरूले काम गरेनन्, उनले भने, सहकारी सरकारले दर्ता गरेका संस्था हुन् । अनुशासनको घेरा तोडेपछि नियमनकारी निकायले कडाइका साथ नियमन गर्नुपर्छ । राज्यको निगरानी पुगेन । सहकारीहरूले राज्यमाथी विश्वासघात गरेको समेत उनले सुनाए । त्यस्तै, नेपाल राष्ट्र बैंकका उपनिर्देशक डारमेश चौलागाईले स्वनियम आफैंमा राम्रो पक्ष भए पनि सहकारीहरूले बदमासी गरेको प्रतिक्रिया दिए । हरेक क्षेत्रमा स्वनियम आफैंमा सुन्दर पक्ष हो । यो भन्दा कडा नीति र नियम केही हुँदैन, उनले भने, देशको सहकारी क्षेत्रको विकृति र विसंगतीका बारेमा संसदीय छानबिन विशेष समितिले धेरै मेहनत गरेर प्रतिवेदन तयार पारेको छ । त्यही प्रतिवेदन अक्षरंश सरकारले पालना गरेमा धेरै समस्या समाधान हुन्छन् । उनले सहकारीको क्षेत्रमा पहिलोपटक धेरै मेहनत गरेर विस्तृत प्रतिवेदन तयार भएको समेत बताए । सरकारले स्वनियममा चल्न दिएका जुनसुकै क्षेत्रहरू पनि नैतिकवान हुनुपर्नेमा उनको जोड छ । सरकारले आफैं नियममा बाँधिएर चल भन्यो, चौलागाई भन्छन्, तर, सहकारीहरू त्यस अनुसार चलेनन् । नचलेका सहकारीलाई राज्यले पनि कडाईका साथ नियमन गरेन । नियमन गर्न स्रोत साधन र कानुनी जटिलता सहकारी विभागका रजिष्ट्रार पिताम्बर घिमिरेले विद्यमान कानुनी ऐनले स्वनियम र स्वनियन्त्रणको व्यवस्थामा जोड दिँदा उनीहरूलाई कडाइका साथ नियमन गर्न व्यवहारिक जटिलता देखिएको प्रतिक्रिया दिए । सहकारी विभागले हेर्ने अहिले १ सय ४७ वटा सहकारी मात्र हुन्, उनले भने, देशभर हजारौं सहकारी छन् । प्रदेश र स्थानीय सरकारको क्षेत्रधिकारभित्र पनि पर्छन् । नियन्त्रणका लागि स्रोतसाधन र स्पष्ट कानुनी व्यवस्था हुनुपर्छ । उनले हाल सहकारी विभागमा एक जना रजिष्ट्रार, दुई जना उपरजिष्ट्रारसहित ३१ जना कर्मचारीको दरबन्दी रहेकोमा २१ जना मात्र कार्यरत रहेको जानकारी दिए । राज्यको संरचना, जनशक्ति व्यवस्थापन, जनशक्तिमा विषय विज्ञता र नीतिगत कानुनी सुधार हुन सकेमा सहकारी क्षेत्रलाई प्रभावकारी नियमन गर्न सकिने घिमिरेले प्रतिक्रिया दिए । सदस्य नभएकाले ऋण लैजाने, धितो नराखी ऋण प्रवाह गर्ने, परिवारकै गिरोह मिलेर सदस्यको रकम हिनामिना गर्ने जस्ता बेथितिहरूलाई रोक्न समितिले दिएको सुझावलाई सरकारले कार्यान्वयन गर्नुपर्छ । सूर्य थापा, सभापति, सहकारी संस्था बचत रकम दुरुपयोगसम्बन्धी विशेष छानबिन समिति सहकारीले बदमासी गर्दा नियमन गर्ने राज्यका निकायहरूले पनि काम गरेनन् । अनुशासनको घेरा तोडेपछि नियमनकारी निकायले कडाइका साथ नियमन गर्नुपर्छ । राज्यको निगरानी पुगेन । सहकारीहरूले राज्यमाथी विश्वासघात गरेका छन् । टंकमणि शर्मा,पूर्वरजिष्ट्रार, सहकारी विभाग देशभरका २५९ वटा गाउँपालिकाले संसदीय छानबिन विशेष समितिले माग गरेको विवरण उपलव्ध गराएनन् । स्थानीय सरकार गैरजिम्मेवार बन्न मिल्दैन । लक्ष्मीदेवी पाण्डे,अध्यक्ष, गाउँपालिका राष्ट्रिय महासंघ राज्यको संरचना, जनशक्ति व्यवस्थापन, जनशक्तिमा विषय विज्ञता र नीतिगत कानुनी सुधार हुन सकेमा सहकारी क्षेत्रलाई प्रभावकारी नियमन गर्न सकिन्छ । पिताम्बर घिमिरे,रजिष्ट्रार, सहकारी विभाग"
शान्ति प्रक्रियाका बाँकी काम टुंग्याएर नेपाललाई शान्तिको नयाँ मोडेल प्रस्तुत गरौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले शान्ति प्रक्रियाका बाँकी काम पूरा गर्दै समृद्ध मुलुक निर्माणका लागि सहकार्य र एकताका साथ अघि बढ्नुपर्ने बताएका छन्। विस्तृत शान्ति सम्झौता भएको दिनको स्मरणमा भिडिओमार्फत उनले विस्तृत शान्ति सम्झौता नेपालमा संविधानसभा, गणतन्त्र, समावेशी लोकतन्त्रको आधारशिला भएको बताएका हुन्। यो विस्तृत शान्ति सम्झौता नै नेपालमा संविधानसभा, सङ्घीय लोकतान्त्रिक गणतन्त्र, समावेशी लोकतन्त्रको आधारशिला हो। यहीँबाट नयाँ युगको सूत्रपात भएको मान्न सकिन्छ। त्यसकारण आजको दिन हामी सबैले स्मरण गर्नुपर्ने र सम्मान गर्नुपर्ने दिन हो। उनले भने, म यो अवसरमा नेपालमा संघीय गणतन्त्र स्थापना गर्नका निम्ति विभिन्न महान् जनयुद्ध, जनआन्दोलन, मधेस आन्दोलन लगायत सबै न्यायपूर्ण आन्दोलनमा सहादत प्राप्त गर्ने सम्पूर्ण सहिदप्रति उच्च श्रद्धाञ्जली व्यक्त गर्न चाहन्छु। सम्पूर्ण बेपत्ता योद्धाहरूप्रति सम्मान प्रकट गर्दछु। तत्कालीन सात दल र माओवादीबीच २०६२ साल मंसिर ५ गते १२ बुँदे सहमति भएपछि १० वर्षे माओवादी युद्ध अन्त्य भएको थियो। सात राजनीतिक दलको तर्फबाट तत्कालीन प्रधानमन्त्री तथा नेपाली कांग्रेसका सभापति गिरिजाप्रसाद कोइराला र विद्रोहीतर्फबाट नेकपा माओवादीका अध्यक्ष प्रचण्डले हस्ताक्षर गरेका छन्। पूर्वप्रधानमन्त्री प्रचण्डले संविधान बनिसकेपछि गणतन्त्रमार्फत विकास र समृद्धिप्रति गरेको अपेक्षा पूरा नहुँदा जनतामा असन्तुष्टि बढेको उल्लेख गरे। उनले भने,नेपाली जनताले संविधानसभाबाट संविधान बनिसकेपछि संघीय लोकतान्त्रिक गणतन्त्रमार्फत विकास र समृद्धिको जस्तो अपेक्षा गरेको हो, त्यो अनुसार हुन सकेन भन्ने असन्तुष्टि जनतामा छ। सुशासन, सामाजिक न्याय र समृद्धिको पक्षमा एउटा नयाँ सङ्कल्पको साथ जरुरी पर्दा संविधानलाई अझ परिमार्जन गर्दै जानुपर्ने आवश्यकता छ। उनले शान्ति सम्झौताको मूलभूत स्पिरिट अनुसार शान्ति प्रक्रियाको बाँकी काम पनि टुङ्ग्याउने प्रक्रियामा रहेको बताए। हामी अहिले शान्ति सम्झौताको मूलभूत स्पिरिट अनुसार शान्ति प्रक्रियाको बाँकी काम पनि टुङ्ग्याउने प्रक्रियामा छौँ। म खुसी छु कि मैले नेतृत्व गरेको सरकारकै समयमा सत्य निरूपण तथा बेपत्तासँग सम्बन्धित आयोगका लागि आवश्यक विधेयकको अन्तिमरूप दिइएको थियो।आज त्यो निष्कर्षतिर जाँदैछ।प्रचण्डले भनेका छन्,हामी सबै यसमा खुसी छौँ। हाम्रो प्रतिबद्धता के हो भने शान्ति प्रक्रियाका बाँकी काम टुङ्ग्याएर नेपाललाई शान्तिको एउटा नयाँ मोडेलको रूपमा प्रस्तुत गर्न सकिन्छ भन्ने विश्वास छ। दश वर्षे सशस्त्र द्वन्द्वको क्रममा तत्कालीन राज्यपक्ष र माओवादीपक्षबाट झण्डै १७ हजार नेपालीको मृत्यु भएको थियो। विस्तृत शान्ति सम्झौताको आधार नै द्वन्द्वपीडितलाई ६ महिनाभित्र न्याय दिने सर्त भएपनि हालसम्म न्याय पाउन सकेका छैनन्। दलहरुबीच लामो समय छलफल र बहस भएपनि संक्रमणकालीन विधेयक संसदबाट पास हुन सकेको थिएन। यद्यपी नेकपा एमाले र कांग्रेसबीच सहमति अनुसार एमाले अध्यक्ष केपी शर्मा ओलीको नेतृत्वमा नयाँ सरकार बनेपछि भने विधेयकले मूर्तरुप पाएर कानुन बनिसकेको छ। प्रतिनिधि सभाबाट साउन ३० मा पारित भएको विधेयकलाई राष्ट्रिय सभाले भदौ ६ गते पारित गरेपछि राष्ट्रपति रामचन्द्र पौडेलले बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयक, २०८१ लाई प्रमाणीकरण गरेका थिए। सरकारले हाल सत्यनिरुपण तथा मेलमिलाप आयोग र बेपत्ता पारिवारका व्यक्तिको छानबिन आयोगमा आयोगमा पदाधिकारी सिफारिस गर्न लागि सिफारिस समिति गठन गरेर आवश्यक प्रक्रिया अगाडि बढाएको छ। प्रधानमन्त्री केपी शर्मा ओलीले प्रमुख दलका शीर्ष नेताहरूसँगको समझदारीबमोजिम संक्रमणकालीन न्यायसम्बन्धी मुद्दाहरूलाई टुंगोमा पुर्याउन ऐनबमोजिम मन्त्रिपरिषद् बैठकमार्फत सर्वोच्च अदालतका पूर्व प्रधान न्यायाधीश ओमप्रकाश मिश्र संयोजकत्वको सिफारिस समितिलाई पुनर्गठन गरेका छन्। ऐनमा दुई आयोगका सिफारिस समिति गठन भएको बढीमा दुई महिनाभित्र अध्यक्ष तथा सदस्यको नाम सिफारिस गरिसक्नुपर्ने र पदाधिकारीको पदावधि नियुक्ति भएको मितिले चार वर्षको हुने व्यवस्था छ।समितिले सिफारिस गरेपछि २०७९ साउन १ गतेदेखि आयोग पदाधिकारीबिहीन रहेका आयोगले पूर्णता पाउनेछन्। यस अगाडि पनि आयोगले पीडितहरुको निवेदन लिने र क्षतिपूर्तिको सामान्य काम गरेपनि शान्ति प्रक्रियाका बाँकी काम भने पूरा हुन सकेको छैन। सशस्त्र द्वन्द्वमा पीडित भएका व्यक्तिले भने सरकारमाथि निरन्तर न्यायका लागि प्रश्न गर्दै आएका छन्। सत्यनिरुपण तथा मेलमिलाप आयोगमा हालसम्म ६३ हजार सात सय १८ उजुरी दर्ता भएको छ। तीमध्ये तीन हजारलाई आयोगले तामेलीमा राख्ने निर्णय गरेको थियो। बेपत्ता पारिएका व्यक्तिको छानबिन आयोगमा तीन हजार दुई सय ४३ उजुरीमध्ये दुई सय ३७ उजुरी सत्यनिरुपण तथा मेलमिलाप आयोगसँग सम्बन्धित भएकाले त्यहाँ पठाएको छ। दुई हजार चार सय ९६ उजुरीमा विस्तृत छानबिन भइरहेको छ।"
"तीनवटा समितिको बैठक बस्दै, के छन् एजेण्डा ?","काठमाडौं : संघीय संसदअन्तरगतका आज तीनवटा समितिको बैठक बस्दैछ। आज अर्थ समिति,विद्यायन व्यवस्थापन समिति र संघीयता सबलीकरण तथा राष्ट्रिय सरोकार समितिको बैठक बस्न लागेको हो। अहिले बिहान ११ बजे अर्थ समितिको बैठक बस्दैछ। बैठकमा समितिमा प्राप्त विधेयकहरू माथिको कारवाहीका लागि प्राथमिकता र कार्ययोजना सम्बन्धमा अर्थमन्त्रीसहितको उपस्थितमा छलफल हुनेछ। यसैगरी बैठकमा मुलुकको समग्र आर्थिक प्रणालीमा राजश्व संकलनको अवस्था र भन्सार कार्यालयहरूले ब्यहोर्नु परेका नीतिगत एवं व्यवहारिक समस्या र समाधानका उपाय सम्बन्धमा छलफल गर्ने कार्यसूची रहेको छ। यसैगरी ११ बजे नै बस्ने विधायन व्यवस्थापन समितिको बैठकमा नवीकरणीय ऊर्जा तथा ऊर्जा दक्षतासम्बन्धी विधेयक २०८१ मा दफावार छलफल हुने कार्यसूची छ। बिहान ११ बजे बस्ने संघीयता सबलीकरण तथा राष्ट्रिय सरोकार समितिको बैठकमा स्थलगत अनुगनको प्रतिवेदनको मस्यौदाउपर छलफल गर्ने कार्यसूची रहेको संघीय संसद सचिवालयले जनाएको छ।"
राजनीतिक महत्त्वकांक्षाले रन्थनिएका प्रसाईं,"सशस्त्र द्वन्द्व हुँदै शान्ति प्रक्रियापछि पनि उनी माओवादीमै रहे। माओवादीबाट लिनसक्ने सबै राजनीतिक फाइदा उठाए। माओवादी हुँदासम्म उनी प्रचण्डको वरिपरि नै रहे। प्रचण्डलाई बा भनेर सम्बोधन गर्थे। काठमाडौं : दुर्गा प्रसाईं, पेसाले मेडिकल व्यवसायी। तर, चर्चामा आउन अनेक हत्कण्डा गरिरहन्छन्। झापाको साविक शनिश्चरे ७ का बासिन्दा प्रसाईं भक्तपुरको मध्यपुरथिमि नगरपालिका ६ निकोशेराका बासिन्दा हुन्। बिएण्डसी मेडिकल कलेज बिर्तामोड झापाका सञ्चालक हुन। राजनीतिक महत्वकांक्षाले उनलाई कांग्रेस, माओवादी, एमाले हुँदै राजावादी सम्म बनायो। राजनीतिक महत्वकांक्षाले अनेक हत्कण्डा अपनाउन थाले, अनि थुनामा पुगे। झापाको सामान्य परिवारमा जन्मिएका प्रसाईं सुरुमा कांग्रेससँग नजिक थिए। जुन बेला मुलुकमा माओवादीको जगजगी भयो, उनी माओवादीमा लागे । उनको ससुराली खलक गिरीहरूको झापामा अथाह सम्पत्ति थियो। त्यो सम्पत्ति हडप्न त्यस बेला उनी माओवादी बनेको आरोप लागेको थियो। संकटकालमा उनलाई नेपाली सेनाले पक्राउ गर्यो। माओवादीको नाममा हिरासतसम्म पुगे। सशस्त्र द्वन्द्व हुँदै शान्ति प्रक्रियापछि पनि उनी माओवादीमै रहे। माओवादीबाट लिनसक्ने सबै राजनीतिक फाइदा उठाए। माओवादी हुँदासम्म उनी प्रचण्डको वरिपरि नै रहे। प्रचण्डलाई बा भनेर सम्बोधन गर्थे। ०७४ को निर्वाचन लगत्तै प्रसाईंले भक्तपुरस्थित आफ्नो निवासमा एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल प्रचण्डको राजनीतिक बैठक गराए। ओली र प्रचण्डले उनको निवासमा मार्सी चामलको भात खाँदै गरेको तस्बिर व्यापक चर्चामा आयो। त्यसपछि प्रसाईंलाई मार्सी चामल भनेर पनि चिन्न थालियो। सांसद हुने ठूलो आंकाक्षा बोकेका दुर्गा प्रसाईं टिकट नपाएपछि एमालेसँग बिच्किएका थिए। प्रसाईंको निवासमा ओली र प्रचण्डको भेटपछि एमाले र माओवादीबीच गठबन्धन भयो। ०७४ को चुनावमा गठबन्धन गरेर चुनावमा गए। झन्डै दुईतिहाइ पनि आयो। २०७५ जेठ ३ मा एमाले र माओवादी मिलेर नेकपा बन्यो। तर, त्यो धेरै टिकेन। ०७७ फागुन २३ मा सर्वोच्च अदालतको फैसलाले पार्टी भंग भयो। भंग भएपछि प्रसाईं एमालेमै बसे। प्रचण्डको सत्तोसराप गर्न थाले। एमालेको महाधिवेशनको सनिकट औपचारिक रूपमा २०७८ कात्तिक ७ मा प्रसाईं एमालेमा प्रवेश गरेका थिए। ०७८ मंसिरमा चितवनमा भएको १०औं महाधिवेशनबाट एमाले अध्यक्ष ओलीले उनलाई केन्द्रीय सदस्य बनाए। प्रसाईं एकाएक केन्द्रीय सदस्य बनेकोमा एमालेमा तीव्र आलोचना भयो। उद्योग, वाणिज्य तथा आपूर्ति विभागको उपप्रमुखको जिम्मेवारी पनि प्रसाईंलाई दिइयो। माओवादीका ५ लाख नेता कार्यकर्ता एमालेमा भित्र्याउने भन्दै अभियान नै चलाए। केही माओवादी कार्यकर्तालाई एमालेमा छिराए पनि। प्रसाईंले ओलीलाई हजुरबा भनेर सम्बोधन गर्थे। ओलीसँग उनले सहज पहुँच स्थापित गरे। ओलीलाई भेट्न अन्य नेताले घन्टौ कुर्नुपथ्र्यो। तर, प्रसाईं बिना रोकटोक ओलीको सयनकक्षमै पहुँच राख्थे। ओली भेट्न जतिबेला पनि उनले सजिल्यै सक्थे। उनी प्रिय बने। यति निकट सम्बन्ध भएका कारण नै प्रसाईंलाई आफू सजिल्यै एमालेमा उम्मेदवार हुन पाउँछु भन्ने विश्वास थियो। तर, ०७९ को निर्वाचनमा एमालेबाट टिकट नपाएपछि रन्थनिए। बिएण्डसी मेडिकल कलेजलाई सम्बन्धन नदिएको कारण उनी बिच्किएका थिए। डा गोबिन्द केसीको आन्दोलनका कारणले बिएण्डसी मेडिकल कलेजले लामो समय सम्बन्धन पाएन। हालै सर्वोच्च अदालत सम्बन्धन दिनु भनी फैसला गरेको छ। मेडिकल कलेजको सम्बन्धनको नजिकिएका प्रसाईं नेताहरूसँग उठबसका कारण राजनीतिक महत्वकांक्षा चुलियो। कांग्रेस माओवादी हुँदै एमालेसँग निकट भए। झापा क्षेत्र नम्बर ३ मा उनको नाम चर्चामा ल्याइएको थियो तर एमालेले त्यो सिट राप्रपा अध्यक्ष राजेन्द्र लिङदेनलाई छोडेपछि उनी टिकटबाट बञ्चित भए । मतदाता लोभ्याउने यो क्षेत्रमा उनले विभिन्न स्वास्थ्य शिविरहरू पनि सञ्चालन गरेका थिए। सांसद हुने ठूलो आंकाक्षा बोकेका प्रसाईं टिकट नपाएपछि एमालेसँग बिच्किए। त्यसपछि एमालेमा सुरुवातमा उनको महेश बस्नेतसँग टकराव देखियो। बस्नेतलाई बदनाम गर्न लागि परे। एमाले र एमालेका नेताप्रति नै जाइलाग्न थालेपछि मात्रै उनलाई पार्टीले निष्कासन गर्यो। एमालेले ०७९ फागुन १३ गते निष्कासन गर्यो। प्रसाईंले फागुन ७ मा एमाले परित्याग गरेको घोषणा गरेका थिए। त्यसपछि एमाले अध्यक्ष ओलीको व्यापक आलोचनामा उत्रिए। ०७९ फागुन १ मा झापाबाट पूर्वराजा ज्ञानेन्द्र शाह र पूर्वयुवराज पारस शाहलाई मञ्चमा राखेर नयाँ अभियानको सुरुवात गरे। एमाले छोडेसँगै राजातन्त्रको वकालत गर्न थाले। व्यवस्थाकै विरोधमा उत्रिए। एमालेबाट बिच्किएपछि प्रसाईं राजावादी भए। राष्ट्र, राष्ट्रियता, धर्म, संस्कृति तथा नागरिक बचाउनका लागि महाअभियानको नाम दिए। २०८० मंसिर ७ मा काठमाडौैंमा लाखौं मान्छे उतारेर व्यवस्था नै परिवर्तन गर्ने भन्दै आन्दोलन घोषणा गरे। उत्तः प्रदर्शनमा झडप पनि भयो। यो आन्दोलन केहीपछि सुस्तायो। पूर्वराजाले पनि उनलाई खासै स्पेस दिएनन्। उनी सामाजिक सञ्जालबाट जे पनि बोल्न थाले। झापामा अस्पताल खोलेर स्वास्थ्य सेवामा राम्रै गरेको भए पनि महत्वकांक्षाले युट्ययुब, रिल्स र छोटा भिडियो बनाएर भाइरल हुन आपत्तिजनक अभिव्यक्ति दिन थाले। एमालेसँग निकट रहँदै गर्दा नै बैंकको ऋण तथा ब्याज तिर्नुपर्दैन भन्दै मोसो अभियान सुरु गरेका थिए। सामान्य परिवारबाट अकुत सम्पत्ति कमाएका प्रसाईंले विगत एमाले र माओवादीको साथ फाइदा उठाउँदै यहाँसम्मको अराजकता सिर्जना गर्न सफल भए। उनले समुदायलाई विभाजन गर्ने, नेपाली महिला माथि असंवेदनशील टिप्पणी गर्दै आएका छन्। विगतदेखि हालसम्म हेर्दा चर्चा आउन र राजनीतिक महत्वकांक्षाका कारण के मात्र गरेनन्। को कोसँग सम्बन्ध बनाएनन् ? संयुक्त अरब इमिरेट्स (यूएई) का राजकुमार जुमा अल मोक्तुमले प्रसाईंलाई सुनको लौरो उपहार दिएका थिए। राजकुमार मोक्तुमलाई प्रसाईंले झापा नै लिएर गएका थिए। राजकुमारलाई प्रसाईले झापामा दुई दिन घुमाएका थिए। प्रसाईंको जीवनमा वैदेशिक रोजगारीदेखि भैसिपालनसम्मका धेरै उतारचढाव छन्। पछिल्लोपटक प्रधानमन्त्री ओलीविरुद्ध फेक डकुमेन्ट बनाएर अफवाह फैलाएको भन्दै प्रहरीले साइबर कानुनअनुसार प्रसाईंलाई पक्राउ गरेको छ।"
कर्णालीका सडक स्तरोन्नति गर,"नेपालमा क्षयरोग, औलो र एचआईभीजस्ता रोग लागेर मृत्यु हुनेको भन्दा सडक दुर्घटनामा ज्यान गुमाउनेको संख्या धेरै छ । नेपालीको नागरिकको मृत्युका कारणमध्ये सातौं चाहिँ सडक दुर्घटना हो । ग्लोबल बर्डन अफ डिजिज नामको अध्ययनले त्यसै भन्छ । प्राकृतिक रूपको सामान्य मृत्यु विज्ञानले पनि रोक्न सक्दैन । तर रोग लागेर वा दुर्घटनामा परेर ज्यान जाने कुरा भने रोक्न सकिन्छ । वास्तविकता जे भए पनि नेपालमा दैनिक ७ जनाले सडक दुर्घटनामा ज्यान गुमाउँछन् । मुलुकभरिको तथ्यांक त्यस्तो छ र कर्णाली प्रदेशमा सडक दुर्घटनामा अकालमा ज्यान लिने एउटा प्रमुख कारण बनिरहेको छ । कुनै बेला सडकको मुख नदेखेका कर्णालीवासी अचेल तिनै सडकमा भएका दुर्घटनामा मृत्युवरण गरिरहेका छन् । कर्णालीका कालीकोट, हुम्ला, जुम्ला, डोल्पा र मुगुमा मोटर पुगेको एक दशकमात्रै भयो । त्यसयता कैयौंले मोटरबाटोमा ज्यान गुमाएका छन् । प्रमुख कारण भनेको त्यहाँको सडकको दुर्दशा नै हो, जसले नागरिकको अकालमा ज्यान लिइरहेको छ । पछिल्लो तथ्यांक नै भयावह छ कात्तिकमा मात्रै ७७ दुर्घटना भए र २५ जनाको मृत्यु भयो । २०८०८१ मा कर्णाली प्रदेशका १० जिल्लामा १ हजार ८६ सडक दुर्घटना भएका थिए र दुर्घटनाबाट १ सय १२ जनाको मृत्यु भएको थियो । वर्षमा सयजनाले औसतमा सडक दुर्घटनामा ज्यान गुमाइरहेको केही वर्षयताको तथ्यांकले देखाउँछ । कर्णालीमा सरकारले सडक त बनायो तर त्यो नाममात्रकै जस्तो भयो, कारण निर्माण भएयता स्तरोन्नति गरेर सुधार गरिएन र आवश्यक ठाउँमा सुरक्षा प्रणाली अपनाइएन । साँघुरो पहाडी सडकमा घुम्तीहरूमा सुरक्षा संवेदनशीलता ख्याल गरिएको छैन । त्यसमाथि क्षमताभन्दा बढी यात्रु बोकेर अनियन्त्रित तवरले गाडी हाँक्नेहरू पनि छन् । सडकमा यातायातका नियम पालना गराउने संयन्त्र पनि छैन । सबैभन्दा पहिला, सुर्खेतजुम्ला सडक अर्थात् कर्णाली राजमार्गलाई स्तरोन्नति गरिनुपर्छ । जटिल भूगोलअनुसार सुरक्षा ख्याल हुने गरी इन्जिनियरिङ गरिनु जरुरी छ । प्रदेशको मुख्य राजमार्गसँग महत्त्वपूर्ण सडकहरूलाई एउटा मापदण्ड पूरा गराई सुरक्षित यातायात सञ्चालनयोग्य बनाइनुपर्छ । संघीय सरकारले नै प्राथमिकतामा राखेर कर्णालीका सडक स्तरोन्नति नगरी धरै छैन । प्रदेश सरकारको काबुमा त्यो पर्दैन । सँगसँगै पर्याप्त साधन र स्रोतसहित यातायात नियम पालना गराउने जनशक्ति पनि कर्णालीमा खटाइनुपर्छ । दुर्घटना हुँदा होइन नहुँदै र हुन सक्ने खतरा निम्त्याउनेहरू माथि कानुनको कडा कारबाही पनि उत्तिकै जरुरी छ । होइन भने यसै गरी कर्णालीवासीले अकालमा अझै ज्यान गुमाइरहने छन् । यो पनि पढ्नुहोस बर्सेनि सयौंको ज्यान जाने कर्णालीका सडक"
कर्णालीका सडक स्तरोन्नति गर,"नेपालमा क्षयरोग, औलो र एचआईभीजस्ता रोग लागेर मृत्यु हुनेको भन्दा सडक दुर्घटनामा ज्यान गुमाउनेको संख्या धेरै छ । नेपालीको नागरिकको मृत्युका कारणमध्ये सातौं चाहिँ सडक दुर्घटना हो । ग्लोबल बर्डन अफ डिजिज नामको अध्ययनले त्यसै भन्छ । प्राकृतिक रूपको सामान्य मृत्यु विज्ञानले पनि रोक्न सक्दैन । तर रोग लागेर वा दुर्घटनामा परेर ज्यान जाने कुरा भने रोक्न सकिन्छ । वास्तविकता जे भए पनि नेपालमा दैनिक ७ जनाले सडक दुर्घटनामा ज्यान गुमाउँछन् । मुलुकभरिको तथ्यांक त्यस्तो छ र कर्णाली प्रदेशमा सडक दुर्घटनामा अकालमा ज्यान लिने एउटा प्रमुख कारण बनिरहेको छ । कुनै बेला सडकको मुख नदेखेका कर्णालीवासी अचेल तिनै सडकमा भएका दुर्घटनामा मृत्युवरण गरिरहेका छन् । कर्णालीका कालीकोट, हुम्ला, जुम्ला, डोल्पा र मुगुमा मोटर पुगेको एक दशकमात्रै भयो । त्यसयता कैयौंले मोटरबाटोमा ज्यान गुमाएका छन् । प्रमुख कारण भनेको त्यहाँको सडकको दुर्दशा नै हो, जसले नागरिकको अकालमा ज्यान लिइरहेको छ । पछिल्लो तथ्यांक नै भयावह छ कात्तिकमा मात्रै ७७ दुर्घटना भए र २५ जनाको मृत्यु भयो । २०८०८१ मा कर्णाली प्रदेशका १० जिल्लामा १ हजार ८६ सडक दुर्घटना भएका थिए र दुर्घटनाबाट १ सय १२ जनाको मृत्यु भएको थियो । वर्षमा सयजनाले औसतमा सडक दुर्घटनामा ज्यान गुमाइरहेको केही वर्षयताको तथ्यांकले देखाउँछ । कर्णालीमा सरकारले सडक त बनायो तर त्यो नाममात्रकै जस्तो भयो, कारण निर्माण भएयता स्तरोन्नति गरेर सुधार गरिएन र आवश्यक ठाउँमा सुरक्षा प्रणाली अपनाइएन । साँघुरो पहाडी सडकमा घुम्तीहरूमा सुरक्षा संवेदनशीलता ख्याल गरिएको छैन । त्यसमाथि क्षमताभन्दा बढी यात्रु बोकेर अनियन्त्रित तवरले गाडी हाँक्नेहरू पनि छन् । सडकमा यातायातका नियम पालना गराउने संयन्त्र पनि छैन । सबैभन्दा पहिला, सुर्खेतजुम्ला सडक अर्थात् कर्णाली राजमार्गलाई स्तरोन्नति गरिनुपर्छ । जटिल भूगोलअनुसार सुरक्षा ख्याल हुने गरी इन्जिनियरिङ गरिनु जरुरी छ । प्रदेशको मुख्य राजमार्गसँग महत्त्वपूर्ण सडकहरूलाई एउटा मापदण्ड पूरा गराई सुरक्षित यातायात सञ्चालनयोग्य बनाइनुपर्छ । संघीय सरकारले नै प्राथमिकतामा राखेर कर्णालीका सडक स्तरोन्नति नगरी धरै छैन । प्रदेश सरकारको काबुमा त्यो पर्दैन । सँगसँगै पर्याप्त साधन र स्रोतसहित यातायात नियम पालना गराउने जनशक्ति पनि कर्णालीमा खटाइनुपर्छ । दुर्घटना हुँदा होइन नहुँदै र हुन सक्ने खतरा निम्त्याउनेहरू माथि कानुनको कडा कारबाही पनि उत्तिकै जरुरी छ । होइन भने यसै गरी कर्णालीवासीले अकालमा अझै ज्यान गुमाइरहने छन् ।"
"नियमनमा चुके तीन तहकै सरकार, सहकारीमा चल्यो सञ्चालकको रजाइ","बुटवल : जताततै चर्चा छ, सहकारी हिनामिनाको । कसैमाथि अनुसन्धान भइरहेको छ, कोही फरार छन् । राष्ट्रिय राजनीति पनि यसकै वरिपरि घुमिरहेको छ । सहकारीमा समस्या अहिले देखियो, तर विकृति पहिल्यैदेखिको हो । विगतमा केन्द्र सरकारलाई मात्र सहकारी नियमनको अधिकार थियो । तर, सहकारी ऐनले तीनै तहलाई अधिकार दियो । कुनैले पनि सहकारीको नियमनमा कडाइ गरेनन्, त्यसैकारण सर्वसाधारणको अर्बौंको बचत जोखिममा छ । सडकमा मकै पोलेर जीविका चलाउनेको पनि रकम हिनामिना भएपछि धेरैको चुलो चिसो हुँदै गएको छ । बचतकर्ताको बिचल्ली छ । सामान्य नागरिकको रकम हिनामिना गरेर सञ्चालकहरूले गर्नुसम्म मोजमस्ती गरे । तर, राज्यको नीतिअनुसार स्थापना भएका सहकारीलाई त्यही नीतिले नियमन गरेन । राज्यका सयौं नियमनकारी निकायहरू कानमा तेल हालेर बसे । उनीहरूले कागजमा नीति बनाए तर व्यवहारमा देखाएनन् । त्यसको परिणाम नागरिकको अर्बौं रुपैयाँ अपचलन भयो । तलदेखि माथिसम्मकै कुनै पनि राज्यका नियमनकारी निकायले कामै नगरेको संसदीय छानबिन विशेष समितिको निष्कर्ष छ । ऋण नतिर्दै ऋण प्रवाह संघीय सहकारी ऐन २०७४ ले कुनै पनि सदस्यलाई ऋण प्रवाह गर्दा सुरुको ऋण चुक्ता नहुन्जेल पुनः ऋण प्रदान गर्न नमिल्ने स्पष्ट व्यवस्था गरेको छ । तर, अधिकांश सहकारीहरूले सुरुकै ऋण असुलउपर नगरेर पुनः ऋण दिएका छन् । काठमाडौंको पुतलीसडकस्थित स्टयान्डर्ड सेभिङ एन्ड क्रेडिट कोअपरेटिभ लिमिटेडले १ सय १ जना त्यस्ता सदस्यलाई ऋण प्रवाह गरेको छ । १५ करोड ४० लाख ८ हजार ८ सय १ रुपैयाँ अघिल्लो ऋण चुक्ता नगर्दै उनै सदस्यहरूलाई पुनः २१ करोड ७७ लाख ७१ हजार ७ सय ३५ रुपैयाँ ऋण दिएको संसदीय छानबिन विशेष समितिको प्रतिवेदनमा उल्लेख छ । ललितपुरकै पशुपति सेभिङ एन्ड क्रेडिट कोअपरेटिभ लिमिटेडले पनि ४६ जना सदस्यलाई पटकपटक गरी १ सय ३५ पटकसम्म ७१ करोड २० लाख १३ हजार ८ सय ४१ रुपैयाँ ऋण दिएको छ । सदस्य व्यक्ति र अन्य सहकारी संस्थालाई ऋण दिइएको हो । २०८० साउनमा यो सहकारीलाई सरकारले समस्याग्रस्त घोषित गरेको छ । सुमेरु बचत तथा ऋण सहकारी संस्था लिमिटेड पुल्चोक ललितपुरले पनि ऋण परिचालन नीतिगत रूपमा गरेको छैन । ९१ जना सदस्यलाई पटकपटक गरी २ सय ४२ पटक ९० करोड ७४ लाख ९७ हजार ७ सय २ रुपैयाँ ऋण पहिलेकै नतिर्दै अर्को ऋण प्रवाह गरेको छ । काठमाडौंको स्टयान्डर्ड मल्टिपर्पोज कोअपरेटिभ लिमिटेडले ३८ जना सदस्यलाई अघिल्लो ऋण चुक्ता नगर्दै पुनः अर्को ऋण प्रवाह गरेको छ । काठमाडौंको कान्तिपुर सेभिङ एन्ड क्रेडिट कोअपरेटिभ लिमिटेडले २६ जना सदस्यलाई पटकपटक गरी ८९ पटक १ अर्ब ८० करोड ७३ लाख २० हजार ८ सय ३६ रुपैयाँ ऋण प्रवाह गरेको छ । भक्तपुरको शिवशिखर बहुउद्देश्यीय सहकारी संस्थाले २४ जना सदस्यलाई पटकपटक गरी ७२ पटक ६७ करोड ४२ लाख १ सय ३१ रुपैयाँ अघिल्लो ऋण नतिर्दै पुनः ऋण दिएको छ । बुटवलको सुप्रिम बचत तथा ऋण सहकारी संस्थाले पनि १६ जना सदस्यलाई पटकपटक गरी ४२ पटकसम्म ५५ करोड १२ लाख १ हजार ४ सय ७७ रुपैयाँ ऋण दिएको छ । पोखराको सूर्यदर्शन सहकारीले २० जना सदस्यलाई ५ करोड ९३ लाख २६ हजार २ सय ४० रुपैयाँ यस्तै नियम मिचेर ऋण दिएको प्रतिवेदनमा उल्लेख छ । ऋण दिँदा न धितो न बैंक ग्यारेन्टीसहकारीहरूले यतिसम्म बदमासी गरेका छन् कि ऋण प्रवाह गर्दा न धितो छ न त बैंक ग्यारेण्टी लिएका छन् । सहकारी ऐन २०७४, परिच्छेद १४ को दफा (७९) को उपदफा (१) ले ऋण लगेर चुक्ता नगरेमा ऋणीले राखेको धितो लिलाम बिक्री गरेर असुल उपर गर्नसकिने व्यवस्था गरेको छ । तर, ऋणीले धितो नै नराखेपछि त्यस्ता सहकारीहरू डुबेका हुन् । ललितपुरको स्टयान्डर्ड सेभिङ एन्ड क्रेडिट कोअपरेटिभ लिमिटेडले बिनाधितो २ करोड ३० लाख ७८ हजार २ सय रुपैयाँ प्रवाह गरेको छ । १८ जना सदस्यले उक्त ऋण लिएको प्रतिवेदनमा उल्लेख छ । काठमाडौंको प्यासिफिक सेभिङ एन्ड क्रेडिट कोअपरेटिभ लिमिटेडले पनि धितो र बैंक ग्यारेन्टीबीनै ५ करोड ३५ लाख ८५ हजार ३ सय ३६ रुपैयाँ बराबरको ऋण प्रवाह गरेको छ । १ सय ६४ जना सदस्यले उक्त ऋण लगेका छन् । यो सहकारीले ४८ करोड ७३ लाख ९८ हजार ९ सय १३ रुपैयाँ बचतकर्ताको रकम हिनामिना गरेको छ । बिनाधितो ऋण प्रवाह गर्नेमा अर्को सहकारी हो भक्तपुरको शिवशिखर बहुउद्देश्यीय सहकारी संस्था । यो सहकारीले पनि ठूला २५ ऋणीहरूलाई जोखिम मोलेर जथाभावी ऋण दिएको छ । ६ अर्ब ५४ करोड ४३ लाख ६९ हजार ९ सय ३ रुपैयाँ बिनाधितो प्रवाह गरिएको छ । उक्त रकमको व्याजमात्रै ९६ करोड ८३ लाख ७१ हजार ७ सय ६८ रुपैयाँ पुगेको छ । साँवा र व्याज गरेर ७ अर्ब ५१ करोड २८ लाख ४५ हजार ५ सय १२ रुपैयाँ असुलउपर गर्न बाँकी छ । तर, यो रकम असुलउपर गर्न सहकारीसँग कुनै आधार र प्रमाण छैन । लाचार नियमनकारी राज्यका नियमनकारी निकाय लाचार भएपछि मुलुकको सहकारी क्षेत्र अस्तव्यस्त भएको संसदीय समितिको निष्कर्ष छ । गैरसदस्यबाट ठूलो मात्रामा बचत जम्मा गर्ने, आवधिक बचत राख्ने, गैरसदस्य र अप्राकृतिक व्यक्तिमा कानुनविपरीत लगानी गर्ने, जग्गा र सेयरमा लगानी गर्ने जस्ता काम सहकारीमा हुँदासमेत त्यस्ता सहकारीलाई नियमन गर्न नसक्ने निरीह कानुनको मारमा सहकारी क्षेत्र परेको छ । केन्द्रमा सहकारी ऐन र कार्यविस्तृतीकरण पारित भएको सात वर्ष पूरा भइसकेको छ । तर, सहकारीका अभिलेख फेला पार्न नसकिने अवस्था अहिले सहकारी विभागमा छ । अनुगमन, सुपरिवेक्षण र नियमन त धेरै परको कुरा भयो । ऐनमा व्यवस्था भएबमोजिम कर्जा असुली न्यायाधिकरण, कर्जा सूचना केन्द्र, बचत तथा कर्जा संरक्षण कोष जस्ता संरचनाहरू निर्माण गर्ने विषयमा सरकार बेखवर बनेको सहकारीकर्मीहरूको गुनासो छ । यी संरचना नबन्दा सहकारीहरूको निगरानी, नियमन र नियन्त्रणसँगै प्रबर्द्धन र सशक्तीकरणमा समेत समस्या देखिएको छ । ०७४ मा सहकारी ऐन जारी भएपछि सहकारीलाई स्वनियमनको मूल्यलाई प्रबद्र्धन गर्ने भनी नेपाल राष्ट्र बैंकबाट पूर्वस्वीकृति लिनुपर्ने प्रवन्ध झिकेपछि यो क्षेत्र नियमनबाहिर जस्तै बनेको हो । संविधान जारीपछि संघमा मात्र केन्द्रित रहेको नियमन तल्लो तहसम्म पुगेको हो । विगतमा सहकारी विभागले गर्न नसकेको जस्तै स्थानीय तह र प्रदेश सरकारको संयत्रले पनि नियमन गर्न सकेका छैनन् । सहकारी विभागमा देखिएको दक्ष जनशक्ति अभावको स्थिति तल्लो तहमा पनि देखिएको छ । नियमन फितलो हुनुको प्रमुख कारण ठूलो पुँजी र उच्च राजनीतिक पहुँच भएका सहकारी संचालक भएको समितिको ठहर छ । स्वविवेक अधिकारको दुरुपयोगबचत तथा ऋणको कारोबार गर्ने सहकारीहरूलाई सरकारले स्वविवेक निर्णय गर्ने अधिकार दियो । सजिलै र थोरै पुँजीमा दर्ता र सञ्चालन गर्न सकिने भएपछि गाउँदेखि सहरसम्म सबैको रोजाइमा पनि पयो सहकारी । स्वविवेकीय निर्णयलाई सञ्चालकहरूले गर्नुसम्म दुरुपयोग गरे । अनियन्त्रित रूपमा शाखा र सेवाकेन्द्र विस्तार गरे । केन्द्रीय सहकारी विभागले समेत कुनै परिणामको विचारै नगरी शाखा र सेवा केन्द्र विस्तार गर्न स्वीकृत गरेको पाइएको छ । बागमती प्रदेशमा मात्रै एकै महिनामा ३ सय १५ वटा सहकारी संस्थाहरू सम्बन्धित स्थानीय तहको स्वीकृति बिना दर्ता भएको अभिलेखमा देखिएको छ । २६ वर्षमा १४ हजार ५ सय सहकारीहरू थपिएको संसदीय छानबिन विशेष समितिले उल्लेख गरेको छ । हाल समस्याग्रस्त घोषणा भएका अधिकांश सहकारी संस्थाहरूको सेवाकेन्द्र विस्तारको निर्णयमा पनि सहकारी विभागका रजिष्ट्रारको स्वविवेकीय अधिकारको अनियन्त्रित प्रयोग भएको देखिएको छ । रजिष्ट्रारको एकल निर्णयका आधारमा एकै दिन सहकारीको ३५ जिल्लाका सेवाकेन्द्र विस्तार गरिएका छन्, संसदीय छानबिन विशेष समितिको प्रतिवेदनको पृष्ठ ४ सय ९ मा भनिएको छ, तिनै रजिष्ट्रारको निर्णयबाट दर्जनभन्दा बढी सहकारीका नेपालभर सेवाकेन्द्र विस्तार भएको पाइन्छ । यसप्रकारको अनियन्त्रित सेवा विस्तारले सहकारीहरूलाई आर्थिक संकटमा धकेलेको छ । निर्णय प्रक्रियामा सदस्यहरूलाई वेवास्ता गरिएको छ । सञ्चालकहरूको मनमौजी चलेको छ । विवरणसमेत दिन सक्दैनन् नियामक निकायसंघ, प्रदेश र स्थानीय तहमा गरी कुल ७ सय ६१ वटा नियामक निकाय छन् । ७ सय ५३ वटा पालिका, ७ वटा प्रदेश सरकार र एउटा सहकारी विभाग । तर, यी कुनैले पनि आफ्नो भूमिका सही रूपमा निर्वाह नगरेको छानबिन विशेष समितिले दर्शाएको छ । यतिसम्मकी सहकारी छानबिनको क्रममा समितिले माग गरेको विवरण समेत अधिकांश नियामक निकायले पेस गर्न सकेनन् । आफ्नो कार्यक्षेत्राधिकारभित्र कति सहकारी छन् ? कस्ताकस्ता प्रकृतिका छन् ? र अवस्था के छ ? भन्ने विवरण उनीहरूले पेस गर्न नसकेको समितिले प्रतिवेदनमा उल्लेख गरेको छ । ४ सय ६० वटा गाउँपालिकामध्ये २ सय ५९ वटाले विवरण बुझाएनन् । २ सय ३८ वटा नगरपालिकामध्ये १ सय ३८ वटाले सहकारी छानबिन विशेष समितिमा प्रतिवेदन पेस गरेका छैनन् । ५ वटा उपमहानगरपालिका र बागमती प्रदेशले विवरण पेस गरेनन् । प्रत्येक स्थानीय तहमा सहकारी क्षेत्र हेर्ने गरी शाखासमेत सञ्चालन गरिएको छ । माथिल्लो निकायले मागेका विवरण स्थानीय सरकारले दिनै सकेको छैनन् । सहकारीलाई छाडा र अलपत्र छाडेर अस्तव्यस्तसहकारी संस्था बचत रकम दुरुपयोगसम्बन्धी विशेष छानबिन समितिका सभापति सूर्य थापाले बचत तथा ऋणको कारोबार गर्ने सहकारीहरूलाई नियमनकारी निकायले छाडा र अलपत्र छाडेर अस्तव्यस्त भएको प्रतिक्रिया दिए । सहकारी ऐन २०७४ ले नियमनभन्दा स्वनियमनलाई जोड दियो । बोलियो नियमनकारी निकायको प्रवन्ध हुन सकेन । संवैधानिक परिकल्पना यस्तो थिएन्, उनले भने, दोस्रो तहको नियमनकारी निकायको व्यवस्थामा स्वनियममा अभ्यस्त गराउनुपर्छ । उनले सहकारीका सञ्चालकहरूले सदस्य र सदस्यले सञ्चालकसमेत चिन्न सक्ने अवस्था नरहेको समेत पाइएको बताए । सदस्य नभएकाले ऋण लैजाने, धितो नराखी ऋण प्रवाह गर्ने, परिवारकै गिरोह मिलेर सदस्यको रकम हिनामिना गर्ने जस्ता बेथितिहरूलाई रोक्न समितिले दिएको सुझावलाई सरकारले कार्यान्वयन गर्नुपर्ने उनले बताए । नेपालको सहकारी क्षेत्रले नक्कली दृष्टान्तको महामारी भोगिरहेको छ, थापा भन्छन्, विवाह नक्कली, अंशबन्डा नक्कली, पुनः विवाह नक्कली, साधारणसभा नक्कली, प्रतिवेदन नक्कली, सेयर सदस्य नक्कली, ऋणी नक्कली, साधारणसभा, प्रतिवेदन र लेखापरीक्षण नक्कली र सिंगो कार्यप्रणाली नै नक्कली छ । समितिको प्रतिवेदनले दिएको सुझावलाई सरकारले कार्यान्वयन गर्न विलम्ब गर्न नहुनेसमेत उनले बताए । स्थानीय सरकार गैरजिम्मेवार बन्न मिल्दैन संसदीय छानबिन विशेष समितिले माग गरेको विवरण उपलब्ध नगराएर देशभरका २ सय ५९ वटा गाउँपालिकाहरू गैरजिम्मेवार बनेको गाउँपालिका राष्ट्रिय महासंघका अध्यक्ष लक्ष्मीदेवी पाण्डेले प्रतिक्रिया दिइन् । सार्वभौम सत्ताले गठन गरेको संसदीय छानबिन विशेष समितिले माग गरेको विवरणसमेत नदिएर स्थानीय सरकार गैरजिम्मेवार बन्न मिल्दैन, उनले भनिन्, हामीले समितिको प्रतिवेदन तयार हुँदा पनि सबै पालिकाहरूलाई विवरण बुझाउन पत्राचार गरेका थियौं । अहिले पनि पुनः पत्र पठाएका छौं । राज्यले मागेको विवरण पेस नगर्ने पालिकाहरूलाई राज्यले त्यहीअनुसार मूल्यांकन गर्नुपर्छ । उनले जिम्मेवार र गैरजिम्मेवार पालिकाहरूलाई एउटै डालोमा हालेर नहेर्नसमेत आग्रह गरिन् । तीन तहका सरकारबीच प्रभावकारी समन्वय नहुँदासम्म नागरिकलाई गुणस्तरीय सेवा दिन नसकिने उनको धारणा छ । निमुखा नागरिकहरूले बचत गरेको रकम हिनामिना भएको छ । यस्तो समस्या समाधान गर्न संसद्ले विशेष समिति बनाएको छ । त्यही समितिले माग गरेको विवरणसमेत उपलब्ध नगराउनु कहाँसम्मको गैरजिम्मेवारीपन हो ? उनले भनिन्, सबै पालिकामा सहकारी हेर्ने शाखा छ । कर्मचारी छन् । मागेको विवरण पनि दिन नसक्नु कदापी राम्रो होइन । अध्यक्ष पाण्डेको प्रतिक्रियाले पनि तल्लो तहको निकायले सहकारीको नियमनमा कामै नगरेको पुष्टि गर्छ । आफैं स्वनियमन हुनुपर्नेमा आफैं बदमासी स्वनियमनमा चल्नुपर्ने सहकारीहरू आफैं बदमासी हुँदा समस्या देखिएको सहकारी विभागका पूर्वरजिष्ट्रार टंकमणी शर्माले प्रतिक्रिया दिए । स्वनियममा चलेका सहकारीले बदमासी गर्दा नियमन गर्ने राज्यका निकायहरूले काम गरेनन्, उनले भने, सहकारी सरकारले दर्ता गरेका संस्था हुन् । अनुशासनको घेरा तोडेपछि नियमनकारी निकायले कडाइका साथ नियमन गर्नुपर्छ । राज्यको निगरानी पुगेन । सहकारीहरूले राज्यमाथी विश्वासघात गरेको समेत उनले सुनाए । त्यस्तै, नेपाल राष्ट्र बैंकका उपनिर्देशक डारमेश चौलागाईले स्वनियम आफैंमा राम्रो पक्ष भए पनि सहकारीहरूले बदमासी गरेको प्रतिक्रिया दिए । हरेक क्षेत्रमा स्वनियम आफैंमा सुन्दर पक्ष हो । यो भन्दा कडा नीति र नियम केही हुँदैन, उनले भने, देशको सहकारी क्षेत्रको विकृति र विसंगतीका बारेमा संसदीय छानबिन विशेष समितिले धेरै मेहनत गरेर प्रतिवेदन तयार पारेको छ । त्यही प्रतिवेदन अक्षरंश सरकारले पालना गरेमा धेरै समस्या समाधान हुन्छन् । उनले सहकारीको क्षेत्रमा पहिलोपटक धेरै मेहनत गरेर विस्तृत प्रतिवेदन तयार भएको समेत बताए । सरकारले स्वनियममा चल्न दिएका जुनसुकै क्षेत्रहरू पनि नैतिकवान हुनुपर्नेमा उनको जोड छ । सरकारले आफैं नियममा बाँधिएर चल भन्यो, चौलागाई भन्छन्, तर, सहकारीहरू त्यस अनुसार चलेनन् । नचलेका सहकारीलाई राज्यले पनि कडाईका साथ नियमन गरेन । नियमन गर्न स्रोत साधन र कानुनी जटिलतासहकारी विभागका रजिष्ट्रार पिताम्बर घिमिरेले विद्यमान कानुनी ऐनले स्वनियम र स्वनियन्त्रणको व्यवस्थामा जोड दिँदा उनीहरूलाई कडाइका साथ नियमन गर्न व्यवहारिक जटिलता देखिएको प्रतिक्रिया दिए । सहकारी विभागले हेर्ने अहिले १ सय ४७ वटा सहकारी मात्र हुन्, उनले भने, देशभर हजारौं सहकारी छन् । प्रदेश र स्थानीय सरकारको क्षेत्रधिकारभित्र पनि पर्छन् । नियन्त्रणका लागि स्रोतसाधन र स्पष्ट कानुनी व्यवस्था हुनुपर्छ । उनले हाल सहकारी विभागमा एक जना रजिष्ट्रार, दुई जना उपरजिष्ट्रारसहित ३१ जना कर्मचारीको दरबन्दी रहेकोमा २१ जना मात्र कार्यरत रहेको जानकारी दिए । राज्यको संरचना, जनशक्ति व्यवस्थापन, जनशक्तिमा विषय विज्ञता र नीतिगत कानुनी सुधार हुन सकेमा सहकारी क्षेत्रलाई प्रभावकारी नियमन गर्न सकिने घिमिरेले प्रतिक्रिया दिए । सदस्य नभएकाले ऋण लैजाने, धितो नराखी ऋण प्रवाह गर्ने, परिवारकै गिरोह मिलेर सदस्यको रकम हिनामिना गर्ने जस्ता बेथितिहरूलाई रोक्न समितिले दिएको सुझावलाई सरकारले कार्यान्वयन गर्नुपर्छ । सूर्य थापा, सभापति, सहकारी संस्था बचत रकम दुरुपयोगसम्बन्धी विशेष छानबिन समिति सहकारीले बदमासी गर्दा नियमन गर्ने राज्यका निकायहरूले पनि काम गरेनन् । अनुशासनको घेरा तोडेपछि नियमनकारी निकायले कडाइका साथ नियमन गर्नुपर्छ । राज्यको निगरानी पुगेन । सहकारीहरूले राज्यमाथी विश्वासघात गरेका छन् ।टंकमणि शर्मा,पूर्वरजिष्ट्रार, सहकारी विभाग देशभरका २५९ वटा गाउँपालिकाले संसदीय छानबिन विशेष समितिले माग गरेको विवरण उपलव्ध गराएनन् । स्थानीय सरकार गैरजिम्मेवार बन्न मिल्दैन । लक्ष्मीदेवी पाण्डे,अध्यक्ष, गाउँपालिका राष्ट्रिय महासंघ राज्यको संरचना, जनशक्ति व्यवस्थापन, जनशक्तिमा विषय विज्ञता र नीतिगत कानुनी सुधार हुन सकेमा सहकारी क्षेत्रलाई प्रभावकारी नियमन गर्न सकिन्छ । पिताम्बर घिमिरे,रजिष्ट्रार, सहकारी विभाग"
अनुदानको बहुगुनी धानमा भुस मात्रै,"झापा : भद्रपुर४ का शक्तिमान मगरले घर छेउकै १८ कट्ठा जमिनमा धान रोपे । सरकारी अनुदानको बहुगुनी र आफैंले किनेर ल्याएको रञ्जित जातको धान हलक्कै बढ्यो । आफैंले बीउ किनेर रोपेको रञ्जित धान फल्यो । तर, अनुदानको बहुगुनी धानमा बाला त लागे, तर भुसमात्रै फल्यो । त्यसैकारण, अब के खाएर परिवार पाल्ने भन्ने चिन्तामा मगर छन् । एउटै खेतमा रोपेको बहुगुनी धानमा दाना छैन, रञ्जितमा बालाभरि दाना छ, मगरले अन्नपूर्णकर्मीलाई धानखेती देखाउँदै भने, राज्यले गुणस्तरहीन बीउ बाँडेकाले कृषकको मेहनत, लगानी र परिश्रम खेर गयो । यसको क्षतिपूर्ति कसले दिने हो ? कृषि मन्त्रालयका विज्ञहरू धानमा रोग लागेका कारण यस्तो भएको भन्दै पन्छिन् थालेका छन । तर, मन्त्रालयका विज्ञहरूले भन्ने गरे जस्तो धानको बालामा र बोटमा कुनै रोग लागेको छैन । धानको बोट राम्रो छ, तर दानामात्र नफलेको हो, मगरले भने । कामै नलाग्ने बीउ खरिद गरेर किसानलाई बाँड्ने कर्मचारीमाथि छानबिन हुनुपर्ने उनको माग छ । दाना नभएको धानको बोट (पराल) काटेर खर्च गर्नुभन्दा खेतमै आगो लगाइदिने वा गाईवस्तुलाई खुवाउनुबाहेक अन्य विकल्प नभएको उनको आक्रोश छ । धान त बिग्रियो बिग्रियो, फेरि फलाउँदा फल्दैन । अब वर्षभरि के खाने ? राज्यले राहत वा क्षतिपूर्ति दिनुपर्यो, उनकी पत्नी डोल्मा तामाङ मगरले भनिन् । त्यस्तै, फागुचोककी पञ्चवती लिम्बू पनि राज्यले दिएको बहुगुनी धान बीउका कारण निराश बनेकी छिन् । अघिल्ला वर्षमा रञ्जित धानको बीउ किनेर रोपाइँ गर्दै आइरहेकी थिइन् । यस वर्ष राज्यले दिएको धानको बीउ पूरै १० कट्ठा जमिनमा रोपेर पश्चाताप गरिरहेकी छिन् । धान नफलेर भुस फल्यो, अब वर्षभरि खाने होला ? , लिम्बूले भनिन्, अघिल्ला वर्षमा घरमा खानका लागि धान जोहो गरे उल्टै बेचिन्थ्यो पनि । धान नफलेपछि कृषिका कर्मचारी खेतमा पुगेर अध्ययन गरिसकेका छन । उहाँहरूको हेर्न काम हो, हेर्नुभयो, जानुभयो, लिम्बूले भनिन, हामीले पो के गर्ने होला ? हामीलाई त राहत चाहिन्छ नि ! खेतमा फलेको जस्तो देखिएको धान सुँगुरको चारो मात्र बनेको उनले बताइन् । भद्रपुर कृषि शाखाबाट भद्रपुर४ स्थित मिलनसार कृषि तथा पशुपालन कृषक समूहले ७ सय केजी बहुगुनी धानको बीउ ल्याएको समूहका सचिव सानबहादुर लिम्बूले बताए । बहुगुनी धानको बीउ समूहमा आबद्ध सम्पूर्ण कृषकलाई आवश्यकताअनुसार बाँडेको बताउँदै सचिव लिम्बूले भने, राज्यले दिएको बीउका कारण अहिले यहाँका सबै कृषक निराश छन्, कसैको खेतमा पनि बहुगुनी धान फलेन, बालामा धान नभई भुसमात्र फल्यो । आफूले पनि १० कट्ठा जमिनमा यो धान रोप्दा खर्चमात्रै भएको उनले बताए । खेतमा धान नफलेपछि भद्रपुर नगर प्रमुख गणेश पोखरेललाई भेटेर किसानले समस्याको जानकारी गराइसकेको उनले बताए । नगरप्रमुख पोखरेलले कृषकको कुरा सुनेपश्चात् केही गर्न सकिन्छ कि भनेर आश्वासन दिनुभयो, उनले भने । सरकारले वितरण गर्ने धानको बीउ अब यहाँका कृषकले लिँदैनन् । लिए पनि बीउको परीक्षण गरेर मात्र लिने उनको भनाइ छ । यो भन्दा अघि पनि कृषि शाखाबाट ल्याएको साँवा मुसुलीको बीउमा पनि यस्तै समस्या देखिएको थियो । अघिल्लो वर्ष पनि धान नफलेर समूहका कृषक निराश बनेको उनले बताए । कृषि तथा पशुपन्छी विकास मन्त्रालयअन्तर्गतको बीउबिजन गुणस्तर नियन्त्रण केन्द्र काठमाडौंले गत आर्थिक वर्षमा धानको बीउ खरिदका लागि भद्रपुर नगरपालिकालाई १० लाख ६५ हजार बजेट छुट्ट्याएको थियो । नगर कृषि शाखाले कृषकको मागबमोजिम ११ प्रकारको धानको जातको विवरण केन्द्रमा पठाएको थियो । त्यसपछि केन्द्रले उतैबाट बीउ उत्पादक तोकिदियो । मेचीनगरको मेची बहुमुखी कृषक बीउ उत्पादक इँटाभट्टा र कृषक बीउ उत्पादक गौरादहको नाम तोकेर केन्द्रले पठाएको कृषि शाखाका कर्मचारी सुमन विमलीले बताए । नगरले १४ हजार केजी बहुगुनी बीउ माग गरिएको बताउँदै विमलीले भने, ३ हजार केजी गौरादह र ११ हजार केजी मेचीनगरले पठाएको हो । अहिले धान पाक्ने बेलामा १२ सय केजी बहुगुनी धानमा दाना नलागेको समस्या देखिएको उनले बताए । त्यसपछि धानको समस्याको बारेमा कृषि ज्ञान केन्द्रलाई पत्राचार गरेका थियौं । ज्ञान केन्द्रले त्यसबारेमा मन्त्रालयमा बुझ्दा धानमा डर्टी पेनिकल रोगको लागेको जानकारी गराएको उनले सुनाए । रोगको कुरा सुनाएपछि कृषि शाखालाई त्यसमा चित्त बुझेन, रोग लागेमा बहुगुनी र रञ्जित दुवै धानमा लाग्नुपर्ने हो, उनले भने, एउटै खेतमा रोपिएको बहुगुनी धानमा रोग लाग्नु, रञ्जितमा नलाग्नु यस्तो पनि हुन्छ भनेर बीउबिजन गुणस्तर नियन्त्रण केन्द्रमा पत्र पठाएका छौैं । किसानको बारीमा रोग थिएन । बाँडिएको बीउमा रोग थियो भनेर शाखाले क्षतिपूर्तिका लागि बीउबिजन गुणस्तर नियन्त्रण केन्द्रमा पत्राचार गरेको हो । केन्द्रले माटो वा बीउ कुनमा रोग थियो भनेर नछुट्ट्याइकन कृषकलाई क्षतिपूर्ति दिन नमिल्ने भनी जवाफ पठाएको उनले सुनाए । दुवै बीउ उत्पादकका पदाधिकारीलाई बोलाएर अनुगमन गर्यौं, उनले भने,अनुगमनको क्रममा उहाँहरूले पनि कृषकको समस्या देख्नुभयो । क्षतिपूर्ति दिने भनेर आश्वासन देखाएर पनि जानुभयो । उनका अनुसार अहिलेसम्म किसानले क्षतिपूर्ति पाएका छैनन् । जब दाना फल्दैन र समस्या आउँछ तब स्थानीय सरकारले कृषकलाई जवाफ दिनुपर्छ उनले भने ।"
"आयातनिर्यात घट्यो, रेमिट्यान्स बढ्यो","काठमाडौं : चालु आर्थिक वर्षको तीन महिनामा ४ खर्ब ७ अर्ब रेमिट्यान्स (विप्रेषण) भित्रिएको छ। नेपाल राष्ट्र बैंकले सार्वजनिक गरेको तथ्यांकअनुसार साउनदेखि असोजसम्म वैदेशिक रोजगारीमा गएका नेपालीबाट उक्त रेमिट्यान्स भित्रिएको हो। समीक्षा अवधिमा रेमिट्यान्स ११५ प्रतिशतले वृद्धि भएको छ। अघिल्लो वर्षको असोज मसान्तमा रेमिट्यान्स वृद्धिदर २५८ प्रतिशत थियो। यो अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या १ लाख १० हजार ६ सय ५४ र पुनः श्रम स्वीकृति लिनेको संख्या ५९ हजार ९ सय ३९ छ। अघिल्लो वर्षको सोही अवधिमा यस्तो संख्या क्रमशः १ लाख १३ हजार ३ सय ९७ र ४९ हजार २ सय ९७ थियो। तीन महिनामा वस्तु आयात र निर्यात भने घटेको छ। राष्ट्र बैंकका अनुसार आयात ४२ प्रतिशतले र निर्यात ६१ प्रतिशतले घटेको छ। आर्थिक वर्ष ०८१८२ को तीन महिनामा कुल वस्तु निर्यात ३८ अर्ब ३८ करोड छ। अघिल्लो वर्षको सोही अवधिमा यस्तो निर्यात २३ प्रतिशतले कमी आएको थियो। विराटनगर, कैलाली, कृष्णनगर, नेपालगन्ज र रसुवा भन्सार कार्यालयबाहेकका प्रमुख नाकाबाट गरिएको निर्यात घटेको छ। जलेश्वर, कैलाली, रसुवा तथा तातोपानी भन्सार कार्यालय बाहेकका सम्पूर्ण प्रमुख नाकाबाट भएको आयातमा कमी आएको छ। समीक्षा अवधिमा कुल वस्तु व्यापार घाटामा ४० प्रतिशतले कमी आई ३ खर्ब ५२ अर्ब ३७ करोड पुगेको छ। २०८१ असोज महिनामा मुद्रास्फीति (मूल्यवृद्धि) ४८२ प्रतिशत रहेको छ। अघिल्लो वर्षको सोही महिनामा मुद्रास्फीति ७५० प्रतिशत थियो। समीक्षा महिनामा खाद्य तथा पेयपदार्थ समूहको मुद्रास्फीति ७१८ प्रतिशत र गैरखाद्य तथा सेवा समूहको मुद्रास्फीति ३४९ प्रतिशत रहेको छ। समीक्षा महिनामा खाद्य तथा पेयपदार्थ समूहअन्तर्गत तरकारी उपसमूहको वार्षिक बिन्दुगत उपभोक्ता मूल्य सूचकांक २५१५ प्रतिशत, दाल तथा गेडागुडीको १० प्रतिशत, खाद्य तथा खाद्यजन्य पदार्थको ९५७ प्रतिशत र घिउ तथा तेलको ४९८ प्रतिशतले बढेको छ। विदेशी मुद्रा सञ्चिति बढेको बढ्यै वस्तु आयात र निर्यात घटे पनि विदेशी मुद्रा सञ्चिति ह्वात्तै बढेको छ। असोज मसान्तसम्म कुल विदेशी विनिमय सञ्चिति ९४ प्रतिशतले वृद्धि भएको छ। विदेशी मुद्रा २२ खर्ब ३२ अर्ब २८ करोड सञ्चिति भएको छ। तीन महिनाको आयातलाई आधार मान्दा उक्त विदेशी विनिमय सञ्चितिले १७६ महिनाको वस्तु आयात र १४६ महिनाको वस्तु तथा सेवा आयात धान्न पुग्ने अवस्था रहेको राष्ट्र बैंकले जनाएको छ। असोज मसान्तमा विदेशी विनिमय सञ्चितिको कुल गार्हस्थ्य उत्पादन, कुल आयात र विस्तृत मुद्रा प्रदायकसँगका अनुपातहरू क्रमशः ३९१ प्रतिशत, १२१९ प्रतिशत र ३०९ प्रतिशत छ। अमेरिकी डलरमा यस्तो सञ्चिति असोज मसान्तमा ८७ प्रतिशतले वृद्धि भई १६ अर्ब ६० करोड पुगेको छ। कुल विदेशी विनिमय सञ्चितिमध्ये राष्ट्र बैंकमा रहेको सञ्चिति १९ खर्ब ८८ अर्ब र अन्य बैंक तथा वित्तीय संस्थासँग रहेको सञ्चिति २ खर्ब ४४ अर्ब २७ करोड छ। कुल विदेशी विनिमय सञ्चितिमा भारतीय मुद्राको हिस्सा २१९ प्रतिशत रहेको छ। समीक्षा अवधिमा चालु खाता १ खर्ब ११ अर्ब ८७ करोडले बचतमा रहेको छ। अघिल्लो वर्षको सोही अवधिमा चालु खाता ५९ अर्ब ६५ करोडले बचतमा रहेको थियो। समीक्षा अवधिमा शोधनान्तर स्थिति १ खर्ब ८४ अर्ब ९९ करोडले बचतमा छ।"
व्यावसायिक आलु खेतीबाट दोब्बर आम्दानी,"सुर्खेत : सुर्खेतका किसानले पछिल्लो समय आलुको व्यावसायिक खेती सुरु गरेका छन्। किसानले आलुको व्यावसायिक खेती गर्न थालेपछि उत्पादन पनि वृद्धि हुन थालेको छ। स्थानीय किसानले उत्पादन बढाएपछि जिल्लामा भारतीय बजारबाट आउने आलुको आयातसमेत घटेको हो। वीरेन्द्रनगर१६ मेहेलीका किसान लोकबहादुर खड्का एक सिजनमा डेढ लाख मूल्यको आलु बिक्री गर्छन्। दुई वर्षदेखि व्यावसायिक खेती थालेका उनी भन्छन्, पहिले त घरमा खानका लागि मात्र खेती हुन्थ्यो, तर अचेल अन्नबाली हटाएर आलुको खेती गर्न थालेका छौं। आलु फलाएरै घरखर्च टरेको छ, नगद आम्दानी हुने भएकाले पनि अन्नबालीभन्दा आलुबाट दोब्बर आम्दानी हुन्छ। सोही ठाउँका किसान यामबहादुर खत्रीले एक सिजनमा दुई लाख मूल्यको आलु बिक्री गर्छन्। आलु फलाएरै परिवारको खर्च टार्ने गरेको उनको भनाइ छ। उनी भन्छन्, मैले यो वर्ष आलु बेचेर दुई लाख कमाएँ, घरमा परिवारसँगै बसेर आलुबाटै यो आम्दानी भयो। गाउँमा आलु खेती गर्न थालेपछि रोजगारीका लागि भौंतारिनु परेको छैन, जागिरका लागि पनि अब गाउँमा चिन्ता छैन। उनका अनुसार गाउँका हरेक किसानले वर्षमा डेढ लाखदेखि साढे तीन लाख रुपैयाँसम्मको आलु बिक्री गर्छन्। विस्तारै किसानहरू आलुखेतीबाट आत्मनिर्भर बन्न थालेको उनको भनाइ छ। विगतमा यहाँका किसानले अन्नबालीको खेती गर्थे। तर त्यसबाट उनीहरूको गुजरा चलेन। दुःखअनुसार उत्पादन नभएपछि वीरेन्द्रनगर नगरपालिका वडा नं १६ का किसानले आलुखेती गर्न थालेका हुन्। यहाँका किसानका अनुसार अन्नबालीभन्दा आलुको खेतीबाट दोब्बर फाइदा भइरहेको छ। यसकारण पनि यहाँका अधिकांश किसानले आलुखेतीलाई व्यावसायिक बनाएका हुन्। मेहेलीका किसान गीता खत्री विगत चार वर्षदेखि आलुखेती गरिरहेकी छन्। उनी भन्छिन्, आलुको बिउ जोगाउन नसकेर हामी हैरान थियौं, घरमा राखेको बिउ कुहिएर खेर जान्थ्यो। अब बिउ खोज्दै भौंतारिनुपर्ने समस्या छैन, बिउ नपाएर बारी बाँझै राख्नुपर्ने बाध्यता पनि टयो। स्थानीय किसान लोकबहादुर खड्काले आलु खेती गर्न थालेको ३० वर्ष भयो। सुरुवातमा उनले जीविकोपार्जनका लागि मात्र खेती गर्थे। तर पछिल्लो दुई वर्षयता उनले पनि व्यावसायिक खेती गर्दै आएका छन्। उनका अनुसार आलुबाट राम्रै आम्दानी हुन थालेको छ। उनी भन्छन्, पहिला घरमा खानका लागि मात्र आलु लगाउँथ्यौं, तर अचेल बिक्री हुन थालेपछि खेतीलाई बढाएका छौं। आलुबाटै एक सिजनमा साढे दुई लाख रुपैयाँसम्म आम्दानी हुन्छ, गाउँमै आम्दानी हुन थालेपछि गाउँलेहरूलाई अचेल रोजगारीको चिन्ता छैन। उनका अनुसार किसानले पछिल्लो समय समूह नै गठन गरेर व्यावसायिक रूपमा आलुखेती थालेका छन्। आफूहरू संगठित भएपछि आलुले बजारमा मूल्यसमेत पाउन थालेको किसानको भनाइ छ। आलुको बिउबाट पनि दोब्बर नाफा दैलेखको सीमासँग जोडिएको वीरेन्द्रनगरको लेकाली क्षेत्र आलुखेतीका लागि उपयुक्त छ। सँगै जोडिएको दैलेखको गुराँस गाउँपालिकाका किसान पनि आलुखेती गर्छन्। प्रायः किसानले आलुखेती गरे पनि रोप्ने बेलामा बिउको अभाव हुन्छ। बिउको अभाव झेल्दै आएका छिमेकका किसानलाई वीरेन्द्रनगर वडा नं १६ स्थित मेहेलीमा गठन भएको जुनेली कृषक समूहमा आबद्ध किसानले अचेल बिउ बेच्न थालेका हुन्। स्थानीय किसान यामबहादुर खत्रीले आफूहरूले आलुको बिउ पनि बिक्री गर्न थालेको बताए। खेतीको सिजनमा अभाव भएका किसानलाई आफूहरूले बिउ बिक्री गर्दै आएको उनको भनाइ छ। उनले भने, रोप्ने बेलामा बिउ खोज्दै छिमेकीहरू हारगुहार नै गर्छन्, त्यो बेला हामीले जोगाएर राखेको बिउ दोब्बर मुल्यमा बिक्री गर्छौं। आफूहरूबाट सुर्खेत र दैलेखका किसानले आलुको बिउ खरिद गर्ने गरेको यहाँका किसान बताउँछन्। किसान लीलादेवी विकले भनिन्, आलुको बिउ बिक्री गर्दा दोब्बर फाइदा हुन्छ, रोप्ने बेलामा बिउको हाहाकार हुने भएकाले मूल्य पाइन्छ। उत्पादन भएको सिजनमा आलु किलोको ४० रुपैयाँमा बेच्नुपर्छ, तर त्यही आलु हामीले बिउको रूपमा बेच्दा ८० रुपैयाँ किलोमा बेच्न पाउँछौं।"
राजनीतिक महत्त्वकांक्षाले रन्थनिएका प्रसाईं,"सशस्त्र द्वन्द्व हुँदै शान्ति प्रक्रियापछि पनि उनी माओवादीमै रहे। माओवादीबाट लिनसक्ने सबै राजनीतिक फाइदा उठाए। माओवादी हुँदासम्म उनी प्रचण्डको वरिपरि नै रहे। प्रचण्डलाई बा भनेर सम्बोधन गर्थे। काठमाडौं : दुर्गा प्रसाईं, पेसाले मेडिकल व्यवसायी। तर, चर्चामा आउन अनेक हत्कण्डा गरिरहन्छन्। झापाको साविक शनिश्चरे ७ का बासिन्दा प्रसाईं भक्तपुरको मध्यपुरथिमि नगरपालिका ६ निकोशेराका बासिन्दा हुन्। बिएण्डसी मेडिकल कलेज बिर्तामोड झापाका सञ्चालक हुन। राजनीतिक महत्वकांक्षाले उनलाई कांग्रेस, माओवादी, एमाले हुँदै राजावादी सम्म बनायो। राजनीतिक महत्वकांक्षाले अनेक हत्कण्डा अपनाउन थाले, अनि थुनामा पुगे। झापाको सामान्य परिवारमा जन्मिएका प्रसाईं सुरुमा कांग्रेससँग नजिक थिए। जुन बेला मुलुकमा माओवादीको जगजगी भयो, उनी माओवादीमा लागे । उनको ससुराली खलक गिरीहरूको झापामा अथाह सम्पत्ति थियो। त्यो सम्पत्ति हडप्न त्यस बेला उनी माओवादी बनेको आरोप लागेको थियो। संकटकालमा उनलाई नेपाली सेनाले पक्राउ गर्यो। माओवादीको नाममा हिरासतसम्म पुगे। सशस्त्र द्वन्द्व हुँदै शान्ति प्रक्रियापछि पनि उनी माओवादीमै रहे। माओवादीबाट लिनसक्ने सबै राजनीतिक फाइदा उठाए। माओवादी हुँदासम्म उनी प्रचण्डको वरिपरि नै रहे। प्रचण्डलाई बा भनेर सम्बोधन गर्थे। ०७४ को निर्वाचन लगत्तै प्रसाईंले भक्तपुरस्थित आफ्नो निवासमा एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल प्रचण्डको राजनीतिक बैठक गराए। ओली र प्रचण्डले उनको निवासमा मार्सी चामलको भात खाँदै गरेको तस्बिर व्यापक चर्चामा आयो। त्यसपछि प्रसाईंलाई मार्सी चामल भनेर पनि चिन्न थालियो। प्रसाईंको निवासमा ओली र प्रचण्डको भेटपछि एमाले र माओवादीबीच गठबन्धन भयो। ०७४ को चुनावमा गठबन्धन गरेर चुनावमा गए। झन्डै दुईतिहाइ पनि आयो। २०७५ जेठ ३ मा एमाले र माओवादी मिलेर नेकपा बन्यो। तर, त्यो धेरै टिकेन। ०७७ फागुन २३ मा सर्वोच्च अदालतको फैसलाले पार्टी भंग भयो। भंग भएपछि प्रसाईं एमालेमै बसे। प्रचण्डको सत्तोसराप गर्न थाले। एमालेको महाधिवेशनको सनिकट औपचारिक रूपमा २०७८ कात्तिक ७ मा प्रसाईं एमालेमा प्रवेश गरेका थिए। ०७८ मंसिरमा चितवनमा भएको १०औं महाधिवेशनबाट एमाले अध्यक्ष ओलीले उनलाई केन्द्रीय सदस्य बनाए। प्रसाईं एकाएक केन्द्रीय सदस्य बनेकोमा एमालेमा तीव्र आलोचना भयो। उद्योग, वाणिज्य तथा आपूर्ति विभागको उपप्रमुखको जिम्मेवारी पनि प्रसाईंलाई दिइयो। माओवादीका ५ लाख नेता कार्यकर्ता एमालेमा भित्र्याउने भन्दै अभियान नै चलाए। केही माओवादी कार्यकर्तालाई एमालेमा छिराए पनि। प्रसाईंले ओलीलाई हजुरबा भनेर सम्बोधन गर्थे। ओलीसँग उनले सहज पहुँच स्थापित गरे। ओलीलाई भेट्न अन्य नेताले घन्टौ कुर्नुपथ्र्यो। तर, प्रसाईं बिना रोकटोक ओलीको सयनकक्षमै पहुँच राख्थे। ओली भेट्न जतिबेला पनि उनले सजिल्यै सक्थे। उनी प्रिय बने। यति निकट सम्बन्ध भएका कारण नै प्रसाईंलाई आफू सजिल्यै एमालेमा उम्मेदवार हुन पाउँछु भन्ने विश्वास थियो। तर, ०७९ को निर्वाचनमा एमालेबाट टिकट नपाएपछि रन्थनिए। बिएण्डसी मेडिकल कलेजलाई सम्बन्धन नदिएको कारण उनी बिच्किएका थिए। डा गोबिन्द केसीको आन्दोलनका कारणले बिएण्डसी मेडिकल कलेजले लामो समय सम्बन्धन पाएन। हालै सर्वोच्च अदालत सम्बन्धन दिनु भनी फैसला गरेको छ। मेडिकल कलेजको सम्बन्धनको नजिकिएका प्रसाईं नेताहरूसँग उठबसका कारण राजनीतिक महत्वकांक्षा चुलियो। कांग्रेस माओवादी हुँदै एमालेसँग निकट भए। झापा क्षेत्र नम्बर ३ मा उनको नाम चर्चामा ल्याइएको थियो तर एमालेले त्यो सिट राप्रपा अध्यक्ष राजेन्द्र लिङदेनलाई छोडेपछि उनी टिकटबाट बञ्चित भए । मतदाता लोभ्याउने यो क्षेत्रमा उनले विभिन्न स्वास्थ्य शिविरहरू पनि सञ्चालन गरेका थिए। सांसद हुने ठूलो आंकाक्षा बोकेका प्रसाईं टिकट नपाएपछि एमालेसँग बिच्किए। त्यसपछि एमालेमा सुरुवातमा उनको महेश बस्नेतसँग टकराव देखियो। बस्नेतलाई बदनाम गर्न लागि परे। एमाले र एमालेका नेताप्रति नै जाइलाग्न थालेपछि मात्रै उनलाई पार्टीले निष्कासन गर्यो। एमालेले ०७९ फागुन १३ गते निष्कासन गर्यो। प्रसाईंले फागुन ७ मा एमाले परित्याग गरेको घोषणा गरेका थिए। त्यसपछि एमाले अध्यक्ष ओलीको व्यापक आलोचनामा उत्रिए। ०७९ फागुन १ मा झापाबाट पूर्वराजा ज्ञानेन्द्र शाह र पूर्वयुवराज पारस शाहलाई मञ्चमा राखेर नयाँ अभियानको सुरुवात गरे। एमाले छोडेसँगै राजातन्त्रको वकालत गर्न थाले। व्यवस्थाकै विरोधमा उत्रिए। एमालेबाट बिच्किएपछि प्रसाईं राजावादी भए। राष्ट्र, राष्ट्रियता, धर्म, संस्कृति तथा नागरिक बचाउनका लागि महाअभियानको नाम दिए। २०८० मंसिर ७ मा काठमाडौैंमा लाखौं मान्छे उतारेर व्यवस्था नै परिवर्तन गर्ने भन्दै आन्दोलन घोषणा गरे। उत्तः प्रदर्शनमा झडप पनि भयो। यो आन्दोलन केहीपछि सुस्तायो। पूर्वराजाले पनि उनलाई खासै स्पेस दिएनन्। उनी सामाजिक सञ्जालबाट जे पनि बोल्न थाले। झापामा अस्पताल खोलेर स्वास्थ्य सेवामा राम्रै गरेको भए पनि महत्वकांक्षाले युट्ययुब, रिल्स र छोटा भिडियो बनाएर भाइरल हुन आपत्तिजनक अभिव्यक्ति दिन थाले। एमालेसँग निकट रहँदै गर्दा नै बैंकको ऋण तथा ब्याज तिर्नुपर्दैन भन्दै मोसो अभियान सुरु गरेका थिए। सामान्य परिवारबाट अकुत सम्पत्ति कमाएका प्रसाईंले विगत एमाले र माओवादीको साथ फाइदा उठाउँदै यहाँसम्मको अराजकता सिर्जना गर्न सफल भए। उनले समुदायलाई विभाजन गर्ने, नेपाली महिला माथि असंवेदनशील टिप्पणी गर्दै आएका छन्। विगतदेखि हालसम्म हेर्दा चर्चा आउन र राजनीतिक महत्वकांक्षाका कारण के मात्र गरेनन्। को कोसँग सम्बन्ध बनाएनन् ? संयुक्त अरब इमिरेट्स (यूएई) का राजकुमार जुमा अल मोक्तुमले प्रसाईंलाई सुनको लौरो उपहार दिएका थिए। राजकुमार मोक्तुमलाई प्रसाईंले झापा नै लिएर गएका थिए। राजकुमारलाई प्रसाईले झापामा दुई दिन घुमाएका थिए। प्रसाईंको जीवनमा वैदेशिक रोजगारीदेखि भैसिपालनसम्मका धेरै उतारचढाव छन्। पछिल्लोपटक प्रधानमन्त्री ओलीविरुद्ध फेक डकुमेन्ट बनाएर अफवाह फैलाएको भन्दै प्रहरीले साइबर कानुनअनुसार प्रसाईंलाई पक्राउ गरेको छ।"
घतानको टिम्मुर विदेश निर्यात,"बेनी : म्याग्दीको बेनी नगरपालिका९ घतानमा उत्पादन भएको मसलेदार फल टिम्मुर सहरबजारका तारेहोटलदेखि विदेशमा समेत बिक्री हुन थालेको छ। मुस्ताङ, पोखरा, काठमाडौं, चितवनलगायत सहरका होटलका साथै जापान, बेल्जियम, कोरिया र अमेरिकामा टिम्मुर बिक्री हुन थालेको हो। रमरम गर्ने स्वाद पाइने, शरीर न्यानो बनाउने र बास्नादार टिम्मुर दाल र चटनीमा मसलाको रूपमा प्रयोग हुन्छ। बजारका तारे होटलदेखि विदेशबाट माग आएको टिम्मुर व्यवसाय गर्दै आएका बेनी नगरपालिका९ तोरीपानीका सागर बानियाँले बताए। विश्वका धेरै देशमा रहेका नेपालीहरूले जन्मथलो आउँदा र आफन्तमार्फत उपभोगका लागि लैजाने टिम्मुरको पछिल्लो समय व्यावसायिक रूपमा माग आउन थालेको छ, उनले भने, खाद्य प्रविधि तथा गुण नियन्त्रण विभागको प्रयोगशालामा परीक्षण गरेर उपभोग योग्य भएको प्रमाणित गरेर टिम्मुरलाई विदेश पठाउने गरिएको छ। घतानको फरकफरक ठाउँमा उत्पादन भएको २० किलोग्राम काँचो र दुई किलोग्राम सुकाएको टिम्मुर परीक्षणका लागि कात्तिक तेस्रो साता काठमाडौंको प्रयोगशालामा पठाएको बानियाँले बताए। प्रयोगशालाको प्रतिवेदन आएपछि बिक्री गर्ने तयारीसहित किसानले टिम्मुर टिप्न थालेका छन्। गत वर्ष घतानमा उत्पादन भएको १ हजार ६ सय किलोग्राम टिम्मुर प्रतिकिलो तीन हजारका दरले बिक्री भएको थियो। जसमध्ये विदेशी बजारमा करिब दुई सय किलोग्राम बिक्री भएको बानियाँले बताए। धेरैजसो टिम्मुर मुस्ताङका होटल सञ्चालकले अग्रिम पैसा दिएर खरिद गर्छन्। घतान क्षेत्रमा यसपालि पनि करिब दुई हजार किलोग्राम टिम्मुर उत्पादन हुने अनुमान गरिएको भूमेसिद्ध टिम्मुर सञ्जालले जनाएको छ। बेनी नगरपालिका९ ढावाका नरबहादुर राईले २० हजार रुपैयाँको टिम्मुर बिक्री गरिसकेको र थप ४० हजारको टिमुर बिक्री हुने बताए। खेतबारीमा बारका लागि रोपेको टिम्मुरको गेडा बेचेर आम्दानी हुँदा दोहोरो फाइदा भएको छ, उनले भने फलाउन र टिप्न सक्नुपयो टिम्मुरको बजारको समस्या छैन। घरबाटै बिक्री हुन्छ। बेनी नगरपालिका९ को तोरीपानी, धावा, धुपीबोट, ढोलथानका करिब १ सय ५० घरधुरीले व्यावसायिक टिमुर खेती गर्छन्। म्याग्दीमा २५ हेक्टर क्षेत्रफलमा टिमुर खेती भएको डिभिजन वन कार्यालयका वन अधिकृत चन्द्रमणि सापकोटाले बताए। बेनी नगरपालिका ९ मा जिल्लामै धेरै टिम्मुर खेती हुन्छ, उनले भने म्याग्दीमा हाल वार्षिक करिब ६ टनको हाराहारीमा टिमुर उत्पादन हुने हाम्रो तथ्यांक छ। विगतमा साउनभदौमा टिम्मुर टिप्ने किसानहरूले पछिल्लो वर्ष गुणस्तरीय उत्पादनका लागि कात्तिकको अन्तिम सातादेखि टिप्ने गरेका छन्। अनुकूल मौसम भएको र फूल खेल्ने समयमा असिना नपरेकाले यसपालि टिम्मुरको उत्पादन दोब्बरले बढेको ढावाकी जमुना राईले बताइन्। एउटै रुखमा दुई किलोग्राम टिम्मुर फलेको छ, उनले भनिन् यसपालि मैले ६ किलोग्राम टिम्मुर फलाएको छु। पाखो, बारीको कान्ला र खेतबारीको छेउमा बारको रूपमा लगाएको टिमुर बेचेर घरखर्च चलाउन सहयोग पुगेको किसानले बताएका छन्। भूमेसिद्ध टिमुर सञ्जालमा आबद्ध किसानलाई दुई वर्षअघि लुपथान्सा एअरलाइन्सले इको हिमाल अस्ट्रिया र इको हिमाल नेपालले टिमुर टिप्न र बोट काँटछाँट गर्नका लागि जर्मनीमा विकास भएको ४० थान सिकेचर र आरा उपलब्ध गराएको थियो। डिभिजन वन कार्यालयले टिम्मुर प्रसोधन गर्ने औजार उपलब्ध गराएको छ। म्याग्दीमा टिमुर खेती विस्तार गर्न डिभिजन वन कार्यालय, भूतथा जलाधार संरक्षण कार्यालय, स्थानीय तह र संघसंस्थाहरूले बिरुवा वितरण गर्दै आएका छन्। डिभिजन वन कार्यालय म्याग्दीले गत वर्षमा २० हजार टिमुरका बिरुवा वितरण गरेको थियो ।"
अहिलेकै व्यवस्थामा भविष्य खोज्न सकिन्छ भनेर जनतालाई भरोसा दिलाउनुपर्छ : राष्ट्रपति,"काठमाडौं : राष्ट्रपति रामचन्द्र पौडेलले मुलुकको अहिलेकै व्यवस्थामा भविष्य खोज्न सक्नेगरी जनतालाई भरोसा दिलाउन सक्नुपर्ने बताएका छन्। बुधबार काठमाडौंमा महेन्द्रनारायण निधिको संघर्षमय जीवनीमा आधारित नेपालका निधि नामक पुस्तक लोकार्पण गर्दै राष्ट्रपति पौडेलले समाजमा पछाडि परेका क्षेत्र र वर्गको हित अनि आम नागरिकको जीवनस्तर सुधार गर्दै अहिलेकै व्यवस्थामा भविष्य खोज्न सक्ने गरी जनतालाई भरोसा दिलाउन सक्नुपर्ने बताए। संघीय लोकतान्त्रिक गणतन्त्रको लक्ष्य पूरा गर्न समावेशी र समृद्ध आधुनिक नेपाल बनाउने काममा सबै जुट्नुपर्ने उनले बताए। राष्ट्रपति पौडेलले जनतामा भरोसा जगाउनका लागि शासन प्रणाली पारदर्शी जवाफदेही र सुशासन पहिलो शर्त भएको उल्लेख गरे। उनले सत्ता र शक्तिमा बस्नेका कमजोरीले लोकतन्त्रका शाश्वत मूल्य मान्यतालाई धूमिल बनाउने अवस्था आउन दिन नहुने बताए। त्यस्तै राष्ट्रपति पौडेलले महेन्द्रनारायण निधि नेपालको लोकतान्त्रिक आन्दोलनको अग्रणी व्यक्ति भएको बताउँदै देशको राजनीति, आर्थिक र सामाजिक परिवर्तनका लागि आफ्नो जीवन समर्पित गरेको स्मरण गरे।"
नेपाल ओलम्पिक कमिटीलाई पारदर्शीरुपमा सञ्चालन गर्न प्रधानमन्त्रीसँग माग,"प्रधानमन्त्री ओलीले राष्ट्रिय र अन्तर्राष्ट्रिय मान्यता र विधिलाई ख्याल गर्दै खेल क्षेत्रका निकाय र संस्थाले आफूलाई पारदर्शी बनाउनुपर्नेमा जोड दिए। काठमाडौं : प्रधानमन्त्री केपी शर्मा ओलीसमक्ष बेसबल खेल क्षेत्रका विभिन्न संस्थाले नेपाल ओलम्पिक कमिटी (एनओसी) लाई विधिसम्मत् र पारदर्शीरुपमा सञ्चालन गर्न माग गरेका छन् । प्रधानमन्त्री निवास, बालुवाटारमा आज संस्थाका प्रतिनिधिले ओलम्पिक कमिटीले नैतिक प्रशासनको मापदण्ड पालना गर्न, पारदर्शिता, समावेशिता र लोकतन्त्रलाई प्रबर्द्धन गर्ने अन्तर्राष्ट्रिय दिशानिर्देशसँग मिल्दोजुल्दो गराई नेपाली खेलकुदको भविष्य सुनिश्चित गर्न माग गरेका हुन् । उनीहरूले अध्यक्ष जीवनराम श्रेष्ठ नेतृत्वको ओलम्पिक कमिटीले आफूहरूलाई वर्षौदेखि मान्यता नदिएको र तेस्रो कार्यकालका लागि कमिटीको विधान संशोधनको प्रयास गरेकाले सरकारबाट आवश्यक निर्देशन भई त्यस्ता गतिविधि रोक्न आग्रह गरेका छन् । प्रधानमन्त्री ओलीले राष्ट्रिय र अन्तर्राष्ट्रिय मान्यता र विधिलाई ख्याल गर्दै खेल क्षेत्रका निकाय र संस्थाले आफूलाई पारदर्शी बनाउनुपर्नेमा जोड दिए। छलफलमा नेपाल इक्वेस्ट्रियन सङ्घका अध्यक्ष रवि राजकर्णिकार, नेपाल बेसबलका अध्यक्ष दीपक न्यौपाने, नेपाल स्केटिङ तथा स्केटबोर्डिङ सङ्घका अध्यक्ष अच्युत खनाल, नेपाल रुग्बी सङ्घका महासचिव गोविन्द घिमिरे, नेपाल क्लाइम्बिङ स्पोर्टस् सङ्घका अध्यक्ष रमेश पौडेल, अल्पाइन स्पोर्टस् फेडेरेसन नेपालका अध्यक्ष गोविन्दप्रसाद भट्टराई र नेपाल रोइङ सङ्घका महासचिव सम्पन्न श्रेष्ठलगायत सहभागी थिए।"
एमालेले शुक्रबार दरबारमार्गमा जागरण सभा गर्ने,"काठमाडौं : नेकपा एमालेले मंसिर ७ गते गर्ने जागरण सभाको स्थान परिवर्तन भएको छ। राजनीतिक अस्थिरता र अराजकताका विरुद्ध गर्ने भनिएको जागरणसभा भृकुटीमण्डपबाट दरबारमार्गमा सारिएको जागरण सभा संयोजन समितिका संयोजक एवम् बागमती प्रदेश कमिटी इन्चार्ज डा राजन भट्टराईले जानकारी दिए। नेकपा (एमाले)द्वारा उपत्यकाका काठमाडौं, ललितपुर र भक्तपुर तीन जिल्ला कमिटीको आयोजनामा शुक्रबार राजधानीमा आयोजना हुँदैछ। जागरण सभा अघि हुने प्याली पूर्वनिर्धारित समयमै भद्रकालीबाट सुरु भई सुन्धारा, बीर अस्पताल, रत्नपार्क, घण्टाघर हुँदै दरबारमार्गमा पुगेर सभामा परिणत हुने भट्टराईले बताए। आगामी मंसिर १६ गते हुने स्थानीय तहको उपनिर्वाचनमा पार्टीको पक्षमा जनमत तयार गर्ने उद्देश्यसमेत राखेर कार्यक्रम आयोजना गर्न लागिएको उनले बताए। यस अगाडि पत्रकार सम्मेलनमा पार्टी महासचिव शंकर पोखरेलले जनतालाई आशावादी बनाएर समाजमा देखिएको अराजकता चिर्न आवश्यक रहेको स्पष्ट पारेका थिए। जनता प्रमुख दलप्रति नै विश्वास र भरोसा गर्छन् र उनीहरूबाट नै सुधारको अपेक्षा गर्छन् भन्ने सन्देश दिन जरुरी छ, त्यो हिसाबले जागरण सभा गर्दैछौं, उनले भने ।एमालेले विधिको शासन र कानुनी राज्यका पक्षमा जनमत निर्माण गर्न यो जागरण सभा गर्न लागेको बताएको छ ।"
२४ घण्टाभित्र हवाई भाडा दर बुझाउन एयरलाइन्सलाई पर्यटनमन्त्रीको निर्देशन,"काठमाडौं : संस्कृति पर्यटन तथा नागरिक उड्डनमन्त्री बद्री पाण्डेले अन्तर्राष्ट्रिय उडान भर्ने हवाइ कम्पनीहरूलाई २४ घण्टाभित्र हवाइ भाडादर उपलब्ध गराउन निर्देशन दिएका छन्। हवाई भाडावृद्धि नियन्त्रणबारे मन्त्रालयमा बोलाएको सरोकारवाला वायु सेवा कम्पनीहरूलाई उच्चतम मूल्यको भाडा लिएको भन्दै त्यसबारे पुनःविचार गर्न निर्देशन दिए। 'हामीले नागरिकहरूकै सेवा भनेर हवाइ कम्पनीहरूलाई सहुलियत दिएका थियौं। तर, त्यसको उपहास भएको छ। राज्य र नागरिकप्रतिको दायित्वलाई बेवास्ता गरेर गैरजिम्मेवारीपन देखाइएको छ,' मन्त्री पाण्डेले भने, 'नागरिकमाथि प्रतिष्ठित व्यापारी र एयरलाइन्सले द्वन्द्व व्यापारजस्तो गर्नुभएको छ। यस विषयले म निकै दुःखी छु।' यसअघि हवाई सेवा कम्पनीहरूले नियामक निकायसँगको छलफलमा हाडा नियन्त्रणका लागि पाँच बुँदे सहमति गरिएको भए पनि त्यसको कार्यान्वयन नगरेको भन्दै पर्यटनमन्त्री पाण्डेले आक्रोश पोखे। हवाई भाडावृद्धिबारे गुनासो बढेपछि परराष्ट्र, श्रम र पर्यटनमन्त्रीबीचको बैठकले समेत हवाई भाडा नियन्त्रणका लागि छलफल गरिएको स्मरण गराउँदै उनले राज्य र नागकिरप्रति जिम्मेवार बन्न एयरलाइन्सलाई आग्रह गरे। मन्त्री पाण्डेले राष्ट्रिय ध्वजावाहक नेपाल वायुसेवा निगम (नेपाल एयरलाइन्स र हिमालय एयरलाइन्सलेसमेत अचाक्ली हवाईभाडा लिएकोप्रति सचेत गराए। नागरिकहरूले हवाई भाडावृद्धिबारे गरेको गुनासोले आफूलाई बढी चिन्तित तुल्याएको बताउँदै २४ घण्टाभित्र बिक्री गरेको टिकटको मूल्य बिहीबार ४ बजेभित्र उपलब्ध गराउन निर्देशन दिए। पर्यटनमन्त्री पाण्डेले एयरलाइन्सले हवाई भाडावृद्धिबारे पुनःविचार नगरे सरकारले कडा कदम चाल्ने चेतावनी दिए।"
नेकपाका दोलखा सेक्रेटरीसहित १६ नेताकार्यकर्ताले दिए सामूहिक राजीनामा,"दोलखा : विप्लव नेतृत्वको नेपाल कम्युनिष्ट पार्टी (नेकपा) दोलखाका सेक्रेटरीसहित १६ जना नेताकार्यकर्ताले सामूहिक राजीनामा दिएका छन्। नेकपाका वैकल्पिक केन्द्रीय सदस्य एवं दोलखा जिल्ला सेक्रेटरी अर्जुन योगीसहित १६ जना नेताकार्यकर्ताले आज सामूहिक राजीनामा गरेका हुन्। नेकपाका महासचिव नेत्रविक्रम चन्द विप्लव र प्रवक्ता खड्गबहादुर विश्वकर्मा प्रकाण्डलाई सम्बोधन गरी उनीहरूले राजीनामा दिएका हुन्। राजीनामा पत्रमा विगत लामो समयदेखि पार्टीमा रहेर योगदान दिए पनि वर्तमान अवस्थामा विभिन्न कारणवश सँगै बस्न नसकिने अवस्था पैदा भएको उल्लेख गरिएको छ। पार्टी जिल्ला सेक्रेटरी योगीले कम्युनिस्टहरूको एकता, धुव्रीकरण र पुनर्मिलनका लागि सामूहिक राजीनामा दिएको र त्यसका लागि आफ्नो नेतृत्वमा ५१ सदस्यीय समिति समेत गठन गरेको बताए। सामूहिक राजीनामा दिनेहरूमा वैकल्पिक केन्द्रीय सदस्य एवं जिलला सेक्रेटरी अर्जुन योगी, पूर्व जिल्ला संयोजक एवं केन्द्रीय प्रतिनिधि राजन धनुके, केन्द्रीय प्रतिनिधि एवं राष्ट्रिय उद्योग वाणिज्य महासंघ केन्द्रीय सदस्य सिताराम उप्रेती, जिल्ला सचिवालय सदस्य एवं तामाकोशी गाउँपालिका इन्चार्ज नविनकुमार नेपालीलगायत छन्। नेकपाको दोलखा जिल्ला कमिटी तथा विभिन्न कमिटीको जिम्मेवारीमा रहेका नहकुल पोखरेल, दिपक केसी, मनोज भुजेल, कुमार मिजार, सिर्जना उप्रेती, मञ्जिला बस्नेत, सानुमाया थामी, रमेश तामाङ, शिरिष उप्रेती, कर्णबहादुर थामी, जयबहादुर खाती र पवित्रा थामीले पनि सामूहिक राजीनामा दिएका थिए।"
ओलीले देउवालाई भने बीआरआई कार्यान्वयन नगर्ने हो भने म चीन जानुको के अर्थ?,"काठमाडौं : चिनियाँ महत्त्वकांक्षी परियोजना बेल्ट एन्ड रोड इनिसिएटिभ (बीआरआई) कार्यान्वयन गर्ने या नगर्ने भन्ने विषय सत्तारुढ दल कांग्रेस र एमालेबीच पेचिलो बन्दै गएको छ। बीआरआई कार्यान्वयन गर्ने विषयमा दुई दलबीच फरक मतका कारण शीर्ष नेताहरूबीच नै मनमुटाव सुरू भएको हो। प्रधानमन्त्री केपी शर्मा ओली मंसिर १७ गते चीनको औपचारिक भ्रमणका लागि बेइजिङ जाँदैछन्। सोही बेला प्रधानमन्त्री ओली बहुप्रतिक्षित बीआरआई परियोजनाको कार्यान्वयनमा हस्ताक्षर गर्ने तयारीमा छन्। तर, सत्ता सहयात्री दल नेपाली कांग्रेसले भने ऋणमा कुनै पनि परियोजना स्वीकार्न नसकिने अडान लिएको छ। मंगलबार र बुधबार प्रधानमन्त्री ओलीले नेपाली कांग्रेसका सभापति शेरबहादुर देउवासँग बीआरआई परियोजना र आफ्नो चीन भ्रमणबारे सघन छलफल गरेका छन्। तर, उच्च स्रोतका अनुसार कुनै पनि हालतमा ऋणमा बीआरआई परियोजना कार्यान्वयन गर्न नसकिने जवाफ देउवाले ओलीलाई दिएका छन्। देउवाको अडान सुनेर प्रधानमन्त्री ओलीले 'बीआरआई कार्यान्वयनको विषयमा हस्ताक्षर नै नहुने हो भने म चीन जानुको के अर्थ' भन्दै प्रश्न गरेका थिए। जवाफमा देउवाले परियोजनाहरू अनुदानमा दिन चीनलाई आग्रह गर्न सुझाएका थिए। पोखरा विमानस्थलको ऋणसमेत अनुदानमा परिवर्तन गर्न ओलीलाई देउवाले भनेका थिए। द्विपक्षीय बैठकमा प्रधानमन्त्री ओलीले देशको समृद्धिका लागि बीआरआई परियोजना अगाडि बढाउनुपर्ने र आफ्नो चीन भ्रमणमा त्यस विषयमा सम्झौता गर्ने बाटो खोलिदिन देउवालाई आग्रह गरेका थिए। कांग्रेस सभापति देउवाले कुनै पनि हालतमा ऋणमा बीआरआई नस्वीकार्ने अडान लिएको उच्च स्रोतले बताएको छ। देउवाले पोखरा अन्तर्राष्ट्रिय विमानस्थलको ऋणले देशलाई अप्ठ्यारो पारिरहेको भन्दै ओलीको ध्यानाकर्षण पनि गराएका थिए। 'हामी (कांग्रेस) बीआरआईको विरोधी होइन। तर, ऋणको चाहिँ विरोधी हो। मुलुकलाई ऋणको जालोमा पार्नु हुँदैन। पोखरा विमानस्थलको ऋणले देशलाई अप्ठ्यारो पारेको तपाईंलाई पनि थाहा छ,' देउवाले ओलीलाई सतर्क गराउँदै भने, 'बीआरआई परियोजना अनुदानमा ल्याउनुहुन्छ भने ल्याउनुस्। हामी स्वीकार्छौँ। तर, ऋणमा सकिँदैन।' कांग्रेस महामन्त्री विश्वप्रकाश शर्माले पनि मुलुक ऋण धान्ने अवस्थामा नरहेको बताए। महँगो ऋणमा बीआरआई परियोजना ल्याउँदा देशको अर्थतन्त्र जीर्ण हुँदै जाने उनको ठम्याइ छ। 'कांग्रेस बीआरआईमा नकारात्मक होइन। हामीले भनेको के मात्रै हो भने ऋणमा कुनै पनि परियोजना ल्याउनु हुँदैन। चीनले अनुदानमा कुनै परियोजना दिन्छ भने हामीले सहजै स्वीकार गर्छौं। मुलुकले पनि ऋण धान्ने अवस्थामा छैन,' अन्नपूर्णसँग उनले भने। एमालेले प्रधानमन्त्री ओलीको चीन भ्रमणका दौरान जसरी पनि बीआरआईमा सम्झौता गर्ने अडान लिएको छ। बीआरआई परियोजनामा सम्झौता नहुने हो भने पार्टी अध्यक्षसमेत रहेका ओलीको चीन भ्रमण फलदायी नहुनेतर्फ एमालेले संकेत गरेको छ। 'प्रधानमन्त्रीज्युको चीन भ्रमणलाई औपचारिकतामा मात्र सीमित पार्नु हुँदैन। बीआरआई कार्यान्वयनमा सम्झौता गरेर भए पनि भ्रमणलाई फलदायी बनाउनुपर्छ,' एमाले उच्च स्रोतले बतायो। बुधबार काठमाडौंमा आयोजित एक अन्तर्क्रियामा एमाले उपमहासचिव प्रदीप ज्ञवालीले बीआरआई परियोजना ऋणमा भए पनि ल्याउनुपर्नेमा जोड दिएका थिए। 'बीआरआई अन्तर्गत हालसम्म ९ वटा परियोजना अगाडि बढाउने कुरा छ। त्यसको फ्रेमवर्कलगायतका विषय टुंगिन बाँकी छ। हामीले वर्षौं लगाएर कुनै परियोजनाहरू ल्याउँछौं। तर, कुनै न कुनै बहानामा ती परियोजनाहरू पूरा हुन दिँदैनौं। सुरुमा एमसीसी पनि त्यस्तै भएको थियो। आखिर हामी सबैले हस्ताक्षर गर्यौं। सित्तैमा पाए अलकत्रा पनि खानु हुँदैन,' उपमहासचिव ज्ञवालीले भने। उनले विकसित देश बन्नका लागि नेपालमा अहिले पनि ६ खर्ब लगानीको आवश्यकता रहेको औंल्याए। बीआरआई परियोजना अगाडि नबढाउने हो भने ती स्रोतहरू कहाँ कसरी खोज्ने भन्ने उनको प्रश्न थियो। विसं २०७८ चैतमा चिनियाँ विदेशमन्त्री वाङ यी नेपाल भ्रमणमा आएका बेला तत्कालीन प्रधानमन्त्री शेरबहादुर देउवाले ऋणमा बीआरआई नचाहिने बताएका थिए। देउवा र त्यसबेलाका परराष्ट्रमन्त्री डा नारायण खड्काले विदेशमन्त्री यीलाई बीआरआई परियोजनाको मोडालिटीलगायत विषयमा गहन छलफल गर्नुपर्ने भन्दै तत्काल कार्यान्वयन गर्न नसकिने जवाफ दिएर फर्काएका थिए। विदेशमन्त्री वाङ यीसँग पनि त्यसबेला बीआरआई परियोजना ऋण हो कि अनुदान भन्ने स्पष्ट नभइञ्जेल अघि बढाउन नसकिने देउवाको अडान थियो। देउवाले बीआरआईबारे थप प्रष्ट हुनुपर्ने, ऋण हो कि अनुदान भन्ने स्पष्ट हुनुपर्ने, परियोजनाको मोडालिटीको विषयमा गहन छलफल हुनुपर्ने र आर्थिक अवस्थामा राम्रो नभएको बेला मुलुकले ऋण धान्न नसक्ने अडान त्यतिबेला लिएका थिए। यो पनि पढ्नुस् : नेपालले भन्यो, ऋणमा बीआरआई चाहिन्न"
इजरायलप्यालेस्टाइन युद्धमा तटस्थ नबस्न प्रधानमन्त्रीलाई विपक्षी दलको ध्यानाकर्षण,"काठमाडौं : प्रधानमन्त्री केपी शर्मा ओलीसमक्ष प्यालेस्टाइनमाथि इजरायलले गरिरहेको हमलाविरुद्ध प्रस्तुत हुनुपर्ने माग गर्दै विभिन्न राजनीतिक दलले आज ध्यानाकर्षण बुझाएका छन्। नेकपा (माओवादी केन्द्र) का वरिष्ठ उपाध्यक्ष एवं पूर्व उपप्रधानमन्त्री नारायणकाजी श्रेष्ठसहित विभिन्न दल र नागरिक संस्थाका प्रतिनिधिले आज बालुवाटारमा प्रधानमन्त्री ओलीलाई भेटेर इजरायलले प्यालेस्टाइन र लेबनानमाथि लगातार र बलपूर्वक हमला गरेकाले त्यसको विपक्षमा नेपाल सरकार अन्तर्राष्ट्रिय मञ्चमा प्रस्तुत हुन आग्रह गरेका हुन्। ज्ञापनपत्रमा नेपालको तटस्थ परराष्ट्र नीतिको मान्यतामा परिवर्तन गर्न र अन्यायमा परेकाको पक्षमा स्पष्टरुपमा संयुक्त राष्ट्रसङ्घजस्ता मञ्चमा मत जाहेर माग गरिएको छ। ज्ञापनपत्रमा हमासको नियन्त्रणमा रहेका नेपाली विपिन जोशी र इजरायलमा रहेका हजारौँ नेपाली युवाहरुको जीवन रक्षाका लागि युद्धकालभरी नेपाल ल्याउने कार्य गर्न पनि माग गरिएको छ। प्रधानमन्त्री ओलीले नेपाल विश्व शान्ति, मानव अधिकार र अन्यायका पक्षमा रहने स्पष्ट गर्दै तटस्थता भनेको बलियाले कुटिरहने र कमजोरले सही रहने भन्ने नभएको बताउँदै ध्यानाकर्षणमा उठाइएका विषयको विपरीत सरकार नजाने स्पष्ट गरे। हामी विश्व शान्तिका पक्षमा छौँ। कुनै शक्तिविरुद्ध आफै लड्न जाँदैनौँ। कुनै पनि सैन्य गठबन्धनमा रहँदैनौँ तर अन्याय सहेर बस्दैनौँ।, प्रधानमन्त्री ओलीले भने, हामी विश्वमा निरीह शान्ति होइन, न्यायपूर्ण शान्ति र मानवअधिकारको रक्षामा हुनेछौँ। भेटमा माओवादी केन्द्रका महासचिव देवप्रसाद गुरुङ, राष्ट्रिय जनमोर्चाका नेत्री दुर्गा पौडेल, नेकपा (एकीकृत समाजवादी) का सचिव शेरबहादुर कुँवर, क्रान्तिकारी कम्युनिष्ट पार्टीका वरिष्ठ नेता सिपी गजुरेल, जनता समाजवादी पार्टी नेपालका विदेश विभाग प्रमुख अर्जुन थापालगायत सहभागी थिए।"
सरकारबाट हटेपछि पीडित भएको छैन : प्रचण्ड,"गोरखा : नेकपा माओवादी केन्द्रका अध्यक्ष पुष्पकमल दाहाल 'प्रचण्ड'ले आफू सरकारबाट हटेकामा पीडित नभएको बताएका छन्। बुधबार गोरखामा आयोजित पर्यटन व्यवसायीहरूको भेलालाई सम्बोधन गर्दै प्रचण्डले सरकारबाट हट्दा जनतामा जाने अवसर पाएको तर्क गरे। मलाई अहिले सरकारबाट बाहिर भए पनि पीडामा चाहिँ बिल्कुलै छैन है,' उनले भने, कोही कसैले यो सरकारबाट हटेपछि पीडित भयो होला भन्ने ठान्नुहुन्छ होला। मचाहिँ छैन। यो विषयमा चाहिँ मैले साथीहरूलाई धन्यवाद भन्छु कि, जनतामा जाने अवसर जुटाइदिनु भएको छ। म अब गोरखामा नियमित आउँछु र तपाईँहरूसँग अन्तरक्रिया गरिरहन्छु।' विकास निर्माणको काममा कोही पनि पक्ष र प्रतिपक्ष हुन नहुने उनको भनाइ छ। आफू प्रतिपक्षमा भए पनि आफ्नो ध्यान प्रदेश संरचनालाई बलियो बनाउनमा, संघीय निजामती ऐनमा रहेको बताए। संघीय निजामती ऐन पनि छिटो पारित होओस्, प्रहरी समायोजन ऐन पनि छिटो कार्यान्वयन होओस् र प्रदेश सरकार प्रभावकारी होओस् भन्ने मेरो तीब्र चाहना छ, उनले भने, किनभने त्यतिबेला संघ, प्रदेश र स्थानीय सरकारको अवधारणा हामीले अघि सारेको परिकल्पना हो, हामीले अघि सारेको अवधारणा हो। तसर्थ यी सरकारहरूलाई प्रभावकारी बनाएर जनतालाई सेवा दिने हाम्रो ऐतिहासिक प्रतिवद्धता हो। सो जिम्मेवारी पूरा गर्नबाट आफूहरू पन्छिन पनि नसक्ने र नपन्छिने घोषणा उनले गरे। संघीयता बेकार लाग्नेहरुले नै अहिले संघीय संरचनाको बाग्डोर सम्हालिरहेको आरोप उनले लगाए। तपाईँहरूलाई कत्तिको सम्झना छ, हेक्का छ, अहिले सरकारको नेतृत्व गर्ने पार्टीका प्रमुख नेतृत्वकर्तालाई यो संघीयता, उतिबेले बेकारको चीज हो भन्ने लाग्थ्यो। यो समावेशी, समानुपातिक व्यवस्था वाहियात लाग्थ्यो, उनले भने, त्यसैले मैले चाहने वित्तिकै संघीय निजामती ऐन बनिहाल्ने, मैले चाहने वित्तिकै प्रहरी समायोजन ऐन कार्यान्वयनमा गइहाल्ने त्यति सजिलो थिएन। तैपनि मैले निकै ठूलो मिहिनेतबाट संघीय निजामती ऐन, प्रदेश प्रहरी ऐन सदनमा पेस गर्ने मै हो। अहिले पनि म के कुरा प्रष्ट पार्न चाहन्छु भने यो दुई ऐन पारित गर्ने व्यापक पहल गर्दा गर्दै पनि भएको छैन। विपक्षीमा भए पनि यी दुई ऐन छिटो पारित गरी छिटो कार्यान्वयन गर्न म तीव्ररूपमा लागिरहेको छु। यसका लागि केही व्यूरोक्य्राटिक जटिलताहरू भने कायमै रहेको उनले बताए।"
खेलका माध्यमबाट पनि खेल कूटनीतिको विकास र विस्तार गर्न सकिन्छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले खेल कूटनीतिको विकास र विस्तारका लागि आवश्यक सहयोग पुर्याउन नेपाल सरकारका खेल एवं साहसिक खेल क्षेत्रसँग सम्बद्ध मन्त्रालय, विभाग एवं पदाधिकारीहरूलाई आग्रह गरेका छन्। परराष्ट्र मन्त्रालयमा बुधबार आयोजित साहसिक खेलसम्बन्धी उच्चस्तरीय परामर्श बैठकमा उनले नेपालमा साहसिक खेलका माध्यमबाट पनि खेल कूटनीतिको विकास र विस्तारका प्रशस्त सम्भावना रहेकाले त्यसतर्फ लाग्न सम्बद्ध पदाधिकारी एवं निकायहरूलाई आग्रह गरिन्। अहिले खेलकूदको आकर्षण र महत्त्व विश्वव्यापीरूपमा बढ्दै गएकाले अन्य क्षेत्रहरूजस्तै खेलका माध्यमबाट पनि नेपालले आफ्ना कूटनीतिक प्रयास र पहलहरूलाई अगाडि बढाउनसक्ने उनको भनाइ थियो। 'नेपालका हिमाल, पहाड, नदी तथा खोलाहरू साहसिक पर्यटनका लागि संसारमै प्रख्यात छन्। त्यसैले हामीले विश्वका पर्यटकलाई यस क्षेत्रमा आकर्षित गरी साहसिक खेलका माध्यमबाट पनि खेल कूटनीतिको विकास र विस्तार गर्न सकिन्छ। त्यसका लागि नेपालको पर्यटन तथा खेलकुद मन्त्रालयले समन्वयात्मक रूपमा काम गर्नुपर्छ,' उनले भनिन्। गत अक्टोबरमा कतारको दोहामा आयोजना भएको एसिडी (एसियन कोअपरेसन डायलग)को तेस्रो सम्मेलनमा खेल कूटनीतिलाई प्रमुख विषयका रूपमा राखिएको र नेपालले पनि खेल कूटनीतिको प्रवर्द्धन गर्ने प्रतिबद्धता व्यक्त गरेकाले यसै विषयमा आवश्यक परामर्श एवं छलफल गर्न सम्बद्ध मन्त्रालय एवं निकायहरूसँग आज सो बैठक राखिएको थियो। मन्त्री राणाले नेपालामा माउन्टनेयरिङ, र्याफ्टिङ आदि क्षेत्रका साहसिक खेलमा विश्वकै पर्यटकको रुची बढ्दो देखिएको र यी क्षेत्रमा तालिम एवं कोर्षको व्यवस्था समेत रहेकाले यसका माध्यमबाट पर्यटक भित्र्याइ आर्थिक कूटनीतिका क्षेत्रमा ठूलो योगदान पुर्याउन सकिने बताइन्। उनले खेलकुदलाई सांस्कृतिक पहिचानको प्रवर्द्धन गर्ने माध्यमका रूपमा विकास गर्नुपर्ने धारणा राख्दै नेपालको भौगोलिक अवस्थिति र प्राकृतिक सम्पदाका कारण यहाँ रहेको साहसिक खेलको सम्भावनालाई विश्वमै उजागर गर्न आवश्यक रहेको बताइन्। 'हामीले अहिले आर्थिक कूटनीतिको प्रवर्द्धनमा जोड दिएका छौं। यसका लागि अलग्गै महाशाखा स्थापनाको योजनामा पनि छौं। त्यसैले आर्थिक कूटनीतिको प्रवर्द्धनका लागि पनि हाम्रो देशको साहसिक खेलको सम्भावनालाई अधिकतम उपयोगमा ल्याउन सम्बद्ध सबै क्षेत्रसँग आग्रह गर्दछौं,' उनले भनिन्। बैठकमा रक्षामन्त्री मानवीर राइले हाम्रो देशमा रहेको पर्यटन र साहसिक खेलको सम्भावनालाई कूटनीतिसँग जोडेर पर्यटन कूटनीतिको विकास गर्ने योजना बनाउन आग्रह गरेका थिए।"
मोरङको ग्रामथानमा १६ जनाकै उम्मेदवारी कायम,"विराटनगर : मोरङको ग्रामथान गाउँपालिकाको अध्यक्ष पदका लागि उम्मेदवारी १६ जनाकै उम्मेदवारी कायम भएको छ। मुख्य निर्वाचन अधिकृतको कार्यालयले बुधबार अपरान्ह सार्वजनिक अन्तिम नामावली अनुसार मनोनयनपत्र दर्ता गराएका सबैको उम्मेदवार कायम भएको हो। अध्यक्षका लागि स्वतन्त्र उम्मेदवारी दिएका नमनारायण चौधरीले मुढा चुनाव चिन्ह पाएका छन्। नेकपा (एमाले)का उनी आगामी मंसिर १६ गतेको उपनिर्वाचनमा पार्टीबाट गाउँपालिकाको अध्यक्ष उठ्न चाहेका थिए। उनीसहित ११ जना आकांक्षी रहेकोमा पार्टीले एमाले गाउँपालिका उपाध्यक्ष तुलसीराम विश्वासलाई टिकट दिएको थियो। पार्टीको निर्णयबाट रुष्ट बनेका चौधरीले स्वतन्त्रबाट चुनाव लड्ने योजनासहित उम्मेदवारी दिएका हुन्। मुख्य निर्वाचन अधिकृतको कार्यालयले उनलाई आज (बुधबार) अपरान्ह मुढा चुनाव चिन्ह प्रदान गरेको हो। अध्यक्षका लागि १५ वटा राजनीतिक दल र एकजना स्वतन्त्रसहित गरेर १६ जनाले उम्मेदवारी दर्ता गराएका थिए। सबैको उम्मेदवारी कायम भएको मुख्य निर्वाचन अधिकृत उद्धवप्रसाद भट्टराईले जानकारी दिए। उनका अनुसार दलबाट उम्मेदवारी दिनेलाई सम्बन्धित दलको र स्वतन्त्रलाई मुढा चुनाव चिन्ह प्रदान गरिएको छ। मुख्यनिर्वाचन अधिकृतको कार्यालयले बुधबार दिउँसो १ बजेसम्म इच्छुकका लागि उम्मेदवारी फिर्ता लिने समय तोकेको थियो। तर, निर्धारित समयसम्म कसैले उम्मेदवारी फिर्ता लिएनन्। त्यसपछि उम्मेदवारको अन्तिम नामावली प्रकाशन गर्दै मुख्य निर्वाचन अधिकृतको कार्यालयले उम्मेदवारहरुलाई चुनाव चिन्ह प्रदान गरेको छ। मुख्यनिर्वाचन अधिकृत भट्टराईका अनुसार स्थानीय तह निर्वाचन ऐन २०७३ को दफा २४ को उपदफा १ बमोजिम अन्तिम नामावली प्रकाशन गरिएको हो। ग्रामथानको अध्यक्षका लागि एमालेबाट तुलसीराम विश्वास, नेपाली कांग्रेसबाट बलराम सरदार, नेकपा (माओवादी केन्द्र)बाट नमोनारायण माझी, राष्ट्रिय प्रजातन्त्र पार्टी (राप्रपा)बाट दिनेशकुमार थन्दार (दिवेश), राष्ट्रिय स्वतन्त्र पार्टी (रास्वपा)बाट नवीनकुमार विश्वास र अशोक राई नेतृत्वको जनता समाजवादी पार्टी (जसपा)बाट धर्मेन्द्रकुमार चौधरी मैदानमा छन्। त्यस्तै, नेपाल मजदुर किसान पार्टी (नेमकिपा)बाट पर्शुराम विश्वास थारु, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी, नागरिक उन्मुक्ति पार्टीबाट बुद्धिचन विश्वास, नेकपा (एकीकृत समाजवादी) पार्टीबाट दिलबहादुर विश्वकर्मा, कमल थापा नेतृत्वको राप्रपा नेपालबाट राजु मुसहर, उपेन्द्र यादव नेतृत्वको जसपा नेपालबाट सुरेशकुमार राजवंशी र समावेशी समाजवादी पार्टी नेपालबाट बोधनारायण माझीको उम्मेदवारी परेको छ। नमनारायण चौधरी स्वतन्त्र उम्मेदवार छन्। २०७९ सालको स्थानीय तह चुनावबाट ग्रामथानको अध्यक्षमा नेपाली कांग्रेसका जयप्रकाश गच्छदार निर्वाचित भएका थिए। उनको गत असार ३ गते निधन भएसँगै रिक्त रहेको अध्यक्ष पदका लागि आगामी मंसिर १६ गते उपनिर्वाचन हुन लागेको हो। ७ वटा वडा रहेको ग्रामथानमा २६ हजार ४४ मतदाता छन्। २०७९ सालको स्थानीय निर्वाचनमा २५ हजार ९ सय ४२ मतदाता थिए। आगामी उपनिर्वाचनका लागि १ सय २ जना मतदाता थपिएका छन्। उपनिर्वाचनका लागि १२ वटा मतदानस्थल र २९ वटा मतदान केन्द्र तोकिएको छ।"
पुनहिलमा विद्युत र खानेपानीको समस्या,"बेनी : म्याग्दीको अन्नपूर्ण गाउँपालिका६ स्थित पर्यटकीय स्थल पुनहिलमा विद्युत र खानेपानीको समस्या भएको छ। खानेपानी र विद्युत सुविधाको अभावमा समुन्द्री सतहदेखि तीन हजार दुई सय १० मिटर उचाईमा रहेको पुनहिलमा हिमाल, सुर्योदय, जङ्गल, पहाडी भूगोलको दृष्यअवलोकन गरी प्रकृतिमा रमाउन जाने पर्यटकहरूलाई समस्या भएको हो। घोडेपानी देखि एकाबिहानै उकालो हिडेर पुनहिल जाने क्रममा पदमार्गमा उज्यालो, मोवाइल, क्यामेरा लगायत सामग्री चार्ज गर्न बिद्युत, पिउन र शौचालयमा प्रयोग गर्ने पानी नहुँदा समस्या भएको काठमाडौबाट आएका रमेश श्रेष्ठले गुनासो गरे। अध्यारोमा उकालो हिड्न पदमार्गमा सडक बत्ती र मोवाइल, क्यामेरामा ब्याट्रि सकिदाँ पुनहिलमै चार्ज गर्ने सुविधा भए पर्यटकलाई सजिलो हुने थियो, उनले भने, पानीको अभावमा शौचालय जाँदा समस्या भयो। बोकेर लगेको पानी महँगो पर्ने रहेछ। पर्यटकहरूको सहजताका लागि पदमार्ग उज्यालो बनाउन, विद्युतीय उपकरण चार्ज गर्न र केही तल रहेको मुलबाट पानी तान्ने उद्देश्यले विस २०८० पुष महिनामा नेपाल विद्युत प्राधिकरण बेनी वितरण केन्द्रले घोडेपानी देखि १५ वटा पोल र एक किलोमिटर एबिसी तार तानेर पुनहिलसम्म लाइन पुर्याए पनि स्थानीयबासी र गाउँपालिकाले मिटरबक्स जडानमा बेवास्ता गर्दा बिजुली नबोलेको हो। केन्द्रका प्रमुख सत्यनारायण गामीले स्थानीयबासीको माग अनुसार पुनहिलमा करिब २५ लाख खर्चेर विजुलीको लाइन पुर्याइएको बताए। घोडेपानी टोल सुधार समितिका उपाध्यक्ष जुली ठकुरी पुनले मिटरबक्स जडानका लागि गाउँपालिकाले बेवास्ता गरेको गुनासो गरिन्। पुनहिलमा घोडेपानीबाट ग्यालीन, बोत्तल र ड्रममा बोकेर पानी लैजाने गरिएको छ। एक घण्टा लगाएर उकालोमा पानी बोकेर लैजानुपर्ने भएकाले पुनहिलमा तातोपानी, चिया, कफीको मूल्य बढी तिर्नुपर्दा पर्यटकले मर्कामा परेको गुनासो गरेका छन्। अन्नपूर्ण गाउँपालिकाका अध्यक्ष भारतकुमार पुनले पुनहिलको जग्गा गाउँपालिकाको नाममा नभएकाले त्यहाँ मिटरबक्स राख्न समस्या भएको बताए। पुनहिल र तातोपानी कुण्ड लगायत पर्यटकीय स्थलहरुमा विद्युत आपुर्तिका लागि एकै पटक पाँच वटा मिटरबक्स खरिद गर्न लागिए को उनले बताए। चुरेन, पुथा, गुर्जा, धौलागिरि, मानापाथी, निलगिरि, अन्नपूर्ण, बराह शिखर, माछापुच्छ्रे, लमजुङ र मनास्लु हिमालका साथै सुर्योदयको अवलोकन गर्न सकिने पुनहिलमा यहाँ वार्षिक ३० हजार जनाको अनुपातमा विदेशी र त्यो भन्दा बढी आन्तरिक पर्यटकहरु पुग्ने गर्छन्। पुनहिल भ्रमणका लागि अन्नपूर्ण गाउँपालिकालाई नेपालीले प्रतिव्यक्ति ५० रुपैयाँ र विदेशीले एक सय ५० रुपैयाँका दरले प्रवेश शूल्क तिर्नुपर्छ। चालु आर्थिक वर्षमा पुनहिल प्रवेश शुल्क र चिया पसल सञ्चालनका लागि गाउँपालिकाले चालिस लाख एक सय रुपैयाँमा ठेक्का लगाएको छ।"
कैलाली समन्वय समितिको प्रमुखमा भुल निर्विरोध,"धनगढी : जिल्ला समन्वय समिति कैलालीको प्रमुखमा कांग्रेसकी टीकाकुमारी चौधरी भुल निर्विरोध निर्वाचित भएकी छन् । बुधबार नागरिक उन्मुक्ति पार्टीकी रुपमती डंगौरा थारुले उमेदवारी फिर्ता लिएपछि भूल समन्वय प्रमुखमा निर्विरोध निर्वाचित भएको निर्वाचन कार्यालय कैलालीले जनाएको छ । जिल्ला समन्वय समितिको निर्वाचनमा स्थानीय तहका प्रमुख र उपप्रमुखले मतदान गर्न पाउने प्रावधान छ । कैलालीमा १३ स्थानीय तहका २६ मतदाताले समन्वय प्रमुखमा मतदान गर्न पाउँछन् । टीकापुर नगरपालिकालका उपप्रमुख निलम्बनमा परेकाले अहिले समन्वय समितिको मतभार २५ हो । कांग्रेसकी उम्मेदवार भुललाई नेकपा एमालेले समर्थन गरेपछि भुलको जित्ने निश्चित थियो । कांग्रेससँग ८ र एमालेका ५ गरी १३ मतभार भुलको पक्षमा थियो । नाउपासँग ७ मतभार रहेकोमा माओवादीसँग ३,समाजवादी १ र स्वतन्त्र १ मतभार रहेको थियो । कांग्रेस एमाले बाहेकका सबै मत नाउपाले पाएपनि जित्ने सम्भावना नरहेकाले रुपमतीले उम्मेदवारी फिर्ता लिएकी हुन् । प्रदेश निर्वाचन कार्यालय, कैलालीका निमित्त प्रमुख प्रेम भट्टले नाउपाकी उमेदवार रुपमती डँगौरा थारुले उमेदवारी फिर्ता लिएकाले काँग्रेसकी भुल निर्विरोध निर्वाचित भएको बताए । तर भुललाई निर्वाचित भएको प्रमाणपत्र भने मंसिर १६गते मात्रै दिइनेछ । नेपाली कांग्रेसबाट जिल्ला समन्वय समिति कैलालीको प्रमुखमा विजयी भएका पदमबहादुर कलेलको २०७९ पुस २३ गते निधन भएपछि सो पदमा उपनिर्वाचन हुन लागेको हो । यसअघि ओखलढुंगा जिससमा पनि कांग्रेसको एकल उम्मेदवार परेपछि निर्विरोध निर्वाचित भएका थिए। सत्तारुढ दल नेकपा एमालेले कांग्रेसका उम्मेदवारलाई समर्थन गरेको थियो। योसँगै उपनिर्वाचनका लागि रिक्त दुवै स्थानमा कांग्रेसका उम्मेदवार निर्विरोध निर्वाचित भएका हुन्।दुवै स्थानमा कांग्रेसका जनप्रतिनिधिको निधन भएपछि उपनिर्वाचान तोकिएको थियो।"
"हामी मेहनतका साथ काम गरिरहेका छौं, परिणाम आउन समय लाग्छ : गृहमन्त्री","जनताको विश्वास र भरोसा जगाउन पनि स्थानीय सरकारको सबैभन्दा भुमिका महत्वपूर्ण रहेको उनले बताए। महेन्द्रनगर : गृहमन्त्री रमेश लेखकले विकासमा राजनीति गर्न नहुने बताएका छन्। बुधबार कञ्चनपुरको कृष्णपुर नगरपालिकाले आयोजना गरेको कार्यक्रममा बोल्दै गृहमन्त्री लेखकले चुनावमा पार्टीको झण्डा लिएर उठेपनि विकासमा राजनीति गर्न नहुने धारणा राखेका हुन्। चुनाव लड्दा हामी आआफ्नो पार्टीको झण्डा लिएर जान्छौँ। उनले भने, चुनाव जितिसकेपछि विकासको मुद्दामा सबै मिलेर अगाडि बढ्नुपर्छ। उनले लोकतन्त्रको विकल्प अरु कुनै व्यवस्था हुन नसक्ने बताए। लोकतन्त्रमा जनताका अधिकारहरुको सुरक्षा गर्ने,स्वतन्त्रता प्रदान गर्ने जनताको व्यवस्था हो। उनले भने,त्यसैले अहिलेको शासन व्यवस्थालाई हामीले सुदृढ गर्दै लग्नुपर्छ यसैमा जनताको विश्वास र भरोसा जगाउनुपर्छ, त्यसका लागि पनि स्थानीय सरकारको सबैभन्दा भुमिका महत्वपूर्ण छ। उनले स्थानीय सरकारले सहजढंगले जनतालाई सेवा प्रदान गर्नुपर्ने बताए। गृहमन्त्री लेखकले भने,सेवा प्रदान गर्दा जनतालाई सबैभन्दा माथि राखेर सेवा प्रदान गर्नुहोस्। उनले देशमा विधिको शासन कायम गर्न र विधिको शासन कायम गर्न सरकार पूर्ण रुपले लागि परेको बताए। एमाले र कांग्रेस मिलेर सरकार बनेको छ। उनले भने,यो सरकार देशमा स्थिरताका र सुशासन कायम राख्नका लागि बनेको हो। उनले जनजिविकाको सवाल र मुलुकमा आर्थिक उन्नति गर्ने सवालमा सरकार क्रियाशिल भएर लागेको बताए। एकै महिनामा परिणाम आउँदैन सरकारले गरेका कामको परिणाम आउन समय लाग्छ। उनले भने,हामी अत्यन्तै मेहनतका साथ काम गरिराखेका छौँ।"
पर्यटनमन्त्री पाण्डेमाथि गम्भीर आरोप लगाएका सांसद बजगाईंले मागे माफी,"काठमाडौं : सांसद राजेन्द्र बजगाईंले संस्कृति ,पर्यटन तथा नागरिक उड्ड्यन मन्त्री बद्री पाण्डेविरुद्ध दिएको अभिव्यक्ति फिर्ता लिएका छन्। आफूले दिएको अभिव्यक्तिले सम्बन्धित व्यक्ति र परिवारलाई चोट पुगेको भन्दै उनले सामाजिक सञ्जालबाट माफी माग्दै फिर्ता लिएको बताएका हुन्। उनले लेखेका छन्, ' सामाजिक एक्स र फेसबुकमा मैले दिएको अभिव्यक्ति उपर केन्द्रीय कार्यालयमा महामन्त्री विश्वप्रकाश शर्मा र अनुशासन समिति संयोजक आनन्द ढुंगानासँग छलफल भयो। मैले लगाएको आरोपले उहाँमन्त्रीजीलाई निकै चोट परेको पाएँ। त्यसकारण उक्त लाञ्छित अभिव्यक्ति फिर्ता लिएको छु। टिप्पणीबाट परिवारजनमा परेको चोटप्रति पनि क्षमाप्राथी छु।' शृङ्खलवद्ध रुपमा आफूविरुद्ध कुप्रचार प्रसार गरेको भन्दै पर्यटन तथा मन्त्री तथा नेपाली कांग्रेसका सहमहामन्त्री पाण्डेले सांसद बजगाईंविरुद्ध उजुरी दर्ता गराएका छन्। उनले कांग्रेस अनुशासन समिति र संसदीय दलमा उजुरी दिएका छन्। मन्त्री पाण्डेले दिएको उजुरीका आधारमा अनुशासन समितिका संयोजक आनन्दप्रसाद ढुंगानाले मंगलबार पार्टी केन्द्रीय कार्यालय सानेमामा सांसद बजगाईंसँग मौखिक स्पष्टीकरण सोधेका थिए। मन्त्री पाण्डलेले आफू निष्ठा र इमानदारीका साथ अगाडि बढिरहेको बताउँदै बजगाईका अवाञ्छित अराजक र गैरकानुनी कार्यले विधिको शासन, लोकतन्त्र, पार्टी र संसदीय पद्धती मर्यादा, कानुन र अनुशासनको समेत गम्भीर उलङ्घन गरेको बताएका छन्। उनले बजगाईंले आफूमाथि लगाएका आरोपलाई चुनौतीसमेत दिएका छन्। बजगाईंले एक क्यासिनोलाई इजाजत दिँदा मन्त्री पाण्डेले भ्रष्टाचार गरेको भन्दै सामाजिक सञ्जालमा लेखेका थिए। समाचार सार्वजनिक भएलगत्तै मन्त्री पाण्डेले आफूमाथि निराधार आरोप लगाएकाले त्यसविरुद्ध कानुनी बाटो अपनाउने प्रतिक्रिया दिएपछि सांसद बजगाइँले पाण्डे विरुद्धका सबै पोस्टहरू सामाजिक सञ्जालबाट हटाएका थिए ।"
राजनीतिक महत्त्वकांक्षाले रन्थनिएका प्रसाईं,"सशस्त्र द्वन्द्व हुँदै शान्ति प्रक्रियापछि पनि उनी माओवादीमै रहे। माओवादीबाट लिनसक्ने सबै राजनीतिक फाइदा उठाए। माओवादी हुँदासम्म उनी प्रचण्डको वरिपरि नै रहे। प्रचण्डलाई बा भनेर सम्बोधन गर्थे। काठमाडौं : दुर्गा प्रसाईं, पेसाले मेडिकल व्यवसायी। तर, चर्चामा आउन अनेक हत्कण्डा गरिरहन्छन्। झापाको साविक शनिश्चरे ७ का बासिन्दा प्रसाईं भक्तपुरको मध्यपुरथिमि नगरपालिका ६ निकोशेराका बासिन्दा हुन्। बिएण्डसी मेडिकल कलेज बिर्तामोड झापाका सञ्चालक हुन। राजनीतिक महत्वकांक्षाले उनलाई कांग्रेस, माओवादी, एमाले हुँदै राजावादी सम्म बनायो। राजनीतिक महत्वकांक्षाले अनेक हत्कण्डा अपनाउन थाले, अनि थुनामा पुगे। झापाको सामान्य परिवारमा जन्मिएका प्रसाईं सुरुमा कांग्रेससँग नजिक थिए। जुन बेला मुलुकमा माओवादीको जगजगी भयो, उनी माओवादीमा लागे । उनको ससुराली खलक गिरीहरूको झापामा अथाह सम्पत्ति थियो। त्यो सम्पत्ति हडप्न त्यस बेला उनी माओवादी बनेको आरोप लागेको थियो। संकटकालमा उनलाई नेपाली सेनाले पक्राउ गर्यो। माओवादीको नाममा हिरासतसम्म पुगे। सशस्त्र द्वन्द्व हुँदै शान्ति प्रक्रियापछि पनि उनी माओवादीमै रहे। माओवादीबाट लिनसक्ने सबै राजनीतिक फाइदा उठाए। माओवादी हुँदासम्म उनी प्रचण्डको वरिपरि नै रहे। प्रचण्डलाई बा भनेर सम्बोधन गर्थे। ०७४ को निर्वाचन लगत्तै प्रसाईंले भक्तपुरस्थित आफ्नो निवासमा एमाले अध्यक्ष केपी शर्मा ओली र माओवादी अध्यक्ष पुष्पकमल दाहाल प्रचण्डको राजनीतिक बैठक गराए। ओली र प्रचण्डले उनको निवासमा मार्सी चामलको भात खाँदै गरेको तस्बिर व्यापक चर्चामा आयो। त्यसपछि प्रसाईंलाई मार्सी चामल भनेर पनि चिन्न थालियो। प्रसाईंको निवासमा ओली र प्रचण्डको भेटपछि एमाले र माओवादीबीच गठबन्धन भयो। ०७४ को चुनावमा गठबन्धन गरेर चुनावमा गए। झन्डै दुईतिहाइ पनि आयो। २०७५ जेठ ३ मा एमाले र माओवादी मिलेर नेकपा बन्यो। तर, त्यो धेरै टिकेन। ०७७ फागुन २३ मा सर्वोच्च अदालतको फैसलाले पार्टी भंग भयो। भंग भएपछि प्रसाईं एमालेमै बसे। प्रचण्डको सत्तोसराप गर्न थाले। एमालेको महाधिवेशनको सनिकट औपचारिक रूपमा २०७८ कात्तिक ७ मा प्रसाईं एमालेमा प्रवेश गरेका थिए। ०७८ मंसिरमा चितवनमा भएको १०औं महाधिवेशनबाट एमाले अध्यक्ष ओलीले उनलाई केन्द्रीय सदस्य बनाए। प्रसाईं एकाएक केन्द्रीय सदस्य बनेकोमा एमालेमा तीव्र आलोचना भयो। उद्योग, वाणिज्य तथा आपूर्ति विभागको उपप्रमुखको जिम्मेवारी पनि प्रसाईंलाई दिइयो। माओवादीका ५ लाख नेता कार्यकर्ता एमालेमा भित्र्याउने भन्दै अभियान नै चलाए। केही माओवादी कार्यकर्तालाई एमालेमा छिराए पनि। प्रसाईंले ओलीलाई हजुरबा भनेर सम्बोधन गर्थे। ओलीसँग उनले सहज पहुँच स्थापित गरे। ओलीलाई भेट्न अन्य नेताले घन्टौ कुर्नुपथ्र्यो। तर, प्रसाईं बिना रोकटोक ओलीको सयनकक्षमै पहुँच राख्थे। ओली भेट्न जतिबेला पनि उनले सजिल्यै सक्थे। उनी प्रिय बने। यति निकट सम्बन्ध भएका कारण नै प्रसाईंलाई आफू सजिल्यै एमालेमा उम्मेदवार हुन पाउँछु भन्ने विश्वास थियो। तर, ०७९ को निर्वाचनमा एमालेबाट टिकट नपाएपछि रन्थनिए। बिएण्डसी मेडिकल कलेजलाई सम्बन्धन नदिएको कारण उनी बिच्किएका थिए। डा गोबिन्द केसीको आन्दोलनका कारणले बिएण्डसी मेडिकल कलेजले लामो समय सम्बन्धन पाएन। हालै सर्वोच्च अदालत सम्बन्धन दिनु भनी फैसला गरेको छ। मेडिकल कलेजको सम्बन्धनको नजिकिएका प्रसाईं नेताहरूसँग उठबसका कारण राजनीतिक महत्वकांक्षा चुलियो। कांग्रेस माओवादी हुँदै एमालेसँग निकट भए। झापा क्षेत्र नम्बर ३ मा उनको नाम चर्चामा ल्याइएको थियो तर एमालेले त्यो सिट राप्रपा अध्यक्ष राजेन्द्र लिङदेनलाई छोडेपछि उनी टिकटबाट बञ्चित भए । मतदाता लोभ्याउने यो क्षेत्रमा उनले विभिन्न स्वास्थ्य शिविरहरू पनि सञ्चालन गरेका थिए। सांसद हुने ठूलो आंकाक्षा बोकेका प्रसाईं टिकट नपाएपछि एमालेसँग बिच्किए। त्यसपछि एमालेमा सुरुवातमा उनको महेश बस्नेतसँग टकराव देखियो। बस्नेतलाई बदनाम गर्न लागि परे। एमाले र एमालेका नेताप्रति नै जाइलाग्न थालेपछि मात्रै उनलाई पार्टीले निष्कासन गर्यो। एमालेले ०७९ फागुन १३ गते निष्कासन गर्यो। प्रसाईंले फागुन ७ मा एमाले परित्याग गरेको घोषणा गरेका थिए। त्यसपछि एमाले अध्यक्ष ओलीको व्यापक आलोचनामा उत्रिए। ०७९ फागुन १ मा झापाबाट पूर्वराजा ज्ञानेन्द्र शाह र पूर्वयुवराज पारस शाहलाई मञ्चमा राखेर नयाँ अभियानको सुरुवात गरे। एमाले छोडेसँगै राजातन्त्रको वकालत गर्न थाले। व्यवस्थाकै विरोधमा उत्रिए। एमालेबाट बिच्किएपछि प्रसाईं राजावादी भए। राष्ट्र, राष्ट्रियता, धर्म, संस्कृति तथा नागरिक बचाउनका लागि महाअभियानको नाम दिए। २०८० मंसिर ७ मा काठमाडौैंमा लाखौं मान्छे उतारेर व्यवस्था नै परिवर्तन गर्ने भन्दै आन्दोलन घोषणा गरे। उत्तः प्रदर्शनमा झडप पनि भयो। यो आन्दोलन केहीपछि सुस्तायो। पूर्वराजाले पनि उनलाई खासै स्पेस दिएनन्। उनी सामाजिक सञ्जालबाट जे पनि बोल्न थाले। झापामा अस्पताल खोलेर स्वास्थ्य सेवामा राम्रै गरेको भए पनि महत्वकांक्षाले युट्ययुब, रिल्स र छोटा भिडियो बनाएर भाइरल हुन आपत्तिजनक अभिव्यक्ति दिन थाले। एमालेसँग निकट रहँदै गर्दा नै बैंकको ऋण तथा ब्याज तिर्नुपर्दैन भन्दै मोसो अभियान सुरु गरेका थिए। सामान्य परिवारबाट अकुत सम्पत्ति कमाएका प्रसाईंले विगत एमाले र माओवादीको साथ फाइदा उठाउँदै यहाँसम्मको अराजकता सिर्जना गर्न सफल भए। उनले समुदायलाई विभाजन गर्ने, नेपाली महिला माथि असंवेदनशील टिप्पणी गर्दै आएका छन्। विगतदेखि हालसम्म हेर्दा चर्चा आउन र राजनीतिक महत्वकांक्षाका कारण के मात्र गरेनन्। को कोसँग सम्बन्ध बनाएनन् ? संयुक्त अरब इमिरेट्स (यूएई) का राजकुमार जुमा अल मोक्तुमले प्रसाईंलाई सुनको लौरो उपहार दिएका थिए। राजकुमार मोक्तुमलाई प्रसाईंले झापा नै लिएर गएका थिए। राजकुमारलाई प्रसाईले झापामा दुई दिन घुमाएका थिए। प्रसाईंको जीवनमा वैदेशिक रोजगारीदेखि भैसिपालनसम्मका धेरै उतारचढाव छन्। पछिल्लोपटक प्रधानमन्त्री ओलीविरुद्ध फेक डकुमेन्ट बनाएर अफवाह फैलाएको भन्दै प्रहरीले साइबर कानुनअनुसार प्रसाईंलाई पक्राउ गरेको छ।"
भारतीय स्थल सेनाध्यक्ष आज नेपाल आउँदै,"काठमाडौं : भारतीय स्थल सेनाध्यक्ष जनरल उपेन्द्र द्विवेदी आज नेपाल भ्रमणमा आउँदै छन्। प्रधानसेनापति अशोकराज सिग्देलको निमन्त्रणामा द्विवेदी आज नेपाल भ्रमणमा आउन लागेका हुन्। उनी पाँच दिने भ्रमणका लागि आउन लागेका हुन्। भ्रमणका दौरान जनरल द्विवेदीले सैनिक मञ्च टुँडिखेलस्थित वीर स्मारकमा श्रद्धाञ्जली अर्पण गर्नेछन्। त्यस्तै जङ्गी अड्डामा सम्मान गारत निरीक्षण, प्रधानसेनापति सिग्देलसँग भेटघाट र कमाण्ड तथा स्टाफ कलेजका शिक्षार्थीहरूसँग अन्तरक्रिया गरिने नेपाली सेनाले जनाएको छ। भ्रमणका दौरान उनी पश्चिम पृतना हेडक्वाटरको भ्रमण पनि गर्नेछन्। त्यस्तै नेपाली सेना र भारतीय सेनाबीचको परम्पराअनुसार द्विवेदीलाई राष्ट्रपति रामचन्द्र पौडेलले मंसिर ६ गते विशेष समारोहका बीच नेपाली सेनाको मानार्थ महारथी दर्जा प्रदान गर्नेछन्। उनले प्रधानमन्त्री केपी शर्मा ओली र रक्षामन्त्रीसँग औपचारिक भेटघाट गर्ने नेपाली सेनाले जनाएको छ।"
"रुकुम पूर्वमा माओवादीले खाता खोल्यो, वडाध्यक्षमा जगतबहादुर घर्ती निर्विरोध",रुकुमपूर्व : स्थानीय तह उपनिर्वाचनअन्तरगत नेकपा माओवादी केन्द्रले रुकुम पूर्वमा खाता खोलेको छ। पुथाउत्तर गंगा गाउँपालिका२ मा माओवादीका उम्मेदवार जगतबहादुर घर्ती निर्विरोध निर्वाचित भएको माओवादी नेता तथा रुकुम पूर्वका संघीय सांसद पूर्ण घर्तीले जानकारी दिए। उनका अनुसार कांग्रेसएमालेको तर्फबाट उम्मेदवारी दिएका जीवन रोकाले उम्मेदवारी फिर्ता लिएपछि घर्ती निर्वाचित भएका हुन्। जिल्लाको पुथाउत्तरगंगा गाउँपालिकामा उपाध्यक्ष र २ नम्बर वडाको वडाध्यक्ष पदका लागि उपनिर्वाचन हुन लागेको हो। स्थानी तह उपनिर्वाचन मंसिर १६ गते हुँदैछ। आज उम्मेदवारको अन्तिम नामावली प्रकाशन गर्ने निर्वाचन आयोगले जनाएको छ।
"शान्ति सम्झौताको १८ वर्ष पूरा, कानुन बनेकाले न्याय पाउने आसमा द्वन्द्वपीडित","लामो समय छलफल र बहस भएपनि संक्रमणकालीन विधेयक संसदबाट पास हुन सकेको थिएन। यद्यपी नेकपा एमाले र कांग्रेसबीच सहमति अनुसार एमाले अध्यक्ष केपी शर्मा ओलीको नेतृत्वमा नयाँ सरकार बनेपछि भने विधेयकले मूर्तरुप पाएर कानुन हो। काठमाडौं : नेपालमा शान्ति सम्झौता भएको आज १८ वर्ष पूरा भएको छ। विसं २०५२ फागुन १ गतेबाट चलेको १० वर्ष माओवादीले गरेको युद्धलाई शान्ति यात्रामा ल्याउन २०६३ मङ्सिर ५ गते नेपाल सरकार र नेकपा (माओवादी) बीच १२ बुँदे विस्तृत शान्ति सम्झौता भएको हो। शान्ति सम्झौतापश्चात सरकारले बेपत्ता पारिएका व्यक्तिको छानबिन आयोग र सत्य निरुपण तथा मेलमिलाप आयोग २०७१ माघ २७ गते गठन गरेको थियो। आयोगले पीडितहरुको निवेदन लिने र क्षतिपूर्तिको सामान्य काम गरेपनि शान्ति प्रक्रियाका बाँकी काम पूरा हुन सकेको छैन। सशस्त्र द्वन्द्वमा पीडित भएका व्यक्तिले भने सरकारमाथि निरन्तर न्यायको प्रश्न गर्दै आएका छन्। दश वर्षे सशस्त्र द्वन्द्वको क्रममा तत्कालीन राज्यपक्ष र माओवादीपक्षबाट झण्डै १७ हजार नेपालीको मृत्यु भएको थियो। विस्तृत शान्ति सम्झौताको आधार नै द्वन्द्वपीडितलाई ६ महिनाभित्र न्याय दिने सर्त भएपनि हालसम्म न्याय पाउन सकेका छैनन्। लामो समय छलफल र बहस भएपनि संक्रमणकालीन विधेयक संसदबाट पास हुन सकेको थिएन। यद्यपी नेकपा एमाले र कांग्रेसबीच सहमति अनुसार एमाले अध्यक्ष केपी शर्मा ओलीको नेतृत्वमा सरकार बनेपछि भने विधेयकले मूर्तरुप पाएको हो। प्रतिनिधि सभाबाट साउन ३० मा पारित भएको विधेयकलाई राष्ट्रिय सभाले भदौ ६ गते पारित गरेपछि राष्ट्रपति रामचन्द्र पौडेलले बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयक, २०८१ लाई प्रमाणीकरण गरेपछि कानुनी मान्यता पाएको छ। सरकारले हाल सत्यनिरुपण तथा मेलमिलाप आयोग र बेपत्ता पारिवारका व्यक्तिको छानबिन आयोगमा आयोगमा पदाधिकारी सिफारिस गर्न लागि सिफारिस समिति गठन गरेर आवश्यक प्रक्रिया अगाडि बढाएको छ। प्रधानमन्त्री केपी शर्मा ओलीले प्रमुख दलका शीर्ष नेताहरूसँगको समझदारीबमोजिम संक्रमणकालीन न्यायसम्बन्धी मुद्दाहरूलाई टुंगोमा पुर्याउन ऐनबमोजिम मन्त्रिपरिषद् बैठकमार्फत सर्वोच्च अदालतका पूर्व प्रधान न्यायाधीश ओमप्रकाश मिश्र संयोजकत्वको सिफारिस समितिलाई पुनर्गठन गरेका छन्। ऐनमा दुई आयोगका सिफारिस समिति गठन भएको बढीमा दुई महिनाभित्र अध्यक्ष तथा सदस्यको नाम सिफारिस गरिसक्नुपर्ने र पदाधिकारीको पदावधि नियुक्ति भएको मितिले चार वर्षको हुने व्यवस्था छ।समितिले सिफारिस गरेपछि २०७९ साउन १ गतेदेखि आयोग पदाधिकारीबिहीन रहेका आयोगले पूर्णता पाउनेछन्। कानुन न्याय तथा संसदीय मामिलामन्त्री अजयकुमार चौरसियाले शान्ति प्रक्रियाको बाँकी रहेको काम निष्कर्षका पुर्याउने गरी सरकारले काम गरिरहेको जानकारी दिए। उनले विस्तृत शान्ति सम्झौताको धेरै काम सकिए पनि सत्य अन्वेषण गरी पीडितलाई न्याय दिने काम पूरा हुन बाँकी रहेको बताए। उनले भने, 'सङ्क्रमणकालीन न्यायको काम अघि बढिसकेको छ, अब जतिसक्दो छिटो पीडितले न्याय पाउनेछन्।' यता द्वन्द्वपीडितले भने विधेयकमा सजाय दुई तिहाइ छुट दिने व्यवस्था भने पीडित पक्षमा नरहेको तर्क गर्दै आएका छन्। सत्यनिरुपण तथा मेलमिलाप आयोगमा हालसम्म ६३ हजार सात सय १८ उजुरी दर्ता भएको छ। तीमध्ये तीन हजारलाई आयोगले तामेलीमा राख्ने निर्णय गरेको थियो। आयोगले द्वन्द्वपीडित परिचयपत्र उपलब्ध गराउने र पीडितलाई परिपूरणको फाराम भराउने र परिपूरणको सिफारिस गर्ने काम गरे पनि पदाधिकारी नहुँदा काम अघि बढ्न सकेन। बेपत्ता पारिएका व्यक्तिको छानबिन आयोगमा तीन हजार दुई सय ४३ उजुरीमध्ये दुई सय ३७ उजुरी सत्यनिरुपण तथा मेलमिलाप आयोगसँग सम्बन्धित भएकाले त्यहाँ पठाएको छ। दुई हजार चार सय ९६ उजुरीमा विस्तृत छानबिन भइरहेको छ।"
शान्ति प्रक्रियाका बाँकी काम टुंग्याएर नेपाललाई शान्तिको नयाँ मोडेल प्रस्तुत गरौं : प्रचण्ड,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले शान्ति प्रक्रियाका बाँकी काम पूरा गर्दै समृद्ध मुलुक निर्माणका लागि सहकार्य र एकताका साथ अघि बढ्नुपर्ने बताएका छन्। विस्तृत शान्ति सम्झौता भएको दिनको स्मरणमा भिडिओमार्फत उनले विस्तृत शान्ति सम्झौता नेपालमा संविधानसभा, गणतन्त्र, समावेशी लोकतन्त्रको आधारशिला भएको बताएका हुन्। यो विस्तृत शान्ति सम्झौता नै नेपालमा संविधानसभा, सङ्घीय लोकतान्त्रिक गणतन्त्र, समावेशी लोकतन्त्रको आधारशिला हो। यहीँबाट नयाँ युगको सूत्रपात भएको मान्न सकिन्छ। त्यसकारण आजको दिन हामी सबैले स्मरण गर्नुपर्ने र सम्मान गर्नुपर्ने दिन हो। उनले भने, म यो अवसरमा नेपालमा संघीय गणतन्त्र स्थापना गर्नका निम्ति विभिन्न महान् जनयुद्ध, जनआन्दोलन, मधेस आन्दोलन लगायत सबै न्यायपूर्ण आन्दोलनमा सहादत प्राप्त गर्ने सम्पूर्ण सहिदप्रति उच्च श्रद्धाञ्जली व्यक्त गर्न चाहन्छु। सम्पूर्ण बेपत्ता योद्धाहरूप्रति सम्मान प्रकट गर्दछु। तत्कालीन सात दल र माओवादीबीच २०६२ साल मंसिर ५ गते १२ बुँदे सहमति भएपछि १० वर्षे माओवादी युद्ध अन्त्य भएको थियो। सात राजनीतिक दलको तर्फबाट तत्कालीन प्रधानमन्त्री तथा नेपाली कांग्रेसका सभापति गिरिजाप्रसाद कोइराला र विद्रोहीतर्फबाट नेकपा माओवादीका अध्यक्ष प्रचण्डले हस्ताक्षर गरेका छन्। पूर्वप्रधानमन्त्री प्रचण्डले संविधान बनिसकेपछि गणतन्त्रमार्फत विकास र समृद्धिप्रति गरेको अपेक्षा पूरा नहुँदा जनतामा असन्तुष्टि बढेको उल्लेख गरे। उनले भने,नेपाली जनताले संविधानसभाबाट संविधान बनिसकेपछि संघीय लोकतान्त्रिक गणतन्त्रमार्फत विकास र समृद्धिको जस्तो अपेक्षा गरेको हो, त्यो अनुसार हुन सकेन भन्ने असन्तुष्टि जनतामा छ। सुशासन, सामाजिक न्याय र समृद्धिको पक्षमा एउटा नयाँ सङ्कल्पको साथ जरुरी पर्दा संविधानलाई अझ परिमार्जन गर्दै जानुपर्ने आवश्यकता छ। उनले शान्ति सम्झौताको मूलभूत स्पिरिट अनुसार शान्ति प्रक्रियाको बाँकी काम पनि टुङ्ग्याउने प्रक्रियामा रहेको बताए। हामी अहिले शान्ति सम्झौताको मूलभूत स्पिरिट अनुसार शान्ति प्रक्रियाको बाँकी काम पनि टुङ्ग्याउने प्रक्रियामा छौँ। म खुसी छु कि मैले नेतृत्व गरेको सरकारकै समयमा सत्य निरूपण तथा बेपत्तासँग सम्बन्धित आयोगका लागि आवश्यक विधेयकको अन्तिमरूप दिइएको थियो।आज त्यो निष्कर्षतिर जाँदैछ।प्रचण्डले भनेका छन्,हामी सबै यसमा खुसी छौँ। हाम्रो प्रतिबद्धता के हो भने शान्ति प्रक्रियाका बाँकी काम टुङ्ग्याएर नेपाललाई शान्तिको एउटा नयाँ मोडेलको रूपमा प्रस्तुत गर्न सकिन्छ भन्ने विश्वास छ। दश वर्षे सशस्त्र द्वन्द्वको क्रममा तत्कालीन राज्यपक्ष र माओवादीपक्षबाट झण्डै १७ हजार नेपालीको मृत्यु भएको थियो। विस्तृत शान्ति सम्झौताको आधार नै द्वन्द्वपीडितलाई ६ महिनाभित्र न्याय दिने सर्त भएपनि हालसम्म न्याय पाउन सकेका छैनन्। दलहरुबीच लामो समय छलफल र बहस भएपनि संक्रमणकालीन विधेयक संसदबाट पास हुन सकेको थिएन। यद्यपी नेकपा एमाले र कांग्रेसबीच सहमति अनुसार एमाले अध्यक्ष केपी शर्मा ओलीको नेतृत्वमा नयाँ सरकार बनेपछि भने विधेयकले मूर्तरुप पाएर कानुन बनिसकेको छ। प्रतिनिधि सभाबाट साउन ३० मा पारित भएको विधेयकलाई राष्ट्रिय सभाले भदौ ६ गते पारित गरेपछि राष्ट्रपति रामचन्द्र पौडेलले बेपत्ता पारिएका व्यक्तिको छानबिन, सत्य निरूपण तथा मेलमिलाप आयोग (तेस्रो संशोधन) विधेयक, २०८१ लाई प्रमाणीकरण गरेका थिए। सरकारले हाल सत्यनिरुपण तथा मेलमिलाप आयोग र बेपत्ता पारिवारका व्यक्तिको छानबिन आयोगमा आयोगमा पदाधिकारी सिफारिस गर्न लागि सिफारिस समिति गठन गरेर आवश्यक प्रक्रिया अगाडि बढाएको छ। प्रधानमन्त्री केपी शर्मा ओलीले प्रमुख दलका शीर्ष नेताहरूसँगको समझदारीबमोजिम संक्रमणकालीन न्यायसम्बन्धी मुद्दाहरूलाई टुंगोमा पुर्याउन ऐनबमोजिम मन्त्रिपरिषद् बैठकमार्फत सर्वोच्च अदालतका पूर्व प्रधान न्यायाधीश ओमप्रकाश मिश्र संयोजकत्वको सिफारिस समितिलाई पुनर्गठन गरेका छन्। ऐनमा दुई आयोगका सिफारिस समिति गठन भएको बढीमा दुई महिनाभित्र अध्यक्ष तथा सदस्यको नाम सिफारिस गरिसक्नुपर्ने र पदाधिकारीको पदावधि नियुक्ति भएको मितिले चार वर्षको हुने व्यवस्था छ।समितिले सिफारिस गरेपछि २०७९ साउन १ गतेदेखि आयोग पदाधिकारीबिहीन रहेका आयोगले पूर्णता पाउनेछन्। यस अगाडि पनि आयोगले पीडितहरुको निवेदन लिने र क्षतिपूर्तिको सामान्य काम गरेपनि शान्ति प्रक्रियाका बाँकी काम भने पूरा हुन सकेको छैन। सशस्त्र द्वन्द्वमा पीडित भएका व्यक्तिले भने सरकारमाथि निरन्तर न्यायका लागि प्रश्न गर्दै आएका छन्। सत्यनिरुपण तथा मेलमिलाप आयोगमा हालसम्म ६३ हजार सात सय १८ उजुरी दर्ता भएको छ। तीमध्ये तीन हजारलाई आयोगले तामेलीमा राख्ने निर्णय गरेको थियो। बेपत्ता पारिएका व्यक्तिको छानबिन आयोगमा तीन हजार दुई सय ४३ उजुरीमध्ये दुई सय ३७ उजुरी सत्यनिरुपण तथा मेलमिलाप आयोगसँग सम्बन्धित भएकाले त्यहाँ पठाएको छ। दुई हजार चार सय ९६ उजुरीमा विस्तृत छानबिन भइरहेको छ।"
दुर्गा प्रसाईंलाई म्याद थपका लागि अदालत पेस गरियो,"काठमाडौं : साइबर अपराधमा पक्राउ परेका मेडिकल व्यवसायी दुर्गा प्रसाईंलाई थप अनुसन्धान गर्न म्याद थपका लागि जिल्ला अदालत काठमाडौंमा पेस गरिएको छ। त्यसअघि उनलाई म्याद थप प्रक्रियाका लागि प्रहरीले माइतीघरस्थित सरकारी वकिलको कार्यालय पुर्याएको थियो। उनीमाथि किर्ते र विद्युतीय अपराध नियन्त्रण ऐनअन्तर्गतको कसुरमा अनुसन्धान भइरहेको र थप अनुसन्धानका लागि म्याद थप गर्न आज अदालत पेश गरिएको प्रहरीको केन्द्रीय अनुसन्धान ब्युरो (सीआईबी) ले जनाएको छ। सीआईबीका प्रवक्ता होविन्द्र बोगटीले प्रधानमन्त्री केपी शर्मा ओलीको मानमर्दन हुने गरी झुठो र भ्रामक समाचार सम्प्रेषण गरेकाले प्रसाईंलाई पक्राउ गरिएको बताएका छन्। मंगलबार बिहान भक्तपुरस्थित निवासबाट पक्राउ परेका प्रसाईंलाई प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको थियो। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले सोमबार केही कागजात सार्वजनिक गरेका थिए। प्रसाईंले सुनियोजित रूपमा नै नक्कली कागजात भेला गरेको र भ्रम फैलाउन सामाजिक सञ्जालमा सार्वजनिक गरेको प्रहरीको अनुमान छ। प्रारम्भिक रिपोर्टअनुसार सबै कागजात किर्ते छन्। प्रसाईंले प्रधानमन्त्रीको हस्ताक्षर नै नक्कली बनाएको प्रहरीको आरोप छ। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। उनले यसअघि पनि पटकपटक विभिन्न आरोप र लान्छना लगाउँदै पत्रकार सम्मेलन गर्ने, भाषण गर्ने र सामाजिक सञ्जालमार्फत भ्रम फैलाएका थिए। उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। यसअघि काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।"
स्थानीय तह उपनिर्वाचन : सर्केगाड गाउँपालिकाको उपाध्यक्षका लागि ६ जना प्रतिष्पर्धामा,"हुम्ला : मंसिर १६ गते हुन गइरहेको स्थानीय तह उपनिर्वाचनमा सर्केगाड गाउँपालिकाको उपाध्यक्ष पदका लागि ६ जनाको उम्मेदारी परेको छ। मुख्य निर्वाचन कार्यालय सर्केगाड हुम्लाले उम्मेदारको अन्तिम नामावली प्रकाशन गरेको हो। उपाध्यक्ष चन्द्रसिंह कार्कीको गाडी दुर्घटनामा परी निधन भएको थियो। उनी नेकपा माओवादी केन्द्रको तर्फबाट उपाध्यक्ष निर्वाचित भएका थिए। नेपाली कांग्रेसको तर्फबाट सविता बुढा,नेकपा एमालेको तर्फबाट जाना शाही,नेपाल कम्युनिस्ट पार्टी माओवादी केन्द्रबाट देवकी तिमिल्सेना, राष्टिय प्रजातन्त्र पाटीबाट संगिता शाही र राष्टिय स्वतन्त्र पाटीको तर्फबाट बाँचा बुढा र नेपाली कांग्रेसबाट स्वतन्त्र उम्मेदार नरेश शाहीको उम्मेदवारी रहेको मुख्य निर्वाचन अधिकृत शम्भु प्रसाद बरालले जानकारी दिए ।"
"दुर्घटनामा एकको मृत्यु, दुई घाइते",उदयपुर : उदयपुरमा ट्याक्टर र मोटरसाइकल ठोक्किदा एक जनाको ज्यान गएको छ। बुधबार साँझ त्रियुगा नगरपालिका१३ असारीमा प्रदेश १०५००१ प४२६ र विपरित दिसाबाट आउँदै गरेको स१त५७४२ नंम्बरको ट्याक्टर एकआपसमा ठोक्किए दुर्घटना भएको हो। दुर्घटनामा मोटरसाइकलमा सवार लक्ष्मीपुरका ४५ वर्षीय महादेव चौधरीको ज्यान गएको जिल्ला प्रहरी कार्यालयका सूचना अधिकारी डीएसपी राजन चापागाईले बताए। त्यसक्रममा उनका १० वर्षीय छोरा कृष्ण चौधरी र १५ वर्षीय छोरा दिवाकर गम्भीर घाइते भएको उनले बताए। उनीहरूलाई जिल्ला अस्पतालमा प्रारम्भिक उपचारपछि थप उपचारका लागि विराटनगर पठाइएको छ। साँझको समयमा गाईघाटदेखि छोराहरूलाई लिएर घर जाँदै गरेका चौधरी र पूर्वबाट पश्चिमतर्फ जाँदे गरेको ट्याक्टर दुर्घटनामा परेको डीएसपी चापागाईंले बताए। प्रहरीले ट्रयाक्टर चालक ३२ वर्षीय राजन बोटे र सहचालक सोही ठाउँका २४ वर्षीय अनिल सदालाई नियन्त्रणमा लिई थप अनुसन्धान सुरु गरेको छ।
उपनिर्वाचनमा सेना परिचालनको तयारी,"काठमाडौं : राष्ट्रिय सुरक्षा परिषद्ले यही मङ्सिर १६ गते हुने स्थानीय तहको उपनिर्वाचनका क्रममा नेपाली सेना परिचालनका लागि अपनाउनुपर्ने विधि अवलम्बन गर्नका लागि मन्त्रिपरिषद्मा सिफारिस गरेको छ । प्रधानमन्त्री केपी शर्मा ओलीको अध्यक्षतामा मंगलबार बसेको परिषद्को ३६ औँ बैठकले स्थानीय तहको उपनिर्वाचन स्वतन्त्र, निष्पक्ष र भयरहित वातावरणमा सम्पन्न गर्न सेनाको परिचालनसम्बन्धी विधि मन्त्रिपरिषद्मा पठाउन सिफारिस गरेको रक्षा मन्त्रालयले जनाएको छ। नेपालको संविधान २०७२ को धारा २६६ को उपधारा १ मा मुलुकको समग्र राष्ट्रिय हित, सुरक्षा र प्रतिरक्षासम्बन्धी नीति तर्जुमा गर्न तथा नेपाली सेनाको परिचालन गर्नका लागि राष्ट्रिय सुरक्षा परिषद्ले मन्त्रिपरिषद्लाई सिफारिस गर्नुपर्ने व्यवस्था छ । बैठकमा उपप्रधानमन्त्री तथा अर्थमन्त्री, परराष्ट्रमन्त्री, रक्षामन्त्री, मुख्यसचिव,नेपाली सेनाको प्रधानसेनापति र रक्षा सचिव उपस्थित थिए।"
बन्दुकसहित दुई जना पक्राउ,"कञ्चनपुर : भिमदत्त नगरपालिका९ कालीगाडा खोलाबाट भरूवा बन्दुकसहित २ जनालाई प्रहरीले पक्राउ गरेको छ। गएराति भरूवा बन्दुक २ थान, बारूद २ प्याकेट, खुकुरी २ थान, बन्दुकको सिसा ३८ थान, फलामको टुक्रा २७ थान र बन्दुकको क्याप १२ थानसहित भिमदत्त नगरपालिका९ टुडिखेल बस्ने ५३ वर्षीय गगन तरामी र ५५ वर्षीय प्रेम बहादुर धामी पक्राउ परेका हुन्। इलाका प्रहरी कार्यालय ब्रहमदेव र सशस्त्र प्रहरी बल बिओपी खल्लाबाट खटिएको संयुक्त टोलीलाई उनीहरूलाई हातहतियारसहित फेला पारी पक्राउ गरेको जनाएको छ। प्रहरीले आवश्यक अनुसन्धान गरिरहेको जनाएको छ।"
रकम फिर्ताको माग गर्दै सहकारी पीडित आन्दोलित,"काठमाडौं : सहकारीमा बचत गरेको रकम फिर्ताको माग गर्दै सहकारी पीडितहरूले काठमाडौंमा प्रदर्शन गरेका छन् । सहकारी बचतकर्ताको रकम लुटिएको भन्दै उनीहरूले बुधबार काठमाडौंको माइतीघरमा विरोध प्रदर्शन गरेका हुन् । उनीहरले सरकारले आफूहरूसँग यसअघि गरेको सहमति कार्यान्वयन गर्न समेत माग गरेका छन् । सहकारी पीडितहरूको निर्णायक आन्दोलन भन्दै आयोजना गरेको प्रदर्शनका सहभागीहरूले पीडितहरूको बचत फिर्ता सुनिश्चित गर, सहकारीको हालको ऐन खारेज गर, सहकारी समस्या छिटो समाधान गर लगायतका प्लेकाड प्रदर्शन गरेका थिए । प्रदर्शनका क्रममा सहकारी बचतकर्ता संरक्षण राष्ट्रिय अभियानका अध्यक्ष कुशलभ केसीले सहकारी पीडितको समस्या समाधान गर्न राजनीतिक दलका नेता लगायत सबै गम्भीर हुनुपर्ने बताए। माइतीघरमा प्रदर्शन गरेपनि सहकारी पीडितहरू प्रदर्शन गर्दै नयाँ बानेश्वरतर्फ अघि बढेका थिए । सो क्रममा प्रहरीले रोक्न खोज्दा प्रदर्शनकारी र प्रहरीबीच झडप समेत भएको छ ।"
सट्टेबाजीको आरोपमा भैरहवाबाट १४ भारतीय पक्राउ,"भैरहवा : रुपन्देहीको भैरहवामा अनलाइन बेटिङ (सट्टेबाजी) सञ्चालन गरेको आरोपमा प्रहरीले १४ जनालाई पक्राउ गरेको छ । सिद्धार्थनगर नगरपालिका३ सगुनी पथस्थित अस्फाक आलमको घरमा अनलाइन खेल मार्फत अवैध रुपमा सट्टेबाजी जुवा सञ् चालन गरेको सूचनाको आधारमा छापा मारेर उनीहरुलाई पक्राउ गरिएको प्रहरीले जनाएको छ । पक्राउ परेका सबै भारतीय नागरिक हुन् । सामाजिक सञ्जाल वाट्स एप समेतको माध्यमबाट टाइगर ग्रुप, शिव ग्रुप, विनायक ग्रुप गठन गरेर क्रिकेट, फुटबल, टेनिस, हक्की, घोडा दौड, लगायतका खेलहरुमा सट्टेबाजी सञ्चालन गरिरहेको अवस्थामा उनीहरुलाई पक्राउ गरिएको रुपन्देहीका एसपी रंजितसिंह राठौरले बताए । उनका अनुसार पक्राउ परेका व्यक्तिहरुले ल्डर्स एक्सचेन्ज, अल प्यानल, अल प्यानल ७७७ जस्ता वेभसाइटहरूबाट सट्टेबाजी जुवा चलाएका थिए । पक्राउ पर्नेमा भारत हरियाणा प्रदेश पासकुल्ला जिल्ला ईन्दौरका ३३ वर्षीय साहिल सोडा, सोही प्रदेशको फरिदाबाद जिल्ला खडकेला थानाका २४ वर्षीय अनुराग सिंह, सोही स्थानका १९ वर्षीय नितेश बर्मा, उत्तराखण्ड रानिडिया जिल्ला ज्वालापुरका १८ वर्षीय श्याम गुप्ता, उत्तर प्रदेश देवरीया जिल्ला गौरीबजारका २० वर्षीय रवि जैशवाल, आजमगढ जिल्ला सदर थानाका २५ वर्षीय शिवम सिंह रहेको जिल्ला प्रहरी कार्यालय रुपन्देहीले जनाएको छ । त्यस्तै गोरखपुर जिल्ला मोतिरामका २१ वर्षीय दीपक जैशवाल, सोही जिल्लाको गाईन्डका २२ वर्षीय रजत कुमार, कुडाघाटका १८ वर्षीय लक्की जैशवाल, खलिलवा थानाका २१ वर्षीय सतेन्द्र कुमार, सोही स्थानका २५ वर्षीय अबधेश कुमार, १८ वर्षीय मोहित कुमार, क्यान्ट थानाका २० वर्षीय प्रियान्सु जैशवाल, सोही स्थानका १९ वर्षीय मनिष पासवान पक्राउ परेको प्रहरीले जनाएको छ । पक्राउ परेकाहरुको साथबाट विभिन्न कम्पनीको ४० वटा मोबाइल सेट,तीनवटा ल्यापटप र दुईवटा राउटर बरामद भएको एसपी राठौरले बताए । अदालतबाट पाँच दिनको म्याद लिएर घटनाको अनुसन्धान भइरहेको जिल्ला प्रहरी कार्यालय रुपन्देहीले जनाएको छ ।"
फरार प्रतिवादी प्रहरी नियन्त्रणमा,महोत्तरी : डाँका कार्यमा संलग्न एक युवकलाई प्रहरीले नियन्त्रणमा लिएको छ। जिल्ला अदालत महोत्तरीबाट १ वर्ष ८ महिना कैद र १६ हजार ६६७ रुपैयाँ बिगो कायम गरी सजाय पाएर फरार रहेका बर्दिबास नगरपालिका १० का २४ वर्षीय सरोज वाइवालाई प्रहरीले नियन्त्रणमा लिएको हो। २०७५ साल मंसिर १० गतेका दिन डाँका गरी फरार रहेका आरोपमा अदालतले सो सजाय सुनाइएको जिल्ला प्रहरी कार्यालय महोत्तरीले जनाएको छ। उनलाई महोत्तरी जिल्ला अदालतले मिति २०७७ माघ २० गतेका दिन १ वर्ष ८ महिना कैद र सो रकम बराबर जरिबाना तोकिएको थियो।
दुर्गा प्रसाईंलाई ५ दिन हिरासतमा राख्न अदालतको अनुमति,"काठमाडौं : साइबर अपराधमा पक्राउ परेका मेडिकल व्यवसायी दुर्गा प्रसाईंलाई ५ दिन हिरासतमा राख्न जिल्ला अदालत काठमाडौंले अनुमति दिएको छ। मंगलबार बिहान भक्तपुरस्थित निवासबाट पक्राउ परेका प्रसाईंलाई म्याद थप प्रक्रियाका लागि प्रहरीले आज माइतीघरस्थित सरकारी वकिलको कार्यालय पुर्याएको थियो। त्यसपश्चात जिल्ला अदालत काठमाडौंले उनलाई ५ दिन हिरासतमा राख्न अनुमति दिएको साइबर ब्युरोले जनाएको छ। प्रहरीको केन्द्रीय अनुसन्धान ब्युरो (सीआईबी) का प्रवक्ता होविन्द्र बोगटीले प्रधानमन्त्री केपी शर्मा ओलीको मानमर्दन हुने गरी झुठो र भ्रामक समाचार सम्प्रेषण गरेकाले प्रसाईंलाई पक्राउ गरिएको हो। मंगलबार प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको थियो। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले सोमबार केही कागजात सार्वजनिक गरेका थिए। प्रसाईंले सुनियोजित रूपमा नै नक्कली कागजात भेला गरेको र भ्रम फैलाउन सामाजिक सञ्जालमा सार्वजनिक गरेको प्रहरीको अनुमान छ।प्रारम्भिक रिपोर्टअनुसार सबै कागजात किर्ते छन्। प्रसाईंले प्रधानमन्त्रीको हस्ताक्षर नै नक्कली बनाएको प्रहरीको आरोप छ। प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। उनले यसअघि पनि पटकपटक विभिन्न आरोप र लान्छना लगाउँदै पत्रकार सम्मेलन गर्ने, भाषण गर्ने र सामाजिक सञ्जालमार्फत भ्रम फैलाएका थिए। उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। यसअघि काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ।"
हवाई टिकट नपाउँदा गर्भमै शिशुको मृत्यु,"हुम्ला : समयमै हवाई टिकट नपाएपछि शिशुको मृत्यु भएको छ। हवाई जहाज कम्पनीले टिकट नदिएपछि मङ्सिर ४ गते जिल्ला अस्पतालमा शिशुको मृत्यु भएको पीडित पक्षले आरोप लगाएका छन्। खार्पुनाथ गाउँपालिका१,लाली गाउँकी २० वर्षीया शान्ती शाहीलाई सुत्केरी व्यथा लागेपछि मङ्सिर २ गते जिल्ला अस्पतालमा पु्र्याएको थियो। जिल्ला अस्पतालमा शाहीको स्वास्थ्य चेकजाँच गर्दा पेटमा भएको शिशु उल्टो अवस्थामा रहेको र जिल्ला अस्पतालमा ब्लड बैङ्कको व्यवस्था नहुँदा सोही दिन उनलाई जिल्ला बाहिर सुविधा सम्पन्न अस्पतालमा रिफर गरिएको थियो । अस्पतालको रिफर पत्रमा हवाई टिकटको व्यवस्थाका लागि जिल्ला प्रशासन कार्यालयलाई सम्बोधन समेत गरिएको थियो । हवाई टिकटका लागि उनका श्रीमान सुरज शाही जिल्ला प्रशासन कार्यालय पुगे। तर, जिल्ला प्रशासन कार्यालयले हवाई टिकटको व्यवस्थाका लागि पहल नगरिदिएको शाहीले गुनासो गरे। एयरलाइन्सले टिकट उपलब्ध नगराउँदा उद्धार हुन नसकेको उनको भनाइ छ । मङ्सिर ३ गते नेपालगञ्जबाट नेपाल एयरलाइन्स र तारा एयरले उडान भरेका थिए । उक्त एयरलाइन्समा पुगेर इमर्जेन्सी टिकटको माग गर्दा दुईवटै एयरलाइन्सले टिकट नदिएपछि शिशुको मृत्यु भएको शाहीले बताए। जिल्ला अस्पताल कार्यालय प्रमुख प्रतिक्षा भारतीले गर्भवती महिलाको स्वास्थ्य चेकजाँच गर्दा पेटभित्र बच्चा उल्टो रहेको र जिल्लामा जोखिम मोल्न नसकिने भएपछि जिल्ला बाहिर रिफर गरिएको बताइन्। उनका अनुसार हुम्लामा ब्लड बैङ्क नहुनु , गर्भवती महिलाको ओ नेगेटिभ ब्लड हुनु र जिल्लामा उक्त ब्लड अभाव भएपछि सुविधा सम्पन्न अस्पताल जान अनुरोध गरेको बताइन् । जिल्ला अस्पतालले रिफर पत्रमा एयरलाइन्स कम्पनी र जिल्ला प्रशासन कार्यालयलाई समेत टिकटका लागि अनुरोध गरेको थियो। कतैबाट टिकटको व्यवस्था नभएपछि शिशु गुमाउनु परेको दुखेसो प्रमुख भारतीले पोखिन्। उनले भनिन्, 'आमालाई बचाउन सकेपनि शिशुलाई बचाउन सकिएन।' हवाई टिकटका लागि आधिकारिक सिफारिस नगरेको स्वीकार गर्दै सहायक प्रमुख जिल्ला अधिकारी अमृत प्रसाद सुवेदीले मौखिकमा एयरलाइन्सका कर्मचारीलाई टिकटको विषयमा बुझ्दा गर्भवती महिला ३२ हप्ता नाघि सकेकाले अन्य यात्रुसँग पठाउन नमिल्ने एयरलाइन्सका कर्मचारीबाट प्रतिक्रिया आएको बताए। उनका अनुसार गर्भवती महिलालाई उद्धारका लागि व्यक्तिगत हवाई चार्टर गर्नुपर्ने भएकाले मङ्सिर ३ गते उद्धार हुन नसकेको हो । नेपाल सरकारले विगत लामो समयदेखि दुर्गम हिमाली जिल्लाहरूका लागि राष्ट्रपति महिला उत्थान कार्यक्रमअन्तर्गत हवाई लिफ्टिङ कार्यक्रम सञ्चालन गर्दै आएको छ । तर, त्यो प्रभावकारी हुन सकेको छैन।"
भैंसेपाटी हनिट्रयाप प्रकरण : इन्सपेक्टर शाहीसहित ६ जनालाई मुद्दा चलाउन सिफारिस,"काठमाडौं : प्रहरी प्रभाग भैंसेपाटीकी प्रमुख इन्सपेक्टर विनुकुमारी शाहीसहित ६ जनालाई मुद्दा चलाउन सिफारिस गरिएको छ। नेपाल प्रहरीको केन्द्रीय अनुसन्धान ब्यूरो (सीआईबी)का प्रवक्ता होविन्द्र बोगटीले हनिट्रयाप प्रकरण मुद्दाको अनुसन्धान सकेर मंगलबार जिल्ला सरकारी वकिल कार्यालय ललितपुरमा प्रतिवेदन बुझाएको जानकारी दिए। युवतीलाई गलत प्रयोग गरेर विराटनगरका एक व्यापारीलाई फसाउने धम्की दिएर उनीबाट ३० लाख असुलेको आरोप इन्सपेक्टर शाहीमाथि छ। मुद्दा चलाउन सिफारिस गरिएका ६ जनामध्ये शाही र दर्शन पोखरेल फरार रहेका छन्। यसअघि नै पक्राउ परेका भैंसेपाटीकै सहायक हवल्दार महेन्द्र हमाल, सुनसरीको इटहरीका सुष्मा विक, ताज स्लाम र भीमादेवी थापाविरुद्ध पनि संगठित अपराध र आपराधिक लाभ कसुरमा मुद्दा चलाउन सीआईबीले सिफारिस गरेको हो। उक्त मुद्दामा संलग्न भनिएका तत्कालीन जिल्ला प्रहरी परिसरका एसपी कमल थापाको संलग्नता भेटिएको छैन। सीआईबी प्रबक्ता बोगटी भने, उक्त मुद्दाको अनुसन्धान गर्ने क्रममा एसपी थापाको संलग्नता पुष्टि भएको छैन। अनुसन्धानका क्रममा उहाँलाई ल्याएर बयान लिएर ठाडो कागज गरेका छौं। अहिलेसम्मको अनुसन्धानमा उहाँको संलग्नता खुलेको छैन। बयानका क्रममा एसपी थापाले भैसेंपाटी घटनामा आफ्नो संलग्नता अस्विकार गरेका छन्।' एसपी थापाले आरोपीहरुलाई पहिलेदेखि नै चिनेको हुनाले कहिलेकाँही व्यावसायिक फोन सम्पर्क हुने गरेको बताएका थिए। सीआईबीसँगको बयानमा एसपी थापाले व्यावसायिक चिनजान र फोन कन्ट्याकलाई अपराधसँग जोड्न नमिल्ने जिकिर गरे। वोगटी भने, एसपी थापा संलग्न हुने कुनै कागजात र आधार प्रमाण अहिलेसम्म सीआईबीले फेला पार्न सकेको छैन। घटना शंकास्पद देखिएपछि जिल्ला प्रहरी परिसर ललितपुरले अनुसन्धान शुरु गरेको थियो। अनुसन्धानका क्रममा जिल्ला प्रहरी परिसर ललितपुरमा कार्यरत एसपी कमल थापाको समेत संलग्नता देखिएको भन्दै सीआईबीले थप अनुसन्धान गरेको थियो।' अहिले प्रतिवादी बनाउन सिफारिस गरिएकामध्ये इन्सपेक्टर शाही र दर्शन पोखरेल छन्। प्रहरी प्रतिवेदन अनुसार सहायक हवलदार हमालले व्यवसायीबाट असुल गरिएको रकम बैंकमा जम्मा गर्न लगाएको आरोप छ। बोगटीका अनुसार यस घटनाको मुख्य योजनाकारमा अहिले प्रहरी हिरासतमा रहेकी सुस्मा विक र ताज स्लाम रहेका छन्। सुनसरीकै एक होटलमा वेटरको काम गर्दे आएकी सुस्मा त्यहाँ आउने एक व्यवसायीसँग नजिकिएकी थिइन्। उनीहरुको सम्बन्ध थाहा पाएका अन्य व्यक्तिले सुस्मालाई प्रयोग गरेर यो घटना घटाएको प्रहरीको निष्कर्ष छ। घटना के भएको थियो ? इन्सपेक्टर शाहीले विराटनगरका ति व्यापारीलाई बलात्कार मुद्दामा फसाइदिने भन्दै ३० लाख रुपैयाँ लिएको आरोप लागेको हो। बलात्कारको उजुरी दिने युवतीसँग मिलेमतोमा इन्सपेक्टर शाहीले आर्थिक हिनामिना गरेको अनुमान छ। व्यापारीलाई शान्ति सुरक्षा सम्बन्धी कसुरमा पक्राउ गरी बलात्कार मुद्दामा फसाउने धम्की दिएर पैसा असुल गरिएको थियो। बलात्कार मुद्दामा फस्ने डरले व्यापारीले ति युवतीको साथीको नाममा २० लाख नगद जम्मा गरेको र १० लाखको चेक दिएको बुझिएको छ। युवतीले सुरुमा ६० लाखको माग गरेकी थिइन्। व्यापारीको गाडीसमेत प्रहरी प्रभागमा तानेर छाड्ने बेलामा थप डेढ लाख रुपैयाँ लिएको आरोप छ। गत असोज ७ गते विराटनगरका व्यापारीलाई पक्राउ गरी प्रहरी कार्यालय भित्रनै आर्थिक बार्गेनिङ गरेको उजुरी परेको छ। व्यापारीले रकम बुझाएपछि उनलाई छाडिएको थियो। प्रहरीका अनुसार ति व्यापारी र युवतीबीच सुनसरीमै चिनजान भएको थियो। युवतीले आफुलाई भेट्न भन्दै व्यापारीलाई भैसेपाटीमा बोलाएकी थिइन्। युवती भेट्न आएका व्यापारीलाई प्रहरीले पक्राउ गरेर प्रहरी प्रभाग भैसेपाटीमा पुर्याएको थियो। प्रहरी जवान कुटेर विवादमा तानिएकी थिइन् इन्सपेक्टर शाही गत माघमा पूर्वप्रहरी जवान राजेन्द्र नाथले कन्चनपुरकी तत्कालीन इन्सपेक्टर शाहीबाट यातना पाएर जागिर छाड्न बाध्य भएको बताएका थिए। पुर्वप्रहरी राजेन्द्र नाथले एक महिना बिदा थप गर्न इन्सपेक्टर शाहीसँग जाँदा उनले कुटपिट गरेर पक्राउ गरी ३ दिन थुनेको बताएका थिए। पक्राउ पुर्जी नभइ हिरासतमा राखेर यातना दिएको विषयमा समाचार बाहिरिएको थियो। समाचार लेख्ने २ जना पत्रकारलाई समेत शाहीले पक्राउ गरेर थुनाएकी थिइन्।"
भारतीय स्थल सेनाध्यक्ष द्विवेदी काठमाडौंमा,"काठमाडौं : भारतीय स्थल सेनाध्यक्ष जनरल उपेन्द्र द्विवेदी काठमाडौं आइपुगेका छन्। उनले केहीबेरअघि त्रिभुवन अन्तर्राष्ट्रिय विमानस्थलमा अवतरण गरेका हुन्। विमानस्थलमा उनलाई सेनाका उच्च अधिकारीहरूले स्वागत गरेका हुन्। प्रधानसेनापति अशोकराज सिग्देलको निमन्त्रणामा पाँच दिने भ्रमणका लागि द्विवेदी काठमाडौं आएका हुन्। भ्रमणका दौरानमा जनरल द्विवेदीले सैनिक मञ्च टुँडिखेलस्थित वीर स्मारकमा श्रद्धाञ्जली अर्पण गर्नेछन्। त्यस्तै जङ्गी अड्डामा सम्मान गारत निरीक्षण,प्रधानसेनापति सिग्देलसँग भेटघाट र कमाण्ड तथा स्टाफ कलेजका शिक्षार्थीहरूसँग अन्तरक्रिया गरिने नेपाली सेनाले जनाएको छ। भ्रमणका दौरान उनी पश्चिम पृतना हेडक्वाटरको भ्रमण पनि गर्नेछन्। त्यस्तै नेपाली सेना र भारतीय सेनाबीचको परम्पराअनुसार द्विवेदीलाई राष्ट्रपति रामचन्द्र पौडेलले मंसिर ६ गते विशेष समारोहका बीच नेपाली सेनाको मानार्थ महारथी दर्जा प्रदान गर्नेछन्। उनले प्रधानमन्त्री केपी शर्मा ओली र रक्षामन्त्रीसँग औपचारिक भेटघाट गर्ने नेपाली सेनाले जनाएको छ।"
न्युजिल्याण्ड पठाइदिन्छु भनी ठगी गर्ने व्यक्ति पक्राउ,काठमाडौं : वैदेशिक रोजगारमा आकर्षक तलबको प्रलोभनमा पारी न्युजिल्याण्ड पठाइदिन्छु भन्दै रकम ठगी गरेको अभियोगमा एकजना पक्राउ परेका छन्। पक्राउ पर्नेमा ओखलढुंगा सिद्धिचरण नगरपालिका४ घर भई भक्तपुर मध्यपुर ठिमी बस्ने २४ वर्षीया नबिना दाहाल हुन्। नबिनाले न्युजिल्याण्ड पठाइदिन्छु भन्दै १ जना पीडितबाट १ लाख रूपैयाँ लिई सम्पर्कबिहीन भएको भन्ने पीडितको उजुरीको आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले उनलाई काठमाडौं सिनामंगलबाट पक्राउ गरेको हो । उनलाई आवश्यक अनुसन्धान तथा कारवाहीको लागि वैदेशिक रोजगार विभाग ताहाचल काठमाडौं पठाइएको छ ।
"तीनवटा समितिको बैठक बस्दै, के छन् एजेण्डा ?","काठमाडौं : संघीय संसदअन्तरगतका आज तीनवटा समितिको बैठक बस्दैछ। आज अर्थ समिति,विद्यायन व्यवस्थापन समिति र संघीयता सबलीकरण तथा राष्ट्रिय सरोकार समितिको बैठक बस्न लागेको हो। अहिले बिहान ११ बजे अर्थ समितिको बैठक बस्दैछ। बैठकमा समितिमा प्राप्त विधेयकहरू माथिको कारवाहीका लागि प्राथमिकता र कार्ययोजना सम्बन्धमा अर्थमन्त्रीसहितको उपस्थितमा छलफल हुनेछ। यसैगरी बैठकमा मुलुकको समग्र आर्थिक प्रणालीमा राजश्व संकलनको अवस्था र भन्सार कार्यालयहरूले ब्यहोर्नु परेका नीतिगत एवं व्यवहारिक समस्या र समाधानका उपाय सम्बन्धमा छलफल गर्ने कार्यसूची रहेको छ। यसैगरी ११ बजे नै बस्ने विधायन व्यवस्थापन समितिको बैठकमा नवीकरणीय ऊर्जा तथा ऊर्जा दक्षतासम्बन्धी विधेयक २०८१ मा दफावार छलफल हुने कार्यसूची छ। बिहान ११ बजे बस्ने संघीयता सबलीकरण तथा राष्ट्रिय सरोकार समितिको बैठकमा स्थलगत अनुगनको प्रतिवेदनको मस्यौदाउपर छलफल गर्ने कार्यसूची रहेको संघीय संसद सचिवालयले जनाएको छ।"
दुर्गा प्रसाईंलाई म्याद थपका लागि आज अदालत पेस गरिँदै,"काठमाडौं : साइबर अपराधमा पक्राउ परेका मेडिकल व्यवसायी दुर्गा प्रसाईंलाई थप अनुसन्धान गर्न म्याद थपका लागि आज अदालत पेस गरिने भएको छ । उनीमाथि किर्ते र विद्युतीय अपराध नियन्त्रण ऐनअन्तर्गतको कसुरमा अनुसन्धान भइरहेको र थप अनुसन्धानका लागि म्याद थप गर्न आज पेश गर्ने प्रहरीको केन्द्रीय अनुसन्धान ब्युरो (सीआईबी)ले जनाएको छ। सीआईबीका प्रवक्ता होविन्द्र बोगटीले प्रधानमन्त्री केपी शर्मा ओलीको मानमर्दन हुने गरी झुठो र भ्रामक समाचार सम्प्रेषण गरेकाले प्रसाईंलाई पक्राउ जानकारी दिए। मंगलबार बिहान भक्तपुरस्थित निवासबाट पक्राउ परेका प्रसाईंलाई प्रहरीको केन्द्रीय अनुसन्धान ब्यूरोले वीर अस्पतालमा स्वास्थ्य जाँचपछि थप अनुसन्धानका लागि साइबर ब्यूरोमा पठाएको थियो। प्रसाईंले किर्ते कागजात देखाएर प्रधानमन्त्री ओलीको कम्बोडियास्थित स्मार्ट एक्जिएटा टेलिकम कम्पनीमा लगानी रहेको भ्रम फिजाउँदै प्रसाईंले सोमबार केही कागजात सार्वजनिक गरेका थिए। प्रसाईंले सुनियोजित रूपमा नै नक्कली कागजात भेला गरेको र भ्रम फैलाउन सामाजिक सञ्जालमा सार्वजनिक गरेको प्रहरीको अनुमान छ। सीआईबी प्रमुख एआईजी दीपक थापाले प्रसाईंले सार्वजनिक गरेका सबै कागजात र विवरण झुटो रहेको बताए । उनले भने, 'कागजातका विषयमा प्रहरीले चेकजाँच गरिरहेको छ ।' प्रारम्भिक रिपोर्टअनुसार सबै कागजात किर्ते छन् । प्रसाईंले प्रधानमन्त्रीको हस्ताक्षर नै नक्कली बनाएको प्रहरीको आरोप छ । प्रहरीले उक्त फेक डकुमेन्ट प्रचारप्रसार गर्नेमाथि पनि निगरानी बढाएको छ। उनले यसअघि पनि पटकपटक विभिन्न आरोप र लान्छना लगाउँदै पत्रकार सम्मेलन गर्ने, भाषण गर्ने र सामाजिक सञ्जालमार्फत भ्रम फैलाएका थिए । उनीमाथि अनुसन्धान गरेर कारबाही गरिने केन्द्रीय अनुसन्धान ब्यूरोले जनाएको छ। यसअघि काठमाडौं जिल्ला अदालतले प्रसाईंलाई विद्युतीय कारोबार ऐनअन्तर्गतको कसूरमा अनुसन्धान गर्नका लागि पक्राउ अनुमति दिएको थियो। लगत्तै पक्राउ परेका प्रसाईंलाई प्रहरीले नियन्त्रण लिएको थियो। साइबरसम्बन्धी कसुरमा असोज १५ गते जिल्ला अदालत काठमाडौंले प्रसाईंलाई धरौटीमा छोड्न आदेश दिएको थियो। एक लाख रुपैयाँ धरौटी बुझाएर उनी छुटेका थिए। फेक डकुमेन्ट को सहारामा प्रधानमन्त्री ओलीविरुद्ध दुष्प्रचार गरेको भन्दै प्रहरीले उनलाई पुन: नियन्त्रणमा लिएको हो। उनलाई विद्युतीय कारोबार ऐनको दफा ४७ अनुसारको कसुर गरेको अभियोगमा ५ वर्ष कैद सजायको मागदावीसहित यसअघि मुद्दा दायर भएको छ। उक्त मुद्दाको फैसला आउन भने बाँकी नै छ। यो पनि पढ्नुहोस दुर्गा प्रसाईं पक्राउ दुर्गा प्रसाईंलाई थप अनुसन्धान गर्न साइबरो ब्यूरोमा पठायो राजनीतिक महत्त्वकांक्षाले रन्थनिएका प्रसाईं"
प्रधानाध्यापक र कार्यालय सहायकको विवाद : शिक्षकले पाएनन् तलब,"कपिलवस्तु : कृष्णनगर नगरपालिका स्थित महेन्द्र माध्यमिक विद्यालयमा प्रधानाध्यापक र कार्यालय सहायकको आपसी विवादका कारण शिक्षक कर्मचारीहरूले पहिलो चौमासिकसम्मको तलब भत्ता पाउन सकेका छैनन्। विद्यालयका प्रधानाध्यापक कामेश्वर श्रीवास्तव र कार्यालय सहायक कौशिलेन्द्र चर्तुवेदीको संयुक्त हस्ताक्षरमा संचालित खाता संचालनमा आपसी विवाद उत्पन्न भएको हो। कार्यालय सहायक चर्तुवेदीले विद्यालयको आर्थिक हिसाब किताब दिन नसकेको, आर्थिक पारदर्शी नअपनाएको भन्दै अब उपरान्त कार्यालय सहायक चर्तुवेदीको संयुक्त हस्ताक्षरमा आफूले खाता संचालन गर्न नसक्ने प्रधान अध्यापक श्रीवास्तवले बताए। प्रधान अध्यापक श्रीवास्तवले कुनै पनि शीर्षकको खर्च भुक्तानीका लागि चेक काट्न मानेका छैनन्। चालु आर्थिक वर्षको साउन महिनादेखि कार्तिक महिनासम्मको तलब भत्ता र चाड पर्व खर्च रकम शिक्षक कर्मचारीहरुले पाउन सकेका छैनन्। समयमै तलब भत्ता पाउन नसक्दा आफूहरू समस्यामा परेको विद्यालयका शिक्षक संजय पाण्डेयले बताए। बाहिरी जिल्लाबाट आएर भाडामा बसी अध्यापन कार्यमा संलग्न रहेका यस विद्यालयका अन्य शिक्षकहरुलाई त अझ बढी समस्या छ', शिक्षक पाण्डेयले भने, 'प्रधान अध्यापक र कार्यालय सहायकको आपसी लडाइमा हामी पिसिएका छौं।' प्रधान अध्यापकले विना विल भरपाई रकम खर्च गर्न खोज्ने, आर्थिक ऐनको विपरीत जबरजस्ती चेक कटाउन खोज्ने जस्तो कार्य गरेको हुँदा प्रधान अध्यापकसँग कुरा मिल्न नसकेको कार्यालय सहायक कौशिलेन्द्र चर्तुवेदीले बताए। 'विद्यालय व्यवस्थापन समितिले पनि मलाई आर्थिक ऐन नियम अनुसार नै काम काज गर्न निर्देशन गरेको हुँदा मैले आर्थिक प्रशासनलाई कन्टेल मात्र गर्न खोजेको हो', कार्यालय सहायक चुर्तवेदीले भने,'शिक्षक कर्मचारीको तलब भत्ताको चेक काट्न खोज्दा प्रधान अध्यापकले नै हस्ताक्षर नगरेर समस्या उत्पन्न भएको हो।' उता प्रधान अध्यापक श्रीवास्तवले भने यिनी कार्यालय सहायकको संयुक्त हस्ताक्षरमा खाता संचालन कार्य अब उपरान्त आफूले गर्न नसक्ने बताए। शिक्षकहरुले तलब भत्ता त पाएका छैनन् नै। उनीहरुको तलबबाट कट्टी हुने कर्मचारी संचय कोष, विमा कोष वापतको रकम पनि चालु आर्थिक वर्षको श्रावण महिनादेखि नै जम्मा भएको छैन। आफ्नो आपसी विवाद जे सुकै भए पनि शिक्षक कर्मचारीको तलब भत्ता निकासा, कर्मचारी संचय कोष र विमा कोष दाखिला गरिदिनु पर्ने सवै शिक्षक कर्मचारीको सामुहिक माग रहेको शिक्षक नारायण वेलवासेले बताए। प्रधान अध्यापक र कार्यालय सहायकको आपसी ईगोका कारण विवाद झन् बढ्दै गएको कृष्णनगर नगरपालिका शिक्षा शाखाका प्रमुख शिक्षा अधिकृत बलराम पन्थीले बताए। नगरपालिका स्तरीय शिक्षा समितिको बैठकबाट यो विवाद निरुपण गर्न आवश्यक पहल तत्काल थाली कार्य प्रगतितर्फ अघि बढ्न पालिकाबाट पत्राचार भइसकेको शिक्षा अधिकृत पंथीले बताए। दसैँ तिहार जस्तो ठूलो चाड पर्वका बेला ४ महिनासम्मको तलब भत्ता र चाडपर्व भत्ता नपाउँदा आफूहरूमा ठुलो निराशा आएको विद्यालयका शिक्षक नारायण बेलवासेले बताए। 'भोको पेटमा गरिँदै आएको अध्यापन कार्यले हामीलाई खासै उत्साहसमेत आउन सकेको छैन', शिक्षक बेलवासेले भने। विद्यालय व्यवस्थापन समितिको बैठक बसेर यस विषयमा ठोस निर्णय लिने तयारी गरिएको विद्यालय व्यवस्थापन समितिका अध्यक्ष संजय गुप्ताले बताए। बाल विकास कक्षादेखि १२ कक्षासम्म पठन पाठन हुँदै आएको यस विद्यालयमा २२ जना शिक्षक कर्मचारी छन्।"
