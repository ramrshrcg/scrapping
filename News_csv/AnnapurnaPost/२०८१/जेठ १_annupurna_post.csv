शीर्षक,विवरण
लामो खडेरीका कारण सुक्यो गहुँबाली,"कालीकोट : कालीकोटमा लामो खडेरीका कारण गहुँबाली बोटमै सुकेको छ। गत असोजदेखि खासै पानी नपरेका कारण गहुँबाली बोटमै सुकेको हो। बाला लागेका छन्। तर बालामा गहुँका दाना छैनन्। रास्कोट नगरपालिका९ स्थानीय किसान कविराज न्यौपानेले कहिलेकाही पर्ने पानीले सुक्खा क्षेत्रमा छरिएको गहुँलाई खासै सिँचाइ नपुगेको बताए। उनले भने, सिँचाइ अभाव भइरहेका क्षेत्रमा पाक्दै गरेको गहुँ बोटमै सुक्न सुरु गरेको छ। फागुन महिनामा परेको पानीले गहुँका बालामा केही फल लागेको थियो। तर चैत लागेयता पानीको छिटासम्म नपरेकाले गहुँका बाला फल बोटमै सुक्न थालेपछि किसान चिन्तित भएका छन। रास्कोट नगरपालिका वडा नं ९ कै स्थानीय अनिराज बरालले बोटमै गहुँ सुक्न थालेपछि किसानहरू आत्तिएको बताए। उनले भने, पानी पार्नका लागि रातभरी भजनकृर्तन (खहरात्री) गर्ने चलन पनि अहिले छैन। गहुँको फल दूध जमेको गहुँबाली किसानले काँचै भएपनि भित्र्याउन थालेका छन्। केही किसान भने अलि भएपनि पानी परेपछि गहुँमा फल फर्किन्छ की भनेर प्रतीक्षा गरिरहेका छन्। सिँचाइ कुलो थियो मुल, खोला सुकेपछि कुलोमा पानी छैन। पाखो बारीमा न सिँचाइ छ, न पानी पर्छ उसै सुकेर गहुँबाली खर जस्तै भएको छ। खडेरीमा सानो पानीले सिँचाइ नहुने भएकाले खेतका गहुँ सुक्ने भएपछि किसानहरू त्रासमा छन्। बर्षेनी चामल किनेर खाने घरमा अवस्था छैन। जागिरे नभएको घरमा झनै समस्या भएको वडा नम्बर ९ का सचिव तुलसी न्यौपानेले बताए। उनले भने, खडेरीले गहुँबाली मात्रै सुकाएन, व्यापार गरेर खानेहरूको अवस्था समेत छैन। यसैगरी पलाँता२ का धनबिरे विश्वकर्माले गाउँमा रोजगारी नभएको र बारीको गहुँ सुकेर बोटमै हराएपछि परिवारको पेट पाल्न दुई महिना भए पनि भारततर्फ जान लागेको बताए। उनी बिहीबार जिते बसपार्कमा भेटिएका थिए। उनले असारको अन्तिम तिर पानी परेमा रोपाइँ गर्न आउने र पानी नपरेमा आएर पनि अर्थ नहुने बताए। रोजगारीका लागि भारत गएका नागरिकहरू घर फर्किने समय हो। तर खेतबारीमा लगाएको गहुँबाली खडेरीले सुकेका कारण घरमा बसेर के खाने भन्दै भारत जानु पर्ने बाध्यता भएको धनविरेसँगै भेटिएका पलाँता ७ का लालबहादुर बिष्टले बताए। उनले भने, खेतबारीमा अन्न फल्दैन। समयमा पानी नपरेर किसानले लगाएको बाली खेतमा सुकेर जान्छ। यसको विकल्पका लागि स्थानीय सरकारले खाद्यान्न व्यवस्था गरिदिन अनुरोध गरे। यस्तो समस्या कालीकोटका सबै गाउँ बस्तीमा छ। सिँचाइका लागि स्थानीय सरकारले कुलाको व्यवस्थापन नगर्नु, सिँचाइ कुलो भएको ठाउँमा पानी नहुनु, खडेरीले खोला, मुल सुक्नुले किसानलाई हैरान भएको हो। सडक निर्माण गर्दा स्काभेटर (डोजर)को प्रयोगले पानीका मुहान पनि अन्यत्र सर्नुले झन समस्या चुलिँदै गएको स्थानीयको गुनासो छ। धेरै ठाउँका मुहानमा पानी छैन। पानीका श्रोत बन्द हुँदा खोलामा पनि पानी नबग्ने गरेकाले सिँचाइ कुला भएका ठाउँमा पनि किसानले सिँचाइ गर्न पाएका छैनन्। यस्तो समस्याको समाधानतर्फ सरकारको खासै चासो नभएको किसानको गुनासो छ। जलवायु तथा वातावरणको क्षेत्रमा लामो अनुभव समालेका राष्ट्रिय योजना आयोगका पूर्व सदस्य मिनबहादुर शाहीले जलवायु परिवर्तनका नकारात्मक असरसँग जुध्न स्थानीय सरकारले विशेष ध्यान दिनुपर्ने बताए। उनले भने, पानीका मुलको संरक्षण, बोटबिरुवाको सुरक्षा, कतिपय स्थानमा आरसीसी पोखरीको निर्माण गर्न सके मात्र खडेरीसँग अनुकूलन हुन सक्छ। यसैगरी रास्कोट नगरपालिकाका नगर प्रमुख धर्मराज शाही पोषणले किसानले लगाएको गहुँबाली बोटमै सुक्न थालेपछि खाद्यान्न वितरण केन्द्र नगरपालिकामै स्थापना गरेको बताए। उनले भने, एक बोरा चामल लिन सदरमुकाम मान्ममा धाउनुपर्ने बाध्यता अहिले नगरका जनतालाई छुटेको छ। यदि नियमित वर्षा भएर पानी आयो भने रास्कोटमा भोकमरी हुँदैन। असारमा लगाउने धानबालीले किसानलाई राहत पुर्याउन सक्छ। आगामी दिनमा नगर सरकारले फोहोरा सिँचाइको समेत व्यवस्था गर्ने प्रतिबद्धता गरे।"
नीति तथा कार्यक्रममाथि रमेश लेखकको टिप्पणी : समस्या समाधान गर्न असक्षम,काठमाडौं : नेपाली कांग्रेसले सरकारको नीति तथा कार्यक्रम परम्परागत भएको टिप्पणी गरेको छ । सरकारको नीति तथा कार्यक्रम सार्वजनिक भएपछि संसद भवन नयाँ बानेश्वरमा सञ्चारकर्मीसँग कुरा गर्दै कांग्रेस मुख्य सचेतक रमेश लेखकले जनताको समस्या समाधान गर्न असक्षम देखिएको कार्यक्रम परम्परागत भएको टिप्पणी गरेका हुन्। उनले सरकारको कार्यक्रममा कुनै उत्साह नदेखिएको धारणा राखे । उनले सहकारी प्रकरणमा पीडितलाई न्यायका साथै दोषीलाई कारवाही गर्ने प्रतिवद्धता नआएको जिकिर गरे। सरकार सहकारी पीडितहरूको मर्काप्रति संवेदनशील नरहेको उनको भनाइ छ । उनले सरकारको नीति तथा कार्यक्रममा धेरै महत्वपूर्ण विषय छुटेको बताए।
लप्चीबासीलाई सीमा पास वितरण,"दोलखा : तिब्बतसँग सीमा जोडिएको दोलखाको लप्चीरामदिङ नाकाका स्थानीयलाई जिल्ला प्रशासन कार्यालय दोलखाले गाउँमै पुगेर सीमा प्रवेशका लागि पास वितरण गरेको छ। केही समयअघिदेखि चीन सरकारले प्रवेशका लागि पास खोजेपछि आवश्यक सामग्री किन्न र चौरी चराउन समस्या भएको थियो। अनिवार्य पास मागेपछि लप्चीबासीले जिल्ला प्रशासन कार्यालयसँग पास उपलब्ध गराइदिन आग्रह गरेका थिए। त्यसपछि कार्यालयले पास वितरण गर्न थालेको थियो। तर भौगोलिक विकटताका कारण सदरमुकाम आउन सास्ती भएपछि पास वितरण हुन सकेको थिएन। लप्चीबासी सदरमुकाम चरिकोट आउन नसकेपछि प्रशासन कार्यालयमा थन्किएको पासलाई प्रमुख जिल्ला अधिकारी टुवराज पोखरेलले गाउँमै पास वितरणको व्यवस्था गरेका हुन्। लप्चीका ३८ जना स्थानीयलाई गाउँमै पुगेर पास वितरण गरेको जिल्ला प्रशासन कार्यालय दोलखाका शाखा अधिकृत विकल श्रेष्ठले बताए। गाउँमा भेटिएका सबैलाई पास वितरण गरेको र छुटेकालाई जिल्ला प्रशासन कार्यालयबाटै वितरण हुने उनको भनाइ छ। विगु गाउँपालिका१ का लप्चीबासीले आफूहरूले पालेका याक चौरीको चरण क्षेत्र चीनतर्फकै भूभागमा रहेको तर कोरोना महामारीदेखि झण्डै ४ वर्षभन्दा बढी उनीहरूले चीन प्रवेश गर्न पाएको थिएनन्। गत असोज ११ गते स्थानीय स्तरमा समझदारी कायम भएपछि चीनका रामदिङ नाका अनौपचारिक रुपमा खुला गरिएको थियो। अनौपचारिक रूपमा नाका खुला भएपछि सीमा पारी पुगेर सामान खरिद बिक्री सुरु भएको लप्चीका स्थानीयले बताएका थिए। आवश्यक सामग्री नुन, तेल, चामल,दाल लगायतका सामग्री किनमेल गर्नुका साथै चौरीका घ्यू र छुर्पी बिक्री वितरण गर्न पाएको स्थानीयको भनाइ थियो तर प्रवेशका लागि चिन सरकारले पास मागेपछि मारमा परेका थिए। आवश्यक सामग्री किन्न र चौरी चराउन समस्या भइरहेको थियो। लप्ची नाकाबाट चिनियाँ बजारमा जाँदा स्थानीयले हालसम्म पास प्रयोग गरेका थिएनन्। नागरिकता देखाएर चिनियाँ बजार जाने गरेका थिए तर चिनियाँ सुरक्षाकर्मीले सुरक्षाको कारण देखाउँदै अनिवार्य पास मागेपछि लप्चीबासीले नेपाल सरकारसँग पास उपलब्ध गराइदिन आग्रह गरेका थिए। चौरी चरनका लागि नेपालतर्फको भूभाग प्रयाप्त नभएको र आफूहरूले उत्पादन गरेको चौरीका घ्यु र छुर्पी बिक्री वितरण गर्न समस्या भएको र आफूहरूलाई अत्यावश्यक सामग्री नुन, तेल, चामल,दाल आदि सामग्री नेपालतिरको लामाबगर हुँदै खरिद गर्दा असाध्यै महँगो हुने तथा जलविद्युत आयोजना निर्माण गर्ने भन्दै लामाबगर झर्ने बाटो पनि भत्किएकाले डोरीमा झुन्डिएर हिँड्नुपर्ने बाध्यता रहेको बेला जिल्ला प्रशासन कार्यालय दोलखाले गाउँमै पुगेर पास वितरण गरेपछि सहज भएको स्थानीय फुर्वा शेर्पाले बताए। लप्चीका माथिल्लो भेगमा हिमपात हुन लागेपछि लप्चीबासी आफ्नो चौरीगोठ लुम्नाङतिर झार्ने गर्छन् र हिउँद सकिएपछि चौरीको चरणका लागि चीनको भूभाग प्रयोग गर्छन्। लप्चीबासीको दैनिकी चीनको बजारमै निर्भर छ। आफ्नै वडाको लामाबगरबाट लगिने एक प्याकेट नुनको एक सय ६० रुपैयाँसम्म पर्ने र सबैभन्दा सस्तो ३० केजीको एक बोरा चामललाई छ हजारसम्म पर्ने लप्ची टोल विकास समितिका अध्यक्ष वाङ्चुक शेर्पाले बताए। तर, लप्चीरामदिङ नाका हुँदै चीनको छुप्साङबाट सामान ल्याउँदा नुन एक पोकाको बढीमा ५० रुपैयाँ मात्र पर्ने उनको भनाइ छ। लप्चीबाट रामदिङ हुँदै चीनको छुप्साङ पुग्न झन्डै डेढ घण्टा लाग्छ पास भएपछि चीन सरकारले टाँसिघाङसम्म जान दिए झन् सस्तोमा सामान पाउन सकिने लप्चीका स्थानीयबासीको भनाइ छ। लप्चीमा ४६ घरधुरी र एक सय ५० जनसङ्ख्या छ। उनीहरूले १ हजारभन्दा बढी चौरी पालेका छन्।"
लहान नगरपालिकामा झुल वितरण,"सिरहा : गर्मी र वर्षातको मौसम सुरु भएपछि लामखुट्टेको प्रकोप बढेको छ। त्यही प्रकोपबाट जोगाउन सिरहाको लहान नगरपालिकाले झुल वितरण सुरु गरेका छन्। मंगलबार वडा नम्बर १५ ढोढनाबाट वितरण सुरु गरेका छन्। त्यहाँको २७५ विपन्न, दलितलाई वितरण गरिएको मेयर महेश चौधरीले जानकारी गराए। गर्मी र वर्षातको मौसम सुरु हुनेबित्तिकै लामखुट्टेको प्रकोप बढेको छ। टोकाइबाट मानिसहरू बिरामी पर्न थालेका छन्, उनले भने, स्थानीयको माग अनुसार यो झुल वितरण सुरु गरिएको हो। यस नगरका २४ वटै वडाका गरिब, विपन्न र दलित परिवारलाई पालैपालो झुल वितरण गरिने उनले मेयर चौधरीले सुनाए। डेंगु, मलेरिया जस्ता रोगबाट जोगिन मद्दत पुग्ने उनले सुनाए।"
सरकारको नीति तथा कार्यक्रमबाट वीरगन्जवासी निराश,"वीरगन्ज : सरकारले मंगलबार प्रस्तुत गरेको आगामी आर्थिक वर्षको नीति तथा कार्यक्रममा बन्द रहेका रुग्ण उद्योगहरू पुनः सञ्चालनको घोषणा गरे पनि त्यसमा वीरगन्ज चिनी कारखाना भने परेको छैन। दुवै सदनलाई सम्बोधन गर्दै राष्ट्रपति रामचन्द्र पौडेलले सरकारको आगामी नीति तथा कार्यक्रम प्रस्तुत गर्दै बन्द रहेका रुग्ण उद्योगहरू पुनः सञ्चालन गरिने घोषणा गरे। तर त्यसमा करिब दुई दशकदेखि बन्द रहेको वीरगन्ज चिनी कारखाना भने परेन। नीति तथा कार्यक्रममा बन्द भएका उद्योग कलकारखाना सञ्चालन र व्यवस्थापन गर्न निजी लगानी कम्पनीलाई प्रोत्साहन गरिने उल्लेख छ। गोरखकाली रबर उद्योग, बुटवल धागो कारखाना, हेटौंडा कपडा उद्योगलगायतका बन्द तथा रुग्ण अवस्थामा रहेका सार्वजनिक संस्थान सम्भाव्यताका आधारमा सार्वजनिकनिजी साझेदारी वा अन्य उपयुक्त विधिबाट व्यवस्थापन र सञ्चालन गरिने सरकारको नीति रहेको राष्ट्रपति पौडेलले बताए। तर उक्त नीति तथा कार्यक्रममा वीरगन्ज चिनी कारखाना नपर्दा वीरगन्जबासीसँगै पर्सा, बारा र रौतहटका किसान निराश बनेका छन्। २०५९ सालदेखि बन्द रहेको वीरगन्ज चिनी कारखाना पुनः सञ्चालनका लागि यसअघिका सरकारका अर्थ ,उद्योग र कृषि मन्त्रीहरूले वीरगन्जमै आएर पटक पटक आश्वासनसमेत दिएका थिए। कारखाना पुनः सञ्चालनका लागि सरकारले कारखाना सञ्चालनको मोडेलका बारेमा सरोकारवालाहरूसँग छलफल गरिरहेको भन्दै उनीहरूले वीरगन्ज चिनी कारखाना पुन सञ्चालनको विषय आफूहरूको प्राथमिकतामा रहेको बताउँदै आएका थिए। जसका कारण वीरगन्जबासी र तीन जिल्लाका किसानहरू आशावादी बनेका थिए। संसदमा पर्साका सांसदहरूले पनि वीरगन्ज चिनी कारखाना पुन सञ्चालनका लागि पटक पटक आवाज उठाउँदै आएका थिए। हालका स्वास्थ्यमन्त्री प्रदीप यादव , सांसदहरू अजय चौरसिया, प्रभु हजरा लगायतले वीरगन्ज चिनी कारखाना पुनः सञ्चालनका लागि संसदमा बोल्दै सरकारको ध्यानाकर्षण गराएका थिए। यसका साथै एक वर्ष पहिले अर्थात २०८० वैशाख ७ मा यहाँका उखु किसानहरूले काठमाडौंमै पुगेर चिनी कारखाना पुनः सञ्चालनको माग गर्दै तत्कालीन उद्योग,वाणिज्य तथा आपूर्तिमन्त्री रमेश रिजाललाई ज्ञापनपत्र पनि बुझाएका थिए। तर सरकारले मंगलबार आगामी आर्थिक वर्षका लागि प्रस्तुत गरेको नीति तथा कार्यक्रममा अरू ठाउँका बन्द उद्योगहरू पुनः सरकारले चलाउने घोषणा गर्दा त्यसमा वीरगन्ज चिनी कारखाना नपर्नुले वीरगन्जवासी निराश भएका हुन्। वीरगन्ज चिनी कारखाना पुनः सञ्चालनको विषय नै नसमेटिएको सरकारको नीति तथा कार्यक्रमले वीरगन्जबासीसँगै मध्य तराईका तीन जिल्लाका किसानलाई निराश बनाएको वीरगन्ज चिनी कारखाना सञ्चालन समितिका पूर्व अध्यक्ष हरि गौतमले बताए। वीरगन्ज उद्योग वाणिज्य संघका वरिष्ठ उपाध्यक्षसमेत रहेका गौतमले भने,देशका अरू बन्द तथा जीर्ण उद्योगहरू चलाउन बारे सरकारले बोलेको छ। तर देशमा चीन उत्पादनको क्षेत्रमा कुनै बेला क्रान्ति नै ल्याएको वीरगन्ज चिनी कारखानाका बारेमा सरकारको नीति तथा कार्यक्रमले केही पनि बोलन। यसले यो नीति तथा कार्यक्रमबाट वीरगन्जबासी र किसानहरू निराश भएका छन्। लामो समयदेखि बन्द रहेको वीरगन्ज चिनी कारखाना अहिलेको ठाउँबाट नजिक अन्त सारेर भएपनि फेरि चल्नुपर्ने मान्यता आफनो रहेको भन्दै उनले भने,वीरगन्ज चिनी कारखाना चल्नु पर्छ। किनकि यसले रोजगारीपनि दिन्छ। तीन जिल्लाका किसानको आर्थिक जीवनस्तर पनि उकास्छ। यसबारे सरकारको नीति तथा कार्यक्रमले बोल्नु पर्थ्यो। तर बोलेन। नबोल्नु एकदम गलत हो। यसले वीरगन्जलाई निराश बनाएको छ। यस्तै एक वर्ष पहिले काठमाडौं पुगेर किसानको तर्फबाट तत्कालीन उद्योग मन्त्री रमेश रिजाललाई ज्ञापनपत्र बुझाएका किसान हकहित संघर्ष समितिका अध्यक्ष सहरूम राउत गद्धीले पनि सरकारले वीरगन्ज र पर्सासँग फेरि विभेद गरेको गुनासो गरे। सरकारको नीति तथा कार्यक्रममा वीरगन्ज चिनी कारखानाको विषयले प्रवेश नै नपाउनुले वीरगन्ज, पर्सा जिल्लासँग मात्र नभई समग्र मधेशसँग नै फेरि सरकारले विभेद गरेको पुष्टि भएको उनको भनाइ छ। उनले भने,मधेशका तीन जिल्लाका किसानको जीवनमा खुशीयाली ल्याउन सक्ने वीरगन्ज चिनी कारखाना फेरि चलाउँछु भनेर सरकारका मन्त्रीहरूले पटक पटक आश्वासन दिँदै आएका थिए। हामीले काठमाडौंमै पुगेर उद्योग मन्त्रीलाई ज्ञापनपत्र पनि बुझाएका थियौ। तर आज सरकारले ल्याएको नीति तथा कार्यक्रममा यसबारे एक शब्दपनि बालेको छैन यो सरकारले। यसबाट हामी किसान निकै दुखित छौं। यस्तै आगामी आर्थिक वर्षको नीति तथा कार्यक्रममा वीरगन्जको नारायणी रंगशालाले पनि ठाउँ नपाउँदा यहाँका खेलाडी र खेलकुदप्रेमीहरू निराश भएका छन्। सदनमा मंगलबार राष्ट्रपति यादवले प्रस्तुत गरेको सरकारको नीति तथा कार्यक्रममा काठमाडौंको मूलपानी, मोरङको विराटनगर र कैलालीको फाप्ला क्रिकेट रंगशाला निर्माणलाई तीब्रता दिइने उल्लेख छ। यस्तै नीति तथा कार्यक्रममा कीर्तिपुर क्रिकेट रंगशलाको स्तरोन्नति तथा भरतपुरको निर्माणाधीन गौतमबुद्ध अन्तर्राष्ट्रिय रंगशाला निर्माणको काम अगाडि बढाइने जनाइएको छ। तर काठमाडौंको दशरथ रंगशालापछि देशकै दोस्रो ठूलो वीरगन्जको नारायणी रंगशालाको जीर्णोद्वार र स्तरोन्नतिका बारेमा भने सरकारको नीति तथा कार्यक्रममा केही पनि उल्लेख गरिएको छैन। जबकी अघिल्लो महिना युवा तथा खेलुकद मन्त्री विराजभक्त श्रेष्ठ आफैं आएर उक्त रंगशालाको स्थलगत निरीक्षण गरेर यसको जीर्णोद्धार र स्तरोन्नतिका लागि आगामी बजेटले सम्बोधन गर्ने प्रतिबद्धता जनाएका थिए। त्यसबेला वीरगन्ज महानरपालिकाका मेयर राजेशमान सिंह र यहाँका खेलप्रेमीहरूले पनि मन्त्री श्रेष्ठलाई ध्यानाकर्षणपत्र पनि बुझाएका थिए। यस्तै निवर्तमान स्वास्थ्यमन्त्री समेत रहेका सांसद प्रदीप यादव, सांसदहरू अजय चौरसिया, प्रभु हजरा र राजकुमार गुप्ताले नारायणी रंगशालाको जीर्णोद्धार र स्तरोन्नतिका लागि संसद बैठकमा पटक पटक बोल्दै सरकारको ध्यानाकर्षणसमेत गराएका थिए। तर आगामी आर्थिक वर्षको नीति तथा कार्यक्रममा वीरगन्जको नारायणी रंगशालाबारे सरकारले एक शब्द पनि नबोल्नुले आफूहरूलाई निराश बनाएको पर्सा क्रिकेट संघका अध्यक्ष मनिष सिंहले दुःखेसो पोखे।"
५ सय २० महिलाले लिए स्वास्थ्य शिविरबाट सेवा,"सिन्धुपाल्चोक : सिन्धुपाल्चोकको मेलम्चीमा भएको निःशुल्क महिला स्वास्थ्य शिविरमा ५ सय २० जना महिलाले सेवा लिएका छन्। शिविरमा २ सय १० जनाको आङ खस्ने रोगको समस्या देखिएको, २० जनाको पाठेघरको शल्यक्रिया गर्नुपर्ने देखिएको, १४ जनाको रिङपेशरी राखेर उपचार गरिएको, ३ सय १० जनाको पाठेघरको मुखको जाँच गरिएकोमा १६ जनाको मुखको क्यान्सरको लक्षण भेटिएको र १ सय ५० जनामा पाठेघरमा संक्रमण भएको पाइएको मेलम्ची नगरपालिकाका जनस्वास्थ्य शाखा प्रमुख अस्मिता भण्डारीले जानकारी दिइन्। शिविरमा पाठेघरको मुखको क्यान्सर, आङ खस्ने समस्याको उपचार, रिङपेशरीको परामर्श र अप्रेशन सुविधा, स्त्रीरोग सम्बन्धी परीक्षण, पाठेघरको मुखको परीक्षण र परामर्श, निःशुल्क पाठेघरको अप्रेशन सेवा प्रदान गरिएको थियो। मेलम्ची नगरपालिकाको आयोजना र सामुदायिक सेवा प्रतिष्ठान नेपाल भक्तपुरको प्राविधिक सहयोगमा भएको शिविरमा सामुदायिक स्वास्थ्य परीक्षण नेपालका निर्देशक महादेव बानियाँले पाठेघर खस्ने, पाठेघरको मुखको क्यान्सर भएका बिरामीको पहिचान र उपचार शिविरको मुख्य उद्देश्य रहेको बताए। उनले पाठेघर खस्ने समस्या भएकाहरूको निःशुल्क शल्यक्रिया समेत गरिने जानकारी दिए।"
"नीति तथा कार्यक्रममा सहयोग गर्यौं, माग पूरा नभएसम्म संसद चल्न दिँदैनौं : कांग्रेस","काठमाडौं : नेपाली कांग्रेसले प्रधानमन्त्री पुष्पकमल दाहालको आग्रहमा सरकारको नीति तथा कार्यक्रम प्रस्तुत गर्न दिए पनि संसदीय छानबिन समिति नबनाएसम्म संसद चल्न नदिने बताएको छ। सरकारको नीति तथा कार्यक्रमपछि कांग्रेसका प्रमुख सचेतक रमेश लेखकले कुनै पनि सरकारी कार्यसूचीमा प्रवेश गर्न नदिने स्पष्ट पारे। नयाँ बानेश्वरमा सञ्चारकर्मीसँग कुरा गर्दै उनले प्रधानमन्त्री दाहालले संसदीय छानबिन समिति बनाउने आवश्वासन दिएकाले नीति तथा कार्यक्रम प्रस्तुत गर्न दिइएको बताए। 'प्रधानमन्त्रीजीले नीति तथा कार्यक्रम सम्बोधन गर्न दिनुस्। छानबिन समिति हामी बनाउँछौं भन्नुभएको थियो। संसदीय छानबिन समिति नबनेसम्म हामी कुनै सरकारी कार्यसूचीमा प्रवेश गर्दैनौं। संसद अवरुद्ध पार्छौं,' उनले भने। प्रमुख सचेतक लेखकले सरकारको नीति तथा कार्यक्रममा केही नयाँ कार्यक्रम नरहेको बताए। उनले विश्वमै चुलिँदै गएको आर्थिक मन्दीका विषयमा केही ठोस कुरा नभएको बताए। 'नीति तथा कार्यक्रममा महत्वपूर्ण कुरा छुटेका छन्। सबै पुराना कुराहरू मात्रै आएको देखियो। आर्थिक मन्दीका विषयमा केही समेटिएको छैन। यसले नेपालको अर्थतन्त्रमा सुधार हुने देखिँदैन,' उनले भने। उनले सहकारीको अर्बौं रकम अपचलन गरिए पनि सरकारले बचतकर्ताको रकम फिर्ता गर्ने विषयमा केही नबोलेको बताए। उल्टै सहकारी ठगलाई संरक्षण गरेको उनको आरोप छ। 'नीति तथा कार्यक्रममा सहकारी ठगीका विषयमा केही बोलिएको छैन। आम मानिसको अर्बौ रकम अपचलन भएको छ। उनीहरूको मार्कालाई सम्बोधन गर्नुको साटो उल्टै ठग्नेलाई संरक्षण गरिएको छ। सरकार सहकारी पीडितप्रति गैरजिम्मेवार देखियो,' उनले भने।"
कांग्रेसको अवरोधपछि राष्ट्रियसभाको बैठक स्थगित,काठमाडौं : प्रमुख प्रतिपक्षी नेपाली कांग्रेसका सांसदहरूले अवरोध गरेपछि राष्ट्रियसभाको बैठक स्थगित भएको छ। मंगलबार बैठक सुरु हुनेबित्तिकै कांग्रेस सांसदहरूले उठेर विरोध जनाएका थिए। राष्ट्रियसभा अध्यक्ष नारायणप्रसाद दाहालले नीति तथा कार्यक्रमका विषयमा राष्ट्रपतिलाई धन्यवाद मात्रै दिने कार्यसूची रहेकाले सहज रुपमा बैठक सञ्चालन गर्न आग्रह गरेका थिए। तर कांग्रेस सांसदहरूले विपक्षीले उठाउँदै आएको सहकारी अनियमितताका विषयमा संसदीय छानबिन समिति गठन नगरेसम्म सदनका कार्यसूची अघि बढ्न नसक्ने जनाएका थिए। कांग्रेसको अवरोधपछि राष्ट्रियसभा अध्यक्ष दाहालले जेठ तीन गतेसम्मका लागि बैठक स्थगित गरे।
"टिकटक साथीबाट बर्बाद भएकी सुमना, प्रहरीसँग माग्दैछिन् गुहार","वीरगन्ज : वैदेशिक रोजगारीका क्रममा दुबईमा रहेका माधव पासवानसँग टिकटकमार्फत भएको चिनजानले २२ वर्षीया सुमना (परिवर्तित नाम) लाई अहिले घर न घाटको बनाएको छ। टिकटकमार्फत चिनजान भई सुमनासँग प्रेम सम्बन्ध गाँसेका माधवले विहेको प्रलोभन दिएर पटकपटक शारीरिक शोषण गरे। तिनै माधवले अर्कै युवतीसँग विहे गरेपछि सुमना घर ना घाटकी भएकी हुन्। माधवले अर्कै युवतीसँग विहे गरेपछि धोखा खाएकी सुमना अहिले आफूलाई माधवले बलात्कार गरेको भन्दै उजुरी लिएर प्रहरीमा धाउन थालेकी छन्। सुमनासँग कसरी भयो धोखा? पर्सा वीरगन्ज१८ की सुमनाका अनुसार दुबईमा रहेका पर्साको बहुदरमाई नगरपालिका४ डोकैला बहुअरीका माधव पासवानसँग दुई वर्षअघि टिकटकमार्फत चिनजान भएको थियो। टिकटकमा भएको चिनजान ह्वाट्सअप र इमोमा पुगेपछि उनीहरू झन् नजिकए। नेपाल फर्किएलगत्तै सुमनासँग विहे गर्ने आश्वासन पनि दिएका थिए माधवले। गत वैशाख १३ गते माधव दुबईबाट गाँउ फर्किए। भोलिपल्ट १४ गते माधवले सुमनालाई फोन गरेर गाँउ नजिकको नहरमा बोलाएर भेटे पनि। त्यसको चार दिनपछि वैशाख १८ गते माधवले सुमनालाई फेरि फोन गरेर गाँउको मठ नजिकै बोलाए। दुवैबीच भागेर विहे गर्ने कुरा पनि भयो। माधवले साइकलमा चढाएर सुमनालाई बाराको नितनपुर र छातापिपराको बीचमा पर्ने मकैबारीमा लगे। शारीरिक सम्बन्धको प्रस्ताव राखे । तर, सुमनाले विहेपछि मात्रै योसब हुन्छ भनेर जवाफ फर्काइन्। माधवले जिद्दी गरे। माधवले जबर्जस्ती शारीरिक सम्बन्ध राखेको सुमनाको भनाइ छ। उनी भन्छिन्, जबर्जस्ती मसँग शारीरिक सम्बन्ध राखेपछि म रुन थाले। त्यसपछि माधवले आफ्नो केटा साथीलाई फोन गरेर बोलायो। उसको साथी मोटरसाइकलमा आएको थियो। मलाई मकैबारीमै छाडेर उनीहरू त्यहाँबाट भागे। साँझसम्म मकैबारीमै अलपत्र परेकी सुमनालाई नितनपुरका एक युवकले आफ्नो घरमा लगेर परिवारसँग राखेको उनले बताइन्। भोलिपल्ट विहान वैशाख १९ गते ती युवकले सुमनालाई वीरगन्ज बजारसम्म पुर्याइदिए। त्यसपछि सुमना जिल्ला प्रहरी कार्यालय पर्साको महिला तथा बालबालिका शाखामा पुगिन्। आफूसँग भएको घटनाको बेलिविस्तार लगाइन् प्रहरी सामु। तर, घटनास्थल बारा जिल्लामा पर्ने भएकाले पर्सा प्रहरीले सुमनालाई बाराकै प्रहरी कार्यालयमा जान सुझायो। वैशाख २० गते माधवविरुद्ध बलात्कारको जाहेरी लिएर सुमना र उनका बुबा इलाका प्रहरी कार्यालय सिमरामा पुगे। प्रहरीले उनीहरूको कुरा सुन्यो। जाहेरी भने दर्ता गरेन। आरोपित माधवलाई झिकाउन मातहतको प्रहरी चौकीलाई पत्रमात्रै काट्यो। तर, घर छाडेर फरार भएका माधव प्रहरीमा हाजिर भएनन्। समोबार छलफलका लागि दुवै पक्षलाई इलाका प्रहरी कार्यालय सिमराले बोलाएकोमा आइतबार नै माधवले बाराको मधुवनकी एक युवतीसँग भारत रक्सौलको मन्दिरमा गएर विहे गरेको सुमनाका बुबा बताउँछन्। उनी भन्छन्, सोमबार दुवै पक्षलाई बोलाएको थियो सिमरा प्रहरी कार्यालयमा। हामी प्रहरी कार्यालयमा गयौं। तर केटा पक्षका कोही पनि आएनन्। सोधीखोजी गर्दा त्यो केटाले मधुवनकी एक केटीसँग रक्सौलको मन्दिरमा गएर विहे गरिसकेको थाहा पायौं। विहे गरेर त्यो केटा भारतमै लुकेर बसेको खबर पाएका छौं। सोमबार इलाका प्रहरी कार्यालय सिमरामा पुग्दा प्रहरी नायब उपरीक्षक चिरञ्जिबी दाहालले अझै केही दिन कुरौं नभए जाहेरी दर्ता गरौंला भनेर जवाफ दिएपछि आफूहरू निराश भएर फर्किएको सुमनाका बुबाले अन्नपूर्णपोष्टकर्मीलाई बताए। उनले भने, मेरो छोरीको जीवन बर्बाद पार्ने त्यो केटालाई पुलिसले जसरी होस् पक्रेर जेल हाल्नुपर्छ। छोरीले न्याय नपाएसम्म म लडिरहन्छु। यता इलाका प्रहरी कार्यालय सिमराका प्रहरी नायब उपरीक्षक दाहालले भने आरोपित भनिएको माधव र उनका अभिभावकलाई प्रहरी कार्यालयमा हाजिर हुन पटकपटक ताकेता गरे पनि नआएपछि प्रहरीले आवश्यक कानुनी प्रक्रिया अगाडि बढाइसकेको बताए। पीडित भनिएकी युवतीको कलैया अस्पतालमा स्वास्थ्य परीक्षण गराइासकेको तर त्यसको रिपोर्ट आउन भने बाँकी रहेको उनले बताए। उनले भने, जाहेरी आइसकेको छ। अब दर्ता हुन्छ। अस्पतालबाट मेडिकल टेष्टको रिपोर्ट आएपछि प्रहरीले आफ्नो प्रक्रिया अगाडि बढाउँछ।"
यी हुन् नीति तथा कार्यक्रमका मुख्य व्यवस्था,"काठमाडौं : आगामी आर्थिक वर्ष २०८१ ८२ को वार्षिक नीति तथा कार्यक्रम सार्वजनिक भएको छ। राष्ट्रपति रामचन्द्र पौडेलले संसद्को संयुक्त बैठकमा आज वाचन गरेको सरकारको आगामी वर्षको नीति तथा कार्यक्रममा राखिएका मुख्य प्रावधान यस्ता रहेका छन्।  बैंक तथा वित्तीय संस्था, लघुवित्त, सहकारी, बिमा र पुँजीबजारमा देखिएका समस्या समाधान गर्न विभिन्न समयमा भएका अध्ययनबाट प्राप्त सुझाव कार्यान्वयन गरिनेछ। लघुवित्तका ऋणीहरूको कर्जा पुनर्तालिकीकरण तथा पुनःसंरचना गरिनेछ। सहकारी संस्थाहरू स्थापनाको उद्देश्यअनुरूप सञ्चालन हुनुपर्ने व्यवस्था गरिनेछ । सहकारी संस्थाको सघन सुपरिवेक्षण र नियमनका लागि विशिष्टीकृत नियामक निकाय स्थापना गरिनेछ । सहकारी बचत तथा कर्जा सुरक्षण कोष, सहकारी कर्जा सूचना केन्द्र र सहकारी कर्जा असुली न्यायाधीकरणमार्फत सहकारी क्षेत्रको बचत तथा लगानीको सुरक्षा गरिनेछ । गोरखकाली रबर उद्योग, बुटवल धागो कारखाना, हेटौंडा कपडा उद्योग लगायतका बन्द तथा रुग्ण अवस्थामा रहेका सार्वजनिक संस्थान सम्भाव्यताको आधारमा सार्वजनिकनिजी साझेदारी वा अन्य उपयुक्त विधिबाट व्यवस्थापन र सञ्चालन गरिनेछ । आगामी आर्थिक वर्ष नेपालको कन्ट्री रेटिङ सम्पन्न गरिनेछ । आगामी आर्थिक वर्षभित्र गरिब घरपरिवार पहिचान कार्य सम्पन्न गरिनेछ । पहिचान भएका गरिबको स्थानीय तहमार्फत निःशुल्क बिमा गरिनेछ । गरिबीको रेखामुनि रहेका घरपरिवारका लागि विद्युतीय चुलो, ट्युबवेललगायतका सामग्री उपलब्ध गराइनेछ । आयोजनाको कार्यान्वयन प्रगतिका आधारमा सम्पन्न गर्ने, निरन्तरता दिने, स्थगन गर्ने वा खारेज गर्ने नीति लिइनेछ । कार्यान्वयनमा रहेका तर अपेक्षित गति नलिएका सम्भाव्य आयोजना सार्वजनिकनिजी साझेदारी अवधारणामा सञ्चालन गर्ने प्रक्रिया अघि बढाइनेछ । खरिद कानूनमा पुनरावलोकन गरी खरिद प्रणालीलाई प्रतिस्पर्धी, पारदर्शी र विकासमैत्री बनाइनेछ । अध्ययन अनुसन्धानसम्बन्धी राष्ट्रिय नीति, मापदण्ड र आचारसंहिता तयार गरिनेछ । सबै प्रकारका अध्ययन, अनुसन्धान तथा नवप्रवर्तनको परीक्षण र स्वीकार्यताको मापदण्ड तयार गरिनेछ । राष्ट्रिय लेखा अनुमानको आधार वर्ष परिवर्तन गरिनेछ । तीनै तहबाट उत्पादित तथ्याङ्क तथा सूचना राष्ट्रिय तथ्यगत विवरण प्रणालीमा समावेश गरी आवश्यक तथ्याङ्क सहजै उपलब्ध हुने व्यवस्था मिलाइनेछ । तीनवटै तहका सरकार, निजी क्षेत्र, सहकारी र समुदायको साझेदारीमा उत्पादन र रोजगारीका लागि साझेदारी कार्यक्रम सञ्चालन गरिनेछ । आर्थिक वर्ष २०८१८२ को दशकलाई कृषिमा लगानी दशक घोषणा गरी सरकारी, निजी, सहकारी तथा विकास साझेदारको लगानी वृद्धि गरिनेछ । उत्पादन चक्र सुरु हुनुपूर्व नै आधारभूत कृषि उपज तथा पशुजन्य उत्पादनको न्यूनतम समर्थन मूल्य तोकिनेछ । सम्भाव्यताको आधारमा महानगर तथा उपमहानगरपालिकाहरूमा चिस्यान कक्षसहितका बहुतले कृषि तथा फलफूल थोकबजार सञ्चालनमा ल्याइनेछ । युवा कृषक तथा उद्यमीहरूसँगको साझेदारीमा वडास्तरमा नमूना फार्म स्थापना गरी सिकाइ केन्द्रको रूपमा विकास गरिनेछ । फलफूल नर्सरी र बेर्ना रोपणलाई व्यापक रूपमा विस्तार गरी पाँच वर्षभित्र देशलाई फलफूलमा आत्मनिर्भर बनाइनेछ । दुई वर्षभित्र पशुपन्छी तथा मत्स्य उत्पादनमा पूर्ण आत्मनिर्भरता हासिल गरिनेछ । तीनै तहका सरकार र निजी क्षेत्रको सहकार्यमा प्रत्येक प्रदेशमा कम्तीमा १ हजार गाई भैँसीपालन क्षमताको पूर्वाधारसहित स्रोत केन्द्र विकास गरिनेछ । हिमाली क्षेत्रमा भेडाबाख्रा, च्याङ्ग्रा, चौँरी लगायतका पशुपालन एवं स्याउ, ओखरजस्ता फलफूल र जडीबुटीका ठूला फार्म सञ्चालन गर्न हिमाल समृद्धि कार्यक्रम सञ्चालन गरिनेछ । आगामी आर्थिक वर्षमा थप १५ हजार सय हेक्टर कृषियोग्य भूमिमा सिँचाइ सुविधा विस्तार गरिनेछ । तराईमधेसका तीन लाख १८ हजार हेक्टर खेतीयोग्य जमिनमा क्लस्टरमा आधारित स्यालो तथा डिप ट्युबवेलबाट सिँचाइ सेवा विस्तार गरिनेछ । कर्णाली प्रदेशमा एकीकृत कर्णाली सिँचाइ विशेष कार्यक्रम कार्यान्वयन गरिनेछ । आगामी आर्थिक वर्षमा पाँच लाख भूमिहीन, सुकुम्वासी र अव्यवस्थित बसोबासीको समस्या समाधान गरिनेछ । गुठीलगायत सबै जग्गाको दोहोरो स्वामित्वसम्बन्धी समस्या समाधान गरिनेछ । डढेलो, सुक्खा, बाढी व्यवस्थापन र जल पुनर्भरण गर्न चुरे क्षेत्र र भित्री मधेसका स्थानीय तहहरूमा स्थानीय सामग्री प्रयोग गरी कम्तीमा १० वटा जलाशय निर्माण गरिनेछ । कर्णाली प्रदेशको प्राकृतिक स्रोतलाई स्थानीय जनताको समृद्धिमा उपयोग गर्न स्थानीय तह र निजी क्षेत्रको सहकार्यमा कृषि र वन पैदावारमा आधारित समृद्ध कर्णाली उद्यमशीलता कार्यक्रम सञ्चालन गरिनेछ । जलवायु परिवर्तनको असर न्यूनीकरण र अनुकूलन तथा विपद् जोखिम न्यूनीकरणका राष्ट्रिय नीति तथा कार्ययोजना कार्यान्वयन गरिनेछ । जलवायु परिवर्तन, हिमाल र मानवजातिको भविष्य विषयमा अन्तर्राष्ट्रिय संवाद आयोजना गरिनेछ । जलवायु परिवर्तनबाट परेका असरलाई एकीकृत र सन्तुलित रूपमा सम्बोधन गर्न राष्ट्रपति जलवायु परिवर्तन व्यवस्थापन कार्यक्रम सञ्चालन गरिनेछ । दैलेखमा पेट्रोलियम पदार्थ अन्वेषणको कार्य आगामी आर्थिक वर्षमा सम्पन्न गरिनेछ । नवप्रवर्तन र स्टार्टअप राष्ट्रिय अभियान सञ्चालन गरिनेछ । तीनै तहका सरकारका साथै निजी क्षेत्रको सहकार्यमा राष्ट्रिय स्टार्टअप उद्यम नीतिको कार्यान्वयन गरिनेछ । आगामी आर्थिक वर्ष कम्तीमा एक हजार युवालाई स्टार्टअप व्यवसाय सञ्चालन गर्न सहुलियत कर्जा प्रदान गरिनेछ । आगामी आर्थिक वर्ष कम्तीमा एक हजार लघु, घरेलु तथा साना उद्योगीलाई ब्याजमा अनुदान तथा प्रविधि उपलब्ध गराइनेछ । गोरखामा एग्रो इण्डस्ट्रियल पार्क, सुदूरपश्चिम प्रदेशमा मेगा फुड पार्क तथा कर्णाली प्रदेशमा खाद्य तथा फलफूल प्रशोधन केन्द्रको स्थापना गरिनेछ । घरेलु मदिराको गुणस्तर सुनिश्चित गरी नियन्त्रित उत्पादन, ब्राण्डिङ तथा निर्यात गर्न विशेष कार्यक्रम सञ्चालन गरिनेछ । उपभोक्ताको संवैधानिक अधिकार प्रत्याभूति गर्न उपभोक्ता अदालत गठन गरिनेछ । राष्ट्रिय पर्यटकीय गन्तव्य प्रोफाइल तयार गरी पर्यटकीय गन्तव्यको पहिचान, विकास र प्रवद्र्धधन गरिनेछ । हलिउड तथा बलिउडलगायतका अन्तर्राष्ट्रिय चलचित्र निर्मातालाई नेपालमा चलचित्र छायाङ्कनका लागि आकर्षित गरी चलचित्र पर्यटन प्रवद्र्धन गरिनेछ । पोखरा र भैरहवा अन्तर्राष्ट्रिय विमानस्थल सञ्चालनका लागि विशेष प्रोत्साहन प्याकेजको व्यवस्था गरिनेछ । जानकी मन्दिर लगायतका महत्वपूर्ण सम्पदालाई विश्वसम्पदा सूचीमा समावेश गर्न पहल गरिनेछ । बुद्ध परिपथ, शिव परिपथ, रामायण परिपथ, किराँत सांस्कृतिक परिपथको मार्ग निर्धारण गरी पर्यटन प्रवद्र्धधन गरिनेछ । परिवर्तनका लागि कला र साहित्य कार्यक्रम सञ्चालन गरिनेछ । काठमाडौंतराईमधेस द्रुतमार्ग सडक निर्माण विसं २०८३ भित्र सम्पन्न गरिनेछ । आगामी आर्थिक वर्षभित्र नागढुङ्गा सुरुङमार्ग र ग्वार्को ओभरपास सञ्चालनमा ल्याइनेछ । पूर्वपश्चिम विद्युतीय रेलमार्गको बर्दिवासचोचा खण्डको निर्माण सम्पन्न गरिनेछ । केरुङकाठमाडौँ रेलमार्गको सम्भाव्यता अध्ययन कार्य सम्पन्न गरिनेछ । रक्सौलकाठमाडौँ रेलमार्गको लगानी विधि निक्र्यौल गरी कार्यान्वयन प्रक्रिया अगाडि बढाइनेछ । सुनकोशी र नारायणी नदीमा टर्मिनलसहितको जलमार्ग निर्माण गरिनेछ । समुद्रमा सञ्चालन हुने पानीजहाज नेपालमा दर्ता हुने कानुनी प्रबन्ध गरिनेछ । निजी क्षेत्रले समेत जग्गा विकास कार्यक्रम सञ्चालन गर्नसक्ने नीतिगत व्यवस्था गरिनेछ । क्लस्टर सिटीको अवधारणामा लुम्बिनी, पोखरा र जनकपुरमा एकीकृत सहरी पूर्वाधार निर्माण गरिनेछ । आगामी आर्थिक वर्षभित्र राष्ट्रिय प्रणालीको कुल विद्युत् जडित क्षमता चार हजार पाँच सय मेगावाट र प्रतिव्यक्ति विद्युत् खपत चार सय ५० किलोवाट घण्टा पुयाइनेछ । बूढीगण्डकी र नलसिङगाड जलाशययुक्त आयोजनाको निर्माण कार्य अगाडि बढाइनेछ । दुधकोशी जलाशययुक्त जलविद्युत् आयोजनाको निर्माणपूर्वका कार्य सम्पन्न गरिनेछ । माथिल्लो अरुण, फुकोट कर्णाली, तामाकोशी५, जगदुल्ला, चैनपुर सेती जलविद्युत् आयोजनाको वित्तीय व्यवस्थापनसहित कार्यान्वयन सुरु गरिनेछ । हेटौँडाढल्केबरइनरुवा प्रसारण लाइनको निर्माण सम्पन्न गरिनेछ । बूढीगण्डकी कोरिडोर प्रसारण लाइनको निर्माण सुरु गरिनेछ । न्यू बुटवलगोरखपुर खण्डको प्रसारण लाइन निर्माण कार्य अघि बढाइनेछ । इनरुवापूर्णिया र दोदोधाराबरेली अन्तरदेशीय प्रसारण लाइनको लगानी विधि तय गरी निर्माण प्रारम्भ गरिनेछ । सिँचाइ, कृषि र कृषिमा आधारित उद्योगले खपत गर्ने विद्युत्मा सहुलियत प्रदान गरिनेछ । महिलालाई आर्थिक रूपमा सक्षम, सबल र सशक्त बनाउन प्रधानमन्त्री छोरी आत्मनिर्भर कार्यक्रम सञ्चालन गरिनेछ । सबै प्रहरी चौकीमा महिला सहायता कक्षको व्यवस्था गरिनेछ । बालसुधार गृहमा रहेका सबै बालबालिकाको निःशुल्क स्वास्थ्य बिमा गरिनेछ । विसं २०८२ सम्ममा नेपाललाई सडक मानवमुक्त बनाइनेछ । ज्येष्ठ नागरिकलाई स्थानीय तहमार्फत घरमा नै नियमित स्वास्थ्य परीक्षण एवं औषधि उपलब्ध गराउने व्यवस्था मिलाइनेछ । आगामी पाँच वर्षभित्र सबै बालबालिकालाई आधारभूत शिक्षा प्राप्त हुने सुनिश्चित गरिनेछ । गुणस्तरीय शिक्षामा सबैको पहुँच वृद्धि गर्न एक पालिका एक स्मार्ट विद्यालय अवधारणा कार्यान्वयनमा ल्याइनेछ । विपन्नलक्षित छात्रवृत्ति १२ कक्षासम्म विस्तार गरिनेछ । उच्च शिक्षा अध्ययनरत विद्यार्थीलाई सरकारी कार्यप्रणालीको आधारभूत तालिम प्रदान गरिनेछ । माध्यमिक विद्यालयमा अङ्ग्रेजी, गणित र विज्ञान विषयका शिक्षकको अभावपूर्ति गर्न विश्वविद्यालयमा अध्ययनरत विद्यार्थीलाई मूल्याङ्कनसहितको शिक्षण इन्टर्नसिपमा पठाउने प्रबन्ध गरिनेछ । सहिद दशरथचन्द स्वास्थ्य विज्ञान विश्वविद्यालयमा तीन सय शय्या क्षमताको मेडिकल कलेज र प्राज्ञिक कार्यक्रम यसै वर्ष सञ्चालनमा ल्याइनेछ । उदयपुर, मोरङ, पर्सा, चितवनलगायत देशका अन्य स्थानमा मेडिकल कलेज स्थापना तथा सञ्चालनका लागि आवश्यक तयारी गरिनेछ । वीर अस्पताल, राष्ट्रिय ट्रमा सेन्टर, कान्ति बाल अस्पताललगायत पर्याप्त जनशक्ति उपलब्ध भएका अस्पतालहरूमा दुई सिफ्टमा बहिरङ्ग सेवा सञ्चालन गरिनेछ । प्रत्येक प्रदेशका कम्तीमा एक सङ्घीय अस्पताल र कम्तीमा दुई अन्य अस्पतालमा टेलिमेडिसिन सेवा सञ्चालन गरिनेछ । देशभरका सरकारी, गैरसरकारी लगायत सबै सङ्गठित क्षेत्रलाई स्वास्थ्य बिमामा अनिवार्य आबद्ध हुने व्यवस्था गरिनेछ । वैदेशिक रोजगारबाट फर्केका नागरिकका सिप र व्यावसायिक दक्षताका आधारमा उद्यमशीलता विकास तथा रोजगारी सिर्जना गर्न प्रदेश तथा स्थानीय तह एवं वैदेशिक रोजगार बोर्डसमेतको संलग्नतामा व्यवसाय सञ्चालन गर्न रिटर्नी उद्यमशीलता कार्यक्रम कार्यान्वयन गरिनेछ । सरकारी र निजी प्रतिष्ठानमा अनिवार्य श्रम अडिट गर्नुपर्ने व्यवस्थालाई कार्यान्वयनमा ल्याइनेछ । अनौपचारिक क्षेत्रमा कार्यरत श्रमिकलाई औपचारिकीकरण गर्न राष्ट्रिय रणनीति तर्जुमा गरिनेछ । विभिन्न निकायबाट प्रदान गरिने सार्वजनिक सेवाहरू एकै स्थानबाट प्रदान गर्न स्थानीय तहसँगको सहकार्यमा नागरिक सेवा केन्द्र सञ्चालनमा ल्याइनेछ । नेपालको आफ्नै भूउपग्रह स्थापना गर्ने कार्य अघि बढाइनेछ । डाटा सेन्टरको निर्माण र सञ्चालनसम्बन्धी मापदण्ड तयार गरिनेछ । सूचना प्रविधि राष्ट्रिय ज्ञानपार्क स्थापनाको कार्य अगाडि बढाइनेछ । सार्वजनिक निकायमा प्रयोग भइरहेका हार्डवेयर, सफ्टवेयर, नेटवर्क, साइबर सुरक्षालगायतका सूचना प्रविधि प्रणालीहरूको प्राविधिक परीक्षण गरिनेछ । सूचना प्रविधिलाई डिजिटल रूपान्तरणको आधारको रूपमा लिई सामाजिकआर्थिक रूपान्तरण एवं समृद्धि हासिल गर्न आगामी दशकलाई सूचना प्रविधि दशकको रूपमा अगाडि बढाइनेछ । सूचना प्रविधि उद्योगलाई रोजगारी र सेवा निर्यातको प्रमुख क्षेत्रको रूपमा विकास गर्न प्रोत्साहन गरी नेपाललाई ग्लोबल सूचना प्रविधि हबको रूपमा विकास गरिनेछ । काठमाडौं उपत्यका र प्रत्येक प्रदेशका उपयुक्त स्थानमा सूचना प्रविधि वर्कस्टेसन सञ्चालन गरी कम्तीमा ५ हजार रोजगारी सिर्जना गरिनेछ । अत्याधुनिक, गुणस्तरीय र प्रतिस्पर्धी मुद्रणको व्यवस्था गरी अन्तःशुल्क स्टिकर, हुलाक टिकट, सवारी चालक अनुमतिपत्र, राहदानीजस्ता सुरक्षण मुद्रण स्वदेशमै हुने प्रबन्ध मिलाइनेछ । विभिन्न विषय क्षेत्रका एक हजार प्रतिभावान युवालाई फेलोसिप उपलब्ध गराउने व्यवस्था मिलाइनेछ । आगामी आर्थिक वर्षमा दसौं राष्ट्रिय खेलकुद प्रतियोगिताको आयोजना गरिनेछ । आधुनिक प्रविधियुक्त इस्पोर्टसको अन्तर्राष्ट्रिय प्रतियोगिता आयोजना गरिनेछ । काठमाडौँको मूलपानी, मोरङको विराटनगर र कैलालीको फाप्ला क्रिकेट रङ्गशाला निर्माणलाई तीव्रता दिइनेछ । चितवनको भरतपुरमा निर्माणाधीन गौतमबुद्ध क्रिकेट रङ्गशालाको निर्माण सङ्घ, प्रदेश र स्थानीय तहको साझेदारीमा अघि बढाइनेछ । कीर्तिपुर क्रिकेट रङ्गशालाको स्तरोन्नतिसहित थप निर्माण कार्य प्राथमिकताका साथ अगाडि बढाइनेछ । सबै तहका प्रहरी कर्मचारीको सेवानिवृत्त हुने अवधि पुनरावलोकन गरी बढुवा प्रणालीलाई अनुमानयोग्य बनाइनेछ । प्रदेशसँगको समन्वयमा खुला कारागार सञ्चालन गरिनेछ । राष्ट्रिय परिचयपत्र प्रणालीलाई राज्यबाट प्रवाह हुने सबै प्रकारका नागरिक सेवासुविधासँग आबद्ध गरिनेछ । नागरिक सेवासँग सम्बन्धित सबै सरकारी विद्युतीय प्रणालीलाई नागरिक एपमा आबद्ध गरी मोबाइलबाटै अधिकांश सेवा लिन सकिने व्यवस्था मिलाइनेछ । गाँजाको औषधीजन्य उपयोग, नियन्त्रित उत्पादन र व्यवसायीकरणलाई प्रोत्साहन गर्न नीतिगत र कानूनी प्रबन्ध गरिनेछ । राष्ट्रका लागि आवश्यक सुरक्षा तथा प्रतिरक्षा सामग्री, अत्यावश्यक गोलीगट्ठा, विस्फोटक पदार्थ, लत्ताकपडा लगायत अन्य सैन्य सामग्री उत्पादनमा आत्मनिर्भरता हासिल गर्दै जाने नीति लिइनेछ । प्रदेश र स्थानीय तहसँगको समन्वयमा निःशुल्क कानूनी सहायतासम्बन्धी व्यवस्थालाई प्रभावकारी बनाइनेछ । शान्ति प्रक्रिया र सङ्क्रमणकालीन न्यायसम्बन्धी बाँकी काम शीघ्र सम्पन्न गरिनेछ । शान्ति प्रक्रिया र द्वन्द्व रूपान्तरणका क्रममा भएका सहमति, समझदारी एवं सम्झौताको एकीकृत अभिलेख तयार गरिनेछ । जनआन्दोलन, जनयुद्ध, मधेस आन्दोलनलगायत विभिन्न राजनीतिक परिवर्तनको आन्दोलनका घाइते तथा अपाङ्गको सूची अद्यावधिक गर्न र समस्याको दिगो समाधान गर्न उच्चस्तरीय समिति गठन गरिनेछ । सशस्त्र द्वन्द्व तथा जनआन्दोलनका घाइते र अपाङ्गता भएकालाई जीवननिर्वाह भत्ता वितरण तथा द्वन्द्वपीडित परिवारलाई क्षतिपूर्ति, उपचार, आवश्यक उपकरण, शिक्षा, रोजगारी, स्वरोजगारका अवसर र आर्थिक सहायता उपलब्ध गराई पुनःस्थापना र परिपूरणलगायतका कार्य गर्न शान्ति कोषको व्यवस्था गरिनेछ । राजनीतिक परिवर्तनका लागि सशस्त्र सङ्घर्ष लगायतका आन्दोलनका योद्धाहरूलाई गणतान्त्रिक योद्धा सम्मान प्रदान गर्ने व्यवस्था मिलाइनेछ । द्वन्द्वका क्रममा अपाङ्ग भएका व्यक्तिहरूको अपाङ्गता प्रतिशतलाई पुनरावलोकन तथा पुनर्निर्धारण गरी औषधोपचारका लागि राष्ट्रिय ट्रमा सेन्टर र वीर अस्पताललाई डेडिकेटेड अस्पतालका रूपमा तोकिनेछ । जाजरकोट, बझाङ, डोटी केन्द्रबिन्दु बनाई गएका भूकम्पबाट क्षति भएका निजी आवास तथा सार्वजनिक संरचनाको प्रबलीकरण, पुनर्निर्माण र पुनःस्थापना कार्य शीघ्र सम्पन्न गरिनेछ । सङ्घीय निजामती सेवा कानुन यथाशीघ्र कार्यान्वयनमा ल्याईनेछ । सरकारी सेवाप्रवाहमा टोकन र टाइम कार्ड प्रणाली लागु गरिनेछ । दलित समुदायका परम्परागत सिप, ज्ञान र पेसालाई आधुनिकीकरण एवं व्यवसायिकीकरण गर्न सातवटै प्रदेशमा शिल्पी उद्यमशीलता विशेष कार्यक्रम सञ्चालन गरिनेछ । मुस्लिम, पिछडिएका वर्ग र आदिवासी जनजातिको उत्थानका लागि विशेष कार्यक्रम कार्यान्वयन गरिनेछ । ठगी, मिटर ब्याजलगायतका अनुचित लेनदेन, जालसाजीजस्ता आर्थिक तथा वित्तीय अपराध र सार्वजनिक सम्पत्ति एवं स्रोतसाधनको अनुचित दोहनजस्ता गैरकानुनी कार्यलाई कडाइका साथ नियन्त्रण गरिनेछ । प्रवासमा बस्ने नेपाली नागरिकको मताधिकार सुनिश्चित गर्न आवश्यक कानुनी एवं व्यवस्थापकीय प्रबन्ध मिलाइनेछ । पूर्व राजपरिवारको स्वामित्वको सम्पत्ति खोजबिन तथा संरक्षणलाई निरन्तरता दिनुका साथै प्राप्त सम्पत्तिको समुचित उपयोगका लागि व्यावसायिक तथा रणनीतिक योजना बनाई कार्यान्वयन गरिनेछ । राष्ट्रियता, राष्ट्रिय सुरक्षा, परराष्ट्र सम्बन्ध, रणनीतिक पूर्वाधार एवं सामाजिकआर्थिक रूपान्तरणका आधारभूत विषयमा राष्ट्रिय सहमति निर्माण गरिनेछ । सीमा समस्या समाधानका लागि कूटनीतिक पहल गरिनेछ । तराईमधेस क्षेत्रमा थोक वितरण प्रणालीमार्फत खानेपानी आपूर्ति गर्न विस्तृत अध्ययन गर्नुका साथै डिप ट्युबवेल जडान गरी खानेपानी उपलब्ध गराउने व्यवस्था मिलाइनेछ । मेलम्ची खानेपानी आयोजनाबाट बाह्रै महिना खानेपानी आपूर्ति हुने व्यवस्था मिलाई काठमाडौँ उपत्यकाको चक्रपथ बाहिर र भक्तपुर जिल्लाको अरनिको राजमार्गसँग जोडिएका क्षेत्रमा क्रमशः खानेपानी आपूर्ति गरिनेछ । काठमाडौँ उपत्यकाको खानेपानी समस्याको दिगो समाधान गर्न शिवपुरी राष्ट्रिय निकुञ्जलगायतका जलाधार क्षेत्रमा रहेका स्रोतबाट पानी सङ्कलन गरी वितरण गर्ने प्रबन्ध मिलाइनेछ ।"
जिल्ला लिग फुटबलमा गुठी र बाल जीवनको जित,"बागलुङ : जिल्ला लिग फुटबल प्रतियोगितामा गुठी युनाइटेड र बाल जीवन खेलकुद क्लब (चिल्ड्रेन लाइफ स्पोर्टस् क्लब)ले विजय सुरुवात गरेका छन्। मंगलबार भएको पहिलो खेलमा गुठी युनाइटेडले रामरेखा फुटबल क्लबलाई ४१ गोलअन्तरले पराजित गर्यो। सुरुवातदेखि आक्रमण खेलेको गुठीले १२ औं मिनेटमा निरज थकालीको गोलबाट अग्रता लिएको थियो। मनिष श्रेष्ठले प्रहार गरेको कर्नर बललाई निरजले सुन्दर हेडिङ गोल गरेका थिए। गुठीका लागि खेलको १७ औं मिनेटमा मनिष श्रेष्ठ, ५२ औं मिनेटमा निशान गुरुङ र अतिरिक्त समयमा जितेन्द्र पुनले गोल गरेका थिए। रामरेखाका लागि नरेश पुनले खेलको ६४ औं मिनेटमा गोल गरेका थिए। जितसँगै गुठीले तीन अंक जोड्दै समूहको शीर्षस्थानमा पुगेको छ। यस्तै मंगलबार नै भएको दोस्रो खेलमा बाल जीवन खेलकुद क्लब (चिल्ड्रेन लाइफ स्पोर्टस् क्लब)ले वीर गोर्खाली युवा क्लबलाई २० गोलअन्तरले पराजित गरेको हो। चिल्ड्रेन लाइफका लागि निश्चल महत र विजय छिनालले ११ गोल गरेका थिए। निश्चलले दोस्रो हाफको ५ औं र विजयले २२ औं मिनेटमा गोल गरेका थिए। जितसँगै चिल्ड्रेन लाइफले तीन अंक जोड्दै समूहको दोस्रो स्थानमा रहेको छ। प्रतियोगिता अन्तर्गत बुधबार दुई खेल हुनेछन्। पहिलो खेल बागलुङ कालिका युवा क्लब (बागलुङ सुधार केन्द्र) र पावर फिटनेस क्लब बीच हुनेछ भने दोस्रो खेल रुद्रेपिपल युवा क्लब र कालिका भगवती युवा क्लब बीच हुने आयोजक बागलुङ जिल्ला फुटबल संघका अध्यक्ष जय राजभण्डारीले जानकारी दिए।"
"संसदमा कांग्रेसको नाराबाजी, जेठ ३ गतेसम्म बैठक स्थगित","काठमाडौं : नेपाली कांग्रेसले संसद अवरुद्ध पारेको छ। सरकारको नीति तथा कार्यक्रम प्रस्तुत भएलगत्तै बसेको संसद बैठकमा कांग्रेसले सहकारी ठगीको विषयमा संसदीय छानबिन समिति माग गर्दै संसद अवरुद्ध पारेको हो। सभामुख देवराज घिमिरेले कार्यसूचीअनुसार अगाडि बढेपछि कांग्रेस सांसदहरूले रोस्टम घेराउ गर्दै नाराबाजी गरेका थिए। उनीहरूले सहकारी ठगीलाई कारबाही गर, संसदीय छानबिन समिति बनाउ, जबर्जस्ती गर्न पाइँदैन भन्दै नाराबाजी गरे। सभामुख घिमिरेले धेरै महत्वपूर्ण पत्रहरू पढ्नुपर्ने र विधेयकहरू अगाडि बढाउनुपर्ने भन्दै सदन सञ्चालनमा सहयोग पुर्याउन आग्रह गरेका थिए। उनले राष्ट्रपति रामचन्द्र पौडेललाई पनि धन्यवाद ज्ञापन गर्नुपर्ने व्यवस्था रहेकाले सदन सञ्चालन गर्न पटकपटक आग्रह गरेका थिए। कांग्रेसले निरन्तर सदन अवरुद्ध पारेपछि सभामुख घिमिरेले कार्यसूचीमा रहेका कार्यक्रम हटाउँदै बैठक स्थगित गरेका थिए। अर्को बैठक जेठ ३ गते विहान ११ बजे बस्ने सभामुख घिमिरेले बताए।"
काभ्रेको पाँचखालमा जलेको अवस्थामा भेटिएको शव पहिचान,काभ्रे : काभ्रेको पाँचखालका शुक्रबार जलेको अवस्थामा भेटिएको शव दोलखाका विष्णुप्रसाद सुवेदीको रहेको पुष्टी गरिएको छ। धुलिखेल अस्पतालमा गरिएको पोस्टमार्टमका आधारमा शवको परिवारको सदस्यबाट पहिचान गरिएको जिल्ला प्रहरी कार्यालयबाट जनाएको छ। सुवेदीको तल्लोपट्टिको ६ वटा र माथिल्लो पट्टिको ३ वटा दाँत भरेको र पोस्टमार्टमका क्रममा शवको दाँत समेत सोही प्रकृतिको फेला परेपछि शवको पहिचान भएको परिवारका सदस्यले बताएको डीएसपी राजकुमार श्रेष्ठले जानकारी दिए। दोलखा सदरमुकाम चरिकोटमा व्यवसाय गर्दै आएका ५४ वर्षीय सुवेदी वैशाख २३ गते ललितपुरको टिकाथलीस्थित घरबाट निस्किएका थिए। उनी हराएपछि परिवारले जिल्ला प्रहरी कार्यालय काभ्रेमा २४ गते खोजबिनका लागि निवेदन दिएको डीएसपी श्रेष्ठले बताए। मोबाइल समेत घरमै छाडेर निस्किएका सुवेदीले अन्तिम पटक वैशाख २४ गते जिरो किलोस्थित एक होटल सञ्चालकको मोबाइल नम्बरबाट घरमा सम्पर्क गरी आफू केही दिन घर नफर्किने बताएका थिए। वैशाख २३ गते ललितपुरको टिकाथलीस्थित घरबाट दोलखा जाने भनेर निस्किएका सुवेदीको काभ्रेपलाञ्चोकको पाँचखाल नगरपालिका४ जिरो किलो नजिकै जलेको अवस्थामा फेला परेको हो। घटना प्रकृति अनुसार उनलाई हत्या गरेर रुखमा तारले बाँधी जलाएको अनुमान गरिएको छ।
सन्दीप लामिछानेको मुद्दा हेर्दाहेर्दैमा,काठमाडौं : क्रिकेटर सन्दीप लामिछानेको मुद्दा हेर्दाहेर्दैमा परेको छ। पाटन उच्च अदालतका न्यायाधीशद्वय सुदर्शनदेव भट्ट र अञ्जु उप्रेती ढकालको संयुक्त इजलासले वादी प्रतिवादी दुवै पक्षका कानुन व्यवसायीको बहस सकिएपछि हेर्दाहेर्दैमा राखेको हो। अदालतका प्रवक्ता तीर्थराज भट्टराईका अनुसार दुवै पक्षको बहस सकिएकाले हेर्दाहेर्दैमा राखिएको हो। पेसीले भोलि निरन्तरता पाउने उनको भनाइ छ।
सशस्त्र प्रहरी बल कोशीद्वारा ७० करोड बढीको अवैध सामान बरामद,"विराटनगर : सशस्त्र प्रहरी बल नेपाल नम्बर १ बराह बाहिनी मुख्यालय सुनसरीले अवैध सामान बरामद गरेर रेकर्ड कायम गरेको छ। ७० करोड ७ लाख १९ हजार छ सय रूपैयाँ बराबरको चोरी निकासी तथा पैठारीका सामान बरामद गरिएको कोशी प्रदेशका प्रमुख डीआईजी अन्जनीकुमार पोखरेल बताए। उनका अनुसार चालु आर्थिक वर्षको हालसम्म ४७ करोड २४ लाख ७६ हजार ७ सय रूपैयाँ बराबरको तस्करीका सामान बरामद गरिएको छ। सशस्त्रले आर्थिक वर्ष २०७९०८० मा ३६ करोड २४ लाख ५६ हजार ९ सय तथा २०७८०७९ मा १६ करोड १७ लाख ९७ हजार रूपैयाँ बराबरको समान बरामद गरेको थियो। पोखरेलले लत्ताकपडा, जुत्ताचप्पल, चिनी, किराना सामान, खाद्यान्न, कस्मेटिक, फलफूल, मोटर पार्टस, हार्डवेयरका सामान, सुपारी, सूर्तीजन्य वस्तु, मदिरालगायतका तस्करीको सामान बरामद गरिएको बताए। उनका अनुसार स्रोत नखुलेको १ करोड ४७ लाख ४० हजार १ सय ४० नेपाली रूपैयाँ र प्रतिबन्धित एवं स्रोत नखुलेको ३७ लाख ४९ हजार १ सय ५२ भारतीय रूपैयाँ बरामद गरिएको छ। लागुऔषधतर्फ गाँजा १ हजार ६ सय ७१ किलो, ब्राउन सुगर (खैरो हेरोइन) ६ सय १६ दशमलव ९२ ग्राम, ट्रमाडोल ४४ हजार ७ सय २२ र स्पास्मिड ४ हजार २ सय १६ ट्याब्लेट बरामद गरिएको जानकारी पोखरेलले दिए। उनका अनुसार लागूऔषध ओसारपसारमा संलग्न १ महिलासहित १ सय १६ जनालाई पक्राउ गरेर कारबाहीका लागि नेपाल प्रहरीको जिम्मा लगाइएको छ। उनले सीमा सुरक्षालाई प्रभावकारी बनाउँदै तस्करी नियन्त्रण गर्न सीमावर्ती वडाका वडाध्यक्षहरूसँग सहकार्य भएको बताए। जनप्रतिनिधिसँगको छलफल एवं अन्तरक्रियाबाट तल्लो तहसम्म पुग्न सकेकाले तस्करी रोक्न सम्भव उनको भनाइ छ। उनका अनुसार सीमा क्षेत्रका बासिन्दालाई अपनत्व महसुश गराउन सशस्त्र प्रहरी सफल भएको छ।"
सरकारले घरजग्गा कारोबारलाई व्यवस्थित गर्ने,काठमाडौं : सरकारले घरजग्गा कारोबारलाई व्यवस्थित गर्ने भएको छ। त्यसका लागि घरजग्गा मूल्यांकन प्रणालीलाई वैज्ञानिक बनाइने र आवश्यक कानुनी तथा संरचनागत सुधार गर्ने सरकारले घोषणा गरेको हो। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गरदै मालपोत र नापीसम्बन्धी आधारभूत सेवा स्थानीय तहबाटै एकीकृत रूपमा अनलाइनमार्फत प्राप्त हुने व्यवस्था मिलाइने बताए।
एक हजार युवालाई 'स्टार्टअप'का लागि सरकारले सहुलियत कर्जा दिने,काठमाडौं : सरकारले नयाँ स्टार्टअपलाई प्राथमिकता दिने भएको छ। त्यसका लागि एक हजार युवालाई सहुलियत कर्जा दिने सरकारले घोषणा गरेको हो। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै एक हजार युवालाई स्टार्टअप गर्नका लागि सहुलियत कर्जा दिने बताए।
सगरमाथा आरोहणका क्रममा दुई मङ्गोलियन नागरिक सम्पर्कविहीन,काठमाडौं : सगरमाथा आरोहणका क्रममा दुई मङ्गोलियन नागरिक सम्पर्कविहीन भएका छन्। पर्यटन विभागको पर्वतारोहणका अनुसार वसन्त ऋृतुको जारी आरोहणमा सगरमाथाको चुचुरोतर्फ लागेका मङ्गोलिन नागरिक ५३ वर्षीय युखजर्गल सिडेनडम्बा र ३१ वर्षीय प्योरभिस्रन खाग्बाजाभ सम्पर्कविहीन भएको विभागको आधार शिविरमा रहेको फिल्ड कार्यालयलाई जनाएको छ। मौसम अनुकूलताकैबीच वैशाख ३१ गते बिहान ८:४५ बजे दुवै आरोही सगरमाथाको चौँथो शिविरबाट चुचुरोतर्फ लागेको जनाइएको छ। आरोहण व्यवस्थापन गर्ने एजेन्सीसँगको सहकार्यमा सम्पर्कविहीन दुवै आरोहीको हराएका सम्भावित माथिल्ला शिविर मा खोजी जारी रहेको पर्वतारोहण अनुगमन तथा सहजीकरण समिति (खुम्बु क्षेत्रका सदस्य सचिव एवं पर्यटन विभागको फिल्ड कार्यालय प्रमुख खिमलाल गौतमबाट जानकारी प्राप्त भएको विभागले उल्लेख गरेको छ।
पाठेघरविरुद्ध खोपलाई जिल्ला अस्पतालसम्म विस्तार गरिने,"काठमाडौं : सरकारले पाठेघरविरुद्ध खोपलाई जिल्ला अस्पतालसम्म विस्तार गरिने जनाएको छ । राष्ट्रपति रामचन्द्र पौडेलले सरकारको आगामी आर्थिक वर्षको नीति तथा कार्यक्रम सार्वजनिक गर्दै १० देखि १४ वर्ष उमेर समूहका बालिकालाई दिइने खोप सेवालाई जिल्ला अस्पतालसम्म विस्तार गरिने बताएका हुन्। राष्ट्रपति पौडेलले सुरक्षित मातृत्व र रोग नियन्त्रणका लागि विशेष कार्यक्रम सञ्चालन गरिने समेत उल्लेख गरे। सरकारले पाठेघरको मुखको क्यान्सरविरुद्धको खोप पाइलटिङरडेमोन्सट्रेसन २०८० भदौ २७ गते परोपकार प्रसूति तथा स्त्रीरोग अस्पताल, थापाथलीबाट सुरु गरिएको थियो । बीस हजार मात्रा खरिद गरेर ल्याइएकाले सात प्रदेशमा ११ वटा अस्पतालबाट मात्र खोप दिइएको थियो । आगामी वर्षको नीति तथा कार्यक्रमझैं यस वर्ष पनि पाठेघरको मुखको क्यान्सर रोकथामका लागि निःशुल्क स्क्रिनिङ कार्यक्रमले निरन्तरता दिइएको छ ।"
भ्रष्टाचार नियन्त्रण सरकारको मुख्य प्राथमिकता : राष्ट्रपति,"काठमाडौं : नेपाल सरकारको आगामी आर्थिक वर्ष २०८१८२ को वार्षिक नीति तथा कार्यक्रम संघीय संसदमा पेश भएको छ । मंगलबार संघीय संसदको संयुक्त बैठकमा राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गरेका हुन् । सरकारको नीति तथा कार्यक्रम पेश गर्दै राष्ट्रपति पौडेलले देशमा समाजवाद उन्मुख आर्थिक सामाजिक रुपान्तरणका लागि राजनीतिक स्थायीत्व,सुशासन विकास र सामाजिक न्याय सहित समृद्ध नेपाल सुखी नेपालीको सपना साकार पार्न सरकार प्रतिवद्धत रहेको बताए। संघीयता कार्यान्वयनका साथै आर्थिक विकासका साथै सुशासन प्रवद्र्धनका साथै सार्वजनिक सेवा प्रवाहमा सहजीकरण र भ्रष्टाचार नियन्त्रण सरकारको मुख्य प्राथमिकता रहेको उनले बताए। शान्ति प्रक्रियालाई निष्कर्षमा पुराउन र सन्तुलित परराष्ट्र नीति कार्यान्वयनका लागि सरकार प्रतिवद्ध रहेको उनले बताए । उनले मुलुकको आर्थिक अवस्था सुधार हुँदै गएको अवस्थामा अर्थतन्त्रलाई बलियो बनाउनका लागि पनि सरकारको ध्यान केन्द्रीत गरेको जिकिर गरे। उनले व्यवसायीक वातावरण बनाउदै बन्द भएका उद्योगहरुलाई सञ्चालन गर्ने नीति सरकारको रहेको बताए । उनले स्वास्थ्य सेवालाई सहज बनाएर नागरिकको स्वास्थ्य अधिकारलाई थप स्थापित गर्न खोजिएको धारणा राखे । राष्ट्रपतिबाट सरकारको वार्षिक बजेटअघि सङ्घीय संसद्को दुवै सदनमा वार्षिक नीति तथा कार्यक्रम प्रस्तुत गर्ने व्यवस्था छ ।"
५ लाख सुकुम्बासीको समस्या समाधान गर्ने सरकारको घोषणा,काठमाडौं : सरकारले ५ लाख सुकुम्बासी तथा भूमिहीनको समस्या समाधान गर्ने घोषणा गरेको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै आगामी आर्थिक वर्षमा ५ लाख सुकुम्बासी तथा भूमिहीनको समस्या समाधान गर्ने बताए।
ग्वार्को ओभरपास र नागढुंगा सुरुङमार्ग आगामी वर्षदेखि सञ्चालनमा ल्याइने,काठमाडौं : सरकारले ग्वार्को ओभरपास र नागढुंगाथानकोट सुरुङमार्ग आगामी वर्षदेखि सञ्चालन ल्याउने घोषणा गरेको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै आगामी वर्षदेखि ग्वार्को ओभरपास र नागढुंगा सुरुङमार्ग सञ्चालनमा ल्याइने बताए। उनले ट्राफिकलाई व्यवस्थापन गर्न सुरुङमार्ग र ओभरपासलाई प्राथमिकता दिइने बताए।
विश्वकप छनोटका लागि नेपाली फुटबल टोलीको घोषणा,"काठमाडौं: विश्वकप छनोटको दोस्रो चरणअन्तर्गत संयुक्त अरब इमिरेट्स (युएर्इ)विरुद्ध हुने खेलका लागि आज २८ सदस्यीय नेपाली फुटबल टोलीको घोषणा भएको छ। नेपाली राष्ट्रिय फुटबल टोलीका मुख्य प्रशिक्षक भिन्सेन्जो अल्बर्टो एनेसले प्रारम्भिक चरणमा २८ सदस्यीय खेलाडीको घोषणा गर्नुभएको हो। छनोट हुने नेपाली टोलीको गोलकिपरमा किरण चेम्जोङ, अभिषेक बराल, विशाल सुनार र सन्तोष महत रहेका छन्। त्यसैगरी रक्षकमा अभिषेक लिम्बू, अनन्त तामाङ, विमल पाण्डे, विशाल बस्नेत, छिरिङ लामा, रोहित चन्द, सनिश श्रेष्ठ, सौभाग्य राई, अजय चौधरी र योगेश गुरुङ छनोटमा परेका छन्। मिडफिल्डरमा भरत खवास, लकेन लिम्बू, मणिकुमार लामा, मनिष डाँगी, वसन्त जिम्बा, फत्तेमान घले, रोहन कार्की र सुमित श्रेष्ठ छन् भने फरवार्डमा अञ्जन विष्ट, दिनेश हेन्जन, जिलेस्पीजङ कार्की, हिसुब थपलिया, समिर तामाङ र सञ्जीव विष्ट छन्। नेपाल र युएईबीचको खेल यही जेठ २४ गते दशरथ रंगशालामा हुने तय भएको थियो। तर दशरथ रंगशालाको मापदण्ड नपुगेको भन्दै एएफसी (एसियन फुटबल महासंघ) ले खेल न्युट्रल भेन्युमा गर्न निर्देशन दिएको छ।"
के छ सरकारको नीति तथा कार्यक्रममा ? (पूर्णपाठ),"काठमाडौं : सरकारले आगामी वर्ष २०८१०८२ को नीति तथा कार्यक्रम सार्वजनिक गरेको छ। सरकारका तर्फबाट राष्ट्रपति रामचन्द्र पौडेलले मंगलबार संघीय संसदको संयुक्त बैठकमा सम्बोधन गर्दै नीति तथा कार्यक्रम प्रस्तुत गरेका हुन्। राष्ट्रिय सहमति सहकार्य र सामूहिक प्रतिबद्धताबाट यस नीति तथा कार्यक्रममा अन्तर्निहित उद्देश्य प्राप्त गर्न सकिन्छ भन्ने सरकारको विश्वास छ। राष्ट्रिय आवश्यकता, उत्पादन र उत्पादकत्व वृद्धि, रोजगारी सिर्जना गुणस्तरीय सेवाप्रवाह, सामाजिक सुरक्षा र आर्थिक पुनरुत्थानको विषयलाई प्राथमिकतामा राखिएको राष्ट्रपति पौडेलले बताए। 'नेपाल सरकारको नीति तथा कार्यक्रमले राज्यका निर्देशक सिद्धान्तनीति तथा दायित्वको प्रभावकारी कार्यान्वयन गर्दै जनताको सुशासन, सामाजिक न्याय र समृद्धिको आकाङ्क्षालाई आत्मसात् गरेको छ। उच्चदिगो र समावेशी, आर्थिक वृद्धिमा योगदान गर्ने क्षेत्रमा लगानी वृद्धि गरी सबल र आत्मनिर्भर अर्थतन्त्र निर्माण गर्न यस नीति तथा कार्यक्रमले योगदान पुयाउनेछ। यस नीति तथा कार्यक्रमको कार्यान्वयनबाट नागरिकलाई सुरक्षा, सामाजिक संरक्षण,शिक्षा, स्वास्थ्यजस्ता सेवा सहज रूपमा उपलब्ध भई सामाजिक न्याय कायम गर्न मद्धत गर्नेछ। यसबाट नागरिकको जीवनस्तरमा गुणात्मक सुधार आई जनताको विकास र सुशासनप्रतिको उच्च अपेक्षालाई सम्बोधन गर्दै देशलाई मध्यम आयस्तरको विकासोन्मुख मुलुकमा रूपान्तरण गर्न सहयोग पुग्नेछ,' नीति तथा कार्यक्रममा भनिएको छ। पूर्ण पाठ हेर्नुस्:"
सुन कोशी र नारायणी नदीमा टर्मिनलसहितको जलमार्ग निर्माण गरिने,काठमाडौं : सरकारले जल यातायातको प्रयोग र संस्थागत प्रक्रियागत व्यवस्था गर्ने नीति लिएको छ। सरकारले मंगलबार सार्वजनिक गरेको नीति तथा कार्यक्रममा सुन कोशी र नारायणी नदीमा टर्मिनलसहितको जलमार्ग निमार्ण गरिने उल्लेख छ। यसैगरी सरकारले समुन्द्रमा सञ्चालन हुने व्यापारिक पानी जहाज नेपालमा दर्ता हुने कानुनी प्रबन्ध गर्ने नीति अघि सारेको छ।
प्रहरीलाई नै आक्रमण गर्न खोजेपछि हरिजनमाथि गोली प्रहार गरियो,"विराटनगर : मोरङमा लागूऔषध ब्राउन सुगर (खैरो हेरोइन)को कारोबारमा संलग्नलाई नियन्त्रणमा लिन प्रहरीले गोली चलाएको छ। लागूऔषध नियन्त्रण ब्युरो काठमाडौंबाट खटिएको टोलीले रतुवामाई नगरपालिका६ मा कादुपाडामा मंगलबार दिउँसो ३ बजेतिर गोली चलाएको हो। मोरङ प्रहरी प्रमुख एसपी नवराज कार्कीका अनुसार गोली हानेर ब्राउन सुगरका कारोबारी भारतीय नागरिकलाई नियन्त्रणमा लिइएको छ। भारतको किसनगञ्ज८ घर बताउने ३४ वर्षीय भगीरथ हरिजनलाई पक्राउ गरिएको उनले बताए। हरिजनलाई नियन्त्रणमा लिने क्रममा प्रहरीलाई आक्रमण गरेपछि पेस्तोलबाट २ राउण्ड गोली फायर गरिएको प्रहरीले जनाएको छ। उनको दाहिने तीघ्रामा गोली लागेको छ। शंकास्पद अवस्थामा भेटिएका उनलाई प्रहरीले पिछा गरेको थियो। हरिजनलाई बीआर ३८ क्यू ३८३० नम्बरको मोटरसाइकलमा भाग्दै गर्दा प्रहरीले नियन्त्रणमा लिन खोजेको थियो। तर, प्रहरीमाथि नै जाइलागेपछि गोली चलाउनु परेको बताइएको छ। घाइते अवस्थाका हरिजनलाई उपचारका लागि अरनिको अस्पताल उर्लाबारी लगिएको छ। उनको साथबाट लागूऔषध ब्राउन सुगरजस्तो देखिने १ सय ५८ ग्राम धुलो पदार्थ (प्लाष्टिकसहित) बरामद भएको प्रहरीले जनाएको छ। हरिजनलाई नियन्त्रणमा लिने क्रममा प्रहरी सहायक निरीक्षक नवीन साही सामान्य घाइते भएका छन्। घटनाका सम्बन्धमा थप अनुसन्धान भइरहेको एसपी कार्कीले बताए।"
'प्रधानमन्त्री छोरी आत्मनिर्भर' कार्यक्रम घोषणा,"काठमाडौं : सरकारले प्रधानमन्त्री छोरी आत्मनिर्भर कार्यक्रम घोषणा गरेको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै प्रधानमन्त्री छोरी आत्मनिर्भर कार्यक्रम सञ्चालन गरिने बताए। महिलालाई आर्थिकरूपमा सक्षम, सबल र सबल बनाउन प्रधानमन्त्री छोरी आत्मनिर्भर कार्यक्रम सञ्चालन गरिने उनले बताए। राष्ट्रपति पौडेलले उक्त घोषणा गर्दैगर्दा संसदमा हाँसो छुटेको थियो। उपस्थित सांसदहरू उक्त कार्यक्रम सुनेर हाँसेका थिए। प्रधानमन्त्री पुष्पकमल दाहाल स्वयं मुसुमुसु हाँसेका थिए।"
मेलम्चीको खानेपानी काठमाडौंमा १२ महिना आपूर्तिको व्यवस्था गरिने,काठमाडौं : सरकारले मेलम्ची खानेपानी आयोजनाबाट काठमाडौं उपत्यकामा १२ महिना खानेपानी आपूर्तिको व्यवस्था मिलाउने भएको छ। मंगलबार राष्ट्रपति रामचन्द्र पौडेलले संघीय संसद्को संयुक्त बैठकमा सरकारको नीति तथा कार्यक्रम प्रस्तुत गर्दै यस्तो बताएका हुन्। राष्ट्रपति पौडेलले मेलम्ची खानेपानी आयोजनाबाट १२ महिना खानेपानी आपूर्ति हुने व्यवस्था मिलाइ काठमाडौं उपत्यकाको चक्रपथ बाहिर र भक्तपुरको अरनिको राजमार्गसँग जोडिएका क्षेत्रमा क्रमश: खानेपानी आपूर्ति गरिने बताए। उनले काठमाडौं उपत्यकाको खानेपानी समस्याको दिगो समाधानका लागि शिवपुरी राष्ट्रिय निकुञ्जलगायत जलाधार क्षेत्रमा रहेका स्रोतबाट पानी संकलन गरी वितरण गर्ने प्रवर्द्धन मिलाइने बताए।
शिक्षकको तलब मासिकरूपमा भुक्तानी गर्ने सरकारको घोषणा,काठमाडौं : सरकारले सामुदायिक विद्यालयमा कार्यरत शिक्षकहरूको तलब मासिकरूपमा भुक्तानी गर्ने घोषणा गरेको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै शिक्षकको पारिश्रमिक मासिकरूपमा दिने व्यवस्था गर्ने बताए। त्यस्तै शिक्षकको क्षमता अभिवृद्धिका लागि छात्रवृत्ति र नेतृत्व विकासको तालिम दिइने बताए।
नीति तथा कार्यक्रम : अपाङ्गता भएका व्यक्तिलाई निःशुल्क सहायक सामग्री,"काठमाडौं : सरकारले अपाङ्गता भएका व्यक्तिलाई निःशुल्क सहायक सामग्री उपलब्ध गराउने भएको छ । राष्ट्रपति रामचन्द्र पौडेलले आज आगामी आर्थिक वर्षको सरकारको नीति तथा कार्यक्रम सङ्घीय संसद्का संयुक्त बैठकमा प्रस्तुत गर्दै उक्त सामग्री देशभित्रै उत्पादन गरिने र स्थानीय तहमार्फत निःशुल्क उपलब्ध गराउन प्रबन्ध मिलाइने उल्लेख गरेका हुन्। साथै अपाङ्गता भएका व्यक्तिलाई सम्मानपूर्ण जीवनको प्रत्याभूति गर्न अपाङ्गता विशेष कार्यक्रम सञ्चालन गरिनेछ समेत नीति तथा कार्यक्रममा उल्लेख छ । अपाङ्गतामैत्री सार्वजनिक संरचना तथा सेवाप्रवाहको व्यवस्था मिलाइनेछ, दलित, मुसहर, पिछडा वर्ग, वादी, लोपोन्मुख तथा सीमान्तकृत जाति एवम् लैङ्गिक अल्पसङ्ख्यकको अधिकार सुरक्षित गरिने छ,नीति तथा कार्यक्रममा उल्लेख छ ।"
सरकारले घरेलु मदिरालाई ब्रान्डिङ गर्ने,काठमाडौं : सरकारले घरेलु मदिरालाई ब्रान्डिङ गर्ने घोषणा गरेको छ। सरकारले आगामी वर्षको नीति तथा कार्यक्रममा घरेलु मदिरालाई ब्रान्डिङ गर्ने र परम्परागत खाद्यवस्तुलाई प्रवर्द्धन गर्ने बताएको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै घरेलु मदिरालाई ब्रान्डिङ गर्ने र स्थानीय खाद्यवस्तुलाई प्रवर्द्धन गर्ने बताएका हुन्।
सर्वोच्च अदालतमा अनलाइनबाटै मुद्दा दर्ता गर्न सकिने,"काठमाडौं : सर्वोच्च अदालतमा आजदेखि अनलाइनमार्फत मुद्दा दर्ता र पेसीको सूचना स्वचालितरुपमा पठाउने प्रणालीको शुभारम्भ भएको छ।प्रधानन्यायाधीश विश्वभरप्रसाद श्रेष्ठले आज उक्त सेवाको शुभारम्भ गर्दै अनलाइनबाट मुद्दा दर्ता गर्न पाउँदा दुरदराजका मानिसलाई सहज, सरल र सुविधा हुने विश्वास व्यक्त गरे। सर्वोच्च अदालतको सूचना प्रविधि शाखाले तयार गरेको अनलाइनबाट मुद्दा दर्ता प्रणालीको बिस्तारै उच्च र जिल्ला अदालतमा पनि लागू गर्ने तयारी रहेको उल्लेख गर्दै प्रधानन्यायाधीश श्रेष्ठले यो उपलब्धिलाई सफल पार्नका लागि सबैले सहयोग गर्न आग्रह गरे। सूचना प्रविधिले हामीलाई पारदर्शी बनाउँछ, सर्वसाधारण र दुरदराजका मानिसलाई न्यायमा पहुँचमा पुर्याउन यो प्रविधिको प्रयोग गरिएको हो, उनले भने, अनलाइनमा अब सबै रिट तथा मुद्दा दर्ता हुनेछ, यसलाई सफल पार्नुपर्छ। उक्त प्रणालीको प्रयोगबाट मुद्दा दर्ता गर्न भौतिक रूपमा अदालतमा उपस्थित हुननपर्ने, अदालतभन्दा टाढा रहेरसमेत फर्महरूमार्फत अदालतमा मुद्दा दर्ता गर्न सकिने, मुद्दा दर्ता गर्न अदालतमा उपस्थित हुँदा लाग्ने समय तथा लागत न्यूनीकरण हुने अपेक्षा गरिएको छ। साथै, प्रणाली प्रयोग गरी मुद्दा दर्ता गर्दा प्रणाली प्रयोग गरेवापत कुनै शुल्क भुक्तानी गर्न नपर्ने, मुद्दा दर्तालगायतका काम क्रमशः कागजविहीन हुँदै जाने, डिजिटल मिसिल निर्माण भई अभिलेख व्यवस्थापनमा सहजता आउने अपेक्षा अदालतले गरेको छ। उक्त प्रणाली लागू भएपछि अदालतमा भीडभाड कम हुने, अदालतमा सेवाग्राहीको भौतिक उपस्थिति न्यूनीकरण हुने अपेक्षा अदालतले गरेको छ। पेसीको सूचना स्वचालित रूपमा पठाउने प्रणाली कागजीरूपमा पेसीको सूचना पठाउँदा लाग्ने समय र जनशक्ति कटौती गर्न सहयोग पुग्ने, मितव्ययी रुपमा सेवा सञ्चालन गर्न सम्भव हुने अदालतले अपेक्षा गरेको छ। त्यस्तै, पेसीको सूचना पठाएको, पाएकोलगायतका विवरण प्रणालीमै रहने तथा जुनसुकै बेला प्रणालीबाटै हेर्न सकिने अवस्था हुँदा पेसी व्यवस्थापनमा सहजता आउने, इजलासको समय बचत हुने र अभिलेख व्यवस्थापन सहज हुने समेत विश्वास गरिएको छ।"
"सूचना प्रविधि दसक घोषणा, नेपालले आफ्नै भूउपग्रह स्थापना गर्ने",काठमाडौं : सरकारले आफ्नै भूउपग्रह स्थापना गर्ने भएको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै आगामी दसक सूचना प्रविधि दसक घोषणा गरेका हुन्। सूचना प्रविधिमा फड्को मार्ने सरकारले आफ्नै भूउपग्रह स्थापना गर्ने र डाटा सेन्टरसम्बन्धी मापदण्ड तयार पर्ने उनले बताए। उनले यस क्षेत्रमा ५ लाख बढी रोजगारी सिर्जना गर्ने घोषणा गर्ने।
हलिउड र बलिउड निर्मातालाई फिल्म छायाँकनका लागि बोलाइने,काठमाडौं : सरकारले पर्यटन प्रवर्द्धनका लागि हलिउड र बलिउडका निर्मातालाई फिल्म छायांकनका लागि नेपाल बोलाउने नीति लिएको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै पर्यटन प्रवर्द्धनका लागि हलिउड र बलिउडका निर्मातालाई नेपालमा छायांकनका लागि आकर्षित गरिने बताए।
फलफूलमा ५ वर्षभित्र आत्मनिर्भर बन्ने सरकारको घोषणा,काठमाडौं : सरकारले फलफूलमा ५ वर्षभित्र आत्मनिर्भर बन्ने घोषणा गरेको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै ५ वर्षभित्र फलफूलमा आत्मनिर्भर बन्ने घोषणा गरेका हुन्। त्यस्तै पशुपन्छी तथा माछामा २ वर्षभित्र आत्मनिर्भर बन्ने सरकारले घोषणा गरेको हो। धान उत्पादनमा वृद्धि भएको भन्दै चैते धान लगाउन किसानहरूलाई प्रोत्साहन गरिने सरकारले घोषणा गरेको छ।
१० महिनामा ६० प्रतिशत बजेट खर्च,"काठमाडौँ : चालु आर्थिक वर्षको १० महिनामा सरकारको बजेट खर्च ६० प्रतिशत हाराहारी देखिएको छ। महालेखा नियन्त्रक कार्यालयले सार्वजनिक गरेको तथ्यांकअनुसार वैशाख मसान्तसम्ममा वार्षिक विनियोजनको ६० दशमलव ३५ प्रतिशत अर्थात् १० खर्ब ५६ अर्ब ८९ लाख २४ हजार रुपयाँ बराबर खर्च भएको जनाएको छ। सरकारले चालु आर्थिक वर्षका लागि १७ खर्ब ५१ अर्ब ३१ करोड २१ लाख रुपयाँ बराबरको बजेट ल्याएको थियो। वैशाख मसान्तसम्ममा चालुगततर्फ वार्षिक विनियोजनको ६५ दशमलव ९१ प्रतिशत खर्च भएको छ। चालु शीर्षकमा ११ खर्ब ४१ अर्ब ७८ करोड ४१ लाख बराबर वार्षिक विनियोजन भएकोमा हालसम्म सात खर्ब ५२ अर्ब ५५ करोड ७३ लाख रुपैयाँ बराबर खर्च भएको छ। पुँजीगत शीर्षकमा तीन खर्ब दुई अर्ब सात करोड ४४ लाख बराबर वार्षिक विनियोजन भएकोमा वैशाख मसान्तसम्म वार्षिक लक्ष्यको ३७ दशमलव ०४ प्रतिशत अर्थात् एक खर्ब ११ अर्ब ८८ करोड २९ हजार बराबर खर्च भएको छ। त्यसैगरी, वित्तीय व्यवस्था शीर्षकमा ६२ दशमलव ६ प्रतिशत खर्च भएको छ। यो शीर्षकमा तीन खर्ब सात अर्ब ४५ करोड ३६ लाख बराबर विनियोजन भएकोमा वैशाख मसान्तसम्ममा एक खर्ब ९२ अर्ब ४५ लाख २२ हजार बराबर खर्च भएको हो। सो अवधिको कुल सरकारी राजस्व सङ्कलन वार्षिक लक्ष्यको ५८ दशमलव दुई प्रतिशत छ। चालु आवमा १४ खर्ब ७२ अर्ब ४८ करोड ४७ बराबर राजस्व उठाउने लक्ष्य रहेकोमा वैशाख मसान्तसम्ममा आठ खर्ब ५७ अर्ब दुई करोड ८० लाख बराबर असुली भएको छ। कर राजस्वतर्फ १३ खर्ब पाँच अर्ब ४७ करोड ९६ लाख बराबरको वार्षिक लक्ष्य रहेकोमा हालसम्म ५७ दशमलव २१ प्रतिशत अर्थात् सात खर्ब ४६ अर्ब ८३ करोड २८ लाख बराबर उठेको छ। त्यस्तै, गैरकर राजस्वतर्फ एक खर्ब १७ अर्ब छ करोड २१ लाख बराबर लक्ष्य रहेकोमा ७२ दशमलव सात प्रतिशत अर्थात् ८५ अर्ब १० करोड चार लाख बराबर असुली भएको छ। यस्तै, ४९ अर्ब ९४ करोड ३० लाख बराबर वैदेशिक अनुदान लिने सरकारी लक्ष्य रहेकोमा हालसम्म लक्ष्यको पाँच दशमलव ५२ प्रतिशत अर्थात् दुई अर्ब ७५ करोड ८० लाख बराबर अनुदान लिइएको छ। रासस"
बाढीका कारण अफगानिस्तानमा ४० हजार बालबालिका घरबारविहीन,"काबुल : उत्तरी अफगानिस्तानको बाघलान प्रान्तमा शुक्रबार बाढीका कारण झन्डै ४० हजार बालबालिकाले आफ्नो घर गुमाएका परोपकारी संस्था सेभ द चिल्ड्रेनले जनाएको छ । बालबालिकाले आफ्नो घर मात्र नभई विद्यालय र खेल्ने ठाउँका साथै आफन्तजन समेत सबै गुमाएका अफगानिस्तानस्थित उक्त संस्थाका निर्देशक अरशद मलिकले बताए। विश्व खाद्य कार्यक्रमको अफगानिस्तानस्थित कार्यालय र स्थानीय अफगान अधिकारीका अनुसार देशभर बाढीबाट तीन सय ३० जनाभन्दा बढीको मृत्यु भएको छ । बाढीमा बाघलान, तखार, बदख्सान र घोर प्रान्तमा धेरैको मृत्यु भएको हो । अफगानिस्तानका अधिकारीहरूले बाढीबाट मृत्यु हुनेको सङ्ख्या बढ्न सक्ने तथा बालबालिका सङ्क्रामक रोगको सिकार हुन सक्ने चेतावनी दिएका छन् । विश्व स्वास्थ्य सङ्गठनले सोमबार बाढी प्रभावित क्षेत्रमा सङ्क्रमणको जोखिम अनुगमन गर्न आठ आपतकालीन प्रतिकार्य टोली परिचालन गरेको छ ।"
विद्युतीय प्रणालीबाट विदेशी मुद्रा भुक्तानीको व्यवस्था गर्ने सरकारको घोषणा,काठमाडौं : सरकारले विद्युतीय प्रणालीबाट विदेशी मुद्रा भुक्तानीको व्यवस्था गर्ने भएको छ। राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्दै विद्युतीय प्रणालीबाट विदेशी मुद्रा भुक्तानीको व्यवस्था गरिने बताए। राष्ट्रपति पौडेलले यसका लागि अन्तर्राष्ट्रिय भुक्तानी सेवा प्रदायकसँग अन्तरआवद्धता कायम गरिने बताए।
दश महिनामा बजेट खर्च ६० प्रतिशत मात्रै,"काठमाडौं : चालु आर्थिक वर्षको १० महिनामा सरकारको बजेट खर्च ६० प्रतिशत हाराहारी देखिएको छ । महालेखा नियन्त्रक कार्यालयले सार्वजनिक गरेको तथ्याङ्कअनुसार वैशाख मसान्तसम्ममा वार्षिक विनियोजनको ६० दशमलव ३५ प्रतिशत अर्थात् १० खर्ब ५६ अर्ब ८९ लाख २४ हजार बराबर खर्च भएको जनाएको छ । सरकारले चालु आर्थिक वर्षका लागि १७ खर्ब ५१ अर्ब ३१ करोड २१ लाख बराबरको बजेट ल्याएको थियो । वैशाख मसान्तसम्ममा चालुगततर्फ वार्षिक विनियोजनको ६५ दशमलव ९१ प्रतिशत खर्च भएको छ । चालु शीर्षकमा रु ११ खर्ब ४१ अर्ब ७८ करोड ४१ लाख बराबर वार्षिक विनियोजन भएकोमा हालसम्म सात खर्ब ५२ अर्ब ५५ करोड ७३ लाख बराबर खर्च भएको छ । पुँजीगत शीर्षकमा तीन खर्ब दुई अर्ब सात करोड ४४ लाख बराबर वार्षिक विनियोनज भएकोमा वैशाख मसान्तसम्म वार्षिक लक्ष्यको ३७ दशमलव ०४ प्रतिशत अर्थात् एक खर्ब ११ अर्ब ८८ करोड २९ हजार बराबर खर्च भएको छ । त्यसैगरी, वित्तीय व्यवस्था शीर्षकमा ६२ दशमलव ६ प्रतिशत खर्च भएको छ । यो शीर्षकमा तीन खर्ब सात अर्ब ४५ करोड ३६ लाख बराबर विनियोजन भएकोमा वैशाख मसान्तसम्ममा एक खर्ब ९२ अर्ब ४५ लाख २२ हजार बराबर खर्च भएको हो । सो अवधिको कुल सरकारी राजस्व सङ्कलन वार्षिक लक्ष्यको ५८ दशमलव दुई प्रतिशत छ । चालु आवमा १४ खर्ब ७२ अर्ब ४८ करोड ४७ बराबर राजस्व उठाउने लक्ष्य रहेकोमा वैशाख मसान्तसम्ममा आठ खर्ब ५७ अर्ब दुई करोड ८० लाख बराबर असुली भएको छ । कर राजस्वतर्फ १३ खर्ब पाँच अर्ब ४७ करोड ९६ लाख बराबरको वार्षिक लक्ष्य रहेकोमा हालसम्म ५७ दशमलव २१ प्रतिशत अर्थात् सात खर्ब ४६ अर्ब ८३ करोड २८ लाख बराबर उठेको छ ।"
सरकारको नीति तथा कार्यक्रम प्रस्तुत गर्दै राष्ट्रपति रामचन्द्र पौडेल (लाइभ),काठमाडौं : राष्ट्रपति रामचन्द्र पौडेलले आगामी आर्थिक वर्ष २०८१०८२ को सरकारको नीति तथा कार्यक्रम प्रस्तुत गरिरहेका छन्। राष्ट्रपति पौडेलले संघीय संसदको संयुक्त बैठकमा सम्बोधन गर्दै नीति तथा कार्यक्रम प्रस्तुत गरिरहेका हुन्। नयाँ आर्थिक वर्षको बजेट ल्याउनुअघि सरकारले नीति तथा कार्यक्रम ल्याउने अभ्यास छ। मंगलबार बिहान बसेको मन्त्रिपरिषद् बैठकले सरकारको नीति तथा कार्यक्रम पारित गरेको हो। आजै बेलुकी ५:३० बजे बस्ने राष्ट्रियसभा बैठक र ६ बजे बस्ने प्रतिनिधिसभा बैठकमा प्रधानमन्त्री पुष्पकमल दाहाल 'प्रचण्ड'ले दुवै सदनको संयुक्त बैठकलाई राष्ट्रपतिले गरेको सम्बोधनको प्रति टेबुल गर्ने कार्यसूची छ।
इतिहासकार ज्ञानमणि नेपालको निधन,"काठमाडौं : इतिहासकार ज्ञानमणि नेपालको ९२ वर्षको उमेरमा निधन भएको छ। उनको उपचारको क्रममा मंगलबार त्रिवि शिक्षण अस्पतालमा मृत्यु भएको हो। उनी मुटुको समस्याबाट ग्रसित थिए। ज्ञानमणि नेपालले 'नेपालको महाभारत', 'नेपालनिरुपण', 'नेपाल निरुक्त', 'यात्रा त्रयी', 'नेपालभोटचीनसम्बन्धनका केही सांस्कृतिक पक्ष' जस्ता पुस्तक लेखेका छन्। नेपालका हाल २ छोरा छन् । उनकी श्रीमतीको पनि केही समय पहिला नै मृत्यु भइसकेको छ। यो पनि पढ्नुहोस ज्ञानमणि नेपालको महाभारत"
हराउँदै माटो जोगाउने मिश्रित खेती प्रणाली,"टीकापुर : कैलालीको टीकापुर नगरपालिका५ की ८२ वर्षीया उदासिया थारू चैत्र पहिलो साता गाउँमा मसुरोको खोजी गर्दै थिइन्। उनको १५ जनाको ठूलो परिवार, झन्डै ९ बिघा खेतीयोग्य जमिन भएकी उदासियालाई वर्षभरिका लागि चाहिने मसुरो खोज्न गाउँ पस्नु पर्दा दिक्क लागेको छ। छोरा, बुहारी कोही जागिरतिर त कोही विदेशतिर हुँदा उनको खेतबारीमा गहुँमात्रै फल्यो। खानका लागि चाहिने गहुँ फले पनि मसुरो भने फलेन। यी चलन ठीक नाइ लागल, आजकल्के किसान हुक्रे सस्तामे गहुँ बेच्ठै, ओ महँगामे मसरी किन्ठै (यो चलन ठीक भएन, आजकलका किसानहरू सस्तोमा गहुँ बेच्छन् र महँगोमा मसुरो किन्छन्), उदासियाले ऊ बेलाको खेती सम्झिन्, हामी ऊ बेला गहुँमै मसुरो, लाह (तोरी), केराउ लगाउथ्यौं, गहुँ पनि हुने, दाल, तेल सबै प्रशस्त हुन्थ्यो। उदासियाले सम्झेजस्तो खेती भेट्न अचेल मुस्किल छ। एउटै खेतबाट एउटै समयमा तीन बालीसम्म उब्जनी हुने मिश्रित खेती प्रणालीले वर्षभरि चाहिने अन्न, दाल, तेल उत्पादन हुन्थ्यो। हाम्रो समयमा किनेर खाने चलन थिएन, घरकै उब्जनीले वर्षभरि पुर्याउनु पथ्र्यो, उदासियाले भनिन्, वर्षभरिका लागि चाहिने दाल, तेल, गहुँ, धान, सबै फल्थ्यो। जानीनजानी ऊ बेला पुर्खाले गर्दै आएको मिश्रित खेतीले माटोको संरक्षण, जैविक विधिको प्रवद्र्धन गर्दै आएका थिए। व्यावसायिकताका नाममा रासायनिक मलखाद तथा विषादीको उच्च प्रयोगले मात्र नभई परम्परागत रूपमा गरिँदै आएको मिश्रित खेती प्रणाली हराउँदासमेत माटोको गुणस्तर ह्रास हुँदै गइरहेको छ। जोशीपुर गाउँपालिका १ की ३७ वर्षीया टीकादेवी बोहोराले गहुँमै काउली रायो (तोरी) छर्दै आएकी छन्। उनको बारीमा गहुँसँगै केराउ फलिरहेको छ। घरका लागि चाहिने गहुँ, तेल र दाल एउटै खेतबाट एकै सिजनमा फल्ने भएपछि बोहोराको परिवार लामो समयदेखि मिश्रित खेती गर्दै आइरहेको छ। एकपटक जोते पुग्यो, सिँचाइ, मल, खनजोतले तीनथरी बाली उब्जनी हुन्छ बोहोराले भनिन्, एउटै बाली लगाउँदा धेरै फले पनि तीनथरी बालीको हिसाब गर्दा फाइदा नै हुन्छ तर अचेल यो मिश्रित खेती गर्ने चलन भने हट्दै गइरहेको छ, कहीँकतै मात्रै यस्तो खेती देख्न पाइन्छ। कतिपय किसानले थोरै जमिनमा मिश्रित खेती गरिरहे पनि कृषिमा भइरहेको प्रविधिको प्रयोग, उत्पादन बढाउने होडबाजीका कारण माटोको उर्वरा शक्ति जोगाउने मिश्रित खेती प्रणाली हराउँदै गएको हो। के हो मिश्रित खेती प्रणाली ? एउटै बारीमा दुई वा सोभन्दा बढी बालीनाली हुर्काउनु नै मिश्रित खेती प्रणाली हो। बहुभन्ने बित्तिकै धेरै बालीनाली जसमा अन्नबाली, तरकारी, दाल अथवा नगदे बाली पनि हुन सक्छन्। मिश्रित खेती प्रणालीमा लगाइने बालीको उचाइ, बनावट र जातीयतामा फरक हुने हुनाले यी बालीहरू एकै स्थानमा लगाए तापनि यिनले हावा, तापक्रम, स्थान र प्रकाश संश्लेषण फरकफरक किसिमले गर्छन्। मिश्रित खेती लगाएको क्षेत्रमा प्रकाश, कार्वनडाईअक्साइड र जमिनजस्ता वातावरणीय स्रोतहरूको बढी प्रभावकारी उपयोग हुन्छ। फलस्वरूप उत्पादन तथा उत्पादकत्वमा वृद्धि हुने, रोग किरा कम लाग्ने, माटोको वातावरण सुधारिने हुँदा नेपालमा परम्परागत रूपमा मिश्रित खेती प्रणाली प्रभावकारी बन्दै आएको छ। सुदूरपश्चिम विश्वविद्यालय कृषि विज्ञान संकाय टीकापुरका डिन डा विष्णुविलास अधिकारी माटोको उर्वरा शक्ति बढाएर प्रोटिनजन्य खाद्यान्न उत्पादन गर्न मिश्रित खेती प्रणाली प्रभावकारी रहेको बताउँछन्। विशेषगरी कोसेबालीको जरामा माटो मलिलो बनाउने सानासाना गिर्खाहरू हुन्छन्। ती गिर्खाभित्र ब्याक्टेरिया हुन्छ, ती ब्याक्टेरियाले वायुमण्डलमा रहेको नाइट्रोजन सोसेर लिन्छन्, जसले गर्दा त्यो बालीको पनि उत्पादन बढ्ने र माटो पनि मलिलो बन्दै जान्छ, डा अधिकारीले भने, हामीले मुख्य खाद्यान्न बाली धान, गहुँ, मकै, कोदो, फापरबाट कार्बोहाइडेट बढी प्राप्त हुन्छ भने कोसेबालीबाट प्रोटिन प्राप्त हुन्छ अर्थात् एउटै बालीबाट हामीलाई चाहिने कार्बोहाइडेट र प्रोटिन एकै समयमा प्राप्त गर्न सकिने हुनाले पनि मिश्रित बाली महत्वपूर्ण जैविक प्रणाली हो। अन्नबाली, तरकारी, नगदेबालीको खेतीमा मिश्रित बालीका रूपमा कोसेबाली समावेश गरिएमा माटोको उर्वरा शक्तिमा वृद्धि भएर र प्रोटिनजन्य खाद्य पदार्थको प्राप्ति भई वातावरणमा समेत सकारात्मक प्रभाव पर्दछ। पछिल्लो समय किसानले खाद्यान्न बालीलाई मात्रै बढी प्राथमिकता दिएको पाइन्छ। उब्जाउ जमिनमा विस्तारै माटोको मलिलोपन कम हुँदै जाँदा माटो बिग्रिएर मरुभूमीकरण बन्ने खतरा बढिरहेको छ। किसानले लगाउने अन्नबालीसँगै कोसेबाली पनि मिलाउँदा माटो संरक्षणमा मद्दत पुग्छ। अन्नबालीमा कार्बोहाइडेट बढी भएको अनाज उत्पादन हुन्छ भने कोसेबालीबाट दाल अथवा तरकारीका रूपमा प्रयोग प्रोटिन प्राप्त गर्न सकिन्छ, डा अधिकारीले भने, मिश्रित बाली प्रणालीमा थरीथरीका बालीहरूबाट हाम्रो शरीरलाई चाहिने कार्बोहाइडेट, प्रोटिन, खनिज पदार्थ, चिल्लोपदार्थ यी सबै कुराहरू सन्तुलित रूपमा पाउन सकिन्छ भने अर्कोतर्फ तरकारी बाली र फलफूल बाली पनि सँगैसँगै हुर्काएर जैविक विविधता पनि संरक्षणमा टेवा पुगिरहेको हुन्छ। एक खेती प्रणालीमा सुक्खा, बाढी, रोग किराबाट बाली सखाप हुन सक्ने भए पनि बहुखेती प्रणालीमा एक खेती नोक्सान भए पनि अन्य खेती बाँकी रहने हुँदा कृषकका लागि यो प्रणाली लाभदायक छ। विषादीको उच्चतम् प्रयोगबाट उत्पादन भइरहेका खाद्यान्न बालीका लागि मधुमेह, रक्तचाप, क्यान्सरजस्ता घातक रोगहरू बढिरहेका बेला रैथाने बालीबाट उत्पादित खाद्यान्न लाभदायक रहेको स्वास्थ्यकर्मीको धारणा छ। मिश्रित खेती प्रणालीले माटोमात्र नभई मानव स्वास्थ्यमा समेत टेवा पुर्याउँदै आएको छ। जलवायु परिवर्तनको नकारात्मक असरबाट नेपालको सीमान्तकृत कृषक समुदाय बढी प्रभावित हुने भएकाले बहुखेती प्रणालीलाई यी कृषक समुदायको जीविकोपार्जनमा सहयोग पुर्याइरहेको छ। जलवायु परिवर्तनको बढी असर परेका चुरे, पहाड, हिमाल, र तराई क्षेत्रमा प्रकोप न्यूनीकरण गर्न बहुखेती प्रणाली प्रभावकारी रूपमा विस्तार गर्नुपर्ने विज्ञहरूको सुझाव छ। जलवायु परिवर्तनका असर न्यूनीकरण गर्दै दिगो कृषि प्रणाली विकास गरेर कृषकको आयआर्जनमा वृद्धि हुने बहुखेती प्रणाली निकै उपयोगी छ, डा अधिकारीले भने। माटो जोगाउन, जैविक विविधता संरक्षण गर्न तथा रैथाने बाली तथा प्रविधिको प्रवद्र्धन गर्न विभिन्न कार्यक्रम सञ्चालन हुँदै आएका छन्। सन् २०२३ लाई सरकारले कोदो वर्षका रूपमा मनाएर लोपोन्मुख बाली संरक्षणमा अग्रसरता देखाएको छ। आजभन्दा झन्डै ३० वर्ष अगाडिदेखि नै नेपालमा भएका १५ सय धानका जात अन्तर्राष्ट्रिय अनुसन्धान केन्द्र फिलिपिन्सको जिन बैंकमा संरक्षण गरिएको छ।"
उपेन्द्र यादवले राजीनामा नदिएको भए गलहत्त्याएर निकाल्ने षडयन्त्र थियो : माधव नेपाल,काठमाडौं : नेकपा एकीकृत समाजवादीका अध्यक्ष माधव नेपालले अहिलेको गठबन्धन लम्बाउन पार्टी विभाजनसम्मको कसरत भएको बताएका छन्। मंगलबार ललितपुरमा केन्द्रीय कमिटी बैठकलाई सम्बोधन गर्दै अध्यक्ष नेपालले गठबन्धन लम्बाउन नै उपेन्द्र यादव नेतृत्वको जसपा नेपाल विभाजित गराइएको दाबी गरेका हुन् । सबै पार्टीभित्र अन्तरविरोध गरेर गठबन्धनमा आफ्नो शक्ति स्थापित गर्न खोज्ने प्रयास भएको उनले बताए । उपेन्द्र यादवले राजीनामा नदिएको भए गलहत्त्याएर निकाल्ने षडयन्त्रसम्म भएको अध्यक्ष नेपालले बताए । उनले आफ्नो पार्टीका सन्दर्भमा पनि फुटको हल्ला चलाइएको भन्दै त्यसमा कुनै सत्यता नरहेको धारणा राखे । उनले राष्ट्रिय राजनीतिमा अहिले नै के हुन्छ भन्ने निश्चित नरहेको अवस्थामा सबै विषयलाई गम्भीरतापूर्वक हेर्नुपर्ने जिकिर गरे । मुलुकको राजनीतिक घटनाक्रमहरू आफूहरूले पत्रपत्रिकाबाट जानकारी पाउनुपर्ने अवस्था आएको भन्दै अध्यक्ष नेपालले आफ्नो पार्टीलाई वेवास्ता गर्ने सोच्नुपर्ने अवस्था रहेको उल्लेख गरे। दुई दिनसम्म चल्ने नेकपा एकीकृत समाजवादीको केन्द्रीत कमिटी बैठकले महाधिवेशनमा पेश हुने विभिन्न चारवटा दस्तावेजमाथि छलफल गर्दै पारित गर्ने तयारी गरेको छ ।
इनेट पेमेन्टको अनुमतिपत्र खारेज,"काठमाडौं : नेपाल राष्ट्र बैंकले इनेट पेमेन्ट प्रालिको भुक्तानी उपकरणको सञ्चालनमा पूर्ण प्रतिबन्ध लगाइएको छ। संस्थाले निर्देशनको परिपालना नगरेको देखिएपछि केन्द्रीय बैंकले प्रतिबन्ध लगाएको हो। केन्द्रीय बैंकको भुक्तानी प्रणाली विभागले मंगलबार सूचना जारी गर्दै कम्पनीको सञ्चालनमा रोक र अनुमतिपत्र नै खारेज गरिएको जनाएको छ। संस्थाको अनुमतिपत्र सूचना प्रकाशन भएको मितिले ३१ औं दिनदेखि लागू हुनेगरी अनुमतिपत्र खारेज गरिएको सूचनामा उल्लेख छ। यसअनुसार अब जेठ ३१ गतेदेखि सो संस्था बन्द गर्नुपर्नेछ। केन्द्रीय बैंकबाट भुक्तानी सेवा प्रदायकको रुपमा कार्य गर्न उक्त संस्थाले २०७६ फागुन २१ मा अनुमतिपत्र पाएको थियो। निर्देशनको परिपालना नगरेको देखिएकाले भुक्तानी तथा फर्छ्यौट ऐन, २०७५ को दफा ३५ को उपदफा १ को खण्ड (ङ) र (च) तथा भुक्तानी तथा फर्छ्यौट विनियमावली, २०७७ (संशोधन सहित) को विनियम ३५ को १(ग) को व्यवस्था बमोजिम उक्त संस्थाको भुक्तानी उपकरण सञ्चालनमा पूर्ण प्रतिबन्ध लगाएको हो । उक्त संस्थाले जारी गरेका भुक्तानी उपकरणहरू प्रयोग गर्ने ग्राहकहरूको संस्थासँग कुनै लेनदेनदायित्व बाँकी रहेको भए ३० दिन (जेठ १ गतेदेखि ३० गतेसम्म)भित्र सम्बन्धित संस्थामा सम्पर्क गर्न अनुरोध गरिएको छ।"
जीवी राईको पासपोर्ट रद्ध गर्न प्रहरीले गर्यो पत्राचार,"काठमाडौं : सहकारीको अरबौं रकम अपचलन गरेको आरोप लागेपछि फरार रहेका जीवी राई (गितेन्द्र बाबु राई)को पासपोर्ट रद्ध गर्न प्रहरीले राहदानी विभागलाई पत्राचार गरेको छ। आइतबार जिल्ला प्रहरी कार्यालय कास्कीको अपराध अनुसन्धान शाखाले राहदानी विभागलाई पत्राचार गर्दै राईको पासपोर्ट रद्ध गर्न भनेको हो। यसअघि प्रहरीले इन्टरपोल शाखामार्फत राईलाई नेपाल झिकाउन रेड नोटिस जारी भएको थियो। उनी हाल मलेसिया रहेको र भागेर अन्य मुलुकमा जाने संभावना रहेकाले प्रहरीले उनको पासपोर्ट रद्ध गर्न आग्रह गरेको हो। राईको पासपोर्ट रद्ध गरी सो को जानकारी मेसियन राजदूतावास, प्रहरी प्रधान कार्यालय,इन्टरपोल शाखा नक्शाल र जिल्ला प्रहरी कार्यालयमा पठाइदिन आग्रह गरिएको छ। 'मुख्य प्रतिवादी गितेन्द्र वावु राईलाई तत्कालै प्रहरी नियन्त्रणमा लिइ अनुसन्धान गर्नुपर्ने र तत्काल निजलाई पक्राउ नगरे मुद्दासँग सम्बद्ध सबुद,प्रमाणहरू लोप तथा नास गर्न सक्ने वा निज हाल बस्दै आएको देश मलेसियाबाट समेत भागी अन्य देशहरूमा जान सक्ने भएकाले निजलाई सपुर्दगी सन्धीमार्फत सहजै नेपाल झिकाउनको लागि निजले प्रयोग गरी रहेको नेपाली राहदानी नं११६९८७२७ राहदानी ऐन,२०७६ बमोजिम रद्द गर्ने प्रयोजनार्थ सोसँग सम्बन्धित कागजातहरू यसै पत्र साथ संलग्न राखी पठाइएको छ । प्राप्त भए पश्चात नियमानुसार निज प्रतिवादीको राहदानी रद्द गरी सोको जानकारी मलेसियन राजदूतावास,तालुक प्रहरी प्रधान कार्यालय,इन्टरपोल शाखा नक्शाल,काठमाडौं र यस कार्यालयमा पठाइ दिने व्यवस्था हुन सादर व्यहोरा अनुरोध गरिएको छ,'पत्रमा भनिएको छ।"
सुकेधारामा सडकको नालामा पुरुषको शव फेला,"काठमाडौं : काठमाडौंको सुकेधारास्थित रोयल मार्बल नजिकैको सडकको नालामा आज एक पुरुषको शव फेला परेको छ । काठमाडौं महानगरपालिका४ सुकेधारास्थित नालीमा खोटाङको हलेसी तुवाचुङ नगरपालिका७ घर भई हाल काठमाडौँ७ चावहिल बस्दै आएका ४४ वर्षीय भीषण गिरीको शव फेला परेको हो । जिल्ला प्रहरी परिसर काठमाडौंका प्रवक्ता, प्रहरी उपरीक्षक नवराज अधिकारीका अनुसार नालामा घोप्टो परेको अवस्थामा उनको शव फेला परेको हो । प्रवक्ता अधिकारीका अनुसार गिरीको शव परीक्षणका लागि त्रिभुवन विश्वविद्यालय शिक्षण अस्पताल लगिएको छ । रासस"
संसद् बैठक प्रभावित हुँदा संवैधानिक संकटको अवस्था नआओस् : सभामुख,"काठमाडौं : सभामुख देवराज घिमिरेले राजनीतिक दलहरूबीच सहमति नहुँदा संसदका बिजनेस प्रभावित भएको बताएका छन्। मंगलबार प्रमुख दलका मुख्यसचेतक र सचेतकहरूको छलफलमा सभामुख घिमिरेले दलहरूबीच सहमति नहुँदा नीति तथा कार्यक्रममाथिको छलफल,आगामी बैठकहरू र बजेट प्रभावित हुने अवस्था आउनु राम्रो नहुने बताएका हुन्। 'राजनीतिक दलहरूबीच सहमति नहुँदा संसदको बिजनेश प्रभावित भएको छ। यो राम्रो होइन,'उनले भने,' संवैधानिक संकट हुने अवस्था नआओस् । सभामुखले आज दिउँसो ३ बजे बस्ने संघीय संसदको संयुक्त बैठक र प्रतिनिधि सभाको बैठकका कार्यसूचीबारे जानकारी गराएका थिए। उनले नीति तथा कार्यक्रममाथिको छलफलको तयारीबारे पनि जानकारी गराएका थिए। सरकारले आज नीति तथा कार्यक्रम सार्वजनिक गर्दैछ। दिउँसो ३ बजे संघीय संसदको संयुक्त बैठकमा राष्ट्रपति रामचन्द्र पौडेलले सरकारको नीति तथा कार्यक्रम प्रस्तुत गर्ने कार्यसूची छ। राष्ट्रिय स्वतन्त्र पार्टीका प्रमुख सचेतक सन्तोष परियारले उपप्रधान एवम् गृहमन्त्री रवि लामिछानेले संसदमा प्रतिपक्षले उठाएको विषयको जवाफ दिन पाउनुपर्ने बताएका छन्। बैठकमा परियारले कांग्रेसले गृहमन्त्रीलाई संसद्मा बोल्न रोक्न नहुने धारणा राखेका छन्। गृहमन्त्रीलाई गएको बैठकमा सभामुखले बोल्न समय दिनुभएको थियो । बोल्न पाउनुभएको छैन । आजको बैठकमा त्यसको निरन्तरतास्वरुप बोल्न दिनुपर्छ । गृहमन्त्रीले बोल्न पाउनुपर्छ , उनले भने,धन्यवाद प्रस्ताव टेबल नभएसम्म नीति तथा कार्यक्रमको कोर्ष पूरा हुँदैन । कांग्रेसले पुनर्विचार गर्नुपर्छ । यता कांग्रेसकी सचेतक सुशीला थिङले नेपाली कांग्रेस संसदीय दलले आज नीति तथा कार्यक्रम प्रस्तुत हुन सहयोग गर्ने तर त्यसपछि धन्यवाद प्रस्ताव टेबुल गर्ने प्रयोजनका लागि बोलाइएको बैठकमा विरोध जारी रहने जानकारी गराइन् । उनले भनिन्,छानबिन समिति नबनेसम्म हाम्रो संसदीय विरोध कार्यक्रम रहिरहन्छ ।"
जबरजस्ती करणीको आरोपमा एक युवा पक्राउ,स्याङ्जा : जबरजस्ती करणीपछि गर्भवती बनाएको आरोपमा २१ वर्षीय रिमबहादुर थापा पक्राउ परेका छन्। १५ वर्षीया किशोरीलाई पटकपटक जबरजस्तीकरणी गरी गर्भवती बनाएको आरोपमा हरिनास गाउँपालिका निवासी थापा पक्राउ परेको प्रहरी नायब उपरीक्षक इन्द्रबहादुर रानाले जानकारी दिए। कानुन बमोजिम कारवाहीको माग गर्दै बालिकाका परिवारले दिएको किटानी जाहेरीका आधारमा थापा पक्राउ परेको प्रहरीले जनाएको छ। आरोपित थापामाथि जबरजस्ती करणी मुद्धा दर्ता गरिएको छ। अदालतले १० दिनको म्याद थप लिइ अनुसन्धान भइृरहेको प्रहरी भनाइ छ।
आन्तरिक तथा बाह्य लगानी भित्र्याउन थप कानुनी व्यवस्था गरिने,काठमाडौं : सरकारले आन्तरिक तथा बाह्य लगानी भित्र्याउन थप कानुनी व्यवस्था गर्ने नीति लिएको छ। राष्ट्रपति रामचन्द्र पौडेलले मंगलबार सरकारको नीति तथा कार्यक्रम सार्वजनिक गर्दै आन्तरिक तथा बाह्य लगानीको वातावरण सुधार र क्षेत्र विस्तार गर्न थप कानुनी तथा संरचनागत व्यवस्था गरिने जानकारी गराएका हुन्। उनले नीजि पुँजी आकर्षित गर्न थप कानुनी प्रबन्धसहित विकास वित्तका नविनतम उपकरण तथा परिचालन गरिने बताए। विश्वव्यापीरुपमा प्रचलनमा रहेका ऋण तथा अन्य विदेशी लगानी भित्र्याउन सहजीकरण गरिने बताउँदै उनले आगामी आर्थिक वर्ष नेपालको कन्ट्री रेटिङ सम्पन्न गरिने बताए। डिजिटल प्रणालीलाई कार्यान्वयनमा ल्याइ स्वदेश तथा विदेशी लगानी स्वीकृत प्रक्रियालाई सहज र सरल र अनुमानयोग्य बनाइने नीति तथा कार्यक्रममा उल्लेख छ। सहकारी संस्थाको स्थापनाको उद्देश्यअनुरुप संचालन हुनुपर्ने व्यवस्था गरिने र सहकारी नीतिलाई समायानूकूल बनाइने र सहकारी बचत तथा लगानीको सुरक्षा गरिने नीति तथा कार्यक्रममा समेटिएको छ। ्
लुम्बिनीले गाउँ गाउँमा कृषि उद्यमीसहित रोजगारी सिर्जना गर्ने,"तानसेन : लुम्बिनी प्रदेश सरकारले मुख्यमन्त्री नव प्रवर्तन साझेदारी कार्यक्रम सञ्चालन गर्ने भएको छ। गाउँ गाउँमा कृषि उद्यमीसहित रोजगारी सिर्जना गर्ने उद्देश्यका साथ कार्यक्रम सञ्चालन गर्न लागिएको हो। लुम्बिनी प्रदेशका ६ जिल्लाका ११ पालिकामा मुख्य मन्त्री नव प्रवर्तन साझेदारी कार्यक्रम स्वीकृत भएको छ। छनोट भएका पालिकाहरूमध्ये पाँच वटामा कृषि, फलफूल तथा तरकारी, तीन वटामा उत्पादन रोजगारसम्बन्धी, दुई वटामा पर्यटनसम्बन्धी र एउटामा सेवा प्रभावका कार्यक्रम सञ्चालन हुने छन्। छनोट भएका पालिकाहरूमा कार्यक्रम सञ्चालनका लागि १८ करोड ६० लाख रकम रहेको मुख्यमन्त्री तथा मन्त्रिपरिषद् कार्यालयका सचिव नीराजन घिमिरेले जानकारी दिए। लागत सहभागिताका आधारमा १० करोड ८८ लाख लुम्बिनी प्रदेश सरकारबाट र ७ करोड ७१ लाख पालिकाले लगानी गर्नुपर्ने मुख्यमन्त्री कार्यालयका सचिव घिमिरेले बताए। कार्यक्रमको लागि प्रदेश सरकारले ७० प्रतिशत र स्थानीय तहले ३० प्रतिशत रकम बेहोर्नुपर्ने व्यवस्था गरिएको छ । पाल्पाको रिब्दीकोटमा अकवरे खुर्सानी, बेसार र सुन्तलाको बजारीकरण र तिनाउँ गाउँपालिकामा होमस्टे प्रवर्द्धन तथा उद्यमशीलता विकासमा कार्यक्रम गरिने छ। गुल्मी जिल्लामा ३ वटा पालिकामा यो कार्यक्रम छनौट भएको छ। गुल्मीको दरवार गाउँपालिकामा फलफूल तथा तरकारी खेती प्रवर्द्धन, रेसुङ्गा नगरपालिकामा रेसुङ्गा क्षेत्रमा साहसिक पर्यटकका लागि जिप लाइन तथा स्काई साइकिलिङ निर्माण गर्ने, कालीगण्डकी गाउँपालिकामा सुन्तला जातका फलफूल तथा तरकारी खेती उत्पादन, प्रशोधन तथा बजारीकरणमा काम गर्ने मुख्यमन्त्री कार्यालयले जनाएको छ। कार्यक्रम अन्तर्गत अर्घाखाचीको सन्धीखर्क नगरपालिकामा सामुदायिक विद्यालयमा आधारभूत शिक्षाको गुणस्तर बढाउन ईशिक्षा तथा डिजिटल शिक्षा सञ्चालन गर्ने, बर्दियाको बासँगढी नगरपालिकाका जैविक कृषि प्रवर्द्धन, रोल्पाको त्रिवेणी गाउँपालिकामा कृषि परियोजनामार्फत युवा रोजगारी बढाउने, दाङको राप्ती गाउँपालिकामा बेसार अदुवा उत्पादन, प्रशोधनसँगै उद्योग स्थापना गर्ने गरी कार्यक्रमहरू स्वीकृत भएको सचिव घिमिरेले बताए। कार्यक्रम सञ्चालनका लागि प्रदेशका १०९ पालिका मध्ये ६० वटाले प्रस्ताव पेश गरेकोमा ११ वटा पालिकाको मात्र प्रस्ताव स्वीकृत भएको हो। कार्यक्रमले स्थानीय स्तरमा कृषि उत्पादन बढाउने, युवालाई रोजगारी बनाई बढ्दो वैदेशिक रोजगारीलाई कम गर्ने, किसानहरूमा उत्साह बढाउने, सहर तथा गाउँ ठाउँमा पर्यटकहरू बढाउने र समग्र प्रदेश लाई संवृद्ध बनाउने लुम्बिनी प्रदेश सरकारले जनाएको छ।"
"घट्यो १० प्रतिशत ब्रोकर कमिसन, सेयर कारोबारमा प्रोत्साहन",काठमाडौं : सेयर कारोबारलाई प्रोत्साहन हुने गरी धितोपत्र कारोबारमा लाग्ने ब्रोकर कमिसन घटेको छ। सीडीएस एण्ड क्लियरिङकाअनुसार मंगलबारदेखिको कारोबारमा घटेको ब्रोकर कमिसन कार्यान्वयनमा ल्याएको हो। यसअघि लागू भएको ब्रोकर कमिसनमा हाल भने १० प्रतिशत घटाइएको छ। ब्रोकर कम्पनीहरुले आफूले पाउने कमिसनबाट नेपाल स्टक एक्स्चेन्ज(नेप्से) लाई २० प्रतिशत रकम छुट्टै बुझाउँदै आएका थिए। तर अब ब्रोकर कम्पनीहरुको कमिसन घटेसकाले नेप्सेले पाउने कमिसनमा पनि कमी आएको छ। प्रणालीमा नयाँ कमिसन दर राखेर सफल परीक्षण पनि गरेको छ। अब लगानीकर्ताले शेयर कारोबारमा अधिकतम ०३६ प्रतिशत ब्रोकर कमिसन तिर्नुपर्छ। अघिल्ला पटक ब्रोकर कमिसन ०४० प्रतिशत थियो। अर्कोतर्फ ब्रोकर कमिसनको तल्लो सीमा ०२४ प्रतिशतमा कम भएको छ। यससँगै कारोबार रकमका आधारमा ५० हजार रुपैयाँसम्ममा ०३६ प्रतिशत ब्रोकर कमिसन दर तिर्नुपर्ने छ। यसबाहेक ५० हजारदेखि ५ लाखसम्मको कारोबारका लागि ०३३ प्रतिशतसम्म तिर्नुपर्ने छ। यसपछि ५ लाख रुपैयाँदेखि २० लाख रुपैयाँसम्मका लागि ०३१ प्रतिशत तिर्नुपर्ने छ। यसमाथिको २० लाख रुपैयाँदेखि १ करोडसम्मका लागि ०२७ प्रतिशत कमिसनवापत शुल्क लाग्छ। अझ १ करोडमाथिको कारोबारमा ०२४ प्रतिशत ब्रोकर कमिसन लाग्ने छ।
लागुऔषध कारोबारीलाई नियन्त्रणमा लिन प्रहरीले गोली चलायो,विराटनगर : प्रहरीले लागुऔषध कारोबारमा संलग्न व्यक्तिलाई पक्राउ गर्न गोली चलाएको छ। मोरङ रतुवामाइ नगरपालिका६ मा प्रहरीले गोली चलाएर लागुऔषध कारोबारी भारतीय नागरिक भागिरथ हरिजनलाई नियन्त्रणमा लिएको हो। लागुऔषध नियन्त्रण ब्यूरो काठमाडौंबाट खटिएको प्रहरी नायव निरीक्षक बालकृष्ण सञ्जेल नेतृत्वको टोलीले भारतीय नागरिक हरिजनलाई गोली प्रहार गरी नियन्त्रणमा लिएको हो। हरिजनको अहिले स्थानीय अस्पतालमा उपचार भइरहेको छ। उनको खुट्टामा चोट लागेको छ। लागुऔषध कारोबारी हरिजन शिक्षण पेशामा आवद्ध रहेको स्रोतले बताएको छ। लागुऔषध कारोबारमा संलग्न भएको सूचना पाएपछि प्रहरीले उनलाई पक्राउ गर्न खोजेको थियो। पक्राउ गर्न खोज्दा प्रहरीमाथि नै आक्रमण गर्न खोजेपछि गोली चलाएर उनलाई नियन्त्रणमा लिएको लागुऔषध नियन्त्रण ब्यूरो स्रोतले जनाएको छ।
गरिबलाई विद्युतीय चुलो दिने सरकारको घोषणा,काठमाडौं : राष्ट्रपति रामचन्द्र पौडेलले गरिब परिवारलाई विद्युतीय चुलो प्रदान गर्ने घोषणा गरेका छन्। सरकारको नीति तथा कार्यक्रम प्रस्तुत गर्दै राष्ट्रपति पौडेलले गरिबको पहिचान कार्य अन्त्यतिर आएको बताउँदै गरिब परिवारलाई विद्युतीय चुलो प्रदान गर्ने घोषणा गरेका हुन्।
संसदीय छानबिन समिति गठन नगरेसम्म सदनको कार्यसूची अगाडि बढ्न दिदैनौं : कांग्रेस,"काठमाडौं : नेपाली कांग्रेसले सहकारीको अर्बौं रकम हिनामिना हुँदा पनि सरकार चुप लागेर बसेको आरोप लगाएको छ। मंगलबार बसेको संसदीय दलको बैठकले सहकारीको रकम अपचलनबारे गृहमन्त्री रवि लामिछानेमाथि संसदीय छानबिन समिति गठन नगरेसम्म सदनको कार्यसूची अगाडि बढ्न नदिने निर्णय गरेको कांग्रेस प्रमुख सचेतक रमेश लेखकले जानकारी दिए। राष्ट्रपति पौडेलले आज संघीय संसदमा सरकारको आगामी आर्थिक वर्ष २०८१०८२ को नीति तथा कार्यक्रम प्रस्तुत गर्ने कार्यसूची छ। कांग्रेसले मंगलबारको संघीय संसदको संयुक्त बैठकमा राष्ट्रपतिलाई सरकारको नीति तथा कार्यक्रम प्रस्तुत गर्न भने दिने निर्णय गरेको छ। राष्ट्रपतिले संयुक्त सदनमा सरकारको नीति तथा कार्यक्रम पेश गर्दा अवरोध नगर्ने निर्णय गरेको बैठकपछि राष्ट्रपतिको गरिमा, मर्यादा र संघीय लोकतान्त्रिक गणतन्त्रात्मक व्यवस्था हेरेर राष्ट्रपतिले सम्बोधन गर्ने बैठकमा कांग्रेसले भाग लिने र अवरोध नगर्ने निर्णय गर्दै त्यसपछि बस्ने कुनै पनि बैठक सहज ढंगले सञ्चालन गर्न नदिने निर्णय गरेको लेखकको भनाइ छ।"
कृषिमा लगानी दसक घोषणा,काठमाडौं : राष्ट्रपति रामचन्द्र पौडेलले आगामी दसकलाई कृषिमा लगानी दशकको रूपमा मनाउने घोषणा गरेका छन्। सरकारको नीति तथा कार्यक्रम प्रस्तुत गर्दै उनले कृषि उद्योगमा उत्पादन बढाउनका लागि लगानी दसक मनाइने बताए। उनले यसले कृषि क्षेत्रमा उत्पादन बढ्नुको साथै रोजगारीको सिर्जना हुने बताए।
"कांग्रेसको संसदीय दलको बैठक जारी, नीति तथा कार्यक्रम प्रस्तुत गर्दा अवरोध नगर्ने",काठमाडौं : प्रमुख विपक्षी कांग्रेसको संसदीय दलको बैठक जारी रहेको छ। सहकारी अपचलनबारे अध्ययन गर्न संसदीय छानबिन समितिको माग पूरा नभए संसद् अवरोध जारी राख्ने अडान लिएको कांग्रेसले थप छलफल गर्न सिंहदरबारमा बैठक बसेको हो। संसदीय दलको बैठक अगाडि महामन्त्री गगन थापा र प्रमुख सचेतक रमेश लेखकले प्रधानमन्त्री पुष्पकमल दाहाल प्रचण्डसँग छलफल गरेका थिए। भेटमा प्रचण्डले प्रतिपक्ष दल नेपाली कांग्रेसलाई आर्थिक वर्ष २०८१८२ को वार्षिक नीति तथा कार्यक्रम प्रस्तुत गर्दा अवरोध नगर्न आग्रह गरेका छन्। राष्ट्रपतिलाई संसद्मा अवरोध गर्दा गलत सन्देश जाने भएकाले लचक बन्न प्रधानमन्त्रीले आग्रह गरेका हुन्। प्रचण्डले सहकारीको समस्या समाधान गर्न सरकार प्रतिबद्ध रहेको जानकारी गराए। प्रमुख विपक्षी दल कांग्रेसको संसदीय दलको बैठक बाट नीति तथा कार्यक्रम प्रस्तुत गर्दा अवरोध नगर्ने तर लगत्तै बस्ने प्रतिनिधि सभाको बैठकमा जोडदार माग गर्ने रणनीति तय हुने सम्भावना रहेको एक पदाधिकारी जानकारी दिए। कांग्रेसले सहकारी अपचलनबारे अध्ययन गर्न संसदीय छानबिन समितिको माग पूरा नभए संसद् अवरोध जारी राख्ने अडान लिँदै आएको छ। राष्ट्रपति रामचन्द्र पौडेलले आज दिउँसो संघीय संसद्का दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने कार्यसूची छ। सरकारको सिफारिसमा आज ३ बजे राष्ट्रपति पौडेलले नीति तथा कार्यक्रम प्रस्तुत गर्ने भएपछि २:४५ भित्र औपचारिक पोशाकमा संसद् हलमा प्रवेश गरिसक्न सांसदहरूलाई संसद सचिवालयले आग्रह गरेको छ। संयुक्त बैठकपश्चात साँझ ६ बजे प्रतिनिधि सभाको बैठक बस्दैछ। प्रधानमन्त्री दाहालले गृहमन्त्रीतिर मात्र लक्षित नभएर समस्याग्रस्त सबै सहकारीका र सहकारीका बचत अपचलनमा जोडिएका सबैमाथि छानबिन हुनेगरी संसदीय समिति बनाउन सकिने मध्यमार्गी प्रस्ताव अघि सारेका थिए। प्रचण्डको आग्रहपश्चात कांग्रेसले नीति तथा कार्यक्रम प्रस्तुत गर्ने बैठकमा भने लचलता अपनाउने रणनीति बनाएको छ।
किसाननगरमा स्वास्थ्य शिविर,"बिजलपुरा: महोत्तरीको बर्दिबास नगरपालिका६ किसाननगरमा स्वास्थ्य शिविर आयोजन गरिएको छ । जनएकता आधारभूत विद्यलायमा शिविर आयोजन गर्दै विद्यालयका विद्यार्थी र स्थानीयको दाँत, आँखा जाँच गर्दै ब्लगु्रप पनि छुट्याइएको छ । बिरामीलाई आवश्यक परेको औषधी पनि वितरण गरिएको थियो । बच्चाहरुलाई दाँत माझ्ने ब्रस र पेस्टसमेत वितरण गरिएको ब्लड फर नेपालका सदस्य इन्द्रजीत सिंहले जनाए । नेपाल रेडक्रस सोसाइटी उपशाखा बर्दिबासले शिवर चलाएको थियो । बर्दिबास नगरपालिकाकी उपमेयर तारा देवी महतोले ग्रामीण भेगमा चलिरहेको स्वास्थ्य शिविरले विपन्न समुदायका महिला, बालबालिका, वृद्धवृद्धालाई सहयोग पुगेको बताइन् । विद्यालयका प्रधानाध्यापक शिवनाथ साह सहयोगी संस्थाहरुले रचनात्मक काम गर्दा स्थानीयलाई खुशी मिलेको बताए । उनले भने, प्रत्यके विद्यार्थीको आँखा र दाँत जाँच भयो । ब्लड गु्रप छुट्इयो । मधेसमा इमेर्जेन्जी परेको बेलामा मात्रै ब्लगु्रप थाहा हुन्छ । रेडक्रस बर्दिबासका सभापति सुदीप कार्कीले विद्यालयका बालबालिका र गाउँलेहरुलाई लक्षित गर्दै गाउँगाउँमा स्वास्थ्य शिविरको अभियान चलाइएको बताए । उनले भने, जहाँ विपद्, त्यहाँ रेडक्रस पुग्छ । यो काममा सहयोगी हात बढ्दै गइएको छ ।"
हतियार लिएर युक्रेन पुगे अमेरिकी विदेशमन्त्री ब्लिन्केन,"अमेरिकी विदेशमन्त्री एन्टोनी ब्लिन्केन अमेरिकी सहायता प्याकेजबाट हतियारको आपूर्ति लिएर युक्रेन पुगेका छन् । युक्रेनले खार्किभमा रुसको ठूलो आक्रमको सामना गरिरहेको समयमा सहायता प्याकेजबाट यी हतियार आइपुगेका छन्। युक्रेनमा विदेशमन्त्री ब्लिन्केनले राष्ट्रपति भ्लादिमिर जेलेन्स्की र वरिष्ठ सरकारी अधिकारीहरूसँग भेट गर्ने कार्यक्रम रहेको छ। ब्लिन्केनले उनीहरूलाई युक्रेनलाई अमेरिकाले सहयोग गर्ने आश्वासन दिने अमेरिकी अधिकारीहरूले जनाएका छन्। तीन साताअघि अमेरिकाले युक्रेनका लागि संसदमा ६१ अर्ब डलरको सहायता प्याकेज अनुमोदन गरेको थियो । विगत एक वर्षदेखि यो प्याकेजलाई लिएर संसदमा विवाद चलिरहेको थियो । अमेरिकी अधिकारीहरूले युक्रेनले एयर डिफेन्स इन्टरसेप्टर, तोप र एटीएसीएम्एस लामो दूरीको सटीक स्ट्राइक मिसाइलहरू प्राप्त गर्न थालेको जनाएका छन्। बीबीसी"
सभ्यता जोगाउन मठमन्दिरको जगेर्ना,"नेपाल हिन्दुराष्ट्र घोषणा नभएपनि हिन्दु संस्कृति एवं संस्कार भएको देश हो। यो देशमामठमन्दिर धेरै छन्। यसले समाजमा मिलेर बस्न, संस्कार मान्न, मानवीय सभ्यताको विकास गर्न, सद्भावको वातावरण बनाउन सहयोग गर्छ। हिन्दु संस्कारले अलि बढी यी पक्षहरूमा काम गर्छ भन्ने यही समाजको मान्यता पनि छ। अहिले आधुनिकीकरणका नाममा धर्म नमान्ने, धर्मले केही गर्न सक्दैन भन्ने सोच युवा पुस्तामाझ बढिरहेको छ। आधुनिकीकरणका नाममा पश्चिमा संस्कृति अपनाउने र आफ्नो संस्कृति नमान्ने नकारात्मक विचारहरूले प्रश्रय पाइरहेका छन् । यसले हाम्रो, संस्कारसंस्कृति नाश हुँदै जाला भन्ने अवस्था देखिएको छ। अहिलेसम्म धर्ममा आस्था राख्नेहरू छन् । भोलिका दिनमा आस्तिकभन्दा पनि नास्तिक बढी हुने अवस्था सिर्जना भयो भने भएका मठमन्दिरको संरक्षण कसले गर्ने ? त्यसकारण अहिले नै सरकारले, स्थानीयले सबैले मिलेर मठमन्दिर संरक्षण र जगेर्नामा लाग्नुपर्छ। मठमन्दिर हाम्रा सांस्कृतिक धरोहर हुन्। यिनको जगेर्नासँगै हाम्रो धर्मको जगेर्ना हुन्छ। समाज व्यवस्थित हुनुका साथै संस्कारयुक्त समाजको विकास हुन्छ। भक्तपुरको लोकन्थलीमा रहेको पौराणिक महत्त्वको दिव्येश्वरी मन्दिर पनि आस्थाको केन्द्र हो। नेपालको एकमात्र गुह्यकाली मन्दिर जहाँ बली चढाइँदैन, चैतेदसैं र बडादसैंमा विशेष भीडभाड लाग्ने गर्छ। यो मन्दिर १९५५ सालमा निर्माण भएको भन्ने भेटिन्छ। त्यसमा पनि यसको संवद्र्धन हुन सकेको छैन। अहिले दिव्येश्वरी सेवा समितिले करिब १० करोडको लागतमा मन्दिरको विस्तार गर्दैछ। मध्यपुर ठिमी नगरपालिकाबाट यस वर्ष करिब ३० लाख रुपैयाँ बजेट विनियोजन भएको छ। आगामी आर्थिक वर्षमा करिब एक करोड विनियोजनको आश्वासन पाइएको छ। अब तीन वर्षभित्रमा लागत जुटाएर यसको निर्माण र विस्तार गरिने सोच बनाइएको छ। स्थानीयको आस्थाको केन्द्र दिव्येश्वरी मन्दिर विकासमा तीनै तहको सरकार, नागरिक सबैको सहयोगको अपेक्षा गरिएको छ। (खड्का दिव्येश्वरी सेवा समिति, लोकन्थली भक्तपुरका अध्यक्ष हुन्)"
उत्कृष्ट तयारी गर्न सदस्यसचिवको सुझाव,"काठमाडौं : राष्ट्रिय खेलकुद परिषद्का सदस्यसचिव टंकलाल घिसिङले पेरिस ओलम्पिकका लागि वाइल्ड कार्डमार्फत छनोट भएका ब्याडमिन्टन खेलाडी प्रिन्स दाहालसँग भेट गरी तयारीका लागि भरपुर उपयोग गर्न बताएका छन्। सदस्यसचिव घिसिङले सोमबार त्रिपुरेश्वरस्थित आफ्नै कार्यकक्षमा प्रिन्सलाई भेट गरी सो सुझाव दिएका हुन्। पेरिस ओलम्पिकका लागि छनोट हुनु भएकोमा हार्दिक बधाइ। अब वाइल्ड कार्डका लागि खेल्न नपरे पनि अन्तर्राष्ट्रिय प्रतियोगितामा सहभागिता भने टुट्नु हुँदैन, सदस्यसचिव घिसिङले भने, अन्तर्राष्ट्रिय सहभागिता भन्दैमा जुनसकै प्रतियोगिता खेल्ने पनि होइन। आफूभन्दा वरीयतामा माथि र बलिया खेलाडीसँग खेल्ने वातावरण बनाउन संघको ध्यानकर्षण गराउन चाहन्छु। अझ ओलम्पिककै लागि छनोट भएका अन्य राष्ट्रका खेलाडीसँग प्रतिस्पर्धा गर्ने अवसर मिले झन् राम्रो। तयारीका लागि परिषद्ले गर्ने सहयोगमा कुनै कमी हुने छैन। सदस्यसचिव घिसिङले प्रिन्सको तयारी प्रशिक्षणका लागि विशेषज्ञ प्रशिक्षकलाई नेपालमा बोलाउने वा प्रिन्सलाई विदेशमा पठाउने भनेर समन्वय गर्न संघलाई निर्देशन दिँदै हरेक अन्तर्राष्ट्रिय प्रतियोगितामा प्रिन्स सहभागी हुँदा होस् वा वैदेशिक प्रशिक्षणमा जाँदा नेपाली प्रशिक्षक पनि सँगै जाने व्यवस्था मिलाउनु पर्नेमा जोड दिए। भेटकै दौरान सदस्यसचिव घिसिङले प्रिन्सलाई आवश्यक पर्ने खेल सामग्रीका विषयमा सोध्दै प्रिन्सले माग गरेको खेल सामग्री सोमबारै राखेपले उपलब्ध गराएको थियो। प्रिन्सले ओलम्पिकमा छनोट भएकोमा खुसी व्यक्त गर्दै जिम्मेवारी पनि थपिएको महसुस गरेको बताए। प्रिन्स ओलम्पिकको ब्याडमिन्टनमा प्रतिस्पर्धा गर्ने पहिलो नेपाली खेलाडी हुने छन्। भेटमा नेपाल ब्याडमिन्टन संघका अध्यक्ष रामजीबहादुर श्रेष्ठ र ब्याडमिन्टनका मुख्य प्रशिक्षक सुदीप योञ्जनको पनि उपस्थिति रहेको थियो। अध्यक्ष श्रेष्ठले प्रिन्सलाई वाइल्ड कार्ड दिलाउन संघले पनि धेरै मेहनत गरेको बताए। प्रिन्स हाल विश्व वरीयतामा एक सय ७९औं स्थानमा छन्। जुनियर विश्व वरीयतामा प्रिन्स २०२३ देखि २०२४ को अवधिमा ६ महिना शीर्ष स्थानमा थिए। प्रिन्स ओलम्पिकको ब्याडमिन्टनमा प्रतिस्पर्धा गर्ने पहिलो नेपाली खेलाडी हुने छन्।"
जलवायुजन्य नोक्सानी ४ खर्बभन्दा बढी,"काठमाडौं : जलवायुजन्य विपद्हरूबाट नेपालले करिब ४ खर्ब १५ अर्ब ४४ करोड रुपैयाँबराबरको आर्थिक नोक्सानी व्यहोरेको छ। विगत पाँच वर्षमा नेपालले ४ खर्बभन्दा बढीको आर्थिक क्षति व्यहोरेको राष्ट्रिय जलवायु परिवर्तन सर्वेक्षण, २०७९ ले देखाएको छ। राष्ट्रिय तथ्यांक कार्यालयले सार्वजनिक गरेको तथ्यांकलाई आधार मान्ने हो भने जलवायुजन्य विपद्हरूबाट नेपालले वार्षिक करिब ८३ अर्बबराबरको आर्थिक क्षति व्यहोर्दै आएको छ। दोस्रो पारिवारिक (हाउस होल्ड) सर्वेक्षणका अनुसार जलवायुजन्य विपद्हरूबाट सबैभन्दा बढी सहरी क्षेत्रमा आर्थिक क्षति भएको छ। सहरी क्षेत्रमा विगत पाँच वर्षमा २ खर्ब १८ अर्ब ८२ करोड रुपैयाँबराबरको आर्थिक क्षति भएको छ भने ग्रामीण क्षेत्रमा १ खर्ब ९६ अर्ब ६२ करोड रुपैयाँको आर्थिक क्षति भएको छ। क्षेत्रगत रूपमा सबैभन्दा पहाडमा १ खर्ब ८४ अर्ब ८६ करोड, तराईंमा १ खर्ब ६१ अर्ब २४ करोड र हिमाली क्षेत्रमा सबैभन्दा कम ६९ अर्ब ३४ करोड क्षति भएको छ। प्रादेशिक रूपमा पनि बागमतीको हिमाली क्षेत्र (करिब ९३ अर्ब)ले सबैभन्दा बढी नोक्सानी व्यहोरेको छ। त्यसैगरी मधेस प्रदेशको तराई क्षेत्रले करिब करिब ९० अर्ब क्षति व्यहोरेको छ। कोशीको पहाडले करिब ३२ अर्ब, बागमतीको हिमाली भेगले करिब ३० अर्ब, गण्डकीको पहाडले २८ अर्ब, कोशीको तराईले २७ अर्ब, सुदूरपश्चिमको तराईले २५ अर्ब, कर्णालीको पहाडले १९ अर्ब, कोशीको हिमालले १६ अर्ब आर्थिक क्षति व्यहोरेको छ। योसँगै कर्णालीको हिमालले १४ अर्ब, लुम्बिनीको तराईले १०, सुदूरपश्चिमको हिमाली भेगले ६ अर्ब, सुदूरपश्चिमको पहाडी भेगले ५ अर्ब, बागमतीको तराईंले ३ अर्ब र सबैभन्दा कम क्षति व्यहोरेको गण्डकीको तराई र हिमाली भेगले क्रमशः २ र १ अर्ब भएको सर्वेक्षणमा उल्लेख छ। जलवायुजन्य विपद्ले भौतिक पूर्वाधार, खाद्य सुरक्षा र आर्थिक क्षतिलगायत विभिन्न पक्षमा पार्ने प्रभावको खोजीका लागि कार्यालयले यो अध्ययन गरेको हो। यसले जलवायु परिवर्तनको प्रभावले सडक, सिँचाइ प्रणाली र भवनजस्ता पूर्वाधारमा पारेको प्रभावको अध्ययन गरेको छ। अध्ययन विश्लेषणमा १८ प्रकारका विपत्तिहरू समावेश छन्, जसले सिर्जना गरेका विविध चुनौतीहरूको गहन अन्वेषण गरिएको उल्लेख छ। यता, आर्थिक क्षति गराउने मुख्य विपद्हरूमा रोग तथा कीटाणुबाट करिब ६७४ प्रतिशत रहेको छ। दोस्रोमा असिनापानीबाट करिब ५० प्रतिशत क्षति हुने गरेको छ। खडेरीबाट पनि करिब ४७ प्रतिशत आर्थिक क्षति हुने गरेको छ। तेस्रोमा डुबानको करिब ४३४ प्रतिशत हिस्सा छ। जंगलमा लगाइने डढेलोबाट सबैभन्दा कम करिब ३८ प्रतिशत आर्थिक क्षति हुने तथ्यांकले देखाउँछ। आर्थिक क्षति गराउने अन्य जलवायुजन्य विपद्हरूमा बाढी (४०९), भूक्षय (३७४), हावाहुरी (३७१), पहिरो (३५९ ), भारी वर्षा (२६८), अन्य (११४), छिटपुट वर्षा (११), आँधीबेहरी (१०९), आगलागी (९३), शीतलहर (४५) र हिमआँधी (४४ ) रहेको छ। विगत पाँच वर्षमा जलवायुजन्य प्रकोपले सिर्जना गरेको विपद्का कारण जनमानिसले काम गर्न नपाएको बताइएको छ। नेपालमा मुख्यगरी हिमपहिरोका कारण औसतमा घरपरिवारले १२३ कार्यदिन गुमाएका छन्। दोस्रोमा रोगकिराफट्याङ्ग्राका कारण ११७ दिन काम गर्न पाएनन्। बाढीका कारण ५४ कार्यदिन, अन्यमा ५३, खडेरीका कारण ५२, पहिरोका कारण ५ कार्यदिन गुमाएका छन्। सबैभन्दा कम भूक्षयका कारण ०२ कार्यदिन गुमाएका छन्। भौगोलिक बाँडफाडँका आधारमा सबैभन्दा बढी तराई क्षेत्रमा रोगकिराफट्याङ्ग्राका कारण २३१ दिन त्यहाँका मानिसले काम गर्न पाएनन्। दोस्रोमा हिमाली क्षेत्रमा खडेरीका कारण २१२ दिन काम गर्न पाएनन्। तेस्रोमा हिमाली क्षेत्रमा नै हिमपहिरोका कारण १२३ कार्यदिनमा बाधा पुगेको छ। तथ्यांकले जलवायुजन्य विपद्हरूले भौतिक संरचनामा क्षति गराएको देखाएको छ। पर्वतीय क्षेत्रमा बाढीको प्रमुख प्रभाव (६५७ ), भारी वर्षा (६०७) र पहिरो (५०१) ले भौतिक पूर्वाधारमा क्षति पुर्याएको छ। पहाडी क्षेत्रमा बाढी (४८९) र ४०९ प्रतिशत पहिरोबाट प्रभावित भएका छन्। त्यसैगरी, तरार्ई क्षेत्रका घरधुरीहरू बाढी (४९१) बाट उल्लेखनीय रूपमा प्रभावित भएका छन् भने ३६२ घरहरू डुबानबाट प्रभावित भएका छन्। जलावायु परिवर्तनले खाद्यान्नमा पनि अभाव सिर्जना गरेको छ। नेपालमा २५२ प्रतिशत घरधुरीले रोग र किराफट्याङ्ग्राका कारण खाद्यान्न अभावको सामना गर्नुपर्यो भने २३८ प्रतिशतले डुबानको सामना गर्नुपर्यो। बाढी र खडेरीका कारण क्रमशः १८७ प्रतिशत र १८१ प्रतिशत खाद्यान्न अभाव भएको थियो। विगत पाँच वर्षदेखि जलवायुजन्य विपद्का कारण विभिन्न क्षेत्रका परिवारहरूले खाद्यान्न अभावको सामना गर्नु परिरहेको छ। हिमाली क्षेत्रका कुल घरधुरीले रोग र किराफट्याङ्गालाई खाद्य संकटको प्रमुख कारणका रूपमा पहिचान गरेका छन्। पहाडी क्षेत्रमा रोग तथा किराफट्याङ्गा (२५९), असिनापानी (२५१) र खडेरी (२१९) खाद्य अभावको प्रमुख विपत्ति मानिएका छन्। तरार्ई क्षेत्रमा, पहिरोका कारण खाद्य अभाव (२८८), त्यसपछि डुबान (२३८), र रोग र किराहरू (२३६) छन्। जलवायु परिवर्तनका कारण खाद्यान्नको चरम संकट आउन नदिन रणनीतिक रूपमा अलगअलग क्षेत्रका समस्याहरूलाई अलग्गै रूपमा सम्बोधन गर्न अध्ययनले सुझाएको छ। जलवायु परिवर्तनले बालीनाली, पशुधन र मानव स्वास्थ्यमा पारेका असर सर्वेक्षणले २५ वर्षको अवधिमा जलवायु परिवर्तनले बालीनाली, पशुधन र मानव स्वास्थ्यमा पार्ने असरको सम्बन्धमा पनि अध्ययन गरेको छ। विगत २५ वर्षमा, लगभग ५० घरपरिवारले आफ्नो बालीमा नयाँ रोगहरू देखा परेको रिपोर्ट गरे। यस्तै, ५३९ ले आफ्नो बालीमा नयाँ किरा वा किराहरू देखा परेको बताए भने २९८ परिवारहरूले आफ्नो पशुधनमा नयाँ रोगहरू देखा परेको बताए। यो नतिजाले कृषि र पशुधनमा जलवायु परिवर्तनको विशेष प्रभाव परेको देखाउँछ। बदलिँदो जलवायु परिस्थितिका कारण विभिन्न समुदायमा बाली र जनावर दुवैलाई नयाँ खतरा उत्पन्न भएको छ। समीक्षा अवधिमा जलवायु परिवर्तनका कारण घरपरिवारले मानव स्वास्थ्यमा असर भोगिरहेका छन्। ३६२ प्रतिशत घरधुरीले मानव स्वास्थ्यलाई असर गर्ने रोगहरूमा वृद्धि भएको बताएका छन्। यसबाहेक, १०३ घरधुरीले भेक्टरब्रोन (परजीवी, भाइरस र ब्याक्टेरियाका कारण हुने मानव रोगहरू) को बढ्दो प्रवृत्तिलाई मानेका छन्। यस्तै, ७ ले पानीबाट हुने रोगहरूले पनि मानव स्वास्थ्यमा असर गरिरहेको बताए। सर्वेक्षणको प्रश्नावलीमा पहिचान गरिएका र सूचीबद्ध गरिएका २२ प्रकारका रोगहरूमध्ये १० प्रकारका रोगहरूको आवृत्तिमा घरपरिवारले वृद्धि भइरहेको पाए। विशेषगरी ४३४ प्रतिशत घरधुरीमा पछिल्लो २५ वर्षमा खोकी बढेको पाइएको छ। त्यसपछि ज्वरो (३२७ प्रतिशत) र दम (१२३ प्रतिशत) बढेको छ। यी निष्कर्षहरूले सम्बन्धित संस्थाहरूले गम्भीरतापूर्वक लिन र स्वास्थ्य चुनौतीहरूलाई लक्षित समाधानमा जोड दिनुका साथै र रोगहरूको बढ्दो प्रसारलाई कम गर्र्न सार्वजनिक स्वास्थ्य रणनीतिहरूमा काम गर्न सुझाइएको छ। ५० प्रतिशत घरधुरीमा नयाँ बालीका रोगहरू देखा परेका छन् भने २४९४ प्रतिशतले यस्ता घटनाहरू देखेका छैनन्। सहरी क्षेत्र (४५६ प्रतिशत) को तुलनामा ग्रामीण क्षेत्रमा बालीमा नयाँ रोगको प्रभाव (५५९ प्रतिशत) देखिन्छ। हिमाली क्षेत्र (६८७ प्रतिशत), पहाडी क्षेत्र (५०३ प्रतिशत), तरार्ई क्षेत्र (४६३ प्रतिशत) ले नयाँ रोगको सुरुवातका कारण बालीनालीमा प्रभाव पारेको बताएका छन्। सुदूरपश्चिम पहाडमा सबैभन्दा बढी (८६० प्रतिशत) घरधुरीमा नयाँ बालीसम्बन्धी रोग देखिएको छ। कोशी प्रदेशको तरार्ई क्षेत्रमा (३३०१) परिवारहरूमा बाली रोगहरू देखा परेका छन्। यहाँ चाखलाग्दो कुरा, धेरै उच्च जलवायु जोखिम (४३४) भएका क्षेत्रहरूमा परिवारहरूले धेरै कम जलवायु जोखिम (५१९) भएका क्षेत्रहरूको तुलनामा नयाँ फसल रोगहरू रिपोर्ट गर्ने सम्भावना कम रहेको देखियो। १५००२००० मिटरको बीचमा अवस्थित परिवारहरूले विगत २५ वर्षमा नयाँ बाली रोगहरू (६०२) को विकास भएको रिपोर्ट गरे। यस्तै, ५३९ प्रतिशत घरधुरी नयाँ किरा वा किराबाट पीडित छन्। विशेषगरी, ग्रामीण क्षेत्रका परिवारहरूले सहरी क्षेत्र (४६९) को तुलनामा आफ्नो बालीमा (६३३) नयाँ किरा वा किराहरूको उच्च प्रकोप अनुभव गरेका छन्। सुदूरपश्चिमका ८७९ प्रतिशत घरधुरीमा कोरोना संक्रमण देखिएको छ। १५०० देखि २००० मिटरको उचाइमा रहेका घरधुरीले विगत २५ वर्षमा अन्य क्षेत्रका घरपरिवारको तुलनामा तुलनात्मक रूपमा आफ्नो बालीमा नयाँ किरा वा किरा (७२९) को विकास भएको अनुभव गरेका छन्। २९८ प्रतिशत घरधुरीले आफ्नो पशुधनमा नयाँ रोग लागेको बताएका छन्। पहाडी क्षेत्रका आधाभन्दा बढी घरधुरी (५०७ प्रतिशत) ले आफ्ना गाईबस्तुमा नयाँ रोग लागेको बताएका छन्। ३ सय ५० मिटर वा सोभन्दा माथिको उचाइमा रहेका घरपरिवारले विगत २५ वर्षमा पशुधनमा नयाँ रोगहरूको अनुभवको बारेमा प्रतिक्रियाहरूको लगातार (३५३७ को बीचमा) अवलोकन गरेको बताए। उच्च जलवायु जोखिम क्षेत्रहरूमा १३१ परिवारहरूले नयाँ रोगहरूको रिपोर्ट गरे भने कम जलवायु जोखिम क्षेत्रहरूमा ३१२ले नयाँ रोग लाग्ने गरेको बताए। जलवायु परिवर्तनको असर पानी र ऊर्जामा तथ्यांक संकलन गर्ने क्रममा करिब १४ प्रतिशतले जलवायु परिवर्तनका कारण ह्यान्ड पम्पवेलट्युबवेलको पानीको स्रोतमा असर परेको बताए। ३८२ ले पधेरोकुवास्प्रिङस्टोन स्पाउटमा परिवर्तन भएको बताए। ४३१ प्रतिशतले खोला नालामा आएको परिवर्तन बताउँदै जलवायु परिवर्तनले जलस्रोतको प्रकृतिमा ठूलो प्रभाव पारेको उल्लेख गरे। ७८३ प्रतिशत घरधुरीले खोला नालामा कमी आएको र ५५ प्रतिशत घरधुरीले पधेरोमा कमी आएको देखेका छन्। अपर्याप्त वर्षाका कारण जलस्रोतमा ४७७ प्रतिशत, खडेरी (२०३ प्रतिशत), सडक निर्माण (३४ प्रतिशत), वन फँडानी र सहरीकरण (३२ प्रतिशत) परिवर्तने देखिएको छ। सहरी क्षेत्र (१९३ प्रतिशत) ले ग्रामीण क्षेत्र (६८ प्रतिशत)को तुलनामा जलस्रोत (ह्यान्डपम्पइनारट्युबवेल) सुकेको अनुभव गरेका छन्। तरार्ई क्षेत्रका २३८ प्रतिशत जलस्रोत पूर्ण रूपमा सुकेका छन् भने सबैभन्दा बढी सुदूरपश्चिमतरार्ईमा ४९५ प्रतिशत र मधेसतरार्ईमा २८८ प्रतिशत रहेका छन्। १ सय २५ देखि ३ सय ५० मिटरको उचाइमा रहेका घरधुरीले अन्यको तुलनामा ह्यान्डपम्पमा बढी समस्या (२८१ प्रतिशत) भोगेका छन्। नेपालमा मुख्यतया परम्परागत चुल्हो र दोस्रोमा एलपीजीग्यास चुल्हो सबैभन्दा सामान्य रोजाइमा पर्ने गरेको छ। सर्वेक्षणले ९२३ प्रतिशत ग्रामीण घरधुरी परम्परागत चुल्होमा निर्भर रहेको देखाएको छ। नेपालमा कुल ७९४ प्रतिशतले परम्परागत चुल्हो, ६५२ प्रतिशत एलपी ग्यास प्रयोग गर्छन् भने ४२ प्रतिशतले मात्र विद्युतीय चुल्हो प्रयोग गर्ने गरेका छन्। विद्युतीयइन्डक्सन चुल्हो प्रयोग गर्दा नेपालका घरपरिवारले सामना गर्नुपरेका विशेष चुनौतीहरू। ३०७ प्रतिशत घरधुरीले विद्युत् आपूर्तिमा पटकपटक अवरोध हुनुलाई प्रमुख समस्याका रूपमा लिएका छन्। यस चुनौतीले विशेषगरी पहाडी क्षेत्रहरू बढि देखिएको छ। जसमा कोशीपहाड (१००) र कर्णालीपहाड (१००) मा प्रत्येक घरले बिजुली आपूर्तिको समस्याको सामना गर्ने गरेको बताए। सर्वेक्षणको संक्षेप राष्ट्रिय जलवायु परिवर्तन सर्वेक्षण, २०७९, राष्ट्रिय तथ्यांक कार्यालयबाट सञ्चालित दोस्रो पारिवारिक सर्वेक्षण हो। सन् २०१६ मा साबिकको केन्द्रीय तथ्यांक विभागबाट यो सर्वेक्षण सञ्चालन भएको थियो। जलवायु परिवर्तनका बारेमा रहेको ज्ञान एवं सोच, जलवायु परिवर्तनबाट विभिन्न क्षेत्रमा जस्तै कृषि, जलस्रोत, पूर्वाधार, मानव स्वास्थ, जीवजन्तु, वनस्पति आदिमा परेको प्रभाव तथा असर, जलवायु परिवर्तनको असरसँग सामना गर्न परिवारले अपनाएका अनुकूलित कार्यहरू, तथा जलवायुजन्य विपद्बाट भएको क्षति एवं नोक्सानीसम्बन्धी विवरण संकलन सर्वेक्षणको उद्देश्य रहेको बताइएको छ। यस सर्वेक्षणमा देशैभरिबाट तथ्यांकीय विधिका आधारमा छनोट भएका ३ सय २६ गणना क्षेत्रमा जम्मा ६ हजार ५ सय २० परिवारमध्ये ६ हजार ५ सय ८ परिवारबाट तथ्यांक संकलन गरिएको छ। तथ्यांक संकलन कार्य २०७९ माघदेखि २०८० असारसम्म गरी जम्मा पाँच महिना रहेको छ। परिवारको छनोट गर्दा कम्तीमा २५ वर्ष सोही स्थानमा बसोबास गरेको र उत्तरदाताको उमेर कम्तीमा ४५ वर्ष पूरा गरेको हुनुपर्ने आधार राखिएको छ। तथ्यांकको विश्लेषण विभिन्न भौगोलिक क्षेत्र जस्तै ग्रामीणसहर, हिमालपहाडतरार्ई आदि एवं अन्य विशेषताहरू जस्तै उत्तरदाताको लिंग, आम्दानी, शैक्षिक तह, जलवायु जोखिम तह आदिका आधारमा पनि गरिएको छ। सर्वेक्षणबाट नेपालमा करिब ३६ प्रतिशत परिवारमा जलवायु परिवर्तनका बारेमा ज्ञान रहेको, एक तिहाइ परिवारले जलवायु परिवर्तनसम्बन्धी समाचार मूलतः रेडियोबाट प्राप्त गर्ने गरेको बताएका छन्। १० परिवारमध्ये ९ परिवारले विगत २५ वर्षको अवधिमा जलवायु परिवर्तनको अनुभूति गरेका र एक चौथाइ परिवारले जलवायु परिवर्तनको मुख्य कारण वनजंगलको विनाशलाई मानेका छन्। उनीहरूले प्रमुख जलवायुजन्य विपद्मा सुक्खा खडेरी (४५ प्रतिशत परिवारले) हो भनेका छन्। विगत २५ वर्षमा जलवायुजन्य विपद्हरूमध्ये सुक्खा खडेरीले ६५ प्रतिशत, रोग तथा किरा प्रकोपबाट ५४ प्रतिशत, हावाहुरीबाट ४६ प्रतिशत र बाढीबाट ३३ प्रतिशत परिवार प्रभावित भएको पाइएको छ। त्यसैगरी खाद्यान्न अभाव, भौतिक पूर्वाधारमा क्षति, आर्थिक क्षति एवं नोक्सानी, पानीका स्रोतहरू सुक्ने एवं नदीहरूमा पानीको मात्रा कम हुनु आदि जलवायु परिवर्तनले पारेका प्रभाव रहेका छन्। मानव एवं जीवजन्तुमा नयाँ रोगहरू देखा पर्नु, मिचाह जातका वनस्पतिमा वृद्धि हुनु, फलफूल लाग्ने समयमा परिवर्तन हुनु पनि जलवायु परिवर्तनको असर रहेको देखिन्छ। विगत पाँच वर्षमा जलवायुजन्य विपद्हरूबाट करिब ४१५४४ अर्ब नेपाली रुपैयाँ नोक्सान भएको अध्ययनको अनुमान छ। करिब ८० प्रतिशतभन्दा बढी परिवारबाट जलवायु परिवर्तनको मुख्य असर मानिने तापक्रम परिवर्तन वर्षैभरि सबै सिजनमा अनुभूति गरेको र तापक्रम बढिरहेको भन्ने छ। यसैगरी, पानी पर्ने प्रवृत्तिमा पनि सबै सिजनमा परिवर्तन भएको तथ्यांकले देखाएको छ। जलवायु परिवर्तनका असरलाई सामना गर्न परिवारले विभिन्न कृषि एवं गैरकृषिसम्बन्धी अनुकूलनका कार्यहरू गरेका छन्। कृषिअन्तर्गत मूलतः रासायानिक मलको प्रयोग, उन्नत जातका बिउबिजनको प्रयोग, मिचाह जातका वनस्पतिको नियन्त्रण, आधुनिक खेती प्रणालीले अवलम्बन गरेका छन्। यस्तै, नयाँ जातको खेती, विविध नश्लका पशुपालन, थप सिँचाइ, पोखरी निर्माण, कृषि बिमा आदि र गैरकृषि क्षेत्रमा खासगरी खानपिनको बानीमा परिवर्तन, गैरकृषि व्यवसायमा वृद्धि, अस्थायी रूपमा आन्तरिक बसाइँसराइ, पूर्वाधारमा सुधार, समुदायमा आधारित प्राकृतिक स्रोतको व्यवस्थापन आदि देखिन्छ।"
मन्त्रिपरिषद्बाट आर्थिक वर्ष २०८१०८२ को नीति तथा कार्यक्रम पारित,काठमाडौं : मन्त्रिपरिषद् बैठकले आगामी आर्थिक वर्ष २०८१०८२ को नीति तथा कार्यक्रम पारित गरेको छ। मंगलबार बसेको मन्त्रिपरिषद् बैठकले सरकारको नीति तथा कार्यक्रम पारित गरेको हो। बैठकपछि सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले नीति तथा कार्यक्रम पारित गरेको जानकारी दिइन्। बैठकले १६ औं पञ्चवर्षीय योजना पारित गरेको छ। सरकारले आजै नीति तथा कार्यक्रम सार्वजनिक गर्दैछ। आज दिउँसो ३ बजे राष्ट्रपति रामचन्द्र पौडेलले संघीय संसदको संयुक्त बैठकमा सरकारको नीति तथा कार्यक्रम प्रस्तुत गर्ने कार्यसूची छ।
चिकित्सकको सुरक्षाको प्रत्याभूति राज्यले कहिले दिने ?,"हामी हजारौं बिरामीको ज्यान जोगाउन रातदिन नभनी खट्ने चिकित्सकको सुरक्षा राज्यले गर्दैन भने कसले गर्छ त ? प्रसंग गत वैशाख १७ गतेको हो। साँझको सिफ्टमा एक जना बिरामी ग्यास्ट्रिकले गाह्रो बनायो भन्दै इमरजेन्सी वार्डमा आउनुभयो। आफैं हिँडेर आउने त्यस्तो स्टेबल बिरामीलाई हामीले ग्रिन जोनमा राख्ने गरेका छौं। त्यहाँ खटिएकी एक नर्सले उहाँको प्रेसर, पल्सलगायतका भाइटल्स लिनुभयो। सबै सामान्य थियो। चिकित्सकले परीक्षण गरेर ग्यास्ट्रिकको औषधि लेखिदिनुभयो र दुई जना कुरुवामध्ये एक जना कुरुवा ग्यास्ट्रिकको औषधि लिन औषधि पसलतिर लाग्नुभयो। कहिलेकाहीँ ग्यास्ट्रिकको दुखाइ भनेर बस्दा मुटुसम्बन्धी समस्या पनि हुन सक्ने भएकाले यसका लागि ईसीजी पनि गर्नुपर्छ भनेर बिरामीका आफन्तलाई सम्झाइयो। ईसीजी गर्दा १२ वटा लिड राख्नुपर्ने हुन्छ। यसका लागि बिरामीको लुगा खोल्नुपर्छ। ईसीजीका लागि लुगा खोल्ने क्रममा बिरामीकोे बेड पनि अलि नमिलेकोले डाक्टरले बेड माथि उठाइदिए। त्यति नै बेला बेड सिट झर्यो र त्यो मिलाउन बिरामीलाई तल राख्दासम्म उहाँ स्टेबल नै हुनुहुन्थ्यो। ईसीजी गर्न ईसीजी गर्ने मेसिन बेडनजिकै ल्याउनुुपर्ने हुन्छ र सोही मुताबिक सामान लिन खटिए। यही क्रममा बिरामी बेडबाट थोरै चिप्लिएर तल झर्नुभयो। तर यही विषयलाई बिरामीको आफन्तले बिरामी लड्दा पनि अस्पतालमा कसैले वास्ता गरेन, उहाँलाई तत्कालै उठाइएन भन्ने दुष्प्रचार गरियो। खासमा बिरामीलाई त्यतिबेला कार्डिएक एरेस्ट सिनकोप भएको थियो। जोसुकै स्वस्थ देखिने व्यक्तिलाई पनि यस्तो खालको कार्डिएक एरेस्ट हुन सक्ने सम्भावना जहिले पनि रहन्छ। हाम्रो बिरामीको सन्दर्भमा पनि दुर्भाग्यवश यो भयो। उहाँ बेहोस हुनुभयो। त्यतिबेला वार्डमै रहेकी डा पूजा शाह, डा कुशल पौडेललगायतका डाक्टर, नर्सहरू पनि तत्कालै त्यहाँ पुग्नुभयो। यसरी ढलेको मानिसलाई उचाल्न निकै गाह्रो हुन्छ। मद्दतका लागि उहाँहरूले गार्डलाई बोलाउनुभयो। सबैले बिरामीलाई उचालेर बेडमा सुताएपछि गार्ड जानुभयो। बिरामीको पल्स नदेखाएपछि उहाँलाई सीपीआर दिनुपर्छ भन्ने भयो। बिरामी पक्षले किन सीपीआर पहिले नै नगरेको भन्दै थियो। तर नर्मल मानिसलाई त्यतिकै सीपीआर गर्न मिल्दैन। म रेड र यलो जोनका अझै सिरियस बिरामीहरूलाई हेर्दै थिएँ। तर यो अवस्थाको जानकारी पाएपछि हतारिएर आएँ। पर्दा लगाएर हामी सीपीआर गर्न लाग्यौं। तत्कालै मुखबाट पाइप हालेर भेन्टिलेटरमा पनि राख्यौं। खासमा यसका लागि बिरामी पक्षको मञ्जुरीनामा लिनुपर्ने हुन्थ्यो। तर हामीले बिरामीको एकदमै क्रिटिकल अवस्था देखेर, कागजी प्रक्रियामा समय खेर फाल्नुभन्दा बिरामी बचाउनतर्फ नै लाग्यौं र उपचारमै जोड दियौं। पूरै प्रोटोकल फलो गरेर करिब ३० मिनेटसम्म सीपीआर गर्यौं। तर उहाँ होशमा आउनु भएन। काउन्सिलिङ गर्दा बिरामीलाई अस्पताल ल्याउनुहुने उहाँको छोरी, ज्वाइँलगायतले सीपीआरलाई निरन्तरता दिनुु भन्नुभयो। त्यसैले हामीले दियौं। यसरी धेरै लामो समय गर्दा छातीमा डामहरू देखिएको हो। अझ कतिपय सन्दर्भमा त छातीको करंग नै भाँचिन पनि सक्छ। ३ देखि ५ सेन्टिमिटरसम्म दबाएर थिच्नैपर्छ। यति गर्दा पनि बिरामीलाई बचाउन नसकेपछि हामीले मृत्यु भएको त भन्नै पर्यो। अब बिरामी रहनु भएन भनेर सुनाउँदा उहाँको छोरा पनि त्यहाँ आइसक्नु भएको थियो। बुवाको मृत्युको खबरले उहाँ स्तब्ध हुनुभयो। उहाँले स्विकार्न सक्नु भएन। केहीबेरपछि कागजी प्रक्रिया पूरा गर्नुपर्यो भनेर हामी त्यहाँबाट हिँड्यौं। उहाँले हामी केटीहरूलाई देखेर यिनीहरू त नर्स रहेछन् भन्ठान्नु भएछ। त्यसैले नर्सले मात्र सीपीआर गरेको, डाक्टरले गरेन भनेर कराउनुभयो। यहाँको इन्चार्ज को हो, बोला भनेर चिच्याउन थाल्नुभयो। मैले म नै हुँ यहाँको चिफ, मैले नै सीपीआर गरेको हुँ भनेँ। त्यसपछि बिरामीको ज्वाइँले मलाई साइडमा बोलाएर छोराले स्विकार्न सकिरहनु भएको छैन, उहाँलाई अझै काउन्सिलिङ गरिदिनुस् भन्नुभयो। मैले त्यसै गरेँ। मैले भनेको सही हो कि होइन भनेर उहाँले आफ्ना मान्छेलाई डाक्टरले गरेकै हो त भनेर पनि सोध्नुभयो। त्यसपछि ठीक छ म्याम, अब गर्न सक्ने यति नै रहेछ, धन्यबाद भनेर बाहिर जानुभएको थियो। हामीले कागजी प्रक्रिया पूरा गर्दैगर्दा त्यहाँ गौशाला प्रभागबाट एकजना डीएसपी आउनुभयो। उहाँले तपाईंहरूको यहाँ हूलदंगा हुन लागेको जस्तो खबर पायौं र आएको भन्नुभयो। हामीले घटनाका सम्बन्धमा सबै जानकारी गरायौं। उहाँ एकैछिन पछि फेरि आएर बिरामी पक्षले सीसीटीभी फुटेज हेर्न खोजिरहेको छ भन्नुभयो। त्यो त हामीले देखाउने होइन, प्रशासनलाई सोध्नुपर्छ भन्यौं। प्रशासनले स्वीकृति दिएपछि उहाँहरूले हेर्नुभयो। त्यसपछि त मृतकका छोरा निकै आक्रोशित हुँदै आउनुभयो र त्यो पाँचजना डाक्टर को हो, इन्चार्ज यहाँ अगाडि आइज, हामी पाँचै जना डाक्टरलाई अहिले नै छप्काइदिन्छौं अनि म जेल जान्छु भनेर चिच्याउन थाल्नुभयो। इन्चार्ज मै हुँ भनेर अगाडि सर्दा मलाई अगाडिबाट टाउकोमा प्रहार गरियो। टाउकोमा चोट लागेर म ढलें। सिसामा हान्दा टुक्रा उछिट्टिएर डा पूजा र अरूलाई लाग्यो। अन्य डाक्टर नर्सहरूले तानेर हामीलाई भित्र कोठामा लग्नुभयो। ल आज यिनीहरूले हामीलाई मार्ने भए भन्दै हामी थरथर कापेर बसिरह्यौं। हामी महिला स्वास्थ्यकर्मीमाथि समेत हात हाल्ने भनेको त अराजकताको पराकाष्टा नै नाघेको थियो। तर त्यहाँ ड्युटीमा खटेर आएका डीएसपी भने मूकदर्शक बनेर टुलुटुलु हेरिरहे। अस्पतालको इमरजेन्सी वार्डमा यत्रो तोडफोड हुँदा न उनले डाक्टरलाई सुरक्षा दिए न प्रदर्शनकारीलाई पक्रिए। नागरिकको सुरक्षा प्रहरीको दायित्व होइन र ? तर घटना हुँदाकै समयमा प्रहरी अगाडि नै हुँदा पनि हामीले कुटाइ खायौं। बिरामी पक्ष त आवेगमा आएर जे पनि गर्न सक्छन्, तर प्रहरीको कर्तव्य त नागरिकलाई सुरक्षा प्रत्याभूति गराउने होइन र ? हामी हजारौं बिरामीको ज्यान जोगाउन रातदिन नभनी खट्ने चिकित्सकको सुरक्षा राज्यले गर्दैन भने कसले गर्छ त ? हामी पाँचैजना डाक्टरलाई छप्काइदिन्छौं भनेको छ, प्रहरी प्रशासनले सुरक्षा प्रबन्ध जिम्मेवरीपूर्वक गर्छ कि गर्दैन ? यस्ता कयौं जिज्ञासा मेरा मानसपटलमा अझै पनि आइरहन्छन्। आफ्नो शतप्रतिशत प्रयास गर्दागर्दै पनि बिरामीलाई बचाउन सकिएन। हामीलाई पनि यसमा दुःख लागेको छ। तर यदि हाम्रो कामप्रति शंका लागेको थियो भने मेडिकल काउन्सिलमा उजुरी दिन सकिन्थ्यो। काउन्सिलले छानबिन गथ्र्यो। हामीले बिरामीको उपचार हरसम्भव प्रयास गर्दागर्दै पनि हामीमाथि नै आक्रमण गरियो। यसले हामीलाई शारीरिक मात्र नभई मानसिक रूपमा पनि विक्षिप्त बनाएको छ। आज कैयौं दिन बितिसक्दा पनि बिरामी जाँच्न जाँदा मनको डर हराएको छैन। यसको प्रभाव हामी डाक्टरलाई लामो समयसम्म रहन्छ। स्वास्थ्य संस्थामा आगजनी, तोडफोड, कुटपिट, तालाबन्दी वा उपचारको क्रममा बाधा पारे, स्वास्थ्यकर्मी तथा स्वास्थ्य संस्थाको सुरक्षासम्बन्धी (पहिलो संशोधन) अध्यादेश, २०७८ अनुसार पुर्पक्षको लागि थुनामा राखी २ देखि ५ वर्षसम्म कैद वा २ देखि ५ लाख जरिबाना वा दुवै सजाय हुन सक्ने प्रावधान छ। तर कानुनको प्रभावकारी कार्यान्वयन नहुँदा पटकपटक डाक्टरले पिटाइ खानुपर्ने अवस्था छ। त्यसैले सम्बन्धित निकाय र सरकारले यसमा चाँडो ध्यान दिनुपर्छ। अन्यथा आगामी पीडीका डाक्टर इमरजेन्सीमा काम गर्न कैयौं पटक सोच्न बाध्य हुनेछन्। प्रधान सिनामंगलस्थित काठमाडौं मेडिकल कलेज शिक्षण अस्पतालको आकस्मिक विभागकी प्राध्यापक तथा विभागीय प्रमुख हुन्।"
नीति तथा कार्यक्रम पारित गर्न मन्त्रिपरिषद् बैठक जारी,काठमाडौं : मन्त्रिपरिषद् बैठक सुरू भएको छ। सिंहदरबारस्थित प्रधानमन्त्री तथा मन्त्रिपरिषद् कार्यालयमा सुरू भएको बैठकमा आगामी आर्थिक वर्ष २०८१०८२ को नीति तथा कार्यक्रम पारित गर्ने एक मन्त्रीले जानकारी दिए। सरकारले आजै नीति तथा कार्यक्रम सार्वजनिक गर्दैछ। राष्ट्रपति रामचन्द्र पौडेलले दिउँसो ३ बजे संघीय संसदको संयुक्त बैठकमा नीति तथा कार्यक्रम प्रस्तुत गर्ने कार्यसूची छ।
बहुमत केन्द्रीय सदस्य आफ्नो पक्षमा रहेको दाबी गर्न जसपा नेपालको बैठक बस्दै,काठमाडौं : जनता समाजवादी पार्टी नेपालको केन्द्रीय समिति बैठक आज पनि बस्दैछ। आज बिहान ११ बजे ललितपुरमा आगामी जेठ २८ गतेदेखि हुने महाधिवेशनको एजेन्डामाथि छलफल गर्न केन्द्रीय समिति बैठक बस्न लागेको राजनीतिक समिति सदस्य दीपक कार्कीले जानकारी दिए। जसपाले आफ्नो पक्षमा बहुमत केन्द्रिय सदस्य रहेको दाबी गर्नसमेत बैठक बोलाएको हो। जसपा नेपालका ३६८ जना केन्द्रिय सदस्य थिए। पार्टी विभाजन भएपछिको समीक्षा गर्न सोमबार पनि जसपा नेपालको केन्द्रीय समिति बैठक बसेको थियो। आजको बैठकमा नेताहरूले धारणा राख्ने कार्कीले बताए। अध्यक्ष उपेन्द्र यादवको कार्यशैलीको असन्तुष्ट जनाएर जसपा नेपालबाट विद्रोह गर्दै ८ सांसदसहित अशोक राईको नेतृत्वमा जसपा पार्टी निर्वाचन आयोगमा दर्ता भएको छ। राजनीतिक समिति सदस्य सीपी सिंहका अनुसार जसपा नेपालमा १८ जना कार्यकारिणी समितिमध्ये १० जना र केन्द्रिय सदस्यको पनि बहुमत आफ्नो पक्षमा रहेको दाबी गरेका छन्। जसपा नेपालका अध्यक्ष यादवले मन्त्रीबाट राजीनामा दिएपश्चात सोमबार नै नवगठित जसपाका सांसद प्रदीप यादव स्वास्थ्य तथा जनसंख्या मन्त्री र हसिना खान राज्यमन्त्री बनिसकेका छन्।
गोरखाकी पुर्णिमा श्रेष्ठ दोस्रोपटक सगरमाथा शिखरमा,गोरखा : गोरखाकी पुर्णिमा श्रेष्ठले विश्वको सर्वोच्च शिखर सगरमाथाको दोस्रोपटक सफल आरोहण गरेकी छन् । गत आइतबार बिहान ६:४० बजे शिखरमा पुगेर अहिले बेसक्याप आइपुगेको उनले जानकारी दिइन् । एटके एक्सपिटिशनबाट उनले आरोहण गरेकी हुन् । यसअघि उनले सन् २०१८ मा पहिलोपटक सगरमाथा आरोहण गरेकी थिइन् । त्यसपछि विश्वका आठहजार मिटरभन्दा अग्ला आठ वटै हिमाल उनले लगातार आरोहण गरिसकेकी छन् । मनास्लु र सगरमाथा भने दुईपटक आरोहण गरेको उनले बताइन् । यससँगै उनले विश्वका आठहजार मिटरभन्दा अग्ला हिमालको शिखरमा १० पटक पुग्न सफल भएकी छिन् ।
राष्ट्रपतिले नीति तथा कार्यक्रम प्रस्तुत गर्दा अवरोध नगर्ने कांग्रेसको निर्णय,काठमाडौं : प्रमुख विपक्षी दल नेपाली कांग्रेसले राष्ट्रपति रामचन्द्र पौडेललाई सरकारको आगामी आर्थिक वर्ष २०८१८२ को वार्षिक नीति तथा कार्यक्रम प्रस्तुत गर्न दिने निर्णय गरेको छ। आज बिहान सिंहदरबारमा बसेको संसदीय दलको बैठकले संवैधानिक व्यवस्थाअनुसार राष्ट्र प्रमुखले नीति तथा कार्यक्रम प्रस्तुत गर्ने भएकाले ३ बजे बस्ने संयुक्त बैठकमा अवरोध नगर्ने निर्णय गरेको प्रमुख सचेतक रमेश लेखकले जानकारी दिए। सहकारी ठगी प्रकरणमा उपप्रधान तथा गृहमन्त्री रवि लामिछाने मुछिएकाले छानबिन समिति गठन नभएसम्म नीति तथा कार्यक्रमपश्चात बस्नै दुवै सदनका बैठक सञ्चालन गर्न नदिने उनले स्पष्ट पारे। उनले संसदमा सहकारी अपचलनबारे अध्ययन गर्न संसदीय छानबिन समितिको माग पूरा नभए प्रतिनिधि सभा र राष्ट्रिय सभाका बैठक अवरोध जारी राख्ने अडान लिएको लेखकले बताए। संयुक्त बैठक र नियमित बैठक फरकफरक भएकाले राष्ट्रप्रमुख आउँदा अवरोध नगर्ने निर्णय भएको उनको दाबी छ। छानबिन समिति गठन गर्न सरकार उदासिन बनेको कांग्रेसको ठहर छ। मंगलबार बिहान मन्त्रिपरिषद्ले नीति तथा कार्यक्रम पारित गरेको छ। सोहि नीति तथा कार्यक्रम राष्ट्रपति पौडेलले आज दिउँसो संघीय संसद्का दुवै सदनको संयुक्त बैठकलाई सम्बोधन गर्दै सार्वजनिक गर्ने कार्यसूची छ। सरकारको सिफारिसमा आज ३ बजे राष्ट्रपति पौडेलले नीति तथा कार्यक्रम प्रस्तुत गर्ने भएपछि २:४५ भित्र औपचारिक पोशाकमा संसद् हलमा प्रवेश गरिसक्न सांसदहरूलाई संसद सचिवालयले आग्रह गरेको छ। संयुक्त बैठकपश्चात साँझ ६ बजे प्रतिनिधि सभाको बैठक बस्दैछ। उक्त बैठक अवरोध गर्ने कांग्रेसले जनाएको छ।
अर्थतन्त्र सबल बनाउन राजनीति र नीतिगत स्थिरता जरुरी,"खुला प्रतियोगितामार्फत २०४३ भदौ १ गतेबाट नेपाल बैंकको बिर्तामोड शाखाको अधिकृत सहायक प्रबन्धक (छैटौं तह)मा प्रवेश गरेका किरणकुमार श्रेष्ठ महाप्रबन्धकमा सेवा निवृत्त भएका थिए। हरेक तहमा खुला प्रतिस्पर्धाबाट अब्बल हुँदै उनले २८ वर्षे अनुभव सँगाले। यसबाट बाहिरिएपछि राष्ट्रिय वाणिज्य बैंकमा प्रमुख कार्यकारी अधिकृत (सीईओ) ८ वर्ष सम्हालेर हालसालै बाहिरिएका छन्। ३६ वर्षे बैंकिङ करियरमै व्यतित गरेका श्रेष्ठको अनुभवलाई समेट्दै अहिलेको वित्ताीय क्षेत्र र समग्र अर्थतन्त्रबारे ममता थापाले गरेको कुराकानी : लामो समय बैंकिङ क्षेत्रमा बिताउनु भयो। तुलनात्मक रूपमा ३६ वर्षअघिको बैंकिङ र अहिलेको बैंकिङ क्षेत्रबीच कत्तिको अन्तर पाउनु भएको छ ? समयअनुसार विभिन्न क्षेत्र परिवर्तन भएका छन्। सबैभन्दा बढी परिवर्तन भएको क्षेत्र बैंकिङ जस्तो लाग्छ। किनभने ऊबेला ढड्डा प्रणाली प्रयोगमा थियो। सबै काम हातले गर्नुपथ्र्यो। हातैले लेखेर इन्ट्री, हिसाबकिताब, जोडघटाउ, ब्याजको गणनालगायतको काम सबै म्यानुअल प्रणालीबाट गथ्र्यौं। ग्राहकलाई लाइन बसाल्न पनि पित्तलको सानो टोकन दिइन्थ्यो। तर समयक्रमअनुसार सबै कारोबारदेखि टोकनसम्म डिजिलमा परिणत भएका छन्। अहिले बैंकमा उपस्थित नभई पनि खाता खोल्न, कार्ड र मोबाइल बैंकिङ, क्यूआर कोडलगायतका प्रविधि प्रयोग गर्न सम्भव भएको छ। त्यतिबेला हामीले यस्तो कल्पना नै नगरेको चिज हो। तर अहिले हामीले व्यवहारमै लागू गरेको स्थिति छ। यसअन्तरमा बैंकिङ क्षेत्रले डिजिटलमा राम्रो फड्को मार्न सफल भएकाले यो एउटा बैंकिङ क्रान्ति नै हो। ढड्डा प्रणालीबाट डिजिटाइजेसन भएपछि सेवाग्राही कसरी लाभान्वित भए ? बैंकमा ग्राहकलाई धेरै छिटो छरितो भएको छ। हिजोका दिनमा कसैले गाउँबाट यहाँ पैसा पठाउँदा ड्राफ्ट बनाएर त्यसलाई हुलाक वा कुनै मान्छेमार्फत ल्याएपछि बैंंकमा साटेर लिनुपथ्र्यो। अहिले जुनसुकै ठाउँबाट जोसुकैको खातामा पैसा जम्मा गरेपछि तत्कालै निकाल्न सकिन्छ। राष्ट्रियदेखि अन्तर्राष्ट्रियस्तरमै सजिलो भएको छ। अझ पहिला परम्परागत प्रणालीमा काम गर्दा एउटा बैंक र अर्को बैंकबीचको कारोबार झन्झटिलो थियो। अहिले धेरै सजिलो बनाएको छ। म्यानुअल काम गर्दा धेरै खाले गल्तीहरू हुन्थे भने अहिले शतप्रतिशत शुद्धता (एक्युरेसी) हुन्छ। अहिले बैंकिङ क्षेत्रमा एकदमै प्रतिस्पर्धा छ। त्यतिबेला सीमित बैंक भएकाले बजार मनोपोली थियो। अहिले ग्राहकलाई निक्षेप र कर्जाको ब्याजअनुसार बैंक छनोट गर्न सक्ने स्थिति छ। बैंकिङ सेवाहरूमा पनि एकदमै प्रतिस्पर्धा भएकाले विविधता आएको छ। प्रतिस्पर्धाले गर्दा अहिले विभिन्न क्याटेगोरीका बच्चादेखि वृद्धसम्मका लागि बचत खाता ल्याएका छन्। पहिला सबैलाई एउटै बचत खाता र ब्याजले चल्थ्यो। यससँगै व्यापार गर्नेलाई पनि हिजोभन्दा धेरै सजिलो भयो। अहिले आफ्नो छनोट कर्जा पाउनेदेखि कारोबार गर्न छिटोछरितो छ। पेसागत रूपमा बैंकिङ क्षेत्रमा रहँदा तपाईंका सम्झना योग्य मीठा अनि तीता पल सुनाइदिनुस् न ? कामको क्रममा धेरै प्रतिस्पर्धा हुन्थे। २०५२ सालतिर नेपाल बैंकको आठौं तह (प्रबन्धक) थिएँ। त्यति बेलाको सरकार, सञ्चालक समितिले सुदूरपश्चिमाञ्चल ग्रामीण विकास बैंकमा कार्यकारी निर्देशकमा काम गर्न जाऊ भन्यो। जोश, जाँगरको उमेरमा त्यो खालको अवसर पाउँदा नै सबैभन्दा ठूलो प्राप्ति, खुसी अनि सम्झनयोग्य पल बन्यो। सबैभन्दा नमीठो, तीतो पल नेपाल बैंकको पाँचवर्षे विदेशी व्यवस्थापन थियो। उनीहरूसँग काम गर्दा धेरै कुरा सिकियो। तर उनीहरूले धेरै दबाब दिन्थे । त्यो माहोलमा आफूले जतिसुकै राम्रो, अझ उत्कृष्ट गरें भन्ने लागिरहँदा उनीहरू भने खुसी नहुने। उल्टै योत्यो भएन भनेर जसै दिँदैनथे। यत्ति धेरै मेहनत गर्दा पनि उनीहरूको चित्तै बुझाउन नसक्दा नमीठो अनुभूति हुन्थ्यो। तपाईंको लामो अनुभवबाट अहिलेको बैंकिङ क्षेत्रका सरोकारवालाले के सिक्न जरुरी ठान्नुहुन्छ ? हामीले कामको निरन्तरतालाई कायम राखेर अघि बढे सफलता अवश्य हात पर्छ। कुनै व्यक्तिहरू कहिले एकदम हौसिने र कहिले निराश हुने स्थिति छ। बैंकभित्र पनि झन् प्रतिस्पर्धा हुने भएकाले कडा परिश्रमको जरुरी छ। काम गर्ने तरिका, व्यवहार, कसरी डिल गर्ने र इमान्दारिता यी सबैमा प्रतिस्पर्धा हुने भएकाले संयमित भएर परिश्रमको मूल्यांकन हुन्छ। यससँगै राम्रोसँग समय व्यवस्थापन गरेपछि सफल सम्भव छ। नेपालको बैंकिङलाई कसरी केलाउनुहुन्छ ? विश्वको तुलनामा हामी धेरै पछाडि छौं। किनभने विश्वमा ३४ सय बैंकिङको इतिहास छ तर हामी एक सय वर्ष पनि पुगेका छैनांै। नेपालको बैंकिङ ८०९० वर्षकै बीचमा छ। ५० को दशकदेखि उदारीकरण भएर बैंकहरू खोल्न दिइयो। यसपछि नेपालमा बैंकिङ क्षेत्रमा ठूलो परिवर्तन आयो। हिजोको दिनमा १५२० प्रतिशत मानिसहरू मात्रै बैंकिङ पहुँचमा थिए। अहिले लगभग ७० प्रतिशत जनसंख्या बैंकिङ पहुँचमा पुगेका छन्। सरकार संघीय संरचनामा गएपछि बैंकको उपस्थिति ७ सय ५२ स्थानीय तहमा पुगेको छ। बैंकिङ पहुँच एकदमै द्रुत गतिमा विस्तार भएको छ। वित्तीय साक्षरता पनि एकदमै बढेको छ। बैंकिङ कारोबार गर्ने बानी बढ्नु भनेको धेरैले बचत गर्नु र कर्जा लिनु भन्ने हो। यसले गर्दा व्यापार, व्यवसाय, उद्योगधन्दा, राष्ट्रिय तथा अन्तर्राष्ट्रियस्तरमै बैंकले राम्रो भूमिका खेलेको छ। अहिले व्यापार, व्यवसाय, उद्योगधन्दा सबै हुनुको पछाडि बैंक भएर हो। यस्तो लगानीको सेयर हेर्दा ७० प्रतिशत बैंकको र बाँकी ३० प्रतिशतमात्रै उनीहरूको स्वपुँजी देखिन्छ। दक्षिण एसियामै नेपालको निष्क्रिय कर्जा सम्पत्ति (एनपीए) लगायत बैंकिङ प्रणाली एउटा स्ट्यान्डर्डमा छ। यसले मुलुकको अर्थतन्त्रलाई चलायमान गर्नेदेखि उद्योगधन्दालाई विस्तार गर्ने र अन्तर्राष्ट्रिय व्यापारव्यवसायलाई प्रवद्र्धन गर्नेदेखि विश्वलाई जोड्ने काम बैंंकले गरिरहेको छ। यसकारण समाज परिवर्तन, आर्थिक विकास, रूपान्तरणको निमित्त बैंकमार्फत काम भइरहेको छ। अझै बैंकिङ क्षेत्रको सुधार गर्नुपर्ने पक्ष के छ ? यसमा एकदमै धेरै छ। मुख्यतः वित्तीय पहुँचलाई शतप्रतिशत पुर्याउनु पर्यो। अझै ३० प्रतिशत हाराहारीमा वित्तीय पहुँच नपुग्नु भनेको ठूलो अन्तर छ। अझै बैंकहरू सबै जनताको बीचमा पुगेको छैन भन्ने एउटा आरोप छ। विश्वभर नै परियोजनाको धितोमा आधारित लेन्डिङ (कर्जा)मा केन्द्रित छ। घरजग्गा धितो राखेर कर्जा दिने सुरक्षित तरिका भए पनि यो पुरानो तरिका हो। यसर्थ पोजेक्टमा आधारित धितो कर्जामा जानुपर्छ। अझै हामी ठूला पूर्वाधार सुरुङ मार्ग, फास्ट ट्र्याकजस्ता ठूलो संरचनामा व्यक्ति, सरकारले मात्रै गरेर पुग्दैन। यसमा बैंकहरू नयाँ पूर्वाधारको क्षेत्रमा पनि लगानी विस्तार गर्न आवश्यक छ। यससँगै तल्लो तहका वर्गलाई अझै बैंकिङ कारोबारबारे बुझाउनुपर्ने देखिन्छ। हामीले आधुनिक भनेर गरेका पनि छौं तर अझै डिजिटाइजेसनको सुधार यत्तिले पुग्दैन। प्रविधि धेरै एड्भान्स भइसक्यो। वित्तीय पहुँचको सबालमा निक्षेप खाता संख्या ५ करोड माथि छ तर ऋण खाता १८ लाख हाराहारीमा भइरहँदा अझै ऋणको पहुँचमा धेरैजना नपुगेको होइन र ? निक्षेप खातामा दोहोरोपन भएकाले कुल जनसंख्याकै दोब्बर हाराहारी पुगेको हो। अझ डिजिटाइजेसनले गर्दा कसको कति दोहोरो खाता भन्ने हेर्न सम्भव भएको छ। बचत गर्ने र कर्जा लिने कुरा फरक हुन्। बचत गर्नु भनेको भएको पैसा बैंकमा लगेर खाता खोलेर राख्ने मात्रै कुरा हो। तर कर्जा जति पनि लिने कुरा हुँदैन। कर्जाको आधारभूत सिद्धान्तहरू हुन्छन्। पहिलो त कर्जा केका लागि भन्ने हुन्छ। त्यसका लागि उद्यमशीलता नै चाहियो। कर्जा ब्याजसहित तिर्नुपर्ने हुन्छ। नियमअनुसार किस्ता तिर्नुपर्ने हुन्छ। बचत गर्न सरल भएकाले संख्या ह्वात्तै बढ्यो तर कर्जामा त्यस्तो हुँदैन। यद्यपि कर्जा लगेर उद्योगधन्दामा लगानी गर्दा उत्पादन र रोजगार बढ्छ। यसो हुँदा आर्थिक विकासमा मद्दत हुन्छ। अब सरकार र बैंकहरूले कर्जा लिएर के हुन्छ ? लिएपछि कसरी तिर्ने, ऋण केमा पाइन्छ ? केमा लगानी गर्ने लगायतबारे थाहै नभएकाले पनि ऋणीको संख्या कम भएको हुन सक्छ। यद्यपि व्यवस्थित रूपमै राष्ट्र बैंकले वित्तीय साक्षरताका कार्यक्रम गरेर चेतना अभिवृद्धि गरिरहेको छ। यससँगै ऋण लिनलाई प्रक्रिया सरल पनि बनाइदिनुपर्छ। किनभने सर्वसाधारण बल्लबल्ल ऋण लिएर केही गर्ने आँट लिएर बैंक गएका हुन्छन् तर प्रक्रिया झन्झट भइदिँदा पछि हट्छन्। बैंकले पनि सहजीकरण गर्नु पनि पर्छ। ताकि हामी मुनाफामात्रै खाने होइन कि आर्थिक विकासका लागि बैंकमा ग्राहकलाई ल्याउनुपर्छ र उत्पादन तथा रोजगारीमा जोड्नुपर्छ भन्ने सिद्धानतलाई जोड दिनुपर्छ। बैंकहरूले धितोमा मात्रै पत्याउने प्रवृत्ति भयो नि किनभने सहलियतपूर्ण कर्जा त बिनाधितो दिनुपर्ने हो तर त्यसो भएको छैन नि ? वास्तवमा सहुलियतपूर्ण कर्जा भनेपछि सहुलियत दिनुपर्ने कर्जा नै हो। यो कर्जाको लागि छुट्टै धितो चाहिँदैन है भनेको हो। दोस्रो ः यसमा दिने ब्याज आधारदरमा २ प्रतिशतमात्रै थपेर दिन पाइन्छ। महिलाहरूलाई ६ प्रतिशत ब्याज अनुदान हुन्छ र पुरुषहरूलाई ५ प्रतिशत अनुदान हुन्छ। सहुलियतपूर्ण कर्जा भनेर सबै क्षेत्रलाई समेटेर ल्यायो। हरेक शाखाबाट १० वटा यस्तो कर्जा दिन राष्ट्र बैंकले जारी पनि गर्यो। अझ राष्ट्रिय वाणिज्य बैंकले त कुल कर्जाको १ प्रतिशत सहुलियत कर्जा दिने घोषणा पनि गर्यो। यसलगत्तै एक वर्ष आक्रामक तरिकाले सहुलियतपूर्ण कर्जा दिइयो। हामीले बिनाधितो नै दियौं। तर यसको परिणाम राम्रो आएन। सात शीर्षकमा गएको त्यो कर्जामा ९० प्रतिशत महिला उद्यमशीलता कर्जामा गयो। अरूमा ४, ७, ८ लाख रुपैयाँ थियो र त्यसमा १५ लाखसम्मको ऋण पाइन्थ्यो। साथै ६ प्रतिशत अनुदान पाउने र डकुमेन्ट कम बुझाए हुने भनेर सरल बनाइयो। तर कर्जाको दुरुपयोग भयो। महिला उद्यममा लिएको ऋण लिएपछि कतिपयले ठाउँ परिवर्तन गरेर गए, कतिले बेचे, कतिले त्यो कामै छोडे। कतिपय अझै छन्। तर, अधिकांशले सावाँ, ब्याज तिरेका छैनन्। समग्र सहुलियतपूर्ण कर्जाको सदुपयोग भएन। यसर्थ यस्तो खालको कार्यक्रम उद्यम र बैंकभन्दा पनि स्थानीय निकायको सिफारिसबाट मात्रै आउनुपर्छ। यसरी आए व्यावहारिक हुन्छ र दुरुपयोग हुन पाउँदैन। सावाँ, बयाज समयमा नतिर्दा निष्क्रिय कर्जाको आकार पनि बढेको हो। बैंकिङ प्रणालीमा अधिक तरलता छ। कर्जाको माग पनि कम भएको छ। अर्कोतर्फ खराब कर्जा बढेकाले बैंकहरू नै ऋण दिन डराएका हुन् त ? एकातर्फ बैंकमा पैसा थुप्रिएको छ। अर्कोतर्फ कर्जा गएको छैन र खराब कर्जा बढेको यर्थाथ हो। यी तिनैलाई हेर्दा बैंकका लागि सबैभन्दा बढी चुनौतीपूर्ण अहिले जस्तो लाग्छ। किनभने निक्षेप लिँदिनँ भन्न पनि भएन। निक्षेप लिनासाथ खर्च बढ्छ तर यसको उपयोग गर्ने ठाउँ कर्जाबाट हो। तर कर्जाबाट हुन सकेको छैन। यो अहिलेको जटिल स्थितिलाई बैंक आफैंले समाधान गर्न सक्दैन। अब आउने वित्त नीति र मौद्रिक नीति दुवैले सम्बोधन गर्नुपर्ने हुन्छ। त्यो भनेको लगानीको क्षेत्र विस्तार गरेर वातावरण बनाइदिने हो। अझ यस्तो स्थिति नआउन नीतिगत स्थिरता पनि हुनुपर्यो। एकदम चाँडो नीतिहरू बदलिँदा काम गर्ने आत्मविश्वास हँुदैन। अहिले लगानीको वातावरणमा पनि सरकार र समग्र पक्षले मनोबल बढाउने काम गरिदिनु पर्यो। जोखिम मोल्ने लगानीकर्ताहरूको मनोबल बढाउन पनि सरकारले स्थिर नीति ल्याउनुपर्छ। नीतिगत स्थिरता हुन राजनीति स्थिरताको जरुरी छ। प्रस्तुति : ममता थापा"
वीरगन्जमा मधेस आन्दोलनमा ढालिएको गिरिजाको शालीक फेरि ठडियो,"वीरगन्ज : वीरगन्जमा ९ वर्षपहिले मधेस आन्दोलनका क्रममा आन्दोलनकारीले तोडफोड गरेर भत्काएका पूर्वप्रधानमन्त्री स्वगिरिजाप्रसाद कोइरालाको शालीक फेरि नयाँ बनाएर स्थापना गरिएको छ। वीरगन्ज महानगरपालिका२ छपकैयाको इदगाह चोकमा जिपी कोइराला फाउण्डेशनले स्थापना गरेको नेपाली कांग्रेसका पूर्वसभापतिसमेत रहेका स्व कोइरालाको शालीक मधेस आन्दोलनमा २०७२ भदौ १५ गतेका दिन आन्दोलनकारीले तोडफोड गरेर भत्काइदिएका थिए। त्यही स्थानमा अहिले फेरि स्व कोइरालाको पूर्ण कदको नयाँ शालीक निर्माण गरी स्थापना गरिएको हो। फाउण्डेशनका मधेस प्रदेश अध्यक्ष महम्मद शाहबुद्धिनका अनुसार, मधेस प्रदेश सरकारबाट प्राप्त १६ लाख रुपैयाँ बजेटबाट इदगाह चोकमा स्व कोइरालाको पूर्ण कदको नयाँ शालीक निर्माण गरी स्थापना गरिएको हो। पित्तल लगायतका धातुबाट निर्मित करिब ६ फिट उचाईको उक्त शालिक ११ लाख रुपैयाँमा काठमाडौंबाट खरिद गरेर ल्याइएको उनले जानकारी दिए। मधेस प्रदेश सरकारबाट प्राप्त कूल १६ लाख रुपैयाँ बजेटमध्ये ११ लाख रुपैयाँमा शालीक खरिद गरिएको र बाँकी ५ लाख रुपैयाँ शालिक राखिएको पार्कको मर्मत सम्भार र सौन्दर्यकरणमा खर्च गरिएको उनले बताए। इदगाह चोकमा स्थापना गरिएको स्व कोइरालाकाको नयाँ शालीकको अनावरण गिरिजाप्रसाद कोइरालाको १०१ औं जन्मजन्तिका दिन आगामी असार १८ गते गरिने शाहबुद्धिनले जानकारी दिए। शालिकको अनावरण नेपाली कांग्रेसका सभापति तथा पूर्वप्रधानमन्त्री शेरबहादुर देउवाबाट गराइने उनले बताए। अनावरण कार्यक्रममा कांग्रेस नेता शेखर कोइरालाका साथै अन्य शीर्ष नेताहरु पनि आउने जानकारी उनले दिए।"
राष्ट्रपतिले सरकारको नीति तथा कार्यक्रम प्रस्तुत गर्दा संसद् अवरोध नगर्न कांग्रेसलाई प्रधानमन्त्रीको आग्रह,"काठमाडौं : प्रधानमन्त्री पुष्पकमल दाहाल प्रचण्डले प्रतिपक्ष दल नेपाली कांग्रेसलाई आर्थिक वर्ष २०८१८२ को वार्षिक नीति तथा कार्यक्रम प्रस्तुत गर्दा अवरोध नगर्न आग्रह गरेका छन्। आज बिहान कांग्रेसका नेताहरुसँग बालुवाटारमा भएको छलफलमा सरकारको आगामी आर्थिक वर्ष २०८१८२ को वार्षिक नीति तथा कार्यक्रम संघीय संसद्का दुवै सदनको संयुक्त बैठकमा राष्ट्रपति रामचन्द्र पौडेलले सार्वजनिक गर्ने भएकाले अवरोध नगर्न आग्रह गरेको प्रमुख सचेतक रमेश लेखकले जानकारी दिए। छलफलमा महामन्त्री गगन थापा, प्रमुख सचेतक लेखकलगायतका नेता सहभागी थिए। राष्ट्रपतिलाई संसद्मा अवरोध गर्दा गलत सन्देश जाने भएकाले लचक बन्न प्रधानमन्त्रीले आग्रह गरेका हुन्। प्रचण्डले सहकारीको समस्या समाधान गर्न सरकार प्रतिबद्ध रहेको जानकारी गराए। जवाफमा कांग्रेसका नेताले संसदीय दलको बैठकपश्चात कसरी अगाडि बढ्ने निर्णय हुने बताएको छ। कांग्रेसले सहकारी अपचलनबारे अध्ययन गर्न संसदीय छानबिन समितिको माग पूरा नभए संसद् अवरोध जारी राख्ने अडान लिँदै आएको छ। आज बिहान ९ बजेपश्चात प्रमुख विपक्षी दल कांग्रेसको संसदीय दलको बैठक बस्दैछ। राष्ट्रपति पौडेलले आज दिउँसो संघीय संसद्का दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने कार्यसूची छ। सरकारको सिफारिसमा आज ३ बजे राष्ट्रपति पौडेलले नीति तथा कार्यक्रम प्रस्तुत गर्ने भएपछि २:४५ भित्र औपचारिक पोशाकमा संसद् हलमा प्रवेश गरिसक्न सांसदहरूलाई संसद सचिवालयले आग्रह गरेको छ। संयुक्त बैठकपश्चात साँझ ६ बजे प्रतिनिधि सभाको बैठक बस्दैछ। प्रधानमन्त्री दाहालले गृहमन्त्रीतिर मात्र लक्षित नभएर समस्याग्रस्त सबै सहकारीका र सहकारीका बचत अपचलनमा जोडिएका सबैमाथि छानबिन हुनेगरी संसदीय समिति बनाउन सकिने मध्यमार्गी प्रस्ताव अघि सारेका थिए। प्रचण्डको आग्रहपश्चात कांग्रेसले नीति तथा कार्यक्रम प्रस्तुत गर्ने बैठकमा भने लचलता अपनाउने संकेत गरेको छ। सहकारी ठगी प्रकरणमा रास्वपा सभापति एवम् उपप्रधान तथा गृहमन्त्री रवि लामिछाने मुछिएकाले छानविन समितिको माग गर्दै कांग्रेसले प्रतिनिधि र राष्ट्रिय सभाका बैठक अवरोध गर्दै आएको छ। सभामुखले गृह मन्त्रालय र लामिछानेमाथि उठेको प्रश्नको जवाफ दिन संसदमा बोल्न समय दिँदा वेलमा पुगेपछि कांग्रेसले रोस्टम् घेराउ गरेर बोल्न समेत दिएको छैन। तर महामन्त्री थापाले सदनमा गृहमन्त्रीको जवाफ सुन्नका लागी आफूहरु तयार रहेपनि सभामुखले जबरजस्ती कार्यसूचीमा प्रवेश गरेका कारण रोष्टम घेराउ गर्नुपरेको दाबी छ। कांग्रेसले संसद् नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका थिए। प्रधानमन्त्री दाहालले सोमबार सत्ता साझेदार दल नेकपा एमाले अध्यक्ष केपी शर्मा ओली र राष्ट्रिय स्वतन्त्र पार्टीका सभापति रवि लामिछानेसँग भेटवार्ता गरेका थिए। संसदको गतिरोध अन्त्यका लागि सिंहदरबारस्थित प्रधानमन्त्री कार्यालयमा प्रधानमन्त्री दाहालले त्रिपक्षीय र द्विपक्षीय छलफल जारी राखेका हुन्। सभामुख घिमिरेले पनि शीर्ष नेता र प्रमुख सचेतकसँग आजको बैठकअघि नै विवाद टुंग्याउन आग्रह गरेका थिए। देशभरका सहकारीमा समस्या रहेकाले समग्र छानबिन समितिआयोग बनाउन सकिने तर व्यक्ति केन्द्रित समिति गठनमा सत्तापक्ष र प्रतिपक्षबीच मतभेद कायमै हुँदा संसद्को गतिरोध अन्त्य हुन सकेको छैन।"
समाजवादमा जात व्यवस्था,"समुदायबीचका विभेद, अनमेल, असमानता आदि अन्त्य गरी आन्तरिक एकता मजबुद बनाउँदै समृद्धिको यात्रा गर्नुपर्छ। नेपालको लोकतान्त्रिक व्यवस्थाका आदर्श व्यक्तित्व बीपी कोइराला भन्थे साम्यवादमा लोकतन्त्र थपिदिए (लोकतान्त्रिक) समाजवाद हुन्छ र समाजवादमा लोकतन्त्र झिकिदिए साम्यवाद बन्छ। उनको त्यो व्याख्या लोकतान्त्रिक समाजवादको सन्दर्भमा थियो। नेपालको भूराजनीतिक इतिहासमा दुई राजा पृथ्वीनारायण र महेन्द्र शाहबाहेक आदर्शवान् जनताको सन्तान बीपी हुन्। यद्यपि यी तीनै जनाको पक्षविपक्षमा नागरिक मत भने यथेष्ट विभाजित छ। धेरै हदसम्म भ्रम र विवादित नै भए पनि नेपाली समाजमा बीपीको समाजवाद भन्ने मान्यताले निकै गहिरो सम्बन्ध स्थापित गरेको देखिन्छ। आजको युगमा नेपाली कांग्रेस र कुनै लोकतन्त्रवादी शक्ति मात्रै नभई वामपन्थी, कम्युनिस्ट शक्तिहरू र पूर्वदरबारियाहरू समेत बीपीका विचारलाई आदर्श वा मार्ग निर्देशक सिद्धान्त मान्न लज्जाबोध गर्दैनन्। नेपाली राजनीतिको सुदूर भविष्यसम्मै बीपी आदर्श जीवन्त रहने सम्भावना यथावत् छ। तथापि यस लेखमा पंक्तिकारले पाठकलाई डोयाउन खोजेको बाटो भने अलि भिन्न छ। लोकतान्त्रिक समाजवादको मान्यता ः लोकतन्त्र शासनको एक पद्धति हो, जहा प्रत्येक व्यक्तिलाई आफ्नो मत वा विचार अभिव्यक्त गर्ने अधिकार एवं मौका मिल्छ। यो प्रत्यक्ष वा निर्वाचित जनप्रतिनिधिको माध्यमद्वारा सञ्चालन गरिन्छ। राजशाही वा धर्मतन्त्र जस्ता अतिवादी प्रणालीको विपरीत लोकतन्त्र समानता, भागीदारी एवं मौलिक अधिकार आदि सिद्धान्तमा आधारित हुन्छ। लोकतान्त्रिक समाजवादमा लोकतन्त्र मात्रै होइन, निजी सम्पत्तिको अधिकार समेत सुरक्षित रहन्छ। लोकतन्त्रको मुख्यतः तीन सिद्धान्त छन्, पहिलो हो, स्वतन्त्रता। दोस्रो, समानता हो भने तेस्रो न्याय हो। त्यसको विपरीत शास्त्रीय अर्थात् माक्र्सवादी समाजवादको मूल तŒव नै निजी सम्पत्तिको अन्त्य हो। तर लोकतान्त्रिक समाजवादले त्यसलाई (कानुनबमोजिम) स्वीकार गर्छ। लोकतान्त्रिक समाजवादको विशेषता के हो भने यो एक राजनीतिक विचारधारा हो, जो राजनीतिक लोकतन्त्रका साथै उत्पादनका साधनमाथि सामाजिक स्वामित्वको वकालत गर्छ। त्यसले अधिकतम जोड समाजवादी आर्थिक प्रणालीको लोकतान्त्रिक प्रबन्धनमा आधारित रहन्छ। सुखद परिणाम पनि नियालौं मुलुकबाट लाल जडसूत्रवाद र राजशाही अतिवादी शक्ति शून्यमा विलिन हुँदै गएका छन्। वैधानिक शक्ति, लोकतान्त्रिक संस्थाहरूको मजबुद उन्नति बन्दै गएको देखिन्छ। लोकतन्त्र मुख्य तीन प्रकारका हुन्छन्। एक, अभिजात्य, दुई, सहभागी र तेस्रो, बहुलवादी। मुलुकको शासन पद्धति लोकतान्त्रिक हुन स्थापित पाँच विशेषताको मापन गरिन्छ। जस्तै ः स्वतन्त्र न्यायापालिका, जननिर्वाचित प्रतिनिधि, नागरिक स्वतन्त्रता, संगठित विपक्षी दल तथा कानुनको शासन आदि। नेपाललगायत केही मुलुकमा संसदीय लोकतन्त्रमाथि दलाल पुजीवादीको दुर्गन्धित आरोप लगाउने छिटफुट समूह अद्यापि जीवित छ। दलाल पुजीवाद (क्रोनी क्यापिटलिज्म) के हो ? दलाल पुजीवाद यस्तो पुजीवादी अर्थव्यवस्था हो जसमा एक व्यापारको सफलता बजारको शक्तिद्वारा नभई बरु राजनीतिक वर्ग र व्यापारी वर्गका बीच साठगाठमा निर्भर गर्दछ। त्यसमा सरकारले यस्तो नीति बनाउँछ, जसबाट एक विशेष वर्गको मात्रै फाइदा गर्छ र त्यो लाभ कमाउने वर्गले पनि सरकारलाई लाभका केही अंश निरन्तर प्रदान गर्छ। यो लोकतन्त्रको ऐंजेरु हो। यो विकृतिले लोकतन्त्रको सुन्दरतालाई छेक्न सक्दैन। क्रोनी क्यापिटलिज्म शब्दको प्रयोग सन् १९८० मा टेबरले गरेका थिए। उनले टाइम पत्रिकामा एक लेखमा यो शब्दको प्रथम प्रयोग गरेका हुन्। विशेषगरी राजनीतिक नियुक्तिमा घनिष्ट मित्र वा परिवारको सदस्यलाई नियुक्त गर्ने वा लाभ पुयाउने प्रथालाई राजनीतिमा क्रोनीवाद भन्ने गरिन्छ। त्यस्तै द्रव्यको लेनदेनबाट निर्वाचनमा उम्मेदवारको टिकट उपलब्ध गराउने, राजनीतिक र नीतिगत तहमा नियुक्ति गर्दा आर्थिक योगदानलाई आधार बनाउने व्यवहारसमेत क्रोनीवाद नै हुन्। जो नेपाल, भारतलगायत केही लोकतान्त्रिक भनिने मुलुकहरूमा त्यस्ता पर्याप्त उदाहरण देख्न सकिन्छ। लोकतन्त्र जनपक्षीय र जीवन्त बनाउन नागरिकमा राजनीतिक चेतनाको स्तर उकास्न जरुरी छ। आवधिक निर्वाचनमा प्रलोभन, दबाब, व्यक्तिगत स्वार्थ, भोज, जागिर आदिको स्वार्थमा अयोग्य उम्मेदवार एवं विचारहीन दललाई मतदान गर्नाले एक चुनावमात्रै होइन, मुलुकको लोकतान्त्रिक भविष्य नै अनिष्टतर्फ धकेलिने खतरा रहन्छ। लोकतन्त्रको सुदृढीकरणबिना जुन कुनै आर्थिक, सामाजिक पद्धतिको औचित्य हँुदैन। कस्तो अर्थ व्यवस्था उपयुक्त ? : कस्तो आर्थिक, राजनीतिक व्यवस्था उपयुक्तअनुपयुक्त हुन्छ भन्ने सबालको ठ्याक्कै जवाफ दिन सम्भव छैन। त्यो मुलुकको सामाजिक, आर्थिक र राजनीतिक अवस्थिति, वास्तविकता र यथार्थलाई बुझेर मात्रै ती सबालको जवाफमाथि निष्कर्ष निकाल्नु उपयुक्त हुन्छ। विज्ञान प्रविधिको विकास, नागरिक चेतना, शिक्षा र शैक्षिक स्तर, राजनीतिक चेतना आदिको गहिरो प्रभाव रहनु स्वाभाविक हो। त्यसैले प्रत्यक्ष निर्वाचित कार्यकारी प्रमुख रहने लोकतान्त्रिक व्यवस्था कतिपय मुलुकका निम्ति अति उपयुक्त र सफल हुने भए पनि कतिपय मुलुकका निम्ति घातकसिद्ध बन्न पुग्छन्। त्यस्तो मुलुकका निम्ति संसदीय लोकतन्त्र उत्तम हुने गर्छ। कार्ल माक्र्स र फ्रेडरिक एंगेल्सद्वारा सन् १८४८ मा जारी कम्युनिस्ट घोषणापत्रको महŒवपूर्ण निष्कर्ष छ, सम्पूर्ण मानव जातिको इतिहास वर्ग संघर्षको इतिहास हो। लेखकद्वयको निष्कर्ष सत्य निकट मानिएता पनि अपूर्ण छ। मानव इतिहास दुई संघर्षबाट गुज्रिँदै आएको छ। पहिलो, वर्ग संघर्ष र दोस्रो हो, वर्ण विभेद। भारत, नेपाललगायत ब्राह्मणवादी राज्यसत्ता भएका मुलुकका प्रमुख समस्या वर्ग संघर्ष हँुदै होइन। वर्ग पनि हो, तर प्रधान वर्ण विभाजन र त्यसका कारण सिर्जना गरिएको जात व्यवस्था हो। त्यसकारण माक्र्सको निष्कर्ष अपूर्ण छ। माक्र्सद्वारा प्रतिपादित साम्यवादी राज्यसत्ता र आर्थिक व्यवस्था विश्वका मुलुकहरूबाट लोप भइसकेको छ। उनका पुस्तक तथा रचनाहरू, विश्वविद्यालयहरूका कक्षाकोठा, पुस्तकालय आदिमा मात्रै माक्र्सको कम्युनिज्म र माक्र्सीय समाजवादी आर्थिक नीति लागू भएका देखिन्छन्। विश्वको ठूलो कम्युनिस्ट देश चीन पुजीवादी कम्युनिस्ट मुलुकमा परिणत भइसकेको छ। हुन त नेपालका शास्त्रीय जडसूत्रवादी कतिपय कमरेडहरू यो सत्यलाई अझै नजर अन्दाज नै गर्न रुचाउँछन्। यद्यपि सारा विश्व र चिनियाँ कम्युनिस्ट पार्टी स्वयंले यो सत्य स्वीकार गरिसकेका छन्। त्यसैले अबको विश्व आर्तिक नीति लोकतान्त्रिक समाजवादी नै उपयुक्त हुनेछ। नेपाल बहुजातीय, बहुभाषिक, पृथक् धर्म आस्था, बृहत् समुदाय, बहुक्षेत्र, अनेक मूल्यमान्यता, संस्कृति र बहुसभ्यता भएको मुलुक हो। यहाँ बहुलता र पृथकतालाई सम्पत्तिको रूपमा मात्रै व्याख्या गरिँदैन, बरु त्यसैका आधारमा विभेदसमेत गरिन्छ। मेरो धर्म, मेरो जात, मेरो समुदाय, मेरो भाषा उच्च र महान् तर अन्यको नीच भन्ने मान्यता लोकतन्त्र, समाजवाद, न्याय, समानता, समृद्धि र मानवताका निम्ति घातक छ। यस्तो विविधतासहितको मुलकमा शासक वर्ग समुदाय अर्थात् राज्यसत्ता समेत विभेदी छ। यस्तो जटिल अवस्थामा संसदीय लोकतन्त्र र लोकतान्त्रिक समाजवादी आर्थिक पद्धति नै अति उत्तम व्यवस्था हुन्। सबै जात, समुदाय, क्षेत्र अल्पमतमा रहेका र विविधतालाई निर्ममतापूर्वक दमन गर्ने अतिवादी सामन्ती राजशाही राज्यसत्ता भोगेको तितो इतिहासलाई मूल्यांकन गरी उन्नत लोकतन्त्र सुनिश्चित गर्न नागरिक लाग्नुको अन्य विकल्प छैन। त्यसका निम्ति पारदर्शी, स्वतन्त्र, स्वच्छ र निष्पक्ष निर्वाचनको ग्यारेन्टी जरुरी पर्छ। मुलुकका समुदायबीचका विभेद, अनमेल, असमानता आदि अन्त्य गरी आन्तरिक एकता मजबुद बनाउँदै समृद्धिको यात्रा तय गर्नु आवश्यक छ। सुखद परिणाम मान्नुपर्छ कि मुलुकबाट लाल जडसूत्रवाद र राजशाही अतिवादी शक्ति शून्यमा विलिन हुँदै गएका छन्। वैधानिक शक्ति, लोकतान्त्रिक संस्थाहरूको मजबुद उन्नति बन्दै गएको देखिन्छ।"
"सन्दीप लामिछानेले दिएको पुनरावेदनमा आज पेशी, सुनुवाइ के होला ?","काठमाडौं : काठमाडौं जिल्ला अदालतको फैसलाविरुद्ध क्रिकेटर सन्दीप लामिछानेले उच्च अदालत पाटनमा दिएको पुनरावेदनमा आज सुनुवाइ हुने भएको छ। यसअघि पटकपटक सुनुवाइ स्थगित हुँदै आएको मुद्दाको सुनुवाइका लागि गत वैशाख २३ गते पेशी न्यायाधीश नृपध्वज निरौला र दुर्गाप्रसाद ढुङ्गेलको इजालसमा तोकिएको थियो। उक्त दिन हेर्न नमिल्नेमा परेपछि आजका लागि पेशी तोकिएको हो। पटकपटक पेश सर्दा लामिछानेले दिए पुनरावेदनमाथि सुनुवाई गर्दै दोषी भए जेल सजाय र निर्दोष भए विश्वकप खेल्न पठाउनुपर्ने माग नागरिकस्तरमा उठ्न थालेको छ। अघिल्लो पेसीमा इजलासले मुद्दालाई प्राथमिकतामा राखेर हेर्ने आदेश दिएको थियो । यसअघि वैशाख ३ गते उच्च अदालतले गौशाला २६ ले जन्मदर्तामा जन्म मिति सच्याउन दिएको निवेदन र जन्ममिति स्पष्ट खुल्ने काजगात झिकाउन आदेश दिएको थियो। न्यायाधीशद्वय मुनेन्द्रप्रसाद अवस्थी र दुर्गाप्रसाद ढुंगेलको इजलासले गौशाला २६ ले जन्ममितिसम्बन्धी स्पष्ट हुने काजगात झिकाउन आदेश दिएको हो। यसअघि जिल्ला अदालतले पीडित गौशाला २६ को उमेर १८ वर्ष कटेको ठहर गरेको थियो। पीडितको उमेर १८ वर्ष कटेको भएपनि सन्दीपले सहमतिबिना नै शारीरिक सम्बन्ध राखेको भन्दै दोषी ठहर गरेको थियो। लामिछानेले गत फागुन २० गते उच्च अदालतमा पुनरावेदन दर्ता गराएका थिए। बलात्कार मुद्दामा आफू निर्दोष रहेको दाबी गरेका छन्। जिल्ला अदालत काठमाडौंले जबरजस्ती करणी मुद्दामा लामिछानेलाई ८ वर्ष कैद सजाय सुनाएको थियो। न्यायाधीश शिशिरराज ढकालको इजलासले लामिछानेबाट ५ लाख रुपैयाँ क्षतिपूर्ति पीडितलाई भराउनुपर्ने फैसला गरेको थियो। नाबालिग बलात्कार गरेको आरोपमा गौशाला२६ ले लामिछानेविरुद्ध गत वर्ष भदौ २१ गते गौशाला प्रहरी कार्यालयमा उजुरी दिएकी थिइन्। तर,अदालतले जबरजस्ती करणीको जाहेरी दिने किशोरी नाबालिग नरहेको ठहर गरेको थियो। काठमाडौंको गौशालास्थित एक होटलमा लगेर बलात्कार गरेको आरोपमा पीडितले उजुरी दिएकी थिइन्। अभियन्ताहरूमाथि सन्दीप लामिछाने आक्रोश यता लामिछानेले आफ्नो र गौशला २६ बीचको जुनसुकै सम्बन्ध प्रमाणित गर्न चुनौती दिएका छन्। उनले सम्बन्ध प्रमाणित भए ८ वर्ष सजायले नपुग्ने बरु फासी नै सही हुने बताएका छन्। उनले कथित अभियन्ताहरूमाथि आक्रोशसमेत पोखेका छन्। 'तथाकथित अभियन्ताहरूलाई मेरो यो खुल्ला चुनौती हो, मेरो र गौशाला २६ बीच जुनसुकै सम्बन्ध, चाहे जबर्जस्ती वा अनुचित प्रभावबाट भएको होस्। तथ्य र प्रमाणले साबित गर्नुहोस। म दोषी देखिन्छु भने फासीमा चढाइयोस्, मलाई ८ वर्षले पुग्दै पुग्दैन,' उनले भनेका छन्। उनले आफू यस घटनाको निर्दोष पात्र रहेको उनले स्पष्ट पारेका छन्। उनले यो घटना घटाइएको र वास्तविक अनुहार एकदिन निस्किने बताए। 'यो घटनाको निर्दोष पात्र हुँ। मलाई यो घटना कसले कसरी घटाउन लगाएको राम्रै थाहा छ। त्यसमा तपाईँहरूको पनि सहभागिता छ। धेरै खोल्न बाँकी छ। फेरि भन्छु यो घटना घटेको होइन घटाइएको हो। वास्तबिक अनुहार आफैं निस्केला,' उनले भने। उनले आफू त फसे, बोलेकै भरमा अरु कोही नफसोस भन्दै अनुरोधसमेत गरेका छन्।"
"नीति तथा कार्यक्रम आज सार्वजनिक हुने, सभामुखले बोलाए प्रमुख सचेतक र सचेतकको बैठक","काठमाडौं : सभामुख देवराज घिमिरेले प्रमुख दलका मुख्य सचेतक र सचेतकलाई छलफलका लागि बोलाएका छन्। सभामुखका प्रेस सल्लाहकार शेखर अधिकारीका अनुसार दिउँसो १२ : ३० बजे सिंहदरबारस्थित कार्यकक्षमा प्रमुख दलका मुख्य सचेतक, सचेतकलाई छलफलमा बोलाएका हुन्। उनका अनुसार आजको बैठकमा नीति तथा कार्यक्रम र संसद सञ्चालनका विषयमा छलफल हुनेछ। सरकारले आज आगामी आर्थिक वर्ष २०८१८२ को वार्षिक नीति तथा कार्यक्रम सार्वजनिक गर्दैछ। राष्ट्रपति रामचन्द्र पौडेलले आज दिउँसो संघीय संसद्का दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने कार्यसूची छ। सरकारको सिफारिसमा आज ३ बजे राष्ट्रपति पौडेलले संघीय संसद्को दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने भएपछि २:४५ भित्र औपचारिक पोशाकमा संसद् हलमा प्रवेश गरिसक्न सांसदहरूलाई संसद सचिवालयले आग्रह गरेको छ। कांग्रेसले शु्क्रबार सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि छानबिन गर्न संसदीय समिति गठनको माग गर्दै संघीय संसदका दुवै सदन अवरुद्ध पारेको थियो। कांग्रेसले आगामी बैठकमा पनि अवरोध गर्ने चेतावनी दिएपछि सभामुखले छलफल अगाडि बढाएका हुन्। प्रमुख सचेतक र सचेतकको छलफल पश्चात कार्यव्यवस्था परामर्श समितिको बैठक बोलाइएको छ। प्रधानमन्त्री पुष्पकमल दाहाल प्रचण्डले प्रतिपक्ष दल नेपाली कांग्रेसलाई आर्थिक वर्ष २०८१८२ को वार्षिक नीति तथा कार्यक्रम प्रस्तुत गर्दा अवरोध नगर्न आग्रह गरेका छन्। आज बिहान कांग्रेसका नेताहरुसँग बालुवाटारमा भएको छलफलमा सरकारको आगामी आर्थिक वर्ष २०८१८२ को वार्षिक नीति तथा कार्यक्रम संघीय संसद्का दुवै सदनको संयुक्त बैठकमा राष्ट्रपति रामचन्द्र पौडेलले सार्वजनिक गर्ने भएकाले अवरोध नगर्न आग्रह गरेको प्रमुख सचेतक रमेश लेखकले जानकारी दिए। राष्ट्रपतिलाई संसद्मा अवरोध गर्दा गलत सन्देश जाने भएकाले लचक बन्न प्रधानमन्त्रीले आग्रह गरेका हुन्। जवाफमा कांग्रेसका नेताले संसदीय दलको बैठकपश्चात कसरी अगाडि बढ्ने निर्णय हुने बताएको छ। संयुक्त बैठकपश्चात साँझ ६ बजे प्रतिनिधि सभाको बैठक बस्दैछ।"
कांग्रेस नेता एवं पूर्व सांसद खगेन्द्रराज रेग्मीको निधन,स्याङ्जा : नेपाली कांग्रेस स्याङ्जाका अग्रज नेता प्रजातन्त्र सेनानी खगेन्द्रराज रेग्मीको मंगलबार बिहान ७५ वर्षको उमेरमा निधन भएको छ। स्याङ्जा कांग्रेसका पूर्वसभापति एवं पूर्व सांसद पनि हुन्। झण्डै २ वर्षअघिदेखि उपचारमा रहेका रेग्मीको मंगलबार बिहान ५ बजे आफ्नै घर भीरकोट नगरपालिका ७ गेझवासमा निधन भएको हो। कांग्रेसका ३ पटक सभापति र राष्ट्रिय सभा सदस्य भएर स्याङ्जा र मुलुकका लागि योगदान पुर्याएका छन्। जिब्रोको क्यान्सर उपचार गराइरहेका उनी एक साताअघि घर फर्केका थिए। भरतपुर र काठमाडौंमा उपचारपछि चिकित्सकको सल्लाह र उनको ईच्छाबमोजिम घर फर्केका हुन्। लामो समय शिक्षण पेसामा आबद्ध रेग्मी राजनीतिमा पनि उत्तिकै क्रियाशील रहे। जसका कारण उनका हजारौं चेला छन्। लोकप्रिय नेताका रुपमा पहिचान बनाएका छन्। राजा महेन्द्रले बिपी कोइराला नेतृत्वको जननिर्वाचित सरकारलाई २०१७ पुस १ गते अपदस्थ गरेपछि रेग्मी राजनीतितर्फ आकर्षित भए। वीपीसँगै निर्वासनमा बसेर काम गरे। स्याङ्जालाई कांग्रेसमय बनाउने अभियानमा उनी निरन्तर क्रियाशील रहे। गाउँगाउँमा पुगेर संगठन बिस्तार र बलियो बनाउने अभियानमा अहोरात्र खटिने गरेको उनका सहयात्री श्रीप्रसाद घर्ती भन्छन्। सशस्त्र द्वन्द्वका बेला उनलाई माओवादीले गोली हानी घाइते बनाएका थिए । २०५८ माघ महिनामा उनीमाथि माओवादीले गोली हाने र घाइते बनाए। मुलुकमा प्रजातन्त्र स्थापनाका लागि होमिएकै कारण उनले पटकपटक जेल जीवन बिताएका छन्। उनका पिता देवीप्रसाद माता नोनाकुमारी हुन्। आमा नोनाकुमारीबाट जन्मेका १३ सन्तानमध्ये उनी तेस्रो सन्तान हुन्। उनी किसान परिवारमा विस २००६ साल साउन १५ गते नागपञ्चमीका राती जन्मेका हुन्। आफ्नो राजनीतिक एवं सामाजिक यात्रालाई समेट्दै उनले मेरो जीवनयात्रा यातना पीडाको कथा पुस्तक सम्पादन एवं प्रकाशन गरेका छन्। अन्तिम श्रद्धाञ्जलिका लागि शव बिहान ११ बजे पार्टी कार्यालय स्याङ्जामा राखिने जिल्ला सभापति राजु थापाले जानकारी दिए।
दिगो विकासका लक्ष्य प्राप्तिमा स्वीडेनले नेपाललाई सघाउने,"काठमाडौं : स्वीडेनले दिगो विकासका लक्ष्य प्राप्तिका निम्ति नेपाललाई सघाउने प्रतिबद्धता व्यक्त गरेको छ । युरोपेली सङ्घनेपाल व्यापार मञ्चको बैठकमा भाग लिन काठमाडौं आउनुअघि नेपालका लागि स्वीडेनका गैरआवासीय राजदूत जान थेसलेफले नयाँदिल्लीबाट जारी गरेको वक्तव्यमा उक्त प्रतिबद्धता व्यक्त गरिएको छ । यही जेठ २ र ३ गते यहाँ आयोजना हुने युरोपेली सङ्घनेपाल व्यापार मञ्चको बैठकमा भाग लिने स्वीडिस प्रतिनिधिमण्डलको नेतृत्व गर्दै आज बिहान राजदूत थेसलेफ काठमाडौं आउँदै छन्। 'स्वीडेन र नेपालबीचको व्यापार प्रवर्द्धनका साथै नेपालमा स्वीडिस कम्पनीहरूको व्यापार साझेदारीका सम्भावनाहरूको खोजी गर्न बैठकमा मेरो सहभागिता उपयोगी हुने विश्वास गरेको छु', उनले वक्तव्यमा भनेका छन्। राजदूत थेसलेफले स्वीडेननेपाल सम्बन्धलाई अझ सुदृढ तुल्याउन आफ्नो भ्रमण उपयोगी हुने विश्वास व्यक्त गर्दै जलवायु पहल र दिगो विकासका लक्ष्य हासिल गर्ने नेपाल सरकारको लक्ष्यमा सघाउन स्वीडेन प्रतिबद्ध रहेको बताएका छन्। राजदूत थेसलेफ नेतृत्वको प्रतिनिधिमण्डलमा स्वीडेनका उद्यमी, व्यवसायी, सरकारी प्रतिनिधिका साथै ऊर्जा निकायका पदाधिकारी सहभागी छन् । स्वीडेन र नेपालबीच सन् १९६० मा कूटनीतिक सम्बन्ध स्थापना भएको हो । त्यसयता दुई देशबीचको आपसी सम्मान, समझदारी र मित्रतामा आधारित सम्बन्ध निरन्तर प्रगाढ बन्दै आएको छ । रासस"
श्रीमतीको हत्या आरोपमा कजाकिस्तानका पूर्वमन्त्रीलाई २४ वर्ष जेल,अस्ताना : आफ्नी श्रीमतीलाई रेस्टुरेन्टमा कुटपिट गरी हत्या गरेको आरोपमा कजाकिस्तानको एक अदालतले एक पूर्वमन्त्रीलाई २४ वर्षको कारागार सजाय सुनाएको छ। राजधानी अस्तानाको अदालतले पूर्वअर्थमन्त्री कुआन्डिक बिशिम्बायेभलाई कारागार सजाय सुनाएको हो। उनले गत वर्ष आफ्नी श्रीमती साल्टानाट नुकेनोभाको हत्या गरेका थिए। चवालिस वर्षीय बिशिम्बायेभलाई यातना र हत्या गरेको अभियोगमा दोषी पाइएको थियो। हत्यापछि मुलुकमा महिलाहरूको सरक्षाका लागि कडा कानून बनाउन माग गर्दै अनलाइन आवेदन सुरु गरिएको थियो। यसले केही दिनमै दशौँ हजार हस्ताक्षर सङ्कलन गरेको छ। बिशिम्बायेले आफू निर्दोष भएको बताएका छन्। उनलाई सन् २०१८ मा भ्रष्टाचारको आरोपमा पहिला नै १० वर्षको कारागार सजाय सुनाइएको थियो तर एक वर्षपछि आममाफीपछि उनी रिहा भएका थिए। घरेलु हिंसालाई फौजदारी संहितामा समावेश नगरिएको कजाकिस्तानमा हरेक वर्ष ८० भन्दा बढी महिला हत्या आधिकारिकरूपमा रेकर्ड हुन्छन्। संयुक्त राष्ट्रसङ्घले अनौपचारिकरूपमा महिला हत्याको सङ्ख्या चार सयसम्म हुनसक्ने अनुमान गरेको छ।
इराकद्वारा सन् २०२५ सम्ममा राष्ट्र संघको सहायता अभियान अन्त्य गर्न आह्वान,"बाग्दाद : इराकले सन् २०२५ को अन्त्यसम्ममा इराकका लागि संयुक्त राष्ट्रसङ्घीय सहयोग मिसन (युएनएएमआई) को सञ्चालन समाप्त गर्न अनुरोध गरेको छ । प्रधानमन्त्री मोहम्मद शिया अलसुदानीको कार्यालयले जारी गरेको विज्ञप्तिमा संयुक्त राष्ट्रद्वारा गठित स्वतन्त्र रणनीतिक समीक्षा टोलीको निष्कर्षका आधारमा इराकले युएनएएमआईलाई सन् २०२५ सम्म सहयोग मिसन समाप्त गर्नका लागि गरेको अनुरोध पर्याप्त समयरेखा हुने उल्लेख छ । विज्ञप्तिमा इराकी सरकारले इराकको अनुरोध र स्वतन्त्र रणनीतिक समीक्षा टोलीको सिफारिसको जवाफमा मे महिनाको अन्त्यसम्ममा संयुक्त राष्ट्र सुरक्षा परिषद्को प्रस्तावको अपेक्षा गरिएको जनाएको छ । इराकी सरकारको अनुरोधमा संयुक्त राष्ट्र सुरक्षा परिषद्को सन् २००३ मा स्थापना गरिएको युएनएएमआई विशेष राजनीतिक मिसन हो । समावेशी, राजनीतिक संवाद, राष्ट्रिय र सामुदायिक स्तरमा मेलमिलाप अगाडि बढाउनु, इराकको सरकार र जनतालाई सल्लाह, समर्थन र सहयोगको गर्नु यसको प्राथमिकता हो । यसले चुनावी प्रक्रियामा पनि सहयोग गर्ने, इराक र छिमेकीबीचको क्षेत्रीय संवादलाई सहज र मानव अधिकारको संरक्षण र न्यायिक र कानुनी सुधारको लागि प्रवर्द्धन गर्दै आएको छ ।"
"लहानमा बम पड्काएर ६ घर लुटियो, दुई स्थानीय गम्भीर घाइते","सिरहा : सिरहाको लहान नगरपालिका१७ हरिपुर टोलमा गएराति ६ घरमा लुटपाट भएको छ । ११ बजे रातिदेखि डाकाहरुले बम पड्काएर लुटपाट गरेका छन् । बम पड्किंदा स्थानीयहरु घाइते भएका छन् । स्थानीय राजदेव यादव, अजयकुमार यादव, रामबाबु ठाकुर, रामअवतार ठाकुर, रामप्रसाद यादव, निरंजन यादवको घर लुटिएको छ । डाकाहरुले नगद, गरहना लुटेका हुन्। डाकालाई प्रतिकार गर्न खोज्दा गम्भीर घाइते भएका योगेन्द्र यादव र निरंजन यादवलाई उपचारका लागि विराटनगर पठाइएको छ । अन्य घाइते रामबाबु यादव, विरछ ठाकुर, जोगिन्द्र यादव र मनि यादवलाई स्थानीय अस्पतालमा उपचार भइरहेको छ । डाकाबाट पीडित भएका परिवारलाई राहत र घाइतेलाई उपचारका लागि लहान नगरपालिकाबाट एकएक लाख रुपैयाँ उपलब्ध गराउने मेयर महेश चौधरीले जनाएका छन् । मेयर चौधरीले गाउँमै पुगेर घटनाबारे जानकारी लिएका छन् । घटनाबारेमा प्रहरीले अनुसन्धान थालेका छन् ।"
केजरीवाललाई मुख्यमन्त्री पदबाट हटाउन माग गरेको अपिल भारतीय सर्वोच्च अदालतद्वारा खारेज,"नयाँ दिल्ली : सर्वोच्च अदालतले सोमबार दिल्लीको उत्पादन शुल्क नीतिसँग सम्बन्धित मनी लान्ड्रिङ मामिलामा प्रवर्तन निर्देशालय (इडी) ले पक्राउ गरेको कारण अरविन्द केजरीवाललाई दिल्लीको मुख्यमन्त्रीको पदबाट हटाउन माग गरिएको अपिल खारेज गरेको छ। न्यायाधीशद्वय सञ्जीव खन्ना र दीपङ्कर दत्ताको संयुक्त इजलासले यस्ता मुद्दामा जान नसकिने र यो दिल्लीका लेफ्टिनेन्ट गभर्नरले हेर्ने विषय भएको बताएको छ। इजलासले भनेको छ, 'यो सबैमा हामी कसरी जाने ? लेफ्टिनेन्ट गभर्नरलाई कारवाही गर्न दिनुहोस्, कुनै कानूनी अधिकार छैन।' गत हप्ता इजलासले जुन १ मा दिल्लीमा हुने आगामी लोकसभा चुनावलाई ध्यानमा राख्दै केजरीवाललाई अन्तरिम जमानत प्रदान गरेको थियो। तथापि इजलासले केजरीवालले मुख्यमन्त्रीका रूपमा काम गर्न नसक्ने जनाउँदै कुनै पनि आधिकारिक फाइलमा हस्ताक्षर गर्न वा मुख्यमन्त्रीको कार्यालय प्रयोग गर्न नसक्ने बताएको थियो। यसअघि दिल्ली उच्च अदालत इडीले पक्राउ गरेपछि अरविन्द केजरीवाललाई दिल्लीको मुख्यमन्त्री पदबाट हटाउन निर्देशन दिन माग गरेको अपिललाई खारेज गरेको थियो। अपिलकर्ताले अदालतलाई राजनीतिक घेरामा तान्ने प्रयास गरिरहेको दिल्ली उच्च अदालतले बताएको थियो। आम आदमी पार्टी (आप) का राष्ट्रिय संयोजक तथा दिल्लीका मुख्यमन्त्री अरविन्द केजरीवाललाई सर्वोच्च अदालतले शुक्रबार दिल्लीको उत्पादन शुल्क नीतिसँग सम्बन्धित मनी लन्ड्रिङ मामिलामा जुन १ सम्मका लागि अन्तरिम जमानत प्रदान गरेको छ। आम चुनावको समयतालिका घोषणा भएको केही दिनपछि मार्च २१ मा मुद्दाका सम्बन्धमा ईडीद्वारा पक्राउ परेपछि उनले कारागारमा ५० दिनभन्दा बढी बिताए। जमानत जुन १ सम्म लागु हुनेछ। केजरीवालले जुन २ मा अधिकारीहरू समक्ष आत्मसमर्पण गर्नुपर्नेछ। इजलासका अनुसार दिल्लीका मुख्यमन्त्रीले चुनावी अभियानमा भाग लिन सक्नुहुनेछ तर मुख्यमन्त्रीका रूपमा आफ्नो कार्यालयमा उपस्थित हुन सक्दैनन्। दिल्लीको सात संसदीय निर्वाचन क्षेत्रमा मे २५ मा एकै चरणमा लोकसभा निर्वाचन हुँदैछ। मतगणना जुन ४ मा हुनेछ।"
संसदीय दलको बैठक अगाडि प्रधानमन्त्रीसँग छलफल गर्न कांग्रेस नेता बालुवाटारमा,"काठमाडौं : संसदको गतिरोध अन्त्यका लागि प्रधानमन्त्री पुष्पकमल दाहाल प्रचण्डले नेपाली कांग्रेसका नेताहरुसँग छलफल गरेका छन्। कांग्रेसको संसदीय दलको बैठक अगाडि प्रधानमन्त्रीसँग छलफल गर्न आज बिहान महामन्त्री गगन थापा, प्रमुख सचेतक रमेश लेखकसहितका नेताहरुलाई बालुवाटारमा गएको थापाको सचिवालयले जनाएको छ। सरकारले आज आगामी आर्थिक वर्ष २०८१८२ को वार्षिक नीति तथा कार्यक्रम सार्वजनिक गर्दैछ। राष्ट्रपति रामचन्द्र पौडेलले आज दिउँसो संघीय संसद्का दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने कार्यसूची छ। सरकारको सिफारिसमा आज ३ बजे राष्ट्रपति पौडेलले संघीय संसद्को दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने भएपछि २:४५ भित्र औपचारिक पोशाकमा संसद् हलमा प्रवेश गरिसक्न सांसदहरूलाई संसद सचिवालयले आग्रह गरेको छ। कांग्रेसले सहकारी अपचलनबारे अध्ययन गर्न संसदीय छानबिन समितिको माग पूरा नभए संसद् अवरोध जारी राख्ने अडान लिएको छ। प्रधानमन्त्रीसँगको छलफलपश्चात आज बिहान ८ बजे प्रमुख विपक्षी दल कांग्रेसको संसदीय दल कार्यसमिति र संसदीय दलको बैठक बस्दैछ। उपप्रधान एवं गृहमन्त्री रवि लामिछाने सहकारी प्रकरणमा दोषी देखिएको भन्दै कांग्रेसले बजेट अधिवेशनको पहिलो दिन (शुक्रबार) नै संसद् अवरोध गरेको थियो। उसले संसदीय समितिको माग पूरा नभए सरकारको नीति तथा कार्यक्रम र बजेट भाषणका दिन पनि संसद् अवरोध गर्ने चेतावनी दिँदै आएको छ। सोमबार बिहान बसेको कांग्रेस पदाधिकारी बैठकमा भने कांग्रेस केही लचिलो बनेको छ। संसद्को गतिरोध खोल्न प्रधानमन्त्री पुष्पकमल दाहालले राखेको मध्यमार्गी प्रस्तावप्रति कांग्रेस केही सकारात्मक देखिएको हो। प्रधानमन्त्री दाहालले गृहमन्त्रीतिर मात्र लक्षित नभएर समस्याग्रस्त सबै सहकारीका र सहकारीका बचत अपचलनमा जोडिएका सबैमाथि छानबिन हुनेगरी संसदीय समिति बनाउन सकिने मध्यमार्गी प्रस्ताव अघि सारेका थिए। प्रधानमन्त्री दाहालले सत्ता साझेदार दल नेकपा एमाले अध्यक्ष केपी शर्मा ओली र राष्ट्रिय स्वतन्त्र पार्टीका सभापति रवि लामिछानेसँग भेटवार्ता गरेका छन्। संसदको गतिरोध अन्त्यका लागि सिंहदरबारस्थित प्रधानमन्त्री कार्यालयमा प्रधानमन्त्री दाहालले त्रिपक्षीय र द्विपक्षीय छलफल जारी राखेका छन्। सभामुख देवराज घिमिरेले पनि शीर्ष नेता र प्रमुख सचेतकसँग आजको बैठकअघि नै विवाद टुंग्याउन आग्रह गरेका थिए।"
चट्याङ दोस्रो ठूलो प्रकोप,"काठमाडौं : गत बुधबार पश्चिम नवलपरासीको सुस्ता गाउँपालिकामा एक जना २९ वर्षीया महिला पुनम कोइरीको चट्याङ लागेर मृत्यु भयो। मंगलबार पनि झापाको अर्जुनधारा नगरपालिकाका ५४ वर्षीय मोहनप्रसाद दुलालको मकैबारीमा मल लगाउँदै गर्दा चट्याङ लागेर बिते। मंगलबार नै बागलुुङको ढोरपाटन नगरपालिकाका ५६ वर्षीय कुमबहादुर पुन पनि चट्याङ लागेर बितेका थिए। बझाङ र डडेलधुरामा चट्याङ लागेर मंगलबार मात्रै सात जना घाइते भए। उनीहरूको घर पूर्ण रूपमा नष्ट भयो। यसै सातामात्रै चट्याङबाट ६ जनाको मृत्यु भएको छ भने ४२ जना घाइते भएको राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांकले प्रष्ट्याउँछ। सन् २०११ देखि हालसम्म रेकर्ड हेर्ने हो भने १ हजार १ सय ९० जनाले चट्याङबाट ज्यान गुमाइसकेका छन्। यस अवधिमा ३ हजार ५ वटा चट्याङका घटना घटेका छन्। यसमा ३ हजार ३ सय ६५ घाइते, एक जना हराएको र १०१ मिलियन रुपैयाँको क्षति भनिएको छ। ३ हजार ५ सय ५ वटा पशुधन र १ सय ५९ वटा संरचना ध्वस्त भएका छन्। चट्याङजन्य घटना कसरी घातक बन्दैछन् भन्ने यी दृष्टान्तहरूले छर्लंग बनाउँछ। नेपालमा चट्याङ मानिसको ज्यान लिने दोस्रो ठूलो प्रकोप बनेको छ। विज्ञहरूको अनुसार पहिरोबाट सबैभन्दा धेरैको ज्यान जान्छ भने दोस्रोमा चट्याङबाट मृत्यु हुने गरेको छ। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक मदन सिग्देल भन्छन्, नेपालमा कम्तीमा १ सय १० जनाको प्रत्येक वर्ष चट्याङबाट मृत्यु हुन्छ। यी घटना रेकर्डमा आएका मात्रै हुन। थुप्रै घटना रेकर्डमा आएका हुँदैनन्। त्यसैले अझ बढीको मृत्यु भएको हुन सक्छ। चट्याङजन्य घटनाबाट हुने क्षति न्यूनीकरणको बारेमा गम्भीर भएर लाग्नुपर्ने समय आएको विज्ञहरू बताउँछन्। यसै सिलसिलामा त्रिभुवन विश्वविद्यालय जल तथा मौसम विज्ञान केन्द्रीय विभागका अर्का सहप्राध्यापक विनोद पोखरेलले गत मंगलबार र बुधबार नेपालका विभिन्न स्थानमा हुन सक्ने चट्याङका घटनाका बारेमा प्रक्षेपण गर्दै ट्विट गरेका थिए। उनले त्यस्ता चट्याङबाट जोखिम रहेका क्षेत्रका मानिसलाई सचेत हुन सन्देश दिएको थियो। मंगलबार जस्तै बुधबार पनि चट्याङको जोखिम रहेको पोखरेलले बताए। सहप्राध्यापक सिग्देलले पनि चट्याङ प्रभावित क्षेत्र भनेर पहिचान गर्न सकिने खालका नेपालको नक्सांकनसहितको ट्विट गरेका थिए। उनका अनुसार पश्चिम र वीरगन्जको दक्षिणी क्षेत्रमा मंगलबार चट्याङ बढिरहेको थियो। चट्याङ पूर्वानुमान गर्दा वायुमण्डलमा कति बेला कस्तो परिघटना सुरु हुन्छ त्यसैअनुसार परिवर्तन हुन्छ। बादलको गति र प्रकारअनुसार परिभाषित गर्न सकिने बताए। जनधनको क्षति न्यूनीकरण गर्न चट्याङ पूर्वसूचना प्रणाली आवश्यक रहेको जनाए। सिग्देल भन्छन्, यो एक प्रकारको इलेक्टिक चार्ज हो। बादलका विपरीत दिशा आपसमा जुधेपछि करेन्ट उत्पन्न हुन्छ। र आगोको मुस्लो निस्किन्छ। त्यसलाई हामी बिजुली चम्केको भन्छौं। त्यो जमिनतिर प्रहार हुन्छ। अन्य विपद्को घटना एक ठाउँमा हुन्छ र त्यसको क्षति एकै क्षेत्र ठाउँमा देखिन्छ। तर चट्याङ आकाशबाटको दूरीअनुसार १० देखि १२ किलोमिटर क्षेत्रसम्म फैलिन्छ। त्यसैले यसको क्षति धेरै हुन्छ। चट्याङले क्षति बढाउँदै लगेको छ। मार्चदेखि अगस्टसम्म चट्याङ बढी पर्ने भएकाले यस अवधिमा सावधानी अपनाउन सकिन्छ। २ देखि ६ बजेसम्म बढी चट्याङ पर्ने गरेको देखिन्छ। त्यो समयमा खुल्ला ठाउँमा काम नगरेर सुरक्षित स्थानमा बस्दा पनि मानिसको कम मृत्यु हुने उनले बताए। उनका अनुसार, खुल्ला ठाउँमा हुनेहरू, खेतबारीमा काम गर्ने, गाईबस्तु चराउनेहरू बढी प्रभावित छन्। कन्भेक्टिभ क्लाउड र जमिनबाट माथि जाने क्युमुलस क्लाउड भन्ने हुन्छ। यो माथि बढ्दै जाँदा १५ किलोमिटरसम्म पनि पुग्छ। माथि पुग्दा पर्याप्त आद्रता भए, वायुमण्डल अस्थिर भएमा चट्याङको सम्भावना धेरै बढ्छ। त्यसको अनुगमन राडार र सेटलाइट इमेजबाट गर्न सकिन्छ। तर त्यसलाई हेरिराख्नुपर्ने हुन्छ। बेलैमा सूचना पुर्याएर मानिसलाई सूचित गराउन पनि सकिन्छ। जल तथा मौसम विज्ञान विभागले सन् २०१७ मा चट्याङ मापन गर्ने ९ वटा स्टेसनहरू स्थापना गरेको थियो। तर ती कुनै पनि स्टेसन सञ्चालनमा नभएको जानकारी विभागका मौसमविद् सुदर्शन हुमागाईंले दिए। कम्तीमा तीन ठाउँको स्टेसन चलेपछि मात्रै तथ्यांक आउने हुन्छ। हुमागाईंले भने मर्मत गर्न बाहिरबाटै मान्छे आउनुपर्छ। त्यसलाई हटाएर अर्को स्टेसन बनाउन खर्चिलो हुन्छ। ती सेन्सरमा विद्युतीय साधनका कारण फ्रिक्वेन्सी जुधेर आवाज बढी आउने (न्वाइज) समस्या छ। पहिला सुरुमा काम गरे पनि सेन्सरहरू विस्तारै काम गर्न छोडेको र नेपालमा मर्मत नहुने र बाहिर मर्मत गर्न पनि समस्या भएको हो। ती स्टेसनहरूले कहाँ कहाँ चट्याङका घटना भए भन्ने तथ्यांक देखाउँथ्यो। सरकारले सुर्खेत, पाल्पा र उदयपुरमा राडार स्थापना गरेर चट्याङ पूर्वानुमान गथ्र्यो। त्यसबाट चट्याङ हुन सक्ने ठाउँहरू नाउकास्टिङ (तत्काल दुई घण्टाभित्र के हुन्छ) भन्ने पूर्वानुमान गर्न सक्थ्यो। तर सुर्खेतको राडार चलिरहेको छैन। प्राविधिक समस्या छ। पाल्पा र उदयपुरमा भने सञ्चालित रहेको हुमागाईंले जानकारी दिए। दिनहुँ बुलेटिन जारी गर्दा मौसम पूर्वानुमान महाशाखाले वर्षा र चट्याङको पूर्वानुमान त्यसैको आधारमा गर्दै आएको छ। चट्यांगको हिसाबले (कन्भेक्टिभ एक्टिभिटी) तुरुन्त जमिन तातेर तुरुन्त बादल बन्ने प्रक्रियामा क्युमुलस क्लाउड बन्छ। त्यसपछि चट्याङ पर्ने हो। त्यसैले तराई र मध्यपहाडी क्षेत्रमा बढी चट्याङको जोखिम रहेको उनी बताउँछन्। तर हिमाली क्षेत्रमा कन्भेक्टिभ एक्टिभिटी नहुने भएकाले चट्याङको समस्या हुँदैन। अध्ययनहरूले प्रत्येक डिग्री तापक्रम बढ्दा १० देखि १२ प्रतिशत चट्याङको जोखिम बढने देखाउँछ। जलवायु परिवर्तनसँग चट्याङका घटना बढिरहेको विषयमा विश्वव्यापी बहस पनि सुरु भएको छ। बंगलादेशमा ३८ दिनमा ७४ जनाको चट्याङबाट मृत्यु भएको छ। दक्षिण एसियामा एक दशकमा २ हजार ८ सय मानिसको मृत्यु चट्याङबाट भएको छ।"
"कांग्रेस संसदीय दलको बैठक बस्दै, लामिछानेमाथि संसदीय छानबिन समितिको गठन गर्नुपर्ने अडान कायमै","काठमाडौं : प्रमुख विपक्षी कांग्रेसको संसदीय दल कार्यसमिति र संसदीय दलको बैठक बस्दैछ। सहकारी अपचलनबारे अध्ययन गर्न संसदीय छानबिन समितिको माग पूरा नभए संसद् अवरोध जारी राख्ने अडान लिएको कांग्रेस आज बिहान ८ बजे बस्ने बैठकमा थप छलफल गर्न लागेको हो। उपप्रधान एवं गृहमन्त्री रवि लामिछाने सहकारी प्रकरणमा दोषी देखिएको भन्दै कांग्रेसले बजेट अधिवेशनको पहिलो दिन (शुक्रबार) नै संसद् अवरोध गरेको थियो। उसले संसदीय समितिको माग पूरा नभए सरकारको नीति तथा कार्यक्रम र बजेट भाषणका दिन पनि संसद् अवरोध गर्ने चेतावनी दिँदै आएको छ। सोमबार बिहान बसेको कांग्रेस पदाधिकारी बैठकमा भने कांग्रेस केही लचिलो बनेको छ। संसद्को गतिरोध खोल्न प्रधानमन्त्री पुष्पकमल दाहालले राखेको मध्यमार्गी प्रस्तावप्रति कांग्रेस केही सकारात्मक देखिएको हो। प्रधानमन्त्री दाहालले गृहमन्त्रीतिर मात्र लक्षित नभएर समस्याग्रस्त सबै सहकारीका र सहकारीका बचत अपचलनमा जोडिएका सबैमाथि छानबिन हुनेगरी संसदीय समिति बनाउन सकिने मध्यमार्गी प्रस्ताव अघि सारेका थिए। कांग्रेस संसदीय दलका प्रमुख सचेतक रमेश लेखकले पदाधिकारी बैठकमा भएको छलफलका बारेमा भने, अहिले देशभरि सहकारीबाट आम गरिब नेपाली जनताको पैसा अपचलन र ठगी भएको छ। सहकारीहरूको बचत अपचलन गर्नेहरूलाई कार्बाही गर्नुपर्छ भन्ने हाम्रो आधारभूत माग हो। त्यसभित्र रविजी पनि पर्नुहुन्छ। कांग्रेसले उठाएको रविका विरुद्धको मात्रै कुरा पनि होइन। देशभरिका ठगीका विरुद्धको कुरा हो। कुनै पनि पार्टी अथवा नेता सहकारीका ठगीलाई बचाउन अगाडि आउनुभयो भने कांग्रेस दृढतापूर्वक लडाइँ लड्न तयार छ। लेखकले भने, समिति हाम्रो न्यूनतम माग हो। देशभरिका ठगीका विरुद्ध हाम्रो आन्दोलन हो। सहकारीका बचत अपचलन गर्नेलाई बचाउन केही पार्टीहरू अगाडि आउन खोजिरहेका छन्। त्यसविरुद्धको आन्दोलन रोकिँदैन। संसदीय समिति बन्छ। त्यस विषयमा प्रधानमन्त्रीजीसँग अहिले संवाद भइरहेको छ, उहाँ सकारात्मक हुनुहुन्छ। सभामुख देवराज घिमिरेले आइतबार प्रमुख सचेतकसँग गरेको छलफलमा पनि कांग्रेसले संसदीय छानबिन समितिको आफ्नो अडान राखेको थियो। प्रमुख सचेतक लेखकले संसद् खुलाउने बल अब सरकारको कोटमा रहेको बताए। सरकारले प्रमुख प्रतिपक्षी दललाई न्याय गरेको हामीले पाइरहेका छैनौं, लेखकले सभामुखसँगको छलफलपछि भने, संसद् कसरी अगाडि बढाउने बल सरकारको कोटमा छ। सरकारले बल कसरी बढाउँछ कांग्रेसले त्यहीअनुसारको डिल गर्छ। जनताका जल्दाबल्दा विषयमा संसद्मा छलफल हुनुपर्नेमा लेखकले जोड दिए। सहकारीमा अर्बौं रकम अपचलन भएको छ, लेखकले भने, जनताको बचतको सुरक्षा ग्यारेन्टी गर्ने, समस्याको निकास दिने थलो संसद् पनि हो। हामीले संसद्बाट यसले निकास पाउनुपर्छ भनेका हौं। पार्टीका प्रवक्ता डा प्रकाशशरण महतले सरकारले संसदीय छानबिन समिति गठन नगर्दासम्म संसद्को अवरोध कायम नै राख्ने कांग्रेसको निर्णय भएको बताए। उनले भने, कांग्रेसको मुख्य बटमलाइन भनेको संसदीय छानबिन समिति गठन गर्ने हो। उक्त समिति नबन्दासम्म कांग्रेसले संसद् अवरोध गरिनै रहन्छ। अरू कुरा सरकारले के गर्छ त्यो सरकारले तयारी गरेकै होला। प्रधानमन्त्रीजीको लचकता देखिन्छ। छानबिन समिति बनाउन सहमति जुट्न सक्छ। जुटेन भने कांग्रेसले अवरोधलाई यथावत् राख्छ। सरकारले जेठ १ मा बजेटको नीति तथा कार्यक्रम प्रस्तुत गर्ने गरी अघि बढिरहेको छ। यता कांग्रेस भने सरकारलाई बजेट ल्याउन रोकेर आफूले उठाएका विषयलाई प्राथमिकतामा राख्न खोजिरहेको छ। कांग्रेसले सहकारीको बचत अपचलनमा जोडिएका उपप्रधान तथा गृहमन्त्री रवि लामिछानेमाथि छानबिनका लागि संसदीय समिति नबनेसम्म संघका दुवै सदनको कामकारबाही अघि बढ्न नदिने हिसाबले आफ्नो अडान यथावत् राखेको छ। पटकपटक पार्टी सभापति शेरबहादुर देउवाको बूढानीलकण्ठस्थित निवासमा बसेको बस्दै आएको पदाधिकारी बैठकमा सरकारले छानबिन समिति बनाउन अग्रसरता नदेखाए नीति तथा कार्यक्रम ल्याउन नदिने विषयमा छलफल भइरहेकोको पार्टी उपसभापति धनराज गुरुङले बताए। उनले भने, गृहमन्त्रीमाथि सहकारी ठगीको विषयमा छानबिन समिति बनाउनुपर्छ भन्नेमा कांग्रेस अडिग छ। यो विषयबाट दायाँबायाँ हुँदैनौं। महामन्त्री गगन थापाले संसदीय छानबिन समिति गठनको अडान परिवर्तन नहुने बताए। सरकारको नीति तथा कार्यक्रम प्रस्तुत गर्ने दिन संसद्मा कसरी प्रस्तुत हुने भन्ने विषय संसदीय दलको बैठकले तय गर्ने थापाले बताए।"
"मुम्बईमा भीषण आँधी : होर्डिङबोर्ड ढलेर १४ जनाको मृत्यु, ७० भन्दा बढी घाइते","नयाँ दिल्ली : मुम्बईको घाटकोपर क्षेत्रमा होर्डिङबोर्ड ढलेर १४ जनाको मृत्यु भएको छ भने ७० भन्दा बढी घाइते भएका छन् । सोमबार साँझ मुम्बईमा अचानक धुलोले भरिएको आँधी आयो र वर्षा भयो जसका कारण शहरका धेरै ठाउँका होर्डिङबोर्ड खसेको थियो। मुम्बईको घाटकोपरमा पेट्रोल पम्पमा १०० फिट अग्लो र २५० टनको अवैध होर्डिङबोर्डले थिचेर १४ जनाको मृत्यु भएको समाचारमा उल्लेख छ। दुर्घटनाको जानकारी पाएलगत्तै एनडीआरएफ (राष्ट्रिय विपद् प्रतिक्रिया बल) को टोलीले तुरुन्तै घटनास्थलमा पुगेर होर्डिङमुनि च्यापिएका मानिसहरूको उद्धार गरेको थियो। ग्रेटर मुम्बई म्युनिसिपल कर्पोरेशन (बीएमसी)का अनुसार कुल ८८ जनालाई होर्डिङ मुनिबाट उद्धार गरिएको छ। ४३ जना अझै अस्पतालमा भर्ना छन् भने ३१ जना डिस्चार्ज भएका छन् । उद्धार कार्य अझै जारी रहेको जनाइएको छ। महाराष्ट्रका मुख्यमन्त्री एकनाथ शिन्देले साँझ घटनास्थलको भ्रमण गरेका छन्। मुख्यमन्त्री एकनाथ शिन्देले होर्डिङ खस्ने जिम्मेवार जो कोही विरुद्ध 'दोषी हत्या' को मुद्दा दर्ता गरिने बताए। यस दुर्घटनामा ज्यान गुमाएकाका परिवारलाई ५ लाख रुपैयाँ क्षतिपूर्ति दिइने भएको छ । नागरिक निकायको मुख्यालयमा प्रकोप नियन्त्रण कक्षको भ्रमण गरेपछि सञ्चारकर्मीहरूसँग कुरा गर्दै, बीएमसी आयुक्त भूषण गगरानीले बीएमसीले अनुमति नदिएकोले होर्डिङ अवैध भएको बताए। बीएमसीले एक वर्षदेखि होर्डिङ जडान गर्न आपत्ति जनाएको थियो। उनले भने, यो अवैध होर्डिङ थियो । यो घटना भएको स्थानमा रेलवेको जग्गामा चारवटा होर्डिङ राखिएको थियो भने एउटा होर्डिङको बिएमसीले एक वर्षदेखि विरोध गर्दै आएको थियो । रेलवेले होर्डिङहरू राख्न अनुमति दिएको थियो।' बीएमसीका अधिकारीहरूका अनुसार १२०१२० फिटको होर्डिङ्स ४० गुणा ४० फिटभन्दा ठूला थियो। एक वरिष्ठ नागरिक निकायका अधिकारीले भने, 'होर्डिङहरू उठाउन क्रेन र ग्यास कटरलगायतका मेसिनरीलाई घटनास्थलमा पठाइएको थियो। धेरै मानिसलाई विस्थापित गरिएको छ । घाइतेहरुलाई विभिन्न अस्पतालमा भर्ना गरिएको छ ।'"
आजबाट काठमाडौंमा अखिलको विद्यार्थी महोत्सव,"काठमाडौं : अखिल नेपाल स्वतन्त्र विद्यार्थी युनियनले आजदेखि काठमाडौंमा विद्यार्थी महोत्सव को आयोजना गरेको छ। काठमाडौंको भृकुटीमण्डपमा जेठ १ देखि ३ गतेसम्म सञ्चालन हुने महोत्सवको उद्घाटन नेकपा (एमाले)का अध्यक्ष केपी शर्मा ओलीले गर्ने कार्यतालिका छ। विद्यार्थीलाई स्वदेशमै पढेर केही गर्न सकिन्छ भन्ने जानकारी गराउन महोत्सव गर्न थालिएको अनेरास्ववियुका अध्यक्ष समिक वडालले जानकारी दिए। युवा विद्यार्थीलाई मातृभूमिप्रति प्रेम र स्नेह जगाउँदै नेपालमै पढ्छु, म बनाउँछु मेरो देश नेपाल भन्ने भावना जागृत गर्दै विद्यार्थी महोत्सव का माध्यमबाट एउटा नयाँ जागरण ल्याउने प्रयत्न गर्ने उनको भनाई छ।अध्यक्ष बडालले विद्यार्थी महोत्सवमा विद्यार्थीलाई नेपालको शिक्षा प्रणालीको बारेमा जानकारी गराउनुका साथै शिक्षा प्रणाली सुधार गर्न के के आवश्यक छ भनेर सुझाव दिने बताए। यस्तै विद्यार्थी महोत्सवमा सामूहिक छलफल समेत हुनेछ। विद्यार्थी आन्दोलनको छ दशक र अवको कार्यभार, शिक्षा प्रणालीको पोलिटिकल इन्जिनियरिङ कस्तो ?, कसरी सम्भव छ राजनीतिक स्थायित्व ?, बदलिँदो भूराजनीति र नेपाल, विश्वविद्यालय सुधार किन र कसरी ?, युवा विद्यार्थी पलायनको अर्थराजनीतिक आयाम लगायतका विषयमा नेपालका राजनीतिक दलका नेताबीच सामूहिक छलफल हुने छ। विद्यार्थी आन्दोलनलाई रचनात्मक गतिविधिसंग जोड्न र नेपालको शैक्षिक प्रणाली तथा त्यसमा सुधार गर्नुपर्ने पक्षका बारेमा सामूहिक छलफल गरी आएका निष्कर्षलाई सरकार र सम्बन्धित निकायलाई सुझाव दिने अध्यक्ष बडालले बताए । नेपालको विद्यार्थी आन्दोलनको इतिहासमा यो कार्यक्रम सबैभन्दा ठूलो शैक्षिक महोत्सव हुने अखिलको दाबी छ। महोत्सवमा प्रत्यक्ष परियोजनाहरू, लाइभ म्युजिक, करियर काउन्सिलिङ, बहस र संवाद, सातवटै प्रदेश झल्कने खालका सांस्कृतिक कार्यक्रम, रक्तदान तथा स्वास्थ्य शिविर, फुड स्टल, ईगेमिङ्ग प्रतियोगिता, रोवोटिक्स, पर्यटन भिजन, विश्वविद्यालय जानकारी, कानूनी शिविर, लाइभ पेन्टिङ प्रतियोगिता,चलचित्र स्क्रिनिङ र दस्तावेजीकरण कार्यक्रम गरिने छ। विद्यार्थी महोत्सवबाट विदेशमा होइन नेपालमै उत्कृष्ट गुणस्तरीय शिक्षा छ र नेपालको शिक्षाबाट नै केही गर्न सकिन्छ भन्ने सन्देश दिन खोजेको अखिलको दाबी छ। महोत्सवमा देशभरिबाट करिब एक लाख विद्यार्थीले प्रत्यक्ष अवलोकन गर्ने लक्ष्य राखिएको छ।"
"रुसी आवासीय भवनमा युक्रेनद्वारा आक्रमण, १५ जनाको मृत्यु",रुसको दक्षिणपश्चिमी शहर बेलगोरोडमा सोमबार दश तले आवासीय अपार्टमेन्ट भवनमा आक्रमण हुँदा १५ जनाको मृत्यु भएको रूसी समाचार एजेन्सी तासले रूसी आपत्कालीन मन्त्रालयको बयानलाई उद्धृत गर्दै बताएको छ । समाचारअनुसार आइतबार भएको युक्रेनी आक्रमण पछि भवन ढलेको हो । यसअघि बेलगोरोड र यसका उपनगरहरूमा आइतबार युक्रेनी सशस्त्र बलले ठूलो गोलाबारी गरेको थियो । खसालिएको टोच्कायू सामरिक मिसाइलका टुक्राहरूले आवासीय भवनलाई क्षति पुर्याउँदा भवनको एउटा भाग ढलेको स्रोतले जनाएको छ । यसैगरी रुसको दक्षिणपश्चिमी शहर बेलगोरोडमा आंशिकरूपमा ध्वस्त भएको आवासीय अपार्टमेन्ट भवनमा खोजी र उद्धार कार्य सम्पन्न भएको रूसी आपत्कालीन मन्त्रालयका प्रवक्ताले बताए। उनका अनुसार १७ जनाको भग्नावशेषबाट उद्धार गरिएको थियो भने भग्नावशेषमुनिबाट १५ जनाको शव निकालिएको थियो । यसअघि आपत्कालीन मन्त्रालयले दुई बच्चासहित १२ जनालाई घटनास्थलबाट उद्धार गरिएको बताएको थियो । बेलगोरोडका गभर्नर व्याचेस्लाभ ग्ल्याडकोभले टेलिग्राममा पोस्ट गरेको भिडियोमा ठुलो प्वाल भएको भवन ढलेको देखाइएको छ । युक्रेनी सेनाले गरेको बृहत् बम विस्फोट को निन्दा गर्दै उहाँले आवासीय भवनमा प्रत्यक्ष गोलाबारीपछिदशौँतलादेखि भुइँतलासम्मको सम्पूर्ण प्रवेशद्वार ढलेको बताए। रूसी रक्षा मन्त्रालयले सामानिक सञ्जालमा भवनमा टोच्कायू टीआरसी मिसाइलको टुक्रा खसेको बताएको थियो । बेलगोरोड क्षेत्रमा हवाई सुरक्षाले धेरै रकेट खसालिएको र दुईवटा ड्रोन छुट्टै घटनामा नष्ट भएको पनि अल जजिराले जनाएको छ ।
आज यी स्थानमा हुरीबतास र चट्याङसहित वर्षा हुने,"काठमाडौं : आज कोशी, बागमती र गण्डकी प्रदेशका केही पहाडी क्षेत्रमा मेघगर्जन, हुरीबतास एवं चट्याङसहित हल्का वर्षा हुने जल तथा मौसम विज्ञान विभागले जनाएको छ। साथै आज उच्च पहाडी तथा हिमाली भागका केही स्थानमा हल्का हिमपातको सम्भावना रहेको विभागको बुलेटिनमा उल्लेख गरिएको छ। हाल देशमा पश्चिमी र स्थानीय वायुका साथै भारतको विहार आसपास बनेको न्यून चापीय प्रणालीको प्रभाव रहेको जनाउँदै विभागले देशका पहाडी क्षेत्रमा आंशिक बदली रहे पनि बाँकी इलाकामा मुख्यतया मौसम सफा रहने बताएको छ । आज राति कोशी, गण्डकी र कर्णाली प्रदेशमा आंशिकदेखि साधारणतया बदली रही बाँकी भागमा मौसम सफा रहने छ । कोशी प्रदेशलगायत बागमती र गण्डकी प्रदेशका पहाडी भागका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ । आगामी २४ घण्टामा कोशी, बागमती र गण्डकी प्रदेशका केही स्थान तथा मधेस र पहाडी भागका एकदुई स्थानमा स्थानमा मेघगर्जन, हुरीबतास एवं चट्याङसहित हल्का वर्षा हुने र उच्च पहाडी तथा हिमाली भूभागका केही स्थानमा हल्का हिमपातको सम्भावना रहेकोले त्यस क्षेत्रमा मानिसलाई सतर्कता अपनाउन अनुरोध गरेको छ ।"
सरकारले आर्थिक वर्ष २०८१८२ को नीति तथा कार्यक्रम आज सार्वजनिक गर्दै,काठमाडौं : सरकारले आज आगामी आर्थिक वर्ष २०८१८२ को वार्षिक नीति तथा कार्यक्रम सार्वजनिक गर्दैछ। राष्ट्रपति रामचन्द्र पौडेलले आज दिउँसो संघीय संसद्का दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने कार्यसूची छ। सरकारको सिफारिसमा आज ३ बजे राष्ट्रपति पौडेलले संघीय संसद्को दुवै सदनको संयुक्त बैठकलाई सम्बोधन गर्दै नीति तथा कार्यक्रम प्रस्तुत गर्ने भएपछि २:४५ भित्र औपचारिक पोशाकमा संसद् हलमा प्रवेश गरिसक्न सांसदहरूलाई संसद सचिवालयले आग्रह गरेको छ। सहकारी ठगी प्रकरणमा रास्वपा सभापति एवम् उपप्रधान तथा गृहमन्त्री रवि लामिछाने मुछिएकाले छानविन समितिको माग गर्दै कांग्रेसले प्रतिनिधि र राष्ट्रिय सभाका दुवै बैठक अवरोध गर्दै आएको छ। सभामुखले गृह मन्त्रालय र लामिछानेमाथि उठेको प्रश्नको जवाफ दिन संसदमा बोल्न समय दिँदा वेलमा पुगेपछि कांग्रेसले रोस्टम् घेराउ गरेर बोल्न समेत दिएको थिएन। कांग्रेसले नाराबाजी गरेपछि सभामुख देवराज घिमिरेले कार्यसूचीमा समावेश बुँदा हटाएर जेठ १ गतेसम्म संसद् बैठक स्थगित गरेका थिए। तर महामन्त्री गगन थापाले सदनमा गृहमन्त्रीको जवाफ सुन्नका लागी आफूहरु तयार रहेपनि सभामुखले जबरजस्ती कार्यसूचीमा प्रवेश गरेका कारण रोष्टम घेराउ गर्नुपरेको दाबी छ। आज संयुक्त बैठकमा कसरी प्रस्तुत हुने भन्ने प्रतिपक्ष दल कांग्रेस अन्योलमा रहेको छ। कांग्रेसले सदन कसरी प्रस्तुत हुने भन्ने निर्णय लिन आज बिहान ८ बजे संसदीय दल कार्यसमिति र त्यसपछि संसदीय दलको बैठक बोलाएको छ। नीति तथा कार्यक्रम प्रस्तुत गरेपछि जेठ १५ गते बजेट ल्याउनुपर्ने संवैधानिक व्यवस्था छ।
नमुना बस्तीबाट नसिक्नुपर्ने पाठ,"अछामको चाफामाडौंको चिलेत्रामा आकर्षक घर छन् तर रित्ता । बस्न योग्य छन् । तर कोही बस्दैन । बस्न पाएको छैन । बाढीपहिरोको जोखिमका दलित परिवारका लागि घर बने तर हस्तान्तरण भएनन् । कारण के भने घर बनेको जग्गा नै व्यक्तिकै नाममा छ, जसलाई दिनुपर्ने हो उनीहरूको नाममा जान सकेको छैन । रामारोशन गाउँपालिकाले प्रदेश सरकारसँग मिलेर ती घर बनाएको हो । समपूरक बजेटबाट डेढ करोडमा बनेका घर यस्तो बेला अझै खाली छन्, जतिबेला फेरि बाढीपहिरोको जोखिम मुखैमा आएको छ । बर्खा लागिसकेको छ र फेरि दलित परिवार त्रासमा छन् । पालिकाले व्यक्तिको ५६ रोपनी जमिन सरकारी बनाउनुपर्ने थियो । र, मात्रै नमुना घर बनाउनुपर्ने थियो । न त्यो जग्गाका धनीलाई मुआब्जा नै दिइयो, न सरकारी नाममा ल्याइयो । पालिका चुकेको त्यहीं हो । यो पालिकाको चूकमात्रै होइन, नेपाली राज्य प्रणालीको काम गराइको एउटा नमुना नै हो । त्यसरी नै पहिला रिक्सा अनि घोडाजस्ता तरिकाले काम हुँदै आएको छ र त परिणाम आउँदैन, नतिजा आउँदैन । बरु राज्यकै स्रोतको नोक्सानी हुन्छ । अहिले अछामको रामारोशनको नमुना बस्तीको हकमा पनि राज्यको लगानी भइसक्यो तर लाभग्राहीलाई लाभ भएन । न गाईको थुनमा न बाच्छाको मुखमा जस्तो अवस्थामा भयो । गोरखाको गुप्सीपाखामा बनेको नमुना बस्तीमा पनि लाभग्राही खासै बसेनन् । स्थानीयको आवश्यकता र जीवनशैलीलाई ख्यालै नगरी धमाधम भूकम्प पीडितलाई भनेर घर बनाइयो र पछि खाली नै रहे । कताकतिबाहेक घरमा मान्छे बसेनन् । सिन्धुपाल्चोकमा सीमान्तीकृतका लागि कलाकार श्वेता खड्कालगायतले बनाइदिएको बस्ती ऋणको बोझमा पयो । मुलुकमा यस्ता धेरै नमुना बस्ती छन्, जसबाट नसिक्नुपर्ने पाठ धेरै छन् । भनेको नमुना बस्ती भनेर हतारमा कुनै योजना बनाउनुभन्दा पहिला धरातलीय यथार्थ र आवश्यकता ख्याल गरिनुपर्छ भन्ने चाहिँ सिक्नुपर्ने पाठ हो । अनि नेपाली जीवनशैली र रहनसहन सुहाउँदा हुनुपर्छ बस्ती र घर । कुचुक्क घरमात्रै र थुक्ने आँगन पनि नभएको अपार्टमेन्ट वा हाउजिङ शैलीको बस्ती नेपाली गाउँघरका लागि व्यावहारिक होइन । सँगसँगै पालिकाजस्ता स्थानीय सरकार वा जुनसुकै सरकारले पनि घर निर्माणअघि पूरा गर्नुपर्ने प्रक्रिया पूरा नगर्नुचाहिँ निकै ठूलो कच्चापना हो, जुन अछाम रामारोशनमा भयो ।"
"कोशी, बागमती र गण्डकी प्रदेशका केही स्थानमा वर्षा हुने","काठमाडौं : हाल देशमा पश्चिमी र स्थानीय वायुका साथै भारतको विहार आसपास बनेको न्यून चापीय प्रणालीको समेत प्रभाव रहेको जनाउँदै जल तथा मौसम विज्ञान विभागले देशका पहाडी क्षेत्रमा आंशिक बदली रही बाँकी इलाकामा मुख्यतया मौसम सफा रहने बताएको छ । विभागका अनुसार आज दिउँसो देशभर आंशिकदेखि साधारणतया बदली हुनेछ । कोशी, बागमती र गण्डकी प्रदेशका केही स्थानमा मेघगर्जन, हुरीबतास एवं चट्याङसहित हल्का वर्षा हुने तथा उच्च पहाडी तथा हिमाली भागका केही स्थानमा हल्का हिमपातको सम्भावना छ । त्यसैगरी, आज राति कोशी, गण्डकी र कर्णाली प्रदेशमा आंशिकदेखि साधारणतया बदली रही बाँकी भागमा मौसम सफा रहने छ । कोशी प्रदेशलगायत बागमती र गण्डकी प्रदेशका पहाडी भागका एकदुई स्थानमा मेघगर्जन, हुरीबतास एवं चट्याङसहित हल्कादेखि मध्यम वर्षाको सम्भावना छ । आगामी २४ घण्टामा कोशी, बागमती र गण्डकी प्रदेशका केही स्थान तथा मधेस र पहाडी भागका एकदुई स्थानमा स्थानमा मेघगर्जन, हुरीबतास एवं चट्याङसहित हल्का वर्षाको सम्भावना छ । विभागले देशका उच्च पहाडी तथा हिमाली भूभागका केही स्थानमा हल्का हिमपातको सम्भावना रहेकोले त्यस क्षेत्रमा दैनिक जनजीवन लगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने भएकाले सतर्कता अपनाउन अनुरोध गरेको छ । रासस"
