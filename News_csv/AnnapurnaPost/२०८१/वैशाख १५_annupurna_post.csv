शीर्षक,विवरण
जनस्तरबाट नेपाल अमेरिका सम्बन्ध बढाउँदै डा पौडेल,"वासिङ्टन डिसी : कोरोना महामारीले अमेरिकालाई सबैभन्दा बढी सताएका बेला डा दामोदर पौडेल दम्पती भने समुदायमै पुगेर सबैलाई (विशेष गरी नेपाली मूलका नागरिकलाई) सेवा दिइरहेका थिए। होप वेल हेल्थ केयर सेन्टरले ओहायो र अन्यत्रका करिब ४० ठाउँमा भौतिक र भर्चुअल स्वास्थ्य केन्द्र राखेर उपचार दिएको थियो। कोभिडको खोप निस्केको खबर सबैभन्दा पहिला अमेरिकामै आयो। तर त्यतिबेला अमेरिकामै सर्वसुलभ थिएन। नेपालसम्म पुग्नु त निकै परको कुरा। दिनहुँ अमेरिकामै हजारौँ मानिसको मृत्यु भएको समाचार आउँथ्यो, खोप सबैमा उपलब्ध थिएन। यस्तो बेलामा नेपालका लागि खोपको लबिङ कसरी गर्ने होला ? डा दामोदर पौडेलका मनमा दुविधा थियो, त्यही पनि पहल भने सुरु गरे। 'मैले काम गर्ने सहरको क्लिनिकमा त्यहाँका सिटी मेयर, रिपब्लिकन पार्टीका प्रतिनिधि अमेरिकी सङ्घीय संसद्का सिनेटर शेरेड ब्राउन पनि आउनुहुन्थ्यो। सबैभन्दा पहिला त मैले उहाँहरुसँगै प्रस्ताव राखेँ। नेपालको अवस्था दर्साएँ। सिनेटर ब्राउनमार्फत मेरो प्रस्ताव युएस कंग्रेसको खोप कमिटीसम्म पुग्यो। अमेरिकी कंग्रेसमै नेपालले खोप पाउन नसकेको कुरा पुगेपछि उहाँले जो बाइडेनका नजिकका मान्छेसँग कुरा गरेपछि खोप पाउने देशको सूचीमा नेपाल पनि पर्यो। मैले नेपाली दूतावाससँगको समन्वयमा नेपाल पठाउने प्रक्रियाको थालनी गरेँ,', पौडेलले भने। त्यसपछि डा पौडेलको सो प्रयासलाई अमेरिकी संसद्को खोप कमिटीमा भएको सुनुवाइमा कंग्रेसम्यान ब्राड विन्स्टपले समेत उठाए। यसले उनको प्रयासमा थप बल दियो। नेपालले खोप पाउने सूचीमा त नाम पर्यो तर धेरै देशको नाम त्यहाँ थियो। पछि कंग्रेसम्यानको यो पहलबाट ह्वाइट हाउसको सूचीमा नेपालको नाम माथि सार्न काम गर्यो र नेपालमा खोप जाने भयो। अमेरिकामा विगत दुई दशकदेखि चिकित्सा पेसामा रहेका डा पौडेल प्राइमरी केयर फिजिसियन र उच्च रक्तचाप, मधुमेह तथा मोटोपन (ओबेसिटी) सम्बन्धी रोगका विशेषज्ञ हुन्। अमेरिकाको ओहायो राज्यलाई कर्मथलो बनाउँदै आएका डा पौडेल ओहायोको कोलम्बस सहरमा रहेको होपवेल हेल्थ सेन्टरका मेडिकल डाइरेक्टर हुन्। अर्धसरकारी र गैरनाफामूलक यो स्वास्थ्य संस्थाको सेवा यहाँका २६ स्थानमा छ। नेपालको शिक्षण अस्पताल महाराजगञ्जबाट एमबीबीएस गरेका डा पौडेलले ओहायोबाट एमडी गरे। उनले अमेरिकामा २० वर्षदेखि स्वास्थ्य सेवा दिँदै आएका छन्। कोलम्बसस्थित आफ्नो हेल्थ सेन्टरमा आर्थिक समस्यामा परेका मुख्यगरी नेपालीमूलका बिरामीलाई निःशुल्क सेवा दिँदै आएका छन्। खासगरी जनस्तरबाट काम गर्न रुचाउने डा पौडेललाई हालै नेपाल सरकार मन्त्रिपरिषद् बैठकले ओहायो राज्यका लागि नेपालको महावाणिज्यदूतमा नियुक्त गरेको छ। पौडलले भने, 'हामीहरुले अमेरिका र नेपालबीचको सम्बन्धलाई थप मजबुत बनाएर अमेरिकाले हासिल गरेको सेवा तथा वस्तुहरुलाई समेत नेपालीमाझ पुर्याउन सकेमा नेपालको सामाजिक आर्थिक रुपान्तरणमा महत्वपूर्ण सहयोग पुग्नेछ। मलाई दिइएको जिम्मेवारीअनुसार म सदैव क्रियाशील हुनेछु। अमेरिकामा रहेर दुई देशबीचको सम्बन्धमा विकास र नेपाल तथा नेपालीको हित मेरो पहिलो कर्तव्य हुनेछ।' अमेरिकी बजारमा सधैँ उच्च माग रहने औषधि, जुत्ता तथा गार्मेन्टलगायतका क्षेत्रमा नेपालको सम्भावना देखिएको छ। त्यसका साथै पछिल्लो समयमा सूचना प्रविधि क्षेत्रमा पनि महत्त्वपूर्ण सफलता हासिल गरेका नेपाली अमेरिकनहरूलाई एकीकृत गर्दै अवसरको खोजीको आवाज उठिरहेको उनले बताए। डा पौडेल यसका लागि एउटा संयन्त्रमार्फत काम गर्नुपर्ने धारणा राख्छन्। पौडेलले भने, नेपालमा उद्यमशीलतालाई अगाडि बढाइरहेका उद्यमी, व्यवसायीहरूलाई अमेरिकी बजारमा पहुँच वृद्धि गराउनका लागि अनुसन्धान गर्न सुझाव दिन चाहन्छु। साथै, म मेरो तर्फबाट गर्न सकिने समन्वय गर्न तत्पर रहेको छु। पौडेलले स्थानीय समुदायलाई अमेरिकी स्थानीय, राज्य र संघीय सरकारका निकायमार्फत जोड्नका लागि निर्वाचित प्रतिनिधिहरूमार्फत समन्वयसमेत गर्दै आएका छन्। उनले भने, नेपाली भाषीहरूको बाहुल्यता भएको राज्यमा हामी रहेकाले पनि यहाँ हामीहरू जनस्तरको सम्बन्ध विस्तारमा समेत सक्रियतापूर्वक लागेका छौँ। वास्तवमा कुनै पनि देशको सम्बन्धका विविध आयामहरूलाई मजबुद र प्रभावकारी बनाउन जनता जनताबीचको सम्बन्ध महत्त्वपूर्ण हुन्छ। यस्तो सम्बन्ध दिगो पनि हुन्छ। त्यसैले नै उनकै पहलमा नेपाली सांस्कृतिक पर्वहरूमा स्थानीय जनप्रतिनिधिहरू, गभर्नरको कार्यालयलगायतका निकायका व्यक्तित्वहरूलाई आमन्त्रण गरेर मनाइँदै आएको छ। पौडेलको पहलमा स्थानीय सहरमा तिहारलाई नेपालीहरूको चाडको रूपमा स्वीकृति दिँदै सिटी काउन्सिलले समेत एक रिजोलुसन पारित गरेको छ। यसअगाडि अमेरिकी राष्ट्रपतिको उम्मेदवार बनेका अर्बपति माइक व्लुमवर्गसँगको प्रेसिडेन्सियल अभियानमा डा पौडेलले प्यानलिस्टको रूपमा समेत सहभागी भएर आफ्नो धारणा राख्ने अवसर पाएबाट पनि अमेरिकी समुदायमा उनको पहुँचका कारण पनि उनले यहाँ दुई देशबीचका जनताबीचको कामलाई प्रभावकारी रूपमा अघि बढाउन सकेका हुन्। काठमाडौंको फर्पिङमा जन्मिएका डा पौडेल रस काउन्टी मेडिकल सोसाइटीका अध्यक्ष भइसकेका छन्। अमेरिकी संसदमा हालै मात्र गठन गरिएको नेपाल ककस स्थापनाका लागि पनि ओहायोबाट चारजना संघीय सांसदलाई प्रतिनिधित्व गराउन उनले सफलता पाएका थिए। उनकै सक्रियतामा महावीर पुनको राष्टिय आविष्कार केन्द्र र अमेरिकाको ओहायो स्टेट युनिभर्सिटीको कृषि विभागबीच सम्झौता गराई आविष्कार केन्द्रका तीनजना इन्जिनियरले सो विश्वविद्यालयमा व्यावसायिक तालिम गर्न पाएका थिए। आफू जहाँ रहेर पनि नेपालीमन र नेपालीपनमै रमाएर काम गर्ने बताउने डा पौडेल हालै बैंककमा भएको नेपाली मूलका नेपालीहरूको संस्था एएनओको केन्द्रीय कार्यसम्पादन समिति सदस्य बनेका छन्। महावीर पुन नेतृत्वको एनआइसी युएसएको अध्यक्ष उनी ओहायोका नेपालीहरूको संस्था सेन्ट्रल ओहायो नेपाली एसोसिएसन कोनाको प्रमुख संरक्षक तथा गैरआवासीय नेपाली संघ एनआरएनए, अमेरिकाको सल्लाहकार भइसकेका छन्। रासस"
बझाङमा भालुको आक्रमणबाट बाबुछोरी घाइते,"बझाङ : बझाङको थलारा गाउँपालिकामा भालुको आक्रमणबाट दुई जना घाइते भएका छन्। घाइते हुनेमा थलारा८ का ६० वर्षीय मदनराज जोशी र १३ वर्षीया उनकी छोरी देवशरा जोशी रहेका छन्। घर नजिकै रुडो खोला भन्ने स्थानमा रहेको भैसी बाँध्ने गोठमा राखिएको मौरी घार हेर्न गएका बेला उनीहरुलाई शनिबार बिहान भालुले आक्रमण गरेको प्रहरीले जनाएको छ। भालुको आक्रमणबाट मदनराज जोशीको बायाँ काँधको हड्डी भाच्चिनुका साथै बायाँ हत्केला र खुट्टामा चोट लागेको र देउसराको टाउको, दाहिने खुट्टामा, बायाँ हातमा, पिठ्युँमा र दायाँ खुट्टामा चोट लागेको प्रहरीले जनाएको छ। दुवैको अवस्था खतरा मुक्त भइसकेको र घाइतेहरुको अहिले जिल्ला अस्पताल बझाङमा उपचार भइरहेको बताइएको छ। खप्तड राष्ट्रिय निकुञ्ज मध्यवर्ती क्षेत्रमा पर्ने थलारामा भालु देखिने गरेको छ। भालुले आक्रमण गरेपछि त्यस क्षेत्रका स्थानीयहरू समेत त्रसित हुन थालेका छन्।"
आगलागी पीडितका लागि छिट्टै प्याकेजसहित राहतको व्यवस्था हुन्छ: मुख्यमन्त्री यादव,"मटिहानी (महोत्तरी) : मधेश सरकारकोतर्फबाट मटिहानीको आगलागी पीडितको लागि चाँडै प्याकेज सहितको राहत व्यवस्थापन गरिने मुख्यमन्त्री सरोजकुमार यादवले बताएका छन्। शनिबार मटिहानीस्थित पीडितसँग भेटघाटका क्रममा सो प्रतिवद्धता जनाएका हुन्। उनले भने, प्रदेश सरकार यस्तो पीडामा मलम लगाउनका लागि तयार छ। जिल्ला विपद् व्यवस्थापन समितिमार्फत क्षतिको यकिन विवरण प्राप्त हुनसाथ मधेश प्रदेश सरकारले लक्षित वर्गलाई ठोस राहत प्याकेज उपलब्ध गराउनेछ। आगलागी पीडितहरूको राहतमा कुनै कसर बाँकी नराख्ने तथा दुःखको यस घडीमा प्रदेश सरकार मटिहानीवासीको साथमा रहनेछ। जिल्ला विपद् व्यवस्थापन समितिकोतर्फबाट २० हजार नगद प्रदान जिल्ला विपद् व्यवस्थापन समितिकोतर्फबाट महोत्तरीका प्रमुख जिल्ला अधिकारी शिवराम गेलालले आगलागी पीडित परिवारलाई नगद २० हजारका दरले राहत उपलब्ध गराएका हुन्। वैशाख १३ गते बसेको जिल्ला विपद व्यवस्थापन समितिको आपतकालीन बैठकले अग्निपीडितलाई तत्काल जनही २० हजारका दरले राहत वितरण गरिने निर्णय गरेका थिए। सो निर्णयअनुसार उक्त रकम वितरण भएको जिल्ला प्रशासन कार्यालय महोत्तरीले जनाएको छ। वैशाख १२ गते मटिहानी नगरपालिका६ जरलहवावस्तीमा भएको भिषण आगलागीमा परि १ सय घर पुर्णरुपमा जलेर नष्ट भएको थियो। जिल्ला प्रशासन कार्यालय महोत्तरीका अनुसार आगलागीमा परि ९१ वटा कच्ची र ९ वटा अर्धपक्की घर जलेको थियो। जुन घटनामा ४ सय ६२ व्यक्तिहरू प्रत्यक्ष रुपमा प्रभावित भएका छन्। स्थानीयहरूले घरबास गुमाएका छन्। उनीहरुले अहिले सडक र खेतमा ओत लिएका छन्।"
मिल्स गोल्डकपको उपाधि एपीएफलाई,"विराटनगर : विराटनगरमा शनिबार सम्पन्न चौथो मिल्स गोल्डकप फुटबल प्रतियोगिताको उपाधि विभागीय टोली सशस्त्र प्रहरी बल (एपीएफ)ले उचालेको छ। विराटनगर जुट मिल्सको खेल मैदानमा भएको अन्तिम स्पर्धामा पेमा युवा क्लब विराटनगरमाथि ३१ गोल अन्तरको सहज जित निकाल्दै एपीएफ पकली सुनसरीले उपाधि रक्षा गरेको हो। खेलमा हाबी बनेर उपाधि कब्जा गरेको एपीएफले नगद २ लाख ११ हजार १ सय रुपैयाँ पुरस्कार पायो। उपविजेतामा खुम्चिएको पेमा १ लाख ११ हजार १ सय ११ रुपैयाँमा चित्त बुझाउन बाध्य भयो। जितको खुसी मनाइरहेको एपीएफले यसअघि २०७७ सालमा सम्पन्न प्रथम संस्करणको उपाधि पनि उचालेको थियो। त्यो प्रतियोगिताबाट पुरस्कारवापत १ लाख ५० हजार रुपैयाँ पाएर पनि जितलाई निरन्तरता दिन नसकिरहेको एपीएफ चौथो संस्करणको च्याम्पियन बनेर पुनः उदाएको छ। साइनो स्पोर्ट्स क्लब रानी मोरङलाई टाइब्रेकरमा ४३ गोल अन्तरले हराउँदै उसले पहिलो उपाधि कब्जा गरेको थियो। शनिबार एपीएफको जितमा भरत कपाली, दिसन राई र धनबहादुर श्रेष्ठले समान गोल गरे। सुरुवाती अग्रता जोगाउन नसक्दा स्तब्ध भएको पेमाका मिलन राईले गरेको गोल टिमलाई लक्ष्यमा पुग्न पर्याप्त भएन। मिलनले खेलको ११ औं मिनेटमै टिमलाई अगाडि बढाएका थिए। सुरज सुब्बाको क्रस पासको मद्दतबाट बललाई उनले पोस्टको दिशा दिएपछि एपीएफले दबाब महसुस गर्यो। तर, पेमाको खुसी २ मिनेट पनि टिक्न सकेन। १३ औं मिनेटमा भरत कपालीले एपीएफलाई खेलमा फर्काए। पेमाका गोलरक्षकबाट रिबाउन्ड भएको बललाई भरतले फ्रेमभित्र पार्दा खेल बराबारीमा पुग्यो। मध्यान्तरसम्म ११ गोलको बराबरी भयो। मध्यान्तरपछि आक्रामक बनेको एपीएफले ६० औं मिनेटमा अग्रता बनायो। एपीएफका हरि कार्कीले दिएको पासलाई सदुपयोग गर्दै दिसन राईले गोल गर्दा खेल २१ को अवस्थामा पुग्यो। ७४ औं मिनेटमा धनबहादुर श्रेष्ठले गोल थपेर एपीएफको जित निश्चित गरे। दिसन राईको पासमा उनले गोल गरेका हुन्। फिनिसिङ कमजोर हुनु पेमाका लागि घातक बन्यो। बारम्बारको अवसर सदुपयोग गर्न नसक्दा हार स्वीकार्न बाध्य भयो। खेलको प्लेयर अफ दी म्याच एपीएफका दिसन राई बने। प्रतियोगिताभर ३ गोल गरेका एपीएफकै हरि कार्कीले सर्वाधिक गोलकर्ताको पुरस्कार पाए। सर्वोत्कृष्ट गोलरक्षक एपीएफका सुजन विक र सर्वोत्कृष्ट खेलाडी पेमाका कोमल खवास घोषित भए। वैशाख ७ गतेदेखि सुरु भएको प्रतियोगितामा प्रदेश स्तरीय ए डिभिजनका आठवटा टिमको सहभागिता रहेको मिल्स गोल्डकप फुटबल ट्रष्टका अध्यक्ष विष्णु डंगोलले जानकारी दिए। विजेतालाई कोशी प्रदेशका संस्थापक मुख्यमन्त्री शेरधन राई, नेपाल खेलकुद महासंघका केन्द्रीय अध्यक्ष पर्शुराम बस्नेत, मिल्स गोल्डकप फुटबल ट्रष्टका अध्यक्ष विष्णु डंगोल, गोल्डकपका संयोजक मनोज खड्का लगायतले पुरस्कार वितरण गरेका छन्।"
पर्सामा ठूलो परिमाणमा चरेससहित कारोबारी पक्राउ,वीरगन्ज : पर्साको कालिकामाई गाउँपालिका१ तीनडोबियाबाट प्रहरीले ठूलो परिमाणमा लागूऔषध चरेससहित कारोबारीलाई पक्राउ गरेको छ। इलाका प्रहरी कार्यालय पोखरीयाबाट प्रहरी निरीक्षक मोहन विक्रम केसीको नेतृत्वमा खटिएको टोलीले तिनडोबियाका बृजेश प्रसाद कुर्मीलाई १७ केजी चरेससहित पक्राउ गरेको हो। शनिबार बिहान प्रहरीले कुर्मीको घरमा छापा मारेर खानतलासी गर्दा घरको बरन्डामा सिमेन्टको बोराभित्र लुकाएर राखिएको ३१ वटा पोकामा १७ केजी चरेस फेला परेपछि कुर्मीलाई नियन्त्रणमा लिइएको प्रहरी निरीक्षक केसीले बताए। चरेससहित नियन्त्रणमा लिइएका कुर्मीलाई इलाका प्रहरी कार्यालय पोखरियाको हिरासतमा राखेर अनुसन्धान भइरहेको प्रहरी निरीक्षक केसीले जानकारी दिए।
इलाम२ को मतगणना भोलि ७ बजेदेखि,"इलाम : इलाम२ को मतगणना भोलिमात्र हुने भएको छ। मतपेटिका संकलनमा ढिलाई भएपछि मुख्य निर्वाचन अधिकृतको कार्यालयले मतगणना भोलिका लागि सारेको हो। यस विषयमा सर्वदलीय बैठकले समेत सहमति जनाएको छ। मुख्य निर्वाचन अधिकृत केशवप्रसाद घिमिरेले विहान २ बजेसम्म सबै मतपेटिका आइपुग्ने भएकाले मतगणनामा ढिलाई हुने बताए। 'मतगणना गर्ने तयारी भए पनि मतपेटिका संकलनमा ढिलाई हुन गएको छ। विहान २ बजेसम्म मतपेटिका संकलन गरिसक्ने भनेका छौं। सर्वदलीय बैठकले पनि भोलि ७ बजेदेखि मतगणना गर्ने सहमति जनाएको छ। हामी त्यहीअनुसार तयारी थाल्छौं,' उनले भने।"
बेनीगलेश्वर सडक कालोपत्रे भएको चार महिनामै बिटुमीन बिलिडिङ,"बेनी : चार महिनाअघि कालोपत्रे भएको म्याग्दीको बेनीगलेश्वर खण्डको सडकमा राखेको बिटुमिन (अलकत्रा) पग्लीन थालेको छ। उत्तरदक्षिण जोड्ने राष्ट्रिय गौरवको कालीगण्डकी करिडोर सडक योजनाको बेनीजोमसोमकोरला सडकअन्तर्गत म्याग्दीको बेनी नगरपालिका८ कालीपुलबाट वडा नम्बर ९ गलेश्वर जोड्ने २ किलोमिटर १०२ मिटर बेनीगलेश्वर खण्डमा गत पुष महिनामा डिबिएसडी प्रविधिको कालोपत्रे गरिएको थियो। चिसो मौसममा कालोपत्रे गर्ने क्रममा आवश्यकता भन्दा बढी बिटुमिन राखिएकाले गर्मीसँगै पग्लिएर पिच उप्किने जोखिम बढेको प्राविधिकहरूले बताएका छन्। डिबिएसडी प्रविधिको कालोपत्रे गर्ने क्रममा पहिलो चरणमा प्राइम कोड राख्ने र त्यसको २४ घण्टापछि चिप्स सहित पहिलो चरणको कोट बिछ्याउने गरिन्छ। पहिलो कोट सेट भए (जमे) पछि दोस्रो चरणमा बिटुमिन र चिप्स राख्ने गरिन्छ। प्राविधिकहरूका अनुसार प्रति बर्गमिटर १ देखि १२ लिटरका दरले बिटुमिन राख्नुपर्नेमा बेनी गलेश्वर सडक कालोपत्रे गर्ने क्रममा प्रति बर्गमिटर १२ लिटर भन्दा बढीका दरले बिटुमिन हालिएकाले पग्लिन थालेको हो। प्राविधिक भाषामा बेनीगलेश्वर सडकमा देखिएको समस्या बिलडिङ हो। बिटिमुन पग्लिएर पिच उप्किन थालेपछि ठेकेदार कम्पनीले मजदुर परिचालन गरेर बालुवा र ढुङ्गा कुटेर धुलो (डष्ट) पिच गरेको सडकमा राखेका छन्। बालुवा र धुलोका कारण कालोपत्रे सडकमा यात्रा गर्न सास्ती भएको छ। कालोपत्रे भइसकेको सडकमा गर्मीले पग्लिने बिटुमिन सोस्न राखिएको धुलो र बालुवाले स्थानीय बासीको साथै मुस्ताङ जाने आउने पर्यटकहरूलाई सास्ती भएको छ। सवारी साधनको टायर बालुवामा चिप्लिएर दुर्घटना हुने जोखिम बढेको यात्रुहरूले गुनासो गरेका छन्। बेनीजोमसोमकोरला सडक योजनाका प्रमुख ध्रुब कुमार झाले बिलिडिङ हुन थालेपछि सडक मर्मत गर्न निर्माण व्यवसायीलाई निर्देशन दिएको र उसले मर्मत गरिरहेको बताए। एक वर्षभित्र मर्मत गर्नुपर्ने सम्झौता अनुसार ठेकेदारले आफ्नै खर्चमा मर्मतको काम गरेका उनले बताए। सो सडक कालोपत्रे गर्न मङ्गलादेवी सुवास कन्स्ट्रक्सन प्रालिले भ्याटपिएससहित १२ करोड ७५ लाख ९४ हजार ४३६ रुपैयाँ मा २०७९ पुष १७ गते ठेक्का सम्झौता गरेको थियो। दुई वर्षमा सम्पन्न गर्ने सम्झौता भएपनि लक्ष्य अघिनै काम सकेका निर्माण व्यवसायी सुवासचन्द्र कार्कीलाई बेनी नगरपालिका, गलेश्वर आमा समूह लगायत संघ संस्थाले सम्मान गरेका थिए। भवितव्य र प्राविधिक कारणले सडकमा उत्पन्न समस्या समाधानका लागि मर्मत गरिरहेको शनिबार गलेश्वरमा सडक मर्मतमा खटिएका सञ्चालक कार्कीले बताए। सो सडकमा कालोपत्रेका अलावा ४ वटा कल्भर्ट निर्माण र २०० मिटर आरसीसी ढलान भएको छ। करिडोरअन्तर्गत ठेक्का लागेका खण्डमध्ये सबभन्दा छिटो, छोटो समयमा धेरै काम गरेको खण्ड बेनीगलेश्वर रहेको बेनीजोमसोमकोरला सडक योजनाको कार्यालयले जनाएको छ। २०२ किलोमिटर दूरीको बेनीजोमसोमकोरला सडकको ७ वटा प्याकेजको निर्माण सकिएको छ।"
रिङरोड सडक अलपत्र छाडेर ठेकेदार सम्पर्कविहीन,"जोमसोम : घरपझोङ गाउँपालिकामा निर्माणाधीन रिङरोड सडक अलपत्र छाडेर ठेकेदार एक वर्षदेखि सम्पर्कविहीन भएको छ। गाउँपालिकाको ५ वटै वडा जोड्ने सडक एक वर्षदेखि अलपत्र परेको हो। गण्डकी प्रदेश सरकारअन्तर्गत एक निर्वाचन क्षेत्र एक सडकनिर्माण कार्यक्रममा प्राथमिकतामा परेको सडक आधा काम बाँकी छँदै ठेकेदारले सडक निर्माणको काममा कुनै चासो दिएका छैनन्। पूर्वाधार विकास कार्यालय मुस्ताङले पटकपटक निर्माण कम्पनीका प्रतिनिधिलाई काममा फर्किन लिखित र मौखिक पत्राचार गरिएको भएपनि निर्माण कम्पनीले अनेकौं बहाना गरेर निर्माणबाट उम्किने प्रयास गरेको देखिन्छ। प्रतिकुल मौसम, कोरोना कहर, हिमपात र अन्य समस्या देखाएर रिङरोड निर्माणको काममा निकै विलम्ब गर्दै आइरहेको निर्माण कम्पनी मौसम अनुकुल भइसक्दा समेत काममा फर्किएको छैन। पछिल्लो पटक चालु वर्षको माघ महिनामा उपकरण र जनशक्तिसहित रिङरोड सडकको काम गर्ने लिखित पत्र पूर्वाधार विकास कार्यालय पठाएर आश्वास्त पारेको थियो। ४ पटक म्याद थप भइसक्दा समेत सडक निर्माणमा अन्योलता छाएको हो। कृषि र पर्यटनका हिसाबले निकै महत्वपूर्ण मानिएको घरपझोङ रिङरोड सडकले पालिका भित्रका गाउँहरु जोमसोम, ठिनी, ढुम्बा, चिमाङ, छैरो , स्याङ र मार्फा गाउँ जोडिन्छन्। २०७६ कात्तिक २१ गते एमएस बन्दना भगवती जलजला जेभी कन्ट्रक्सनले घरपझोङ रिङरोड सडक निर्माण गर्न २१ करोड ४३ लाख १३ हजार लागतमा ठेक्का सम्झौता गरेको थियो। पूर्वाधार विकास कार्यालयका प्रमुख अजय श्रेष्ठले रिङरोड सडकको पाँचौ पटकका लागि म्याद थप प्रक्रियामा रहेको जानकारी दिए। उनले रिङरोड सडकको पछिल्लो भौतिक प्रगति ६१ प्रतिशत रहेको र निर्माण कम्पनीले काममा फर्किन ताकेता गरिएको बताए।"
मकैबारीभित्र युवकको शव फेला,मलंगवा : सर्लाहीको ब्रह्मपुरी गाउँपालिका२ धर्मपुरमा मकैबारीभित्र युवकको शव फेला परेको छ। स्थानीय रामचन्द्र साहको मकैबारीमा सोही स्थानका सीताराम साहका २० वर्षीय छोरा अरविन्द साहको शव फेला परेको जिल्ला प्रहरी कार्यालय सर्लाहीका प्रहरी नायव उपरीक्षक दीपक श्रेष्ठले जानकारी दिए। शुक्रबार साँझ घरबाट निस्केका साह शनिबार बिहान मकैबारी भित्र मृत भेटिएको छ। साहको शरीरमा कुनै ठूलो चोट देखिएको छैन। कसरी मृत्यु भएको हो त्यसबारे अनुसन्धान भइरहेको छ। साहको शवलाई पोस्टमार्टम गर्नका लागि प्रादेशिक अस्पताल मलंगवा ल्याएको प्रहरीले जनाएको छ।
"इलाम२ को मतपेटिका संकलन गरिँदै, मतगणना आजैदेखि गर्ने तयारी",इलाम : इलाम क्षेत्र नं २ को उपनिर्वाचनअन्तर्गत प्रतिनिधि सभा सदस्य छान्न भएको मतदानपश्चात मतपेटिका संकलन गर्न थालिएको छ। मतपेटिका इलाम ७ मा रहेको गौतमबुद्ध सम्मेलन केन्द्रमा संकलन गरिएको हो। बिहान ७ बजेबाट सुरु भएको मतदान साँझ ५ बजे सकिएको हो। १ लाख १५ हजार ८८९ मतदाता रहेको इलाम २ मा ६६ हजार मतदाताले मतदान गरेको मुख्य निर्वाचन अधिकृत केशवप्रसाद घिमिरेले जानकारी दिए। मुख्य निर्वाचन अधिकृतको कार्यालयका अनुसार इलाम२ बाट प्रतिनिधि सभा सदस्यका लागि १९ जना उम्मेदवार चुनावी मैदानमा छन्। कार्यालयका अनुसार ७९ मतदानस्थलका १४९ मतदान केन्द्रमा मतदान भएको हो। जहाँ ७४५ जना कर्मचारी खटिएका थिए। मतदान शान्तिपूर्ण रुपमा सम्पन्न भएको मुख्य निर्वाचन अधिकृत केशवप्रसाद घिमिरेले बताए। मतगणना आइतबार बिहान ७ बजेबाट सुरु हुने मुख्य निर्वाचन अधिकृत घिमिरेले बताए।
"इलाम२ को मतगणनास्थल तयार, १० बजेभित्र मतपेटिका ल्याइसकिने",इलाम : मतदानको समय सकिनै लाग्दा इलाममा मत गणना स्थलको व्यवस्थापन सुरू भएको छ। इलाम निर्वाचन क्षेत्र२ मतगणना गौतमबुद्धमा गरिने भएको छ। प्रमुख जिल्ला अधिकारी इन्द्रदेव यादवले राति १० बजेसम्ममा मतपेटिका मतगणना स्थलमा ल्याउने लक्ष्यसहित काम भइरहेको जानकारी दिए। अहिलेसम्ममा ५१ प्रतिशत मत खसेको छ। मुख्य निर्वाचन अधिकृतको कार्यालय ६० हजार मत खसेको जनाएको छ। निर्वाचन क्षेत्र नं २ मा १ लाख १५ हजार ८ सय ८७ मतदाता संख्या रहेको छ। एक सय ४९ मतदान केन्द्रमा शान्तिपूर्ण रूपमा मतदान भइरहेको छ। ६ पालिकाका ४२ वटा वडामा मतदान भइरहेको छ।
जसपाको राष्ट्रिय महाधिवेशन प्रतिनिधि निर्देशिका पारित,"काठमाडौं : जनता समाजवादी पार्टी (जसपा) नेपालले राष्ट्रिय महाधिवेशन प्रतिनिधि निर्देशिका पारित गरेको छ। पार्टी कार्यालय बालकुमारीमा शनिबार बसेको जसपा केन्द्रीय कार्यकारिणी समितिको बैठकले महाधिवेशनमा सहभागी हुने प्रतिनिधिका बारेमा टुंगो लगाउन कार्यदलले पेश गरेको राष्ट्रिय महाधिवेशन प्रतिनिधि निर्देशिका परिमार्जन सहित पारित गरेको जसपा प्रवक्ता मनिष सुमनले जानकारी दिए। विभिन्न तहगत समिति, निकाय, भ्रातृ संगठन, पेसागत संघ संगठनबाट महाधिवेशन प्रतिनिधि निर्वाचित हुने उनले बताए। त्यस्तै प्रत्येक निर्वाचन क्षेत्रबाट दुई सय सदस्य बराबर एक प्रतिनिधि हुने गरि निर्देशिका पारित गरिएको प्रवक्ता सुमनले जानकारी दिए। उनले जसपाको पहिलो महाधिवेशनले ७० प्रतिशत केन्द्रीय पदाधिकारी खुला प्रतिस्पर्धाबाट र ३० प्रतिशत समावेशी प्रतिस्पर्धाबाट चयन गर्ने बताए। जसपाको राष्ट्रिय महाधिवेशन आगामी जेठ २८ देखि ३० गतेसम्म जनकपुरमा हुँदैछ।"
एनआइसी एशिया बैंकको सहायक प्रमुख कार्यकारी अधिकृतमा खनिया,"काठमाडौं : एनआइसी एशिया बैंक लिमिटेडले अर्जुनराज खनियालाई सहायक प्रमुख कार्यकारी अधिकृत पदमा बढुवा गरेको छ। बैंकले सहायक महाप्रबन्धक पदमा कार्यरत रहेका खनियालाई सहायक प्रमुख कार्यकारी अधिकृत पदमा बढुवा गरेको हो। सन् २००४ देखि बैंकिङ क्षेत्रमा प्रवेश गरेका खनियाले बैंकका विभिन्न शाखाहरू, विभागहरू एवम् इकोसिस्टमहरूमा काम गरी २० वर्षभन्दा लामो अनुभव संगाल्लेका छन्। सन् २००४ मा नेपाल बैंक लिमिटेडमा आन्तरिक लेखा परीक्षकका रूपमा नायब प्रबन्धकमा नियुक्त भएर वाणिज्य बैंकको यात्रा सुरु गरेका खनिया सन् २०१० मा तत्कालीन बैंक अफ एशिया नेपाल लिमिटेडमा शाखा प्रमुखका रूपमा नियुक्त भएका थिए। तत्पश्चात् यस बैंकका विभिन्न विभाग तथा इकोसिस्टमहरूमा प्रमुखको रूपमा नेत्तृत्वदायी भुमिकामा रही बैंकको व्यवसायिक रणनीति निर्माण एवम् कार्यान्वयनमा खनियाको अतुलनीय योगदान रहेको थियो। हाल उनले बैंकको       प्रमुख, प्रमुख सूचना अधिकारी, प्रमुख गुनासो सुन्ने अधिकारीको जिम्मेवारी सम्हाल्दै आएका छन्। बैंकको विभिन्न विभागहरू तथा इकोसिस्टमहरूमा नेतृत्वदायी भूमिका निर्वाह गर्दै बैंकको ट्रान्सफर्र्मेसन जर्नीमा अतुलनिय योगदान दिई आफ्नो सफल जिम्मेवारी निर्वाह गरेका खनियालाई बैंकले दिएको यस नयाँ जिम्मेवारीले बैंकलाई थप उचाई हासिल गरी, उच्च व्यावसायिक सफलता प्राप्त गर्न योगदान गर्ने विश्वास रहेको बैंकका प्रमुख कार्यकारी अधिकृत रोशन कुमार न्यौपानेले बताए।"
नेपालका दुवै ओपनर आउट,काठमाडौं : नेपालको दोस्रो विकेट पतन भएको छ। ओपनर कुशल भुर्तेल १६ रन बनाएर आउट भएका छन्। १२ बलमा उनले ३ चौका प्रहार गरे। यसअघि ओपनर अनिल साह ५ रन बनाएर आउट भएका थिए। वेस्ट इन्डिज एले नेपाललाई २०५ रनको लक्ष्य प्रस्तुत गरेको छ। निर्धारित ओभरको खेलमा वेस्ट इन्डिज एले ५ विकेटको क्षतिमा २०४ रन बनाएको हो। वेस्ट इन्डिज एका लागि कप्तान रोस्टन चेजले सर्वाधिक ७४ रन बनाए।
वेस्ट इन्डिज एविरुद्ध रोहित पौडेलको सतक प्रहार,काठमाडौं : रोहित पौडेलले वेस्ट इन्डिज एविरुद्ध सतक प्रहार गरेका छन्। उनले ४७ बलमा १० चौका र ५ छक्कासहित सतक प्रहार गरेका हुन्। यसअघि उनले २७ बलमा ६ चौका र २ छक्का प्रहार गर्दै ५१ रन बनाएका थिए।
"बझाङमा ४३ प्रतिशत मत खस्यो, हेलिकोप्टरमार्फत मतपेटिका ढुवानी गरिने","बझाङ : बझाङमा ४३ प्रतिशत मत खसेको छ। बझाङ प्रदेशसभा निर्वाचन (१) मा भइरहेको मतदानमा दिउँसो ३ बजेसम्म ४३ प्रतिशत अर्थात् जम्मा २६ हजार १९६ मत खसेको हो। प्रदेशसभा निर्वाचन क्षेत्र (१) का ७४ वटै मतदान स्थल र ९४ मतदान केन्द्रमा आज बिहान ७ बजेदेखि शान्तिपूर्णरूपमा मतदान जारी रहेको मुख्य निर्वाचन अधिकृत सुदर्शन लामिछानेले बताए। शान्तिपूर्ण रूपमा चुनाव सम्पन्न गर्न नेपाल प्रहरी, सशस्त्र प्रहरी बल र नेपाली सेनाको टोली खटिएको छ। यो चुनावमा ६१ हजार सात सय ४८ मतदाताले भोट हाल्ने अनुमान गरिएको छ। मतदान सकिएपछि आजै मतपेटिका मुख्य निर्वाचन अधिकृतको कार्यालय अर्थात् जिल्ला अदालतमा ल्याइने मुख्य निर्वाचन अधिकृत लामिछानेले जानकारी दिए। उनका अनुसार आज सडकको पहुँच भएका ठाउँबाट सुरक्षाकर्मीसहित मतपेटिका सदरमुकाम ल्याइनेछ भने सबैभन्दा विकट मानिएको साइपाल गाउँपालिकाको मतपेटिका भोलीसम्म हेलिकोप्टरमार्फत ढुवानी गरिने छ। आज बझाङमा मौसम प्रतिकूल भएकाले हेलिकोप्टर मौसमको अवस्था हेरेर उड्ने र दुईवटा वडाको ल्याइने पनि मुख्य निर्वाचन अधिकृत लामिछानेको भनाइ छ। भोलिसम्म सबै ठाउँका मतपेटिका ढुवानी सकिएपछि सर्वदलीय बैठक बसी मतगणना गरिने उनले जनाए। बझाङका ७ पालिका साइपाल, तल्कोट, मष्टा, सुर्मा, खप्तडछान्ना, छबिसपाथिभेरा गाउँपालिका र जयपृथ्वी नगरपालिकासहित थलारा गाउँपालिको ९ नम्बर वडामा आज मतदान भएको हो।"
अन्तर व्यवस्थापिका भेलामा सात बुँदे पाल्पा घोषणापत्र जारी,"तानसेन : पाल्पाको तानसेनमा आयोजना भएको अन्तर व्यवस्थापिका भेला सात बुँदे पाल्पा घोषणापत्र जारी गर्दै शनिबार सम्पन्न भएको छ। लुम्बिनी प्रदेश सभाको आयोजनामा आयोजना भएको भेलाले संसद र संसदीय समितिहरूको भूमिकाहरूलाई प्रभावकारी बनाउन संसदबाट निर्मित कानुनको उत्तर विधायिकी परीक्षण हुनुपर्ने निर्णय गरेको छ। भेलाले उत्तर विधायिकी परीक्षणलाई प्रभावकारी रुपमा कार्यान्वयनका लागि संसदीय समिति तथा संसद सचिवालयका जनशक्तिहरूलाई क्षमता अभिवृद्धि गर्ने, संघ र प्रदेशसभा बीच आवश्यक सहकार्य गर्ने निर्णय भेलाले गरेको छ। उत्तर विधायिकी परीक्षणका लागि आवश्यक कार्यविधि, मापदण्ड, मार्गदर्शन तथा निर्देशिका निर्माण गर्ने र संघ र प्रदेशले आफ्नो नियमावलीमा समावेश गर्ने तथा संसदीय बजेट सेवा कार्यालय स्थापनाका लागि संघीय संसदका महासचिवको नेतृत्वमा ७ वटै प्रदेशका सचिवहरू रहने गरी अध्ययन समिति गठन गरी गण्डकीमा हुने आगामी भेलामा पेश गर्ने निर्णय गरेको छ। यसैगरी स्थिर सरकार कायम गरी विधि तथा सुशासन कायम गर्न वर्तमान निर्वाचन प्रणाली संशोधन गर्न सरोकारवालाहरूलाई ध्यानाकर्षण गराउने भेलाले निर्णय गरेको छ। संघीय संसद र प्रदेश सभाबीच भएका भेला छलफल, सम्मेलन वहस, अन्तरक्रियाहरूको निष्कर्ष तथा निर्णयहरूलाई कार्यान्वयन गराउन अन्तर प्रदेश व्यवस्थापिका मञ्च नेपाल गरी सक्रिय बनाउने, अर्को सम्मेलन गण्डकी प्रदेशमा गर्ने निर्णय गरेको छ। निर्णयहरू सार्वजनिक गर्दै लुम्बिनी प्रदेशका सभामुख तुलाराम घर्तीमगरले भेलाले केही ऐतिहासिक एवं महत्वपूर्ण निर्णय गरी कार्यान्वयनको चरणमा प्रवेश गरेको बताए। भेलामा सभामुख देवराज घिमिरे, राष्ट्रिय सभाकी उपाध्यक्ष विमला घिमिरे, ७ वटै प्रदेशका सभामुख तथा उपसभामुख केन्द्र तथा प्रदेशका सचिवहरूको सहभागिता रहेको थियो।"
बझाङमा करिब ५० प्रतिशत मतदान,"बझाङ : बझाङ प्रदेशसभा १ मा आज भएको प्रदेशसभा सदस्यको उपनिर्वाचनमा ४९ दशमलव १२ प्रतिशत अर्थात् ३० हजार तीन सय २८ मतदान भएको छ। बिहान ७ बजेदेखि साँझ ५ बजेसम्म भएको मतदानमा सो प्रतिशत मतदान भएको मुख्य निर्वाचन अधिकृत सुदर्शन लामिछानेले जानकारी दिए। उनका अनुसार जिल्लामा ६१ हजार सात सय ४८ मतदाता छन्। जिल्लाका ७४ वटा मतदानस्थल र ९३ केन्द्रमा मतदान शान्तिपूर्णरूपमा सम्पन्न भएको उनले बताए। उनका अनुसार प्रदेशसभा सदस्यका लागि विभिन्न राजनीतिक दलका ११ उम्मेदवार प्रतिस्पर्धामा छन्। नेपाल कम्युनिष्ट पार्टी (एमाले)बाट दमनबहादुर भण्डारी, नेपाली कांग्रेसबाट अभिषेकबहादुर सिंह, नेपाल कम्युनिष्ट पार्टी (माओवादी केन्द्र)बाट जनकबहादुर बुढा, राष्ट्रिय प्रजातन्त्र पार्टीबाट किशोरकुमार खड्का, नेपाल कम्युनिष्ट पार्टी (एकीकृत समाजवादी)बाट दिलबहादुर सिंह प्रतिस्पर्धामा छन्। नेपाल मजदुर किसान पार्टीबाट खगेन्द्रबहादुर शाही, जनमत पार्टीबाट सुशीलादेवी विष्ट, सङ्घीय लोकतान्त्रिक राष्ट्रिय मञ्चबाट दीपकबहादुर खड्का, जनता समाजवादी पार्टीबाट रामबहादुर खड्का, नेसनल रिपब्लिकन नेपालबाट कमल घर्तीमगर, राष्ट्रिय मातृभूमि पार्टीबाट गजेन्द्रबहादुर थापा उम्मेदवार छन्।"
"नेपालको पहिलो विकेट पतन, अनिल साह ५ रन बनाएर आउट",काठमाडौं : नेपालको पहिलो विकेट पतन भएको छ। ओपनर अनिल साह ५ रन बनाएर आउट भएका छन्। ९ बल खेलेका उनको प्रदर्शन सन्तोषजनक रहेन। वेस्ट इन्डिज एले नेपाललाई २०५ रनको लक्ष्य प्रस्तुत गरेको छ। निर्धारित ओभरको खेलमा वेस्ट इन्डिज एले ५ विकेटको क्षतिमा २०४ रन बनाएको हो। वेस्ट इन्डिज एका लागि कप्तान रोस्टन चेजले सर्वाधिक ७४ रन बनाए।
सरकारले गैरजिम्मेवार र संसदीय अभ्यास विपरीत अध्यादेश जारी गर्यो : कांग्रेस,"काठमाडौं : नेपाली कांग्रेसले लगानी सम्मेलनलाई लक्षित गरी सरकारले जारी गरेको अध्यादेशको विरोध गरेको छ। गत सोमबार बसेको मन्त्रिपरिषद बैठकले लगानी सहजीकरण गर्न केही नेपाल ऐनलाई संशोधन गर्न बनेको अध्यादेश ल्याउने निर्णय गरेपछि शनिबार दिउँसो कांग्रेसको संसदीय दलको बैठकले विरोध जनाएको हो। नेपाली कांग्रेस सरकारले संविधानको अपव्याख्या गर्दै अध्यादेश जारी गर्ने गरी गरेको गैरजिम्मेवार,लोकतन्त्र र संसदीय अभ्यास विपरीत कार्य गरेको भन्दै विरोध गरेको छ। कांग्रेसले सरकारलाई संसद छलेर अध्यादेश ल्याउने कार्य गरी संसदलाई कमजोर नगर्नसमेत सचेत गराएको छ। कांग्रेस संसदीय दलका प्रमुख सचेतक रमेश लेखकले शनिबार एक विज्ञप्ति जारी गर्दै संसदको गत अधिवेशनमा कानुन ल्याउन पर्याप्त समय हुँदाहुँदै सरकारले कानुन नबनाई अध्यादेशको बाटो रोजेको आरोप लगाएका छन्। नेपाल सरकारले देश र जनतासँग प्रत्यक्ष रुपले सम्बन्धित केही महत्वपूर्ण कानूनहरुलाई संशोधन गर्न अध्यादेश जारी गर्ने निर्णय गरी सम्माननीय राष्ट्रपति समक्ष प्रस्तुत गरेको विषय तर्फ नेपाली कांग्रेसको ध्यान गम्भीर रुपले आकृष्ट भएको छ। संघीय संसदको गत अधिवेशनमा कानून निर्माण गर्ने पर्याप्त समय र अवसर हुँदाहुँदै सरकारले सहकारी पिडित लगायत देशमा विद्यमान तमाम समस्याहरु समाधान गर्नुको साटो अप्रत्यासित र असमयमा संघीय संसदको अधिवेशन अन्त्य गयो। जारी विज्ञप्तिमा भनिएको छ,प्रमुख विपक्षी दल नेपाली कांग्रेस समेत सबै विपक्षी दलहरुले सहकारी संस्थाहरुमा लाखौं नागरिकले जम्मा गरेको अरबौं रकम अपचलन, हिनामिना, दुरुपयोग र ठगी भएको विषयमा छानविन गर्न र सहकारी पिडितका समस्या सम्बोधन गर्न संसदीय छानविन समिति माग गरेकोमा उक्त विषयलाई नजरअन्दाज गर्दै सरकारले संसदबाट भागी अधिवेशनको अन्त्य गरी गैरजिम्मेवार र संसदीय अभ्यास विरोधी चरित्र प्रदर्शन गरेको हामीले ठहर गरेका थियौं। सरकारले ल्याएको अध्यादेशले प्रचलित संविधानको अपव्याख्या हुनुका साथै संसदीय व्यवस्था र लोकतन्त्रको मर्म विपरित रहेको गरेको विज्ञप्तिमा उल्लेख छ। कुनै पनि कानून सार्वभौम जनताको प्रतिनिधि संस्था संसदले निर्माण गर्ने संसदीय व्यवस्थाको आधारभूत मान्यता भएको उनको भनाई छ। सरकारले संघीय संसदको अधिवेशन चलिरहेको अवस्थामा बाहेक तत्काल केही गर्न आवश्यक परेमा अध्यादेश जारी गर्न सक्ने संविधानको व्यवस्थाको अपव्याख्या गरी संघीय संसदको गत अधिवेशन भन्दा पनि महिनौं अगाडी देखि तयारी प्रारम्भ भएको लगानी सम्मेलनलाई सम्बोधन गर्ने निहुँमा अध्यादेश जारी गरेको छ।कांग्रेस विज्ञप्तिमा भनिएको छ,सरकारको यो कामले प्रचलित संविधानको अपव्याख्या हुनुका साथै संसदीय व्यवस्था र लोकतन्त्रको मर्म विपरित छ। सरकारका यस्ता कार्यले जनताको प्रतिनिधि संस्था संसदको महत्व, मर्यादा र गरिमा घट्न जाने र संघीय लोकतान्त्रिक गणतन्त्रात्मक व्यवस्था नै कमजोर हुने कांग्रेसको दाबी छ।"
वेस्ट इन्डिज 'ए'विरुद्ध नेपालको रोमाञ्चक जित,"काठमाडौं : नेपालले वेस्ट इन्डिज एलाई ४ विकेटले हराएको छ। कप्तान रोहित पौडेलको सतक प्रेरित खेलमा नेपाल  बल अगावै नेपालले रोमाञ्चक जित हात पारेको हो। पौडेलले ५४ बलमा ११२ रन बनाएर आउट भएका थिए। उनले १० चौका र ६ छक्का प्रहार गरे। रोहित पेभेलियन फर्किएपछि नेपाल दबाबमा परेको थियो। अन्तिम ओभरमा गुल्शन झाले २ चौका प्रहार गरेपछि नेपालको जित सुनिश्चित बनेको थियो। झाले अविजित ९ रन र प्रतिश जिसीले एक चौकासहित ५ रनमा अविजित रहे। त्यस्तै दीपेन्द्र सिंह ऐरीले २४ रन, कुशल मल्ल र कुशल भुर्तेलले १६१६ रन र अनिल साहले ५ रन बनाए। टियु क्रकेट मैदानमा शनिबार यसअघि वेस्ट इन्डिज ए ले निर्धारित २० ओभरमा ५ विकेटको क्षतिमा २०४ रन बनाएको थियो। वेस्ट इन्डिज एका लागि कप्तान रोस्टन चेसले सर्वाधिक ७४ रन बनाए। चेसले ४६ बलमा ९ चौका, २ छक्कासहित ७४ रन बनाए। ओपनर एलिक एथानाजेले ४६ रन बनाउँदा केसी कार्टीले ३८ रन बनाए। अन्य खेलाडीले उल्लेख्य प्रदर्शन गर्न सकेनन्। नेपालका लागि कमल सिंह ऐरी,दीपेन्द्रसिंह ऐरी,रोहितकुमार पौडेल र अविनाश बोहोराले एकएक विकेट लिए।"
रोहित पौडेलले बनाए अर्धसतक,काठमाडौं : कप्तान रोहित पौडेलले वेस्ट इन्डिज एविरुद्ध अर्धसतक प्रहार गरेका छन्। उनले २७ बलमा ६ चौका र २ छक्का प्रहार गर्दै ५१ रन बनाएका हुन्। ११ ओभरको समाप्तिमा नेपालले ३ विकेटको क्षतिमा९६ रन बनाएर खेलिरहेको छ। नेपालका ओपनरद्वय अनिल शाहले ५ रन र कुशल भुर्तेलले १६ रन र कुशल मल्लले १६ रन बनाएर आउट भएका थिए।
स्वदेशी लगानीकर्ताको सुरक्षाको माग गर्दै पुँजीबजार लगानीकर्ताहरूको प्रदर्शन,"काठमाडौं : स्वदेशी लगानीकर्ताको सुरक्षा गर्नुपर्ने भन्दै पुँजीबजार लगानीकर्ताहरुले शनिबार काठमाडौंमा प्रदर्शन गरेका छन्। सरकारले ऐन नियम संशोधन गरेर विदेशी लगानीकर्ता आकर्षित गर्न खोजे पनि स्वदेशी लगानीकर्तालाई गरेको भन्दै पुँजीबजार संघर्ष समितिले प्रदर्शन गरेको हो। उनीहरुले स्वदेशी लगानीकर्ताको सुरक्षा गर्नुपर्ने, लगानीकर्तालाई विदेश पलायन गराउने कार्य बन्द गर्नुपर्ने, लगानीमैत्री नीति लागू गर्नुपर्ने, पुँजीबजारमाथिको हस्तक्षेप बन्द गर्नुपर्ने माग राखेका छन्। प्रदर्शनका क्रममा लगानीकर्ता तिलक कोइरालाले सरकारको गलत नीतिका कारण लगानीकर्ताहरू डुबेको भन्दै सहि नीति लिन माग गरेको बताए। स्वदेशी लगानीकर्ताहरु नै पलायन भइरहेको अवस्थामा लगानी सम्मेलन गरेर विदेशी लगानी भित्र्याउन नसकिने उनले बताए। लगानीकर्ताहरुले लगानीको सुरक्षा गर,नसके स्टक मार्केट बन्द गर, स्वदेशी लगानीको संरक्षण गर, विदेशी लगानीको वातावरण तयार गर लगायतका प्लेकार्ड प्रदर्शन गरेका थिए।"
वरिष्ठ अधिवक्ता उप्रेती र अधिवक्ता विष्टले भने सिधाकुरा डटकमबाट प्रसारित समाचार मिथ्यापूर्ण र नियोजित,"काठमाडौं : वरिष्ठ अधिवक्ता हरिप्रसाद उप्रेती र अधिवक्ता किशोरकुमार विष्टले सिधाकुरा डटकमबाट प्रसारित समाचार भ्रामक, असत्य, मिथ्यापूर्ण र नियोजित रहेको बताएका छन्। शनिबार प्रेस विज्ञप्ति जारी गर्दै उनीहरूले प्रायोजितनियोजित समाचार प्रशारण गर्नेविरुद्ध कानुनी कारबाहीको माग गरेका छन्। 'सिधाकुरा डटकम अनलाइनबाट 'भ्रष्टाचारका चार सय मुद्दा डिसमिस गर्न सर्वोच्चका न्यायाधीशसहित डिल' शीर्षकमामा मिति २०८१०११४ मा प्रकाशितप्रसारित अडियो सामाग्रीको विषयमा गम्भीर ध्यानाकर्षण भएको छ। उक्त अडियो सामाग्रीमा भनिएजस्तो मिति २०७७१२३० मा हामी तीनकुनेस्थित अन्नपूर्ण पोष्टको कार्यालयमा गएका छैनौं। सो अडियो सामाग्रीमा उल्लेख भएको विष्णुप्रसाद घिमिरे निवेदक भएको रिट निवेदनमा हामी कुनै पनि पक्षबाट प्रतिनिधित्व गरेका कानुन व्यवसायी होइनौं,' अधिवक्ताद्वयले विज्ञप्तिमा भनेका छन्। अधिवक्ताद्वयले समाचारमा सुनाइएको अडियो पनि आफ्नो नभएको उल्लेख गरेका छन्। 'हाम्रा नामबाट सुनाइएको आवाज हाम्रो होइन र हाम्रो उपस्थिति देखाउन सिर्जना गरिएको वातावरणसमेत अस्वाभाविक रहेको छ। २०७७ साल चै ३० गतेको घटना भनिएको उक्त अडियो आज करिब ४ वर्षपछि आएर प्रसारण गरिएको नै यसप्रति विभिन्न संशय पैदा गरेको छ,' विज्ञप्तिमा भनिएको छ। सिधाकुरा डटकमको समाचारले स्वतन्त्र न्यायपालिका, प्रतिष्ठित सञ्चारगृह र सञ्चार उद्यमीप्रति अक्षम्य प्रहार गरेको उनीहरूको भनाइ छ। 'यस्ता असत्य, भ्रामक, प्रायोजितनियोजित सामाग्रीहरू उत्पादनप्रशारण गर्ने, सामाजिक सञ्जालमा सेयर गर्ने तथा त्यस्ता सामाग्रीहरूको पक्षमा वकालत गर्ने पात्र र प्रवृत्तिहरूको हामी घोर निन्दा र भर्त्सना गर्दछौं,' विज्ञप्तिमा भनिएको छ, 'त्यस्ता पात्रहरूलाई कानुनको दायरामा ल्याई कडाभन्दा कडा कारबाही र सजाय गर्नका साथै अब उप्रान्त यस्ता प्रवृत्ति निरूत्साहित हुने प्रभावकारी प्रबन्ध गर्न हामी सम्बद्ध सबै पक्षनिकायको गम्भीर ध्यानाकर्षण गराउँदछौं। साथै यस्ता असत्य, भ्रामक र प्रायोजितनियोजित समाचार र सामाग्रीमा विश्वास नगर्न आम जनसमुदायमा हामी हार्दिक अपिल गर्दछौं।'"
इलाम२ मा ५७ प्रतिशत मतदान,"इलाम : इलाम क्षेत्र२ मा प्रतिनिधिसभा सदस्यको उपनिर्वाचनको मतदान सकिएको छ। उपनिर्वाचन शान्तिपूर्ण, उत्साहजनक र सौहार्दपूर्ण वातावरणमा सम्पन्न भएको प्रमुख जिल्ला अधिकारी इन्द्रदेव यादवले बताए। मतदानको विवरण आयोगको सूचना प्रणालीमा प्रविष्ट हुने क्रम जारी छ। हालसम्मको प्रारम्भिक विवरणअनुसार समग्रमा ५७ प्रतिशत मत खसेको प्रजिअ यादवले जानकारी दिए। अहिले मतपेटिका गणनास्थलमा आउन सुरु भइसकेको छ। सबै क्षेत्रमा शान्तिपूर्ण मतदान सम्पन्न भएको उनले बताए। यहाँ एक लाख १५ हजार आठ सय ८९ मतादाता थिए। विसं २०७९ मङ्सिर ४ गते सम्पन्न प्रतिनिधिसभा सदस्य निर्वाचनमा इलाममा ५७ दशमलव ४४ प्रतिशत मतदान भएको थियो। मतदान सम्पन्न भएका सबै मतदानस्थलबाट आज साँझदेखि नै मतपेटिका मुख्य निर्वाचन अधिकृतको कार्यालयमा ढुवानी हुनेछ। सबै क्षेत्रबाट राति १० बजेभित्र मतपेटिका ढुवानी भइसक्ने गरी आवश्यक व्यवस्था मिलाइएको प्रजिअ यादवले बताए। मतपेटिका मतगणनास्थलमा ल्याइसकेपछि राजनीतिक दल तथा उम्मेदवार सर्वपक्षीय सहमतिपछि मतगणना प्रारम्भ गरिनेछ। विसं २०७९ मङ्सिर ४ को प्रतिनिधिसभा निर्वाचनमा इलाम२ बाट निर्वाचित नेपाल कम्युनिष्ट पार्टी (एमाले)का उपाध्यक्ष सुवासचन्द्र नेम्वाङको निधनपछि रिक्त सो निर्वाचन क्षेत्रमा उपनिर्वाचन भएको हो। उपनिर्वाचनमा १२ राजनीतिक दलका र सात स्वतन्त्रसहित १९ जना चुनावी प्रतिस्पर्धामा छन्। गत निर्वाचनमा नेम्वाङले कांग्रेसका डम्बरबहादुर खड्कालाई एक सय १४ मतको झिनो अन्तरले पराजित गर्नुभएको थियो। एमाले र कांग्रेसजस्ता ठूला र अनुभवी दलसँगै राष्ट्रिय स्वतन्त्र पार्टी (रास्वपा) जस्ता भर्खर जन्मिएका दलका उम्मेदवार पनि प्रतिस्पर्धामा छन्।"
सरकारको नीति तथा कार्यक्रमका आधारमा आगामी वर्षको बजेट आउँछ : उद्योगमन्त्री भण्डारी,"काठमाडौं : उद्योग, वाणिज्य तथा आपूर्ति मन्त्री दामोदर भण्डारीले सरकारको नीति तथा कार्यक्रमका आधारमा आगामी वर्षको बजेट आउने बताएका छन्। नेकपा एमाले बैतडी काठमाडौं सम्पर्क मञ्चको सम्मेलन उद्घाटन गर्दै मन्त्री भण्डारीले यसअघि सरकारको नीति र कार्यक्रम भन्दा फरक बजेट आउने गरेको सन्दर्भ उल्लेख गर्दै आगामी वर्षको बजेट सरकारको प्राथमिकता, नीति तथा कार्यक्रमका आधारमा आउने दावी गरे। सरकारमा रहेर निर्वाह गर्नुपर्ने भूमिकालाई सबैले मनन गरेको र जनताको निराशालाई चिर्दै अघि बढ्न सरकार क्रियाशील रहेको उनले बताए। उनले लगानी सम्मेलनमार्फत बाह्य र राष्ट्रिय पुँजीलाई उत्पादन, व्यवसायसँग जोड्नुपर्ने अहिलेको आवश्यकता रहेको धारणा राखे। अहिलेको मुद्दा तथा सन्दर्भलाई सम्बोधन गर्ने कुरामा आफू प्रतिवद्ध रहेको उनको भनाइ छ। एमाले नेता समेत रहेका भण्डारीले एमालेको नीति,नेतृत्व र विचारबाट मात्रै राष्ट्रले सहि मार्ग समात्ने जिकिर गरे।"
"भारत, चीन र बंगलादेश भ्रमणमा जाने ग्राहकका लागि सधैं अन बस्न डेटा रोमिङ","काठमाडौं : विभिन्न प्रयोजनका लागि छिमेकी देश भारत, चीन र बंगलादेश जाने आफ्ना ग्राहकहरूको आवश्यकतालाई ध्यानमा राखेर एनसेलले आकर्षक बोर्डर रोमिङ प्याक ल्याएको छ। प्याकले ग्राहकहरूलाई यी गन्तव्यहरूको भ्रमणमा जाँदा सुलभ दरमा सहजै सधैं अन बसेरमा सम्पर्कमा रही रहन मद्दत गर्दछ। प्याक सुचारु गर्ने बितिकै ग्राहकहरूले डाटा प्रयोग सम्पर्कमा रहनका लागि तत्कालै ५०० एमबी बोनस डेटा प्राप्त गर्दछन्। ग्राहकले यो प्याक करसहित मात्र रु १०० मा सुचारु गरी ३ दिनका लागि बोनस डेटा र रोमिङ सेवाको फाइदा लिन सक्छन्। नयाँ वर्ष २०८१ को अवसरमा सञ्चालनमा ल्याइएको यो प्याक ग्राहकले एष्ट्रिक्स१७१२९एष्ट्रिक्स५ह्यास डायल गरि लिन सक्छन्। त्यसैगरी यो प्याक अन्य माध्यम जस्तै एनसेल एप, एनसेलको वेबसाइट र डिजिटल माध्यमहरूमार्फत पनि सुचारु गर्न सकिन्छ। भ्रमणमा जाने ग्राहकहरूले आफ्नो सञ्चार आवश्यकता अनुसार जति पटक पनि यो प्याक किन्न सक्छन्। यो प्याकले हाम्रा सीमावर्ती सहरहरूबाट बारम्बार भारत भ्रमण गर्ने साना व्यवसायी, यातायात मजदुर जस्ता ग्राहकहरूको रोमिङ सेवाको मागलाई सम्बोधन गर्दछ। त्यसैगरी यसले भारतमा आकस्मिक भ्रमणमा जानु पर्ने ग्राहकहरूलाई पनि विशेष महत्व राख्दछ। त्यसैगरी व्यापार व्यवसाय, अध्ययन लगायत विभिन्न प्रयोजनका लागि चीन र बंगलादेश जाने थुप्रै ग्राहकहरूलाई पनि यो प्याक महत्वपूर्ण हुन्छ। यो प्याक लिने बितिकै बिना कुनै झन्झट रोमिङ सेवा स्वतः सुचारु हुन्छ। भारतको हकमा ग्राहकले इनकमिङ् कल उठाउन र भारतमा कल गर्नका लागि पेएजयूगो शुल्कमा ३२ प्रतिशत छुट पाउँछन्। यसको मतलब ग्राहकले कर सहित मात्र रु १६४८ प्रति मिनेटमा कल उठाउन र भारतमा कल गर्न सक्छन्। साथै पेएजयूगोको प्रति एसएमएस शुल्कमा २९ प्रतिशत छुटका साथ मात्र कर सहित रु ६३४ मा एसएमएस पठाउन सक्छन्। चीन र बंगलादेशको हकमा भने ग्राहकहरूले बोनस रोमिङ डेटा प्रयोग सम्पर्कमा रहन सक्छन् र विद्यमान दर र शुल्कहरूमा अन्य सेवाहरू प्रयोग गर्न सक्छन्। एकपटक सुचारु गरेपछि प्याक ३ दिनसम्म मान्य रहन्छ र ग्राहकहरूले आफ्नो बसाइ र सेवा आवश्यकताहरूका आधारमा यो प्याक जाति पटक पनि लिन सक्छन्। यो प्याकको ठूलो फाइदा भनेको भ्रमणका बेलामा पनि आफ्ना एसएमएस अलर्टहरू पाइन्छ र जुन छिमेकी देश भ्रमणमा गएको हो सोही देशको सिम लिई राख्नु पर्दैन। पछिल्ला वर्षहरूमा रोमिङ सेवाहरू धेरै सहज भएका छन् र ग्राहकहरूका लागि यो सेवा किफायती र झन्झटमुक्त भएको छ।"
पार्टीको कार्यक्रममा सहभागी भएका शिक्षकको तस्बिर पालिकामा पठाइँदै,"परासी : राजनीतिक दलहरूले आयोजना गर्ने कार्यक्रममा सहभागी भएका नवलपरासीका शिक्षकहरूको तस्बिर खिचेर सम्बन्धित पालिकामा पठाउन थालिएको छ। राजनीतिक दलमा आवद्ध सामुदायिक विद्यालयका शिक्षक र कर्मचारीहरूलाई कारबाही हुने भएपछि केही व्यक्तिहरूले दलका कार्यक्रममा सहभागी भएका शिक्षकहरूको तस्बिर पठाउन थालेको पालिकाका शिक्षा शाखाहरूले जनाएका छन्। शिक्षा तथा मानव स्रोत विकास केन्द्रको पत्रअनुसार शिक्षा विकास तथा समन्वय इकाईले जिल्लाका सबै सामुदायिक विद्यालय र स्थानीय तहलाई पत्राचार गर्दै सामुदायिक विद्यालयमा कार्यरत शिक्षक र कर्मचारीहरू राजनीतिक दलमा आवद्ध भई कार्यकारी सदस्य रहेको पाइएमा पदबाट हटाउन भनेको छ। पत्राचारपछि पनि केही शिक्षकहरू राजनीतिक दलहरूले आयोजना गरेका कार्यक्रममा सहभागी भएको भन्दै त्यस्ता शिक्षकहरूको तस्बिर खिचेर पठाउन थालेको पालिकाका एक अधिकृतले बताएका छन्। तस्बिर पठाउनेमा केही शिक्षक नै छन् भने केही स्थानीय छन्। पठाइएका तस्बिरहरू सार्वजनिक नगरौं, उनीहरूलाई एक पटक स्पष्टिकरण सोध्छौं। संलग्न भएको पाइए कारबाही प्रक्रिया अघि बढाउँछौं, एक अधिकृतले भने। जिल्लाका धेरैजसो शिक्षकहरूले दलको सदस्यता लिएका छन्। केही कार्यकारी पदमा पनि रहेको जानकारी आएको शिक्षा शाखाका अधिकृतहरूले बताएका छन्। केही पालिकामा शिक्षकहरू कार्यकारी पदमा रहेको भन्ने जानकारी आएको र त्यस्ता शिक्षकहरूलाई पार्टीको पदबाट राजीनामा स्वीकृत गरेको पत्र पेश गर्न भनिएको शिक्षा विकास तथा समन्वय इकाईका प्रमुख पूर्णबहादुर विश्वकर्माले बताए। एकै पटक पदबाट हटाइहाल्नुभन्दा व्यवहारिक रुपमा सम्बन्धित पालिकाका शिक्षा शाखामा गएर राजीनामा स्वीकृत पत्र पेश गर्न भनेका छौं। पेश नगरे शिक्षा ऐन र नियमावलीअनुसार पदबाट हटाइने छ, उनले भने। जिल्लामा कुल ३३० सामुदायिक विद्यालय छन्। जसमा १ हजार २५१ शिक्षकले अध्यापन गराउँदै आएको शिक्षा समन्वय इकाईले जनाएको छ।"
छुटेको इतिहासको बकपत्र,"राजनीतिशास्त्रका विद्यार्थी विष्णु न्यौपाने (२०३१) पेसाले व्यापारी र कर्मले मूलतः कवि हुन्। जुन नाम लिनासाथ दिमागमा शीतको ऐना सँगै अग्लो कदको छन्द कवि आइपुग्छ। छन्द कविताका बारेमा बहस गरिरहने उनी, कविताका पुरानै झापाली साधक हुन्। उनको अलगै र रहरलाग्दो छन्दको लबज छ। महाकाव्य कविताको प्राचीनतम रूप हो। संस्कृत काव्य वाल्मीकिको रामायणबाट र नेपाली काव्य उदयानन्दको पृथ्वीन्द्रोदयबाट प्राथमिककालमै प्रारम्भ भएको हो तर पनि महाकाव्यको विकास साहित्यका अरू विधाभन्दा मन्द गतिमा भएको छ। यसको कारण महाकाव्य सिर्जनाका लागि ठूलो तपस्याको आवश्यकता हुन्छ। दीर्घ साधना नभई महाकाव्य लेखिँदैन। विष्णुु न्यौपानेको काव्ययात्राको लामो समयपछि यो महाकाव्य आएकोले यसमा उनको तपस्याको दरिलो प्रभाव देखिन्छ। तर्क, तथ्य र मधुर भावहरूको गुञ्जन शिशिरका घाम महाकाव्य कवि न्यौपानेको पहिलो महाकाव्य कृति हो। यो वंशवर्णन विषयवस्तु भएको काव्य हो। यसमा १९ सर्ग रहेका छन्। पहिलो सर्गमा प्रारम्भ, दोस्रो सर्गमा बाल्यावस्था र अध्ययन, तेस्रो सर्गमा बौद्धिक उन्नति, चौथो सर्गमा विवाह र बसाइँसराइ, पाँचौं सर्गमा बेलाइते डाँडामा बसाइँसराइ, छैटौं सर्गमा मुुक्तेबारीमा बसाइँसराइ, सातौं सर्गमा शैक्षिक क्षेत्रमा योगदान, आठौं सर्गमा सामाजिक कार्यमा योगदान, नवौं सर्गमा स्वास्थ्य क्षेत्रमा योगदान र दसौं सर्गमा राजनीतिक व्यक्तित्वबारे छ। यसैगरी, एघारौं सर्गमा खुसी खोस्ने बसाइँ र आत्मसंघर्ष, बाह्रौं सर्गमा संघर्ष र सम्झना, तेह्रौं सर्गमा पूूर्वकर्मका रसानुुभूूतिहरू, चौधौं सर्गमा जीवन संगिनीको जीवन, पन्ध्रौं सर्गमा सन्ताति सार, सोह्रौं सर्गमा जीवनका अनुुभूतिहरू, सत्रौं सर्गमा जीवनका अन्तिम पलहरू, अठारौं सर्गमा शुुभ होस्, उन्नाइसौं सर्गमा श्रद्धाञ्जलि छ। सर्गबद्धता भनेको कविताको अध्याय परिवर्तनमात्र होइन, विचार र लेखनको अस्थायी विराम पनि हो। यसमा विषय प्रसंगअनुसार प्रतिपाद्य विषयको पुष्टिका लागि अन्य सन्दर्भिक पक्षहरूको चित्रण पनि हुन्छ। यी कुराको यस महाकाव्यमा प्रबन्ध छ। प्रसंगअनुसारका उपकथाहरू पनि जोडिएका छन्। महाकाव्यमा राणा शासनदेखि गणतन्त्रसम्म पाँचवटा व्यवस्थाभरि पसिना बगाएको रविको परिवारले सुखको स्वास नफेरी संसार छोडेको यथार्थ प्रस्तुत गरिएको छ। महाकाव्यले परिवर्तित व्यवस्थाले जनताको अवस्थामा परिवर्तन ल्याउन नसकेको विषयको उठान गर्दै मानवताको आलोक बालेको छ। समकालीन समाजको चक्रव्यूहबाट आजीवन आजाद हुन नसकेको रविको वृत्त छताछुल्ल छ महाकाव्यमा। सत्ताको सेपमा कठ्यांग्रिएको निम्नवर्गीय पात्रको नायकत्व वरण गरेको काव्य उच्च मानवताको गर्विलो आवाज बनेको छ। महाकाव्य पढ्दा यस्तो लाग्छ सत्ता नांगो छ भन्ने हिम्मत कविहरूले मात्र गर्न सक्छन्। सत्तामा भ्रमको इन्द्रजाल हुन्छ भन्ने कुरा कविहरूले मात्र भन्न सक्छन्। अनुभूतिको महाप्रवाह यो महाकाव्य कवि विष्णु न्यौपानेको छुटेको इतिहासको बकपत्र पनि हो। यसले सीमान्तकृत वर्गको विगतको यथार्थ, वर्तमानको प्रतिबिम्बन र भविष्यको खोजीसमेत गरेको छ। अझ भनौं, परम्परादेखि वर्तमानसम्मको शासनलाई सिँयालमा बसेर हेरिएको भोगाइको जगको सग्लो अनुहार हो शिशिरका घाम। यसमा १५ सयभन्दा बढी वर्णाक्षरिक तथा वर्णमातृक छन्दका श्लोक छन्। यसमा महाकाव्यमा अनुुष्टुुप्, वसन्ततिलका, वंशस्थ, मन्दाक्रान्ता, शिखरिणी, इन्द्रवंशा, पादाकुलक, द्रुता, शार्दूूलविक्रीडित, वियोगनीलगायत नेपालीमा बहुप्रचलित, अल्पप्रचलित र अप्रचलित छन्दको प्रयोग गरिएको छ। पूूर्वीय काव्यमान्यताअनुसार काव्यको निर्विध्न समाप्तिका लागि मंगलाचरण गरिन्छ। यो मर्यादा हो, शिष्टता अनि कृतज्ञता हो। यस काव्यको आरम्भ यसैबाट भएको छ। जसरी आरम्भ भएको छ त्यसैगरी दिवंगत अग्रजहरूलाई श्रद्धाञ्जलि समर्पण गर्दै काव्य टुुंगिएको छ। खासगरी प्रगतिवादी धारमा कलम चलाउने प्रगतिशील लेखकहरूले लेखनलाई नारावादी बनाए भन्ने आरोप लागेको छ। वास्तवमा प्रगतिवादी लेखनमा विचारको प्रहार हुन्छ। रूपमा भन्दा पनि सारमा अर्थात् विचारकै महत्व हुनुपर्छ भन्नेमा विश्वास हुन्छ उनीहरूको। तर, त्योभन्दा बाहिर जीवनवादी धारको लेखनमा विचारलाई बढी घुमाइन्छ। कला पक्षमा बढी ध्यान दिइन्छ। जो दुवै यो काव्यका अहम् विषय हुन्। चाँडै राज्य ब्युँझियोस्, समयको झन्डाले पन्छाएका किनारीकृतका आङमा पहारिला घाम लागून्। समयको साक्षी बन्दै शिशिरका घाममा उभिएका महाकवि विष्णु न्यौपाने आगामी लेखनमा पनि उसैउसै गर्वानुभूतिले उचालिइरहून्, शुभकामना।"
डडेल्धुराको नवदुर्गामा आगोमा परी एक बृद्धको मृत्यु,डडेल्धुरा : डडेल्धुरामा एक जनाको आगोमा परेर मृत्यु भएको छ। नबदुर्गा गाउँपालिका३ का अन्दाजी ६२ वर्षीय चन्द्रे चुनाराको आगोमा परेर मृत्यु भएको हो । चुनारा आफ्नै खेतबारीको घेरबार हाल्नको लागी झिग्रा काट्ने क्रममा शुक्रबार दिउँसो लडेर आगोमा परेका थिए । सोही ठाउँका दिपक राज उप्रेतीको खरबारीमा लगेको आगोमा खस्दा चुनाराको मृत्यु भएको प्रहरीले जनाएको छ । चुनाराको आगोमा जलेर घटनास्थलमै मृत्यु भएको जिल्ला प्रहरी कार्यालय डडेल्धुराले जनाएको छ । अहिले जिल्लाको प्राय ठाउँमा आगालागि भइरहेको छ । लामो खडेरीका कारण आगलागिका घटना बढिरहेका छन् । गएको सातामात्रै नवदुर्गा गाउँपालिका उपाध्यक्षको आपको बगैँचा र घर पनि जलेको थियो ।
दर्शन दृष्टि,"भौतिकवादी दर्शनहरूमा माक्र्सवाद मात्र अर्थतन्त्रको हिसाबले सरलीकृत तथा अब्बल मानिन्छ। त्यो पनि बिर्सनु भएन कि ! काल्र्स माक्र्सले हेगेलको दर्शनमा टेकेर सरलीकृत गरेका हुन्। बाँकी भौतिक दर्शन अरू जस्तै हो। त्यसपछि पनि अर्थशास्त्रसम्बन्धी विभिन्न दर्शन जन्मेका छन्। धर्मको अर्थ सत्यता हो। उदाहरणका लागि पानीको गुण बग्नु। आगोको अर्थ पोल्नु। अध्यात्माको अर्थ आफैंभित्र छिर्ने कला हो। अर्को अर्थमा सत्य तथा निष्ठाको धारण गर्नु नै धर्म हो। अतः धर्म तथा अध्यात्मा विषयले अपमान तथा असमान विषयमा बहस गर्दैन। बाँकी समाजमा जति पनि स्वार्थको स्वरूपअनुसार धर्मको नाम र परिभाषा छन्। वास्तवमा भगवान्ले मान्छेलगायत प्राणीको सृष्टि गरे। मान्छेले आजकल भगवान्को सृष्टि गर्दैछ। वेदान्त विश्वको पहिलो दर्शन थियो। यो सनातनीहरूका धार्मिक दर्शन बन्यो। पछि धर्मसम्बन्धी अनेकौं दर्शनहरू आए। बौद्ध, इस्लाम, इसाईलगायत विभिन्न धार्मिक दर्शन तथा भौतिक दर्शन जन्मिए। अंग्रेजहरूले सिन्धु घाँटीदेखि उत्तरका हिमालय पर्वतमालासम्मका मानवीय समाजको संस्कृति तथा रहनसहन एकै लागेर हिन्दु धर्म भनेर नामाकरण गरे। वेदान्त दर्शन नमान्नेहरूले हिन्दु दर्शनमा टिकेर शिख दर्शन, बौद्ध दर्शन, जैन दर्शनलगायतका धार्मिक दर्शन जन्माए। यहुदी पश्चिमको पहिलो धार्मिक दर्शन थियो। त्यसका टिकेर इसाई तथा इस्लाम जन्मियो। मानवहरूले केही विकास गर्न थालेपछि एकपछि अर्को गर्दै भौतिक दर्शन जन्माउन थाले। जसमा क्रिश्चियन धर्म र दृष्टिकोणसम्बन्धी दर्शन र दार्शनिक बढी जन्मे। त्यो बेला उद्यमी, व्यवसाय तथा अन्य विषय नरहेको कारण झुन्डझुन्डमा धर्म र भगवान्को मानपदवी बढ्यो। हालसम्म विश्वमा २० हजार जति दार्शनिक जन्मे। पौराणिक कालखण्डमा बाहेक नेपालमा हालसम्म एक जना पनि दार्शनिक जन्मेको पाइँदैन। भलै हिन्दु वा सनातन धर्मका जन्मदाता वेदव्यास र बौद्ध दर्शनका जन्मदाता गौतम बुद्ध नेपालमा जन्मिएका हुन्। यस विषयमा नेपालका विश्वविद्यालय निकम्मा रहे। जबसम्म विश्वविद्यालयले वैज्ञानिक, विज्ञ तथा दार्शनिक उत्पादन गर्न सक्दैन, तबसम्म हामी पिछलग्गु बन्छौं। दर्शन भनेको सोच तथा विचारको सैद्धान्तिक दस्तावेज हो। हामीले सोच्न, विचार गर्न तथा चिन्तन गर्न अरूको सहायता लिनुपर्छ। तब के हामीले निर्णय लिन सक्छौं ? त्यसैले नेपालमा नेपालकै भूगोल तथा अवस्थासम्बन्धी दर्शन चाहिन्छ। यसो गर्न अरू कुनै दर्शनको सहायता लिएर अनुकूलताको हिसाबले परिमार्जन गरिन्छ। दर्शन एमफिल गर्दा र पीएचडी गर्दा पढिन्छ तथा पढाइन्छ। बाँकी जसले बुझ्ने गर्छ, उसले स्वअध्ययन गर्छ। सामान्य अध्ययन गर्दा दर्शन बुझिन्न। यसको प्रयोग गर्नुपर्छ। कम्युनिस्ट भन्नेबित्तिकै उद्योग मोडल, व्यवस्था मोडल, विकास मोडलसहित सूक्ष्म र श्रमिकको हितमा रहनुपर्छ। नीतिगत र सैद्धान्तिक निर्णयबाट बाहिर जानु हुँदैन। कि यिनमा यी गुण छन् र ? कम्युनिज्ममा श्रमिक वर्गको महान् इज्जत हुन्छ। सम्मान हुन्छ। श्रमजीविको हकहितका लागि पार्टी निर्माण हुन्छ। सामान्य विषय अपनाउन नसक्ने नास्तिक मानिन्छ। अतः सबै दर्शन तथा शास्त्र ठाउँ, अवस्था, परिवेश, समय र कालखण्डमा अब्बल छन्। नेपालका लागि कस्तो चाहिन्छ ? सवालका जवाफ खोज्ने कि ?"
गुल्मीमा आगलागी पीडितलाई सहयोग,गुल्मी : गुल्मीका आगलागी पीडितलाई जिल्लाका केहि स्थानीय तहले आर्थिक सहयोग गरेका छन्। शुक्रबार आगलागी भएको स्थानमा पुगेर रेसुङ्गा नगरपालिकाले पीडितलाई राहत तथा पुनर्निर्माणको लागी २ लाख रुपैयाँ सहयोग गरेको छ। शुक्रबार अग्नि पीडित तथा आगलागी भएको बस्तीमा पुगेर रेसुङ्गा नगरपालिकाका नगरप्रमुख खिलध्वज पन्थीले इस्मा गाउँपालिका अध्यक्ष भगतसिह खड्कालाई उक्त राहत रकमको चेक हस्तान्तरण गरेका हुन्। समाज र समुदाय घट्ने कुनैपनि विपत्तिहरुमा एक अर्को स्थानीय तहको समन्वय र सहकार्य जरुरी रहेको रेसुङ्गा नगरपालिकाका नगरप्रमुख खिलध्वज पन्थीले बताए। एक स्थानीय तह र नागरिकलाई विपत्ति तथा समस्या पर्दा अर्को स्थानीय तहले गरेको अभिभावकत्व अनुकरणीय रहेको भन्दै गाउँपालिका अध्यक्ष भगतसिंह खड्काले धन्यवाद दिए। विभिन्न सरकारी तथा गैरसरकारी संघसंस्थाबाट सहयोग आउने क्रम जारी रहेको गाउँपालिका अध्यक्ष खड्काले बताए। उनले राहत र उद्धारका काम तीव्र पारिएकाले जस्तापाता सहयोग र नगद रकम राहत कोषमा उपलब्ध गराउन अनुरोध समेत गरेका छन्। बैशाख ८ गते हावाहुरीसहित लागेको भीषण आगलागीबाट पालिकाभित्रका २६ वटा घर र ४९ गोठ जलेर पूर्ण नष्ट भएका छन्। आगलागीबाट एक सय ९९ नागरिक प्रभावित भएका छन् भने दर्जनौं पशुचौपायले ज्यान गुमाएका थिए। त्यस्तै अग्नि पीडितको घर निर्माणको लागि इस्मा गाउँपालिकाले प्रति परिवार एकएक लाख रुपैयाँ तत्काल उपलब्ध गराउने भएको छ। बैशाख १२ गते बसेको गाउँ कार्यपालिकाको बैठकले पालिकाभित्र पूर्णरुपमा क्षति पुगेका घरपरिवारलाई तत्काल एकएक लाख दिने निर्णय गरिसकेको छ। त्यस्तै आगलागी पीडितलाई राहत स्वरुप गुल्मीदरवार गाउँपालिकाले एक लाख रुपैयाँ सहयोग गरेको छ। शुक्रबार चेक इस्मा गाउँपालिका उपाध्यक्ष पार्वती कुँवरलाई हस्तान्तरण गरिएको हो। कांग्रेसले दुई लाख सहयोग गर्ने नेपाली कांग्रेस गुल्मीले आगलागी पीडितलाई दुई लाख रुपैयाँ सहयोग गर्ने भएको छ। शनिबार तम्घासस्थित विपी स्मृति भवनमा पत्रकार सम्मेलन गरी आगलागी पीडितलाई दुई लाख रुपैयाँ सहयोग गर्ने बताए। कांग्रेसले जिल्लाभर आगलागी भएका स्थानमा पुगेर घटनाको प्रकृति हेरेर थप सहयोगका कार्यक्रम अगाडि बढाउने गुल्मी काङ्ग्रेसले जनाएको छ। समाज र समुदाय घट्ने कुनैपनि विपत्तिहरुमा मुलुकको ठूलो र जिम्मेवार पार्टी नेपाली काङ्ग्रेस सदैव नागरिकका समस्यामा मलमपट्टी लगाउन तयार रहेको नेपाली काङ्ग्रेस गुल्मीका सभापति खिलध्वज पन्थीले बताए। रेसुङ्गा नगरपालिकाका नगरप्रमुख समेत रहेका पन्थीले नागरिकको हरेक दु:खमा मलमपट्टी लगाउनु सबै नेपालीको कर्तव्य र दायित्व रहेको बताए।
बझाङमा २० प्रतिशत मत खस्यो,"बझाङ : बझाङ प्रदेशसभा निर्वाचन क्षेत्र नम्बर १ (१) मा उपनिर्वाचनमा मध्यान्हसम्म २० प्रतिशत मत खसेको छ। जिल्ला निर्वाचन कार्यालय बझाङका प्रमुख मानबहादुर धामीका अनुसार बझाङमा अहिलेसम्म २० प्रतिशत मत खसेको हो। बिहान ७ बजेदेखि नै सुरु भएको मतदान साँझ ५ बजेसम्म चल्ने निर्वाचन आयोगले जनाएको छ। बिहानैदेखि सुरु भएको मतदान प्रक्रियामा मतदाता कम उपस्थित भएको मतदान अधिकृतहरुले जनाएका छन्। बिहान गर्मी कम हुने हुँदा मतदाताहरु काममा गएको दिउँसोतिर आउने उनीहरू बताउँछन्। हालसम्म हरेक मतदान केन्द्रमा १५० देखि ३०० सम्म मत खसेको देखिएको छ। निर्वाचन आयोगका अनुसार बझाङ १ (१) मा कुल ६१ हजार सात सय ४८ मतदाता छन् भने ७४ मतदानस्थल र ९३ मतदान केन्द्र रहेको आयोगले जनाएको छ। त्यसमध्ये २७ केन्द्र सामान्य, २४ संवेदनशील र २३ अतिसंवेदनशील छन्। आयोगबाट प्रकाशित अन्तिम नामावलीमा नाम समावेश भएका मतदाताले आयोगबाट जारी भएको मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, राहदानी, स्थायी लेखा नम्बर परिचयपत्र, सवारी चालक अनुमतिपत्रमध्ये कुनै एकको सक्कल प्रमाणका आधारमा मतदान गर्न पाउने व्यवस्था मिलाइएको आयोगले जनाएको छ। १२ जना उम्मेदवार प्रतिस्पर्धामा छन्। बझाङ १(१)मा प्रदेश सभा सदस्य पृथ्वीबहादुर सिंहको निधन भएपछि उपनिर्वाचन हुन लागेको हो। नेकपा माओवादीका उम्मेदवार जनक बहादुर बुढाले छबिसपाथिभेरा ६ बाठपाली मावि मतदान स्थलमा मतदान गरेका छन्।"
मुलुकको आर्थिक स्थिति मिश्रित,"काठमाडौं : आगामी आर्थिक वर्षको बजेट विनियोजनमा सरकार जुटिरहेका बेला नेपाल राष्ट्र बैंकले २०८० साललाई मिश्रित अर्थतन्त्रको रूपमा समीक्षा गरेको छ। केन्द्रीय बैंकको शुक्रबार भएको ६९औं वार्षिकोत्सवमा बोल्दै गभर्नर महाप्रसाद अधिकारीले समष्टिगत आर्थिक स्थितिको दृष्टिकोणले मिश्रित रहेको बताए। केन्द्रीय बैंककै तथ्यांकले बाह्य क्षेत्र सुधार देखाउँदै आएको छ तर आन्तरिक अर्थतन्त्र गतिशील हुन नसकेको अनुभूति गरिएको छ। वार्षिकोत्सवमा बोल्दै गभर्नर अधिकारी भन्छन्, अघिल्लो आर्थिक वर्ष जस्तै चालु आर्थिक वर्षमा पनि विप्रेषण आप्रवाह उच्च रहेको छ। खासगरी विपे्रषण आप्रवाह उल्लेख्य बढेको तथा आयात घटकाले चालु खाता एवं शोधनान्तर बचत कायम भई तरलता व्यवस्थापन गर्न र ब्याजदरमा परेको चाप कम गर्न सहयोग पुगेको छ। उपलब्ध तरलता र कर्जाको घट्दो ब्याजदरका कारण आर्थिक गतिविधि बढाउन आधार सिर्जना भएको उनको भनाइ छ। तर समग्र मागमा कमी आएका कारण कर्जा प्रवाहको वृद्धिदरमा सुस्तता र आर्थिक गतिविधिमा शिथिलताको अवस्था रहेको उनले स्विकारे। तापनि यो वर्ष बाह्य क्षेत्रमा सुधार भई विदेशी विनिमय सञ्चिति सहज राख्न, मुद्रास्फीतिलाई नियन्त्रणमा राख्न, भुक्तानी प्रणालीको सुदृढीकरण र वित्तीय स्थायित्व कायम गर्न बैंक सफल रह्यो, उनले भने। थोक मूल्य र तलब तथा ज्यालादर सूचकांकको वृद्धिदर न्यून रहेसँगै नेपालले दुई तिहाइभन्दा बढी आयात गर्ने मुलुक भारतमा समेत मुद्रास्फीति घट्दै गएका कारण मूल्य स्थितिमा परेको चाप क्रमशः कम हुँदै गएको गभर्नर अधिकारीले औंल्याए। उनी भन्छन्, चालु आर्थिक वर्षको उपभोक्ता मूल्य सूचकांकमा आधारित मूल्यवृद्धि दर लक्षित सीमाभित्रै रहने देखिएको छ। तथापि, रुसयुक्रेन र मध्यपूर्वका मुलुकमा जारी द्वन्द्व र केही मुलुकले खाद्यान्न निर्यातमा लगाएको प्रतिबन्धका कारण मुख्यतः इन्धन र खाद्यवस्तुको मूल्यमा उत्तारचढाव आउन सक्ने जोखिम भने कायमै छ। चालु आवमा समयमै रोपाइँ भएको, मौसम अनुकूल नै रहेको र मलको आपूर्ति सहज रहेका कारण कृषि उत्पादनको वृद्धिदर सन्तोषजनक रहने अपेक्षा गरिएको छ। नेपाल सरकार, कृषि तथा पशुपन्छी विकास मन्त्रालयका अनुसार आर्थिक वर्ष २०८०८१ मा धानबाली लगाइएको क्षेत्रफल ०६१ प्रतिशतले घटे तापनि धानबालीको उत्पादन ४३३ प्रतिशतले वृद्धि भएको बताइएको छ। अर्कोतर्फ करिब ६ सय मेगावाट थप जलविद्युत् उत्पादन र पर्यटन क्षेत्रमा आएको सुधारका कारण चालु वर्षमा आर्थिक वृद्धिदर औसत स्तरमा रहने गभर्नर अधिकारीले औंल्याए। तथापि, सरकारको पुँजीगत खर्च अपेक्षित रूपमा हुन नसकिरहेको र पछिल्ला वर्ष उल्लेख्य संख्यामा वैदेशिक रोजगारी र अध्ययनको लागि युवा बिदेसिएकाले आन्तरिक माग भने शिथिल रहेको उनले स्विकार गरे। पछिल्लो समय खासगरी निर्माण, व्यापार र उत्पादनमूलक उद्योगहरू आर्थिक शिथिलताबाट बढी प्रभावित भएका छन्। आर्थिक गतिविधिमा आएको केही शिथिलताका कारण बैंकिङ प्रणालीको कर्जा असुली दबाबमा रहेको हुँदा निष्क्रिय कर्जा अनुपात केही बढेको केन्द्रीय बैंकले पनि महसुस गरेको छ। तथ्यांकअनुसार गत फागुनमा बैंक तथा वित्तीय संस्थाको औसत निष्क्रिय कर्जा कुल कर्जाको ३७३ प्रतिशत पुगेको छ। यद्यपि, यस अवधिमा बैंक तथा वित्तीय संस्थाको खुद तरल सम्पत्ति कुल निक्षेपको २९४१ प्रतिशत रहेको छ भने कुल पुँजीकोष जोखिम भारित सम्पत्तिको १२४४ प्रतिशत रहेकाले नेपालका बैंक तथा वित्तीय संस्थाको वित्तीय स्थिति सुदृढ अवस्थामा नै रहेको केन्द्रीय बैंंकको दाबी छ। दर्जन कानुनी र कार्यविधि तर्जुमा र सुधारको प्रयास चालु आवमा बैंक तथा वित्तीय संस्थासम्बन्धी ऐन, २०७३ र नेपाल राष्ट्र बैंक ऐन, २०५८ को संशोधन मस्यौदा तयार गरी संशोधन प्रक्रिया अगाडि बढाइएको छ। बैंकिङ कसुर तथा सजाय ऐन, २०६४ मा पुनरावलोकन गर्न संशोधन मस्यौदा र सामाजिक उत्तरदायित्वसम्बन्धी कानुनको मस्यौदा नेपाल सरकारसमक्ष पेस गरिएको छ। विदेशी विनिमय (नियमित गर्ने) ऐन, २०१९; भुक्तानी तथा फस्र्योट ऐन, २०७५ र विनिमय अधिकारपत्र ऐन, २०३४ मा पुनरावलोकन गरी संशोधन मस्यौदा तर्जुमा कार्य अगाडि बढाइएको छ। लिज फाइनान्स, वित्तीय सम्पत्तिको पुनर्संरचना तथा धितोपत्रीकरण (सेक्युरिटाइजेसन) सम्बन्धी कानुनको मस्यौदा तर्जुमाको क्रममा रहेका छन्। भुक्तानी सम्बन्धी कार्य गर्न अनुमतिपत्र प्राप्त संस्थाको मर्जर र प्राप्तिसम्बन्धी व्यवस्थालाई स्पष्ट पार्दै भुक्तानी तथा फस्र्योट विनियमावली, २०७७ संशोधन गरी भुक्तानी तथा फस्र्योट विनियमावली, (पहिलो संशोधन २०८०), २०७७ लागू भएको छ। यसैगरी, भुक्तानीसम्बन्धी कार्य गर्ने संस्थालाई प्रदान गरिने अनुमति नीति, २०७३ लाई समयसापेक्ष संशोधन गरी भुक्तानीसम्बन्धी कार्य गर्ने संस्थालाई प्रदान गरिने अनुमति नीति, २०७९ जारी गरिएको छ। नेपाल राष्ट्र बैंक, विदेशी लगानी तथा विदेशी ऋण व्यवस्थापन विनियमावली, २०७८ (तेस्रो संशोधनसहित) जारी गरिएको छ भने नेपाल राष्ट्र बैंक विदेशी विनियम कारोबार इजाजतपत्र तथा निरीक्षण विनियमावली, २०७७ मा संशोधन गरिएको छ। फागुनसम्ममा ३८६९ शंकास्पद कारोबार सम्पत्ति शुद्धीकरण निवारण तथा वित्तीय जानकारी इकाइको प्रतिवेदनअनुसार गत फागुन मसान्तसम्म ३ हजार ८ सय ६९ शंकास्पद कारोबार र गतिविधि प्रतिवेदन प्राप्त भएको छ। यसबीच इकाइले ९ सय ७५ प्रतिवेदन विश्लेषण गरेकोमा ४ सय ८ वटा पछि अन्य कुनै सूचना प्राप्त भएमा पुनः विश्लेषण गर्नेगरी अभिलेखीकरण गरेको बताएको छ। साथै, ५ सय ६७ प्रतिवेदन अनुसन्धान र अनुगमनका लागि अनुसन्धानकारी र नियामक निकायमा पठाइएको इकाइले जनाएको छ। बैंकिङ प्रणालीमा सम्पत्ति शुद्धीकरणलाई उच्च प्राथमिकतामा राखिएको छ। फलस्वरूप क ख र ग वर्गका बैंक तथा वित्तीय संस्थाहरू, जीवननिर्जीवन बिमा, लघु बिमा तथा पुनर्बिमा कम्पनी, विप्रेषणसम्बन्धी कार्य गर्ने संस्था, धितोपत्र व्यवसायी, लघुवित्त संस्था, सहकारी संस्था, भुक्तानीसम्बन्धी कार्य गर्ने संस्था, मुद्रा सटहीसम्बन्धी कार्य गर्ने संस्था, क्यासिनो व्यवसाय, बहुमूल्य धातु तथा पत्थरसम्बन्धी कारोबार गर्ने व्यवसाय, भुक्तानी सेवा प्रदायक, भुक्तानी प्रणाली सञ्चालक, घर जग्गा खरिद बिक्री व्यवसायीलगायत गरेर १ हजार ४ सय ८१ सूचक संस्थालाई वित्तीय जानकारी इकाइको गोएएमएल सिस्टममा आबद्ध गरिएको छ।"
मन बुझ्नेलाई मत हाल्दै इलाम२ का मतदाता,इलाम : सूर्योदय नगरपालिका११ मा सुतिखेती गर्दै आएका भोज बहादुर घिमिरे शुक्रबार नै आफ्नो मतदान केन्द्र इलाम नगरपालिका वडा नम्बर ५ मा आइपुगे। बिहानै मतदानस्थल पुगेका उनले मन बुझ्नेलाई मतदान गरेको बताए। इलाम क्षेत्र नं २ को उपनिर्वाचन अन्तर्गत प्रतिनिधि सभा सदस्य छान्न बिहानैदेखि मतदान स्थलमा उपस्थित भएका छन्। मध्यान्ह सम्ममा २५ प्रतिशत मतदान भएको मुख्य निर्वाचन अधिकृत केशवप्रसाद घिमिरेले बताए। बिहान ७ बजेबाट सुरु भएको मतदान साझ पाँच बजेसम्म जारी रहने छ। इलाम नगरपालिका४ का मतदाता विष्णु दुलालले उत्साहका साथ मतदाताहरु आएको बताए। उनले भने आशै त गर्ने रहेछ हामी आशाको मत जायर गरिरहेका छौं। इलाम२ बाट प्रतिनिधि सभा सदस्यका लागि १९ जना उम्मेदवार चुनावी मैदानमा छन्। कार्यालयका अनुसार ७९ मतदानस्थलका १४९ मतदान केन्द्रमा मतदान हुँदै छ। त्यहाँ ७४५ जना कर्मचारी खटिएका मुख्य निर्वाचन अधिकृत केशवप्रसाद घिमिरेले जानकारी दिए। ४२ वडा रहेको इलाम २ मा १ लाख १५ हजार ८७९ मतदाता रहेका छन्। यी मतदातामध्ये ४२२ जना नयाँ मतदाता थपिएका हुन्।
तीन केन्द्रमा महिलाको मात्रै नेतृत्वमा मतदान गराउँदै,"इलाम : इलाम नगरपालिका५ तोरीबारीको सप्तमाई गुरुकुल संस्कृत विद्याश्रम मध्यमिक विद्यालयमा बिहान सात बजेदेखि नै मतदान सुरु भयो । त्यहाँ महिला मतदान अधिकृत र पाँच महिला कर्मचारीले मतदान गराउने जिम्मा पाएका छन् । यसअघि सहायक मतदान अधिकृतको जिम्मेवारी पूरा गरेको अनुभव बोकेकी तारा श्रेष्ठ त्यहाँको मतदान अधिकृत छन् । उनले भनिन्, बिहानदेखि नै शान्तिपूर्ण रुपमा मतदान भइरहेको छ । उनले सुरक्षाकर्मी र स्थानीयले तयारीदेखि नै महत्वपूर्ण सहयोग गरेको बताइन्। इलाम निर्वाचन क्षेत्र न २ मा भइरहेको उपनिर्वाचनमा १४९ मतदान अधिकृतमध्ये तीन जना महिला मतदान अधिकृतहरुलाई महिलाहरु कर्मचारीको मात्रै संलग्नतामा मतदान सम्पन्न गर्न जिम्मेवारी दिइएको छ । इलाम नगरपालिका  ७ को मरब क्याम्पसको क मतदान केन्द्रमा मतदान अधिकृत मिना आचार्यसहित पाँच जना महिला कर्मचारी खटिरहेका छन् । उनले मध्यान्हसम्म शान्तिपूर्ण रुपमा मतदान भइरहेको बताइन् । उनले सुरक्षाकर्मीसहितको राम्रो सहयोग पाएको बताइन् । इलाम विद्या मन्दिरमा हिमज्योती घिमिरेसहित पाँच जना महिला कर्मचारी खटिरहेका छन् । बिहानैदेखि मतदातको चापभने न्यून देखिएको छ । मध्यान्हसम्ममा २५ प्रतिशत मत खसेको मुख्य निर्वाचन अधिकृत केशब प्रसाद घिमिरेले बताए । मतदानस्थलको संवेदनशिलतालाई वर्गीकरण गरेर कम्तिमा ८ जनादेखि अधिकतम १२ जना एउटा स्थलमा र प्रत्येक मतदान केन्द्र थप हुँदा खेरी थप ५ जनाको हिसाबले थप नेपाल प्रहरी खटिने तयारी भएको छ । प्रमुख जिल्ला अधिकारी इन्द्रदेव यादवका अनुसार उपनिर्वाचनमा नेपाली सेना, प्रहरी र सशस्त्र प्रहरी बल र राष्ट्रिय अनुसन्धानबाट सुरक्षामा खटाइएको छ। उनले भने हाम्रा मतपेटिका संकलनको लागि ६१ वटा सवारी साधन प्रयोग गरेर मतदान सम्पन्न हुने बित्तिकै त्यहाँको प्राविधिक काम सकेर राती १० बजे सम्ममा मतगणना स्थलमा सबै पेटिका ल्याउने योजना छ । १ लाख १५ हजार ८८९ मतदाता रहेको इलाम २ मा ७० हजारको मतदान हुने अपेक्षा गरिएको छ ।"
वेस्ट इन्डिज ए विरुद्ध कमलसिंह ऐरीले लिए पहिलो विकेट,"काठमाडौं : वेस्ट इन्डिज एविरुद्ध नेपालले पहिलो विकेट लिएको छ। कीर्तिपुरस्थित त्रिवि मैदानमा पाँच खेलको टी २० सिरिज अन्तर्गत पहिलो खेलमा नेपालका कमलसिंह ऐरीले पहिलो विकेट लिएका हुन्। ऐरीले जोनसन चार्ल्सलाई बोल्ड आउट गराएका हुन्। नेपालका कप्तान रोहितकुमार पौडेलले टस जितेर पहिले फिल्डिङ रोजेका हुन्। वेस्ट इन्डिज एले २ ओभरमा १ विकेटको क्षतिमा २४ रन बनाएको छ। नेपालले पाहुना टिमलाई ब्याटिङको निम्तो दिएको हो। आइसिसी टिट्वान्टी विश्वकप २०२४ को तयारी स्वरुप नेपालले वेस्ट इन्डिजको ए टोलीसँग खेल्न लागेको हो। नेपाल र वेस्टइन्डिज एबीचको दोस्रो खेल यही वैशाख १६ गते, तेस्रो खेल वैशाख १९ गते, चौथो खेल वैशाख २० गते र पाँचौं तथा अन्तिम खेल वैशाख २२ गते हुनेछ। घरेलु मैदानमा पाँच खेल खेलिसकेपछि नेपाली टोली वेस्ट इन्डिज प्रस्थान गर्ने तालिका रहेको क्यानले जनाएको छ।"
जसपाको केन्द्रीय कार्यकारिणी समिति बैठक बस्दै,"काठमाडौं : जनता समाजवादी पार्टी (जसपा) नेपालको केन्द्रीय कार्यकारिणी समितिको बैठक आज बस्ने भएको छ । आजको बैठकमा पार्टीको राष्ट्रिय महाधिवेशन प्रतिनिधि निर्वाचन निर्देशिका उपर छलफल हुने सो पार्टीका प्रचारप्रसार विभाग प्रमुख पूर्ण बस्नेतले जानकारी दिए । उनका अनुसार बैठक आज अपराह्न ४ बजे पार्टी केन्द्रीय कार्यालय बालकुमारीमा बस्ने छ । शुक्रबार बसेको बैठकमा विभिन्न तहगत समिति, निकाय, भ्रातृ सङ्गठन, पेसागत सङ्घ सङ्गठनबाट महाधिवेशन प्रतिनिधि निर्वाचित गर्ने प्रस्ताव गरिएको निर्देशिका बैठकमा प्रस्तुत भएको बस्नेतले बताए। निर्देशिकाले जसपाका करिब एक लाख ४६ हजार सङ्गठित पार्टी सदस्यमध्येबाट करिब एक हजार महाधिवेशन प्रतिनिधि निर्वाचित हुने प्रस्ताव गरेको छ । सो पार्टीको महाधिवेशन आगामी जेठ २८ देखि ३० गतेसम्म जनकपुरमा हुँदैछ । रासस"
सेनदेखि शाहसम्म,"अन्ततः सरकारी अधिकारीले क्षेत्रकुमारीको योग्यता स्वीकारे। त्यसपछि उनले कलकत्ताा उच्च अदालतबाट मुद्दा फिर्ता लिइन्। रामनगर राज्य रानी क्षेत्रकुमारी मातहत आयो। नेपाल एकीकरणअघि पाल्पामा सेनवंशीय राजाहरूको शासन थियो। रुद्र सेन पाल्पाका संस्थापक राजा थिए। रुद्र सेनपछि उनका छोरा मुकुन्द सेन (प्रथम) पाल्पाका राजा भए। उनको राज्य पूर्वमा कन्काई नदी, पश्चिममा रुरु, दक्षिणमा गंगानदी र उत्तरमा मुक्ति क्षेत्रसम्म फैलिएको थियो। मुकुन्द सेन (प्रथम)को शेषपछि उनका १३ भाइ छोरामध्ये विनायक सेन बुटवल, माणिक्य सेन पाल्पा, कुबेर सेन राजपुर, भृंग सेन तनहुँ र लोहाङ सेन मकवानपुरको राजा बने। तत्कालीन तनहुँ राज्यअन्तर्गत चितवनसमेत पथ्र्यो। भृंग सेनका तीन रानीबाट नरपाल सेन, हम्मीर सेन र पूर्ण सेन गरी तीनभाइ छोरा थिए। भृंग सेनपछि उनका जेठा छोरा नरपाल सेन निधन भएका कारण माहिला छोरा हम्मीर सेन तनहुँको राजा बने। राजा हम्मीर सेन निःसन्तान भएका कारण उनकी रानीले राजपुरका राजा अर्जुन सेनका कान्छा छोरा तुला सेनलाई धर्मपुत्रका रूपमा ग्रहण गरी तनहुँको राजा बनाइन्। तुला सेनका दुई रानीमध्ये कान्छीतिरबाट मात्रै छोरा प्रताप सेन जन्मे। उनका दामोदर सेन र दयालु सेन (मधुसूदन) दुईभाइ छोरा थिए। तर प्रताप राजा नहुँदै बिते। त्यसैले तुला सेनपछि उनका नाति दामोदर सेन तनहुँका राजा भए। दयालु सेन रिसिङ राजा बने। राजपुरका राजा दर्गाही सेन निःसन्तान हुँदा राजपुर पनि तनहुँमै आयो। दामोदर सेनपछि दिग्विजय सेन तनहुँका राजा बने। दिग्विजय सेनले दिल्लीसम्राट् ओरङ्जेबबाट चम्पारनका एघार तप्पा पाएका थिए। दिग्विजय सेनको निधनपछि उनका छोरा कामराजदत्त तनहुँका राजा भए। कामराजदत्तकी राजकुमारी राजलक्ष्मीको विवाह गोरखाका राजा पृथ्वीपति शाहका छोरा वीरभद्र शाहसँग भएको थियो। पृथ्वीनारायण शाहका बुवा नरभूपाल शाह उनै वीरभद्र र राजलक्ष्मीका छोरा हुन्। कामराजदत्त सेनका छ भाइ छोरामा त्रिविक्रम सेन मात्र जीवित रहे। कामराजदत्त पछि तनहुँका राजा बनेका त्रिविक्रम सेनका चार भाइ छोरा (कमारीदत्त, हरकुमारदत्त, जानकीदत्त र राजेश्वरदत्त) थिए। कमारीदत्तकै पालामा तनहुँ नेपालमा आयो। लडाइँका क्रममा राजा कमारीदत्तको ज्यान गयो। त्यसपछि उनका नाबालक भाइ हरकुमार दत्त तनहुँका अधीनस्थ राजा बने। तनहुँ पूर्णरूपमा नेपालमा आएपछि हरकुमार दत्त भाइहरू जानकी दत्त र राजेश्वर दत्तका साथै स्थानीय पौडेल, खनाल, थापा, कार्कीलगायत भारदारहरूसँगै चितवनको सोमेश्वर गएर बसे। रामनगरका संस्थापक तनहुँका सेनवंशी राजा चम्पारनका तप्पाहरू तनहुँमा मातहत रहेकाले कामारी दत्तका भाइ जानकी त्यहाँ पनि बस्थे। त्यसैबेला चम्पारनको अधिकार इस्ट इन्डिया कम्पनीले छिन्यो। जानकीले कम्पनी सरकारसँग कुरा मिलाई चम्पारनको बन्दोबस्ती पाए। सन् १७२६ नेपाली सेनाले सोमेश्वर नियन्त्रणमा लिँदा हरकुमार र राजेश्वर दत्त सहजापुर पुगे। त्यहाँ उनीहरूले जानकीले चम्पारनका तप्पाहरू आफ्नो नाममा गरेको थाहा पाउँदा भाइबीच कलह उब्ज्यो। हरकुमार र राजेश्वर दत्तले जानकी दत्तको ज्यानसम्म लिने योजना बनाए। त्यसपछि जानकीले ती तप्पाहरूमा दाजुहरूकै नाममा गर्न राजी भए। र, कलकत्तामा गई ती तप्पाहरू हरदत्तको नाममा सारे। चम्पारनका तप्पाहरू आफ्नो नाममा आएपछि हरदत्तले रामनगरगढमा दरबार बनाई रामनगर राज्य खडा गरे। हरदत्तकुमारका तीन रानीबाट तीन भाइ छोरा (अनन्तप्रताप, तेजप्रताप र अमरप्रताप) थिए। हरदत्तकुमारका माहिला छोरा तेजप्रतापको विवाह नेपालका राजा रणबहादुर शाह काशीमा रहँदा उनकी छोरी तेजलक्ष्मीसँग भएको थियो। विवाहमा रणबहादुरले छोरीलाई चितवन सोमेश्वर नजिकका ९१ गाउँ दाइजो दिएका थिए। सन् १८०५ मा रणबहादुर शाह काठमाडौं फर्कंदा छोरी तेजलक्ष्मी र ज्वाइँ तेजप्रताप पनि सँगै आए। काठमाडौं पुगेपछि भने ससुराज्वाइँबीच खटपट भयो। रणबहादुरले तेजप्रतापलाई सजाय नै दिन खोजे। राजा गीर्वाणयुद्धले भगाएपछि तेजप्रताप बाँचे। तेजप्रताप रामनगर पुगेपछि उनका पिता हरदत्तकुमारको निधन भयो। हरदत्तका जेठा छोरा अनन्तप्रताप पनि बितिसकेकाले तेजप्रताप सेन रामनगरको राजा बने। राजा तेजप्रतापका चार रानी (तिलोत्तमा, तेजलक्ष्मी, श्रीकान्ता र तेजकुमारी) थिए। तीमध्ये काठमाडौंमै रहेकी तेजलक्ष्मीको शेषपछि उनलाई दिइएका चितवनका ९१ गाउँ पनि नेपालमै फिर्ता आए। त्यसैबेला नेपाल र इस्ट इन्डिया कम्पनीबीच युद्ध भयो। युद्धमा राजा तेजप्रतापले ससुरा रणबहादुरसँग इबिका कारण भाइ अमरप्रतापलाई नेपालविरुद्ध अंग्रेजका पक्षमा लड्न पठाए। राजा तेजप्रतापका विवाहिताअविवाहिता थुप्रै रानी थिए। उनको दरबारमा दासदासीहरू पनि उत्तिकै थिए। तीमध्ये दासी लक्ष्मीदया उनकी प्रेमिका थिइन्। लक्ष्मीदयालाई उनका भाइ अमरप्रताप पनि मन पराउँथे। सोही विषयमा दुई भाइबीच खिचलो भयो। त्यसपछि अमरप्रताप लक्ष्मीदयालाई लिएर रिसिङ पुगे। त्यतिबेला रिसिङका राजा हरिप्रसाद सेन थिए। हरिप्रसादले अमरप्रतापलाई रिसिङमा १२ गाउँको तैनाथी दिए। तर अमरप्रताप त्यहाँ बसेनन्। रिसिङबाट उनी गोरखपुर पुगे। तेजप्रतापका निःसन्तान थिए। तेजप्रताप भाइ अमरप्रतापप्रति असन्तुष्ट थिए। त्यसैले उनले राज्यको भोगाधिकारसम्बन्धी आज्ञापत्र आफ्नै रानी तिलोत्तमालाई दिए। अमरप्रतापले राजा तेजप्रतापको निर्णयविरुद्ध अदालतमा मुद्दा हाले, तर हारे। सन्१८३२ मा राजा तेजप्रतापको निधनपछि रानी तिलोत्तमाले रामनगरको शासनाधिकार आफू मातहत आउनुपर्ने मागसहित सरकारी अड्डामा निवेदन दिइन्। त्यसमा उनका देवर (अमरप्रताप)ले आपत्ति जनाए। अमरप्रतापले कुलाचारअनुसार राज्यको भोगाधिकार राजाको जेठो छोरा, छोरा नभए भाइ र भाइ नभए सपिण्डभित्रका बान्धवले पाउने तर स्त्रीले नपाउने जिकिरसहित कलेक्टर अफिसमा उजुरी दिए। कलेक्टर अफिसले दुवै पक्षलाई देवानी अदालतमा निवेदन दिन आदेश दियो। कलेक्टर अफिसको आदेशमा विरुद्ध रानी तिलोत्तमाले पटना कमिसनरमा अपिल गरिन्। पटना कमिसनरले रानी तिलोत्तमा देवीका पक्षमा निर्णय गर्यो। पटना कमिसनर र कलेक्टर अफिसको निर्णयविरुद्ध अमरप्रताप सेनले बोर्डमा अपिल गरे। बोर्डले पटना कमिसनरको आदेश खारेज गर्दै कलेक्टर अफिसको आदेश सदर गर्यो र दुवै पक्षलाई अधिकार प्राप्तिका लागि देवानी अदालतमा उजुरी दिन भन्यो। बोर्डको आदेशपछि कलेक्टर अफिसले रानी तिलोत्तमाको नाम सरकारी रेकर्डबाट हटायो। बोर्डको आदेशानुसार दुवैजना देवानी अदालत नगई म्याद गुजारी बसे। त्यसपछि कलेक्टर अफिसले रामनगर राज्य जफतीको आदेश दियो। राज्य नै गुम्ने अवस्थाले देवरभाउजू दुवै अत्तालिए। त्यसपछि अमरप्रतापले भाउजू तिलोत्तमालाई ३९ गाउँ, दसैं खर्च र सय जना सुरक्षाकर्मी दिने गरी राज्य थाम्ने प्रयास गरे। अमरप्रतापको प्रस्तावमा तिलोत्तमा सहमत भई धर्मपत्रमा हस्ताक्षर भयो। तर तेजप्रतापले तिलोत्तमासँग रहने धर्मपत्रको प्रति हिन्दीमा र कलेक्टर अफिसमा बुझाउने प्रति उर्दुमा तयार गरे। कलेक्टर अफिसमा बुझाइएको उर्दु प्रतिमा तिलोत्तमालाई दिइएका गाउँहरूको बेचबिखनको अधिकार थिएन। साथै राजा तेजप्रताप र रानी तिलोत्तमाको उत्तराधिकारी अमरप्रताप हुने कुरा धर्मपत्रमा थियो। रानी तिलोत्तमाले उर्दु नबुझेरै त्यसमा धर्मपत्रमा सही गरेकी थिइन्। सोही उर्दुमा रहेको धर्मपत्रका आधारमा कलेक्टर अफिसले राज्यको सम्पत्तिमा अमरप्रताप नाम सदर गर्यो। विवादका बीच सन् १८३४ मा रामनगरका राजा बनेका अमरप्रतापको त्यसै वर्ष मृत्यु भयो। अमरप्रतापका तीन रानी (अमरराजलक्ष्मी, राजवंशी र अमरावती) भए पनि सन्तान थिएनन्। भित्रिनी लक्ष्मीदयातिरबाट छोरा रणमर्दन सेन थिए। अमरप्रतापको मृत्यु हुँदा उनका भाउजूहरू (स्वराजा तेजप्रतापका रानीहरूतिलोत्तमा, तेजकुमारी र श्रीकान्ता) जीवितै थिए। त्यसैले राजा अमरप्रताप सेनको निधनपछि उनकी जेठी रानी अमरराजलक्ष्मीले सरकारी अभिलेखमा आफ्नो नाम दर्ताका लागि मालकचहरीमा निवेदन दिइन्। माल कचहरीले उनको नाम सरकारी खातामा चढ्यो। त्यस घटनाले रामनगर राज्यको उत्तराधिकारीको विवाद फेरि बल्झायो। मकवानपुर राज्यका उदयप्रताप सेनले आफू राजा अमरप्रतापको नजिकको बान्धव भएकाले राज्यको शासनाधिकार आफूमा आउनुपर्ने भदै अदालतमा मुद्दा हाले। अर्कातिरबाट राजा दामोदर सेनका भाइ दयालु सेन (मधुसूदन सेन जो रिसिङका राजा थिए) का वंशज प्रह्लाद सेनले आफ्ना छोरा फत्तेहबहादुरका तर्फबाट आफू राजा तेजप्रतापको सपिण्डी बन्धु भएको र राजा अमरप्रतापले सन्तानलाई राजतिलकसहित रामनगरको उत्तराधिकारी इजाजतनामा दिएकाले फत्तेहबहादुर रामनगरको राजा हुने भन्दै १८३६ मेमा अदालतमा उजुरी दिए। प्रह्लाद अमरप्रतापका नवौं पुस्ता टाढाका थिए भने उदयप्रताप त्योभन्दा पनि परका। त्यसैले ती दुवै वादीको प्रत्युत्तरमा रानी अमरराजलक्ष्मीले मकवानपुरका उदयप्रताप धेरै पिढी टाढाका रहेको र फत्तेहबहादुरका हकमा उनलाई राजतिलकको इजाजतनामा नदिइएकोले प्रह्लाद सेन र उदयप्रताप दुवैले आफूलाई स्व राजा अमरप्रतापकी भित्रेनी लक्ष्मीदयाका छोरा रणमर्दन सेनलाई राजस्वत्वदेखि च्यूत गर्न मुद्दा हालेको बताइन्। त्यसपछि अदालतले दुवै पक्षको प्रमाण बुझी फैसलाका लागि मुद्दा सदर अमिनी कचहरीमा पठायो। थप सबै प्रमाण नबुझ्दै कमिसनरको आदेशानुसार १८३२ जुलाई ३० मा मुद्दा पुनः अदालतै पठाइयो। अदालतबाट मुद्दा फेरि सदर अमिनीमै आयो। सदर अमिनीले १८३९ जुलाई ७ मा रानी अमरराजलक्ष्मी जीवित रहेसम्म रामनगर माथि अरूको स्वत्व नपुग्ने फैसला गर्यो। रणमर्दन सेन र रानी अमरराजलक्ष्मीबीच विवाद नरहेको र प्रह्लाद सेन र उदयप्रताप राज्यको उत्तराधिकारी हुन नसक्ने बतायो। सदर अमिनीको निर्णयविरुद्ध प्रह्लाद र उदयप्रताप सेन कलकत्ता सदर दिवानी कचहरीमा अपील गरे। त्यसैबेला (१८४० फेबु्रअरी २४ मा) रानी अमरराजलक्ष्मीको निधन भयो। रामनगरमा रिसिङका सेनवंशी राजा रानी अमरलक्ष्मीको निधनपछि रामनगर राज्य बेवारिस बन्यो। राज्य सञ्चालनार्थ एकजना सरबराहकार (प्रबन्धकर्ता) नियुक्त गरियो। प्रह्लाद सेन र उदयप्रताप दुवै मुद्दाअनुसार उनीहरू राज्यको हकदार नदेखिएपछि कलकत्ता सदर देवानीले मुद्दा सदर अमिनीमा पठायो। यसैबीचमा प्रह्लाद सेनका छोरा फत्तेहबहादुर सेनको निधन भयो। त्यसपछि प्रह्लाद सेनलाई नै नजिकको सपिण्डी बान्धव भएको नयाँ आवेदनपत्र दिन सदर अमिनीबाट आदेश भयो। नयाँ मुद्दा दायरपछि सदर अमिनी कचहरीमा दुवैपक्षबाट आफ्नो स्वत्व साबित गर्ने प्रमाण पेस भए। सदर अमिनी कचहरीले रणमर्दन सेनलाई पनि प्रमाण पेस गर्न भन्यो। प्रमाणहरू बुझेपछि सदर अमिनीले १८४४ सेप्टेम्बर २१ मा दुवै मुद्दा पटना दिवानी कचहरीमा पठायो। पटना देवानीले १८४४ अक्टोवर ३ मा उदयप्रताप सेन राजा अमरप्रताप सेनका सपिण्ड भए पनि टाढा र प्रह्लाद सेन नजिकका रहेकाले प्रह्लाद सेन नै रामनगरका राजा हुने फैसला सुनायो। उदयप्रतापको हक नपुग्ने र रणमर्दन सेन औरसपुत्र नहुँदा रामनगर रणमर्दनलाई जीविकाका लागि केही अंशसम्म दिनु भनियो। यसरी सदर अमिनीको १८४५ फेब्रुअरी २७ को फैसलाअनुसार तनहुँ राजाका सपिण्डी मकवानपुरे सेनका सन्तानभन्दा रिसिङका सेनका सन्तान प्रह्लाद सेन रामनगरको राजा बने। राजा अमरप्रतापका भित्रिनी लक्ष्मीदयापट्टिका छोरा रणमर्दन सेनलाई मासिक ५०० भत्ताको व्यवस्था गरियो। रामनगर राजा प्रह्लाद सेन मातहत आए पनि राज्यले मुद्दामामिलाबाट छुटकारा पाएन्। प्रह्लाद सेन रामनगरको राजा हुने अदालती फैसलाविरुद्ध रणमर्दन सेनले अपिल गरे। सेन खलकका अन्य बान्धवहरूबाट पनि अधिकार प्राप्तिको प्रयास भयो। त्यसैबीच, राजा तेजप्रतापकी रानी श्रीकान्तादेवी (प्रह्लाद सेन अघिका राजा स्व अमरप्रतापका दाजु राजा स्व तेजप्रतापकी कान्छी रानी) ले रामनगरमा आफ्नो हक कायम हुनुपर्ने मागसहित अदालतमा मुद्दा हालिन्। त्यसैगरी, दिक्पाल सेनले पनि आफू प्रह्लाद सेनको ज्येष्ठ भ्राता भएकाले राज्यभार आफूमा मागसहित मुद्दा हाले। उल्लिखित मुद्दामध्ये सदर अमिनीले रानी श्रीकान्ताका मुद्दामा उनलाई जीवननिर्वाहका लागि भत्ताको दिनुपर्ने फैसला गर्यो। त्यसको केही समयपछि दिक्पाल सेनको निधन भयो। दिक्पाल सेनको शेषपछि राज्यको उत्तराधिकारका लागि उनका छोरा गिरिराज सेनका तर्फबाट महन्त भगवानदासले मुद्दा हाले। भगवानदासले मुद्दा छोड्दा, मुद्दा खारेजीमा पर्यो। तनहुँका सेनवंशी राजा अमरप्रतापको शेषपछि रिसिङका सेनवंशी प्रह्लाद सेन रामनगरको राजा बने। राजा प्रह्लाद सेनका तीन रानी (लक्ष्मीकुमारी, विन्ध्यवासिनी र नवरक्षादेवी) थिए। प्रह्लाद सेनकी जेठी रानी लक्ष्मीकुमारीबाट तीन छोरा (फत्तेहबहादुर, यज्ञप्रताप र मुकुलप्रताप) र दुई छोरी (मदनकुमारी र बोधकुमारी) थिए। माहिली र कान्छी रानीबाट सन्तान थिएनन्। प्रह्लाद सेनका पाँच सन्तानमध्ये बोधकुमारीबाहेक अरूको निधन भएको थियो। उनकी छोरी बोधकुमारीको विवाह राजा राजेन्द्रविक्रमकी कान्छी रानी राज्यलक्ष्मीदेवी छोराहरू (रणेन्द्रविक्रम र वीरेन्द्रविक्रम)सँगै काशीमा रहेका बेला वीरेन्द्रविक्रमको भएको थियो। वीरेन्द्रविक्रम र बोधकुमारीबाट छोरा मोहनविक्रम जन्मे। काठमाडौंको शाह राजघरानाका मोहनविक्रमको पालन पोषण रामनगरमै भयो। मोहनविक्रमको विवाह बहराइच नजिककी राजकुमारीदेवीसँग भएको थियो। मोहनविक्रमकी दोस्री रानी पर्वत, मल्लाजका दुर्गादत्त शाहीकी छोरी बालकुमारीसँग भएको थियो। रामनगरका शाहवंशका उत्तराधिकारी प्रह्लाद सेनले आफूबाट पुत्र नहुँदा छोरी बोधकुमारीतिरका दौहित्र मोहनविक्रम शाहलाई रामनगरको उत्तराधिकारी रहने गरी हिदायतनामा गरेका थिए। सो कुरा उनका रानीहरू र कर्मचारीलाई थाहा थियो। १८७९ सेप्टेम्बर १८ मा प्रह्लाद सेनको निधनपछि उनका रानीहरूले रामनगरमा आफ्नो अधिकारका लागि मोहनविक्रम शाहविरुद्ध मुद्दा हाले। दिक्पाल सेनका छोरा गिरिराज सेनले पनि आफू राजा प्रह्लाद सेनको भाइ भएकाले राज्याधिकार आफूमा आउनुपर्ने भन्दै मुद्दा हाले। तर अदालतले रानीहरूका पक्षमा फैसला गर्यो। गिरिराजको मुद्दा भने खारेजीमा पर्यो। सो निर्णणविरुद्ध मुद्दाको तयारीमा रहेका गिरिराजको त्यसैबीच निधन भयो। नाबालक मोहनविक्रम शाह अदालतमा निवेदनसहित राज्यको उत्तराधिकारीका रूपमा आफूलाई प्रमाणित नगर्दासम्म रामनगर रानीहरूकै मातहत रह्यो। सन् १८८५ फेब्रुअरी १० मा मोहनविक्रमले सारनका न्यायाधीशसमक्ष हिदायतनामा अनुसार प्रोबेटका लागि आवेदन दिए। जहाँ प्रह्लाद सेनकी रानी विन्ध्यवासिनीदेवीले हिदायतनामा सहमति जनाए पनि अर्की रानी नवरक्षादेवीले असहमति जनाउँदै मुद्दा हालिन्। त्यसैगरी गिरिराजसेनकी पत्नीले पनि आफ्ना छोरा पद्मराज सेनका तर्फबाट हिदायतनामाविरुद्ध मुद्दा दायर गरिन्। १८८६ फेब्रुअरी २६ मा अदालतले मोहनविक्रम शाहका पक्षमा फैसला गर्यो। सोही वर्ष रानी विन्ध्यवासिनीको मृत्यु भयो। त्यसपछि रानी नवरक्षादेवी र पद्मराज सेनकी आमाले मोहनविक्रमका पक्षमा भएको फैसलाविरुद्ध कलकत्ता उच्च अदालतमा अपिल गरिन्। कलकत्ता उच्च अदालतले भने पुनरावेदन खारेज गर्यो। त्यसपछि मोहनविक्रम शाहले रामनगर राज्य दाखिलाका लागि मोतीहारी माल कचहरीमा निवेदन दिए। मोतीहारी मालकचहरी कलेक्टरले मुद्दाबारे बेतियाका सबडिभिजनल अफिसरको राय लिए। तर, मोतीहारी माल कचहरीले मोहनविक्रमका विरुद्ध फैसला गर्यो। त्यसपछि मोहनविक्रम शाहले ब्यारिस्टर सर चाल्र्स पालमार्फत पटना कमिसनरीमा अपिल गरे। त्यहाँ पनि मोहनविक्रमका पक्षमा फैसला भएन। मोहनविक्रमले सारन अदालतमा उजुर गरे। त्यसपछि भने रानी नवरक्षादेवी पटनाका कमिसनर, बेतियाका सबडिभिजनल अफिसर तथा बेतिया राज्यका मैनेजरको कचहरीले गरेको फैसलामा राजी भइन्। १८८९ अप्रिल ८ मा सारनले रामनगर राज्यको उत्तराधिकारी मोहनविक्रम शाह नै करार गर्यो। यसरी मुद्दैमुद्दाका बीच १८८९ मा मोहनविक्रम शाहले आफूलाई प्राप्त हिदायतनामा अनुसार आफू रामनगर राज्यको उत्तराधिकारी भएको प्रमाणित गरेपछि उनी विधिवत रूपमा त्यहाँको राजा बने। यसरी तनहुँका सेन वंशबाट रिसिङका सेन वंशमा पुगेको रामनगर राज्यको शासनाधिकार नेपालका शाहवंशीय राजाका सन्तानका हातमा आयो। मुद्दा मामिलाको क्रम यतिकैमा रोकिएन। १८८८ अप्रिलमा पद्मराज सेनकी आमाले छोराका तर्फबाट मोहनविक्रमविरुद्ध मुद्दा हालिन् तर पछि फिर्ता लिइन्। त्यसपछि पद्मराजले१८९१ अप्रिलमा सारनसबजजी अदालतमा मोहनविक्रमविरुद्ध मुद्दा हाले। सब जजी अदालतले पद्मराज सेनको रामनगर राजवंशसित सम्बन्धित नभएको भन्दै मोहनविक्रम नै राज्यको उत्तराधिकारी रहेको फैसला गर्यो। त्यसपछि पद्मराजले उच्च अदालतमा पुनरावेदन गरे। उच्च अदालतले पहिलेकै फैसला सदर गर्यो। पुनरावेदन खारेजीविरुद्ध पद्मराजले बेलायतमा अपिललाई दिएको निवेदन उच्च अदालतबाट अस्वीकृत भयो। सन् १८८९ देखि १९१२ सम्म रामनगरका राजा रहेका मोहनविक्रम शाहको समय मुद्दामामिला बित्यो। हुँदाहुँदै उनले आफ्नै रानीहरूसित पनि लड्नु पर्यो। रानी विन्ध्यवासिनी (मोहनविक्रमकी सासुआमा)ले निधनअघि आफ्नो सम्पत्ति मोहनविक्रम शाहका रानीहरू राजकुमारीदेवी र बालकुमारीका नाममा गरेकी थिइन्। त्यो सम्पत्ति माथिको निर्णय उल्टाउन मोहनविक्रमले आफ्नै रानीहरूविरुद्ध छपरा कचहरीमा मुद्दा हालेका थिए। सोही विषयमा उनको परिवारमा कलह थियो। पछि उक्त मुद्दा मिलापत्रमा टुंगिएको थियो। राजा मोहनविक्रम शाहले सासू विन्ध्यवासिनीदेवीको निधनपछि फेरि दुईटा विवाह गरे। तिनमा विन्ध्यवासिनीदेवीका भाइ गह्रौंकोटे शक्तिप्रसाद खाँणकी छोरी र अर्की गह्रौंकोटे राजा पूर्णचन्द्र खाँणकी छोरी क्षेत्रकुमारी थिइन्। मोहनविक्रमका चार रानीबाट सन्तान थिएनन्। मोहनविक्रम रामनगरैमा बस्दै आएका मोहनविक्रमले पछि काठमाडौंबाट काशीबास गएकी आफ्नी हजुरआमा (राजा राजेन्द्रकी कान्छी रानी राज्यलक्ष्मी)को निधनपछि उनको काशीको सम्पत्ति पाए। त्यसपछि उनी काशीमा समेत बस्न थाले। काशीको सम्पत्तिमा शेरप्रताप शाहका छोरा योगप्रतापले पनि आफ्ना बुवा मोहनविक्रमका जेठा दाइ भएकाले राज्यलक्ष्मीको सम्पत्तिमा आफ्नोसमेत हक लाग्ने भन्दै मुद्दा हाले, तर हारे। मोहनविक्रमले कमजोर स्वास्थ्यका कारण सन् १९०१ मा आफ्नो सम्पत्तिका रानी क्षेत्रकुमारीदेवीको नाममा जाने गरी बकसपत्र गरेका थिए। साथै उनले रामनगर राज्यको उत्तराधिकारी राजा राजेन्द्रविक्रम शाहका दोस्रा छोरा उपेन्द्रविक्रम शाह (राजा सुरेन्द्रविक्रम शाहका कान्छा भाइ) काप्रपौत्र रामराजा रहने भनेका थिए। रामराजाको वास्तविक नाम पनि मोहनविक्रम शाह नै थियो। तर पछि सन् १९०४ जनवरीमा राजा मोहनविक्रमले पूर्ववत् निर्णय उल्टाउँदै रामनगरको उत्तराधिकारीमा रानी क्षेत्रकुमारीको नाम अघि सारे। मोहनविक्रमको १९१२ अप्रिल १८ मा कलकत्तामा निधन भयो। उनको निधनपछि रामनगरको शासनभार रानी क्षेत्रकुमारीदेवी मातहत आयो। राजा मोहनविक्रम काजक्रियापछि रानी क्षेत्रकुमारीले प्रोबेटका लागि मुजफ्फरपुर जिल्ला अदालतमा निवेदन दिइन्। क्षेत्रकुमारीको निवेदनविरुद्ध रामराजा (मोहनविक्रम)ले उजुर दिए। जिल्ला अदालतबाट दुई वर्ष १९१४ जून १० मा रानी क्षेत्रकुमारीका पक्षमा फैसला भयो। जिल्ला अदालतको फैसलाविरुद्ध रामराजाले कलकत्ता उच्च अदालतमा पुनरावेदन गरे। त्यसैबीच पटनामा छुट्टै उच्च अदालत स्थापना भएपछि मुद्दा कलकत्ताबाट पटना पुग्यो। १९१७ मेमा पटना उच्च अदालतले पनि क्षेत्रकुमारीदेवीकै पक्षमा फैसला गर्यो। पटना उच्च अदालतको फैसलापछि १९१८ जुनमा बिहारका अधिकारीहरूले रानी क्षेत्रकुमारीदेवीलाई राज्यप्रबन्धका लागि अयोग्य घोषित गरे। उक्त निर्णयविरुद्ध रानी क्षेत्रकुमारीका तर्फबाट पटना उच्च अदालतका वकिल अम्बिकाप्रसाद उपाध्यायले कलकत्ता उच्च अदालतमा मुद्दा हाले। अदालतले पटना बोर्ड अड्डामा मुद्दा किनारा नलाग्दासम्म सम्पत्तिमा हस्तक्षेप नगर्नू भन्यो। क्षेत्रकुमारीले पटना बोर्ड मालमा हाल्न खोजेको उजुरी भने अस्वीकृत भयो। अन्ततः सरकारी अधिकारीहरूले क्षेत्रकुमारीको योग्यता स्वीकारे। त्यसपछि क्षेत्रकुमारीले कलकत्ता उच्च अदालतबाट मुद्दा फिर्ता लिइन्। त्यसपछि रामनगर राज्य रानी क्षेत्रकुमारी मातहत आयो। उनको निधनपछि भने रामराजा (मोहनविक्रम शाह) नै रामनगरको राजा बने। यी रामराजाको विवाह प्रधानमन्त्री जुद्धशमशेरकी छोरी सीतासँग भएको थियो। रामराजाको पैतृक सम्पत्ति कलैयाका वरेवामा पनि थियो। १९४६ मा रामराजाको निधन भयो। १९४७ मा स्वतन्त्र भारतले १९५१ मा जमिन्दारी प्रथा उन्मूलन गरेसँगै रामनगर राज्य भारतको विहारमा गाभिन पुग्यो र राज्यको अस्तित्व मेटियो।"
एक्लो मान्छे,आकार भविष्यको रङ अनन्तको नियाल्न सकिनँ झुपडीमा बाफ आँसुको हो कि धुवाँ अलौटा मकै भुट्दाको ? हातो फुक्लिएको जाँतोको कुनामा झोक्राइरहेथ्यो एउटा पीडित मन सुनको मूर्तिमा जलप भरिरहेथ्यो अर्को गरिब तन जुवाको खालमा ढलिरहेथ्यो अथाह धन । पेलेर मिहीन माटो सिंगो ब्रह्माण्ड घुमाइरहेथ्यो बूढो कुम्हाले मुस्किलले जुटाइरहेथ्यो सूर्योदयको डुकुभात जोडेर सिंगो परिवार एकसाथ । पसिनाले टाल्दै थिइन् टुटेका सपना झुपडीकी बूढीआमा रगतले रंग्याउँदै थियो उनैको छोरो शान्तिको विश्वचित्र । भोकमा पौडिएका सपना अताल्लिइरहेथे बाँझो फाँटमा ठम्याउन सकिनँ मैले कहाँनेर छुट्यो बाटो ? कहाँनेर टुट्यो मुटु ? कसरी एक्लियो मान्छे मान्छेहरूकै भीडमा ?
वेस्ट इन्डिज एको तेस्रो विकेट पतन,काठमाडौं : वेस्ट इन्डिज एविरुद्ध नेपालले तेस्रो विकेट लिएको छ। कीर्तिपुरस्थित त्रिवि मैदानमा पाँच खेलको टी २० सिरिज अन्तर्गत पहिलो खेलमा वेस्ट इन्डिजका अलिक अथान्जे आउट भएका हुन्। ६५ ओभरमा रोहित पौडेलको बलमा अथान्जेलाई ललित राजवंशीले क्याच आउट गरेका हुन्। उनले २५ बलमा ४७ रनको योगदान गरे। त्यस अगाडि दीपेन्द्रसिंह ऐरीको बलमा कप्तान पौडेल र अनिल शाहले आन्द्रे फ्लेचरलाई रन आउट गराएका थिए। उनले ५ बलमा १३ रन बनाएर बाहिरिए। त्यसैगरी कमलसिंह ऐरीले पहिलो विकेट लिएका थिए। ऐरीले जोनसन चार्ल्सलाई बोल्ड आउट गराएका हुन्। उनी शून्य रनमै बाहिरिए। नेपालका कप्तान पौडेलले टस जितेर पहिले फिल्डिङ रोजेका हुन्। वेस्ट इन्डिज एले ७ ओभरको समाप्तिमा ३ विकेटको क्षतिमा ८७ रन बनाएको छ। आइसिसी टिट्वान्टी विश्वकप २०२४ को तयारी स्वरुप नेपालले वेस्ट इन्डिजको एटोलीसँग खेल्न लागेको हो।
"बर्दिया राष्ट्रिय निकुञ्जमा डढेलो, जोखिममा डमरुसँगका बघिनी","गुलरिया : सुख्खा मौसमसँगै यतिखेर देशैभर आगलागीका घटनामा वृद्धि भएको छ। देशभरका वनमा डढेलेले वन्यजन्तुहरु पनि संकटमा छन्। व्यापक रुपमा भएको डढेलोले वातावरण प्रदूषित पार्दै डमरुसँगका बघिनी लगायतका अन्य वन्यजन्तुहरु जोखिममा परेका छन्। तराईकै ठूलो ९ सय ६८ वर्गकिलोमिटर क्षेत्रफलमा फैलिएको बर्दिया राष्ट्रिय निकुञ्ज लगायत सामुदायिक तथा मध्यवर्ती वन क्षेत्र डढेलोको जोखिममा छन्। बर्दिया राष्ट्रिय निकुञ्जभित्र धेरैजसो क्षेत्रहरुमा डढेलो लागेको छ। वन क्षेत्रमा गत वर्षको तुलनामा यस वर्ष तीन गुणा बढी डढेलो लागेको छ। बर्दिया राष्ट्रिय निकुञ्ज भित्रको डढेलो नियन्त्रण गर्न निकुञ्जले आफ्नै जनशक्ति प्रयोग गर्दै आएको बर्दिया राष्ट्रिय निकुञ्जका प्रमुख संरक्षण अधिकृत अशोक रामले बताए।'फेव्रुअरीदेखि मार्च १५ सम्म घाँसेमैदान ब्यवस्थापनका लागि हामी आफैंले जंगलमा आगो लगाउँछौं। यतिखेर प्राकृतिक आफैं आगो लागिरहेको छ।', उनले भने, 'हामीसँग दमकल छैन। पालिकाको सहयोगमा दमकलबाट पनि आगो नियन्त्रण गरेका छौं। निकुञ्ज भित्रको पोस्ट जोगाउने, पुल, चरा, गोहीको साईट जोगाउने काम भैरहेको छ। अहिलेसम्मको आगो त ठिकै हो। अब दुई हप्तापछि पनि यस्तै जंगलमा आगो लाग्यो भने धेरै खतरा र चुनौती ब्यहोर्नु पर्छ।' अधिकृत रामका अनुसार बच्चासँगको चित्तल, डमरुसँगको बघिनी भएको अवस्थामा आगोले धेरै खतरा पुर्याउँछ। अहिलेसम्म त्यस्तो घटना नभएको उनले बताए। निकुञ्ज भित्रको भौगोलिक विकटताका कारण कतिपय क्षेत्रहरु नियन्त्रणभन्दा बाहिर भएको र आफूहरुले नियमित अनुगमन गरिरहेको उनले बताए। पछिल्लो तथ्यांक अनुसार नेपालमा रहेका ३ सय ५५ बाघमध्ये १ सय २५ वटा बाघ बर्दियामा छन्। श्रोतका अनुसार निकुञ्जमा लागेको डढेलोको कारणले जनावरहरु अत्तालिएका छन्। सरीश्रृप प्रजाती जलेका छन्। आन्तरिक पर्यटकहरुले पर्यटकीय यात्रासमेत स्थगित गरेका छन्। यस वर्ष बर्दियाका वन क्षेत्रमा डढेलोको अनुपात बढेको छ। 'गत वर्ष २ सय १६ हेक्टर क्षेत्रफल वन क्षेत्रमा लागेको थियो। यस वर्ष वैशाख १० गतेसम्म ७ सय ४५ हेक्टर क्षेत्रफलमा लागेको छ। स्थानीय श्रोत साधन प्रयोग गरेर डढेलो नियन्त्रणमा लिएका छौं। अन्य जिल्लाको तुलनामा यो तथ्यांक थोरै हो', डिभिजन वन कार्यालय बर्दियाका प्रमख प्रविण विडारीले भने। वन डढेलोको दीर्घकालीन प्रभाव हुन्छ। यसले वायुमण्डलमा कार्वन उत्सर्जन, वन्यजन्तुको बासस्थानमा क्षति, माटो खुकुलो पार्ने, जडिबुटी नष्ट गर्दै पानीको मुहान सुकाउने अनि पारिस्थितिकीय प्रणाली नष्ट गर्छ। निकुञ्जमा भएको आगलागीले गर्दा मानववस्ती धुवैधुवामय वनेको छ। निकुञ्ज भित्रको आगलागी नियन्त्रण गर्न निकुञ्जले मात्र सम्भव नहुने चोरी शिकार नियन्त्रणमा युवा परिचालन अभियानका संयोजक हेमन्त आचार्यले बताए। 'डढेलो नियन्त्रणका लागि स्थानीय समुदायले पनि हातेमालो गर्नुपर्छ। नदीमा पानी छैन कसरी निकुञ्जले मात्र डढेलो निभाउन सक्छ', उनले भने।"
सुर्तीजन्य पदार्थकोे कर ५८ बनाउने तयारी,"काठमाडौं : सरकारले सुर्तीजन्य पदार्थमा लाग्ने करलाई ५८ प्रतिशत बनाउने तयारी गरेको छ। सन् २०२५ सम्ममा सुर्तीजन्य पदार्थमा लाग्ने करलाई ५८ प्रतिशत बनाउने प्रधानमन्त्री पुष्पकमल दाहालले बताएका छन्। प्रधानमन्त्रीले एक कार्यक्रममा सुर्तीजन्य पदार्थमा लाग्ने करलाई सन् २०२५ सम्ममा भारतको बराबर अर्थात् बिक्री मूल्यको ५८ प्रतिशत बनाउने प्रतिबद्धता व्यक्त गरेका हुन्। तर, आगामी आर्थिक वर्षको बजेटमा सुर्तीजन्य वस्तुका करको दर वृद्धि गर्न नदिन सम्बन्धित उद्योगीहरूले दबाबमूलक क्रियाकलाप गर्न थालेका छन्। स्वास्थ्य अधिकार तथा सुर्ती नियन्त्रण सञ्जाल नेपालले सन् २०२३ मा गरेको अध्ययनअनुसार सुर्तीजन्य वस्तुमा दक्षिण एसियामा निम्नानुसार कर लगाइएको छ : भारतमा ५८ , नेपालमा ३३, पाकिस्तानमा ६१, बंगलादेशमा ७३, श्रीलंकामा ७७ प्रतिशत कर लगाएको छ। भुटान त सुर्तीजन्य वस्तु उपभोगमुक्त देशका रूपमा पहिले नै घोषित भइसकेको छ। सुर्तीजन्य पदार्थ नियन्त्रण र नियमन गर्ने ऐन२०६८ लाई कार्यान्वयन गराउन सरकार, स्थानीय प्रशासन एवं स्थानीय निकाय असफल जस्तै भएका छन्। ऐनअनुसार सार्वजनिक स्थलमा धूमपान तथा सुर्ती सेवन गर्न नपाउने, १८ वर्ष नपुगेका व्यक्ति र गर्भवती महिलालाई सुर्तीजन्य पदार्थ बिक्रीवितरण गर्न नपाउने, शिक्षण तथा स्वास्थ्य संस्था, बाल कल्याण गृह, शिशु स्याहार केन्द्र, वृद्धाश्रम, अनाथालयको कम्तीमा एक सय मिटरभित्रबाट सुर्तीजन्य पदार्थ बिक्रीवितरण गराउन नपाउने व्यवस्थालगायतका व्यवस्था छन्। स्वास्थ्य अधिकार तथा सुर्ती नियन्त्रण सञ्जाल नेपालका संयोजक शान्तलाल मुल्मीका अनुसार नेपालमा सुर्तीजन्य पदार्थको सेवनबाट दैनिक ७३ जनाको ज्यान गइरहेको छ। यसै कारण विश्व स्वास्थ्य संघको सुर्तीसम्बन्धी अन्तर्राष्ट्रिय अभिसन्धिले बर्सेनि सुर्तीमा कर बढाउँदै लानुपर्ने प्रावधान राखेको छ। जसको नेपाल पनि अनुमोदनकर्ता राष्ट्र हो। तर, नेपालका सुर्तीजन्य वस्तुका उत्पादकहरू यससम्बन्धी करका दर वृद्धि नगराउन लागिपरेका छन्। नेपालमा बर्सेनि सुर्ती सेवनमा मात्र करिब ४७ अर्ब रुपैयाँ खर्च हुने गरेको छ। यसबाट उत्पन्न जोखिम तथा रोगका कारण हुने खर्च अर्को डरलाग्दो रहेको छ। सुर्तीजन्य पदार्थ नियन्त्रण नीति अध्ययन गर्ने संस्था टोकोनोमिक्सका अनुसार सुर्तीजन्य पदार्थ खपतका कारण ज्यान गुमाउनेको सूचीमा नेपाल विश्वमै १९औं नम्बरमा र दक्षिण एसियामा शीर्ष स्थानमा छ। ग्लोबल टोबाको इन्डेक्स २०२१ अनुसार नेपालमा १५ देखि ४९ वर्षका धूमपान गर्नेको संख्या २९ प्रतिशत छ। १३ देखि १५ वर्षसम्मका किशोरकिशोरीको संख्या ७ प्रतिशत रहेको छ। सो इन्डेक्सको रिपोर्टअनुसार सुर्तीजन्य वस्तुको करबाट साढे १८ अर्ब रुपैयाँ आम्दानी हुन्छ भने यस्ता वस्तुको उपभोगबाट हुने राज्यको नोक्सानी करिव २३ अर्ब छ। विश्व स्वास्थ्य संगठन र स्वास्थ्य अनुसन्धान परिषद्ले गरेको अध्ययनअनुसार नेपालमा पहिलोपटक धूमपान गर्दाको औसत उमेर १७८ वर्ष छ। नेपालमा औसत ३३ प्रतिशत जनताले सुर्ती सेवन गर्ने गरेको र ग्रामीण क्षेत्रमा यो दर ३९ प्रतिशत छ। नेपालको गरिबीको मुख्य कारण नसर्ने रोगको उपचारमा हुने खर्च रहेको विश्व स्वास्थ्य संघकै प्रतिवेदनमा उल्लेख छ। यसै कारणले पनि विश्व स्वास्थ्य संगठनले सुर्तीजन्य पदार्थको प्रयोगलाई नियन्त्रण गर्न कम्तीमा ७५ प्रतिशत कर लगाउनुपर्छ भन्दै आएको छ। र हाल यो दर ९० प्रतिशतसम्म पुर्याउनुपर्ने विषयमा पनि राष्ट्र संघका सदस्य राष्ट्रहरूले बहस चलाउन थालेका छन्। ग्लोबल टोबाको इन्डेक्स २०२१ अनुसार नेपालमा सुर्तीजन्य वस्तुको उत्पादकहरूले कर नबढाउने राजनीतिक तह, नीतिगत तह र कर्मचारीतन्त्रमा प्रभाव पार्ने गरेको पाइएको छ। कर्पोरेट सामाजिक उत्तरदायित्वमा खर्च गर्न नपाइने, कुनै कार्यक्रम स्पोन्सर गर्न नपाइने भए पनि उनीहरूले यस्तो गर्ने गरेको र सरकारले पनि सुर्ती उत्पादक कम्पनीका मालिकहरूलाई सम्मान गर्ने गर्दै आएको छ। नेपालमा औसत ३३ प्रतिशत जनताले गर्छन् सुर्ती सेवन सुर्तीजन्य पदार्थको सेवनबाटै दैनिक ७३ जनाको जान्छ ज्यान सुर्ती सेवनमा बर्सेनि ४७ अर्बको खर्च नेपालकै कानुनमा पनि यो गैरकानुनी हो। तर, सरकार र सुर्तीजन्य पदार्थ उत्पादकहरूको अवैध साँठगाँठका कारण यी अनुचित गतिविधि भइरहेका छन्। जसको परिणामस्वरूप दक्षिण एसियामा नै नेपालमा सुर्तीजन्य वस्तुको करको दर सबैभन्दा कम रहेको छ भने अर्कोतिर सुर्तीजन्य पदार्थ उत्पादकको नाफा दर भने निरन्तर बढिरहेको छ। आन्तरिक राजस्व विभागका अनुसार चुरोट र बिँडीलगायत सुर्तीजन्य वस्तुबाट राजस्वभन्दा यस्ता वस्तुको उपभोगबाट हुने रोगको उपचारमा हुने राज्यको खर्च १४ अर्ब रुपैयाँ बढी छ। स्वास्थ्य अधिकार तथा सुर्ती नियन्त्रण सञ्जाल नेपालका संयोजक शान्तलाल मुल्मीका अनुसार सुर्तीजन्य वस्तुको सेवनका कारण हुने क्यान्सर रोगीलाई उपचारमा राहत दिनुपर्दा सरकारको व्ययभार बढेको छ। बिरामीलाई मासिक पाँच हजार रुपैयाँ भत्ता दिनुपर्ने प्रावधान रहेको छ। धूमपानका कारण बर्सेनि ५० अर्ब रुपैयाँ मुलुकको आर्थिक क्षति भइरहेको छ। यदि सुर्तीजन्य वस्तुमा अत्यधिक कर बढाइदिने हो भने सुर्तीजन्य पदार्थ खरिद गर्ने सर्वसाधारणको क्षमता कम हुने, उपभोग घट्ने र सरकारको राजस्व पनि बढ्ने हुन्छ। उपचार खर्च बचतले जनता र राज्य दुवैलाई फाइदा हुन्छ। स्वास्थ्य अधिकार तथा सुर्ती नियन्त्रण राष्ट्रिय सञ्जालले गरेको अध्ययनअनुसार करको दर ६५ प्रतिशतले बढ्दा सुर्तीजन्य पदार्थको मूल्य १८ प्रतिशते बढ्ने, खपत १२ प्रतिशतसम्म घट्ने र १७ अर्ब रुपैयाँसम्म थप राजस्व उठ्ने देखाएको छ। बढी सुर्तीजन्य पदार्थ प्रयोग गर्ने चीन, थाइल्यान्ड, फिलिपिन्स ब्राजिल, फ्रान्स आदिमा शतप्रतिशत राजस्व बढाउँदा ५० प्रतिशतसम्म उपभोक्ता घटेकोे देखिएको छ। सुर्तीजन्य वस्तुको कर वृद्धिले स्वास्थ्यमा सुधार हुनका साथै सरकारले वर्तमान आर्थिक संकटमा राज्यलाई समेत सहयोग पुग्ने देखिन्छ। सरकारले आर्थिक वर्ष २०८१०८२ को बजेट निर्माण गरिरहेको अवस्थामा सुर्तीजन्य पदार्थमा कम्तीमा ६० प्रतिशत कर लगाउनुपर्ने मागसहित स्वास्थ्य अधिकार तथा सुर्ती नियन्त्रण राष्ट्रिय सञ्जालले अर्थमन्त्रीलाई ज्ञापनपत्र बुझाउने तयारी गरिरहेको सञ्जालका संयोजक शान्तलाल मुल्मीले जानकारी दिए।"
वेस्ट इन्डिज एले नेपाललाई दियो २०५ रनको विशाल लक्ष्य,"काठमाडौं : वेस्ट इन्डिज ए ले नेपाललाई २०५ रनको विशाल लक्ष्य दिएको छ। शनिबार त्रिवि क्रिकेट मैदानमा नेपालले टस जितेर फिल्डिङ रोजेपछि ब्याटिङ गरेको वेस्ट इन्डिज एले निर्धारित २० ओभरमा ५ विकेटको क्षतिमा २०४ रनको योगफल तयार पारेको हो। वेस्ट इन्डिज एका लागि कप्तान रोस्टन चेसले सर्वाधिक ७४ रन बनाए। चेसले ४६ बलमा ९ चौका, २ छक्कासहित ७४ रन बनाएका हुन्। ओपनर एलिक एथानाजेले ४६ रन बनाउँदा केसी कार्टीले ३८ रन बनाए। अन्य खेलाडीले उल्लेख्य प्रदर्शन गर्न सकेनन्। नेपालका लागि कमल सिंह ऐरी,दीपेन्द्रसिंह ऐरी,रोहितकुमार पौडेल र अविनाश बोहोराले एकएक विकेट लिए।"
सडक बालबालिका मुक्त बनाउने अभियानमा लागौं : मन्त्री चौधरी,"ललितपुर : महिला बालबालिका तथा ज्येष्ठ नागरिक मन्त्री भगवती चौधरीले राष्ट्रिय बाल अधिकार परिषद्को संरचनागत सुधारका लागि निर्देशन दिएकी छन्। परिषद्का अध्यक्ष समेत रहेकी मन्त्री चौधरीले सडक बालबालिका मुक्त बनाउन योजनाबद्धरुपमा लाग्न निर्देशन दिएकी हुन्। मन्त्री चौधरीले सडक बालबालिका मुक्त बनाउने, बाल अधिकारका क्षेत्रमा सरकारको बलियो उपस्थिति रहने गरी योजनाबद्ध रूपमा काम गर्नका लागि अगाडि बढ्न निर्देशन दिँदै सिस्टमेटिक हिसाबले यो संरचनालाई अगाडि बढाउनुपर्ने आवश्यकता औँल्याइन्। अब सडकमा बालबालिका देखिनुहुँदैन। अबका दिनमा सडकमा बालबालिका नभेटिने गरी परिषद्ले काम गर्नुपर्छ, उनले भनिन्, यो विषयमा हामी काम गरौँ। यदि सडकमा बालबालिका भेटिइहाल्यो भने हामीसँग बालगृह, बाल संगठनहरू छन्। त्यसकारण हाम्रो कमिटमेन्ट पनि नयाँ परिमार्जनको कुरामा हुनुपर्छ। अब सडकमा बालबालिका भेटिनु हुँदैन। बैठकले देशभरि सन्देश जाने हिसाबले बालबालिकाका लागि केकस्ता काम गर्ने ? कसरी काम गर्ने ? विषयमा योजना बाहिर ल्याउने निर्णय गरेको छ। उनले सरकारको बलियो उपस्थिति रहने गरी योजनाबद्ध रूपमा बाल अधिकारको क्षेत्रमा काम गर्ने सरकारको विशिष्टिकृत निकाय राष्ट्रिय बाल अधिकार परिषद् भएको कारणले यसको शासकीय सुधार, यसले समाजमा प्रभाव पार्ने नीति, योजना र कार्यक्रममा बाल अधिकार केन्द्रित हुने हिसाबले काम गर्न परिषद्लाई निर्देशन दिइन्। बैठकले बालगृह,बाल सुधार गृहका विषयमा जति पनि समस्या देखिएका छन् , त्यो समस्याहरूका बारेमा छानबिन गर्ने, संस्थालाई सबलीकरण बनाउने विषयमा बैठकले निर्णय गरेको छ। यस्तै बैठकले परिषद्को पदाधिकारीको जिम्मेवारीमा केही हेरफेर समेत गरेको छ। जसअनुसार समन्वय लगायतका कामको जिम्मेवारी परिषद्का उपाध्यक्ष र प्रशासनिक तथा आर्थिक कामको जिम्मेवारी सदस्य सचिवले गर्ने गरी निर्णय गरेको हो। सदस्य सचिवबारे केही प्रश्नहरू उठेको भन्दै उनले नियमावलीमा जे अधिकार दिइएको छ त्यो भन्दा बाहिर गएर काम गर्दा प्रश्न उठेको बताइन्। राज्यका हरेक निकायमा बसेका व्यक्तिहरूले ऐन, कानूनलाई अक्षरशः पालना गर्नुपर्ने उनको भनाई थियो। परिषद्का सदस्य सचिव इद्रादेवी ढकालले एनआरएनएसँग भएको सम्झौतामा कमजोरी भएको स्वीकार गरिन्। आफूमाथि उठेका प्रश्नका विषयमा जवाफ दिँदै ढकालले भनिन्, एनआरएनएको सम्झौताको सन्दर्भमा उमा रेग्मी मन्त्री हुँदा सडक बालबालिका उद्धारका लागि डेढ करोड बजेट नपुगेको अवस्थामा एनआरएनएको महिला ग्रुप भिजिटमा आउनुभएको थियो। मन्त्रीकै पहलमा उक्त सम्झौताको प्रक्रिया अगाडि बढेको हो। एक बालबालिका बराबर मासिक ५ हजार रुपैयाँका दरले युसेफमा सिँधै रकम जाने गरी सम्झौता गरिएको छ। यहाँ बजेट नआएर डाइरेक्ट उतै पैसा जाने गरी, डाइरेक्ट कर्मचारीले हेर्ने गरी त्यहाँ ५० जना बच्चाको पैसा त्यहाँ गएको छ। यदि त्यो गलत छ भने, म फिर्ता ल्याउन तयार छु।"
वेस्ट इन्डिज एविरुद्ध नेपालले लियो दोस्रो विकेट,काठमाडौं : वेस्ट इन्डिज एविरुद्ध नेपालले दोस्रो विकेट लिएको छ। कीर्तिपुरस्थित त्रिवि मैदानमा पाँच खेलको टी २० सिरिज अन्तर्गत पहिलो खेलमा वेस्ट इन्डिजका आन्द्रे फ्लेचर आउट भएका हुन्। ३३ ओभरमा दीपेन्द्रसिंह ऐरीको बलमा क्यापटेन रोहित पौडेल र अनिल शाहले फ्लेचरलाई रन आउट गराएका हुन्। उनले ५ बलमा १३ रन बनाएर बाहिरिए। त्यस अगाडि कमलसिंह ऐरीले पहिलो विकेट लिएका थिए। ऐरीले जोनसन चार्ल्सलाई बोल्ड आउट गराएका हुन्। उनी शून्य रनमै बाहिरिए। नेपालका कप्तान रोहितकुमार पौडेलले टस जितेर पहिले फिल्डिङ रोजेका हुन्। वेस्ट इन्डिज एले ४ ओभरमा २ विकेटको क्षतिमा ५० रन बनाएको छ। आइसिसी टिट्वान्टी विश्वकप २०२४ को तयारी स्वरुप नेपालले वेस्ट इन्डिजको एटोलीसँग खेल्न लागेको हो।
वेस्ट इन्डिजको ए विरुद्ध नेपालले पहिले फिल्डिङ गर्ने,"काठमाडौं : वेस्ट इन्डिजको ए विरुद्ध नेपाली राष्ट्रिय क्रिकेट टोलीले पहिले फिल्डिङ रोजेको छ। कीर्तिपुरस्थित त्रिवि मैदानमा पाँच खेलको टी २० सिरिज अन्तर्गत पहिलो खेलमा नेपालका कप्तान रोहितकुमार पौडेलले टस जितेर फिल्डिङ रोजेका हुन्। नेपालले पाहुना टिमलाई ब्याटिङको निम्तो दिएको हो। आइसिसी टिट्वान्टी विश्वकप २०२४ को तयारी स्वरुप नेपालले वेस्ट इन्डिजको ए टोलीसँग खेल्न लागेको हो। नेपाल र वेस्टइन्डिज एबीचको दोस्रो खेल यही वैशाख १६ गते, तेस्रो खेल वैशाख १९ गते, चौथो खेल वैशाख २० गते र पाँचौं तथा अन्तिम खेल वैशाख २२ गते हुनेछ। घरेलु मैदानमा पाँच खेल खेलिसकेपछि नेपाली टोली वेस्ट इन्डिज प्रस्थान गर्ने तालिका रहेको क्यानले जनाएको छ।"
"मन्थलीमा अव्यवस्थित बधशाला, अस्वस्थकर मासु किनबेच","मन्थली : रामेछाप सदरमुकाम मन्थलीमा पशु बधशाला व्यवस्थित नहुँदा उपभोक्ता अस्वस्थकर मासु उपभोग गर्न बाध्य छन् । सदरमुकाममा २० वटा मासु पसल छन् । बधशाला व्यवस्थित नहुँदा सबै मासु पसलले स्वस्थकर मासु बिक्री गर्न सकेका छैनन् । केही पसलले बधशाला व्यवस्थित गर्न खोजे पनि पर्याप्त हुनसकेको छैन । मासु व्यापारीले तामाकोसी नदी किनारमा पशु बध गर्ने गरेका छन् । मासुमा बालुवा, माटो टाँसिएर खानयोग्य नहुने, बध गर्नासाथ चिसो ठाउँमा राख्न नपाइने समस्या छ । नदी किनारलाई बधशालाका रुपमा प्रयोग गर्दा मन्थली विमानस्थलमा उड्ने विमानमा काग र गिद्ध ठोक्किने जोखिम बढेको छ । नदीको पानी समेत दूषित र दुर्गन्धित बनाएको छ । नगरपालिकाले व्यवस्थित बधशाला नबनाइदिएका कारण नदी किनारमै बध गर्न बाध्य भएको मासु व्यवसायी पशुपति शाहीले बताए । उनले भने, गत वर्ष नगरले तीन लाख छुट्याएको थियो, त्यो पैसा कामै नगरी फ्रिज भयो । हामीलाई ठाउँ खोज भन्नुहुन्छ, हामीले कहाँ खोज्ने । तत्कालीन पशु सेवा केन्द्र र मन्थली नगरापालिकाले मन्थली१ स्थित हाटेचउर नजिकै दश वर्षअघि बधशाला बनाएको थियो । त्यो बधशाला प्रभावकारी रुपमा सञ्चालन हुन सकेन । व्यवस्थित बधशाला नहुँदा सरसफाइ गरी फ्रिजमा मासु राखेर बिक्री गर्न नसकेको मासु व्यवसायी हजारसिं तामाङ बताए । पशु बध गर्ने ठाउँमा न त पानीको सुविधा छ, न त फोहोर विसर्जन गनै ठाउँ नै, उनले भने, त्यसैले हामीले भुइँमै पशु बध गरेर मासु बेच्ने गरेका छौँ । मन्थली नगरपालिकाका नगर प्रमुख लब श्रेष्ठले पशु बधशाला यसअघि बनाइदिएको तर सदुपयोग नभएको बताए । उनले मासु पसलेहरुसँग लागत साझेदारीमा उपयुक्त स्थान छनौट गर्न सके आगामी आर्थिक वर्षमा व्यवस्थित बधशाला निर्माण गरिने बताए।  रासस"
"सूर्यदर्शन सहकारीबाट लामिछानेले लिए १ करोड, पीडित झनै पीडित","पोखरा : सूर्यदर्शन सहकारी संस्थामा सदस्य नै नरहेका रवि लामिछानेले यो सहकारीबाट १ करोड रुपैयाँ लिएको पोखरा महानगरपालिकाको अध्ययन प्रतिवेदनले देखाएको छ। सहकारीको सदस्य नै नभएको व्यक्तिले ऋण लिन मिल्दैन। तर लामिछानेले ऋण लिएका छन्। तिरेको भनेर देखाइए पनि सहकारीमा पैसा दाखिला भएको छैन। पैसा लिएर पनि कृत्रिम खाता खडा गरी तिरेको समेत देखाएर छल गरिएको छ। सूर्यदर्शन त्यो सहकारी हो जसको अध्यक्ष जीबी राई थिए। जीबी तिनै व्यक्ति हुन् जोसँग रवि लामिछानेको साझेदारी थियो। अर्थात् जीबी राईले ग्यालेक्सी टेलिभिजन सञ्चालनका लागि रविसँग साझेदारी गरेका थिए। अहिले बन्द भइसकेको उक्त टेलिभिजनको सञ्चालक कम्पनी चाहिँ गोरखा मिडिया प्रालि हो। यही मिडियाका लागि पनि पोखराको सूर्यदर्शन सहकारीबाट ३० करोड रुपैयाँ ऋण लिइएको छ। राईले पटकपटक गरी सूर्यदर्शनबाट पैसा लगेको प्रतिवेदनले औंल्याएको छ। ऋण तिरेको पनि देखाउने, तर सहकारीमा पैसा जम्मा नहुने गरेको अध्ययनमा संलग्नहरू बताउँछन्। सूर्यदर्शन सहकारीका बारे धेरै गुनासो र उजुरी परेपछि पोखरा महानगरपालिकाले गत वर्ष असारमा अध्ययन समिति बनाएको थियो। वित्तीय अवस्था बुझ्न समितिमा अडिटर अनिल लामिछाने पनि सदस्य थिए। उनका अनुसार रवि लामिछानेको नाममा कर्जा गएको र त्यसलाई फस्र्योट भएको पनि देखाइएको छ। ११६४४५६ नम्बरको कर्जा लिइएको प्रतिवेदनले औंल्याएको छ। कर्जाको शीर्षक पुलेसो भन्ने छ। रविले भने सार्वजनिक रूपमा आफूले कर्जा नलिएको दाबी गर्दै आएका छन्। सूर्यदर्शन सहकारी पीडित संघर्ष समितिका संयोजक किरण श्रेष्ठ सहकारीको विषयमा रवि गृहमन्त्री भइसकेपछि पनि ज्ञापनपत्र बुझाएको तर कुनै वास्ता नभएको बताउँछन्। उहाँ पोखरा आउँदा पनि पटकपटक भेटेर ज्ञापनपत्र बुझाएका हौं, उनले भने। महानगरपालिकाको प्रतिवेदन आइसकेपछि कास्की प्रहरीमा सहकारीका सञ्चालकहरू र पूर्वअध्यक्ष जीबी राईविरुद्ध उजुरी परेको थियो। उजुरीका आधारमा प्रहरीले पक्राउ पुर्जी जारी गरेकामध्ये पाँच जना पक्राउ परी कास्की अदालतको आदेशमा पुर्पक्षका लागि कारागार छन्। राई फरार छन्। रविका विरुद्ध पनि पछिल्लो समय उजुरी परेको थियो। तर त्यसमाथि कास्की प्रहरीले थप कारबाही अगाडि बढाएको छैन। रवि गृहमन्त्री हुनुअघि अघि नै उजुरी परेको थियो। सूर्यदर्शन सहकारीमा झन्डै १९ हजार जना बचतकर्ता थिए। सहकारीमा १ अर्ब ३५ करोड रुपैयाँ हिनामिना भएको महानगरपालिकाको अध्ययन प्रतिवेदनमा छ। पोखरा महानगरपालिकाले वित्तीय स्थितिका विषयमा गरेको अध्ययन प्रतिवेदन । पोखराको बगालेटोलमा कार्यालय रहेको सहकारी अहिले बन्द छ। बन्द भएकाले ऋण तिर्नुपर्नेहरूले पनि तिर्न नपाउँदा बचतकर्ताको बचत फिर्ताका लागि बाटो नभएको संघर्ष समिति संयोजक श्रेष्ठ बताउँछन्। बरु महानगरपालिकासमेतको सहकार्यमा पूरक प्रतिवेदनका लागि अध्ययन समिति बनेको छ। त्यसमा अडिटर, सहकारी विज्ञसहित नेपाल प्रहरीको केन्द्रीय अनुसन्धान ब्युरोका प्रतिनिधि पनि राखिएका छैनन्। त्यही पूरक प्रतिवेदन दुई महिनामा ल्याउने भनिएकोमा चार महिना पुगिसक्दा पनि नल्याएकोमा श्रेष्ठ शंका गर्छन्। सूर्यदर्शन सहकारीबाट जथाभावी पैसा निकालेर सञ्चालकहरूले चलाउँदा बचतकर्ताको बिचल्ली भएको श्रेष्ठले सुनाए। औषधि किन्ने पैसा पनि नभएको अवस्थामा बचतकर्ता छन्, श्रेष्ठले भने। पोखराको सूर्यदर्शन बचत तथा ऋण सहकारी संस्थाबाट लामिछानेले पुलेसो कर्जामा १ करोड लिएको अध्ययन प्रतिवेदनको निश्कर्ष । त्यसो त सूर्यदर्शन सहकारीले बचत फिर्ता नगर्दा एकजना बचतकर्ताले ज्यानैसमेत गुमाएका छन्। पोखरा घारीपाटन बस्ने वीरबहादुर आलेले उक्त सहकारीमा २२ लाख रुपैयाँ जम्मा गरेका थिए। तर फिर्ता पाएनन्। घरखर्च चल्ने बाटो बन्द भयो। पीरैपीरले उनी थलिए। हृदयाघात भयो। पुस १३ गते उनको निधन भयो। वीरबहादुरकी श्रीमती भगवतीका अनुसार ट्याक्सी चलाएर कमाएको आम्दानी सहकारीमा बचत थियो। त्यसको ब्याज आम्दानीबाट घर खर्च चलाएका थिए। वीरबहादुरको निधनपछि श्रीमतीलाई भने किरिया खर्चका लागि पनि ऋण लिनुपर्ने बाध्यता आइलागेको थियो। सूर्यदर्शन सहकारी ठगी प्रकरणमा कोषाध्यक्ष कुमार रम्तेल, उपाध्यक्ष कैलाशकुमार दर्लामी, सदस्यहरू शिवबहादुर गुरुङ, भगीश्वर अर्याल र प्रमोद भट्टराई पक्राउ परी कास्की जिल्ला कारागारमा छन्। अरु १८ जनाविरुद्ध पक्राउ पुर्जी छ। पूर्वअध्यक्ष जीबी राईविरुद्ध प्रहरीले डिफ्युजन नोटिस पनि जारी गरेको छ। २०७९ को मध्यतिरैबाट सूर्यदर्शन सहकारीको संकट बचतकर्ताले महसुस गर्न थालेका थिए। पैसा फिर्ता माग्न चेक लिएर जाँदा नसाटिने समस्या त्यतिखेरबाट सुरु भएको थियो। बचतकर्ताहरूले अध्यक्षलगायत पदाधिकारी र स्वयं जीबी राईलाई पनि भेटी फिर्ताका लागि पहल गरेका थिए। उनीहरूले बचत फिर्ताको प्रतिबद्धता पनि जनाएका थिए। तर त्यो पूरा गर्न सकेका थिएनन्। चेक पनि नसाटिने र पदाधिकारीले प्रतिबद्धता पनि पूरा नगर्ने भएपछि बचतकर्ताहरूले पोखरा महानगरपालिकाको सहकारी समितिमा उजुरी गरेका थिए। त्यसपछि भएको अध्ययनले नै १ अर्ब ३५ करोड रुपैयाँ हिनामिना भएको र त्यसमध्ये रवि लामिछानेको पनि संलग्नता पुष्टि गरेको हो। महानगरपालिकाको प्रतिवेदनलाई नै आधार बनाएर जिल्ला सरकारी वकिलको कार्यालयले सूर्यदर्शनका पदाधिकारीविरुद्ध गएको असोजमा ठगीसम्बन्धी मुद्दा दायर गरेको थियो। मुद्दा दायर गर्दा एक हजारभन्दा बढी उजुरीकर्ताको आधार लिइएको छ। अभियुक्तहरूबाट १ अर्ब ११ करोड रुपैयाँभन्दा बढी बिगो भराउनुपर्ने माग मुद्दामा छ। ८ देखि १० वर्षको कैद सजाय पनि माग गरिएको छ। यो पनि पढ्नुहोस पीडैपीडामा सहकारीपीडित सुप्रिम सहकारी ठगी प्रकरण : अदालतमा मुद्दा, सडकमा पीडित सुप्रिमका बचतकर्ताको बिजोग, लामिछाने पन्छिएको पन्छियै"
चीन र अमेरिका प्रतिद्वन्द्वी नभई साझेदार हुनुपर्छ : सी जिनपिङ,"बेइजिङ : चीनका राष्ट्रपति सी जिनपिङले शुक्रबार अमेरिकी विदेशमन्त्री एन्टोनी ब्लिङ्केनसँग विश्वका दुई सबैभन्दा ठूला अर्थतन्त्र प्रतिद्वन्द्वी नभई साझेदार हुनुपर्ने बताएका छन्। यद्यपि उनले दुई मुलुकबीचको सम्बन्धमा रहेका थुप्रै मुद्दा को समाधान गर्नुपर्ने बताए। एक वर्षभन्दा कम समयमा दोस्रो पटक चीनमा ब्लिङ्केनले राजधानी बेइजिङमा चीनका प्रमुख राजनीज्ञिहरूसँग भेट गरे। भेटमा अमेरिकी अधिकारीहरूले रुस, ताइवान र व्यापारसहित मतभेदका महत्त्वपूर्ण क्षेत्रलाई प्रत्यक्षरूपमा उठाउने बताएका छन् । सरकारी प्रसारक सिसिटिभीका अनुसार बेइजिङको ग्रेट हल आफ दि पिपुलमा ब्लिङ्केसँग भेट गर्दै राष्ट्रपति सीले गत वर्ष अमेरिकी राष्ट्रपति जो बाइडेनसँग भेट भएपछि दुवै मुलुकले केही सकारात्मक प्रगति हासिल गरेको बताए। 'दुवै मुलुक साझेदार हुनुपर्छ, प्रतिद्वन्द्वी होइन', उनले भने, 'अहिले पनि धेरै मुद्दा छन् जसको समाधान गर्न आवश्यक छ र थप प्रयासहरूका लागि अझै ठाउँछ, अमेरिकाले पनि चीनको विकासप्रति सकारात्मक दृष्टिकोण अपनाउन सक्छ भन्ने हामीले अपेक्षा गरेका छौँ ।' उनका अनुसार मूलभूत समस्याको समाधान भयो भने सम्बन्ध वास्तवमा स्थिर हुन सक्छ, राम्रो हुन सक्छ र अगाडि बढ्न सक्छ । यसअघि भ्रमणमा रहेका विदेशमन्त्री ब्लिङ्केनले रुसका लागि समर्थनसहितका मुद्दामा चिन्ता व्यक्त गरेपछि चीनका विदेशमन्त्री वाङ यीले अमेरिकी दबाब ह्रासोन्मुख हुने चेतावनी दिए। उनले स्वशासित ताइवानको प्रश्न पहिलो सीमा हो भन्दै यसलाई चीनअमेरिका सम्बन्धमा पार गर्न नहुने चेतावनीसमेत दिए। ब्लिङ्केनले डियाओयुताई स्टेट गेस्ट हाउसमा वाङसँगको साढे पाँच घन्टासम्म भएको छलफल व्यापक र रचनात्मक रहेको बताए। उनले बेइजिङमा शुक्रबार अमेरिकी पत्रकारहरूसँग कुराकानी गर्नेछन्। रासस"
डडेल्धुराको नवदुर्गामा आगोमा परी एक बृद्धको मृत्यु,डडेल्धुरा : डडेल्धुरामा एक जनाको आगोमा परेर मृत्यु भएको छ। नबदुर्गा गाउँपालिका३ का अन्दाजी ६२ वर्षीय चन्द्रे चुनाराको आगोमा परेर मृत्यु भएको हो । चुनारा आफ्नै खेतबारीको घेरबार हाल्नको लागी झिग्रा काट्ने क्रममा शुक्रबार दिउँसो लडेर आगोमा परेका थिए । सोही ठाउँका दिपक राज उप्रेतीको खरबारीमा लगेको आगोमा खस्दा चुनाराको मृत्यु भएको प्रहरीले जनाएको छ । चुनाराको आगोमा जलेर घटनास्थलमै मृत्यु भएको जिल्ला प्रहरी कार्यालय डडेल्धुराले जनाएको छ । अहिले जिल्लाको प्राय ठाउँमा आगालागि भइरहेको छ । लामो खडेरीका कारण आगलागिका घटना बढिरहेका छन् । गएको सातामात्रै नवदुर्गा गाउँपालिका उपाध्यक्षको आपको बगैँचा र घर पनि जलेको थियो ।
"आज यी स्थानमा हुरीबतास आउने, सतर्कता अपनाउन अनुरोध","काठमाडौं : हाल देशमा पश्चिमी वायु र स्थानीय वायुको आंशिक प्रभाव रहेको छ। कोशी र सुदूरपश्चिम प्रदेशका पहाडी भागमा आंशिक बदली रही बाँकी भूभागमा मौसम मुख्यतया सफा रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ। आज दिउँसो गण्डकी, कर्णाली र सुदूरपश्चिम पहाडी भागमा आंशिक बदली रही बाँकी भागमा मुख्यतया मौसम सफा रहने छ। गण्डकी, कर्णाली र सुदूरपश्चिम प्रदेशका पहाडी क्षेत्रका केही स्थानमा मेघगर्जन र चट्याङसहित छिटपुट वर्षाको सम्भावना रहेको महाशाखाले जनाएको छ। गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ। लुम्बिनी प्रदेशका केही स्थानका साथै सुदूरपश्चिम प्रदेश, गण्डकी प्रदेश र कोशी प्रदेशका केही स्थानमा हुरीबतासको सम्भावना छ। त्यसैगरी, आज राति कोशी, गण्डकी र कर्णाली प्रदेशमा आंशिक बदली हुने तथा देशका बाँकी भागमा मौसम सफा रहने छ। कोशी, गण्डकी र कर्णाली प्रदेशका पहाडी भागका एकदुई स्थानमा हल्का हिमपात र वर्षाको सम्भावना छ। लुम्बिनी प्रदेश, मधेश प्रदेश र कोशी प्रदेशका केही स्थानमा हुरी बतासको सम्भावना छ। आगामी २४ घण्टामा कोशी, बागमती, गण्डकी, कर्णाली र सुदूरपश्चिम प्रदेशका पहाडी क्षेत्रका केही स्थानमा मेघगर्जन र चट्याङसहित छिटपुट वर्षाको सम्भावना छ। गण्डकी र कर्णाली प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ। सुदूरपश्चिम, गण्डकी र कोशी प्रदेशका केही स्थानमा हुरीबतासको सम्भावना रहेको जनाउँदै महाशाखाले त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने भएकाले सतर्कता अपनाउन अनुरोध गरेको छ। रासस"
टिट्वान्टी शृङखला : वेस्ट इन्डिज ए विरुद्ध आज नेपाल भिड्दै,"काठमाडौं : नेपाली राष्ट्रिय क्रिकेट टोली र वेस्ट इन्डिजको ए टोलीबीचको टिट्वान्टी शृङखला आजदेखि सुरु हुने भएको छ । कीर्तिपुरस्थित त्रिवि मैदानमा मध्यान्ह १२:१५ बजेदेखि सुरु हुनेछ । आइसिसी टिट्वान्टी विश्वकप २०२४ को तयारी स्वरुप नेपालले वेस्ट इन्डिजको ए टोलीसँग खेल्न लागेको हो । नेपाल क्रिकेट सङ्घ (क्यान) को आयोजनामा हुन लागेको उक्त प्रतियोगितामा नेपाल र वेष्ट इन्डिजको ए टोलीबीच पाँच खेल सम्मेलित टी२० शृङ्खला हुँदैछ । वेस्ट इन्डिजको टोली पहिलो पटक नेपाल भ्रमणमा आएको हो । नेपाल र वेस्टइन्डिज ए बीचको दोस्रो खेल यही वैशाख १६ गते, तेस्रो खेल वैशाख १९ गते, चौथो खेल वैशाख २० गते र पाँचौं तथा अन्तिम खेल वैशाख २२ गते हुनेछ । घरेलु मैदानमा पाँच खेल खेलिसकेपछि नेपाली टोली वेस्ट इन्डिज प्रस्थान गर्ने तालिका रहेको क्यानले जनाएको छ । नेपाली टोलीमा कप्तान रोहितकुमार पौडेलसहित आसिफ शेख, कुशल भुर्तेल, विनोद भण्डारी, अनिल शाह, आरिफ शेख, ललित राजवंशी, सन्दीप जोरा, दीपेन्द्रसिंह ऐरी, कुशल मल्ल, गुलशन झा र करण केसी छन् । त्यसैगरी सोमपाल कामी, प्रतिश जिसी, अभिनाश बोहरा, विवेक यादव, आकाश चन्द,सागर ढकाल, कमल सिंह ऐरी र लोकेश बम छन् । यसैगरी वेस्ट इन्डिज ए टोलीको कप्तानमा रोस्टन चेससहित एलिक एथानाजे, फबिएन एलेन, कदिम एलियन, जोसुवा विसोप, केसी कार्टी, जोनसन चार्ल्स, मार्क दयाल, आन्द्रे फ्लेचर, म्याथ्यु फर्ड, ओबेद म्याककोय, गुडाकेश मोती, किमो पल, ओसान थोमस र हायडेन वाल्स छन् । राससको सहयोगमा"
"नेपाली मन, नेपालीपन","मार्क्सको युरोपमुखी घोषणापत्र भित्र नेपालको माटो नमिल्नु अचम्म हुँदै होइन। वर्ग संघर्षद्वारा समानताका लागि रक्तपातलाई समेत स्वीकार गर्नुपर्छ भन्ने मार्क्सको विचार नेपाली भूमिका लागि कदापि स्वीकार्य होइन। हामी त क्रान्तिले भन्दा शान्तिले समानता र साम्यवादभन्दा मास्तिरको मानवतावादमा रम्न चाहने माटोमा हुर्केका छौं। सबाल्टर्नको अवधारणासम्मका लागि पनि हाम्रो समाजले शान्तिपूर्ण चैतन्यलाई अघि सारेर चाहेको परिवर्तन गराउन सक्छ। यस अवधारणाले मात्रै आवाजविहीनका आवाज बोल्न सक्छ, सदियौंदेखि पिछडिएकाहरूको दशालाई बोलिदिने बाटो खुला हुन सक्छ। आर्थिक, सामाजिक, भाषिक, राजनीतिक तहमा समेट्ने भन्दै गर्दा फेरि छोडिरहिएका भुइँमान्छेको आवाजलाई बुलन्द गर्न सक्छ। हाम्रा लागि त बुद्धको सिद्धान्त विपरीत रक्तपातपूर्ण क्रान्ति अफापसिद्ध हुनेछ र त्यो दिगो हुने छैन। हो, जनताको मनमा शोषक र शोषितको व्याख्या गर्ने र सोच्ने बुद्धि माओवादी द्वन्द्वदेखि अलिक बढी नै अगाडि आयो। यो हत्या, हिंसा, विनाशले निम्त्याएको त्रास, वेदना, संवेदनहीनताको जर्जर अवस्थाभित्र पनि विकसित भएको एउटा सकारात्मक पाटो हो। यो एक हदमा चेतना स्तरको वृद्धि गराउने झिनो इतिहास चाहिँ हो तर चेतनास्तर बढाउने मूल धार भनेको सूचना र सञ्चारलाई प्रविधिले बढावा दिने परिवेश नै बढी हो। अर्को तहसम्ममा पुगेपछि बहुजाति, बहुभाषी, बहुसांस्कृतिक समाजभित्रको एकतालाई बिर्सेर झुन्डझुन्डको राज्य प्रदान गर्ने नीति चाहिँ भोटका लागि फालिएको कूटनीतिक अस्त्रमात्रै हो। यो सोचले नेपाली समाज अनुरूपको समाजवादी मान्यताभित्र विकसित हुनुपर्ने अपनत्वको स्तरलाई स्वार्थको झुन्डमा लगेर धकेलिदियो। वर्तमान नेपाली राजनीतिमा सत्ता चलायमानको स्थिति नहुँदा विकासको मार्ग र मानवीय संवेदनामा ठूलो क्षति भइरहेको छ। सानो देश नेपालले ठूलो समस्यालाई विगतबाटै सुल्झाउन सकेन। तानाशाह, प्रजातन्त्रमा अस्थिरता र अप्ठ्यारा, पञ्चायती शासन, विभिन्न आन्दोलन र अप्ठ्याराहरू, बहुदलीय योजनामा पनि विमतिकै चक्करमा अडिएको गुटबन्दीको लप्काले मुलुक अन्योलै अन्योलमा छ। गणतान्त्रिक सोचभित्र पनि दलगत सत्तास्वार्थकै सोचसम्म हामीले भुलेको एउटै विषय हो ः जमिन, जल, जनशक्ति, जंगल र जडीबुटीबारे अहम् योजनाको अभाव। नेतृत्वले संसद्बाटै योजना तय नगर्नु अनि कार्यान्वयनमा कर्मचारीतन्त्रको घुसखोरी प्रवृत्तिले ढिलासुस्ती र अड्को थापिरहनु अझै जटिल समस्या रहेछ। एउटा नेताको गल्ती वा इगोका कारण लाखौं कार्यकर्ता अनि करोडौं जनताको भाग्य र भविष्यमा ठेस पुग्छ। गुटको खेतीको परिणाम सक्दो द्वन्द्व मच्चाएपछि कि त वार्ता गरेर मिल्नु हो कि त विभाजनका लागि तयार हुनु हो। मिलिहाले पनि तन मिलेर मन नमिले त्यो देखाउने दाँत र चपाउने दाँतको अन्तरमा अडिन्छ। पेटमा दाह्रा हुनेले मुखमा लिपिस्टिक, पाउडर वा श्रीखण्ड लाए पनि भुसको आगो पुत्पुत धुवाँ आइरहन्छ। मूलतः भुइंमान्छेलाई त्यही अस्थिरताको चपेटाभित्र राखेर संगठन विस्तारका नाममा, भोटका नाममा या त अन्य कुनै बहाना खोजेर उपभोग गरिन्छ। दूरदराजले केन्द्रको राजनीतिलाई गुरु मान्ने कुसंस्कारका कारण भुइँको टिप्न खोज्दा पोल्टोको खस्न पुग्छ। आफ्नै स्थानको विकासमा समेत एकता नहुने कस्तो अचम्मको हाम्रो मानसिकता होला ? खुलेआम स्थापित बेथितिः नेपाली राजनीतिले अहिले सिद्धान्तको आडमा जनतालाई बौद्धिक भ्रष्टाचार गरिरहेको छ। अवसरका लागि पछि लाग्ने, राजनीति र सिद्धान्तका कुराभन्दा बढी कुर्सीको कुरा बुझ्ने मान्छेलाई होहल्लाले नै डोर्याएको छ। कुरा विकासको तर काम ओहोदामुखी महŒवाकांक्षाको हुने रहेछ। ठूला योजनाले गति नलिएसम्म परिवर्तनको आभास हुन गाह्रो हुन्छ। विपन्न देशमा एउटा जनता नबुझी समर्थन वा विरोध गर्छ, एउटा लहैलहैमा लाग्छ अनि एउटाचाहिँ बुझ्छ तर स्वार्थको पोयोलाई समात्छ। गुलामी प्रवृत्तिमा लिप्त शैली नसुध्रिनु जनताको बाध्यता र पुरानो आदतको अनुसरण दुवै हो। हामी त श्रम बेच्नेभन्दा सपना बेच्नुमा बढी विश्वास गर्छौं। सहरमुखी विकास र सहरकै समृद्धि नियाल्नमा मग्न भइदिन्छौं। परिणामतः विकासको गति अहिले पनि एककाँधे भइरहँदा यहाँ करोडपति र रोडपतिको खाडल ज्यूँका त्यूँ हस्तान्तरण भइरहेकै छ। तब पैसा कहाँ कमिन्छ भन्दा विदेशमा भन्ने विकल्प नै युवा पुस्ताको दिमागमा गढेर बस्न पुग्यो। गरिबीको मुख्य कारण राज्यमा अघोषित रूपमा स्थापित बेथिति र शक्तिस्वार्थमा फसेको शासकीय शैली नै हो। अहिले त समाजवादका आडमा भोट माग्ने र नवसामन्त शैली अपनाउने एकखाले नजिर स्थापित छ। सहरियाहरूले गाउँका पीडा बुझ्न चुनावै आउनुपर्ने रहेछ भन्ने पनि देखिएकै छ। घोषणापत्रका बाचा पनि चुनावदेखि चुनावसम्मका लागि मात्रै भए। विकास भनेको ताक परे तिवारी नत्र गोतामे भयो। अस्थिर सरकार भएपछि दोष अर्कालाई थोपरेर आफू पानीमुनिको ओभानो हुने राम्रो बहाना हुने रहेछ। अनि, गालीवाद र दोषारोपणवाद को घिनलाग्दो शैलीले समाजवाद साँच्चै सहरिया बनिसकेको छ। राजनीति नगरे कामै छैन: बजारमा होहल्ला गरेर लहडी व्याख्यामा लहसिने स्वार्थभित्र हाम्रो नेपाली राजनीति अल्मलिएको छ। वास्तवमा माक्र्सवादी मान्यताको समाजवादलाई संविधानका पानामा अब्बल बनाइएको भए पनि पछिल्लो राजनीति स्वार्थवादमा र परिवारवादभित्र चुर्लुम्म डुबेकै हो। साम्यवाद र समाजवादको घुलन त टाठाबाठाका बुद्धिविलास मात्रै हुन्। क्षमता र योग्यता भन्दा चाकडी र गुलामीपनको बढोत्तरी गराउने शैलीको कूटनीतिमा हाम्रो नेपाली राजनीति मोडिएको छ। फलतः क्षमतावान् मान्छे पनि स्वार्थका लागि भन्दै उही गुलामीमा लम्पसार हुँदा तिनको बौद्धिकता देशका लागि खर्च भएन। उही राजनीतिक चक्रको दलदलमा भास्सियो। परिणामतः सबैले दलदललाई मात्रै साथ दिए अनि थाहा भएरै, बुझेरै राजनीति नगरे काम छैन भन्ने भावना जन्मियो र सबैमा यही साझा सिद्धान्त बनेर मज्जासँग मौलायो। हामी सबै यतिखेर यसै मैदानमा घुमिरहेका छौं। यसमा खलनायक देखिँदैन तर हार्नेको मात्रा बढी छ। अहिलेसम्म पनि हामी नेपालीहरू यस्तै विचार र व्यवहारको संक्रमणकालीन द्वन्द्वभित्र रुमल्लिरहेका छौं। अतः व्यावहारिक विकासवाद अबको आवश्यकता हो। रोडमुनि सुत्नेका लागि समाजवाद : न हर्ष न सन्ताप राजनीतिलाई फोहोरी खेल भनिनुको मूल कारण गुटतन्त्रको स्वार्थवाद नै हो। जनताले गुण र दोषको पहिचान गर्न नजान्नु उसको बाध्यता पनि हो। अहिले पनि टाठाबाठाबाटै देशका कमजोरमाथि शासन भइरहेकै छ। मानिसको भिड जम्मा गरेर होहल्ला गरे निकै ठूला कमजोरी पनि ढाकछोप हुन्छन्। वास्तवमा अब त एउटा शान्तिपूर्ण क्रान्तिको खाँचो बढ्यो। यसमा बौद्धिक जगत्ले राजनीतिक बागडोरमा छाता बनेर नियन्त्रण र निर्देशन गर्नुपर्ने हो। तथापि, अबको क्रान्ति शान्तिपूर्ण ढाँचामा हुनुपर्छ। हाल शिक्षामन्त्रीले शिक्षकहरूलाई दलीय राजनीतिबाट बाहिर निस्कन आग्रह गरेकै कुरालाई मात्रै अनुसरण गरे पनि ठूलो क्रान्तिको सुरुआत हुनेछ। सायद विश्वविद्यालयमा भएका राजनीतिक संगठन खारेज भए नै पनि शिक्षामा हुने राजनीतिको हस्तक्षेप घट्न सक्थ्यो। अर्को पक्षचाहिँ सञ्चार जगत्को स्वच्छतामाथिको प्रश्न हो। यसमा मापदण्ड र तह स्पष्ट हुनुपर्छ जसले सामान्य वर्गलाई उकास्न माथिल्ला वर्गलाई नदबाए पनि मुलुकमा द्रुत परिवर्तन सम्भव हुन सक्छ। यसमा समर्थन ज्यादा र विरोध न्यून हुन्छ। यसको अर्थ गुटलाई साथ नदिने तर विकासमा सधैं एक बन्ने हो। न्यायको संस्कार बसाउने हो। यसले सानोठूलो भन्ने पदीय लालसाको चक्करलाई तोड्नुपर्छ। कर्म एउटाले गर्ने अनि प्रधानमन्त्रीले नै गएर रिबन काटेर उद्घाटन गर्नुपर्ने सामन्ती चिन्तनको अन्त्य आवश्यक छ। यथार्थमा सरकारले दूरदराजमा वा सहरका गल्लीमा अर्थात् ओढारभित्र बस्नुपर्ने आम नेपालीसम्म पुगेर व्यक्तिगत समस्यालाई अभिभावकको भूमिका निर्वाह गर्न सक्नुपर्छ। अन्यथा समाजवाद वा साम्यवाद अर्थात् सैद्धान्तिक चर्चा तिनका लागि कागलाई बेल पाक्यो हर्ष न बिस्मात नै त हो। बाध्यता चिन्तन : कसैले कसैको सरसामान चोर्नु, लुट्नुमा निजले पाएको परिवेश, समाज र गरिबी मुख्य कारण हुन्। उसका बाध्यता र उसको रहरबीचको बेमेल, बेरोजगारको स्थिति वा राजनीतिक दादागिरीमा सामेल हुन नसक्नु जस्ता अनेकन् कारणले सामान्य मानिसले गलत बाटो रोज्न पुग्छ। नेपालमा अहिले समाजवादको नाउँमा अमूर्त र अपरिभाषित दूषित राजनीतिक स्वार्थवादको बिगबिगी छ। अलिकति समाजवाद अलिकति तानाशाहको प्रभुत्व मिश्रण देखिन्छ। बाहिर समाजवाद तर भित्र स्वार्थको घनचक्कर। स्वार्थ मिले शत्रुता र कटुता समाप्त हुने अन्यथा निर्दोष पनि दोषी हुने अनि दोषी पनि चोखो बन्ने भाष्य खुलेआम स्थापित छ। यथार्थमा तल्ला तहका मानिसमा वितृष्णा र अभाव भइरहेसम्म गुफा, सडक र पुलमुनि मान्छे मागेर, ढुकेर, लुटेर खान विवश मानिस भएसम्म समाजवाद सम्भव छैन। छिमेकी भारतमा पनि देश धनी अनि जनता असाध्यै धनी र असाध्यै गरिब छन्। यसर्थ असन्तुलित आय भएको मुलुकमा साम्यवाद सम्भव हुँदैन। हाम्रो मुलुकमा पनि गणतन्त्रलोकतन्त्र आएको झन्डै दुई दशक बित्नलाग्दा पनि सहरमा चिल्ला गाडीमा हुइँकिनेले दूरदराजको साँझबिहानको चुलो बाल्नुपर्ने बाध्यतालाई बुझ्न सकेन। समानताका नाउँमा विकसित विभेदको खाडल वास्तवमा वाद, सिद्धान्त, नियम, नीतिका कुरा किताबका पानामा अडिने गणेश थापना गरिएका विषय मात्रै हुन्। व्यवहार र नैतिकता भनेको भावना नै हो। चिन्तन र चेतना हो। विवेक र बौद्धिकताको सदुपयोग हो। किनकि, सबै दर्शन र सिद्धान्त समाजद्वारा बन्धित हुन्छन् र समाज भनेको व्यक्तिको समूह हो जुन कुरा केवल भावनामा चल्छ। यसर्थ जातिवाद, बिचौलियावाद, माफियातन्त्र, नश्लवाद, तरमारा वर्गदेखि एउटा धर्मको विषय बोकेर हिँडेसम्म पनि त्यहाँ कतै न कतै विभेद हुन्छ नै। आफ्नो पक्षको पक्षपोषणले समाजमा स्वार्थवाद हुर्कन्छ। यस विपरीत कतिपय पुँजीवादी मुलुकले शिक्षा, स्वास्थ्य, खाद्यान्नको सहुलित गरेर जमिनको एकाधिकारमाथि हैकम जमाउँदा समानता कायम भइरहने अवस्था बन्न पुग्छ। यसर्थ पूर्ण स्वतन्त्रताले पनि निरंकुश पुँजीवादलाई बढावा दिने रहेछ। भ्रष्टाचार, अत्याचार, न्यायालयको हुर्मत किन हुन्छ ? समूहमा बस्ने, पदमा पुग्ने वा हुकुम चलाउने हैसियत भएकाहरूले कि त समूहबाट शक्ति आर्जन गर्छन् या त कूटनीतिबाट आपूलाई जोगाउँछन्। तिनका शक्ति भनेकै अन्धभक्त बनेर गुलामी गर्ने भजनमण्डलीहरू हुन्। ती भजनमण्डलीमा भुइँमान्छेले चाकडी गरेर शक्तिसत्ताबाट केही फाइदाका लागि असत्यलाई पनि सत्य बनाउन साथ दिन्छ। त्यसमा पनि पूरा नबुझ्ने र अल्पज्ञानमा नेती बनेर मदानीलाई घिउ खुवाउने पात्रहरू यसमा सामेल हुन्छन्। रोश, प्रतिशोध र हिंसाको पट्टी बाँध्नेहरूमा केवल आलोचना गर्ने क्षमता हुन्छ। त्यसमा बाध्यता पनि हुन्छ अनि समालोचना गर्ने तहमा पुगे पनि एउटा ट्याग लागिसकेपछि झुटोलाई पनि कर्तव्य सम्झेर चुपचाप स्वीकार्नुपर्ने बाध्यता बनिदिन्छ। अराजक नेतृत्वका विरुद्धमा बोलिहाले भोलिका दिनमा अवसर नपाइने डरले बौद्धिक वर्गहरूले मुखमा पट्टी बाँध्नुपर्ने हुन्छ। हालको राजनीति महाभारतकालीन भीष्म पितामहको प्रतिज्ञा अनि आफू कुन्तीकै जेठो सन्तान भएको थाहा पाउने कर्णले असत्य (कौरव) लाई बोकेजस्तो छ। सत्ता जुहारीका कारण सुविधा प्राप्त भयो, सबैले पालैसँग मिलेर खान पाइरहे तर जनताले प्रत्यक्ष भोग्ने खालको विकासले सोचे जसरी गति लिन सकेन। अस्थिरतामा खेल्ने, संसद्मा कुर्लिने, रिबन काट्न तँछाडमछाड गर्ने, भवनका भित्तामा आफ्नो नाम कोर्न बाध्य बनाउने, सकेसम्म विकासवादी भएरै गफ गर्न पछि नपर्ने, परिस्थिति र सहभागीअनुसार आश्वासन र वाचा गरिरहने, अर्काको खोइरो खनेर भाषण गर्नुमा गर्व गर्ने तर रचनात्मक र अनुसन्धानात्मक तात्विक कुरै गर्न नसक्नेले देशमा नवीन आयामलाई बोध गर्न सकेनन्। सत्तामा पुग्न र प्रतिज्ञा गर्नबाहेक न्याय र सत्यलाई समात्नेको अभावका कारण मुलुकमा गणतन्त्रलोकतन्त्रको मर्म कमजोर भइरहेको छ। पछिल्लो राजनीतिले मान्छे जन्माएन, जनता जन्माएन तर कार्यकर्ता र बेकामे गफाडी नेताहरूको झुन्डको विकास गरायो। शक्तिलाई दुरुपयोग गरेर सानालाई ऐन र ठूलालाई चैन भइरहने खाडलको सिर्जना गरिदियो। यसो भएसम्म मानिस फासीवादकै शरणमा जाक्किन्छ। किनभने हामी श्रम र श्रम बजारको सम्बन्धमा सधैं कमजोर छौं। गाउँलेहरू सहरतिर र सहरियाहरू विदेशतिर होमिने प्रथामा होमिएका छौं। यसमा ग्रामीणीकरण, लघु उद्योग, लघुकारखना, सूक्ष्म बजारको मूल्यमा बढोत्तरी, माटो सुहाउँदो खेतीमा जागरुक गराउने योजना हुँदो हो त देश र नागरिक दुवै आर्थिक उन्नतिमा आपैं जुट्न सक्छ। देश विकासमा ठूलो कुराभन्दा भएकै साना सम्भावनाको व्यवस्थापन आवश्यक छ। यसका लागि प्रकृतिले दिएकै वस्तु, उत्पादन र अवसरलाई समात्ने अनि वैदेशिक व्यापारिक आधार खोज्ने गुरुयोजना आवश्यक देखिन्छ। निःशुल्क स्वास्थ्य र शिक्षा ः भ्रष्टाचाररहित समाजको अपेक्षा ! फिनल्यान्ड पटकपटक सुखी र खुसी देशमा गणना हुनुको अर्थ त्यहाँ शिक्षा र स्वास्थ्य सेवा निःशुल्क छ। हामीले पनि कृषि र रोजगारका व्यवस्थित योजनाबाट आयआर्जन गरी यी दुई क्षेत्रमार्फत गुणस्तरीय निःशुल्क सेवा दिने हो भने जनताले सम्पत्ति पोको पार्नुपर्ने बाध्यता स्वतः कम हुन्छ। परिणामतः भ्रष्टाचार घट्छ। यसबाट सबैखाले विकासका बाटा फराकिला बन्दै जान्छन्। यसो भयो भने कुनै पनि देश गरिब पनि हुँदैन र जनतामा आशाको दीप बल्न थाल्छ। तब समृद्धिका सपनाले व्यावहारिक आकार पाउने सम्भाव्यता बढ्ला। मानिसले स्वच्छ र स्वस्थ खाना खान पाउनु तिनको आवश्यकता हो रहर होइन। यो मानवीय विषयमा समेत सरकार अनाडि हुनु विडम्बनाको पराकाष्ठा नै हो। यसर्थ शिक्षा र स्वास्थ्यलाई सरकारी मातहतमा लैजाने चुनौतीलाई स्वीकार गर्नु आवश्यक छ। कमाउधन्दाले उब्जाउने घुसखोरीतिर उन्मुख संस्थाभन्दा अपनत्वको भावले स्थान पाउने विषय सबैभन्दा ठूलो कुरा हो। भावनात्मक पक्ष र नाफाखोरीका बीचमा अन्तर केलाउनु असल राज्यको दायित्व हो। घुसखोरी प्रवृत्तिको नियन्त्रणमा समाज र सरकारको सहभागिता आवश्यक हुन्छ। विकास र समृद्धिका लागि नियमसम्मत रूपबाट नेपाली सेनाको सहभागिता रहनु सान्दर्भिक देखिन्छ। विकास निर्माणमा भइरहेको ढिलासुस्ती, ठेकेदारको लापरबाहीलगायतका समस्यालाई सुधार गर्न सैनिक शासनकै जस्तो नियन्त्रित संयन्त्र आवश्यक देखिन्छ। तथापि, राम्रो गर्नेलाई सम्मान गर्न नजान्नु पनि समस्या नै हो। कामको मूल्यांकनका विषयमा आग्रह र पूर्वाग्रहको शैलीबाट मुक्त हुने गरी विकासका लागि नियन्त्रित शासन चाहिएको हो। फितलो र झन्झटिलो कानुनी प्रक्रियाका कारण विकासका काममा बाधा पुर्याउने तह, तप्का र निकायसँग उपभोक्ता वा सरोकारले प्रतिवाद गर्न सक्दैन। बरु उपभोक्ताहरू त पर्ख र हेरमा आसे बन्छन्। कर्मठलाई त पेट र निष्ठाकै भय हुन्छ। ठेकेदारको बदमासीका विषयमा सरकार सधैं कमजोर देखिन्छ। परिणामतः विकासलाई नयाँ प्रविधिमैत्री, द्रुत र व्यवस्थित रूपमा अघि बढाउन सकिन्न। यसले गुणस्तरको मार्गमा समेत बाधा पुर्याउँछ। यसर्थ प्रजातान्त्रिक व्यवस्था र विकासवादी नियन्त्रित प्रणालीबीचको बाटोलाई नियमानुसार अपनाउनु पनि पर्छ। यसको अर्थ व्यावहारिक विकासवादी पद्धतिलाई चुस्तदुरुस्त राख्न नसकेसम्म देशको समय, श्रम र सम्पत्तिको दुरुपयोग भइरहन्छ। फलतः जनताले दुःख भोगिरहनुपर्छ। समृद्धिका लागि शिक्षा र स्वास्थ्यमा निजीकरणलाई भन्दा सरकारी गुणस्तर विकासमा आम सरोकारवाला कटिबद्ध हुनु आवश्यक छ। वास्तवमा देश बन्छ भने सबैले साथ दिनुपर्छ भन्ने उदारता पनि त्याग नै हो। यस कुरामा निजी व्यवसायीको सहयोग अत्यावश्यक हुन्छ। गुणस्तरीय सम्पादन पद्धतिमा दण्ड र पुरस्कारको सबल नीति हुनुपर्छ। हो गुणस्तरीय विकासमा निजीकरणले बढी भूमिका खेलेको छ तर जनताको स्तरलाई वर्गीय खाडलमा निजीकरण ठूलो समस्या पनि हो। फलतः अर्को पुस्ता पनि वर्गीय खाडलभित्र फस्ने भय भइरहन्छ। वास्तवमा हाम्रो देशमा त नेपालीपन मिसिएको समाजवाद आवश्यक छ। यसमा विकास हुँदा समाजको न्याय र मानवताको सम्बन्धको विनाश हुनु हुँदैन। यदि यस विषयलाई पनि यथास्थितिवाद भन्यौं भने नेपालीपनको समाजवाद धराशायी बन्छ। भौतिक विकास हुँदा सामाजिक संस्कृति, सम्पदा, परम्परा, रैथाने ज्ञान आदिको विनास हुनु हुँदैन। अर्थात्, हामीले हाम्रो नेपालीपनको समाजवादलाई सोचेनौं भने त्यो भोलिको पुस्ताका लागि पनि ठूलो भुल हुन सक्छ। मूलतः एसिया महादेशभित्रका नेपालजस्ता मुलुकले मौजुदा युवा पुस्ताको दक्षतालाई उपयोग गर्ने हो भने मात्रै व्यावहारिक विकासवादतर्फको समृद्धि यात्रालाई पक्रन सक्ने देखिन्छ।"
एमालेका उम्मेदवार नेम्वाङ र कांग्रेसका खड्काले गरे मतदान,इलाम : उपनिर्वाचनका लागि इलाममा प्रतिनिधिसभा२ मा मतदान सुरु भएको छ । बिहान ७ बजेबाट सुरु भएको मतदान आज बेलुका ५ बजेसम्म सञ्चालन हुने मुख्य निर्वाचन अधिकृत केशवप्रसाद घिमिरेले जानकारी दिए। उनका अनुसार इलामको महेन्द्र रत्न बहुमुखी क्याम्पसमा नेकपा एमालेका उम्मेदवार सुहाङ नेम्वाङ र नेपाली कांग्रेसका उम्मेदवार डम्बर खड्काले मतदान गरेका छन्। मतदानपश्चात उनीहरुले निधक्क भएर भोट हाल्न आग्रह गरेका छन्। एमालेका उपाध्यक्ष एवम् संविधान सभा अध्यक्ष सुवास नेम्वाङको निधन भएपछि इलाममा उपनिर्वाचन भएको हो। एमालेले सुवासको छोरा सुहाङलाई उम्मेदवार बनाएको छ भने खड्का पनि यस अगाडि सुवाससँगको प्रतिस्पर्धामा पराजित भएका थिए। ४२ वडा रहेको इलाम क्षेत्र नम्बर २ मा १ लाख १५ हजार ८ सय ७९ मतदाता छन् । यी मतदातामध्ये ४२२ जना नयाँ मतदाता थपिएका हुन् । निर्वाचनका लागि ७९ मतदानस्थल तोकिएका छन्। यी मतदान स्थलमा १४९ मतदान केन्द्रमा मतदान गराउने तयारी भएको छ । निर्वाचनका लागि ७४५ कर्मचारी निर्वाचनमा खटाइएको छ । घिमिरेका अनुसार निर्वाचन सम्पन्न गरेको दुई दिनभित्र मत परिणाम घोषणा गर्ने तयारी गरिएको छ ।
"सिधाकुराको अडियोविरुद्ध ४ वटा कानुन आकर्षित हुन्छन्, अदालत जान्छौं","यहाँले अधिवक्ताको लाइसेन्स लिएकै ४० वर्ष भएछ, कति भोटो फटाएपछि (कति वर्षमा) यो उपाधि पाउनु भएको थियो ? मैले २०४० सालमा लाइसेन्स प्राप्त गरेको हो। त्यसको ३१ वर्षपछि सर्वोच्च अदालतले वरिष्ठ अधिवक्ताको उपाधिबाट सम्मानित गरेको हो। अर्थात्, उसबेला वरिष्ठ अधिवक्ताको प्रमाणपत्र पाइयो। तर सेटिङ गरेको प्रमाणपत्र अहिले दिने प्रयत्न भयो। वरिष्ठ अधिवक्ताको त्यो कोटमा नमज्जासँग धब्बा लगाउने प्रयास भयो नि, खास के हो ? दाग लगाउने कोसिस भइरहेको छ। खासमा भन्ने हो भने यस्तो भयानक कपोकल्पित काण्ड मलाई त थाहा पनि थिएन। यही प्रकरणमा मुछाइएका मित्र वरिष्ठ अधिवक्ता किशोर विष्टले मलाई फोन गरेपछि मात्रै थाहा पाएँ। म स्तब्ध भएँ। यो किन र कसले गरायो त ? यो कुरा चाहिँ चानचुने मान्छेले गरेकै छैन। ज्यादै लामो पृष्ठभूमिदेखि यस्तै धन्दा गर्न माहिर, ब्लाकमेलिङ गरेर पैसा असुल्न लागिपरेको, सबैतिरका मान्छे (अदालत, मिडिया, प्रहरी प्रशासन) रिझाउन सक्ने, भ्वाइसहरू सम्पादन गरेर मिलाउन सक्ने, प्रविधिमा राम्रै दक्खल भएको मान्छेहरूको ग्याङ नै सरिक भएर यो कर्म भएको मैले ठानेको छु। म धेरै त भन्दिनँ। तर, कानुनी कारबाहीका लागि अघि बढ्छुबढ्छौँ। अन्नपूर्ण मिडिया नेटवर्कका अध्यक्ष क्यारामेश्वर थापाले प्रेस काउन्सिलमा उजुरी दिएपछि काउन्सिल एक्सनमै उत्रिसक्यो। उसले २४ घण्टाभित्र सामग्री हटाएर स्पष्टीकरण दिन पनि निर्देशन दिइसक्यो। तपाईंले भनेको कानुनी कारबाही वा उजुरीको ढाँचाचाहिँ के कस्तो हो ? मैले थाहा पाएँ। रामेश्वरजीले दिएको उजुरीमा काउन्सिलले तत्कालै एक्सन लिएछ। यसको अर्थ त्यो सामग्रीभित्र कुनै पनि सत्यता वा तथ्य छैन भन्ने कुरा काउन्सिलले प्रथम दृष्टिमै सर्वथा खारेज गरिदिनुले पनि पुष्टि गर्छ। यो सफेद झूटविरूद्ध हामी ऐन मौकामा कानुनी उपचारको खोजीमा जान्छौँ। यो प्रकरणमा कुनकुन कानुन उल्लंघन भएको देखिन्छ ? हामी सम्भवतः आइतबारै अदालत र सम्बन्धित निकायमा जान्छौँ। यसमा न भिजुअल छ न बोली नै प्रस्ट छ न त दोहोरो संवाद नै छ। यसर्थ यहाँ फौजदारी कसुरका १ साइबर क्राइमसम्बन्धी, २गाली बेइज्जती, ३ अदालतको अबहेलना र ४ पत्रकारको आचरणविरुद्धको कारबाही वा मुद्दा चल्छन्। हामी चलाउँछौँ। सर्वोच्चका वरिष्ठतम् न्यायाधीश र ठूला मिडिया हाउसका सञ्चालक एवं पत्रकार नै जोडेर भएको यो कदमको उद्देश्य वा नियत चाहिँ के देख्नुहुन्छ ? २०७७ साल चैत्र ३० गतेको कुरा यो बेला आउनु नै संशयपूर्ण छ। के त्यो बेला विचाराधीन मुद्दा रामेश्वर थापाको थियो ? के कैलाश सिरोहिया वा उनीहरूका आफन्तको थियो र ? यहाँ त एउटा तीर चलाएर तीनचार वटा सिकार गर्न खोजेको देखिन्छ। जस्तो यो प्रकरणमा दुई पत्रकार कँडेल र ढुंगानाको छ। तर उनीहरूको नाम जोडिए पनि उनीहरू स्याडो बक्सिङ हो। अर्थात् निमित्त मात्र हुन्। यसका पछाडि मैले अघि पनि भने यसको नाइके अर्कै छन्। ती मान्छे कस्ता छन् भने उनको सबै व्यावसायिकपेसागत जीवन नै ब्ल्याकमेलिङबाट अघि बढेको छ। ठूला ठाउँमा (शक्तिमा) पुगेका मान्छे छन्। अनि उनैको लगानीमा, उनैबाट पालित पोषित मान्छेबाट यो चार वर्षपछि यसलाई एडिट गरेर भ्रमका तानाबाना मिलाएर, पात्रहरू खोजेर यो कुकर्म गरेको छ। यस्ता अपराध उनले धेरै गरेका छन्। त्यसको चौतर्फी खोजी हुन जरुरी छ। नियतको कुरा भन्दै हुनुहुन्थ्यो तपाईंले यो खास अहिले नाम जोडाइएका व्यक्ति माथिको मात्र कुरा हुँदै हैन। यो त सिंगो न्यायिक क्षेत्रमाथिको हमला हो। न्यायालयले मेराविरुद्ध काम गर्छ भने म त्यो मेराविरुद्ध काम गर्नेलाई केसम्म गर्न सक्दिनँ भनेर देखाउन खोजिएको धाकधम्की हो। यहाँ फौजदारी कसुरकासाइबर क्राइमसम्बन्धी, गाली बेइज्जती, अदालतको अवहेलना र पत्रकारको आचरणविरुद्घको कारबाही वा मुद्दा चल्छन्। हामी चलाउँछौं। यो कुरा चाहिँ चानचुने मान्छेले गरेकै छैन। मैले नाम मात्रै भनिनँ, व्यक्ति चिनाइदिसकेँ। मैले सबै कुरा जोडिसक्दा मान्छे छर्लंग हुन्छ। मैले नाम मात्रै नभनेको हो। अर्को कुरा त्यहाँ पूर्वप्रधानन्यायाधीश चोलेन्द्रशमशेर राणाको पनि नाम लिइएको छ। जहाँ मलाई सेटिङ गरेको भनेर जोडिएको छ। पृष्ठभूमि महत्वपूर्ण ढंगले यहाँ बुझ्न जरूरी छ चोलेन्द्रकै पालामा मुद्दा परेर कान्तिपुरले अवहेलना मुद्दा खेपेको हामीले बिर्सियौं र ? चोलेन्द्रलाई महाअभियोग लाग्दा अन्नपूर्ण, कान्तिपुर, बार एसोसिएसन लगायतले खेलेको भूमिका। अनि म स्वयंले महाअभियोग प्रकरण वा २०७८ साउनदेखि चोलेन्द्रविरुद्ध दिएको विभिन्न अन्तरवार्ता एवं लेखरचनाले म चोलेन्द्रसँग कहिल्यै नजिक थिइनँ भन्न पुष्टि हुन्छ। यसर्थ यहाँ चोलेन्द्र जोडिनुको अर्थ अदालत बुझेको एवं मिडियामा पनि बुझेको उसको वरिपरिको मान्छेहरू जोडिएर भएको हुन सक्छ। उसो भए चोलेन्द्रसहित उनीबाट पालित पोषितहरू यहाँ जोडिएका छन् ? पक्का। किनकि जसले अदालतको कुरा पनि बुझोस्, पेसीको कुरा पनि बुझोस्, मुद्दाको कुरा पनि बुझोस् अनि मिडियाको कुरा पनि बुझोस्। यहाँ त्यो फैसला गर्ने न्यायाधीश, मिडियाकर्मीहरू जो जो महाअभियोगविरुद्ध उत्रिएकाहरू र अहिलेका घटनाक्रममा खास कुनै पात्रकाविरुद्ध बोलिरहेकाहरूलाई पनि ठेगान लगाउने हिसाबले एक तीर धेरै सिकार गर्न खोजिएको भन्ने म ठान्छु। त्यति धेरै शक्तिशाली मान्छेबाट भविष्यमा असुरक्षा पनि त होला ? मिडियामा यो हदको ट्रायल गर्नेले हामीमा भौतिक आक्रमणको पनि खतरा छ। म उपप्रधान एवं गृहमन्त्री रवि लामिछानेलाई सुरक्षाको ग्यारेन्टीको माग गर्छु। भोलि फोन ट्यापिङ भयो, सोसल मिडिया ह्याक भएमा वा कल डिटेल चोरी भएमा गृहमन्त्री जिम्मेवार हुनुपर्छ। यति धेरै चरित्र र झन्डै हुलिया नै खुलाइदिनुभयो, को पात्र हो त जसले यो सब गरिरहेको छ ?मोही माग्ने ढुंग्रो लुकाउने किन गर्नुहुन्छ ? खुलाइदिनु न ? यो तपाईंहरूले र प्रशासनले खोजोस्। मैले नाम मात्रै भनिनँ, व्यक्ति चिनाइदिसकेँ। मैले सबै कुरा जोडिसक्दा मान्छे छर्लंग हुन्छ। मैले नाम मात्र नभनेको हो बाँकी सबै भनेँ। यो घटनाको बाई प्रोडक्टहरू पनि देखिने खतरा छ। वरिष्ठतम् न्यायाधीशलाई नै विवादमा पार्ने प्रयत्न देखिन्छ। डा आनन्दमोहन भट्टराई श्रीमान्ले बेन्च बस्ने कि नबस्ने ? यस्ता मकै पत्रकार को कुराको पछि लागेर हुन्छ ? बेन्च बस्नेनबस्ने भन्ने हुन्छ र ? त्यो पद धेरै माथिको पद हो। मलाई आजै हजारभन्दा बढी म्यासेज आएको छ। के त्यो सामग्रीको सत्यता छ र ! यस्तो फेक कुराको पछि लागेर साध्य हुन्छ र ? अनि न्यायाधीशमाथि प्रश्न उठेर बेन्च नबस्ने भन्ने हुन्छ ? बरू अदालतको अपहेलनाको मुद्दामा उनीहरूलाई बयानमा उभ्याउनु पर्छ। प्रस्तुति : भूपाल लुइँटेल"
"सुप्रिमका बचतकर्ताको बिजोग, लामिछाने पन्छिएको पन्छियै","बुटवल : नेता, कर्मचारी र सरकारकै सेटिङबाट चलेको बुटवलको सुप्रिम बचत तथा ऋण सहकारी संस्था लिमिटेडले आफूहरूको बिचल्ली बनाएको भन्दै पीडितहरू सडक आन्दोलनमा छन्। जति गुनासो पोख्दा पनि कुनै सुनुवाइ नहुनु दुःखद् भएको बिलौना गर्दैछन्। १ हजार ८ सय २८ जना पीडितहरूको ८६ करोड १८ लाख २३ हजार ७ सय ५४ रुपैयाँ सहकारीले अपचलन गरेको अदालतले समेत ठहर गरेको छ। सडकमा कुल्की बेच्नेदेखि सटरमा पसल गर्ने बचतकर्ताको रकम हिनामिना भएको छ। उनीहरूको बिचल्ली हुँदासमेत राज्य बेखबरजस्तो बन्नु नागरिकहरू माथि अन्याय भएको पीडितहरूले गुनासो गरेका छन्। सुप्रिमका अध्यक्ष जितेन्द्रबाबु (जीबी) राई संलग्न रहेको चितवनको सहारा बचत तथा ऋण सहकारी संस्था, पोखराको सूर्यदर्शन बचत तथा ऋण सहकारी र सुप्रिम सहकारी पीडितले संयुक्त रूपमा प्रेस विज्ञप्ति निकालेर देशमा सरकार भएको आफूहरूले गर्न नपाएको दुःखेसो गरेका छन्। आरोपित रवि लामिछाने सरकारको गृहमन्त्री छन्, सुप्रिम सहकारी संघर्ष समितिका संयोजक एवं बुटवलका पीडित विजयकुमार नेपालले भने, अहिलेसम्म जीबी राई र सुप्रिमका व्यवस्थापक सागर केसीलाई प्रहरीले किन पक्राउ गर्दैन ? उनले गृहमन्त्री रवि लामिछाने र जीबी राईसित प्रत्यक्ष जोडिएका सहकारीका व्यवस्थापक केसीले बुटवलका बचतकर्ताहरूको रकम हिनामिना गर्नेमा प्रमुख भूमिका खेलेको आरोप लगाए। आजसम्म पक्राउ नपर्नुले पनि त्यसबारे रहस्य खुलाएको उनको ठहर छ। अब बचतकर्ताहरू यत्तिकै चुपचाप लागेर बस्नेवाला छैनन्, नेपालले भने, फेरि सडक आन्दोलनमा आउँछौं। सरकारले पीडितहरूको माग सुनुवाइ गर्न ढिलाइ नगरोस्। नेपालले प्रहरी प्रशासनबाट आफूहरूलाई भरपर्दो जवाफ नआएको समेत गुनासो पोखे। बुटवलको सुप्रिम सहकारीबाट गैरकानुनी रूपमा गृहमन्त्री रवि लामिछानेले पैसा लिएको भन्दै रूपन्देही जिल्ला अदालतमा सरकारी वकिलको कार्यालयले दायर गरेको मुद्दा । बुटवलको इलाका प्रहरी कार्यालयले जिल्ला सरकारी वकिल कार्यालय भैरहवामा पेस गरेको अनुसन्धान प्रतिवेदनमा समेत उपप्रधान एवं गृहमन्त्री रवि लामिछानेले सुप्रिम सहकारीबाट गैरकानुनी ढंगले दुई करोड रुपैयाँ र उनी प्रबन्धक निर्देशक रहेका बेला गोर्खा मिडिया नेटवर्कले १४ करोड रुपैयाँ लगेको उल्लेख गरिएको छ। बुटवलको सुप्रिमका व्यवस्थापक बुटवलका सागर केसी पक्राउ हुनेबित्तिकै लुकेका रहस्यहरू अझ बाहिर आउने पीडितहरूले बताएका छन्। तर, त्यही रहस्य खुल्ने त्रासले अहिलेसम्म उनलाई प्रहरीले पक्राउ नगरेको समेत पीडितहरू बताउँछन्। व्यवस्थापक केसी अझैसम्म किन पक्राउ परेनन् ? भन्ने जिज्ञासामा इलाका प्रहरी कार्यालय बुटवलका प्रहरी नायब उपरीक्षक विजयराज पण्डितले अदालतसामु पुगेको मुद्दाका बारेमा आफूले थप केही बोल्न नमिल्ने प्रतिक्रिया दिए। तर, पीडितहरूले प्रहरी प्रशासनकै मिलेमतोमा व्यवस्थापक केसीले उन्मुक्ति पाइरहेको बताइरहेका छन्। सागर केसी, जीबी राई र रवि लामिछानेको दाहिने हात थिए, संघर्ष समितिका संयोजक विजयकुमार नेपालले भने, रवि लामिछानेलाई पैसा ट्रान्सफर गर्नेमा उनको ठूलो हात छ। आफ्नो ४० लाख रुपैयाँ उक्त सहकारीमा डुबेको नेपालले सुनाए। हाल सहकारीको कार्यालय बन्द छ। बचतकर्ताहरू बन्द कार्यालय हेरेर फर्कन बाध्य छन्। बचत गर्दा आकर्षक योजनाहरू सुनाएर आफूहरूलाई फसाएको पीडितहरूको दुःखेसो छ। घर बनाउन संग्रह गरेर राखेको पैसा सहकारीमा बचत गरेको थिए, बचतकर्ता बुटवल११ का देवीलाल भट्टराईले भने, घरमै कति राख्ने भनेर सहकारीमा लगेर जम्मा गरे। अहिले यता न उता बनाइदियो। उनले आफ्नो करिब ६५ लाख रुपैयाँ डुबेको गुनासो गरे। गिरोहले हाम्रो पैसा योजनाबद्ध रूपमा लुटे, उनी भन्छन्, जनतालाई न्याय दिने ठाउँमा आफैं छन्। तर, किन अहिलेसम्म केही कुरा बाहिर ल्याउँदैनन्। बचतकर्ताहरूको पैसा हिनामिना गर्ने गिरोहलाई उच्चस्तरीय राजनीतिक संरक्षण मिलेको समेत उनले आरोप लगाए। कुनै पनि प्रमाण पूरा नगरी कर्जा प्रवाह भएको छ, उनले भने, सहकारी विभाग र प्रदेश सरकारबाट बेलाबेला अनुगमन हुन्थ्यो। तर, त्यसबेला यो सहकारीको काम कारबाही नियमसंगत छैन भनेर किन भनिएन। अनुगमनकर्ताले उतिबेलै जानकारी गराएको भए हजारौंको रकम यसरी फस्ने थिएन। त्यसैले यहाँ योजनाबद्ध रूपमा तलदेखि माथिसम्मै सेटिङको जालो फैलिएको उनको तर्क छ। दीपेश धरौटीमा छुटे, सुनकाण्डमा समातिए सुप्रिमका कोषाध्यक्ष रोल्पाका दीपेशकुमार पुनलाई रूपन्देही जिल्ला अदालतले चार लाख धरौटीमा छाड्न आदेश दियो। न्यायाधीश डा श्रीप्रकाश उप्रेतीको इजलासले उनीसहित ६ जनालाई धरौटीमा छाड्न आदेश दिएको थियो। धरौटी बुझाएपछि शुक्रबार उनी रिहा भए। तर सुनकाण्डमा मुछिएको भन्दै प्रहरीले शुक्रबार नै दीपेशलाई पक्राउ गर्यो। नेकपा (माओवादी) केन्द्रको विद्यार्थी संगठन अखिल क्रान्तिकारीका महासचिवसमेत रहेका पुन पूर्वउपराष्ट्रपति नन्दकिशोर पुनका छोरा हुन्। पुनको संलग्नताले पनि ठूलै नेताको संरक्षणमा उक्त सहकारी चलेको प्रमाण देखिने पीडितहरूको प्रतिक्रिया छ। सहकारीका अध्यक्ष ओमप्रकाश गुरुङलाई पुर्पक्षका लागि थुनामा राख्ने आदेश भएको छ। बचतकर्ताको रकम हिनामिना प्रकरणमा पुनसहित ६ जना थुनामा थिए। अदालतको आदेशअनुसार नवीन अछामीसँग १० लाख, दुर्गा चापागाईं पाण्डे १८ लाख, नीता थापामगर २ लाख, दीपक न्यौपाने ४ लाख ४५ हजार र रोशनी गुरुङ २ लाख धरौटीमा छुटेको रूपन्देही जिल्ला अदालतका सूचना अधिकारी अनन्तराज मरासिनीले जानकारी दिए।"
"जगत्भित्रको जीवन, जीवनभित्रको जगत्","आधुनिक मानव सृष्टिको विकास र विस्तार लाखौं वर्षको मानव परिकल्पना, रचना र पौरख नै हो। यस सृष्टिमा जीवितमध्ये सर्वश्रेष्ठ र सचेत प्राणी हो, मानव समुदाय। र, यसको विकासको क्रम आदिकालदेखि निरन्तर चलिनै रहेको छ। यस जगत्मा मानव जीवन रोचक र रहस्यमय छ। मानिसहरू अरूभन्दा बुद्धिजीवी छन्। यसैले त जीवन अद्भुत छ। हामी एकअर्कामा मनभित्र के भावना जागृत भइरहेको छ यकिन गर्न सक्दैनौं। न त पत्ता लगाउने कुनै वैज्ञानिक सूत्र नै बनेको छ। यसैले त भनिन्छ, मानव विवेकशील प्राणी हो। असल, खराब छुट्ट्याउन सक्छन्। भावना बुझ्न सक्छन्। असल भावनाले नै सम्बन्धहरू बन्दै जान्छन्। सद्गुरु भन्छन्, तपाईं जीवित हुनु भएकाले मात्रै घर, सम्पत्ति, धन आदि रहेको हुन्छ र त्यो त्यतिञ्जेल मात्रै रहन्छ। यस जगत्मा जे जति छन्, ती सबै जीवित रहुन्जेलसम्म अस्तित्वमा रहन्छन्। त्यसपछि मित्थ्या। रजनिश ओशो भन्छन्, मानव जन्म त पाइन्छ, तर जीवनलाई भने खोज्नुपर्छ। जीवनको खोजी गर्नु पनि एउटा कला हो। जीवनको अर्थ जिउनु र भोग्नुमा हुन्छ, तर एउटै परिभाषा भने हुँदैन। समाज, देश र भूगोलको विकास, वृद्धि र समृद्धिका लागि मानिसहरूको विवेशील भूमिका महŒवपूर्ण हुन्छ। मानव पुर्खाको पौरख र मेहनतीपन र संघर्षले नै आज हामी आधुनिक विश्व समाजको अस्तित्वमा खुसी छौं। यो पुस्तान्तरण हुँदै अघि बढिरहेको छ। रुखबिरुवाले मानवलाई अक्सिजन दिइरहेको हुन्छ। मानवले कार्बन डाईअक्साइड। र त दुवैको जीवन अस्तित्व छ। सूर्यले प्रकाश र ताप दिइरहेको हुन्छ। चन्द्रमाले शीतलतासँगै सद्भाव अनि अँध्यारो रातमा उज्यालो छरिरहेको हुन्छ। प्रकृतिका हरेक चिजवस्तु अद्भुत छन् र ती सबैमा मानवको गहिरो सम्बन्ध जोडिएको छ। यसैलाई हामी सृष्टि अर्थात् जगत् भन्छौं। हरेकको जीवनमा मानवीय, पारिवारिक र सामाजिक पाटाहरू हुन्छन्। मानिसमा बौद्धिकता, संवेदनशीलता र जिम्मेवारीहरू पनि सँगसँगै हुन्छन्। जीवनप्रतिको दृष्टिकोण, आदर्श, करुणा र मूल्यले मानव जीवनलाई गति दिन्छ। जिउनको सार्थकता महसुस गराउँछ। मानवलगायत संसारका जीवित प्राणीको आश्रयस्थल भूमि अर्थात् जगत् (संसार) हो। यसैले जीवन र जगतबीचको सम्बन्ध नङ र मासु झैं छ। भूमिबिना मानव अस्तित्व कल्पना गर्नै सकिन्न। आजको विश्व मानव समुदायको एउटा प्रमुख लडाइँ जमिन अर्थात् भूमिको लागि पनि हो। संसारमा मानव मात्रै यस्तो जीवित प्राणी हो जसले भूमिमा श्रम गर्छन्, पसिना बगाउँछन् र पौरख गर्छन्। उत्पादन गरेर आफू, परिवार र विश्व समुदायलाई खुवाउँछन्। किसानले अन्न उत्पादन नगरिदिने हो भने हामी कति दिन बाँचांैला ? यो जगत् कति दिन टिक्ला ? भूमिउत्पादन र मानव सम्बन्ध अचम्मको छ। अधिकांश मानिसको मुख्य आवश्यकता भनेकै चाहना, पेटभरि खान, आङभरि लगाउन र बस्न भूमि अर्थात् यो जगत् अनिवार्य आवश्यकताभित्र पर्छ। कृषि युगदेखि आधुनिक पुँजीवादी युगसम्मको यात्रामा मानवले यसको विकल्प दिन सकेका छैनन्। बाँकी विश्वको धेरै समय यो क्रम चलिनै रहने अनुमान गर्न धेरै घोत्लिरहनु पर्दैन। कसैले गुणस्तरीय जीवन बाँच्छन्, कसैले कम। यो मानवीय रीत नै हो। प्रचलित भनाइ छ, जीवन कति लामो बाँच्छौं, त्यसले कुनै अर्थ राख्दैन। तर, कस्तो जीवन बाँच्छौं, त्यसको खास अर्थ हुन्छ। मानव विकासक्रमको आफ्नै इतिहास छ। कार्लमाक्र्सले मानव विकासक्रमलाई चार भागमा बाँडेका छन्, आदिम साम्यवाद, दासप्रथा, समान्तवादी समाज र पुँजीवादी समाज। ईवी टाइलर र एएल मोर्गानले ढुंगेयुग (प्रारम्भिक चरण), वर्वर युग (मध्यकालीन चरण), सभ्य युग (आधुनिक चरण) मा परिभाषित गरेका छन्। मानव जंगली अवस्थाबाट कृषि युग हुँदै आधुनिक विश्व समाजमा प्रवेश गरेको छ। जंगली युगमा हुँदा ढुंगाको हतियार बनाएर सिकार गरेर जीविका निर्वाह गर्ने मानव समुदाय कृषि युगपछि विभिन्न प्रकारका फलाम, धातु र माटाका औजारहरू बनाई खेतीपाती र पशुपालन गरेर जीविका निर्वाह गर्दै अघि बढे। आजकल खेतीपातीमा आधुनिक मेसिन औजारको प्रयोग बढी हुन थालेको छ। कृषिबाट औद्योगिक युगमा मानव समाज रूपान्तरण भयो। बढ्दो जनसंख्या अव कृषिमा मात्र निर्भर नभई उद्योगधन्दामा मजदुरको रूपमा पनि काम गर्न थाले। कृषि युग र औद्योगिक युगमा पनि विभिन्न खालका युद्धहरू हुन्थे। हार्नेहरूलाई दास बनाइन्थ्यो। उनीहरू भूमिपतिको कृषि दासको रूपमा काम गर्न बाध्य बनाइन्थ्यो। जसलाई माक्र्सले दास प्रथा परिभाषित गरेका छन्। अहिलेका आर्थिकरूपमा सम्पन्नहरू (पुँजीपतिहरू) श्रमिकहरूलाई काम लगाएर प्रशस्त पैसा कमाएर आराम गर्छन् भने त्यतिबेला पराजितहरूबाट खेती र पशुपालनसम्बन्धी काम गराएर विजयी हुने भूमिपतिहरू आराम गर्दथे। बढी उत्पादन गर्नेहरूले सामग्री बेच्ने, पेसाको विभाजन गरेर काम गर्ने, धेरै जमिन हुनेहरूले विभिन्न सर्तमा व्यक्तिहरूलाई खेती गर्न दिने अवस्था विकास हुँदै आयो। धेरै जग्गाजमिन हुने मानिसहरू ठूला (जमिनदार, सामन्त) गनिन थाले। जमिनमा खेती गर्नेहरू मोही किसान, साना किसान आदिमै सीमित बनाइए। उद्योग व्यवसायको विकाससँगै श्रमिक र उद्योगी बने। पुँजीपतिहरूको संख्या कम हुँदै गए र मजदुरहरू बढ्दै गए। माक्र्स भन्छन्, संसारमा पुँजीपति र मजदुरहरूको लडाइँ यही क्रमबाट हुन पुगेको हो, यसलाई उनले वर्ग विभाजनको रूपमा विश्लेषण गरेका छन्। मानवशास्त्री सुरेश ढकाल लेख्छन्, मानव इतिहासको लामो कालखण्ड सिकारखोजीमुलोको यायावरी युग थियो। स्थायी बसोबास र कृषि त करिब १०१२ हजार वर्षअघि मात्रै सुरु भएको हो। कृषि युगको सुरुवात मान्छे र पृथ्वीकै इतिहासमा आमूल परिवर्तनकारी एक आविष्कार बन्न पुग्यो। वर्तमान पृथ्वी करिब २९ प्रतिशत (१४९ मिलिएन वर्ग किमि), भूसतह र ७१ प्रतिशत (३६१ मिलियन वर्ग किमि) पानी (समुन्द्री सतह)ले ढाकिएको छ। मानव विकासक्रमको सुरुवातमा भूसतह उजाड, जंगल, घाँसे मैदान र झाडीहरूले घेरिएको थियो। पछिल्लो केही शताब्दीपछि भने यसमा परिवर्तन आयो र कृषि भूमिमा परिणत हुँदै गएको छ। अहिले पनि संसारको कुल जमिनमा १० प्रतिशत हिउँले ढाकिएको छ। १९ प्रतिशत जमिन बाँझो (मरुभूमि, सुक्खा, नुन पाइने क्षेत्र, समुन्द्र तट, बालुवा टिब्बा र खुल्ला चट्टानहरू) छ। बसोबासयोग्य जमिनको आधामात्र भागमा कृषि खेतीपाती गरिन्छ। ४६ प्रतिशत कृषियोग्य जमिन, ३८ प्रतिशत जंगल क्षेत्र, ११ प्रतिशत घाँसेमैदान छ। ४६ प्रतिशत कृषियोग्य जमिनमध्ये ७७ प्रतिशत जमिनमा पशुपालनचरण क्षेत्रले ओगटेको छ भने २३ प्रतिशत जमिनमा मात्रै अन्न उत्पादन हुन्छ। यति क्षेत्रफलमा गरिएको कृषि उत्पादनले वर्तमान विश्वका ८ अर्बभन्दा बढी जनसंख्याको हातमुख जोडिएको छ। विश्वव्यापी सूचकअनुसार विश्व मानव समुदायले बस्नयोग्य जमिनमध्ये आधा हिस्सा मात्रै प्रयोग गरेको छ। नेपालले विश्वको ००३ प्रतिशत र एसियाको ०३ प्रतिशत भूभागमात्र ओगटेको छ। विश्व जनसंख्या वृद्धिदर प्रतिवर्ष ११ प्रतिशत छ। पछिल्लो समयमा बढ्दो सहरीकरणसँगै पृथ्वीका ५० प्रतिशतभन्दा बढी जनसंख्या अहिले सहरी क्षेत्रमा बसोबास गर्छन्। यद्यपि सन् २०२१ सम्मको एक तथ्यांकअनुसार १ प्रतिशत जमिनमात्रै सहरी बसोबासले ओगटेको छ। बढ्दो जनसंख्या, गाउँदेखिको सहरको बसाइँसराइ र विभिन्न आर्थिक अवसरहरूले सहरीकरणप्रतिको आकर्षण बढ्दो छ। वर्तमान विश्वमा ५५ प्रतिशत मानिसहरू सहरी क्षेत्रमा र ४५ प्रतिशत ग्रामीण क्षेत्रमा बसोबास गर्छन्। संयुक्त राष्ट्रसंघको एक प्रक्षेपणअनुसार सन् २०५० सम्म ६८ प्रतिशत जनसंख्या सहरी बसोबासमा हुनेछन्। मानव जीवनको लागि आवश्यक क्यालोरी र प्रोटिन उत्पादनको मुख्य आधार भूमि नै हो। क्यालोरी १८ प्रतिशत मासुजन्य एवं दुग्धजन्य उत्पादनबाट र ८२ प्रतिशत वनस्पतिजन्य उत्पादनबाट हुन्छ भने प्रोटिन ३७ प्रतिशत मासुजन्य एवं दुग्धजन्य उत्पादनबाट र ६३ प्रतिशत उत्पादन वनस्पतिजन्य उत्पादनबाट हुने गरेको छ। मानिसको लागि उपलब्ध खाद्य पदार्थको ९५ प्रतिशतभन्दा बढी वस्तु जमिनबाट मात्र उत्पादन हुने गरेको छ। यसैले पनि जमिनमा खेतीपाती महत्त्वपूर्ण कार्य हो। आफ्नो स्वामित्वमा जमिन वा उत्पादन गरिखाने भूमिको पहुँच नहुँदा विश्वमा अहिले पनि विश्वका करिब १० प्रतिशत जनसंख्या भोकमरीमा छन् अर्थात् संसारका एक अर्ब जति मानिस राति भोकै सुत्छन्। गरिबीमध्ये करिब एक भाग मानिसहरू भूमिहीन छन्। विश्व भोकमरी सूचक प्रतिवेदन २०२२ अनुसार ८२ करोड ८० लाख मानिसहरू भोकमरीको चपेटामा बाँच्न विवश छन्। हरेक वर्ष ९० लाख मानिसको भोकमरीका कारण मृत्यु हुने गरेको छ। विश्व भोकमरी सूचीको १ सय २१ देशमध्ये नेपाल ८१औं स्थानमा छ। कृषिको लागि भूमि भनेको माटो हो। रुखबिरुवा, घाँसपातजस्ता सबै किसिमका वनस्पतिको आधार, उनीहरू हुर्कन तथा बढ्न आवश्यक पानी तथा पौष्टिक तŒवहरूको स्रोत माटो नै हो। मानिसको शरीरको ६० प्रतिशत भाग माइक्रोअर्गानिजमबाट बन्छ र ४० प्रतिशत भाग वंशीय जेनेटिकबाट बनेको हुन्छ। संयुक्त राष्ट्रसंघ खाद्य तथा कृषि संगठनका अनुसार अहिले नै विश्वको खेतीयोग्य जमिनको आधाभाग भन्दा बढी (५२ प्रतिशत) को माटो अन्नबाली राम्रोसँग उब्जाउन नसक्ने किसिमले गुणस्तरहीन भइसकेको छ। प्रतिवर्ष औसतमा १२ करोड हेक्टरभन्दा पनि बढी जमिन र माटो बिग्रिरहेको छ। यही अनुपातमा माटो बिग्रँदै जान दिने हो भने आउँदो ६० वर्षमा विश्वमा खेती गर्न लायक जमिन बाँकी नै रहने छैन भन्ने चेतावनी विभिन्न दिन थालिएको छ। यसको मुख्य कारण पछिल्लो समयमा बढ्दो जलवायु परिवर्तनको असर पनि हो। सद्गुरु भन्छन्, माटो हामीले बनाएको वा सिर्जना गरेको होइन यो अघिल्लो पुस्तादेखि नै हस्तान्तरण हुँदै आएको हो त्यसैले हाम्रो पुस्ताले यसको सही उपयोग गर्दै भावी पुस्ताको लागि पनि सुरक्षित राखिदिनु अहिलेको पुस्ताको कर्तव्य हो। यसैले पनि उत्पादनयोग्य जमिनको प्रमुख हिस्सा खेतीपातीका सीप भएका किसान समुदायसँग हुनुपर्छ भन्ने किसानका माग जायज छ। उनीहरूसँग उत्पादनसँगसँगै माटो संरक्षण गर्ने सीप छ। हाल विश्वमा ६० करोड ८० लाख परिवार कृषि पेसामा संलग्न छन्। नेपालको भर्खरै सार्वजनिक सातौं कृषि गणना प्रतिवेदनअनुसार ४१ लाख ३० हजार ७ सय ८९ (६२ प्रतिशत) कृषक परिवार छन्। उनीहरूले २२ लाख १८ हजार ४ सय १० हेक्टर जमिनमा खेतीपाती गर्छन्। कृषियुगको सुरुवातपछि मानिसहरूले जंगलबाट केही जनावरहरू घरमा ल्याएर पनि पाल्न थाले। पशुहरू घरगोठमा पाल्नुको दुई कारण थिए, एक मासु र दुग्धजन्य उत्पादन र उपभोग। र, अर्काे खेतीपातीको लागि मलमूत्रको प्रयोग। कृषि खेतीपाती सुरु भएपछि सानो आकारको भूमिमा गरिने खेतीपातीले पनि धेरै जनसंख्यालाई पुग्ने भयो। परिवार र समाज नै खेतीपातीमा लाग्न थाले। मानिसहरूको दैनिकी नै कृषि खेतीपातीमै निर्भर हुन थाल्यो। थोरै भूमिमा पनि विविध प्रकारका बाली लगाएर जीविका धान्न सजिलो हुने भएपछि मानिसहरू घुमन्तेबाट समूहसमुदायमा मिलेर बस्न थाले। उत्पादन हुने अनाजहरू भण्डारण गरेर राख्ने र वर्षैभरि खान थालियो। यसले बसोबासको संरचनामात्र होइन, सामाजिक संरचनामा पनि फेरबदल ल्यायो। परिवार, नातागोता, आफन्तहरू नजिकै बस्ने र अर्मपर्महरू हुन थाले। उतिबेला कामबापत ज्यालामा पैसा दिने चलन थिएन। श्रमबापत अन्नपात अथवा अर्मपर्म नै आधार थियो। साथसाथै विभिन्न धर्म, संस्कृति र चाडपर्व पनि मानिसहरूले क्रमशः विकास गरे। सुरेश ढकाल लेख्छन्, कृषि र पशुपालन क्रमशः पश्चिम एसियाबाट दक्षिण एसिया हुँदै नेपालसम्म आइपुगेको हो। भारतीय उपमहादीपमा पहिलो कृषिपशुपालन र अन्न उत्पादनको प्रमाण भेटिएको मेहगढ जुन हालको पाकिस्तानमा पर्छ। त्यो आठ हजार वर्ष पुरानो थियो। उनी लेख्छन्, यो संसार बदल्ने विभिन्न घटनाहरू भूगोलको सबै भागमा एकै पटक भएको भने होइन। आज मानिसहरूले खेती गर्ने र भान्सामा पाक्ने प्रमुख खाद्यान्नको मौलिक भूमि विभिन्न महादेशहरू थिए। केही हजार वर्षको अन्तरालमा मूलतः मानिसको बसाइँसराइको प्रक्रियामार्फत त्यो हामी माझ आइपुगेको हो। आजको किसानको प्रमुख लडाइँ जमिन स्वामित्वको लागि पनि हो। ठूलो हिस्सा कृषकले ढाकिएको यो पृथ्वीमा आज तिनै किसान वर्गसँग भएको उत्पादनयोग्य जमिनको अधिकांश हिस्सा पुँजीपति र जमिनदारहरूको कब्जामा पुगेको छ। यसबाट उत्पादनको सीप भएको किसानहरू क्रमशः भूमिहीन बन्दै छन्। उनीहरू मजदुरमा परिणत हुँदैछन्। यसो हुँदा उनीहरू क्रमशः कृषि पेसा छाडेर विकल्प खोज्दैछन्। हिजोका किसानका सन्तान आज भारतलगायत दुबई, मलेसियालगायत खाडी मुलुकमा मजदुरी गर्न बाध्य छन्। बीपी कोइराला भन्थे, प्रत्येक नेपालीको एउटा आफ्नै घर होस्। खेती किसानी र भरणपोषण गर्ने जमिन होस्। एउटा दुहुनो गाई होस्। समाजवाद यसरी आउँछ। तर, के सबै नेपालीसँग आफ्नै घर बनाउने जमिन छ त ? खेतीपाती गर्ने जमिन छ त ? छैन। कृषि उत्पादनमा कमी आउने र बढ्दो जनसंख्यालाई धान्ने खाद्यान्नको अभाव सिर्जना हुँदै जाने जोखिम बढ्दो छ। अर्काेतर्फ राज्यशक्ति पुँजीपतिहरूको कब्जा र उनीहरूकै फेरिफेरीमा घुमिरहने हुँदा तमाम् किसानहरूको समस्यालाई बेवास्ता गरिँदा कृषिप्रतिको वितृष्णा र बढ्दो पलायनले अनेकखाले समस्याहरू सतहमा देखिँदै गएको छ। मानिसहरूमा हुने र नहुनेबीचको खाड्ल बढ्दै गएको छ। मानव विकासक्रमको सामूहिक उत्तरदायित्व र सामूहिक जीवन पद्धतिबाट मानिस व्यक्तिगत सम्पत्ति र व्यक्तिवादी जीवन पद्धतितर्फ बदलिएपछि क्रमशः सामूहिक जीवन पद्धति छिन्नभिन्न हुँदै गएको छ। निजी सम्पत्तिप्रति मोह बढ्न थाल्दा हुने र सक्नेहरूले सम्पत्ति थुपार्दै गए। मानिसहरूलाई जतिसक्दो बढी आफ्नो स्वामित्वमा भूमि, सम्पत्ति र स्रोत राख्ने हुटहुटीले समाज वर्ग विभाजनमा गयो। माक्र्स भन्छन्, समाजमा हुने र नहुने वर्गहरूबीच द्वन्द्व छ। अहिले वर्गीय समाज छ। जसलाई नभत्काएसम्म न त समाजवाद आउँछ, न त साम्यवादमै पुग्न सकिन्छ। आज हामी देखिरहेका छौं, जनसंख्याको अधिकांश हिस्सा किसान र मजदुर छन्। तर, उनीहरू भुइँमा छन्, त्यही भुइँको स्वामित्व र पहुँच धेरै उनीहरूसँग छैन। यसले गर्दा यो जगतमा एउटा वर्गलाई अब त बाँच्नै सकिँदैन कि भन्ने आभास हुन थालेको छ। र, उनीहरू जमिन र जगत्मा आश्रय र जीविकाको लागि संघर्ष गरिरहेका छन्।"
बाल यौन दुर्व्यवहारको आरोपमा विराटनगरबाट होटल सञ्चालक पक्राउ,विराटनगर : बाल यौन दुर्व्यवहारको आरोपमा प्रहरीले विराटनगरबाट एउटा होटलका सञ्चालकलाई पक्राउ गरेको छ। विराटनगर महानगरपालिका४ नोबेल अस्पतालनजिकको माँ पाथीभरा होटलका सञ्चालक ५० वर्षीय केदार सेडाईंलाई पक्राउ गरिएको मोरङ प्रहरीका प्रवक्ता डीएसपी ज्ञानेन्द्र बस्नेतले जानकारी दिए। उनका अनुसार प्रहरी टोलीले शुक्रबार साँझ सेडाईंलाई पक्राउ गरेको हो। मोरङको केराबारी घर भएकी १५ वर्षीया बालिकालाई आफ्नो होटलमा ल्याएर यौन दुर्व्यवहार गरेको आरोप सेडाईंमाथि लागेको छ। शुक्रबार बिहान ११ बजेतिर बालिकालाई दुर्व्यवहार गरेको भनेर उनीविरुद्ध किटानी जाहेरी परेको डीएसपी बस्नेतले बताए। विराटनगर४ घर भएका सेडाईंलाई नियन्त्रणमा लिएर जिल्ला प्रहरी कार्यालय मोरङको हिरासतमा राखिएको छ। स्वास्थ्य परीक्षणलगायतका प्रक्रिया पूरा गरेर घटनाका सम्बन्धमा थप अनुसन्धान सुरु गरिएको प्रहरीले जनाएको छ। प्रहरीका अनुसार होटल सञ्चालन गरिएको घर सोडाईंको आफ्नै हो। उनले त्यहाँ लज सञ्चालन गर्दै आएका थिए। खाना र नास्ताका लागि भने भाडामा दिएको पाइएको प्रहरीको भनाइ छ।
इलाम २ र बझाङमा मतदान सुरु,"इलामबझाङ : इलाम २ प्रतिनिधिसभा सदस्य र बझाङ प्रदेशसभा निर्वाचन क्षेत्र नम्बर १ (१) मा मतदान सुरु भएको छ। निर्वाचन आयोगका अनुसार आज बिहान ७ देखि साँझ ५ बजेसम्म मतदान हुनेछ। आयोगबाट प्रकाशित अन्तिम मतदाता नामावलीमा नाम समावेश भएका मतदाताले मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, राहदानी, स्थायी लेखा नम्बर परिचयपत्र, सवारी चालक अनुमतिपत्रमध्ये कुनै एकको सक्कल प्रमाणका आधारमा मतदान गर्न पाउने व्यवस्था मिलाइएको आयोगले जनाएको छ। ४२ वडा रहेको इलाम क्षेत्र नम्बर २ मा १ लाख १५ हजार ८ सय ७९ मतदाता छन् । यी मतदातामध्ये ४२२ जना नयाँ मतदाता थपिएका हुन् । निर्वाचनका लागि ७९ मतदानस्थल तोकिएका छन् । यी मतदान स्थलमा १४९ मतदान केन्द्रमा मतदान गराउने तयारी भएको छ । निर्वाचनका लागि ७४५ कर्मचारी निर्वाचनमा खटाइएको छ । मुख्य निर्वाचन अधिकृत केशवप्रसाद घिमिरेका अनुसार निर्वाचन सम्पन्न गरेको दुई दिनभित्र मत परिणाम घोषणा गर्ने तयारी गरिएको छ । त्यस्तै, बझाङ प्रदेशसभा निर्वाचन क्षेत्र नम्बर १ (१) मा ९३ मतदान केन्द्रका लागि ४ सय ६५ कर्मचारी परिचालन गरिएका छन् । निर्वाचन क्षेत्रभरि १२ सय जना सुरक्षाकर्मी परिचालन गरिएका छन् । उपनिर्वाचनमा नेपाल प्रहरी र सशस्त्र प्रहरीले सुरक्षा दिनेछन् । उपनिर्वाचनलाई शान्त र भयरहित वातावरणमा सम्पन्न गर्नका लागि निर्वाचन क्षेत्रभित्र रहेका मतदान केन्द्रलाई संवेदनशीलताको आधारमा वर्गीकरण गरेर सुरक्षाकर्मी परिचालन गरिएको निर्वाचन आयोगले जनाएको छ । ७४ मतदानस्थलमा रहेका ९३ मतदान केन्द्रमा ३१ हजार ५ सय ४९ पुरुष र ३० हजार १ सय ९९ महिला गरी कुल ६१ हजार ७ सय ४८ मतदाताले मतदान गर्नेछन् । जिल्ला निर्वाचन कार्यालय बझाङका निर्वाचन अधिकृत मानबहादुर धामीले निष्पक्ष र भयरहित वातावरणमा चुनाव हुने बताए ।"
भगवान् राम,तपस्या थियो भगवान् रामलाई अयोध्या ल्याउन मेरा बाबा अयोध्या ल्याउन। लडाइँ चल्यो नि कयौं र वर्ष न्याय लौ पाउन मेरा बाबा न्याय लौ पाउन। जित भयो आज नि जनताको माझ गाउँगाउँमा कीर्तन मेरा बाबा गाउँगाउँमा कीर्तन। कसरी सक्थ्यो नि संसारले आज सियाराम बिर्सन मेरा बाबा सियाराम बिर्सन। पवित्र भावले उर्लियो सागर घरघरमा दीप बल्यो मेरा बाबा घरघरमा दीप बल्यो। जगत् साराले स्वागत गर्दै अयोध्या झल्मल मेरा बाबा अयोध्या झल्मल। जय जयकार मनाउँदै जगत् आज घुमेर फनन मेरा बाबा घुमेर फनन। शंख र घण्ट नि मृदंग बज्यो ढोल बज्यो घनन मेरा बाबा ढोल बज्यो घनन।
बझाङमा प्रदेशसभा सदस्यका लागि मतदान जारी,"बझाङ : बझाङ प्रदेशसभा निर्वाचन क्षेत्र नम्बर १ (१) मा उपनिर्वाचनको लागि पनि मतदान जारी रहेको छ। बिहान ७ बजेदेखि नै सुरु भएको मतदान साँझ ५ बजेसम्म चल्ने निर्वाचन आयोगले जनाएको छ। बिहानैदेखि सुरु भएको मतदान प्रक्रियामा मतदाता कम उपस्थित भएको मतदान अधिकृतहरुले जनाएका छन्। बिहान गर्मी कम हुने हुँदा मतदाताहरु काममा गएको दिउँसोतिर आउने उनीहरू बताउँछन्। निर्वाचन आयोगका अनुसार बझाङ १ (१) मा कुल ६१ हजार सात सय ४८ मतदाता छन् भने ७४ मतदानस्थल र ९३ मतदान केन्द्र रहेको आयोगले जनाएको छ। त्यसमध्ये २७ केन्द्र सामान्य, २४ संवेदनशील र २३ अतिसंवेदनशील छन्। आयोगबाट प्रकाशित अन्तिम नामावलीमा नाम समावेश भएका मतदाताले आयोगबाट जारी भएको मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, राहदानी, स्थायी लेखा नम्बर परिचयपत्र, सवारी चालक अनुमतिपत्रमध्ये कुनै एकको सक्कल प्रमाणका आधारमा मतदान गर्न पाउने व्यवस्था मिलाइएको आयोगले जनाएको छ। १२ जना उम्मेदवार प्रतिस्पर्धामा छन्। बझाङ १(१)मा प्रदेश सभा सदस्य पृथ्वीबहादुर सिंहको निधन भएपछि उपनिर्वाचन हुन लागेको हो। नेकपा माओवादीका उम्मेदवार जनक बहादुर बुढाले छबिसपाथिभेरा ६ बाठपाली मावि मतदान स्थलमा मतदान गरेका छन्।"
