शीर्षक,विवरण
रियलमी सि ६७ ५जी र रियलमी नार्जो एन ६१ नेपालमा उपलब्ध,"काठमाडौं : सर्वाधिक विश्वसनीय स्मार्टफोन ब्रान्ड रियलमीले नेपालमा रियलमी सि ६७ ५जी र रियलमी नार्जो एन ६१ सार्वजनिक गरेको छ। रियलमी सि ६७ ५जी मा ५० मेगापिक्सेलको ३ एक्स इन सेन्सर जुम क्यामरा, मिडिया टेक डाईमेन्सिटी ६१०० र १२८ जिबीसम्मको स्टोरेज क्यापासिटी उपलब्ध रहेको छ। क्वालिटी र इफिसियन्सीको खोजी गर्ने प्रयोगकर्ताहरूले यस स्मार्टफोनमा उत्कृष्ट प्रदर्शन र कार्यक्षमता प्राप्त गर्न सक्नेछन्। त्यसै गरी प्रविधी प्रेमी तथा ट्रेन्डसेटर प्रयोगकर्ताहरुलाई लक्षित गर्दै रियलमी नार्जो एन ६१ ल्याएको कम्पनीले जनाएको छ। आर्मर प्रोटेक्सन, उच्च पर्फर्मेन्स, टप टियर क्यामरा र धेरै समयसम्म टिक्ने ब्याट्री सहित आएको रियलमी नार्जो एन ६१ ले नेपाली प्रयोगकर्ताहरुको मन जित्ने विश्वास कम्पनीले लिएको छ। यस बारे बोल्दै रियलमीका हेड अफ स्ट्राटिजी एण्ड रिसर्च मुनिस गिरीले भने, रियलमी सि ६७ ५जी नेपालमा सार्वजनिक गर्न पाउँदा हामी निकै खुसी छौं। ५० मेगापिक्सेलको ३ एक्स इन सेन्सर जुम क्यामरा र स्न्यापड्रागन चिपसेटले प्रयोगकर्तालाई उत्कृष्ट प्रविधिमा पहुँच पुर्याउने छ। त्यस्तै गरी एन्ट्री लेभल फोनको पर्फर्मेन्स र टिकाउपनलाई चुनौती दिने हिसाबले नार्जो एन ६१ को डिजाइन गरिएको छ। मेटल, फोम, सिलिकोन लगायतका एडभान्स्ड सामाग्रीहरु प्रयोग गरेर बनाइएका ८ वटा विभिन्न किसिमका सेफ्टी प्रोटेक्सन दिइएको यस नार्जो एन ६१ स्टील जत्तिकै टफ रहेको छ। त्यसैले यो काम, मनोरन्जन र अन्य हरेक प्रयोगको लागि अत्यन्तै उपयुक्त छ। उत्कृष्ट फोटोग्राफी रियलमी सि ६७ ५जी मा यस सेगमेन्टकै सबैभन्दा ठूलो सेन्सर र एडभान्सड् इमेजिङ सफ्टवेयर समावेश रहेको ५० मेगापिक्सेलको क्यामरा रहेको छ भने नार्जो एन ६१ को ३२ एमपिको सुपर क्लियर क्यामराले डिटेल्ड र सटिक रङहरु सहित शार्प र जीवन्त शटहरू खिच्न सक्छ। रियलमी सि ६७ ५जी क्यामराका अन्य विशेषता भनेको ३ एक्स जुम सेन्सर हो जसल विभिन्न कोणबाट डिटेल्स सहितको तस्बिरहरू खिच्न मद्दत गर्दछ। साथै ४ इन वान पिक्सेल बिनिङ प्रविधि र एडभान्स्ड सेन्सर हार्डवेर भएकोले नार्जो एन ६१ बाट खिचिएका हरेक तस्विरहरु उत्कृष्ट हुने कम्पनीले जानकारी दिएको छ। यी दुवै फोनमा भएको नाइट मोडले प्रयोगकर्ताहरुलाई कम उज्यालोमा पनि डिटेल्स सहितको र स्पष्ट फोटोहरु खिच्न सजिलो बनाइदिन्छ। पर्फर्मेन्स रियलमी सि ६७ ५जी मा मीडियाटेक डाईमेन्सिटी ६१०० उपलब्ध रहेको छ जसले २ गिगाहर्जसम्मको सिपियु क्लक स्पीडमा उत्कृष्ट प्रदर्शन र सहज प्रयोग अनुभव प्रदान गर्दछ। त्यस्तै गरी नार्जो एन ६१ मा पावरफुल अक्टा कोर चिपसेट उपलब्ध रहेको छ। रियलमी सि ६७ ५जी स्मार्टफोनमा ६ जिबी डाइनामिक र्याम सम्मको स्टोरेज उपलब्ध छ जसले धेरै एप्सहरु एकै साथ चलाउन सहयोग पुर्याउँछ भने नार्जो एन ६१ मा चै ४८ महिनाको फ्लुएन्सी अस्योरेन्स सहित आउने र प्रयोगकर्ताहरुले कुनै पनि ल्याग बिना ४ वर्ष सम्म चलाउन सक्नेछन र ४६४ जीबी भेरियन्टमा नार्जो एन ६१ उपलब्ध रहेको छ। डिजाइनमा नयाँ बेन्चमार्क रियलमी ६७ ५जी को डिजाइनले सुन्दरता र प्रयोगलाई एकसाथमा ल्याएको छ। त्यस्तै नार्जो एन ६१ मा बिल्ड टफ भए पनि स्लीक, स्लिम र हल्का डिजाइन देख्न पाइन्छ। रियलमी सि ६७ ५जी मा ७५९ एमएमको स्लिम बडीले गर्दा ठूलो ब्याट्री भएको भएपनि बोक्न सहज छ। त्यस्तै रियलमी नार्जो एन ६१ जम्मा ७४ एमएम रहेको छ भने नार्जो एन ६१ को तौल पनि १७ ग्राम मात्र रहेको छ जसले गर्दा यो फोन हरेक दिन प्रयोग गर्न निकै सहज छ। रियलमी सि ६७ ५जी मा ६७२ इन्चको डिस्प्लेले उत्कृष्ट भिजुअल प्रदान गर्दछ र नार्जो एन ६१ मा ९० हर्जको आइ कम्फर्ट डिस्प्ले भएको हुनाले लामो समयसम्म फोन चलाउँदा पनि असहज हुँदैन। रियलमी सि ६७ ५जी स्मार्टफोनमा डुअल स्टेरियो स्पिकर्सले १०० भोलुम बढाउँछ भने यसमा रहेको मिनी क्याप्सुल २० ले आकर्षक नोटिफिकेसन कन्ट्रोल पनि प्रदान गर्छ तथा नार्जो एन ६१ मा भएको रेन वाटर स्मार्ट टच फिचरले गर्दा भिजेको हातले पनि फोन आरामसँग चलाउन सकिन्छ। ब्याट्री र चार्जिङ रियलमी सि ६७ ५जी मा ५००० एमएचको शक्तिशाली ब्याट्रीको साथमा ३३ वाटको सुपरभोक चार्जिङ उपलब्ध रहेको छ साथै रियलमी नार्जो एन ६१ मा सिङल चार्जमा नै ३० घण्टा सम्म भ्वाइस कल गर्न मिल्छ। त्यसैले यो दुबै स्मार्टफोन लामो समयसम्म प्रयोग गर्न सकिन्छ भने यो छिटै चार्ज गर्न पनि सकिन्छ। अन्य आकर्षणहरु रियलमी सि ६७ ५जी वाटर, डस्ट, र स्प्ल्यास रेजिस्टेन्ट छ। यस स्मार्टफोनमा एनएफसी र फास्ट साइड फिङगरप्रिन्ट पनि उपलब्ध छ। त्यसैगरी यसमा ३ वटा कार्ड स्लटका साथै उपलब्ध रहेको छ जसमा २ वटा सिम कार्ड र २ टिबीसम्मको माइक्रोएसडी कार्ड सपोर्ट गर्दछ। मूल्य तथा उपलब्धता डार्क पर्पल रंगमा उपलब्ध रियलमी सि ६७ ५जी को मूल्य रु २१,९९९ (६१२८ जिबी) रहेको छ भने भोयाज ब्लुमा उपलब्ध नार्जो एन ६१ को मूल्य १३,४९९ रुपैयाँ (४६४ जिबी) रहेको छ।"
सात महिनापछि खुल्यो संस्कृत विश्वविद्यालयको ताला,"दाङ : नेपाल संस्कृत विश्वविद्यालयमा लगाएको ताला सात महिनापछि खुलेको छ। विश्वविद्यालयका क्रियाशील विद्यार्थी सङ्घ संगठनहरूले विभिन्न माग राखेर ७ महिना अगाडिदेखि विश्वविद्यालयमा ताला लगाएका थिए। विश्वविद्यालयको तालालागाउने विद्यार्थी संगठनका प्रतिनिधि र विश्वविद्यालयको वार्ता समितिबीच भएको छलफलपछि आन्दोलनरत पक्षको माग पूरा गर्ने सहमति भएपछि ताला खुलेको जनाइएको छ। विश्वविद्यालय अन्तर्गतको वार्ता समिति र विद्यार्थीबीच वार्ता भई सहमति भएपछि ताला खुलेको विश्वविद्यालयका उपलेखा नियन्त्रण नविनकुमार पोख्रेलले जानकारी दिए। जनता विद्यापीठका प्राचार्य योगराज शर्माको संयोजकत्वमा बनेको वार्ता कमिटीले विद्यार्थीहरूसँगको वार्तापछि ७ महिनापछि ताला खोल्ने सहमतिपछि विश्वविद्यालयको पठनपाठन र प्रशासनिक कार्य भने सहजता आउने छ। स्वतन्त्र विद्यार्थी युनियन, नेपाल विद्यार्थी सङ्घ अनेरास्ववियुलगायतका विद्यार्थी संगठनहरूले विभिन्न माग राखेर लगाएको ताला बिहीबारदेखि खुलेको हो। विद्यार्थीहरूले राखेका मागलाई विश्वविद्यालयले सम्बोधन गर्ने सहमति जनाएपछि विद्यार्थीहरूले ताला खोलेको जनाएका छन्।"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर साधारणतया बदलीदेखि पूर्णतया बदली रहने छ। मौसम पूर्वानुमान महाशाखाका अनुसार कोशी, मधेश, बागमती, गण्डकी र लुम्बिनी प्रदेशका धेरै स्थानहरूमा र बाँकी प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश, बागमती, गण्डकी र लुम्बिनी प्रदेशका केही तथा सुदूरपश्चिम र कर्णाली प्रदेशका थोरै स्थानहरूमा भारी वर्षाको पनि सम्भावना रहेको छ। कोशी, बागमती, गण्डकी र लुम्बिनी प्रदेशका एक दुई स्थानमा धेरै भारी वर्षाको पनि सम्भावना रहेको छ। देशका तराई भूभागका केही स्थानहरूमा हावा हुरीको समेत सम्भावना रहेको छ। शुक्रबार राति देशभर साधारणतया बदलीदेखि पूर्णतया बदली रहने छ। बागमती, गण्डकी, लुम्बिनी र सुदूरपश्चिम प्रदेशका धेरै स्थानहरूमा तथा बाँकी प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बागमती, गण्डकी, लुम्बिनी प्रदेशका केही तथा बाँकी प्रदेशका थोरै स्थानमा भारी वर्षाको पनि सम्भावना रहेको छ। बागमती, गण्डकी, र लुम्बिनी प्रदेशका एकदुई स्थानमा धेरै भारी वर्षाको पनि सम्भावना रहेको छ।"
पिकअपको ठक्करबाट स्कुटरमा सवार महिलाको मृत्यु,झापा : झापामा पिकअपको ठक्करबाट स्कुटरमा सवार एक महिलाको मृत्यु भएको छ। मृत्यु हुनेमा स्कुटर चालक शिवसताक्षी नगरपालिका९ निवासी ४० वर्षीया जानुका अधिकारी रहेको जिल्ला प्रहरी कार्यालय झापाले जनाएको छ। बुधबार बिहान ७:१५ बजे पूर्वपश्चिम राजमार्ग अन्तरगत शिवसताक्षी११ दुधेमा झिलझिलेबाट माईधारतर्फ जाँदै गरेको प्र १०१०१७ प ४१७२ नम्बरको स्कुटरलाई दक्षिणतर्फ बाटो क्रस गर्ने क्रममा सोही दिशातर्फ जाँदै गरेको प्र १०१००१ च ८३३२ नम्बरको पिकअप गाडीले ठक्कर दिएको थियो। दुर्घटनामा परी स्कुटर चालक अधिकारी गम्भीर घाइते भएकी थिइन्। उनको टाउकोमा चोट लागेर उपचारका लागि बीएण्डसी अस्पताल बिर्तामोडमा लगिएको र उपचारको क्रममा बिहीबार साँझ ७:१५ बजे मृत्यु भएको प्रहरीले जनाएको छ। ठक्कर दिने पिकअप र पिकअप चालक इलाम नगरपालिका१ निवासी ३१ वर्षीय सुरेश बस्नेतलाई इलाका प्रहरी कार्यालय झिलझिलेले नियन्त्रणमा लिएको छ।
किर्ते प्रज्ञापन पत्र बनाएर गाडी चलाउनेसहित चार जना पक्राउ,"भैरहवा : भैरहवा भन्सार कार्यालयले किर्ते प्रज्ञापन पत्र बनाएर गाडी चलाउने व्यक्तिसहित संलग्न आरोपमा चार जनालाई नियन्त्रणमा लिएको छ। पक्राउ पर्नेमा गाडी चालक चितवन रत्नगर नगरपालिका३ घर भई रुपन्देही सिद्धार्थनगर नगरपालिका३ का ४१ वर्षीय सुरेश साह कलवार, संग्लन सोही स्थानका ४१ वर्षीय ललन ठाकुर र सिद्धार्थनगर नगरपालिका१ का ३१ वर्षीय विकास गुरुङ र सोही स्थानका २३ वर्षीय सोनु मधेसिया रहेको भैरहवा भन्सार कार्यालयले जनाएको छ। कार्यालयले डीएल वान सीएए ५५७८ भारतीय नम्बर प्लेट क्रेटा कार लामो समय देखि शंकास्पद रुपमा सीमानाकाबाट आवजावत गरेको पाएपछि कार चालक कलवार र कार नियन्त्रणमा लिएर प्रारम्भिक अनुसन्धान थालेको थियो। पक्राउ परेका चालक कलवारले कारको अस्थायी पैठारीको रुपमा भन्सार कार्यालयको यात्रु शाखाको गत असोज २ गते देखि ३ गते (दुई दिन) सम्मका लागि भन्सार गरिएको प्रज्ञापन नम्बर एम ११०८१२ उल्लेखित कागजात देखाएका थिए। जसमा कार्यालयले किर्ते छापदेखि लिएर कर्मचारीको दस्तखतसम्म थियो । चालकले प्रज्ञापन पत्र देखाएपछि प्राप्त सूचना अनुसार हामीलाई शंका लाग्यो र हामीले उक्त नम्बर आंशिकुडा प्रणालीमा भिडान गर्दा गलत भेटियो भैरहवा भन्सार कार्यालयका सूचना अधिकारी नरेन्द्रप्रसाद चौधरीले भने, त्यो प्रज्ञापन पत्रबाट यूपी ५६ टी ६२९७ नम्बरको भारतीय नम्बर प्लेटको ट्रकको अस्थायी पैठारी भएको देखिएपछि प्रज्ञापन पत्र नै किर्ते गरिएको भन्ने खुल्यो । पक्राउ परेका चालक कलवारले आफूले ललन ठाकुर हुँदै विकास गुरुङमार्फत भन्सार गराएकोले आफूलाई प्रारम्भिक बयान दिएपछि ठाकुर र गुरुङलाई नियन्त्रणमा लिएर सोधपुछ गर्दा गुरुङले आफूले सोनु मधेसियासँग मिलेर किर्ते प्रज्ञापन पत्र बनाएको स्विकार गरेको सूचना अधिकारी चौधरीले बताए । उनका अनुसार नियन्त्रणमा लिइएको उक्त कार अमरदीप कौर नामक भारतीय नागरिकको नाममा रहेको र कलवारले किर्ते प्रज्ञापन पत्रको आधारमा चलाउँदै आएका थिए। पक्राउ परेका व्यक्तिहरूले उक्त प्रज्ञापन पत्र भारतीय सीमावर्ती बजार नौतनवाको बनेलिया मन्दिर अगाडी रहेको साईबर क्याफेबाट बनाएको र पत्रमा कर्मचारीको दस्तखत समेत आफूहरूले नै गरेको प्रारम्भिक अनुसन्धानमा खुलेको र थप अनुसन्धान भइरहेको भैरहवा कार्यालयले जनाएको छ ।"
कोशीको योजना आयोगको सदस्यमा २ जना नियुक्त,विराटनगर : कोशी प्रदेश सरकारले प्रदेश योजना आयोगको सदस्यमा नारायण कोइराला र प्रमिलाकुमारी गच्छदारलाई नियुक्त गरेको छ। बिहीबार बसेको प्रदेश मन्त्रिपरिषद् बैठकले सुनसरीको बराहक्षेत्र नगरपालिका७ का कोइराला र विराटनगर महानगरपालिका४ की गच्छदारलाई सदस्य नियुक्त गरेको हो। उनीहरू नेपाली कांग्रेसको कोटाबाट नियुक्त भएका हुन्। नेकपा (माओवादी केन्द्र)को कोटाबाट आयोगको सदस्य बनेका सुनसरीको धरानका भवानी बराल र विराटनगरकी नमिता न्यौपानेले बुधबार पदबाट राजीनामा दिएका थिए। उनीहरूले राजीनामा दिएको भोलिपल्ट कांग्रेसको कोटाबाट २ जना नियुक्त भएका हुन्।
कोशीको योजना आयोगको सदस्यमा २ जना नियुक्त,विराटनगर : कोशी प्रदेश सरकारले प्रदेश योजना आयोगको सदस्यमा नारायण कोइराला र प्रमिलाकुमारी गच्छदारलाई नियुक्त गरेको छ। बिहीबार बसेको प्रदेश मन्त्रिपरिषद् बैठकले सुनसरीको बराहक्षेत्र नगरपालिका७ का कोइराला र विराटनगर महानगरपालिका४ की गच्छदारलाई सदस्य नियुक्त गरेको हो। उनीहरू नेपाली कांग्रेसको कोटाबाट नियुक्त भएका हुन्। नेकपा (माओवादी केन्द्र)को कोटाबाट आयोगको सदस्य बनेका सुनसरीको धरानका भवानी बराल र विराटनगरकी नमिता न्यौपानेले बधुबार पदबाट राजीनामा दिएका थिए। उनीहरूले राजीनामा दिएको भोलिपल्ट कांग्रेसको कोटाबाट २ जना नियुक्त भएका हुन्।
विदुरमा पर्यटन प्रवर्द्धन कार्यक्रम,"नुवाकोट : नुवाकोटको विदुर नगरपालिकामा पर्यटन प्रवर्द्धन कार्यक्रम सञ्चालन गरिएको छ। जसअन्तर्गत ऐतिहासिक तथा पुरातात्त्विक सम्पदाहरू संरक्षण गरिने योजना रहेको छ। विदुर नगरपालिका११ गेर्खुस्थित ऐतिहासिक दूधेलामा कालिकामा पुनर्निर्माण, पदमार्ग सञ्चालन तथा विविध पूर्वाधार निर्माण गरिने योजना रहेको छ। सदरमुकाम विदुरबाट २० किलोमिटर उत्तरमा समुन्द्री सतहदेखि एकहजार चारसय ४३ मिटर उचाइमा रहेको सो ऐतिहासिक स्थल धार्मिक, ऐतिहासिक र सांस्कृतिक दृष्टिकोणले निकै महत्वपूर्ण सम्पदाका रूपमा रहेको कारण यसको संरक्षण कार्यक्रम सञ्चालन गरिएको मेयर राजन श्रेष्ठको भनाइ छ। स्थानीय दूधेलामा कालिकाको संरक्षणका लागि २५ करोड रुपैयाँ बराबरको लागत पूर्वानुमान गरिएको मेयर श्रेष्ठले बताए। जसका लागि पालिकाबाट डीपीआर तयार भई सोही अनुसार कार्य अघि बढाइएको छ। डीपीआर अनुसार उक्त दूधेलामा कालिकासम्म पुग्न चारैतिरबाट पदमार्ग निर्माणलगायतका भौतिक कार्य निर्माण गरिने योजना रहेको छ। मन्दिर र गढीको पुरातात्त्विक संरक्षणको योजनाका लागि चालु आर्थिक वर्ष २०८१०८२ मा संघीय सरकारबाट प्राप्त ९० लाख रुपैयाँ र नगरपालिकाले १२ लाख रुपैयाँ थप गरेर डीपीआर बमोजिम आवश्यक कामहरू सुरु गरिएको विदुर नगरपालिका कार्यालयले जनाएको छ। यसबाट विदुर नगरपालिका र समग्र नुवाकोटकै पर्यटन प्रवर्द्धन हुने विदुर १० का वडाध्यक्ष गणेशकुमार नेपालले बताए।"
बक्यौता रकम भुक्तानी नभए आन्दोलन गर्ने निर्माण व्यवसायीको चेतावनी,"काठमाडौं : नेपाल निर्माण व्यवसायी महासंघले आफूहरूले पाउनुपर्ने बक्यौता भुक्तानी नभए आन्दोलनमा जान बाध्य हुने चेतावनी दिएको छ। बिहीबार काठमाडौंमा पत्रकार सम्मेलन गर्दै महासंघले चाडपर्वका समयमा व्यवसायीहरूको भुक्तानी गर्न बाँकी रकम तत्काल भुक्तानी गर्नुपर्नेमा राख्दै भुक्तानीको समस्या समयमा नै समाधान नभए तत्काल सशक्त आन्दोलनमा जान बाध्य हुने चेतावनी दिएको हो। विगत लामो समयदेखि राज्यले राष्ट्रिय गौरवका आयोजना, राष्ट्रिय प्राथमिकता प्राप्त आयोजना, संघीयबाट प्रदेश र स्थानीय सरकारमा हस्तान्तरण भएका आयोजना, स्थानीय अस्पताललगायतका आयोजनाहरूको निर्माण व्यवसायीहरूलाई भुक्तानी गर्नुपर्ने दायित्व करिब ४५ अर्ब रुपैयाँ रहेको महासंघका अध्यक्ष रवि सिंहले जानकारी दिए। ठूलो रकम भुक्तानी गर्न बाँकी रहेको अवस्थामा समेत हालः बिना बजेटका टेन्डर आह्वान भएबाट निर्माण उद्योगमा अझ प्रतिकूल अवस्था उत्पन्न भएको उनले बताए। अध्यक्ष सिंहले यसअघि कुनै आर्थिक वर्षमा भुक्तानी बाँकी भए आर्थिक वर्षको अन्त्यमा दिन गरिएकोमा दुई आर्थिक वर्षयता आर्थिक वर्षको अन्त्यमा पनि पूर्ण भुक्तानी हुन नसकेको बताए। महासंघले समयमा नै भुक्तानी नहुँदा व्यवसायीहरूले बैंक ऋण किस्ता तथा राज्यलाई बुझाउनुपर्ने करको रकमसमेत बुझाउन नसकिएको र जसका कारण धेरै कानुनी जटिलतासमेत उत्पन्न भएको जनाएको छ।"
'शुक्रबार र शनिबार हिमाली तथा पहाडी जिल्लामा रात्रिकालीन बस नचलाउनू',"काठमाडौं : मनसुन सक्रिय भएको र अत्याधिक वर्षाका कारण जोखिम निम्तिनसक्ने भन्दै शुक्रबार र शनिबार रात्रिकालीन बस नचलाउन अपील गरिएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणले बिहीबार विज्ञप्ति जारी गर्दै असोज ११ र १२ गते रात्रिकालीन बस नचलाउन अपील गरेको हो। रातको समयमा यात्रा गर्दा पहिलो र बाढीको आँकलन गर्न कठिन हुने भएकाले रात्रिकालीन बस नचलाउन आग्रह गरिएको प्राधिकरणका प्रवक्ता डा डिजन भट्टराईले बताए। त्यस्तै किसनाहरूलाई पनि केही दिन धान नकाट्न आग्रह गरिएको छ। यदि धान काटिसकेको भए सुरक्षित स्थानमा थन्काउनसमेत प्राधिकरणले आग्रह गरेको छ। तराईका जिल्लाहरूमा सकेसम्म भूइँतलामा अन्नपात नराख्न पनि सचेत गराइएको छ। जुनसुकै बेला खोखिम निम्तिसक्ने भन्दै खोज तथा उद्धारका लागि तीनवटै सुरक्षा निकाय र स्वयंसेवकहरूलाई तयारी अवस्थामा रहन प्राधिकरणले आग्रह गरेको छ। बिहीबारदेखि आइतबारसम्म मनसुन सक्रिय हुने भन्दै जल तथा मौसम विज्ञान विभागको मौसम पूर्वानुमान महाशाखाले ५६ जिल्लामा सतर्कता अपनाउन आह्वान गरिसकेको छ। विभागले कोशी प्रदेशको ११ जिल्ला, मधेसको तीन जिल्ला, बागमतीको १२ जिल्ला, गण्डकीको १० जिल्ला, लुम्बिनीको १२ जिल्ला, कर्णालीको ५ जिल्ला र सुदूरपश्चिमको ३ जिल्लामा उच्च जोखिम रहने जानकारी दिएको छ। बंगालको खाडीबाट प्रवाह हुने जलवाष्पयुक्त हावा र त्यस क्षेत्रमा बनेको न्यून चापीय प्रणालीको प्रभावको कारण देशभर मनसुन सक्रिय भएको विभागले जनाएको छ। मनसुन सक्रिय भएपछि देशका अधिकांश स्थानमा मेघ गर्जनचट्याङ्गसहित वर्षा हुने विभागको भनाइ छ। वर्षाका कारण बाढी, पहिरो र भूक्षयको जोखिम रहेको छ। रातको समयमा पानी पर्ने सम्भावना बढी हुने गरेकाले सहरी र तराई क्षेत्रहरूमा डुबानको जोखिम रहेको विभागको भनाइ छ। ठूला तथा साना नदी नाला र खोलाहरूमा पानीको सतह बढ्नसक्ने, दैनिक जनजीवन, कृषि, स्वास्थ्य, पर्यटन, नदी क्षेत्र आसपासका निर्माण कार्य, सडक तथा हवाई यातायात समेत प्रभावित हुन सक्ने भएकाले सतर्कता अपनाउन विभागले आग्रह गरेको छ।"
हिमालदेखि समुद्रसम्मको एकीकृत अनुकूलन कार्ययोजना ल्याउन विश्व समुदायलाई प्रधानमन्त्री ओलीको आग्रह,"न्युयोर्क : प्रधानमन्त्री केपी शर्मा ओलीले हिमालदेखि समुद्रसम्म रक्षाका लागि एकीकृत अनुकूलन कार्ययोजना ल्याउन विश्व समुदायलाई आग्रह गरेका छन्। संयुक्त राष्ट्रसंघको ७९औं महासभाअन्तर्गत उच्चस्तरीय प्लेनरी बैठकमा समुद्री सतह वृद्धिका कारण उत्पन्न चुनौती विषयमा सम्बोधन गर्दै प्रधानमन्त्री ओलीले विश्वव्यापी कार्बन उत्सर्जनका कारण नेपालका हिमालहरू पग्लिएको बताए। समुद्री सतह वृद्धिका कारणबारे चर्चा गर्दै उनले एसियाका दुई तिहाइ हिमालहरू पग्लिएसँगै कम्तीमा १० वटा नदी प्रणाली सुक्खा हुन पुगेकाले हिमालदेखि समुद्रसम्मको एकीकृत जलवायु अनुकूलन कार्ययोजना अपरिहार्य रहेको बताए। प्रधानमन्त्री ओलीले हिमालयहरू प्राकृतिक रिचार्ज सिस्टम भएकाले यिनलाई पग्लिन र समुद्रको तापक्रम बढ्न नदिन विश्वव्यापी साझा प्रयास हुनुपर्नेमा जोड दिए। उनले भने, हानिकारक कण र प्रदूषण प्रवाह नियन्त्रणमा हातेमालो गर्दै जलवायु न्यायको नीति कार्यान्वयन गर्न लागौं। उत्सर्जनकर्ता मुलुकले प्रभावित मुलुकलाई उचित क्षतिपूर्ति दिनुपर्ने कुरामा हामी सबैको साझा मत हुनुपर्छ। आगामी वर्ष यस सवालमा उल्लिखित चुनौती सामना गर्ने विषयमा हिमाली र टापुजन्य मुलुकको बेग्लै बैठक राख्न म राष्ट्रसंघलाई आग्रह गर्दछु। यसैबीच प्रधानमन्त्री ओलीले आजै राष्ट्रसंघको जलवायु परिवर्तनबाट असुरक्षित फोरमको बैठकलाई सम्बोधन गरेका छन्। बैठकमा जलवायु न्यायको आवाज उठाउँदै उनले विकसित मुलुकले पेरिस सम्झौताबमोजिम जलवायु वित्त कोषमा अतिरिक्त बजेट विनियोजन गर्नुपर्नेमा जोडदार माग गरे। प्रधानमन्त्री ओलीले नेपालमा हुने सगरमाथा संवादमा सहभागी हुन फोरमका सदस्य राष्ट्रप्रमुख तथा सरकार प्रमुखलाई निमन्त्रणा पनि दिए। यस्तै माउन्ट सिनाइ अस्पताल र एम्प्याथ नेपालद्वारा आयोजित कार्यक्रमलाई सम्बोधन गर्दै प्रधानमन्त्री ओलीले विकसित र अल्पविकसित मुलुकका स्वास्थ्य सेवामा रहेको विभेद अन्त्य गर्नुपर्ने बताएका छन्। उनले यही विभेदकै कारण सबैका लागि समान स्वास्थ्य सेवा उपलब्ध गराउनु चुनौतीपूर्ण भएको बताए। विज्ञान र प्रविधिमा व्यापक सुधार आए पनि अल्पविकसित मुलुकले स्वास्थ्य पूर्वाधार क्षेत्रका चुनौती सामना गर्नु परिरहेको प्रधानमन्त्री ओलीले बताए।"
सप्तकोशी बस दुर्घटनामा परेका यात्रुको उद्धार गरिँदै,"विराटनगर : विराटनगरबाट यात्रु लिएर उदयपुरको गाईघाटतर्फ जाँदै गरेको बस सुनसरी र सप्तरीको सिमानामा रहेको कोशी ब्यारेजको ३५ नम्बर ढोकाबाट सप्तकोशी नदीमा खसेको प्रहरीले जनाएको छ। सप्तरी प्रहरीका प्रवक्ता डीएसपी ढुण्डीराज न्यौपानेका अनुसार को १ ख ४६०१ नम्बरको नर्सिङ डिलक्स बस आफैं अनियन्त्रित भएर साँझ ६:१० बजेतिर नदीमा खसेको हो। उनका अनुसार बस खसेको स्थान सप्तरीमा पर्छ। सप्तरीको हनुमाननगरकंकालिनी नगरपालिका१ स्थित कोशी ब्यारेजबाट बस नदीमा खसेको जानकारी न्यौपानेले दिए। विराटनगरबाट गाईघाटतर्फ जाँदै गरेको यात्रुवाहक बस आफैं अनियन्त्रित भएर नदीमा खसेको प्रारम्भिक अनुसन्धानबाट खुलेको छ, उनले भने, ब्यारेजको ३५ नम्बर ढोकादेखि दक्षिणतर्फको साइडबाट बार भत्काउँदै बस नदीमा खसेर दुर्घटना भएको हो। केही यात्रुको उद्धार गरिएको र अन्यको खोजतलास भइरहेको डीएसपी न्यौपानेले बताए। उनका अनुसार बसमा कति जना यात्रु थिए भनेर यकिन भइसकेको छैन। बस अहिले नदीमै छ। सुनसरी र सप्तरीबाट खटिएका प्रहरी तथा स्थानीयले बस खसेको स्थानमा उद्धार जारी राखेका छन्। सुनसरी प्रहरी प्रमुख एसपी विपिन रेग्मीका अनुसार कोशी ब्यारेजको पुलबाट खसेको बसका २० जना यात्रुको उद्धार गरिएको छ। उद्धार जारी छ। अहिलेसम्म २० जनाको उद्धार गरिसकियो, उनले भने, उद्धार गरिएकालाई उपचारका लागि पठाएका छौं। प्रहरी र स्थानीय उद्धारमा खटिएका छन्। घटनाको अनुसन्धान पनि भइरहेको जानकारी एसपी रेग्मीले दिए। एसपी रेग्मी आफैं घटनास्थलमा छन्। सुनसरीका प्रमुख जिल्ला अधिकारी रामचन्द्र तिवारीलगायतका सुरक्षा अधिकारीहरुले घटनास्थलमा पुगेर उद्धारमा सहजीकरण गरिरहेका छन्।"
एनएमबि बैंकको एनएमबी नेक्टजेन बैंकिङ लिडरसिपस् स्कलरशिप,"काठमाडौं : एनएमबि बैंकले भविष्यका बैंकिङ क्षेत्रका लिडरलाई प्रोत्साहन गर्ने उद्देश्यले एनएमबी नेक्टजेन बैंकिङ लिडरसिप स्कलरशिपस् को घोषणा गरेको छ। बैंकले काठमाडौं विश्वविद्यालयमा स्नातक तहमा अध्ययनरत प्रत्येक प्रदेशका एकएक जना विद्यार्थीलाई यो छात्रवृत्ति प्रदान गरेको छ। विद्यार्थीहरूमा अग्रीम रुपमा नेतृत्व शैली विकास गर्दा बैंकिङ क्षेत्रमा सकारात्मक परिवर्तन ल्याउन सकिने विश्वास एनएमबि बैंकले लिएको छ। यस छात्रवृत्तिको मुल उद्देश्य प्रतिभावान विद्यार्थीमा लगानी गरी बैंकिङ क्षेत्रको भविष्य सुनिश्चित गर्नु हो। दि फिनान्सियल टाईम्स, लण्डनको द ब्यान्कर पत्रिकाद्वारा एसियाकै सर्वोत्कृष्ट बैंकको उपाधि बैंक अफ दि इयर एसिया २०२१ को उपाधिबाट सम्मानित भएको बैंक हो।"
खानेपानी मन्त्री यादव र भुटानी ऊर्जा तथा प्राकृतिक स्रोत मन्त्री छिरिङबीच भेटवार्ता,"काठमाडौं : नेपालका खानेपानी मन्त्री प्रदीप यादवसँग भुटानका ऊर्जा तथा प्राकृतिक स्रोत मन्त्री ल्योन्पो जेम छिरिङले आज शिष्टाचार भेट गरेका छन्। इन्टरनेसनल सेन्टर फर इन्टिग्रेटेड माउन्टेन डेभलपमेन्टद्वारा आयोजित दोस्रो हिन्दूकुश हिमालय मन्त्री स्तरीय शिखर सम्मेलनमा सहभागी हुन् नेपाल आइपुग्नु भएका मन्त्री छिरिङले खानेपानी मन्त्री यादवसँग आज सिंहदरबारस्थित मन्त्रालयमा शिष्टाचार भेट गर्दै विभिन्न विषयमा विचार विमर्श गरे। भेटका क्रममा मन्त्री यादवले नेपाल र भुटानबीच प्राचीन सामाजिकसांस्कृतिक सम्बन्ध रहेको बताउँदै भूपरिवेष्टित हिमाली भूगोल, विकास चुनौती र जलवायु परिवर्तनका साझा मुद्दाहरूमा सहकार्यको सम्भावना औंल्याए। 'दुवै देशले पानी प्रशोधन र ढल व्यवस्थापनको क्षेत्रमा प्रभावकारी अनुभव र प्रविधिहरू आदानप्रदान गर्न सक्छन्,' उनले भने। उनले दुवै देशले पानीको नोक्सानी घटाउने, पानी प्रशोधन प्लान्ट र ढल प्रणाली सञ्चालनमा प्राविधिक सीप आदानप्रदान गर्ने संयुक्त कार्यक्रमको महत्त्वमा जोड दिए। यसै सन्दर्भमा मन्त्री यादवले पानीको गुणस्तर अनुगमन र नदी तथा खोलामा प्रदूषकहरूको मूल्याङ्कन गर्ने संयुक्त कार्यक्रमहरू सञ्चालन गर्न नेपाल र भुटानबीच सहकार्य हुनुपर्ने बताए। उनले विशेष गरी ग्रामीण क्षेत्रमा सौर्य ऊर्जाबाट चल्ने पानी प्रशोधन प्रणाली र गुरुत्वआधारित प्रविधिहरूजस्ता कम लागतका समाधानहरू प्रवर्द्धन गर्न सहकार्यको प्रस्ताव राखे। भुटानले वातावरणमैत्री ढल व्यवस्थापनमा गरेको प्रगति प्रशंसा गर्दै मन्त्री यादवले यस क्षेत्रका दिगो प्रविधिहरू नेपालमा पनि भित्र्याउन सकिने जिकिर गरे। उनले ढलबाट बायोग्यास उत्पादनजस्ता विधिहरूबाट दुवै देशले नवीकरणीय ऊर्जामा योगदान गर्न सक्ने सम्भावना औंल्याए। भुटानी मन्त्री छिरिङले नेपाल र भुटानबीचको व्यापार सिधा हुनुपर्नेमा जोड दिँदै भारतको बाटो हुँदै व्यापार गर्दा भुटानी उत्पादन महँगो हुने गरेको उल्लेख गरे। उनले नेपालमा भुटानको चामल र आलु लोकप्रिय भएको तर महँगो पर्ने समस्या समाधानका लागि सिधा व्यापारको आवश्यकता औंल्याए। उनले धार्मिक पर्यटनमा भुटानी नागरिकलाई नेपाल भ्रमणका लागि सहजता प्रदान गर्नुपर्ने धारणा राखे। नेपालको जलविद्युत् विकास, पर्यापर्यटन, र स्वच्छ पानी व्यवस्थापनको क्षेत्रमा भुटानसँग सहकार्य गर्ने प्रस्ताव राख्दै मन्त्री यादवले भुटानी अनुभवबाट नेपालले महत्त्वपूर्ण पाठ सिक्न सक्ने बताए। भेटका क्रममा भुटानी मन्त्री छिरिङले नेपाल र भुटानको पर्यटन र जलस्रोत क्षेत्रको प्रवर्द्धनका लागि सहकार्य गर्नुपर्नेमा जोड दिए र भ्रमणको निम्तो पनि दिए। भुटानको अति कम विकसित राष्ट्रबाट स्तरोन्नतिको सफल यात्राका लागि मन्त्री यादवले भुटानी समकक्षीलाई बधाई ज्ञापन गर्दै, भुटानको अनुभवले नेपाललाई प्रेरणा दिने विश्वास व्यक्त गरे।"
यी नदीमा बाढीले खतरा तह पार गर्ने चेतावनी,"काठमाडौं : अत्याधिक वर्षाका कारण देशका केही मुख्य नदीहरूमा बाढीले खतरा तह पार गर्ने चेतावनी दिइएको छ। जल तथा मौसम विज्ञान विभागको बाढी पूर्वानुमान महाशाखाले नारायणी, बागमती, पश्चिम राप्ति, बबईमा बाढीले शनिबार खतरा तह पार गर्ने चेतावनी दिएको हो। विभागले ती नदीहरूको आसपासका क्षेत्रमा सतर्कता अपनाउन आग्रह गरेको छ। विशेषतः नारायणीको देवघाट, बागमतीको पधेरादोभान, पश्चिम राप्तिको कुसुम र बबईको चेपाङमा सतर्कता अपनाउन आग्रह गरिएको छ। त्यस्तै कन्काई नदीको मैनाचुली र कमला नदीको वेलसोत क्षेत्रमा शुक्रबार सतर्कता अपनाउन आग्रह गरिएको छ। बाढीले खतरा तह पार गर्नसक्ने भएकाले ती क्षेत्रमा सतर्कता अपनाउन आग्रह गरिएको विभागले जनाएको छ।"
"सप्तकोशी नदीमा खसेको बसका चालक प्रहरीको नियन्त्रणमा, सबै यात्रु सकुशल","विराटनगर : कोशी ब्यारेजबाट सप्तकोशी नदीमा खसेको बसका चालकलाई प्रहरीले नियन्त्रणमा लिएको छ। बसमा रहेका सबै यात्रुको सकुशल उद्धार भएको छ। सप्तरी प्रहरीका प्रवक्ता डीएसपी ढुण्डीराज न्यौपानेले बसका चालक सिराहाको लहान नगरपालिका८ घर भएका अन्दाजी ३५ वर्षीय चन्दनकुमार मेहतालाई नियन्त्रणमा लिइएको जानकारी दिए। उनका अनुसार चालक मेहतालाई इलाका प्रहरी कार्यालय भारदहमा राखिएको छ। चालक मेहता सकुशल छन्। चलक १, सहचालक २ तथा यात्रुसहित बसमा १७ जना रहेको र सबैको सकुशल उद्धार भएको जानकारी डीएसपी न्यौपानेले दिए। सबै जनालाई स्थानीय र प्रहरीले उद्धार गरेर उपचारका लागि विभिन्न अस्पतालमा पठाएको उनको भनाइ छ। उनका अनुसार दुर्घटनामा मानवीय क्षति हुन पाएन। उद्धार गरिएका सबैको अवस्था सामान्य छ। न्यौपानेले घटनाका बारेमा थप अनुसन्धान सुरु गरिएको जानकारी दिए। उनका अनुसार विराटनगरबाट यात्रु लिएर उदयपुरको गाईघाटतर्फ जाँदै गरेको को १ ख ४६०१ नम्बरको नर्सिङ डिलक्स बस कोशी ब्यारेजको ३५ नम्बर ढोकाबाट साँझ ६ः१० बजेतिर सप्तकोशी नदीमा खसेको थियो। बस खसेको स्थान सप्तरीमा पर्छ। सप्तरीको हनुमाननगरकंकालिनी नगरपालिका१ स्थित कोशी ब्यारेजबाट बस नदीमा खसेको जानकारी उनले दिए। विराटनगरबाट गाईघाटतर्फ जाँदै गरेको यात्रुवाहक बस आफैं अनियन्त्रित भएर सप्तकोशी नदीमा खसेको हो, उनले भने, ब्यारेजको ३५ नम्बर ढोकादेखि दक्षिणतर्फको साइडबाट बार भत्काउँदै बस नदीमा खसेको थियो। दुर्घटनाको कारण थप अनुसन्धानपछि पत्ता लाग्ने उनले बताए। उनका अनुसार नदीमा खस्ने क्रममा बसले ब्यारेजको पुलका बारहरु भत्काएको छ। बस अहिले पनि नदीमै रहेको र बाहिर निकाल्ने प्रयास भइरहेको न्यौपानेले बताए। सप्तरी र सुनसरीबाट खटिएका प्रहरी तथा स्थानीय उद्धारमा सक्रिय भएर लागेका थिए। ब्यारेजको ३५ नम्बर ढोका खुला नभएका कारण बस खसेको स्थानमा पानीको सतह कम थियो। पानी सतह कम भएकैले नदीमा खसे पनि बस डुब्न पाएन। जसका कारण मानवीय क्षति हुन नपाएको प्रहरीले जनाएको छ। केही वरपरका अरु ढोका खुला भएपनि बस खसेको स्थानको ३५ नम्बरसहित आसपासका ढोकाहरु खुला थिएनन्, न्यौपानेले भने, ढोका खुला नभएको ठाउँमा पानीको सतह कम भएकैले बस डुब्न पाएन। ढोका खुला भएको ठाउँमा पानीको बहाव उच्च हुने उनले बताए। ढोका खुला भएको ठाउँमा बस खसेको भए सकुशल उद्धार सम्भव नहुन सक्थ्यो, उनी भन्छन्, पानीको बहावले बस नै बगाउने सम्भावना हुन्थ्यो। न्यौपानेका अनुसार पानीको सतह कम र बहाव नभएकै कारण चाँडो एवं सकुशल उद्धार सम्भव भयो।"
सरकारको ढुकुटीमा १९७ अर्ब ८२ करोड रुपैयाँ मौज्दात,काठमाडौं : सरकारले आर्थिक वर्ष २०८१८२ को पहिलो महिनामा ४० अर्ब २१ करोड खर्च गरेको छ। राष्ट्र बैंकले बिहीबार जारी गरेको तथ्यांकअनुसार समीक्षा अवधिमा चालु खर्च १२ अर्ब ३८ करोड रहेको छ। त्यस्तै पुँजीगत खर्च ८ अर्ब ५५ करोड र वित्तीय व्यवस्था खर्च १९ अर्ब २७ करोड रहेको राष्ट्र बैंकले जनाएको छ। त्यस्तै समीक्षा अवधिमा नेपाल सरकारको कूल राजस्व परिचालन ९४ अर्ब ७४ करोड पुगेको छ। यसमा प्रदेश सरकार तथा स्थानीय सरकारमा बाँडफाँट हुने रकमसमेत जोडिएको छ। यसअन्तर्गत कर राजस्व ७७ अर्ब ४१ करोड र गैर कर राजस्व १७ अर्ब ३३ करोड परिचालन भएको छ राष्ट्र बैंकले जनाएको छ। त्यस्तै सरकारसँग २०८१ साउन मसान्तसम्म १९७ अर्ब ८२ करोड रुपैयाँ मौज्दात रहेको छ। राष्ट्र बैंकका अनुसार प्रदेश सरकार तथा स्थानीय सरकारको खातामा रहेको रकम पनि यसमा जोडिएको छ। २०८१ असार मसान्तमा यस्तो मौज्दात ९९ अर्ब २७ करोड रहेको थियो।
साउनमा भित्रियो १ खर्ब ३६ अर्ब रुपैयाँ रेमिटेन्स,काठमाडौं : चालु आर्थिक वर्ष २०८१८२ को साउन महिनामा १ खर्ब ३६ अर्ब रुपैयाँ रेमिटेन्स भित्रिएको छ। नेपाल राष्ट्र बैंकले बिहीबार सार्वजनिक गरेको देशको वर्तमान आर्थिक तथा वित्तीय स्थिति (आर्थिक वर्ष २०८१८२ को पहिलो महिनाको तथ्यांकमा आधारित) विवरण अनुसार साउन महिनामा १ खर्ब ३६ अर्ब ९३ करोड रुपैयाँ रेमिटेन्स भित्रिएको हो। समीक्षा अवधिमा विप्रेषण आप्रवाह १८० प्रतिशतले वृद्धि हो। अघिल्लो वर्षको सोही अवधिमा विप्रेषण आप्रवाह २२८ प्रतिशतले बढेको थियो। अमेरिकी डलरमा विप्रेषण आप्रवाह १ अर्ब २ करोड पुगेको छ । अघिल्लो वर्ष यस्तो आप्रवाह ८७ करोड ९८ लाख रहेको थियो । समीक्षा अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या ३६ हजार ९२८ र पुनः श्रम स्वीकृति लिनेको संख्या २२ हजार ६४७ रहेको छ। अघिल्लो वर्षको सोही अवधिमा यस्तो संख्या क्रमशः ३९ हजार १५२ र १६ हजार ४२३ रहेको थियो। समीक्षा अवधिमा खुद द्वितीय आय (खुद ट्रान्सफर) १ खर्ब ४८ अर्ब ४९ करोड पुगेको छ। अघिल्लो वर्षको सोही अवधिमा यस्तो आय १ खर्ब २८ अर्ब २१ करोड रहेको थियो।
ओली नेतृत्वको वर्तमान सरकार लामो समय टिक्दैन : दाहाल,काठमाडौं : नेकपा माओवादी केन्द्रका अध्यक्ष पुष्पकमल दाहालले केपी शर्मा ओली नेतृत्वको वर्तमान सरकार लामो समय नटिक्ने दाबी गरेका छन्। बिहीबार काठमाडौंको कीर्तिपुरमा पार्टी निकट विद्यार्थी संगठन अखिल क्रान्तिकारीको २३औं राष्ट्रिय सम्मेलन उद्घाटन गर्दै कांग्रेसएमालेबीच आन्तरिक विवाद सुरु भइसकेको भन्दै वर्तमान सरकार लामो समय नटिक्ने दाबी गरे। केही समयभित्रै कांग्रेसएमालेको गठबन्धन भत्किएपछि के गर्ने भन्ने सोच्नुपर्ने अवस्था आएको उनले बताए। प्रचण्डले भ्रष्टाचारीलाई बचाउन संख्याको बलमा आफूलाई प्रधानमन्त्रीबाट हटाएको उल्लेख गरे। सरकारबाट निक्लिँदै गर्दा कार्यकर्ताहरू सडकको बाघ र आफू प्रतिनिधिसभाको सिंह भएर निक्लेको उनको भनाइ छ। त्यस्तै दाहालले जनयुद्धदेखि शान्ति प्रक्रियामा आएपछि पनि कहीँ न कहीँ घेरा हाल्ने र माओवादी आन्दोलनलाई सिध्याउने षड्यन्त्र हुँदै आएको भन्दै षड्यन्त्रको घेरा तोड्दै अघि बढ्ने जिकिर गरे। ठूला दलहरू मिलेर अहिलेसम्मको उपलब्धिलाई नै उल्टाउने प्रयास भइरहेकाले सडकबाट प्रतिक्रियावादीलाई झकाउने उनको भनाइ छ। उनले समाजवादी मोर्चा र कम्युनिस्ट आन्दोलनलाई बलियो बनाउने र प्रतिक्रियावादी शक्तिहरूलाई परास्त गर्ने अभियानमा रहेको बताए। केही समयभित्रै एकता र मोर्चाको नयाँ समाचार सुन्न पाउने उनले बताए। उनले माओवादीले सरकारको नेतृत्व गरेको बेलामा गरेका महत्त्वपूर्ण कामको चर्चा गर्दै यसलाई आम जनतामा स्थापित गर्नुपर्ने बताए। अध्यक्ष दाहालले लोकतान्त्रिक पद्धतिअनुसार संगठनका नेतृत्व चयन गर्न सुझाव दिँदै संगठनको नेतृत्व चयनमा पार्टीले कुनै हस्तक्षेप नगर्ने स्पष्ट पारे। नेतृत्व निर्माणका क्रममा कुनै गुटबन्दी नगर्न उनले निर्देशनसमेत दिए।
दसैंको खुशीयाली डबल यसपाली दसैं २ रिवार्ड अफर,"काठमाडौं : सिद्धार्थ बैंक लिमिटेडले नेपालीहरूको महान् चाड विजया दशमीको उपलक्ष्यमा आफ्ना ग्राहकहरूको लागि विशेष योजना ल्याएको छ। यस दसैं २ रिवार्ड अफर अन्तर्गत बैंकका ग्राहकहरूले असोज ११ देखि ३० गतेसम्म गरिएको कार्ड वा मोबाइल बैंकिङ कारोबारमा २ गुणा बढी प्वाइन्ट प्राप्त गर्न सक्नेछन्। बैंकले सञ्चालनमा ल्याएको सिद्धार्थ रिवार्डस कार्यक्रम अन्तर्गत ग्राहकहरूले सिद्धार्थ बैंकको कार्ड प्रयोग गरी गरेको खरिद (पीओएस तथा ईकमर्स) र मोबाइल बैकिङबाट गरेको टपअपको आधारमा रिवार्डसमा सामान्यतः प्राप्त हुने प्वाइन्टको दोब्बर प्वाइन्ट प्राप्त गर्न सक्नेछन्। यसरी आर्जन गरेको पाइन्टलाई हवाइ टिकट, होटल, पसल, उपहार कार्ड, विमा तथा इन्टरनेट बिल पेमेन्ट आदि जस्ता विभिन्न सेवाहरू लिन भुक्तानीका लागि नगदको सट्टा प्रयोग गर्न सकिने छ। बैंकले यो अफर मार्फत ग्राहकहरूलाई डिजिटल कारोबारको लाभ मात्र नभई उनीहरूको बैंकप्रतिको विश्वासलाई अझ बलियो बनाउन पनि प्रयास गरेको छ। यस योजनाले ग्राहकहरूको डिजिटल बैंकिङ कारोबारलाई प्रोत्साहन गर्नुका साथै बैंकले आफ्नो डिजिटल रूपान्तरणको यात्रालाई पनि थप गति दिने छ। यस योजना मार्फत ग्राहकहरूको विश्वासलाई अझै मजबुत बनाइ डिजिटल बैंकिङ कारोबारलाई उत्कृष्ट बनाउने विश्वास लिएको छ। बैंकले डिजिटल भुक्तानीको प्रयोगलाई बढाउन र ग्राहकहरूलाई डिजिल माध्यमबाट भुक्तानी गर्न प्रोत्साहन गर्ने क्रममा केही समयअघि मात्रै सिद्धार्थ रिवार्डस नामक लोयल्टी सेवा पनि सञ्चालनमा ल्याएको छ।"
हेलिकोप्टर उडान सहज बनाउन कार्यदल,"गोरखा : उत्तरी गोरखामा झन्झटिलो हेलिकोप्टर चार्टरलाई सहज बनाउन गृह मन्त्रालयले कार्यदल गठन गरेको छ। मन्त्रालयको बिहीबारको बैठकले गृह मन्त्रालयका उपसचिवको संयोजकत्वमा सरोकारवाला मन्त्रालय तथा कार्यालयका अधिकृतहरू सम्मिलित कार्यदल गठन गरेको हो। मन्त्रालयले गृह मन्त्रालयकी उपसचिव बन्दना राईको संयोजकत्वमा संस्कृति पर्यटन तथा नागरिक उड्डयन मन्त्रालयका उपसचिव, नेपाल नागरिक उड्डयन प्राधिकरणका अधिकृत प्रतिनिधि, चुमनुब्री गाउँपालिकाका प्रतिनिधि, राष्ट्रिय प्रकृति संरक्षण कोषका अधिकृत प्रतिनिधि, वायुसेवा सञ्चालक संघका अधिकृत प्रतिनिधि, गृह मन्त्रालयकी शाखा अधिकृत संगीता कोइराला सदस्य सचिव रहेको कार्यदल बनाएको हो। सो कार्यदलले चुमनुब्री गाउँपालिका१ का बासिन्दाले माग गरेअनुसार हेलिकोप्टर उडान सहज बनाउने बारेमा अध्ययन गरी क्याविनेटमा प्रतिवेदन पेश गर्ने सो क्षेत्रका प्रतिनिधिसभा सांसद राजेन्द्र बजगाईंले जानकारी दिए। यसअघि बिहीबार बिहान सांसद बजगाईं, स्थानीयवासी ठिले लामा, कांग्रेस गोरखाका उपसभापति इमानसिंह बस्नेतलगायतको टोलीले गृहमन्त्री रमेश लेखकलाई भेटेर सो क्षेत्रको झन्झटिलो हेलिकोप्टर उडान प्रक्रिया र त्यसबाट सिर्जित समस्याका बारेमा जानकारी गराएका थिए। अहिले मनास्लु क्षेत्रका बासिन्दाले हेलिकोप्टर उडान सहज नबनाए सो क्षेत्रलाई हेलिकोप्टर निषेधित क्षेत्र बनाउने निर्णय गरेर हेलिप्याडमा ढुंगामुढा थुपारेर आन्दोलन गरिरहेका छन्, सांसद बजगाईंले भने, अहिले मनास्लुमा तीनसय भन्दा धेरै विदेशी आरोहीहरू छन्। उनीहरूका लागि दिनहुँ कैयौं हेलिकोप्टर त्यस क्षेत्रमा जानुपर्छ, तर स्थानीयवासीको हेलिकोप्टर उडानको झन्झटिलो प्रक्रिया अन्त्य गर्नुपर्ने माग राखेर गरेको आन्दोलनले समस्या उत्पन्न भएको छ। त्यसैले गृह मन्त्रालय समस्या समाधानका बारेमा गम्भीर छ। सायद दशकौँदेखि स्थानीयले भोग्दै आएको समस्या समाधान हुनेछ। स्थानीयवासीले उत्तरी गोरखाको मनास्लु क्षेत्रलाई हेलिकोप्टर निषेधित क्षेत्र बनाउने चेतावनी दिएका छन्। हेलिकोप्टर चार्टरको प्रक्रिया एकहप्ता लाग्ने गरी ज्यादै झन्झटिलो भएको भन्दै उनीहरूले यदि प्रक्रिया सहज नबनाए सो क्षेत्रलाई हेली निषेधित क्षेत्र बनाउने चेतावनी दिएका हुन्। यसअघि स्थानीयवासीको भेलाले भेलाले हेलिकोप्टर उडान प्रक्रिया सहज नबनाएर मनास्लु क्षेत्रमा हेलिकोप्टर आवतजावत गर्न नदिने निर्णय गरेको स्थानीय मिङ्मा छिरिङ लामाले जानकारी दिए। भेलाले सरकारको नियम अनुसार कुनै एक कार्यालयको अनुमति लिई हेलिकोप्टर चार्टर गर्ने व्यवस्था मिलाइदिन माग गरेको थियो। बिरामी, घाइतेबाहेकका अन्य प्रयोजनका लागि हेलिकोप्टर उडानको अनुमति दिन एकसाता भन्दा बढी लाग्ने गरेको गाउँलेको गुनासो छ। हाम्रो मनास्लु क्षेत्रमा घाइते, बिरामी पर्यटक तथा स्थानीय, सुत्केरी महिला र दैनिक आवश्यकीय प्रयोजनका लागि हेलिकोप्टर उडान गर्न चार्टरवालाले सरकारको विभिन्न चरणहरू पार गर्दै अनुमति लिनुपर्छ, स्थानीय ठिले लामाले भने, हाम्रो गाउँपालिकामा सडक सञ्जाल छैन। दैनिक उपभोग्य सामान ढुवानी गर्नका लागि हेली चार्टर गर्न अनुमति लिन सीडीओ कार्यालय, गृह मन्त्रालय, नागरिक उँड्डयन प्राधिकरणमा प्रक्रिया पूरा गर्दागर्दै एकहप्ताभन्दा बढि लाग्छ। कि यातायातको साधन चल्नु पयो, कि हेलिकोप्टरमा सामान बोक्न, मान्छे आवतजावत गर्न पाउनु पर्यो भन्ने हाम्रो माग छ। आफ्नो पैसा खर्च गरेर यातायातको साधन प्रयोग गर्छु भन्दा पनि रोक्नु दुर्गम भेगका बासिन्दालाई सरकारले अन्याय गरेको गाउँलेको बुझाइ छ। उडान गर्नुपर्ने अवस्थामा सम्बन्धित क्षेत्रको स्थानीय प्रहरीको सिफारिसमा चेकजाँच गरी तत्काल उद्धार हुनुपर्ने व्यवस्था मिलाउन यसअघि जिल्ला प्रशासन कार्यालयलाई ध्यानाकर्षण पत्र पेश गरेका थिए। जिल्ला प्रशासन कार्यालयले सो ब्यहोरा खुलाई सहजीकरण गराइदिन गृह मन्त्रालयमा पत्राचार गरेको थियो। पाँचदिन पूरा भइसक्दा पनि आफ्नो माग पूरा नभएको भन्दै स्थानीयवासीले हेलिप्याडमा अबरोध सिर्जना गरिरहेका छन्। मनास्लु क्षेत्रलाई दशकौँदेखि निषेधित क्षेत्र घोषणा गरेर विभिन्न निकायले पर्यटकसँग विभिन्न शीर्षकमा शुल्क उठाएर हैरान पार्ने गरेकोप्रति पनि स्थानीयको भेलाले विरोध गरेको छ।"
सर्वोच्चद्वारा सामाजिक सञ्जाल नियमनसम्बन्धी कानुन निर्माण गर्न निर्देशनात्मक आदेश,"काठमाडौं : सर्वोच्च अदालतले सामाजिक सञ्जाल नियमनसम्बन्धी कानुन निर्माण गर्न नेपाल सरकारको नाममा निर्देशनात्मक आदेश दिएको छ। सर्वोच्च अदालतका न्यायाधीशद्वय सपना प्रधान मल्ल र तिलप्रसाद श्रेष्ठको संयुक्त इजलासले टिकटक बन्द गर्ने नेपाल सरकारको निर्णयविरुद्ध परेका रिट खारेज गरी निर्देशनात्मक आदेश दिएको हो। २०८१ कात्तिक २७ मा टिकटक बन्द गर्ने निर्णय नेपाल सरकारबाटै टिकटक खुलाउने २०८१ भदौ ७ गतेको निर्णयबाट सच्चिइसकेकाले उत्प्रेषणको आदेश जारी गरिहनुनपर्ने भएकाले नियमनका विषयमा भने आवश्यक कानुनी प्रबन्ध गर्नु भनी निर्देशनात्मक आदेश जारी भएको रिट निवेदक अधिवक्ता अनन्तराज लुईंटेलले जानकारी दिए। लिखित फैसला आउन समय लाग्ने भएकाले न्यायाधीशद्वयले आफ्नो राय किताबमा आदेशको ब्यहोरा उल्लेख गरेको र सो सर्वोच्च अदालतको वेवसाइटमा समेत अपलोड भएको अधिवक्ता लुईंटेलले जानकारी दिए। टिकटक बन्द गर्ने निर्णयलाई चुनौती दिँदै अधिवक्तात्रय अनन्तराज लुईंटेल, प्रतिभा उप्रेती र विशाल थापाको पहिलो निवेदन सहित चौधवटा रिट निवेदन दायर भएका थिए।"
सप्तकोशी बस दुर्घटनामा परेका २० जनाको उद्धार (अपडेट),विराटनगर : सप्तकोशी नदीमा दुर्घटनामा परेको बसका २० जना यात्रुलाई उद्धार गरिएको छ। विराटनगरबाट गाईघाट जाँदै गरेको को २ ख ४६०१ नम्बरको बस बिहीबार साँझ ६:०५ बजेतिर कोशी ब्यारेजको पुलबाट नदीमा खसेको थियो। मान्छे कति थिए भन्ने यकिन नभएको र बस नदीमै रहेको सुनसरी प्रहरी प्रमुख एसपी विपिन रेग्मीले बताए। उद्धार गरिएका घाइतेलाई उपचारका लागि स्वास्थ्य संस्था पठाएको छ। ब्यारेजको पुलमा गुडिरहेको बस आफैं अनियन्त्रित भएर कोशी ब्यारेजको पुलको ३५ नम्बर ढोकाबाट नदीमा खसेको प्रहरीले जनाएको छ। घटनामा ठूलो क्षति भएको हुनसक्ने आशंका छ। घटनाको थप विवरण आउन बाँकी छ।
सप्तकोशीमा बस खस्यो,"विराटनगर : यात्रुबाहक बस सप्तकोशी नदीमा खसेको छ। केही बेरअघि कोशी ब्यारेजको पुलबाट बस खसेको सुनसरीका प्रमुख जिल्ला अधिकारी रामचन्द्र तिवारीले जानकारी दिए। उनका अनुसार यात्रुसहित बस सप्तकोशी नदीमा खसेको जानकारी आएको छ। बस खस्यो भन्ने जानकारी आएको छ। हामी घटनास्थलतर्फ जाँदै छौं। थप केही खुलेको छैन, तिवारीले भने। विराटनगरबाट यात्रु लिएर जनकपुरतर्फ जाँदै गरेको बस नदीमा खसेको हुनसक्छ। साँझ ६:०५ बजेतिर बस खसेको हो। सप्तरी प्रहरी प्रवक्ता डीएसपी ढुण्डीराज न्यौपानेका अनुसार कोशी ब्यारेजको ३५ नम्बर ढोकाबाट बस खसेको जानकारी आएको छ, बसमा १५२० जना यात्रु रहेको उनले बताए। बससँगै यात्रु नदीमा खसेको जानकारी आएको छ, उनले भने, विराटनगरबाट जनकपुर जाँदै गरेको बस खसेको जानकारी छ। कोशी ब्यारेजको पुलमा गुडिरहेको बस आफैं अनियन्त्रित भएर पुलको बार भत्काउँदै नदीमा खसेको प्रहरीले जनाएको छ। घटनामा ठूलो क्षति भएको हुनसक्ने आशंका छ। घटनाको थप विवरण प्राप्त हुन सकेको छैन।"
विदेशी मुद्राको सञ्चिति करिब २१ खर्ब पुग्यो,काठमाडौं : देशभित्र विदेशी मुद्राको सञ्चिति करिब २१ खर्ब पुगेको छ। नेपाल राष्ट्र बैंकले बिहीबार सार्वजनिक गरेको देशको वर्तमान आर्थिक तथा वित्तीय स्थिति (आर्थिक वर्ष २०८१८२ को पहिलो महिनाको तथ्यांकमा आधारित) विवरण अनुसार साउन मसान्तसम्म विदेशी मुद्राको सञ्चिति २० खर्ब ९२ अर्ब २२ करोड पुगेको हो। गत असार मसान्तमा कुल विदेशी मुद्राको सञ्चिति २० खर्ब ४१ अर्ब १० करोड रुपैयाँ बराबर थियो। त्यसमा २५ प्रतिशतले वृद्धि भई २० खर्ब ९२ अर्ब २२ करोड बराबर पुगेको हो। अमेरिकी डलरमा यस्तो सञ्चिति गत असार मसान्तमा १५ अर्ब २७ करोड रहेकामा गत साउन मसान्तसम्म आइपुग्दा दुई प्रतिशतले वृद्धि भई १५ अर्ब ५८ करोड बराबर पुगेको छ। विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति १८ खर्ब ८३ अर्ब ४२ करोड रुपैयाँ पुगेको छ। बैंक तथा वित्तीय संस्थामा रहेको विदेशी मुद्राको सञ्चिति दुई खर्ब आठ अर्ब ७९ करोड रुपैयाँ छ।
त्रियुगाको राजश्व १२ करोड,"उदयपुर : उदयपुरको सबैभन्दा जेठो र ठूलो त्रियुगा नगरपालिकाले आर्थिक वर्ष ०८०८१ मा करिब १२ करोड राजश्व संकलन गरेको छ। राजश्व शाखाका प्रमुख रूपक तिमल्सिनाका अनुसार ११ करोड ७० लाख ६१ हजार ८३ रुपैयाँ संकलन भएको हो। जुन अघिल्लो आव भन्दा एक करोड ३० लाख ९३ हजार ३४३ रुपैयाँले बढी हो। नगरपालिकाले आव ०७९८० मा १० करोड ३९ लाख ६८ हजार ६४० रुपैयाँ राजस्व संकलन गरेको थियो। गत वर्षभन्दा बढी राजश्व संकलन भए पनि नगरपालिकाले लक्ष्य अनुसार भने राजस्व संकलन गर्न सकेको छैन। कार्यालयले रजिस्ट्रेसन दस्तुरवापत मालपोत कार्यालयबाट ८ करोड राजस्व संकलन गर्ने लक्ष्य लिएकोमा ४ करोड ७९ लाख ५ हजार ७०७ रुपैयाँ मात्र प्राप्त गर्दा लक्ष्य हासिल नसकिएको तिमल्सिनाले बताए। उनका अनुसार सबैभन्दा बढी राजस्व मालपोत रजिस्ट्रेसन दस्तुरबाट प्राप्त भएको छ। त्यसैगरी प्राकृतिक श्रोत संकलन तथा बिक्री शुल्कबाट १ करोड २४ लाख ७० हजार १८२ रुपैयाँ, व्यवसाय रजिस्ट्रेसन दस्तुरबाट ८७ लाख ५३ हजार ८२७ रुपैयाँ संकलन भएको उनले बताए। यसैगरी सम्पति करबाट ८० लाख १ हजार ६५२ रुपैयाँ, बहाल करबाट ७८ लाख ६९ हजार ७६१ रुपैयाँ, नक्सा पास दस्तुरबाट ७८ लाख २६ हजार ६ सय, सिफारिस दस्तुरबाट ६७ लाख ८३ हजार ६६५, अन्य बिक्रीबाट ३४ लाख ९९ हजार ४९१, वनबाट रोयल्टीवापत ३२ लाख ६१ हजार ४७९ रुपैयाँ राजस्व संकलन भएको तिमल्सिनाले बताए। नगरपालिकाले अन्य सेवा शुल्कवापत ३० लाख ५१ हजार ५७९ रुपैयाँ, अन्य दस्तुरवापत २७ लाख १० हजार ४६८, व्यक्तिगत घटना दर्ता दस्तुरबाट १० लाख ४२ हजार ५ सय संकलन भएको छ। प्रदूषण नियन्त्रण शुल्कवापत ८ लाख २५ हजार ३८२, प्रशासनिक दण्ड जरिवाना र जफतबाट ७ लाख १८ हजार ५२ रुपैयाँ, बेरुजुबाट ६ लाख ७१ हजार ३२७, अन्य राजश्वबाट ५ लाख १६ हजार ४२८ रुपैयाँ राजस्व संकलन भएको छ। संकलन गरिएका अन्य शीर्षकहरूको कर दस्तुरमा सरकारी सम्पति बहालबाट प्राप्त आय ५ लाख १२ हजार, परीक्षा शुल्कबाट २ लाख ४४ हजार, अन्य श्रोतबाट बाँडफाँट नहुने रोयल्टी २ लाख ३७ हजार ७५१ रुपैयाँ संकलन भएको छ। नाता प्रमाणित दस्तुरबाट १ लाख ३३ हजार ८२५ रुपैयाँ, विज्ञापन करवापत ३९ हजार ३५०, पूर्वाधार सेवाको उपयोग कर २ हजार १५०, भूमिकर २ हजार १ सय ४०, सवारी पार्किङ शुल्क ९१०, विशेष अनुदान पुँजीगत कर ७ सय, साना सवारी साधन कर १५० रुपैयाँ र सबैभन्दा कम मनोरञ्जन करवापत ५ रुपैयाँ मात्र संकलन भएको शाखा प्रमुख तिमल्सिनाले बताए।"
देउवाले बोलाए केन्द्रीय कार्यसम्पादन बैठक,काठमाडौं : नेपाली कांग्रेसका सभापति शेरबहादुर देउवाले केन्द्रीय कार्यसम्पादन बैठक बोलाएका छन्। आइतबार दिउँसो २ बजे बस्नेगरी बैठक बोलाइएको कार्यवाहक मुख्य सचिव प्रदीप पराजुलले बताए। बैठक सभापति देउवाको निवास बुढानिलखण्ठमा बस्ने छ। बैठकमा केन्द्रीय कार्यसम्पादन समितिका पदाधिकारी र सदस्यहरूको उपस्थिति रहनेछ। बैठकले समसमायिक राजनीतिक विषयसँगै पार्टीका विभिन्न एजेण्डामा छलफल गर्ने बताइएको छ।
सुरक्षित बस्ती विकासका लागि सुरक्षित भवन बनाउन जरुरी छ : गृहमन्त्री लेखक,"काठमाडौं : गृहमन्त्री रमेश लेखकले सुरक्षित बस्ती विकासका लागि सुरक्षित भवन निर्माण अत्यन्तै महत्वपूर्ण रहेको बताएका छन्। बिहीबार युएसएआइडीद्वारा राजधानीमा आयोजित 'सिकाइ आदानप्रदान कार्यशाला'मा बोल्दै गृहमन्त्री लेखकले २०७२ सालको गोरखा भूकम्पबाट पाठ सिक्दै नेपालले भवन संहितामा समयसापेक्ष परिमार्जन गरेको जानकारी दिए। उनले परिमार्जित भवन संहिताको प्रभावकारी कार्यान्वयनका लागि हरेक स्थानीय तहमा प्राविधिक जनशक्तिको क्षमता विकास गर्नु आवश्यक रहेको बताए। संविधानले विपद् जोखिम न्यूनीकरण र व्यवस्थापनको विषयलाई संघ, प्रदेश र स्थानीय सरकारको जिम्मेवारीमा सूचीकृत गर्दै तीनवटै तहका सरकारको समन्वय र सहकार्यमा अगाडि बढ्नुपर्ने व्यवस्था गरेको बताउँदै गृहमन्त्री लेखकले संविधानले विपद् व्यवस्थापनका सन्दर्भमा स्थानीय तहहरूलाई विशेष जिम्मेवारी प्रदान गरेको र सोअनुसार तीनवटै सरकारहरूले आआफ्नो जिम्मेवारी निर्वाह गरिरहेको जानकारी दिए। 'विपद व्यवस्थापनका क्षेत्रमा सरकारी क्षेत्रका साथै गैरसरकारी क्षेत्रअन्तर्गतका विभिन्न संघ, संस्थाहरूले समेत आआफ्नो भूमिका निर्वाह गर्दै हातेमालो गरिरहेका छन्। युएसएआइडीको सहयोगमा सञ्चालित तयार नेपाल परियोजनाले विपद् जोखिम न्यूनीकरण एवं व्यवस्थापन क्षेत्रमा संघ, प्रदेश र स्थानीय तहमा महत्वपूर्ण योगदान पुर्याएको महसुस गरेको छु,' उनले भने। उनले सबल प्रणाली स्थापना गर्ने सन्दर्भमा बहु निकायसँगको सहकार्य र निर्देशनमा विभिन्न नीति, निर्देशिका, कार्यविधि, सङ्गठन संरचना तथा कार्य ढाँचा बनाउन परियोजनाबाट सहयोग समेत भएको बताए। परियोजनाले संघ लगायत आठ वटा स्थानीय तहमा विपद् जोखिम न्यूनीकरण तथा विपद् व्यवस्थापन क्षेत्रको संस्थागत विकासमा पुर्याएको योगदान प्रसंशासमेत मन्त्री लेखकले गरे। 'अमेरिकी सरकारले तयार नेपाल परियोजना मार्फत उपलब्ध गराएको सहयोगका लागि धन्यवाद दिन्छु। आगामी दिनहरूमा समेत विपद् जोखिम न्यूनीकरण तथा व्यवस्थापनका क्षेत्रमा थप सहयोगको अपेक्षा गरेका छौं,' उनले भने।"
वैदेशिक लगानीको समस्या समाधानका लागि छलफल हुँदै,"काठमाडौं : नेपालमा वैदेशिक लगानीमा देखिएका समस्या समाधानका लागि शुक्रबार छलफल हुने भएको छ। नेपाल चार्टर्ड एकाउन्टेन्टस् संघले वैदेशिक लगानी सम्बन्धी चार विषयमा छलफल हुने उपाध्यक्ष अनुप नेपालले जानकारी दिए। उनका अनुसार वैदेशिक लगानीमा संलग्न लेखा तथा कानुनी परामर्शदाताले नेपालमा लगानीको तयारीको अवस्था, वैदेशिक लगानीकर्ताको अपेक्षा, पूर्वाधार विकासका लागि उपलब्ध वित्तिय उपकरण र दीर्घकालीन पुँजी परिचालनका लागि आवश्यक विशेष सार्वजनिक निकायहरुको महत्वका बारेमा छलफल हुनेछ। छलफलमा नेपाल राष्ट्र बैंकका गभर्नर, लगानी बोर्डका प्रमुख कार्यकारी अधिकृत, अन्तर्राष्ट्रिय वित्तिय निगमका नेपाल प्रमु्ख, राष्ट्रिय योजना आयोगका सदस्य, आईआईडिएसका कार्यकारी प्रमुख, भारतको एसबिआई क्यापसका प्रतिनिधि, पावर फाइनान्स कर्पोरेसन भारतका सिनियर जिएम, नेपाल चार्टर्ड एकाउन्टेन्ट्स संस्थाका अध्यक्षलगायत उपस्थित हुने संघले जनाएको छ। कार्यक्रममा नेपालमा देखिएको पूँजी परिचालनको समस्या, उपभोगमा भएको रिमिटेन्सलाई लगानीमा रुपान्तरण गर्ने अन्तर्राष्ट्रिय उदाहरण तथा नेपालले अबलम्बन गर्ने सक्ने विकल्प आदि विषयमा समेत छलफल गरिनेछ। कार्यक्रमको निष्कर्षलाई भविष्यमा नेपालमा वैदेशिक लगानिको नीति तर्जुमा गर्न सहयोग होस् भन्ने उद्देश्यले प्रतिवेदन तयार गरी नेपाल सरकारका विभिन्न निकायलाई समेत पेश हुनेछ।"
"संकटको अलाप, राजनीतिको व्यापार","आफू बिलाउने बेला नेताहरूले त्यही कुरा अलाप्छन् लोकतन्त्र संकटमा छ,, खतरामा छ। बंगलादेशमा सत्ता परिवर्तन हुँदै गर्दा नेपालको संसद्मा प्रतिपक्ष दलका नेता पुष्पकमल दाहाल प्रचण्डले नेपाल पनि बंगलादेश जस्तै हुन सक्ने चेतावनी दिए। सत्ता पक्षका प्रमुख प्रधानमन्त्री केपी ओलीले भने नेपाल कुनै देशको फोटोकपी नभएकाले अन्य मुलुकमा घटेको घटना जस्ताको तस्तै नेपालमा घट्दैन भन्दै प्रत्युत्तर फर्काए। संविधानको भविष्य र व्यवस्थाप्रति नै लक्षित प्रमुख दलका नेताका यी दाबी कति सत्य छन् र जनताले कति पत्याउँछन् त्यो अर्को बहसको विषय हो। तर यसमा कतै न कतै सत्ता उतारचढावको प्रभाव चाहिँ अवश्य छ। सत्ता र प्रतिपक्षका यी दुई नेताले देशको सत्ता र अझ भनौं व्यवस्थामाथिको खतरा लक्षित बहसमा भाग लिइरहँदा २०४७ को संविधान घोषणा भएपछि सम्पन्न निर्वाचनबाट प्रधानमन्त्री बनेका गिरिजाप्रसाद कोइरालाको स्मरण गराउँछ। कोइराला बोल्ने सन्दर्भ मिल्नासाथ भनिहाल्थे प्रजातन्त्र संकटमा छ। तर वास्तवमा त्यसबेला संकट त कोइरालाको राजनीतिक उतारचढावको थियो, तर उनले कार्यकर्ताको सेन्टिमेन्ट आफूतिर तान्न संकटको त्यो बल प्रजातन्त्रतिर हुरयाइदिन्थे। अहिले कोइराला बितेर गए, तर प्रजातन्त्र संकटमा छ भनेर उनले भन्ने गरेको राजनीतिक भाका अहिले पनि मज्जाले राजनीतिक बजारमा चलिरहेको छ। चाहे २०४६ को जनआन्दोलनपछि भन्ने गरिएको प्रजातन्त्रमाथिको संकट होस् वा २०६३ पछाडि भन्ने गरिएको लोकतन्त्रमाथिको संकट नै किन नहोस्, ती संकटका यस्ता अलाप राजनीतिक व्यापार जस्तो मात्र देखिन्छन्। २०१७ सालको अपवादलाई छाडेर नेताले दाबी गरे जस्तो संकट प्रजातन्त्रमाथि आएको छैन। लोकतन्त्र दलको होइन, जनताको हो। संकट भए जनताले पनि देख्नुपर्ने हो। तर जनस्तरबाट अहिलेसम्म संकटको भाषा सुनिएको छैन। जनताले लोकतन्त्रको अभ्यास मूलतः राजनीतिक दलमार्फत गर्छन्। दलका नेताहरूलाई आफ्नो लोकतान्त्रिक अधिकार प्रयोग गरी प्रतिनिधि बनाउँछन्। यस्तो अभ्यासमा नयाँ दल र नेता उदाउँछन् पुराना बिलाउँछन्। आफू बिलाउने बेला नेताहरूले त्यही कुरा अलाप्छन् लोकतन्त्र संकटमा छ,, खतरामा छ। परिणाम ढिलो चाँडो अलाप्ने नेताको राजनीति चाहिँ संकटमा परेको छ, प्रजातन्त्र भनौं लोकतन्त्र चाहिँ चलिनै रहेको छ। लोकतन्त्र खतरामा पर्न कुनै अधिनायकवाद, निरंकुशता, सक्रिय राजतन्त्र वा सैनिक शासनको आभास आउनु पर्दछ। आजको नेपालको सन्दर्भमा यो कुनै सम्भावना छैन। अबको युगमा लोकतन्त्र कुनै दल वा देश विशेषको मात्र विषय होइन, सारा विश्वको विषय पनि हो। जनताको लोकतान्त्रिक अधिकारको सुनिश्चितता र संवैधानिक सर्वोच्चता बिना अब कुनै पनि व्यवस्थाले अन्तर्राष्ट्रिय मान्यता पाउँदैन। नेपालजस्तो लोकतन्त्रको इतिहास त्यति लामो नभएको देशमा लोकतन्त्रको स्थिरता माथि उठ्ने गरेका प्रश्नलाई अन्यथा भने लिइरहनु पर्दैन। नेपाल र भारत लगभग सँगसँगै प्रजातान्त्रिक व्यवस्थामा प्रवेश गरे पनि भारतमा लोकतन्त्र नेपालको भन्दा स्थिर छ। तर भारतसँगै लोकतन्त्रमा प्रवेश गरेको पाकिस्तानमा भने लोकतन्त्र अस्थिर छ। बंगलादेशको लोकतन्त्रले पनि बेलाबेला पाकिस्तानकै नियति भोगिरहेको छ। नेपालमा २०१७ सालमा प्रजातन्त्रमाथिको अंकुश फरि २०४६ सालको जनआन्दोलनबाट पुनर्बहाली र २०६३ मा भएको दोस्रो जनआन्दोलनपछि प्रजातन्त्रको स्वरूपमा आएको परिवर्तनले नेपालको प्रजातन्त्र कतै न कतै अस्थिर नै देखिन्छ। तर प्रजातन्त्रले सात दशक माथिको यात्रा पूरा गरिसकेकाले केही अस्थिर हुनुलाई संकटकै अर्थमा बुझ्नु भने हुँदैन। हाम्रो लोकतन्त्र शिशु छैन। तर विकसित र पूर्ण स्थिर पनि होइन। युरोप अमेरिकातिरको जस्तो विकसित र स्थिर लोकतन्त्रमा पुग्न हामीलाई अझै समय लाग्छ। हाम्रो लोकतन्त्र विकसित र स्थिर हुनका बाधाहरू भनेका राजनीतिक दलका अलोकतान्त्रिक क्रियाकलाप नै हुन्। दुई शताब्दीभन्दा बढीको अभ्यास भइसकेको देशमा पनि यदाकदा समस्या आउँछन् भने हाम्रो जस्तो मुलुकमा आउने समस्या सामान्य हुन्। लोकतन्त्रमा गलत काम हुँदै हुँदैन भन्ने बुझाइ गलत हो। लोकतन्त्रमा पनि यही धरातलका उपजले शासन गर्ने हुँदा गल्ती गर्छन्। लोकतन्त्र र निरंकुशतन्त्रमा भिन्नता चाहिँ के हो भने लोकतन्त्रमा गल्ती गर्नेलाई जनताले दण्डित गर्न सक्छन् निरंकुशतन्त्रमा भने शासकले आफ्ना गलत कामलाई पनि असलको संज्ञा दिँदै आत्मप्रशंसामा रमाउँछन्। लोकतन्त्र शासकले गरेको गल्तीलाई जनताले ब्यालेन्स गर्न सक्ने पद्धति हो। त्यसैले त लोकतन्त्रमा सार्वभौमसत्ता जनतामा भनिएको हो। अन्य देशको तुलनामा नेपालमा प्रजातन्त्रिक अभ्यासको इतिहास लामो नभए पनि सूचना प्रविधिका कारण अन्यत्रका अभ्यासको बाछिटा हामीकहाँ पनि आइपुग्छन्। आज हरेक देशका लोकतान्त्रिक र अलोकतान्त्रिक दुवै अभ्यास हाम्रा घरका कोठामा रहेका टेलिभिजन सेटमा मात्र होइन, हरेक व्यक्तिका हातहातमा रहेको मोबाइलमा आउँछन्। हामी अरू देशको लोकतन्त्रको अभ्यासहरूबाट सुसूचित रहे पनि प्रभावित चाहिँ होइनौँ। लोकतन्त्र दलको होइन, जनताको हो। संकट भए जनताले पनि देख्नुपर्ने हो। तर, जनस्तरबाट अहिलेसम्म संकटको भाषा सुनिएको छैन। हाम्रो जस्तो मुलुकमा लोकतन्त्रको अवरोध भनेको हाम्रो पछौटेपन नै हो। पछौटे समाजमा लोकतन्त्रको अभ्यास जटिल अवश्य हुन्छ, तर जटिल अभ्यासले नै हाम्रो पछौटेपनलाई अगाडि पनि बढाउँछ। संक्रमित लोकतन्त्रमा पुरानाले नयाँ स्वीकार गर्न हिच्किचाउने र नयाँले पुरानालाई लोकतन्त्रमा ठाउँ नदिने जस्ता केही खतरा हुन्छन्। खतराका यी दुवै स्थितिबाट नेपाल अगाडि बढेर नेपालको लोकतन्त्रले संक्रमण पार गरिसकेको छ। यतिबेला विश्वमा नै नयाँ मोडेलको लोकतन्त्रको बहस पनि चलेको छ। लोकतन्त्रका जतिसुकै स्वरूप भए पनि लोकतन्त्रका आधारभूत मान्यतालाई आत्मसात् गर्नैपर्छ। नेपालमा पनि संविधान संशोधनको बहस प्रारम्भ भएको छ। संविधान संंशोधनमा लोकतन्त्रका आधारभूत मान्यताबाहेक अरूमा सम्झौता हुन सक्छन्। संविधान संशोधनमा थप फड्को मार्ने बाटो खोजिन्छ तर हिँडिरहेको बाटो बदल्ने वा पछाडि फर्कने कार्य हुनु हुँदैन। त्यसैले अरु देशको हवाला दिएर लोकतन्त्रलाई अझ विकसित गर्ने काममा बाधा देख्नु, देखाउनु युक्तिसंगत हुँदैन। लोकतन्त्रलाई अझ समृद्ध बनाउन प्राप्त उपलब्धिको रक्षा गर्र्दै नयाँ उपलब्धिको बाटो पहिल्याउन लोकतन्त्र सदैव खुला हुन्छ र हुनुपर्छ। संविधान संशोधनको बहसले त्यो संविधान व्यवस्थामाथिकै संशोधन हो कि भन्ने कोणबाट पनि व्याख्या गर्न खोजिँदै छ। जनताले प्रत्यक्ष निर्वाचित कार्यकारी चाहेको र संघीयता खासगरी प्रदेश तहको औचित्यमाथि प्रश्न उठाइरहेका बेला शासकीय स्वरूप परिवर्तनको बहस पनि चलेको छ। तर यी सबै गौण हुन्। मुख्य विषय लोकतन्त्र हो। अरु परिवर्तन भए पनि जनताका अधिकार कुनै पनि अर्थमा कटौती गरिनु हुँदैन। लोकतन्त्रमा पार्टी आउँछन्, जान्छन्। नेता पनि आउँछन् जान्छन्। तर कुनै पार्टी वा नेता सत्तामा आउँदैमा लोकतन्त्र बलियो र नयाँ हुँदैन र कुनै नेता पलायन हुँदैमा पनि लोकतन्त्र सती जाँदैन, त्यही हो स्थिर लोकतन्त्र। कुनै नेताको उदयमा नआएको र कुनै नेताको अवशानमा लोकतन्त्र सती पनि नजाने भएकाले नेपालको लोकतन्त्र अस्थिर चाहिँ हुँदै होइन, बरु स्थिरोन्मुख छ। लोकतन्त्रको अभ्यासका क्रममा जनताका प्रतिनिधिहरू बीच कतिपय विषयमा आपसी द्वन्द्व, प्रतिस्पर्धा, सन्तुलन, सहकार्य र सम्झौता चलिरहन्छ। यस्ता क्रियाकलापले लोकतन्त्र नै संकटमा गइहाल्छ भन्ने भाष्य सिर्जना गर्नु गलत हुन्छ। बरु यस्तो क्रियाकलाप त जिउँदो लोकतन्त्रको परिचायक हो। सरकार र दलहरू अलोकतान्त्रिक भए भने नागरिक समाज अगाडि आउनुपर्छ। लोकतन्त्रमा नागरिक आवाज जति बलियो हुन्छ, राज्यको दमनकारी चरित्र उति नै कमजोर हुँदै जान्छ। लोकतन्त्रको विकास र स्थिरताका लागि नागरिक खबरदारी कायम राखौं। कुनै देशमा जे हुन्छ, नेपालमा त्यही हुन्छ भन्ने छैन। हाम्रो लोकतन्त्र मौलिक लोकतन्त्र हो, आयातित वा अन्यत्रबाट लादिएको लोकतन्त्र होइन।"
दैलेखमा पेट्रोलियम पदार्थ अन्वेषण : छेडियो २३५७ मिटर जमिन,"दैलेख : दैलेखमा चलिरहेको पेट्रोलियम पदार्थ अन्वेषण आयोजना बहुप्रतिक्षित मात्र होइन, नेपालकै गौरव बढाउने आयोजना पनि हो। यो आयोजना सफल भए देशको आर्थिक समृद्धिमा टेवा पुग्ने अपेक्षा गरिएको छ। किनकि यो आयोजनामा सफलता प्राप्त हुने आधारहरू भेटिएका छन्। दैलेखको पञ्चकोशी तीर्थस्थल क्षेत्रमा सदिऔंदेखि निरन्तर ज्वाला बलिरहेको छ। नेपालकै प्रसिद्ध पञ्चकोशी तीर्थस्थलमध्ये श्रीस्थान, नाविस्थान र पादुकामा ज्वाला बलिरहेको छ। यस क्षेत्रमा बग्ने खोलाको पानी माथि पनि आगो बल्छ। अधिकांशले यसलाई दैवी शक्तिको कारण भन्छन्। कैयौंले ज्वाला बलिरहेको क्षेत्रमा पेट्रोलियम पदार्थ भएको अनुमान लगाउँथे। खोलामाथि पेट्रोलियम पदार्थ तैरिएको, मन्दिरमा ग्यास बलिरहेको लगायतबाट त्यहाँँ पेट्रोलियम पदार्थ रहेको पुष्टि हुने आधार उत्तिकै थियो। खानी तथा भूगर्भ विभागले यहाँ विगत चार दशकयता सम्भाव्यता अध्ययनको काम गरिरहेको थियो। पछिल्लो पटक यहाँ परिणाम दिनेगरि पेट्रोलियम पदार्थ अन्वेषणको काम चलिरहेको छ। पेट्रोलियम पदार्थको परिणाम पत्ता लगाउन चिनियाँँ र नेपालको खानी तथा भूगर्भ विभागको प्राविधिक टोलीले अध्ययन गरिरहेका छन्। यसअघि टोलीले विभिन्न सर्भेको काम सकेको थियो। सोहि सर्भेबाट पेट्रोलियम र प्राकृतिक ग्यास छ भन्ने प्रमाणित भएपछि परिमाणसमेत पत्ता लगाउन ड्रिलिङ कार्य चलिरहेको छ। पेट्रोलियम पदार्थ अन्वेषण अन्तर्गत अन्वेषणात्मक (वेल) ड्रिलिङको काम हालसम्म ५५ प्रतिशत सकिएको छ। चार महिनाभित्र ड्रिलिङको काम सक्ने गरी गत वैशाख २८ गतेदेखि पेट्रोलियम पदार्थ अन्वेषणअन्तर्गत ड्रिलिङ थालिएको थियो। ड्रिलिङबाट उत्पादन गर्दा कति परिमाण, कति प्रतिशत र कुन प्रविधिले गर्न सकिन्छ भनेर यकिन गर्न सजिलो हुन्छ। साथै तल रहेको ग्यास अथवा पेट्रोलियम पदार्थको गुणस्तर कस्तो छ भनेर नमुनाका रूपमा प्राप्त हुन्छ। त्यस आधारमा पछि तेलको उत्पादनको चरणमा जानुपर्यो भने ड्रिल गरेको ठाउँलाई कसरी प्रयोग गर्ने भन्ने सबै कुरा प्राविधिक रूपले अनुमान गर्न सकिन्छ। नेपाल र चीन सरकारबीच भएको सम्झौता बमोजिम चाइनाएड अन वेल एन्ड ग्यास रिसोर्स सर्भे प्रोजेक्ट अन्तर्गत खानी तथा भूगर्भ विभाग, चाइना जियोलोजिकल सर्भे (सिजीएस) तथा सिबु ड्रिलिङ इन्जिनियरिङ कम्पनीबाट अन्वेषणात्मक (वेल) ड्रिलिङ सुरु भएको थियो। हालसम्म ५५ प्रतिशत ड्रिलिङ अर्थात् जमिन छेड्ने काम सम्पन्न भएको छ। ड्रिलिङ भनेको पेट्रोलियम पदार्थबारे अन्तिम पुष्टि हो। पेट्रोलियम अन्वेषणमा बाहिरबाट जतिसुकै अप्रत्यक्ष रूपमा अध्ययन गरे पनि वास्तविकताबारे जमिनमा ड्रिल नगर्दासम्म पत्ता लगाउन सकिँदैन। पेट्रोलियम पदार्थको परिणाम पत्ताा लगाउन चिनियाँँ र नेपालको खानी तथा भूगर्भ विभागको प्राविधिक टोलीले अध्ययन गरिरहेका छन्। पछिल्लो पटक यहाँ परिणाम दिने गरी पेट्रोलियम पदार्थ अन्वेषणको काम चलिरहेको छ। वैशाखयता ५५ प्रतिशत ड्रिलको काम सकिएको खानी तथा भूगर्भ विभाग भूगर्भविद् प्रकाश लुइँटेलले बताए। चार हजार मिटर गहिराइसम्म ड्रिलिङ गर्नुपर्नेमा हालसम्म २ हजार ३ सय ५७ मिटर ड्रिलिङ भइसकेको छ, यहाँ पेट्रोलियम पदार्थको छ वा छैन, छ भने कति मात्रामा छ भन्नेबारे ड्रिलिङको काम सम्पन्न भएपश्चात् मात्र भन्न सकिन्छ, लुइँटेलले भने। जमिनमुनि कडा चट्टानले गर्दा ड्रिलिङको काम तोकिएको समयभन्दा केही समय बढी लाग्न सक्ने लुइँटेलको भनाइ छ। ड्रिलिङको काम अन्तिम चरणमा पुगेपछि कति परिणाममा पेट्रोलियम पदार्थ छ भन्ने पत्ता लगाउन सकिने लुइँटेलले बताए। खानी भेटिएपछि त्यसको आर्थिक विश्लेषण हुनेछ, त्यसपछि मात्र उत्पादनका आवश्यक काम अगाडि बढ्नेछन्, उनले भने, यसअघि पेट्रोलियम पदार्थ अन्वेषणका लागि विराटनगरमा ३५ सय मिटरसम्म ड्रिलिङका गरिएको थियो त्यहाँँ परिमाण फेला परेन। अहिले दैलेखमा नेपालको सबै भन्दा ठूलो ड्रिलिङको काम गर्दै आएका छौं। यहाँ सम्भावना देखेर काम अघि बढाइएको हो। दैलेखमा पेट्रोलियम पदार्थ फेला परे कर्णाली मात्र नभई मुलुक समृद्धितर्फ अघि बढ्छ। ड्रिलिङका लागि सरकारले दैलेखको भैरवी गाउँपालिका१ जलजलेमा ४५ रोपनी जग्गा अधिग्रहण गरेको थियो। पेट्रोलियम पदार्थ अन्वेषणअन्तर्गत ड्रिलिङको कामका लागि आयोजना स्थलमा प्रमुख ड्रिलिङ इन्जिनियरहरूसहित ३४ जना चिनियाँँ प्राविधिक टोलीले काम गर्दै आएका छन्। चिनियाँँ प्राविधिक टोली बाहेक ४० जना नेपाली कामदारले आयोजनाको काम गर्दै आएका छन्। दैलेखमा हाल चलिरहेको पेट्रोलियम पदार्थ अन्वेषण कार्य सुरुमा तीन वर्षभित्र तीन चरणमा सक्ने गरी सम्झौता भएको थियो। कोरोना महामारीका कारण झन्डै दुई वर्ष काम ठप्प रह्यो। पहिलो चरणमा चिनियाँँ प्राविधिक टोलीले दैलेखको स्थलगत अध्ययन गरी पेट्रोलियम पदार्थ हुनसक्ने सम्भावित ठाउँ पत्ता लगाएका थियो। त्यसैको आधारमा ड्रिलिङका लागि रिग हावस निर्माण थप कार्य सुरु भएको थियो। पेट्रोलियम पदार्थ अन्वेषण तथा उत्खननन्तर्गत पहिलो चरणको काम चिनियाँँ प्राविधिक टोलीले पहिलो चरणअन्तर्गतको सिस्मिक सर्भे, जियोलोजिकल सर्भे, म्याग्नेटो टेल्युरिक सर्भे र जिओ केमिकल स्याम्पलिङ सर्भे गरी चारवटा सर्भेका काम तोकिएकै समयमा सम्पन्न गरेको थियो। नेपालको संविधान २०७२ जारी भएपछि भारतले नेपालमाथि अघोषित नाकाबन्दी लगाउँदा तत्कालीन समयमा प्रधानमन्त्री केपी शर्मा ओली चीन भ्रमणमा गएको बेला दैलेखमा पेट्रोलियम पदार्थ अन्वेषण तथा उत्खनन गर्ने सहमति चीन सरकारसँग भएको थियो। सहमतिअनुसार खानी तथा भूगर्भ विभाग र चीनको जिओलोजिकल सर्वे कम्पनीबीच आर्थिक तथा प्राविधिक सहयोगमा दैलेखमा पेट्रोलियम खानी अन्वेषण उत्खनन गर्ने सम्झौता भएको थियो। दैलेखमा सदीयौंदेखि ज्वाला बल्दै आएका श्रीस्थान, नाभीस्थान, पादुकालगायतका क्षेत्रहरूलाई आधार मानेर चीनको पेट्रोलियम पदार्थ तथा अन्वेषण टोलीले पहिलो चरणको काम गरेको थियो। पेट्रोलियम पदार्थ रहेको सफलताका संकेत फेला पर्न थालेपछि जिल्लावासीमा आशा जगाएको छ।"
आँखा शिविरमा ३४ जनाको शल्यक्रिया,"मुगु : जिल्लाको पूर्वी भेगमा पर्ने मुगुमकार्मारोङ गाउँपालिकाको पुलुमा सञ्चालन भएको दुई दिने आँखा शिविरमा ३४ जनाको मोतियाबिन्दुको शल्यक्रिया भएको छ। मुगुमकार्मारोङ गाउँपालिका,नेपाल नेत्रज्योति संघ जिल्ला आँखा उपचार केन्द्र मुगु, हिमालय आँखा अस्पताल घारिपाटन पोखराको आयोजनामा र आई केयर फाउन्डेशनको आर्थिक तथा प्राविधिक सहयोगमा मुगुमकार्मारोङ गाउँपालिको पुलुमा दुई दिने निःशुल्क आँखा शिविर सञ्चालन गरिएको हो। पुलुमा असोज ७ र ८ गते दुई दिनसम्म सञ्चालन भएको आँखा शिविरमा ३ सय ९७ जना बिरामीको चेकजाँच गरिएको र अन्य ३४ जना मोतियाबिन्दु भएका बिरामीको शल्यक्रिया गरिएको डाक्टर सुवाश नेपालले जानकारी दिए। दुई दिनसम्म सञ्चालन भएको शिविरमा मुगुमकार्मारोङ गाउँपालिकाका स्थानीय लगायत अन्य स्थानीय तहबाट आएका आँखाका बिरामीको पनि चेकजाँच गरिएको थियो। मोतियाबिन्दु भएका आँखाका बिरामीलाई चस्मा पनि वितरण गरिएको छ। आँखाका बिरामी सबैभन्दा बढी ५० वर्षभन्दा माथिका रहेका र आँखाको हेरचाहा राम्रोसँग नगर्ने, धुँवा धुलोका कारण पनि आखाँमा समस्या हुने गरेको चिकित्सले बताएका छन्। शिविरमा आएका आँखाका बिरामीहरूले घरनजिकै आखाँको उपचार गर्न पाएकोमा खुसी व्यक्त गरेका छन्। आर्थिक अभावमा रोग पालेर बसेको थिए। तर घर नजिकै शिविर सञ्चालन हुँदा बन्द भएको आँखा खुलेको भन्दै मुगुमकार्मारोङ गाउँपालिकाका २ का टसी लामाले खुसी व्यक्त गरिन्। पुलुमा भएको नि शुल्क आँखा शिविरमा डाक्टर अञ्जु गुरुङ्गको नेतृत्वमा डाक्टर गोविन्द्र नाथ योगी, डाक्टर सुवास नेपाल, ध्रुब बहादुर बुढथापा लगायतका चिकित्सकको टोली पुलुमै पुगेर आँखाको शिविर सञ्चालन गरेका थिए। नेपाल नेत्रज्योति संघ, हिमालय आँखा अस्पताल घारिपाटन पोखराको आयोजनामा मुगुमा हरेक वर्ष निशुल्क आँखा शिविर सञ्चालन गरिंदा आर्थिक समस्या भएका मोतियाबिन्दु भएका आँखाका बिरामीलाई शिविरले सहज गरेको छ।"
पश्चिमी देशहरूमा आणविक आक्रमण गर्ने पुटिनको चेतावनी,"मस्को : रुसी राष्ट्रपति भ्लादिमिर पुटिनले पश्चिमी देशहरूलाई आणविक हतियारबाट आक्रमण गर्ने चेतावनी दिएका छन्। उनले यसअघि पनि पटकपटक आणविक हतियार प्रयोग गर्ने धम्की दिएका थिए । यसपटक उनले आणविक नीतिमा परिवर्तन गर्ने घोषणा पनि गरेका छन्। बीबीसी रिपोर्टका अनुसार पुटिनले बुधबार राजधानी मस्कोमा सुरक्षा परिषद्को आकस्मिक बैठक बोलाएका थिए । बैठकमा उनले सरकार आणविक हतियारको प्रयोगसँग सम्बन्धित नियम परिवर्तन गर्न लागेको बताएका छन्। पुटिनले देशको आणविक नियममा धेरै नयाँ कुरा थपिने उल्लेख गरे। यसमा रूस विरुद्ध भइरहेको मिसाइल वा ड्रोन हमलाविरुद्ध परमाणु हतियारको प्रयोग पनि समावेश छ। रूसी क्षेत्रमा ठूलो मात्रामा मिसाइल वा ड्रोन आक्रमण भयो भने देशको सार्वभौमसत्तालाई गम्भीर रूपमा खतरामा पार्न सक्ने र रूसले आणविक हतियारहरू प्रयोग गर्न सक्ने उनले बताए। उनले आणविक हतियार नभएको मुलुकले रुसमाथि परमाणु हतियार भएको देशको सहयोगमा आक्रमण गरेमा त्यसलाई दुवै देशले गरेको आक्रमण मानिने बताए । उनले रुसको आणविक हतियार देश र नागरिकको सुरक्षाको सबैभन्दा ठूलो ग्यारेन्टी भएको पनि बताए । आणविक नीतिमा परिवर्तन अहिलेको आवश्यकता भएको पुटिनले बताएका छन्। युक्रेनले रुसमा लामो दुरीको हमला गर्ने मिसाइल प्रयोग गर्न पश्चिमी देशहरूसँग अनुमति मागिरहेको समयमा पुटिनको यो भनाइ आएको हो। पुटिनले आणविक हतियारको प्रयोगका लागि परिस्थिति परिवर्तन गर्न आवश्यक भएको भन्दै विश्व तीव्र गतिमा परिवर्तन भइरहेको बताए । बेलायतले युक्रेनलाई   र      () मिसाइल दिएको छ । यी लामो दूरीका घातक क्षेप्यास्त्र हुन्, जसले करिब ३०० किलोमिटरसम्मको लक्ष्यसम्म प्रहार गर्न सक्छ।"
इन्टरपोलबाट रेड नोटिस जारी भएका तीनजना फरार प्रतिवादी दुबईबाट पक्राउ,"काठमाडौं : ठगीसम्बन्धी कसूर मुद्दा र जबरजस्ती करणी कसूरसम्बन्धी मुद्दामा इन्टरपोलबाट रेड नोटिस जारी भएका तीनजना फरार प्रतिवादी दुबईबाट पक्राउ परेका छन् । पक्राउ पर्नेहरूमा ठगीसम्बन्धी कसूर मुद्दाका फरार प्रतिवादीहरू पाँचथर मिक्लाजुङ गाउँपालिका४ का ४२ वर्षीया भुपेन्द्र बोहोरा र काठमाडौं नागार्जुन नगरपालिका९का २८ वर्षीय रियाज भन्ने कबिर बुढाथोकी तथा जबरजस्ती करणी कसूरसम्बन्धी मुद्दाका फरार प्रतिवादी मकवानपुर ईन्द्रसरोवर गाउँपालिका५ घर भई हाल काठमाडौं चन्द्रागिरी नगरपालिका१० बस्ने २६ वर्षीय रोमन कार्की रहेका छन् । उनीहरूलाई सम्बन्धित मुद्दामा कारवाही गर्न बुधबार नेपाल फिर्ता ल्याइएको छ । पक्राउ परेकामध्ये भुपेन्द्र बोहोरालाई अन्तर्राष्ट्रिय स्तरमा खोजतलास एवं पक्राउ गर्नको लागि नेपाल प्रहरी प्रधान कार्यालय केन्द्रीय अनुसन्धान ब्यूरो लाजिम्पाटबाट अनुरोध भएपछि इन्टरपोल महासचिवालयबाट २०७९ जेठ १६ गते रेड नोटिस जारी भएको थियो । यस्तै, काठमाडौं उपत्यका प्रहरी कार्यालय अपराध अनुसन्धान शाखा रानीपोखरीबाट अनुरोध भएपछि इन्टरपोल महासचिवालयबाट २०७० साउन २४ गते कबिर बुढाथोकी र २०८१ असार १२ गते रोमन कार्की विरुद्द रेड नोटिस जारी भएको थियो । भुपेन्द्रलाई नेपाल प्रहरी प्रधान कार्यालय केन्द्रीय अनुसन्धान ब्यूरोमा तथा कबिर र रोमनलाई जिल्ला प्रहरी परिसर काठमाडौंमा आवश्यक अनुसन्धान एवम् कारवाहीका लागि बुझाइएको नेपाल प्रहरी प्रधान कार्यालय इन्टरपोल शाखाले जनाएको छ ।"
"फोन लोनसँगको सहकार्यमा हाम्रो बजारले सुरू गर्यो 'बाइ नाउ,पे लेटर'","काठमाडौं : नेपालको सबैभन्दा ठूलो अनलाइन मार्केटप्लेस हाम्रो बजारले फोन लोनसँगको सहकार्यमा 'बाइ नाउ,पे लेट' फिचर सार्वजनिक गरेको छ। फिचरलाई हाम्रो बीएनपीएल नाम दिइएको छ। अब हाम्रो बजारबाट सामान खरिद गर्न चाहने फोन लोनका ग्राहकहरूले हाम्रो बजारबाट मासिक किस्ताबन्दीको सुविधामा सामान किन्न सक्नेछन्। किस्ताबन्दीको सुविधाले हाम्रो बजारलाई अझ सहज र किफायती बनाउन सघाउने विश्वास कम्पनीले लिएको छ। कुमारी बैंक,नेपाल इन्भेष्टमेन्ट मेगा बैंक,लक्ष्मी सनराइज बैंक र कृषि विकास बैंकका फोन लोन प्रयोगकर्ताहरूले किस्ताबन्दीको सुविधा आआफ्नो मोबाइल बैंकिङ एपबाटै सजिलै प्रयोग गर्न सक्छन्। हाम्रो बीएनपीएलमार्फत् ग्राहकहरूले ६ महिनासम्मको किस्ताबन्दी सुविधामा कुनै ब्याज तिर्नुपर्दैन। ९ देखि १२ महिनाको स्ट्यान्डर्ड इएमआई लिने प्रयोगकर्ताहरूले भने डाउनपेमेन्ट बिनानै सुविधा उपभोग गर्न सक्ने कम्पनीले जनाएको छ। हाम्रो बजारको हाम्रो बीएनपीएलमा २५० भन्दा बढी प्रडक्ट उपभोक्ताहरूले छनोट गर्न सक्छन्। आफूलाई आवश्यक परेको वा मनपरेको प्रडक्ट फोनलोन प्रयोगकर्ताहरूले आफ्नो मोबाइल बैंकिङबाटै क्यूआरकोड स्क्यान गरेर किस्ताबन्दीमा किन्न सक्छन्। हाम्रो बीएनपीएल भुक्तानीको माध्यम मात्रै होइन। यो नेपाली उपभोक्ताहरूका लागि इकमर्समा गेमचेन्जर फिचर हो। 'हाम्रोबजारसँगको सहकार्यमा हामीले हाम्रा ग्राहकहरूलाई तत्काल सबै पैसा भुक्तानी गर्नुपर्ने बाध्यताबाट छुट्कारा दिँदै तनाबविना सामान खरिद गर्ने वातावरण सृजना गर्न खोजेका हौं। यसले हाम्रा ग्राहकहरुलाई फाइनान्सियल फ्लेक्जिबिलिटी प्रदान गर्छ,'फोनलोनका प्रमुख कार्यकारी अधिकृत सागर शर्माले भने। फोन लोनको बारेमा फोन लोन नेपालको सबैभन्दा ठूलो डिजिटल कर्जा दिने माध्याम हो। यसले योग्य प्रयोगकर्ताहरूलाई तत्काल, धितोविना नै ऋण उपलब्ध गराउँछ। जसका लागि विभिन्न बैंकहरूसँग सहकार्य गरिरहेको छ। हाम्रो बजारको बारेमा हाम्रो बजार नेपालको सबैभन्दा ठूलो मार्केट प्लेस हो। हाम्रो बजारमा विविध रेन्जका प्रडक्ट उपलब्ध छन्। भरपर्दो प्लाटफर्मको रुपमा हाम्रो बजार गुणस्तरीय सामान उपलब्ध गराउँदै उपभोक्ताहरूको किनमेल अनुभवलाई एकदम फरक बनाउन प्रतिबद्ध छ।"
सिधाकुरा डटकमविरुद्धको मुद्दामा सर्वोच्चले आज निर्णय सुनाउने,"काठमाडौं : सर्वोच्च अदालतले सिधाकुरा डटकमविरुद्ध अदालतको अवहेलना मुद्दामा आज निर्णय सुनाउने भएको छ। मुद्दाको निर्णय सुनाइका लागि आज प्रधानन्यायाधीश विश्वम्भरप्रसाद श्रेष्ठसहितको बृहत पूर्ण इजलासमा पेशी चढेको छ। यसअघि पटकपटक निर्णय सुनाउने मिति तोकिए पनि बृहत् पूर्ण इजलासले निसुको मिति सार्दै आएको थियो। साउन १७ ,भदौ ६ र भदौ २० गते निर्णय सुनाउनका लागि मिति तोकिएको थियो। तर, सुनुवाइ हुन सकेन। भदौ २० गतेको बृहत पूर्ण इजलासले मुद्दाको निर्णय सुनुवाइका लागि आज मिति सारेको थियो। बृहत् पूर्ण इजलासमा प्रधानन्यायाधी विश्वम्भरप्रसाद श्रेष्ठ,न्यायाधीशहरू प्रकाशमान सिंह राउत, सपना प्रधान मल्ल, प्रकाश कुमार ढुंगाना, हरिप्रसाद फुयाल, नहकुल सुवेदी,विनोद शर्मा,महेश शर्मा पौडेल र बालकृष्ण ढकाल छन्। सिधाकुरा डटकमले सर्वोच्चका वरिष्ठतम् न्यायाधीश आनन्दमोहन भट्टराईसहित,अन्नपूर्ण मिडिया नेटवर्कका अध्यक्ष रामेश्वर थापा, कान्तिपुर मिडिया ग्रुपका अध्यक्ष कैलाश सिरोहिया, अन्नपूर्ण पोस्ट्का विशेष संवाददाता सुरेन्द्र काफ्ले,वरिष्ठ अधिवक्ताद्वय हरि उप्रेती र किशोर विष्टको नाम जोडेर कीर्ते अडियो बनाई तथ्यहीन सामग्री प्रसारण गरेको थियो। यसपछि झुट्टो समाचार प्रसारण गरी अदालतको अपहेलना गरेको भन्दै सर्वोच्च अदालतमा मुद्दा दायर भएको थियो। सिधाकुराका प्रकाशक युवराज कँडेल, कार्यकारी सम्पादक नवीन ढुंगाना र राजकुमार तिमल्सिनालाई प्रतिवादी बनाइ मुद्दा दर्ता भएको थियो। सर्वोच्चको पहिलो इजलासले सिधा कुरा डटकमलाई प्रसारण गरेका समाचार २४ घण्टाभित्र हटाउन आदेश दिएको थियो। सर्वोच्चले सिधा कुरा डटकमले प्रशारण गरेको अडियोबारे छानबिन गर्न समेत आदेश दिएको थियो। सो अडियोमाथि अनुसन्धान गर्दै नेपाल प्रहरी प्रधान,केन्द्रीय अनुसन्धान ब्युरो (सीआईबी)ले सिधा कुरा डट कमले प्रसारित गरेको अडियो 'फेक 'भएको ठहर गर्दै प्रतिवेदन पेश गरेको थियो। सोहीबीच सरकारी वकिल कार्यालय काठमाडौंले पनि सिधा कुरा डट कमका अध्यक्ष युवराज कँडेल,कार्यकारी सम्पादक नवीन ढुंगाना र राजकुमार तिमिल्सनाविरुद्ध मुद्दा दायर गरेको थियो। विद्युतीय (इलेक्ट्रोनिक) कारोबार ऐनअन्तर्गतको र अपमानजनक व्यवहारसम्बन्धी कसुरमा जिल्ला अदालत काठमाडौंमा मुद्दा दायर भएको हो।"
जिन्दगी जिऔं,"१७ वर्षकी एक किशोरीले मनोसामाजिक परामर्शकर्तासँगको भेटमा जीवनप्रति चरम निराशा व्यक्त गरिन्। बाँच्ने इच्छा पटक्कै नभएको कुरा गरिन्। २२ वर्षको एक युवा आफूले मन पराएको युवतीको अर्कैसँग हिमचिम बढेको थाहा पाएपछि आत्महत्याकै बाटो रोजे। जीवनप्रतिको चरम निराशा र त्यसको परिणामस्वरूप व्यक्तिको मनले रोजेको वा निर्णय गरेका कारण भएका यी त केही प्रतिनिधिमूलक घटना वा परिवेश हुन। तर समग्रमा व्यक्तिले आत्महत्याको बाटो किन रोज्दछन् ? के कारणले आत्महत्या गर्ने सोचलाई अझ बढाउँदछ ? आत्महत्याको पूर्वसंकेतहरू कसरी चिन्ने र यस्तो सोचाइ राखेका व्यक्तिहरूमा जीवनप्रतिको आशा कसरी जगाउन सकिन्छ ? आत्महत्याको रोकथाम किन सोचे अनुरूप सबै पक्षसँग सहकार्य गरेर गर्न सकिएको छैन ? अब आत्महत्याको रोकथाममा घरपरिवार, साथीसँगी, विशेषज्ञ, सरकारी संयन्त्रसहित सबैको सहयोग लिएर कसरी योगदान पुर्याउन सकिन्छ ? यी सवै विषयमा बेलैमा सोच्नुपर्ने बेला आइसकेको छ, थप छलफल गर्नुपर्ने, संवाद गर्नुपर्ने, बहुपक्षीय कार्ययोजना बनाउनुपर्ने र कार्यान्वयनको लागि पनि बहुपक्षीय समन्वय र सहकार्य अब जरुरी भइसकेको छ। आफ्नो जीवन अन्त्य गर्ने उद्देश्यले गरिएको कार्यस्वरूप मृत्युवरण गरेको अवस्थालाई आत्महत्या भनिन्छ। आफ्नो जीवन अन्त्य गर्ने उद्देश्यले गरेको प्रयासलाई आत्महत्याको प्रयास भनेर बुझिन्छ। मनमा असैह्य हुने गरी पीडा बढ्दै गएपछि व्यक्तिलाई बाँच्ने इच्छा र चाहना घट्दै जान्छ र पीडाबाट मुक्ति आत्महत्या गरेपछि मात्र पाइन्छ भन्ने सोचाइ बलियो हुँदै गएपछि व्यक्तिले आत्महत्या गर्ने बाटो रोज्छन्। विश्व स्वास्थ्य संघको पछिल्लो आँकडाअनुसार विश्वभरमा एक वर्षमा लगभग ७ लाख मानिसहरूले आत्महत्या गर्छन्। प्रत्येक आत्महत्याबाट आत्महत्या गर्ने व्यक्तिको ज्यान गुम्नेमात्र नभई सो व्यक्तिसँग सम्बन्धित १ सय ३५ जनालाई पनि आघात पुग्ने तथ्यांक अध्ययनमा पाइएको छ। आत्महत्या रोकथाम लक्षित एकीकृत र बहुवर्षीय कार्यक्रमहरू सञ्चालन नहुनु, बहुपक्षीय सहकार्यमा पहल नहुनु, आत्महत्याको पूर्वसंकेत समयमा नै थाहा नहुनु र मनोसामाजिक परामर्श सेवा तथा उपचार सेवाको बारेमा जनसमुदायलाई थाहा नहुनु वा उक्त सेवाको पहुँच सबै स्वास्थ्य संस्था वा समुदायमा नभएको कारणले आत्महत्या रोकथाममा नेपालले उल्लेख्य सफलता पाउन सकेको छैन। आत्महत्या रोकथाममा सुधार ल्याउन बहुपक्षीय सहकार्य एकदमै जरुरी छ। आत्महत्या गर्ने कारणहरूमध्ये डिप्रेसन रोग प्रमुख हो। डिप्रेसनका कारण मनमा धेरै पीडा हुन्छ, बाँच्ने इच्छा र चाहना घट्दै जान्छ र आत्महत्याको सोचाइ बलियो हुँदै गई यो समस्या भएका व्यक्तिले आत्महत्या गर्छन्। डिप्रेसन भएका बिरामीको मद्यपान वा लागूपदार्थ सेवन गर्ने बानी छ भने आत्महत्या गर्ने खतरा अरू बढ्छ। मानसिक असन्तुलन, मदिरापानको लत, लागूपदार्थको दुव्र्यसन, छारे रोग, दीर्घ खालको र धेरै पीडा हुने शारीरिक रोग र एचआईभी एड्सजस्ता कारणहरूले पनि मानिसहरूमा आत्महत्याको सोच ल्याउन सक्ने र आत्महत्याको प्रयास समेत गर्ने सक्ने सम्भावना हुन्छ। आत्महत्या गर्ने सोचाइ बनाएका व्यक्तिले आफ्नो विचार वा सोचाइ घुमाउरो पाराले साथीभाइ वा परिवारका सदस्यलाई भनेका हुन्छन्। जस्तै यस्तो जिन्दगीको के सार, फेरि भेट हुन्छ कि हुँदैन आदि। यस्तो अवस्थामा त्यस्तो सोचाइ वा व्यवहार देखाएको व्यक्तिलाई एक्लै नछाड्ने, उसको बानी व्यवहार नियाल्ने, तपाईंको सहयोग लिन नमानेको खण्डमा उसले कुरा सुन्ने तथा सहयोग लिन चाहने आफ्ना आफन्त दाजुभाइ, साथीभाइ वा परिवारका सदस्यलाई यस अवस्थाको बारेमा जानकारी दिनुपर्छ। साथीको कुराहरूमा गोपनीयता राख्दै सहानुभूतिका साथ कुराकानी गर्ने र आवश्यकताअनुसार सहयोग गर्नुपर्छ। आफूलाई मर्न मन लागेको विचार व्यक्त गरेमा तुरुन्त मानसिक रोग विशेषज्ञ वा तालिम प्राप्त मनोपरामर्शकर्ताकहाँ लैजानुपर्छ। किशोर र युवा उमेरसमूहका रहेका व्यक्तिको लागि विद्यालय, कलेज, शिक्षक र प्राध्यापकको भूमिका एकदमै महत्त्वपूर्ण हुन्छ। विद्यालय र कलेजले आफ्ना विद्यार्थीलाई आफ्नो मनको कुरा निर्धक्कका साथ व्यक्त गर्न दिने वातावरण बनाउनुपर्छ। अत्यधिक निराशापन र आत्महत्याको जोखिम देखिएका विद्यार्थीलाई एक्लै छोड्नु हुँदैन, बढीभन्दा बढी समय उक्त विद्यार्थीसँग बिताउने, मनको भावना बुझी त्यहीअनुसार व्यवहार गर्ने र परिवारका सदस्यलाई समेत यसको बारेमा जानकारी गराउनुपर्छ। विद्यालय र कलेजले विद्यार्थीको मनको पीडा, असजिलो वा गुनासो सुन्नको लागि हरेक विद्यालय र कलेजमा तालिम प्राप्त मनोसामाजिक परामर्शकर्ता शिक्षकको व्यवस्थापन गर्न जरुरी छ, यसले आत्महत्याको पूर्वसंकेत थाहा पाउन र समयमै आत्महत्याको सोचाइ आएको वा योजना बनाएको व्यक्तिलाई सहयोग गरी आत्महत्या गर्नबाट जोगाउन सकिन्छ। आत्महत्याको रोकथाममा सञ्चारमाध्यमको पनि महत्त्वपूर्ण भूमिका छ। आत्महत्याको विचार वा सोचाइ आएमा कहाँ, कसलाई सम्पर्क गर्ने भन्ने बारेमा सही सूचना दिने, आत्महत्या रोकथामको बारेमा सही सूचना सम्प्रेषण गर्नुपर्छ। जीवनका सामान्य तनावहरूको व्यवस्थापन कसरी गर्ने, आत्महत्याको सोचाइसँग कसरी सामना गर्ने, आत्महत्यासम्बन्धी समाचारलाई केन्द्र बिन्दु नबनाउने, सनसनीपूर्ण शीर्षक नबनाउने, फोटो, भिडियो वा डिजिटल लिंकको प्रयोग नगर्ने, अनावश्यक रूपमा नदोहोर्याउने, आत्महत्यालाई सनसनीपूर्ण बनाउने भाषाको प्रयोग नगर्ने, आत्महत्याको साधन वा तरिकाको बारेमा व्याख्या नगर्ने, आत्महत्या भएको स्थानको विस्तृत जानकारी नदिनेजस्ता कामहरू गरेर आत्महत्याको रोकथाममा मिडियाकर्मीहरूले भूमिका खेल्न सक्छन्। आत्महत्या रोकथाममा केही सरकारी संरचना, राष्ट्रिय तथा अन्तर्राष्ट्रिय गैरसरकारी संस्थाहरूमार्फत केही पहल गरिए पनि देशभरका जनताको लागि त्यो पर्याप्त छैन। राज्यका संरचना, सहयोगी संघसंस्थाहरू, सेवा प्रदायक, घरपरिवारका सदस्यहरूबीच एकआपस समन्वय र बहुपक्षीय सहकार्य नहँुदा आत्महत्या रोकथाममा नेपालले सोचेअनुसार उपलब्धि हासिल गर्न सकेको छैन। मानसिक स्वास्थ्यको प्रवर्धन, मानसिक रोगको रोकथाम र मानसिक स्वास्थ्य सेवाको विस्तार र निरन्तरतामा जोड दिनुपर्ने हुन्छ। सरकारका स्वास्थ्य, शिक्षा, महिला, बालबालिका, ज्येष्ठ नागरिकलगायत सबै खालका प्राथमिकताका वर्ग तथा क्षेत्रहरूमा मानसिक स्वास्थ्यलाई पनि एकीकृत गर्दै कार्यान्वयनको प्रक्रिया अगाडि बढाउन जरुरी छ। स्थानीयस्तरका सामुदायिक संघसंस्थाहरू, गैरसरकारी संस्था, जोडी समूहहरू, किशोरकिशोरी समूह, युवा क्लबमार्फत मानसिक स्वास्थ्यको प्रवर्द्धन गर्न र आत्महत्याको सोचाइ राखेका व्यक्तिहरूमा आशाको सञ्चार गराई उनीहरूको जीवन जोगाउन उल्लेख्य पहल गर्न सकिन्छ। आत्महत्याको रोकथामको विषयमा जागरुक गराई उनीहरूको क्षमता अभिवृद्धि गर्न सकियो भने त्यस्ता संघसस्थाहरू, समूह, क्लब, विद्यालयमार्फत आत्महत्याको रोकथाममा उल्लेख्य सहयोग गर्न सकिन्छ। विशेष गरेर स्थानीय निकायहरूले खासगरी त्यस्ता संस्थाहरूसँग समन्वयकारी भूमिका निर्वाह गर्दै आफ्नो कार्यक्षेत्रमा प्रभावकारी तवरले कार्यक्रम लैजान सक्यो भने आत्महत्याको सोचाइ गरेका तथा प्रयास गरेका व्यक्तिहरूलाई जोगाउन सकिन्छ। डिप्रेसनका तथा विविध कारणले गर्दा आत्महत्याका सोचाइ राखेका व्यक्तिले समयमा उपचार पाए भने मनको पीडा घट्दै जान्छ र निको हुन्छ भन्ने आशा पलाएपछि आत्महत्या गर्ने सोचाइ आउने सम्भावना कम हुन्छ। आत्महत्याको रोकथाममा परिवार, समाज, साथीसंगीहरूको भूमिका सबैभन्दा महत्त्वपूर्ण हुन्छ। आत्महत्याको जोखिम बढी भएका व्यक्तिसँग मायालु व्यहार गर्नुपर्छ। उनीहरूको मनको कुरा सुनिदिने, काममा सहयोग गरिदिने, आत्महत्याको लक्षण देखिएमा बेवास्ता नगरी उपचार प्रक्रियामा घरपरिवारका सदस्य तथा आफन्तहरूले सहयोग गर्नुपर्छ।"
गुड लाइफले ल्यायो कफी गम,"काठमाडौं : गुड लाइफले कफी गम बजारमा ल्याएको छ। क्यापुचिनो र अमेरिकानो मन पराउनेहरूका लागि विशेष रूपमा कफी गम सान्दर्भिक छ। यो उत्पादन कफी प्रेमी र गमका शौकीनहरूका लागि डिजाइन गरिएको हो। जसले कपको आवश्यकता बिना कफीको चाहना पूरा गर्ने रमाइलो तरिका प्रदान गर्दछ। गुड लाइफले इमिली बम, ट्रिट चकलेट क्रिम रोल, चोकोलभ र केशर मलाई ललिपप समावेश छ। कफी गमले गुणस्तर र नवाचारप्रति हाम्रो प्रतिबद्धता बढाउँछ। प्रत्येक जारमा १५० वोटा गम समावेश गरिएको छ। जसलाई साझा गर्न वा यात्रा गर्दा मजा लिनको लागि उपयुक्त छ। उत्पादन १२ जारको कार्टनमा प्याक गरिएको छ। प्रत्येक वोटाको मूल्य केवल २५ रुपैयाँ हो। ग्राहकहरूले दुई जार किन्दा एक निःशुल्क कप प्राप्त गर्नेछन् । गुडलाईफका निर्देशक आशिष जाजुले भने, उनीहरूको उत्पादनहरू निरन्तर नवाचारपूर्ण छन् र सबै जनसंख्यालाई अपिल गर्नको लागि तयार गरिएका छन्। जसकारण कफी गम युवा कफी प्रेमीहरूलाई आकर्षित गर्नको लागि सिर्जना गरिएको हो। ह्याभ गुड लाइफ भन्ने नाराका साथ गुडलाइफले यसको अनौठो उत्पादनहरू मार्फत खुशी र सन्तोष ल्याउने लक्ष्य राखेको दर्शाउँछ। कफी गम २० सेप्टेम्बरदेखि किनमेलका लागि उपलब्ध हुनेछ।"
दोहोरो अंकले घटेर बन्द भयो नेप्से परिसूचक,"काठमाडौं : साताको अन्तिम सेयर कारोबार दिन बिहीबार नेप्से परिसूचक दोहोरो अंकले घटेर बन्द भएको छ। अघिल्लो कारोबार दिन बुधबार ४९ अंकले बढेको नेप्से आज ३२८१ अंकले घटेर २४८६७६ विन्दुमा झरेको हो। सेन्सेटिभ इण्डेक्स ११७ प्रतिशतले घटेर ४४७४५ विन्दुमा अडिएको छ। नेप्से घटेपनि कारोबार रकम भने बुधबारको तुलनामा वृद्धि भएको छ। यसदिन ३२२ स्क्रिप्सको १ करोड ३६ लाख ९१ हजार ५९६ कित्ता सेयर ४ अर्ब ८४ करोड १४ लाख ७ हजार ७२० रुपैयाँमा खरिदबिक्री भए। बुधबार ४ अर्ब ८१ करोड मूल्य बराबरको सेयर कारोबार भएको थियो। आज कुनै पनि कम्पनीको सेयर सकारात्मक सर्किट लेभलमा कारोबार भएन। विन नेपाल लघुवित्त वित्तीय संस्थाको सेयर सर्वाधिक ९८५ प्रतिशतले बढ्यो। ग्रीन भेन्चर्सका लगानीकर्ताले भने गुमाए। सो कम्पनीको सेयर १० प्रतिशतले ओरालो लाग्यो। ४७ करोड बढीको कारोबार गरी अपी पावर शीर्षस्थानमा रह्यो। एनएलजी इन्स्योरेन्सको १७ करोड,सीईडीबी हाइड्रोपावर डेभलपमेन्टको १४ करोड र सानिमा रिलाइन्स लाइफ इन्स्योरेन्स र नेपाल फाइनान्सको १३१३ करोडको सेयर कारोबार भयो। यसदिन मनु एण्ड प्रो र ट्रेडिङ समूहको उपसूचकबाहेक अन्य समूहको उपसूचक राताम्मे देखिएका छन्। कारोबारमा आएका ३९ स्टक्सको मूल्य बढ्दा २०१ को घट्यो। ४ वटा स्टक्सको मूल्य भने यसदिन स्थिर रह्यो।"
कोशीमा योजना आयोगका २ सदस्यहरूले दिए राजीनामा,"विराटनगर : कोशी प्रदेशको योजना आयोगका सदस्यहरूले राजीनामा दिएका छन्। २ जना सदस्यले राजीनामा दिएका हुन्। आयोगका सदस्यहरू सुनसरीको धरानका भवानी बराल र विराटनगरकी नमिता न्यौपानेले पदबाट राजीनामा दिएका छन्। दुवै जना नेकपा (माओवादी केन्द्र)को कोटाबाट आयोगको सदस्यमा नियुक्त भएका थिए। कोशी प्रदेश सरकारको मन्त्रिपरिषद्को २०८१ जेठ २८ गतेको निर्णयपछि बराल र न्यौपानेले आयोगको सदस्यमा नियुक्ति पाएका थिए। राजनीतिक नियुक्ति लिएका उनीहरुले माओवादी सत्ता बाहिर पुगेपछि राजीनामा दिएका छन्। प्रदेश योजना आयोगका अध्यक्षसमेत रहेका मुख्यमन्त्री हिक्मतकुमार कार्कीलाई २ जनाले नै संयुक्त रूपमा बुधबार राजीनामा बुझाएका हुन्। उनीहरुको राजीनामासँगै अब सत्तारुढ नेपाली कांग्रेसले नाम दिएपछि आयोगका नयाँ सदस्य नियुक्त हुने छन्। कसैको दबाब र प्रभावमा नभइकन नैतिकताका आधारमा राजीनामा दिएको न्यौपानेले बताइन्। भनिन्, हामीलाई जुन पार्टीले सिफारिस गरेर पठायो, त्यो नै सरकारमा नभएको र सरकारलाई दिएको समर्थनसमेत पार्टीले फिर्ता लिइसकेका कारण नैतिकताका आधारमा हामीले राजीनामा दिएका हौं। उनले पार्टी नै सरकारमा नभएपछि पदमा बस्न उपयुक्त नठानेको उल्लेख गरिन्। हाम्रो राजनीतिक नियुक्ति हो। पार्टी सरकारबाट बाहिरिएपछि हामीले अगाडिदेखि नै पदमा धेरै दिन बस्न हुँदैन भनेर राजीनामा दिने मनस्थिति बनाएका थियौं। कसैको दबाब र प्रभावमा हैन। स्वेच्छाले राजीनामा दियौं, न्यौपानेले भनिन्।"
"चीन भ्रमणमा रहेका रास्वपाका नेता स्वदेश फर्किए, लामिछानेलाई तार्गेट बनाए प्रतिकार गर्ने चेतावनी","लामिछानेलाई व्यक्तिगत रूपमा संलग्न भएर सहकारीबाट रकम नलिएको छानबिन समितिले नै प्रष्ट उल्लेख गर्दा पनि जबरजस्ती अपराधी बनाउन खोजिएको जिकिर गरे। काठमाडौं : चीन भ्रमणमा रहेका राष्ट्रिय स्वतन्त्र पार्टी (रास्वपा)का नेताहरु भ्रमण छोट्याएर स्वदेश फर्केका छन्। १० दिनको भ्रमणमा चीन गएका रास्वपाका नेताहरु सहकारी प्रकरणमा पार्टी सभापति रवि लामिछानेलाई पक्राउ गर्ने सम्भावना बढेको भन्दै बिहीबार स्वदेश फर्किएका हुन्। स्वदेश फकिएपछि रास्वपाका कार्यवहाक प्रवक्ता मनिष झाले अरुलाई जोगाउनका लागि आफ्ना सभापतिलाई मात्रै तार्गेट बनाउन खोजिएको भन्दै कुनै पनि राजनीतिक प्रतिशोधको कडा रुपमा प्रतिकार गर्ने बताए। लामिछानेलाई व्यक्तिगत रूपमा संलग्न भएर सहकारीबाट रकम नलिएको छानबिन समितिले नै प्रष्ट उल्लेख गर्दा पनि जबरजस्ती अपराधी बनाउन खोजिएको जिकिर गरे। उनले सहकारी प्रकरण, पछिल्लो राजनीतिक अवस्थाका बारेमा शुक्रबार पत्रकार सम्मेलन गरि आधिकारिक धारणा तय गर्ने जानकारी दिए। त्यस्तै रास्वपा उपसभापति डा स्वर्णिम वाग्लेले लामिछानेमाथिको प्रहार व्यक्तिमाथिको नभई संस्थामाथिको प्रहार भएकाले प्रतिकार गर्ने स्पष्ट पारे। वाग्लेको नेतृत्न्वमा १४ जना रास्वपा नेताहरु शनिबार चीन भ्रमणमा गएका थिए।"
खोलानदीको नयाँ मापदण्ड खारेजको माग गर्दै माइतीघरमा प्रदर्शन,"काठमाडौं : उपत्यकामा खोला किनारामा २० मिटर मापदण्ड कायम गर्ने सर्वोच्च अदालतको फैसलाविरुद्ध बिहीबार काठमाडौंमा प्रदर्शन गरिएको छ । खोलानदीको मापदण्ड खारेज गर्नुपर्ने भन्दै गैर न्यायीक सडक तथा मापदण्ड पीडित संघर्ष समितिले काठमाडौंमा प्रदर्शन गरेको हो । उनीहरूले खोला मिच्न पाइँदैन,मापदण्डको नाममा जनता विस्थापित गर्न पाइँदै,गैर न्यायिक नदी थप २० मिटर मापदण्ड खारेज गरलगायतका प्लेकार्ड प्रदर्शन गरेका थिए । संघर्ष समितिका संयोजक सुमन सायमीले खोलानदीको मापदण्ड खारेज गर्दै जनतालाई न्याय दिनुपर्ने भन्दै प्रदर्शन गरिएको जानकारी दिए। मापदण्ड कायम गर्ने सर्वोच्चको संयुक्त इजलासबाट भएको फैसला कार्यान्वयन गर्न नसकिने भन्दै सरकारले पुनरावलोकन निवेदन दिएको छ । सर्वोच्च अदालतले नदी संरक्षणसम्बन्धी एक मुद्दामा वागमती , विष्णुमतीलगायतका नदीहरूमा हाल २० मिटर मात्र खुला क्षेत्र रहेकामा थप २० मिटर राख्नुपर्ने आदेश दिएको थियो ।"
देशभरि रेल सेवा विस्तार गर्नेगरी काम भइरहेको छ : मन्त्री दाहाल,काठमाडौं : भौतिक पूर्वाधार तथा यातायातमन्त्री देवेन्द्र दाहालले जनकपुरजयनगर रेल्वेको घाटा कम गर्ने गरी पूर्वाधारको निर्माणको सुरुवात गरिएको बताएका छन्। जनकपुरजयनगर रेलको अवस्थाको स्थलगत अनुगमनपछि बिहीबार जनकपुरमा आयोजित पत्रकार सम्मेलनमा मन्त्री दाहालले रेल्वे वास गर्ने सेन्टरको निर्माण गर्ने काम अन्तिम चरणमा भएकाले वास यही भएपछि भारत पठाउनुपर्ने बाध्यताको अन्त्य हुने र घाटा पनि कम हुँदै जाने बताए। त्यस्तै उनले कार्गो रेल सञ्चालनको तयारीमा सरकार रहेको बताए। उनले मालबहाक रेल सञ्चालनका लागि भारतसँग पनि सहयोग लिनुपर्ने भएकाले भारतसँग छिट्टै छलफल गर्ने बताए। उनले जनकपुरजयनगरबर्दिबास रेल सेवालाई पूर्व पश्चिम रेलमार्गसँगै जोडेर देशभरि रेल सेवाका विस्तार गर्ने गरी काम भइरहेको बताए।
वालिङ नगरपालिका एन्फा महिला लिगको दोस्रो चरणमा प्रवेश,"काठमाडौं : वालिङ नगरपालिका काठमाडौंमा जारी एन्फा महिला लिगको दोस्रो चरणमा प्रवेश गरेको छ। एन्फा कम्प्लेक्स सातदोबाटोमा बिहीबार भएको खेलमा चन्द्रपुर नगरपालिकालाई २१ गोल अन्तरले पराजित गर्दै वालिङ शीर्ष पाँचमा रहन सफल हुँदै दोस्रो चरण प्रवेश गरेको हो। वालिङको जितमा सुक्रिया मियाले खेलको छैटौ मिनेट र ज्याक्लिन नासालीले ३६ औं मिनेटमा गोल गरेकी थिइन्। चन्द्रपुरका लागि एक मात्र गोल सुनिता सुनारले ५० औं मिनेटमा गरेकी थिइन्। जितसँगै वालिङ ९ खेलमा १५ अंकका साथ चौथो स्थानमा कायमै छ। चन्द्रपुर समान खेलमा ८ अंकका साथ तालिकाको आठौं स्थानमा रहेको छ। यसअघि नै विभागीय टोलीहरु एपीएफ, आर्मी र नेपाल पुलिस दोस्रो चरणमा प्रवेश गरिसकेका छन्। अखिल नेपाल फुटबल संघ (एन्फा) को आयोजनामा जारी लिगमा १० टोलीको सहभागिता रहेको छ। पहिलो चरणमा शीर्ष ५ मा रहने टोली दोस्रो चरणका लागि छनोट हुनेछन्।"
गरिब तथा निमुखा जनतालाई केन्द्रमा राखेर स्वास्थ्य सेवा प्रदान गर्नुपर्छ : राष्ट्रपति,"चितवन : राष्ट्रपति रामचन्द्र पौडेलले गरिब तथा निमुखा जनतालाई केन्द्रमा राखेर स्वास्थ्य सेवा प्रदान गर्नु स्वास्थ्य सेवा प्रदायक संस्थाहरूको जिम्मेवारी र दायित्व भएको बताएका छन्। बीपी कोइराला मेमोरियल क्यान्सर अस्पतालको २५ औं वार्षिकोत्सव तथा २० औं राष्ट्रिय क्यान्सर सतर्कता दिवसका अवसरमा आयोजित कार्यक्रमलाई बिहीबार सम्बोधन गर्दै उनले स्वास्थ्य सेवालाई संविधानले मौलिक हकका रुपमा प्रत्याभूत गरेको स्मरण गरेका हुन्। स्वास्थ्य सेवालाई संविधानले मौलिक हकका रुपमा प्रत्याभूत गरेको विदितै छ। यसलाई कार्यान्वन गर्न गरीब तथा निमुखा जनतालाई केन्द्रमा राखेर स्वास्थ्य सेवा प्रदान गर्नु स्वास्थ्य सेवा प्रदायक संस्थाहरूको जिम्मेवारी र दायित्व हो, राष्ट्रपति पौडेलले भने, दक्ष जनशक्ति, अत्याधुनिक उपकरण, सहज एवम् प्रभावकारी नविनतम प्रविधिका माध्यमबाट बिरामीलाई गुणस्तरीय र उत्कृष्ट सेवा प्रदान गर्ने तर्फ सरकार र नीजि क्षेत्रले ध्यान दिने मैले विश्वास लिएको छु। उनले स्वास्थ्यसम्बन्धी पूर्वाधार र प्रविधिसँगै चितवन स्वास्थ्य सेवाको केन्द्र ( हब) का रुपमा विकास हुनु लागेकोमा खुसी व्यक्त गरे। उनले यसबाट उपचारका लागि राजधानी नै धाउनुपर्ने अवस्थाको अन्त्य गर्ने विश्वास पनि व्यक्त गरे। उनले भने, क्यान्सर रोगको उपचार, रोकथाम तथा नियन्त्रण र अध्ययन अनुसन्धानमा आवश्यक जनशक्ति उत्पादन गर्न तथा अस्पतालको सेवालाई चुस्तदुरुस्त र अन्तर्राष्ट्रियस्तरमा स्तरोन्नति गर्न नेपाल सरकारलाई विषेश ध्यान पुर्याउनु आग्रह गर्दछु। राष्ट्रपति पौडेलले राष्ट्रियस्तरको यो अस्पताल हाल क्यान्सरका बिरामीको सेवामा मात्र सीमित नभई अध्ययन, अनुसन्धान र प्रशिक्षणमा अगाडि बढेको जानकारी पाउँदा मलाई खुशी लागेको बताए। उनले क्यान्सरको उपचारमा नयाँ प्रविधि भित्र्याएर बिरामीको उपचारमा विशिष्टता अभिवृद्धिमा ध्यान दिए।"
नेपाली आकाश सुरक्षित छ भन्ने सन्देश दिन जरुरी छ : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्री पाण्डेले नेपाल उड्डयन प्रशिक्षण प्रतिष्ठानको नाममा रहेको जग्गा फिर्ता ल्याउन पहल गर्ने बताएका छन्। बिहीबार नेपाल नागरिक उड्डयन प्रशिक्षण प्रतिष्ठानद्वारा आयोजित एटिसी सिमुलेटर तथा आधारभूत एयर ट्राफिक सर्भिस तालिमको उद्घाटन गर्दै मन्त्री पाण्डेले उक्त कुरा बताएका हुन् । 'कुनै पनि शैक्षिक प्रतिष्ठानमाथि सरकारले आँखा लगाउनु हुँदैन । नेपाल उड्डयन प्रशिक्षण प्रतिष्ठानको नाममा रहेको जग्गा २०७६ सालमा सरकारले नै फिर्ता लिएको रहेछ । शैक्षिक प्रतिष्ठानको जग्गा कसैले खोस्न मिल्दैन,'मन्त्री पाण्डेले भने,' प्रधानमन्त्री स्वदेश फर्किएपछि उहाँलाई भेटेर फिर्ता ल्याउने प्रक्रियाको बारेमा कुरा गर्छु।' उनले जग्गा फिर्ता भएपछि दक्ष जनशक्ति उत्पादन गर्नका लागि आवश्यक संरचना बनाउने समेत विश्वास व्यक्त गरे। मन्त्री पाण्डेले एकेडेमीलाई जग्गा अपुग भएको बताउँदै सरकारले लिएको एकेडेमीको जग्गा एकेडेमीमै फर्काउने गरि पहल गर्ने दावी गरे। मन्त्री पाण्डेले प्रतिष्ठानबाट उत्पादित जनशक्तिले नेपाली आकाश सुरक्षित छ भन्ने विश्वास दिलाउन महत्त्वपूर्ण भूमिका खेल्नुपर्नेमा जोड दिए। उनले भने,'नागरिक उड्डयन क्षेत्र कमजोर भयो भने धेरै कुरा देखाउन सक्दैनौं । हामीसँग नेपालको आकाश सुरक्षित भन्ने सन्देश प्रवाह हुने गरि काम गर्न जरूरी छ । नेपाली आकाश सुरक्षित छ भन्ने सन्देश संसारभर फैलाउन जरूरी छ । असुरक्षित छ भन्ने गलत भाष्य र प्रवृत्ति रोक्नुपर्छ । ' मन्त्री पाण्डेले नेपालको आकाश सुरक्षित छ भन्नका लागि कुनै कसर बाँकी नराख्न नागरिक उड्डयन प्राधिकरणका महाप्रबन्धक (डिजी) लाई निर्देशन दिँदै त्यसको जिम्मा प्राधिकरणले लिनुपर्ने बताए । त्यसैगरी उनले नेपालका एयरलाइन्सलाई सुरक्षित र भरपर्दो बनाउन सरकारले आवश्यक हस्तक्षेप गर्दै अघि बढ्ने समेत दाबी गरे।"
विराटनगरका लागि उडेका २ जहाज काठमाडौं नै फर्किए,"विराटनगर : काठमाडौंबाट विराटनगरका लागि उडेका २ वटा जहाज काठमाडौं नै फर्किएका छन्। विराटनगर विमानस्थलमा अवतरण गर्न नसकेपछि बुद्ध र यति एयरलाइन्सका जहाज काठमाडौं नै फर्किएका हुन्। दुवै जहाज काठमाडौंबाट यात्रु लिएर विराटनगरका लागि उडेका थिए। विराटनगर विमानस्थलका प्रमुख सुवास झाले अवतरण हुन नसक्ने अवस्था भएपछि जहाज फर्काउनु परेको जानकारी दिए। उनका अनुसार मौसम खराबीका कारण यात्रुसहित बीचैबाट जहाज फर्किनुपर्ने अवस्था आएको हो। दुवै जहाज काठमाडौं पुगेर अवतरण भइसकेको झाले बताए। विराटनगर विमानस्थलका लागि अहिलेसम्म २ वटा जहाजले मात्रै उडान भरेका छन्। काठमाडौंबाट आएका बुद्ध र श्री एयरलाइन्सका जहाज यात्रु ओरालेर पुनः यात्रु राखी फर्किसकेको उनले बताए। विराटनगरका लागि दिउँसो १२:३० बजेसम्म ६७ वटा उडान हुनुपर्ने हो। तर, बुद्ध र श्रीका २ वटा जहाजले मात्रै उडान भर्न सकेको झाले बताए। आकाशको रुट खराब भएर उडानमा समस्या भइरहेको छ, उनी भन्छन्, इनरुट वेदरले गर्दा यस्तो भएको हो। लगातारको वर्षाका कारण मौसम खराब भएर भिजिविलिटी नपुग्दा उडानमा समस्या हुने उनले बताए।"
"देशभर मनसुनको प्रभाव, कहाँ कति वर्षा हुन्छ?","काठमाडौं : आज देशभर मनसुनी वायुको प्रभाव रहेको मौसम पूर्वानुमान महाशाखाले जनाएको छ । त्यस्तै देशमा बंगालको खाडीमा विकसित भएको न्यून चापीय प्रणालीको पनि प्रभाव रहेको छ । त्यसको प्रभावले आज बिहान कोशी, मधेश ,लुम्बिनी र कर्णाली प्रदेशका एकदुई स्थानमा मध्यमसम्म वर्षा भइरहेको महाशाखाको बुलेटिनमा उल्लेख छ। आज दिउँसो सबै प्रदेशका केही स्थानहरुमा मेघ गर्जनचट्याङ्गसहित हल्कादेखि मध्यम वर्षा हुने र कोशी, मधेश, लुम्बिनी, कर्णाली र सुदूरपश्चिम प्रदेशका एकदुई स्थानमा भने भारी वर्षा हुने छ। त्यस्तै कोशी, मधेश, लुम्बिनी र सुदूरपश्चिम प्रदेशका एकदुई स्थानमा मुसलधारे पानी पर्ने तराई भूभागका केही ठाउँमा हावा हुरी आउने महाशाखाले जनाएको छ। आज राती पनि देशभर नै पानी पर्ने बताइएको छ। कोशी, मधेश, बागमती, गण्डकी र लुम्बिनी प्रदेशका केही ठाउँमा ठूलो पानी पर्ने र तराई भूभागमा हुरीको समेत सम्भावना रहेको बुलेटिनमा उल्लेख छ। शुक्रबार र शनिबार पनि देशभर नै मनसुनको प्रभाव कायमै रहने जनाइएको छ। दुबै दिन देशभर सामान्य वर्षा हुने र सबै प्रदेशका केही स्थानहरूमा भारी वर्षा हुने बताइएको छ। कोशी, बागमती, गण्डकी र लुम्बिनी प्रदेशका एक दुई स्थानमा भने मुसलधारे पानी पर्ने महाशाखाले उल्लेख गरेको छ। दुबै दिन नै तराईका केही स्थानहरूमा हावा हुरीको पनि सम्भावना रहेको छ। आगामी तीन दिन नै देशका विभिन्न ठाउँमा मुसलधारे पानी र हावाहुरीको सम्भावना भएकाले सम्भावित संकटबाट जोगिन महाशाखाले सबैमा अनुरोध गरेको छ।"
"धनी र गरिब मुलुकका बीच स्वास्थ्य सेवामा असमानता छ, विभेद अन्त्य गर्नुपर्छ : प्रधानमन्त्री ओली","आर्थिक कठिनाइका कारण गरिब मुलुकका जनताले सहज र गुणस्तरीय स्वास्थ्य सेवा पाउन सकिरहेका छैनन्। न्युयोर्क : प्रधानमन्त्री केपी शर्मा ओलीले विकसित र अल्पविकसित मुलुकका स्वास्थ्य सेवामा रहेको विभेद अन्त्य गर्नुपर्ने बताएका छन्। प्रधानमन्त्री ओलीले माउन्ट सिनाइ अस्पताल र एम्प्याथ नेपालद्वारा आयोजित कार्यक्रमलाई सम्बोधन गर्दै विज्ञान र प्रविधिमा व्यापक सुधार आए पनि अल्पविकसित मुलुकले स्वास्थ्य पूर्वाधार क्षेत्रका चुनौती सामना गर्नु परिरहेको बताएका हुन्। धनी र गरिब मुलुकका बीच स्वास्थ्य सेवा र पूर्वाधारमा असमानता रहेको छ। आर्थिक कठिनाइका कारण गरिब मुलुकका जनताले सहज र गुणस्तरीय स्वास्थ्य सेवा पाउन सकिरहेका छैनन्, उनले भने,प्राप्त स्रोत साधनबीच नेपाल सरकारले स्वास्थ्य क्षेत्रलाई उच्च प्राथमिकतामा राखी सबैलाई आधारभूत स्वास्थ्य सेवा दिने लक्ष्यका साथ काम गरिरहेको छ। हामी यसमा अन्तर्राष्ट्रिय सहयोग र साझेदारीको अपेक्षा गर्दछौँ। प्रधानमन्त्री ओलीले मानिसलाई बिरामी भएपछि उपचार गर्नेभन्दा पनि बिरामी नै हुन नदिने गरी निरोगी नेपालको अभियान सञ्चालन गरिएको उल्लेख गर्दै यो अभियान समृद्ध नेपाल सुखी नेपाली को राष्ट्रिय आकाङ्क्षाको एक अङ्ग भएको बताए। निरोगी नेपालको नीति र अठोटभित्र शुद्ध र सन्तुलित खानाका साथै बच्चैदेखि मानिसलाई कसरी स्वास्थ्य बनाउने भन्ने सोच रहेको छ। विश्वमा आधुनिक चिकित्साको विकास हुनुपूर्व नेपालका पुर्खाहरूले परम्परागत र आयुर्वेदिक उपचार पद्धतिको विकास गरेका थिए, उनले स्मरण गरे। नेपालले मातृशिशु मृत्युदरमा उल्लेख गिरावट ल्याउनेलगायत सुधारका काम गरेको तर स्रोतसाधनको अपर्याप्तताका कारण हुनुपर्ने जति स्वास्थ पूर्वाधार विकास नभएको स्पष्ट गर्दै प्रधानमन्त्री ओलीको जिकिर गरेको प्रधानमन्त्री सचिवालयले जनाएको छ। गुणस्तरीय र सहज जीवनयापनका लागि स्वस्थ्य रहनु अनिवार्य छ। त्यसैले दिगो विकासका लक्ष्यहरूको कार्यान्वयनका क्रममा नेपालको स्वास्थ्य क्षेत्रमा क्रमिक सुधार भए पनि आधुनिक र पूर्वाधारसम्पन्न स्वास्थ्य सेवाका लागि अन्तर्राष्ट्रिय समुदायको साझेदारी आवश्यक छ, उनले भने,नेपालको स्वास्थ्य क्षेत्रमा सघाउन माउन्ट सिनाइ अस्पतालले तालिम, अनुसन्धान, स्रोत परिचालनमा काठमाडौँ विश्वविद्यालय र धुलिखेल अस्पतालसँग सहकार्य गर्दै आएकामा म धन्यवाद व्यक्त गर्न चाहन्छु।"
"मुम्बइमा भारी वर्षा : धेरै ठाउँ डुबानमा, विद्यालय र कलेज बन्द","नयाँ दिल्ली : भारी वर्षाका कारण मुम्बइका धेरै ठाउँ डुबानमा परेको समाचार भारतीय सञ्चारमाध्यमहरुमा रहेको छ । भारतको आर्थिक राजधानी मुम्बइ र आसपासका क्षेत्रमा बुधबार भारी वर्षा भएको छ । जसका कारण तल्लो क्षेत्र डुबानमा परेका छन् । धेरै उपनगरीय क्षेत्र डुबानमा परेका बीबीसी समाचारमा उल्लेख छ। वर्षाको कारण स्थानीय ट्रेनहरू रोकिएको थियो। मुम्बई आउने कम्तिमा १४ उडानहरू डाइभर्ट गर्नुपरेको जनाइएको छ। भारतीय मौसम विभागले मुम्बई र यस आसपासका जिल्ला ठाणे, पालघर र रायगढमा बिहीबार बिहान ८:३० बजेसम्म रेड अलर्ट जारी गरेको छ। भारी वर्षाका कारण बृहन्मुम्बइ महानगरपालिकाले बिहीबार सबै विद्यालय र कलेजमा बिदा दिएको छ । मुम्बई प्रहरीले सहर र वरपरका क्षेत्रका मानिसहरूलाई सकेसम्म घरभित्रै बस्न आग्रह गरेको छ। लगातारको वर्षाको कारण, सेप्टेम्बर २५ मा थानेको मुम्ब्रा नजिकै राती साढे ९ बजे पहिरो गएको थियो। जसका कारण उक्त क्षेत्रमा तीन घण्टाभन्दा बढी समयसम्म ट्राफिक जाम भएको थियो । मौसम विभागका अनुसार मुम्बई र आसपासका विभिन्न स्थानमा सेप्टेम्बर २७ सम्म भारी वर्षा जारी रहने अनुमान गरिएको छ। पश्चिम मध्य र आसपासको उत्तरपश्चिम बंगालको खाडीमा आन्ध्र प्रदेश र दक्षिण ओडिशाको तटीय क्षेत्रमा बनेको न्यून चापीय क्षेत्र पश्चिमउत्तरपश्चिमतर्फ सरेको छ ।"
विश्वव्यापी कार्बन उत्सर्जनका कारण नेपालका हिमालहरू पग्लिए : प्रधानमन्त्री ओली,"न्युयोर्क : प्रधानमन्त्री केपी शर्मा ओलीले विश्वव्यापी कार्बन उत्सर्जनका कारण नेपालका हिमालहरू पग्लिएको बताएका छन्। संयुक्त राष्ट्रसङ्घको ७९औँ महासभाअन्तर्गत उच्चस्तरीय प्लेनरी बैठकमासमुद्री सतह वृद्धिका कारण उत्पन्न चुनौती विषयमा सम्बोधन गर्दै प्रधानमन्त्री ओलीले हिमालदेखि समुद्रसम्मको एकीकृत जलवायु अनुकूलन कार्ययोजना अपरिहार्य रहेको बताएका हुन् । समृद्री सतह वृद्धिका कारणबारे चर्चा गर्दै उनले एसियाका दुई तिहाइ हिमालहरू पग्लिएसँगै कम्तीमा १० वटा नदी प्रणाली सुख्खा हुन पुगेको भन्दै हिमालदेखि समुद्रसम्म रक्षाका लागि एकीकृत अनुकूलन कार्ययोजना ल्याउन विश्व समुदायलाई आग्रह गरेको प्रधानमन्त्री सचिवालयले जनाएको छ। प्रधानमन्त्री ओलीले हिमालयहरू प्राकृतिक रिचार्ज सिस्टम भएकाले यिनलाई पग्लिन र समुद्रको तापक्रम बढ्न नदिन विश्वव्यापी साझा प्रयास हुनुपर्नेमा जोड दिए। हानिकारक कण र प्रदूषण प्रवाह नियन्त्रणमा हातेमालो गर्दै जलवायु न्यायको नीति कार्यान्वयन गर्न लागौँ । उत्सर्जनकर्ता मुलुकले प्रभावित मुलुकलाई उचित क्षतिपूर्ति दिनुपर्ने कुरामा हामी सबैको साझा मत हुनुपर्छ, उनले भने, आगामी वर्ष यस सवालमा उल्लेखित चुनौती सामना गर्ने विषयमा हिमाली र टापुजन्य मुलुकको बेग्लै बैठक राख्न म राष्ट्रसङ्घलाई आग्रह गर्दछु । यसैबीच प्रधानमन्त्री ओलीले आजै राष्ट्रसङ्घको जलवायु परिवर्तनबाट असुरक्षित फोरमको बैठकलाई सम्बोधन गरे। उक्त बैठकमा जलवायु न्यायको आवाज उठाउँदै उनले विकसित मुलुकले पेरिस सम्झौताबमोजिम जलवायु वित्त कोषमा अतिरिक्त बजेट विनियोजन गर्नुपर्नेमा जोडदार माग गरे । प्रधानमन्त्री ओलीले नेपालमा हुने सगरमाथा संवादमा सहभागी हुन फोरमका सदस्य राष्ट्रप्रमुख तथा सरकार प्रमुखलाई निमन्त्रणा पनि दिए।"
नागढुंगा मुग्लिङ सडकको र्दुदशा : दसैँमा गाउँ फर्किनेलाई सास्ती,"धादिङ : काठमाडौंबाट बाहिरिने मुख्य सडक नागढुंगामुग्लिङ सडकखण्ड स्थरोन्नतिको काम समयमै नसकिंदा यात्रा कष्टकर बनिरहेको छ। सडक विस्तारका क्रममा भएका खाल्डाखुल्डी, हिलो, धुलोले गर्दा यो सडक खण्ड भएर यात्रा गर्नु सानोतिनो युद्ध जितेजस्तै हुने गरेको छ। अझ दसैँ सुरु हुन दुई हप्ताभन्दा कम समय बाँकी रहँदा काठमाडौंबाट गृह जिल्ला फर्किनेहरूका लागि यात्रा कष्टकर हुने निश्चित जस्तै छ। दसैँ तिहार छठ जस्ता ठूला चाड मनाउका लागि संघीय राजधानी काठमाडौंबाट मात्रै झण्डै २० लाखको हाराहारीमा मानिस गृहजिल्ला कर्किने अनुमान गरिएको छ। एकातिर सडकको बेहाल, अर्कोतर्फ अन्य समयभन्दा सवारी साधन र यात्रुको चाप, त्यसैमा सडकको दुराअवस्थाका कारण जामको समस्या भोग्नु पर्ने निश्चित छ। सडक स्थरोन्नति र बर्खामा बिग्रेका सडकमा सवारी साधन गुडाउन नै हम्मेहम्मे हुने भएकाले भत्केका, खाल्डाखुल्डी सडकको मर्मत गर्नुपर्ने व्यवसायीको माग छ। एकातिर सवारी चलाउन निकै कठिन छ भने अर्कोतर्फ जोखिमपूर्ण यात्रा गर्नुपर्ने बाध्यतामा सवारीचालक र यात्रुहरू छन्। उक्त सडकखण्डको नागढुङ्गादेखि नौबिसेसम्म गत असार महिनामा नै निर्माण कार्य सम्पन्न गर्नुपर्नेमा पुनः दुई सय ४८ दिनको म्याद थप गरी आगामी माघ महिनासम्म पुर्याइएको छ। सबैभन्दा बढी सास्ती बिरामी बोकेर अस्पताल हिँडेका एम्बुलेन्सलाई हुने गरेको छ। एक मिनेट ढिलो पुर्याउँदा ज्यान जानसक्ने जोखिम भएका बिरामी बोकेका एम्बुलेन्स घण्टौं जाममा बस्न बाध्य भएको एम्बुलेन्स चालक हरिबहादुर श्रेष्ठ बताउँछन्। दसैँअगावै खाल्डाखुल्डीरहित बनाउन निर्माण व्यवसायीलाई निर्देशन दिइसकेको र दसैँअगावै एक तहको मर्मत गरिने नागढुंगानौबिसे सडक विस्तार पूर्वी खण्डका आयोजना प्रमुख केशवप्रसाद ओझा दाबी गर्छन्। यो सडकको पश्चिम खण्डमा १६ प्रतिशत, पूर्वी खण्ड १ मा ६० प्रतिशत र २ मा २३ प्रतिशत निर्माण सम्पन्न भएको छ। सडक विस्तार कार्य छिटो सम्पन्न गरी लाइफ लाइन मानिएको सडकलाई दुरुस्त राख्न अति आवश्यक भइसकेको छ। सो सडकखण्ड २०७९ साल जेठमा २४ महिनामा निर्माण सम्पन्न गर्ने गरी ज्याङ्गसु सगुन निर्माण सेवाले संयुक्त रुपमा कामको जिम्मा लिएको थियो। नागढुङ्गादेखि मुग्लिनसम्मको सडक स्थरोन्नतिसहित निर्माणको लागि करिब १३ अर्ब रुपैयाँ लगानी गरेको छ। सो रकम विश्व बैंकको ८५ प्रतिशत ऋण सहयोग र बाँकी १५प्रतिशत नेपाल सरकारको रहेको छ। सडकको दुरवस्था, फितलो यातायात व्यवस्थापन, असुरक्षित सडक र अधिक यात्रु चाँपबीच यसपालि दसैँमा यात्रा गर्नुपर्ने बाध्यता हुन सक्ने देखिएको छ।"
प्रधानमन्त्री ओलीसँग एमसीसीका कार्यकारी प्रमुख अल्ब्राइटको भेटवार्ता,"न्युयोर्क : अमेरिकी सहयोग परियोजना मिलेनियम च्यालेन्ज कर्पोरेसनकी कार्यकारी प्रमुख एलिस अल्ब्राइटले नेपालका प्रधानमन्त्री केपी शर्मा ओलीसँग भेटवार्ता गरेकी छन् । संयुक्त राष्ट्रसंघको ७९औँ महासभामा भाग लिने क्रममा अमेरिकाको न्युयोर्कमा रहेका प्रधानमन्त्री ओलीसँग एमसीसीकी सीईओ अल्ब्राइटले भेटवार्ता गरेकी हुन्। उनीहरुबीच भएको भेटमा नेपालमा निर्माण भइरहेको ऊर्जा तथा सडक पूर्वाधार विकासको विषयमा छलफल भएको प्रधानमन्त्री सचिवालयले जनाएको छ। भेटमा प्रधानमन्त्री ओलीले एमसीसी अन्तर्गतका ट्रान्समिसन लाइन र सडक पूर्वाधार परियोजना निर्माण समयमै सक्ने विश्वास व्यक्त गरे। ५० करोड डलर अनुदान प्राप्त हुने यो परियोजनाका लागि २०७४ मा नेपाल र अमेरिकाबीच सम्झौता भएको थियो। एमसीसी परियोजनाका लागि २०६८ सालमा छनोट भएको नेपालले २०७४ भदौ २९ मा सम्झौतामा हस्ताक्षर गरेको थियो। २०७४ भदौ २९ गते तत्कालीन अर्थमन्त्री ज्ञानेन्द्रबहादुर कार्की वासिङ्टनडीसी पुगेर एमसीसीका कार्यवाहक सीईओ जोनाथन नासका साथ हस्ताक्षर गरेका थिए। भेटमा प्रधानमन्त्री ओलीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल लगायत सहभागी थिए।"
सुस्तामा बन्यो देशकै लामो झोलुंगे पुल,"बर्दघाट : निर्माण सम्झौता भएको झण्डै दश वर्षपछि सुस्तामा झोलुंगे पुल बनेको छ । पश्चिम नवलपरासीको सुस्ता गाउँपालिका वडा नं ५ मा नेपालकै लामो पुल बनेको हो । आज असोज १० गते राष्ट्रपति रामचन्द्र पौडेलले पुलको उद्घाटन गर्दैछन् । पुल निर्माणसँगै आफ्नै वडा कार्यालयमा जान पनि सुस्ताबासी भारतको बाटो भएर जानुपर्ने बाध्यता हटेको हो । नारायणी नदीमा एक हजार पाँचसय ५८ मिटर लामो पुल निर्माण सम्पन्न भएपछि यहाँका बासिन्दा खुुसी छन् । यो पुल हाम्रा लागि लाइफलाइन हो, सुस्ताका रविन्द्र जयसवालले भने, निर्माण ढिलो भए पनि विगतमा आफ्नै देशको भूमिभित्र जान पनिभारतको बाटो भएर जानुपर्ने बाध्यता थियो । अब बाध्यताबाट हामी मुक्त भएका छौं । २०७० सालमा सम्झौता भएको यो झोलुंगे पुल तीन वर्षभित्र निर्माण सम्पन्न भइसक्नुपर्ने थियो । साढे २३ करोडमा त्रिशुली आश्रय जेभीकन्ट्रक्नसले निर्माणको ठेक्का पाएको यो पुल असारमा निर्माण सम्पन्न भएको हो । स्थानीय जयसवालका अनुसार २०७४ सालको दोस्रो संविधानसभा निर्वाचनबाट यहि क्षेत्रबाट निर्वाचित सांसद देवकरण कलवारले पुलको काम अगाडि बढाउन निर्माण कम्पनीलाई दबाब दिनुका साथै सरकारसँग निरन्तर पहल गरेका थिए । पछिल्लो दुई वर्षयता पुल निर्माणको कामले गति लिएको हो । यस क्षेत्रबाट निर्वाचित सांसद विनोद चौधरीले पुल समयमै निर्माण सम्पन्न गर्न निर्माण कम्पनी र सरकारसँग निरन्तर समन्वय गर्दै आएका थिए । उनले शहरी विकास मन्त्रालयलाई आवश्यक बजेट निकासाका लागि पहल गर्नुका साथै निर्माण कम्पनीलाई समयमै काम सम्पन्न गर्न ताकेता गरेका थिए । सांसद चौधरीले सुस्ता पुलले नेपाली भूमि जोड्ने काम गर्नुका यहाँका नागरिकको दैनिकीमा पनि ठूलो प्रभाव पार्ने बताए । आफ्नै भूमिभित्र जान पनि अर्काे देशको बाटो भएर जानुपर्ने बाध्यताको अब अन्त्य भएको छ । यो अत्यन्तै पीडादायी अवस्था थियो नवलपरासी सुस्ताको, उनले भने, लामो समयसम्म पुल निर्माण कार्य सम्पन्न भएन । ढिलै भए पनि पुल निर्माण सम्पन्न भएको छ । अब यसले यो क्षेत्रका नागरिकको जीवनमा त खुसी ल्याउँछ नै, यो क्षेत्रकै आकर्षक पर्यटकीय गन्तब्य बन्नेछ । उनले यो पुलले सुस्ताको भूगोल मात्रै नजोडी यहाँका नागरिकको भावनालाई पनि जोडेको बताए । नारायणी नदीमा पुल बनेपछि सुस्तापारी पहिलो पटक बिजुली पुगेको छ । करिव ३५० घरधुरी रहेको सुस्तापारी पुलकै बाटो भएर बिजुली लगिएको हो । झोलुंगे पुलको भार व्यवस्थापन र विद्युतीय सुरक्षाको मापदण्ड पूर्णरूपमा पालना हुने गरी दायाँबायाँबाट ११ केभी लाइन निर्माण गरी सुस्तामा विद्युत् पुर्याइएको हो । सांसद चौधरीले निर्वाचित भएलगत्तै विद्युत् प्राधिकरणका प्रबन्ध निर्देशक कुलमान घिसिङसँग सुस्तामा विद्युतीकरणका लागि पहल गरेका थिए । यसैबीच सांसद चौधरीले सुस्तापारीका बासिन्दालाई सहुलियतमा बिजुली उपलब्ध गराउन सरकारसँग पहल सुरु गरेका छन् । उनले ऊर्जा मन्त्रालय र विद्युत् प्राधिकरणलाई लिखित पत्र पठाउँदै सहुलियतको बिजुलीका लागि आग्रह गरेका हुन् । हाम्रो पहिलो प्राथमिकतामा सुस्तालाई पुलले जोड्ने र त्यहि पुलबाट बिजुली लैजाने प्रबन्ध गर्ने थियो । यो दुबै काम एकैपटक सम्पन्न भएको छ । अब सरकारले यहाँका नागरिकलाई सहुलियतको बिजुली उपलब्ध गराउनुपर्छ, त्यसका लागि हाम्रोतर्फबाट सम्पूर्णरुपमा पहल भइरहेको छ । यसमा पनि सकारात्मक परिणाम आउने विश्वास छ, उनले भने । सुस्ता पुलले यहाँको पर्यटन विकासमा ठूलो योगदान पुग्ने स्थानीयको विश्वास छ ।"
लेबनानमा बढ्दो द्वन्द्व कम गर्न अमेरिका र ईयूद्वारा २१ दिने युद्धविरामको प्रस्ताव,"इजरायल र हिजबुल्लाहबीच बढ्दो द्वन्द्वलाई ध्यानमा राख्दै अमेरिका, युरोपेली युनियन (इयु) र सहयोगी राष्ट्रहरूले तत्काल २१ दिने युद्धविरामको प्रस्ताव गरेका छन् । ११ सहयोगी राष्ट्रहरूले यस समस्याको समाधान खोज्न र गाजामा युद्धविराम गर्न प्रस्ताव गरेका छन्। अमेरिका, ईयू र सहयोगी राष्ट्रहरूले आफ्नो संयुक्त विज्ञप्तिमा यी देशहरू (इजरायल, लेबनान, प्यालेस्टाइन) बीचको दुश्मनी अहिले असह्य भएको बताएका छन् । यसले सम्पूर्ण क्षेत्रमा युद्धको खतरा बढेको छ । यो लेबनान र इजरायली जनताको हितमा पनि छैन। युद्धविरामको यो प्रस्ताव इजरायली सेना प्रमुखले हवाई हमलापछि इजरायलले लेबनानमा रहेको हिजबुल्लाहका लक्ष्यहरूमा भूमिबाट आक्रमणको तयारी गरिरहेको घोषणापछि गरिएको हो। इजरायलले विगत तीन दिनदेखि लेबनानमा रहेको हिजबुल्लाहको लक्ष्यमा हवाई आक्रमण गरिरहेको छ । हिजबुल्लाहले पनि जवाफी कारबाही गरेको छ । लेबनानको स्वास्थ्य मन्त्रालयका अनुसार इजरायली आक्रमणमा हालसम्म करिब ५०० जनाको मृत्यु भइसकेको छ । बीबीसी"
बारपरिषद् फेरि बढ्यो दूरी,"काठमाडौं : न्यायिक वृत्तमा भनिन्छ, बेञ्च (अदालत) र बार (कानुन व्यवसायी) बीचको सम्बन्ध नङ र मासुको झैं हुनुपर्छ। तर, अहिले न्यायाधीश सिफारिसको विषयलाई लिएर बार र बेञ्चबीचको आपसी दूरी पुनः बढेको छ। कानुन व्यवसायीको छाता संगठन नेपाल बार एसोसिएसनले संविधानविपरीत न्यायाधीश नियुक्ति सिफारिस गर्न लागेको भन्दै बुधबार विरोध प्रदर्शन गरेको छ। बारले न्यायपरिषद् अध्यक्षसमेत रहेका प्रधानन्यायाधीश विश्वम्भरप्रसाद श्रेष्ठ सेवा निवृत्त हुन लागेका प्रधानन्यायाधीश श्रेष्ठ सर्वोच्च अदालतमा हाजिर भए पनि इजलासमा बसेर मुद्दा हेर्न छोडेका छन्। श्रेष्ठले न्यायाधीश नियुक्तिका लागि बैठक गर्न लागेको भन्दै बार विरोधमा उत्रेको छ । प्रधानन्यायाधीश श्रेष्ठ असोज २० गतेदेखि सेवा निवृत्त हुँदै छन्। श्रेष्ठले मुद्दा हेर्न छोडेका छन् । सर्वोच्चमा प्रधानन्यायाधीशसहित २१ जना न्यायाधीश रहने संवैधानिक व्यवस्था छ। सर्वोच्चमा अहिले ५ न्यायाधीश रिक्त छ। त्यस्तै उच्च अदालतमा १६ न्यायाधीश रिक्त छ। न्यायाधीशको अभावमा न्याय निरुपणमा ढिलाइ भइरहेको छ। बारले न्यायपरिषद् नियमावली २०७४ को (पहिलो संशोधन २०८०) प्रति असहमति जनाउँदै गैरसंवैधानिक नियमावलीलाई अविलम्ब खारेजको माग गर्दै आएको छ। सरोकारवालासँग परामर्श नै नगरी एक पक्षीय ढंगले नियमावली संशोधन गरिनु कानुनको सिद्धान्तविपरीत छ, बार अध्यक्ष घिमिरेले भने, गैरसंवैधानिक नियमावली निरस्त नगरेसम्म आन्दोलन जारी रहन्छ, उनले भने। गत भदौ १६ र १७ गते बारले न्यायपरिषद् सचिवालयमा धर्नासमेत दिएको थियो। त्यसपछि सर्वोच्च अदालतले बार बेञ्च समन्वय समितिको बैठक राखी वार्तामा बोलाएको थियो। बार अध्यक्ष एवं वरिष्ठ अधिवक्ता घिमिरे र महासचिव अन्जिता खनाल समेतको वार्ताबाट निकासका निमित्त पाँच सदस्यीय कार्यदलसमेत गठन भएको थियो। उक्त कार्यदलमा सर्वोच्च अदालतका वरिष्ठतम् न्यायाधीश प्रकाशमान सिंह राउत, न्यायपरिषद् सदस्य रामप्रसाद भण्डारी, बार अध्यक्ष घिमिरे, महासचिव खनाल र सदस्य सचिवमा परिषद्का सचिव यमबहादुर बुढा थिए । परिषद् नियमावलीमा भएको संशोधनका सम्बन्धमा सहमति निकाल्ने सहमति भएको बार अध्यक्ष घिमिरेले जानकारी दिए। कार्यदलको प्रतिवेदन सार्वजनिक गरी कार्यान्वयन गर्नुपथ्र्यो, बार अध्यक्ष घिमिरेले भने, प्रतिवेदन लिखित रूपमा माग गर्दासमेत उपलब्ध नगराउने गैरजिम्मेवारपूर्ण कार्य भयो। कार्यदलले भदौ २८ गते प्रतिवेदन पेस गरेको थियो। बार एसोसिएसनको तर्फबाट यस सम्बन्धमा फरक प्रतिवेदन प्रस्तुत भएको छ। बारले संविधानको धारा १४१ को (१) र (३) को विपरीत हुने गरी नियमावली संशोधन गरिएको दाबी गरेको छ। संशोधित न्यायपरिषद् नियमावलीअनुसार न्यायाधीश नियुक्ति गर्ने प्रयास गरिएको जानकारी प्राप्त भएपछि विरोधमा उत्रिनु परेको बार अध्यक्ष घिमिरेले बताए। सेवा निवृत्त हुन लागेका प्रधानन्यायाधीश श्रेष्ठ र प्रस्तावित प्रधानन्यायाधीश राउतको मिलेमतोमा न्यायाधीश नियुक्ति हुन लागेको दाबी गर्दै बार विरोधमा उत्रेको छ। संशोधित नियमावली खारेज नहुँदासम्म नियुक्ति प्रक्रिया अघि नबढाउन बारले अपिल गरेको छ। वर्तमान प्रधान न्यायाधीश हप्ता दिनभित्रै सेवा निवृत्त हुँदै छन्। संसदीय सुनुवाइ समितिबाट सुनुवाइका लागि बोलावट भइसकेका प्रस्तावित न्यायधीशबीच किन हतार हतारमा न्यायाधीश सिफारिसका लागि बैठक गर्नु पर्यो ? बार अध्यक्ष घिमिरेले प्रश्न गर्दै भने, नियमावलीका कारण अन्यायमा परेका न्यायाधीशबीच असन्तुष्टि छ। न्यायाधीश बोल्न नसकेकोले बार बोल्नु परेको हो। सर्वोच्च अदालतका पूर्वन्यायधाीश बलराम केसी बारबेञ्चबीच दूरी बढ्नु दुर्भाग्यपूर्ण भएको बताउँछन्। बारको आन्दोलन न्यायाधीशको सिफारिसका लागि हो। नियमावली सच्याउँदा बारले केही पाउँदैन। पाउने त न्यायाधीशहरूले नै हो, पूर्वन्यायाधीश केसी भन्छन्, बार र बेञ्चबीच दूरी बढ्नु हुँदैन। संयुक्त रूपमा संयमित ढंगले वार्तामा बसेर सुल्झाउनुपर्छ। पूर्वन्यायाधीश केसीले न्यायाधीश नियुक्तिमा योग्य, सक्षम र विषय विज्ञतालाई प्राथमिकता दिनुपर्ने बताए। बार अध्यक्ष घिमिरेले संविधान बचाउन आन्दोलनमा उत्रनु परेको बताए। बिहीबार न्यायपरिषदको असंवैधानिक कदमको विरोधमा भन्दै सर्वोच्च अदालत परिसरमा धर्ना दिने बारले जनाएको छ।"
"सावधान ! हवाई आवागमन हुने क्षेत्रमा चंगा, ड्रोन र बेलुन उडाउँदै हुनुहुन्छ ?","काठमाडौं : नेपाल नागरिक उड्डयन प्राधिकरणले त्रिभुवन अन्तर्राष्ट्रिय विमानस्थलको हवाई आवागमन हुने क्षेत्रमा चंगा, ड्रोन र बेलुन नउडाउन निर्देशन दिएको छ । दशैं तिहार चाडपर्वमा बालबालिका र युवा युवतीले चंगा उडाउने भएकाले विमानस्थल आसपासको क्षेत्रमा चंगा, ड्रोन र बेलुन नउडाउन प्राधिकरणले निर्देशन दिएको हो। त्रिभुवन अन्तर्राष्ट्रिय विमानस्थल नागरिक उड्डयन कार्यालयले चंगा, ड्रोन, बेलुन तथा लेजर लाइटले विमानको उडान सुरक्षामा गम्भीर असर पर्न सक्ने सूचनामा उल्लेख गरेको छ। कार्यालयले सूचनाको अवज्ञा वा अटेर गरेको पाइएमा कानून बमोजिम कडा कारबाही हुने चेतावनी दिएको छ। त्रिभुवन अन्तर्राष्ट्रिय विमानस्थलको हवाई आवागमन हुने तथा आसपासको क्षेत्रमा चङ्गा, ड्रोन, वेलुन उडाउने कार्य तथा लेजर लाइटले विमानको उडान सुरक्षामा गम्भीर असर पर्न सक्ने भएको हुँदा यस किसिमका गतिविधि एवं क्रियाकलाप नगर्न नगराउन हुन सम्बन्धित सवैमा अनूरोध गरिन्छ। कार्यालयले आज सार्वजनिक सूचना जारी गर्दै भनेको छ, कसैले यस सूचनाको अवज्ञा वा अटेर गरी यस्ता गतिविधि गरे वा गराएको पाईएमा प्रचलित कानून बमोजिम कडा कारबाही हुने व्यहोरा समेत यसै सूचना मार्फत सम्बन्धित सबैमा जानकारी गराइन्छ।"
"सुनको मूल्यमा नयाँ रेकर्ड, तोलाको पुग्यो १ लाख ६० हजार ७ सय",काठमाडौं : नेपाली बजारमा सुनको मूल्यले नयाँ रेकर्ड कायम गरेको छ। नेपाल सुन चाँदी व्यवसायी महासंघका अनुसार आज प्रतितोला सुनको मूल्य १ लाख ६० हजार ७०० रुपैयाँ कायम भएको हो। बुधबार प्रतितोला सुन १ लाख ६० हजार ४ सय रुपैयाँमा कारोबार भएको थियो। सुनको मूल्य बढेपनि चाँदी भने स्थिर छ। चाँदी प्रतितोला १९ सय ५५ रुपैयाँमा कारोबार भइरहेको महासंघले जनाएको छ।
स्थानीय तह उपनिर्वाचन : आजदेखि दल दर्ता,"काठमाडौं : निर्वाचन आयोगले स्थानीय तह सदस्य उपनिर्वाचनका लागि दल दर्ताको आह्वान गरेको छ। आयोगले आजदेखि असोज १६ गतेसम्म दल दर्ताका लागि आह्वान गरेको हो। आयोगले एक सूचना जारी गर्दै संविधानको धारा २७१ र राजनीतिक दलसम्बन्धी ऐनको दफा ४ अनुसार दल दर्ता आह्वान गरेको हो। दल दर्ताका लागि निवेदन दिँदा राजनीतिक दलसम्बन्धी नियमावली २०७४ को अनुसूची १२ बमोजिमको ढाँचामा दिनुपर्नेछ। आयोगका अनुसार असोज २० गते दल स्वीकृत गर्ने, निर्वाचनसम्बन्धी निर्देशिका, कार्यविधि, मापदण्ड तथा आचारसंहिता तयारी गर्ने, निर्वाचन सामाग्री, जनशक्ति व्यवस्थापन, मतदाता शिक्षा, तालिम तथा क्षमता विकासलगायतका कार्यक्रम सञ्चालन हुनेछ। त्यस्तै कात्तिक २६ गते मतदाताको अन्तिम नामावली प्रकाशन गर्ने र मतदान स्थल निर्धारण गर्ने, कात्तिक ३० गते निर्वाचन अधिकृतको कार्यालय स्थापना गर्ने कार्यक्रम छ। स्थानीय तहका रिक्त ४१ पदका लागि आगामी मंसिर २ गते उपनिर्वाचन हुँदैछ।"
डेंगुको सचेतना,"गर्मी मौसम निख्रियो, विस्तारै जाडो पलाउँदै छ तर लामखुट्टेको टोकाइबाट लाग्ने डेंगु रोगको संक्रमण उत्कर्षमा छ। देशका अधिकतम जिल्लामा डेंगुका बिरामी छन्। गण्डकी प्रदेश त झन् इपिसेन्टरैजस्तो बनेको छ, सबैभन्दा धेरै संक्रमित जो छन्। ५ हजार ४ सय ८२ जना अर्थात् कुल संक्रमितमध्ये ४८ प्रतिशत यही प्रदेशमा छन्। केही समयअघिसम्म गण्डकीको तनहुँमा धेरै संक्रमित थिए, अहिले कास्कीले तनहुँलाई उछिनिसकेको छ। गण्डकीपछि बागमती र कोशीमा धेरै संक्रमित छन्। मुलुकमा डेंगु संक्रमित १२ हजार नाघिसके। हुम्लाबाहेक ७६ जिल्लामा डेंगु संक्रमण देखा परेको छ। चाडबाडको मुखमा देशभर बिरामीको संख्या उकालिँदो छ। नेपालमा २० वर्षअघि सन् २००४ देखि डेंगु देखा परेको हो। त्यसयता हरेक वर्ष डेंगुको संक्रमण देखिएको छ। वर्ष बिराएर संक्रमण दर उच्च देखिन्छ। सरकारले पनि लामखुट्टेको बासस्थान खोजी र नष्ट अभियान चलाइरहेको छ। नागरिकले पनि टोलटोलमा सफाइ अभियान चलाइरहेका छन्। तर डेंगुले सताउन छाडेको छैन। यो रोगको उपचार खासमा छैन। ज्वरो आउने, आँखा रातो हुने, टाउको, पेट, जोर्नी, मांसपेशी दुख्नेलगायतका लक्षणहरू देखिन्छन्। अनि ज्वरोको ओखती खाने वा अरू जे समस्या देखिन्छ, त्यसैको उपचार गर्ने हो। कतिपयले डेंगुबाट ज्यानै गुमाएका छन्। सरकारले सबै ७७ जिल्ला २ करोड रुपैयाँका दरले डेंगु नियन्त्रणका लागि बजेट छुट्ट्याएको छ। तर डेंगु नियन्त्रण हुनुको साटो झन्झन् बढिरहेको छ। कतिपय अवस्थामा सर्वसाधारणको हेलचक्र्याइँ र लापरबाहीले पनि संक्रमण फैलिएको छ। एडिस एजेप्टाई नामक लामखुट्टेको टोकाइबाट डेंगु रोग सर्छ। लामखुट्टेको टोकाइबाट बच्नु नै डेंगुबाट जोगिने सबैभन्दा पहिलो उपाय हो। छोटा कपडा नलगाउने, शरीर ढाक्ने र लामखुट्टेको बासस्थान आफ्नै घर र वरिपरि नष्ट गर्ने उपाय सर्वसाधारणले अपनाउन जरुरी छ। अनि सरकारी तवरबाट सचेतना फैलाउनुपर्छ। सबैभन्दा उत्तम उपाय भनेको घरघरबाटै लामखुट्टे नियन्त्रणका उपाय चलाउनु हो। जस्तो सिंगापुरमा कसैको घरमा लामखुट्टेको बासस्थान भेटिए हजार डलर जरिबाना गराइन्छ। त्योसम्मको सजाय र जरिबाना नै नगराइए पनि कम्तीमा नागरिक आफैं सचेत बन्ने वातावरणचाहिँ बनाइनुपर्छ। यो पनि पढ्नुहोस डेंगु र हैजाका संक्रमित बढे डेंगुविरुद्ध सचेत बनौं १५ वर्षदेखि डेंगुको संक्रमण, किन भएन नियन्त्रण ? ७६ वटै जिल्लामा फैलियो डेंगु , बिरामीले टेकु अस्पताल भरिभराउ"
क्यानाडाको क्यालगरी सहरमा नेपाल दिवस,"काठमाडौं : क्यानाडाको क्यालगरी महानगरपालिकाको प्रांगणमा नेपाल दिवस मनाइएको छ। अल्बर्टा नेपाल च्याम्बर अफ कमर्सको मुख्य संयोजकत्व र स्थानीय सामुदायिक संस्थाहरू एनसीएससी, सीएनसीए एवं गैरआवासीय नेपाली संघ क्यानडासमेत मुख्य आयोजक र क्यालगरीस्थित अन्य स्थानीय संस्थाहरूले कार्यक्रमको संयुक्त आयोजना गरेका हुन्। कार्यक्रममा ज्येष्ठ नागरिक, स्थानीय र प्रान्तीय सरकारका प्रतिनिधि र नेपाली जनसमुदायको उल्लेख्य उपस्थिति रहेको थियो। कार्यक्रममा नेपाली सांगीतिक कार्यक्रम प्रस्तुत गरिएको थियो। कार्यक्रममा आगन्तुक आयोजक समितिका अध्यक्ष ध्रुव राईले स्वागत गरेका थिए। च्याम्बरका अध्यक्ष समीर पाण्डेले च्याम्बरले सबैसँग समन्वय गरेर यो कार्यक्रम आयोजना गरेको बताए। एनसीएससीका अध्यक्ष प्रकाश बस्याल र सीएनसीएका तर्फबाट विनोद केसीले नेपाल दिवसको शुभकामना दिए। गैरआवासीय नेपाली संघ क्यानडाका अध्यक्ष माधव दुलालले मन्तव्य राखेका थिए। कार्यक्रममा अल्बर्टा प्रान्तका इमिग्रेसन तथा मल्टिकल्चरल मन्त्री मोहम्मद यासिन, वडा नं ५ काउन्सिलर राज धालिवाल तथा अल्बर्टा सरकार प्रमुखका प्रतिनिधि ह्याप्पी मानले नेपाल दिवसको शुभकामना दिएका थिए।"
"दुईपांग्रे ट्याक्सी : सुरक्षा चुनौती, कहिले हुन्छ नियमन ?","मोटरसाइकल ट्याक्सी अर्थात्, भाडा लिएर मोटरसाइकलमा यात्रु ओसार्ने सेवा । छिटो, सजिलो र सस्तोमा यात्रा गर्न पाइने । तर, नियमन नहुँदा यो सेवा जोखिमपूर्ण र असुरक्षित बन्दै गएको एक अध्ययनले देखाएको छ । महिलामाथि यौनजन्य दुर्व्यहारका घटना हुने, यात्रुको भेषमा गाडीमा सवार अपराधीबाट राइडर नै लुटपाटमा पर्ने, अपराध कर्मका लागि अफलाइन सेवा लिने क्रम बढेको अध्ययनको निष्कर्ष छ । काठमाडौं : मुलुकका बेरोजगार युवाको सजिलो जागिर बनेको छ भाडा लिएर मोटरसाइकलमा यात्रु ओसार्ने। यसका लागि न शैक्षिक योग्यता चाहिने, न भनसुन चाहिने। अझ सजिलो त, आफ्नो अनुकूलतामा चल्न पाइने। एउटा मोटरसाइकल लियो, आफूले चाहेको कम्पनीमा आबद्ध भयो। अनि, यात्रु बोक्न सुरु गर्यो। हातको हात नगद कमाई। यसले एकातिर, बेरोजगारी समस्यालाई केही हदसम्म सम्बोधन गरेको छ। अर्कोतिर, यात्रुले पनि सहज र सस्तोमा यात्रा गर्न पाएका छन्। यस्तो सेवा दिन हाल पठाओ, टुटल, इनड्राइभ, जुमजुम, आयो लगायतका राइड सेअरिङ सेवा क्रियाशील छन्। काठमाडौंमा मात्रै १ लाख ९० हजार मोटरसाइकल र स्कुटरले यात्रु बोक्ने सेवा दिइरहेका छन्। यस्तो सेवालाई मोटरसाइकल ट्याक्सी नामाकरण गरिएको छ। यो सेवा विश्वका धेरै देशमा छ। तर, यस्तो सेवा जोखिमपूर्ण र असुरक्षित बन्दै गएको एक अध्ययनले देखाएको छ। काठमाडौं मेडिकल कलेजअन्तर्गतको नेपाल इन्जरी अनुसन्धान केन्द्रले एक वर्ष लगाएर मोटरसाइकल ट्याक्सी को अध्ययन गरेको थियो। इन्जरी अनुसन्धान केन्द्रका निर्देशक प्रोफेसर डा सुनिलकुमार जोशीको नेतृत्वमा प्रोफेसर डा जुली म्याटन, डा जोनाथन फ्लावर, डा प्रशन्ना लामा र सिनियर रिसर्चर सञ्जीव पौडेलले अध्ययन गरेका थिए। अध्ययनको निष्कर्ष छ दुईपांग्रे सवारी साधन असुरक्षित बन्दै गएको छ। यसलाई नियमन गर्न सरकारले अब ढिला गर्नुहुँदैन। बिना हेल्मेट यात्रु बोक्ने, महिलामाथि यौनजन्य दुर्व्यहारका घटना हुने, यात्रुको भेषमा गाडीमा सवार अपराधीबाट राइडर नै लुटपाटमा पर्ने र अपराध कर्मका लागि अफलाइन सेवा लिने क्रम बढेको अध्ययनको निष्कर्ष छ। हुन त, यस्तो सेवाको नियमनमाथि बारम्बार प्रश्न उठने गरेका छन्। सरकारले पनि यसलाई न खुलेर समर्थन जनाउन सकेको छ, न त यसको नियमनका लागि पहल नै गरेको छ। विभिन्न एप्सहरू उद्योग विभागमा दर्ता छन्। तर, यातायात सञ्चालन गर्ने कुनै नीतिले यसलाई चिन्दैन, जान्दैन। यातायात व्यवस्था ऐनले दफा (८) (१) ले भन्छ निजी सवारी साधन सार्वजनिक यातायातका रूपमा प्रयोग गर्न पाइँदैन। उच्च अदालत पाटनले पनि कानुन बनाएर नियमन गर्न सरकारलाई आदेश दिइसकेको छ। घटना१ यौन दुर्व्यवहार घटना गत साउनको। राति त्यस्तै १० बज्दै थियो। सडकमा सार्वजनिक गाडी गुड्न छोडिसकेका थिए। एक युवतीलाई बानेश्वरबाट साँगासम्म पुग्नुथियो। सडक किनारमा यात्रु पर्खिरहेको अफलाइन बाइक चढिन्। जब बाइक गुड्यो, राइडरले निकै स्पिड कुदाउन थाले। अचाक्ली रूपमा घ्याच्च, घ्याच्च ब्रेक लगाउन थाले। युवती हुत्तिएर राइडरको शरीरमा टाँस्न पुग्थिन्। राइडरको मुखबाट ह्वास्स गन्ध आउँथ्यो रक्सीको। राइडर भर्खरका युवक थिए। बिस्तारै चलाउनुस् भन्दा ती युवकले झन् स्पिड कुदाउँथे। यात्राको क्रममा युवतीले यौन दुर्व्यवहार पनि खेपिन। राइडरले बाटोमा युवतीको नम्बर पनि लिइसकेका रहेछन्। पछि त ती केटाले मलाई फोन गरेर दुःख दिन थाले। अति नै गरेपछि त्यो केटाको फोन नम्बर नै ब्लक गरेँ, पीडित युवती भन्छिन्, धन्न कोठा नपुग्दै वरै ओर्लिएँ। नत्र त उसले झनै तनाव दिने रहेछ। हे, भगवान् कस्ताकस्ता राइडर हुन्छन् ! घटना२ डरमर्दो यात्रा बालाजुमा बसले ठक्कर दिँदा स्कुटर पछाडि सवार एक महिलाको घटनास्थलमै ज्यान गयो। त्यो स्कुटी दुईपांग्रे ट्याक्सी थियो। प्रहरीका अनुसार घटनापछि अफलाइन राइडर फरार भए। यो घटना ५ असोज ०८० को हो। चालकले अफलाइनमा यात्रु बोकेका थिए। त्यसकारण राइडरको पहिचान गर्न प्रहरीलाई तुलनात्मक रूपमा बढी समय लाग्यो। त्यसअघि माछापोखरीमा एक महिलामाथि धारिलो हतियार प्रयोग भयो। घटनापछि हतियार प्रयोग गर्ने व्यक्ति अफलाइन राइडिङ सेवा लिएर भागेको प्रहरी अनुसन्धानबाट खुलेको छ। घटना३ सिकारु राइडरले जोखिम भदौ २६ गते सप्तरीका नवीन नरसिंह नेपाली अन्तर्राष्ट्रिय विमानस्थलबाट पठाओ मा चढे। बसमा ढिलो हुन्छ भनेर पठाओ चढेका थिए। नयाँ बानेश्वरस्थित संसद् भवन अगाडि उनी चढेको पठाओले अर्को पठाओलाई ठक्कर दियो। उनी सडक दुर्घटनामा परे। हातमा चोट लाग्यो। झोलाको ल्यापटप पनि फुट्यो। नवीन भन्छन्, संयोगले सडकको ट्राफिकको रातो बत्ती बल्यो। जसका कारण सबै गाडीहरू रोकिए। भगवान्को दया भनौं, ज्यान बच्यो। उनी पनि अफलाइनमा पठाओ चढेका थिए। घाइते नेपालीलाई प्रहरीले नजिकैको सिभिल हस्पिटलमा उपचार गर्न पठायो। पठाओ चालकलाई मोटरसाइकलसहित कोटेश्वरस्थित ट्राफिक प्रहरी कार्यालय लग्यो। प्रहरीले ती पठाओ चालकलाई भन्यो, यात्रुलाई उपचार खर्च र क्षतिपूर्ति दिनुहोला। १८ वर्ष उमेर जतिका पठाओ राइडर रुन थाले। घाइते नेपालीको खुट्टा ढोग्न थाले। र, भने, म कमाएर खाने मान्छे। मलाई छोडिदिनुहोस्। पुरानो बाइक किनेर पठाओ चलाइरहेको छु। उनले पनि दया मान्दै पठाओ चालकलाई छोडिदिए। घाइते नेपालीले न उपचार खर्च पाए न त ल्यापटप मर्मत खर्च नै। नेपालीलाई ५० हजार रुपैयाँ जतिको क्षति पुग्यो। घटना४ यात्रुको भेषमा लुटेरा यात्रुको भेषमा दुईपांग्रे सवारी चढ्ने र चालकमाथि नै लुटपाट मच्चाउने प्रवृत्ति पनि बढेको अध्ययनका क्रममा देखिएको छ। साउन ९ गते साँखुमा पठाओ चालक भक्तबहादुर खड्कामाथि लुटपाट भयो। उनको मोटरसाइकल, मोबाइल र ६ हजार रुपैयाँ पनि लुटपाट गरेका थिए। प्रहरी प्रभाग साँखुले लुटपाट गर्ने सुनसरी धरान उपमहानगरपालिका१५ का २३ वर्षीय राहुल तामाङ र उदयपुर नगरपालिका५ का २१ वर्षीय मनिष कोइरालालाई पक्राउ गरेको थियो। उनीहरूले शंखरापुर८ नाउपाखा सामुदायिक वनमा पठाओ चालक खड्कामाथि लुटपाट गरेका थिए। घटना५ क्युआरमा झुक्याउने, अनि राइडरलाई लुट्ने नियमन गर्ने कानुनको अभावमा राइडरले थरीथरीका घटनाहरू खेप्दै आएका छन्। अहिले धेरैले खल्तीमा पैसा बोक्न छोडेका छन्। क्युआर कोर्डबाटै किनमेल र आर्थिक कारोबार गर्छन्। हालै यात्रु बनेर राइडरलाई झुक्याउँदै लुटपाट गर्ने गिरोह काभ्रेको बनेपाबाट पक्राउ परेको छ। काभ्रेको भुम्लु गाउँपालिका४ का २२ वर्षीय प्रकाश महत र ३२ वर्षीय युवराज महत पक्राउ परेका छन्। आरोपीहरूले काठमाडौं तथा भक्तपुरबाट काभ्रेपलाञ्चोकको बिभिन्न ठाउँमा जान भनी पठाओ बुक गर्ने गरेका थिए। त्यसपछि बनेपा बजार तथा बिभिन्न स्थानमा पुगेपछि पठाओ चालकलाई विश्वासमा पार्थे, प्रहरी भन्छन्, पठाओ चालकलाई खाजा खान लैजाने अनि खाजा घरको बिल र पठाओ चालकको भाडा क्यआरमार्फत हालिदिने भन्थे। नेट नचलेको बहाना बनाउँदै क्युआर गरिदिन्छु भनी पठाओ चालकको मोबाइलसमेत लिएर भाग्थे। घटना६ रक्सी खाएका यात्रु ओर्सादाको हैरानी ठमेल क्षेत्रमा रातिसम्म गानाबजाना र रमाइलो हुन्छ। धेरै मान्छेहरू अबेर रातिसम्म होटल, रोदीघर, रेष्टुराँमा रमाइलो गर्छन्। अनि घर फर्किन दुुईपांग्रे सवारी बुक गर्छन्। मोटरसाइकल वा स्कुटी पछाडि बस्ने यात्रुले रक्सी खाएर मातेको राइडरले थाहा पाउँदैनन्। यात्रुले भनेको गन्तव्यतिर जब राइडरले गाडी गुडाउँछन् अनि सास्ती सुरु हुन्छ। यात्रु लड्न खोज्छन्। कतिपयले राइडरको शरीरमै वान्ता गरिदिन्छन्। तथानाम गाली गर्छन्। कतिपय अवस्थामा मोटरसाइकलबाटै लडेर घाइते पनि हुन्छन्। दुईपांग्रे सवारीको सडक सुरक्षाका अनुसन्धानकर्ता सञ्जीव पौडेल भन्छन्, रक्सी खाएको मेडिकल रिपोर्ट आयो भने पछाडि बस्ने यात्रुले बिमा रकम पनि पाउँदैन। ठमेलमा यात्रुबाटै राइडर कुटिने पिटिने जस्ता घटनाहरू भइरहेको अध्ययनको क्रममा पाइएको छ। अफलाइनको यात्रा धेरै असुरक्षित राइड सेअरिङ अफलाइन राइडरहरूले यात्रुलाई ठगी गर्ने गरेको गुनासो धेरै सुनिन्छ। मोलमोलाई गरी बढी रकम लिन्छन् तर यात्रीलाई गन्तव्यमा नपुर्याइ बाटोमै छोडेर भाग्ने गरेको समस्या पनि उस्तै छ। यो समस्या बाहेक सुरक्षा सम्बन्धी चुनौति पनि बढेको बताउँछन्, काठमाडौं उपत्यका प्रहरी कार्यालय रानीपोखरीका प्रवक्ता तथा प्रहरी वरिष्ठ उपरीक्षक विनोद घिमिरे। यसमा यात्रुहरू आफैं सचेत हुनुपर्ने उनी बताउँछन्। यात्रीहरू पनि लापरबाही गर्छौं। किन कि हामी अफलाइन राइडरलाई रोज्छौं। यो पनि रिक्सको मुख्य कारण हो, उनी भन्छन्, अफलाइनमा यात्रा गर्दा त्यसको रेकर्ड एप्स कम्पनीसंग हुँदैन। जंगलमा लगेर यात्रुको भेषमा अपराधी गिरोहहरू राइडरहरूलाई लुटपाट गर्छन्। सकेसम्म यस्तामा यात्रा नगर्नुस्। नियमन गर्न दैनिक रूपमा प्रहरी टोली खटाउने गरिएको उल्लेख गर्दैै घिमिरे भन्छन्, अन्य अपराधी क्रियाकलाप हुन नदिन ट्राफिकले कागजपत्र चेकजाँच गरिरहेका हुन्छ। रातो प्लेटको गाडी व्यक्तिगत सवारी भएकाले यसलाई सरकारले सार्वजनिक यातायातका रूपमा प्रयोग गर्ने नीति लिन नहुनेमा उनी जोड दिन्छन्। कमजोर तथ्यांक, उदासीन सरकार दैनिक जीवनमा दुईपांग्रे ट्याक्सी जति सजिलो बनेको छ, व्यवस्थापन र नियमन नहुँदा सुरक्षाको दृष्टिकोणले उत्तिकै असुरक्षित बन्दै गएको छ। तर, यसको सही तथ्यांक न यातायात कार्यालयसँग छ न त प्रहरीसँग। ०७५ सालदेखि भगवान् भरोसे दुईपांग्रे ट्याक्सी गुडिरहेका छन्। काठमाडौं मेडिकल कलेजअन्तगर्तको नेपाल इन्जरी अनुसन्धान केन्द्रको अध्ययनका अनुसार सन् २०२१२०२२ मा काठमाडौं उपत्यकाको यातायात कार्यालयमा १३ लाख ३० हजार २ सय ५४ मोटरसाइकल र स्कुटी दर्ता भए। यसै वर्ष ८ हजार ३ सय ६४ मोटरसाइकल र स्कुटी दुर्घटनामा परेका थिए। तर, प्रहरीको तथ्यांकमा ४१ वटा मात्रै दुईपांग्रे ट्याक्सी दुर्घटनामा परेको देखाइएको छ। जहाँ ५५ जना घाइते हुँदा २ जनाको ज्यान नै गएको थियो। त्यसैगरी सन् २०२२२०२३ मा १४ लाख ३६ हजार ७ सय ६० मोटरसाइकल र स्कुटी दर्ता भए। यसै वर्ष ८ हजार ३४१ दुर्घनामा परे। यसमध्ये २१ वटा दुईपांग्रे ट्याक्सी परेको तथ्यांक छ। जुन दुर्घटनामा २६ जना घाइते भए। त्यस्तै सन् २०२३२०२४ मा १५ लाख मोटरसाइकल र स्कुटी दर्ता भए। यसै वर्ष ७ हजार ६८४ दुर्घनामा परे। यसमध्ये २५ वटा दुर्घटनामा मात्रै दुईपांग्रेको तथ्यांक छ। जुन दुर्घटनामा ३ जनको मृत्यु र ३४ जना घाइते भएका थिए। दुईपांग्रे ट्याक्सीको तथ्यांक व्यवस्थापन निकै कमजोर रहेको सडक सुरक्षा र नीति विकासका अनुसन्धानकर्ता पौडेल बताउँछन्। उनी भन्छन्, तथ्यांक व्यवस्थित नहुँदा यसको सुरक्षा चुनौती विश्लेषण, व्यवस्थापन र नियमका लागि कानुन निर्माणमै बाधा पुग्छ। कानुनले चिन्दैन दुईपांग्रे ट्याक्सी उपत्यकामा दुईपांग्रे ट्याक्सी प्रयोगमा आएको ६ वर्ष भयो। तर, यसको व्यवस्थापन र नियमन गर्न कानुनकै अभाव छ। यातायात व्यवस्था विभागका सूचना अधिकारी इश्वरी पनेरुले दुईपांग्रे सवारी साधनमा यात्रु बोक्नका लागि कानुनले स्वीकृति नदिएको बताउँछन्। कानुनअनुसार दुईपांग्रे सवारी सार्वजनिक यातायातमा प्रयोग गर्न पाइँदैन, उनी भन्छन्, एउटा प्रयोजनका लागि दर्ता भएको सवारी अर्को प्रयोजनमा प्रयोग गर्न पाइँदैन। यातायातको सञ्चालन र व्यवस्थापनको अधिकार प्रदेश सरकारलाई रहेको उनी बताउँछन्, निजी प्रयोजनका लागि दर्ता भएको सवारी साधन सार्वजनिक यातायातका रूपमा प्रयोग हुँदा सुरक्षा चुनौती थपिएको छ। यता दुईपांग्रे ट्याक्सीलाई नियमन गर्ने कानुनको अभाव रहेको भौतिक पूर्वाधार तथा यातायात मन्त्रालयका सहसचिव एवं प्रवक्ता सुशील बाबु ढकाल बताउँछन्। हामी जहिले पनि सरल, सजिलो र सस्तो नै खोज्छौं तर, दुईपाग्रे सवारी साधन दुर्घटनामा पर्यो भने समस्या हुन्छ, उनी भन्छन्, हामी अगाडि भइरहेको कुरा राज्य र सरकारको निगरानीमा हुनुपर्छ कि पर्दैन ? यो मुख्य विषय हो। कानुन बनाउँदै प्रदेश सरकार विभिन्न देशमा निजी नम्बर प्लेटका मोटरसाइकल र स्कुटीलाई सार्वजनिक सवारी साधनमा प्रयोग गर्न कानुनी मान्यता दिइएको उदाहरणहरू छन्। काठमाडौं मेडिकल कलेज अन्तर्गतको नेपाल इन्जरी अनुसन्धान केन्द्रका निर्देशक डा सुनिलकुमार जोशीले सरकारले दुईपांग्रे सवारी साधनलाई व्यवस्थित गर्नुपर्ने बताउँछन्। यात्रुको सुरक्षालाई सरकारले ध्यान दिनुपर्छ। अहिले उपत्यकामा करिब १ लाख ९० हजार बढी दुईपांग्रे ट्याक्सी प्रयोगमा छन्। यातायात सञ्चालन, व्यवस्थापन र नियमनको सबै अधिकार कानुनले प्रदेश सरकारलाई दिएको छ। श्रम, रोजगार तथा यातायात मन्त्रालय बागमती प्रदेशका सचिव बलराम निरौला भन्छन्, दुईपांग्रे ट्याक्सीलाई व्यवस्थित बनाउन कार्यविधि बनाएर छलफल गरिसकेका छौं। मन्त्रिपरिषद्मा लाने तयारीमा छौं। अन्तर्राष्ट्रिय अभ्यासमा रातो प्लेटको निजी सवारी पनि सार्वजनिक यातायातको रूपमा प्रयोग भइरहेको छ। प्रदेशको यातायात ऐनले यसलाई व्यवस्थापन गरेर सञ्चालन गर्ने अधिकार दिएको उनी बताउँछन्। यात्रुका लागि हेल्मेट अनिवार्य हुनुपर्छ अध्ययनले भन्छ्, सडक ट्राफिकबाट हुने मृत्युमध्ये लगभग एकतिहाइ मोटरसाइकल समावेश छन्, जुन दक्षिणपूर्वी एसियामा ४३ प्रतिशतसम्म बढ्दै गएको छ। जहाँ तिनीहरू प्रायः ट्याक्सीको रूपमा प्रयोग गरिन्छन्। तर, नीति निर्माताहरू सार्वजनिक यातायातका यी रूपलाई औपचारिक बनाउन ढिलासुस्ती गर्छन्। दुईपांग्रे ट्याक्सी सुरक्षाका लागि नीति नियमन विकास बारे काठमाडौं मेडिकल कलेज अन्तर्गतको नेपाल इन्जरी अनुसन्धान केन्द्रले गरिएको अध्ययन अनुसन्धान प्रतिवेदन सार्वजनिक कार्यक्रममा यात्रु, सेवाप्रदायक संस्था र सरकारका प्रतिनिधिहरूले दुईपांग्रे ट्याक्सीलाई नियमन गर्न कानुनको आवश्यकता रहेको बताएका छन्। क्रिकेटको राष्ट्रिय महिला टोलीकी कप्तान इन्दु बर्मा भन्छिन्, जसरी खेलाडीलाई चोटपटकबाट जोगाउन क्रिकेट हेल्मेट महत्वपूर्ण छ, त्यसरी नै यात्रु र सवारीको सुरक्षाका लागि दुईपांग्रे ट्याक्सी सुरक्षित वातावरणमा चल्ने सुनिश्चितता आवश्यक छ। महिला राइडर रुथ सुब्बा थप्छिन्, दुईपांग्रे ट्याक्सीलाई छुट्टै नम्बर प्लेटको व्यवस्था गरिनुपर्छ। कानुन बनाएर नियमन गर्नुपर्छ। टुटल प्रतिनिधि रुबिक जोशीले भने, दुईपांग्रे ट्याक्सी सवार र यात्रु दुवैको सुरक्षामा सुधारका लागि सरकार नै जिम्मेवार भएर अघि बढ्नुपर्छ। इनड्राइभ प्रतिनिधि सुनिता राईले हेल्मेटले दुईपांग्रे सवारी साधनको सुरक्षालाई सन्तुलनमा राख्न मद्दत गर्ने बताइन्। यात्रुका लागि पनि अनिवार्य हेल्मेटको प्रयोग गर्ने व्यवस्था अनिवार्य गर्नुपर्ने बताउँछन्, सडक बोर्ड नेपालका निर्देशक चेतना थापा। विश्व स्वास्थ्य संगठनका प्रतिनिधि गम्पो दोर्जीले सबैले हेल्मेट लगाउनुपर्ने बताए। सवारी साधनको ठक्करबाट जीवन बचाउन र अपांगतालाई न्यूनीकरण गर्न दुईपांग्रे सवारी प्रयोगकर्तामा विश्वव्यापी हेल्मेट प्रयोग गर्नु नेपालका लागि अपरिहार्य छ। चाहेर होस् या नचाहेर होस् नेपालमा दुईप्रांग्रे सवारी अभ्यासमा आएको राष्ट्रिय सडक सुरक्षा परिषद्का इन्जिनियर सरोज प्रधानले बताए। सजिलो, सुविधा र सस्तो पर्ने भएकाले उपभोक्ताको आकर्षण बढेको हो, उनी भन्छन्, तर, कस्तो चालकले चलाउने, सवारीको अवस्था कस्तो हुने, यात्रुले हेल्मेट लगाउनुपर्ने हो वा के हो ? कुनै कानुन बनेको छैन। सरकार हामी नै हो, हामीले यसको नियमन गर्नुपर्छ। अफलाइनबाट यात्रा नगरौं विनोद घिमिरे,प्रवक्ता तथा प्रहरी वरिष्ठ उपरीक्षक, काठमाडौं उपत्यका प्रहरी कार्यालय, रानीपोखरी। यात्रीहरू नै लापरबाही गर्छौं। किन कि हामी अफलाइन राइडरलाई रोज्छौं। यो पनि रिक्सको एउटा मुख्य कारण हो। सकेसम्म यस्तोमा यात्रा गर्नु हुँदैन। राइडरलाई लुटेर पठाइदिने खालका घटनाहरू पनि भएका छन्। अफलाइनमा जानेहरूले एकान्त ठाउँमा पुगेपछि मोबाइल लुट्ने, गरगहनाहरू थुत्ने जस्ता घटनाहरू भएको पाइएको छ। रातो प्लेटमा यात्रु ओर्सान सरकारले दिनुहुँदैन। रातो प्लेटको गाडी व्यक्तिगत गाडी हो। दुईपांग्रे ट्याक्सीलाई कानुनले चिन्दैन ईश्वरी पनेरु, सूचना अधिकारी,यातायात व्यवस्था विभाग दुईपांग्रे ट्याक्सी चलाउन हालकोे कानुनले स्वीकृति दिँदैन। एउटा प्रयोजनका लागि दर्ता भएको सवारी अर्को प्रयोजनमा प्रयोग गर्न पाइँदैन। पठाओ, टोटललाई हामीले अनुमति पनि दिएका छैनौं। हाम्रोमा ती एप्सहरू दर्ता पनि छैनन्। यसलाई व्यवस्थित गर्न प्रस्तावित संघीय यातायात ऐनमा व्यवस्था हुने गरि प्रस्ताव गरेका छौं। त्यो अझै संसद्मा दर्ता भएको छैन। यात्रुको सुरक्षा महत्वपूर्ण हो सुशीलबाबु ढकाल, सहसचिव एवं प्रवक्ता,भौतिक पूर्वधार तथा यातायात मन्त्रालय दुईपांग्रे सवारीको नियमन गर्ने कानुन बनेको छैन। यदि दुर्घटनामा पर्यो भने समस्या हुन्छ। यदि दुर्घटना भयो भने बिमाले सम्बोधन गर्छ कि गर्दैन ? गाडी चालकको मानसिक अवस्था र भौतिक रूपमा कतिको उपयुक्त पात्र हो ? चलाउने गाडीको अवस्था कस्तो छ ? हामी गाडी चढ्दा सवारी र चालक कस्तो छ भन्ने कुरा हेर्दैनौं। यो हेर्ने, नियमन गर्ने दायित्व राज्य हो। सडक सुरक्षामा ध्यान दिनुपर्ने जरुरी रतिन्द्र नारायण श्रेष्ठ, प्रिन्सिपल, काठमाडौं मेडिकल कलेज जनसंख्या बढ्दो छ। गाडी चढ्नेदेखि चलाउनेसम्मलाई हतार छ। अब त राइडरले यात्रुलाई घरसम्मै पुर्याउने वातावरण बनेको छ। तर, चालक व्यवहारले यात्रुको भविष्य निर्धारण गर्छ। सडक सुरक्षामा कडाइपूर्वक ध्यान दिनुपर्छ। कति स्पिडमा कुदाउने ? कहाँ कस्तो लेन अनुशासन हुन्छ ? यसबारे स्कुल तहकै पाठक्रममा राख्नुपर्छ। ट्राफिक प्रहरी सडक सुरक्षाभन्दा चिट काट्ने तिर बढी ध्यान दिन्छन्। सडक सुरक्षाका लागि राजनीतिक प्रतिबद्धता डा सुमन वैद्य, सल्लाहकार भौतिक पूर्वधार, बेलायती दूतावास काठमाडौं सडक सुरक्षाको सवाल गम्भीर छ। सडक सुरक्षालाई व्यवस्थित गर्न जनशक्ति, प्रविधि, तथ्यांकको व्यवस्थापन आवश्यक पर्छ। यातायात व्यवस्थापन भौतिक पूर्वधार तथा यातायात मन्त्रालय, गृह, सूचना तथा सञ्चार मन्त्रालय र स्वास्थ्य मन्त्रालयसँग जोडिएको छ। त्यसैले दुईपांग्रे ट्याक्सीको व्यवस्थापनमा प्रधानमन्त्री स्वयंले लिड लिनुपर्छ। छिट्टै नियमन गर्ने कानुन बन्छ बलराम निरौला सचिव, श्रम, रोजगार तथा यातायात मन्त्रालय बागमती प्रदेश दुईपांग्रे ट्याक्सीलाई नियमन गर्न कार्यविधि मस्यौदा गरिसकेका छौं। व्यापक छलफल गरेर मन्त्रिपरिषद्मा लाने तयारीमा छौं। यी सवारीसधान दर्ता भएर चल्नुपर्ने हो। हामीले भाडा तोक्छौं। हामी डेभलप गरेको सिस्टमबाट चल्नुपर्छ। अन्तर्राष्ट्रिय अभ्यासमा रातो नम्बरको निजी सवारीले पनि राइडसेयरिङ गरेको अध्ययनबाट पाइएको छ।"
अवैध मार्बल लोड गरिएको ट्याक्टर नियन्त्रण,"विराटनगर : मोरङको सुवनर्षीबाट प्रहरीले तस्करीको अवैध मार्बल लोड गरिएको एउटा ट्याक्टरलाई बुधबार दिउँसो नियन्त्रणमा लिएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले सुनवर्षी नगरपालिका५ झुँगी टोलस्थित भित्री सडक खण्डमा को २ त ६४४२ नम्बरको ट्याक्टरबाट अवैध मार्बल बरामद भएको बताए। भारतबाट नेपालतर्फ अवैध रूपमा लुकाइछिपाइ ल्याउँदै गर्दा दिउँसो १ बजेतिर मार्बल बरामद भएको उनले बताए। तस्करी गरेर मार्बल ल्याइएको विशेष सूचनाका आधारमा ट्याक्टर नियन्त्रणमा लिन इलाका प्रहरी कार्यालय रंगेलीका इन्सपेक्टर सन्तोषकुमार खड्काको नेतृत्वमा टोली खटिएको थियो। टोलीले नियन्त्रणमा लिएर खानतलासी गर्दा सनपाटले माथिबाट छोपेर ट्याक्टरमा लोड गरी मार्बल ल्याइएको फेला परेको हो। डीएसपी बस्नेतका अनुसार ८५ वटा काटुनमा प्याक गरेर ल्याइएको ३ सय ४० पिस मार्बल र १६ मन (१ मनको ४० किलोग्राम) सनपाट बरामद भएको छ। मार्बल १ लाख ३६ हजार र सनपाट ६० हजार मूल्य बराबरको रहेको प्रहरीले जनाएको छ। ट्याक्टर चालक रंगेली नगरपालिका६ का ६० वर्षीय रामनारायण सरदारलाई प्रहरीले पक्राउ गरेको छ। डीएसपी बस्नेतले ट्याक्टरमा भारतबाट भन्सार छली गरेर ल्याइएको अवैध मार्बल र सनपाट फेला परेपछि ट्याक्टरसहित चालकलाई नियन्त्रणमा लिइएको बताए। उनका अनुसार चालकले आवश्यक कागजात देखाउन नसकेपछि मार्बल र सनपाट तस्करीको रहेको पत्ता लागेको हो। प्रहरीले नियन्त्रणमा लिइएको ट्याक्टर, बरामद गरिएको मार्बल र सनपाटसहित पक्राउ परेका चालकलाई आवश्यक अनुसन्धान एवं कारबाहीका लागि विराटनगर भन्सार कार्यालयमा बुझाउने तयारी गरेको छ। ट्याक्टर र मार्बल कसको हो भन्ने खुल्न बाँकी रहेको प्रहरीले जनाएको छ।"
"सर्लाहीमा गोली हानेर श्रीमतीको हत्या, बुबा घाइते",मलंगवा : सर्लाहीको पूर्वी क्षेत्रमा पर्ने हरिपूर्वामा एक युवकले आफ्नै श्रीमतीलाई गोली हानी हत्या गरेका छन्। हरिपूर्वा नगरपालिका५ हरिपूर्वाका धिरेन्द्र रायले आज बिहान आफ्नै श्रीमती २३ वर्षीया चित्ररेखा यादवलाई गोली हानी हत्या गरेका हुन्। साढे १ बजेतिर सुतिरहेको अवस्थामा रायले श्रीमती चित्ररेखालाई गोली हानी हत्या गरेको जिल्ला प्रहरी कार्यालय सर्लाहीका प्रहरी नायव उपरीक्षक दिपक श्रेष्ठले जानकारी दिए। चित्ररेखाको घटनास्थलमै मृत्यु भएको छ। चित्ररेखाको दाहिने कन्चटमा गोली हानी राय फरार भएको उनको भनाई छ। पारिवारिक विवादका कारण घटना भएको प्रारम्भिक अनुसन्धानमा देखिएको प्रहरी नायव उपरीक्षक श्रेष्ठले बताए। रायले आफ्नो बुबा दिनेश यादवलाई पनि गोली प्रहार गरेका छन्। दिनेशको बाँया हातको गोली लागेको र अवस्था सामान्य रहेको प्रहरीले जनाएको छ। गोली प्रहार भएपछि घटनास्थलमा दौडिएर पुगेका बुबामाथि पनि रायले गोली प्रहार गरी भागेका छन्। वैदेशिक रोजगारीबाट एक महिना पहिले घर आएका यादवले आएदेखि नै घरको सबैलाई मार्छु भनि भन्दै हिँड्ने गरेका थिए। यादव राती केही व्यक्तिको समूहमा मोटरसाइकलमा आएर गोली हानी फेरि फरार भएको प्रहरीले जनाएको छ। गोली प्रहार गर्ने यादव र उनीसँगै आएका व्यक्तिहरुको खोजी कार्य भइरहेको छ। घटनाको अनुसन्धान सुक्ष्म तरिकाले भइरहेको प्रहरीले जनाएको छ।
नागरिकता किर्ते कसुरमा जिल्ला प्रशासन कार्यालय धादिङका नासु पक्राउ,"धादिङ : तिब्बती नागरिकलाई नागरिकता दिएको मुद्दाको अनुसन्धानका लागि जिल्ला प्रशासन कार्यालय धादिङका नासुलाई प्रहरीले बुधवार दिउँसो पक्राउ गरेको छ। उपत्याका अपराध अनुसन्धान कार्यालयको अनुसन्धान र जिल्ला प्रहरी कार्यालयको मुद्दाको अनुसन्धान भइरहेकोले नागरिकता दिँदा किर्ते गर्न सघाएको आरोपमा नासु कृष्णबहादुर थपलियालाई पक्राउ गरिएको हो। के हो त घटना ? जुवा खालबाट काठमाडौंमा गत असोज ४ गते पक्राउ परेका सोनाम तामङलाई प्रहरीले सोधपुछ गर्दा ४ लाखमा नागरिकता किनेको आफ्नो घर तिब्बतको आम्दो भएको बताएपछि नागरिकताको किर्ते सम्बन्धी विषय छताछुल्ल भएको हो। उपत्याका अपराध अनुसन्धान कार्यालय टेकुले सोनामलाई नागरिकता दिलाउन विचौलियको भूमिका खेलेका र काठमाडौंमा बस्दै आएका धादिङको नेत्रावती डबजोङ गाउँपलिका१ का ३१ वर्षीय मदन बहादुर तामाङ, खनियाबास गाउँपालिका५ का ५६ वर्षीय रामेश्वर रिजाल, सिन्धुपाल्चोक जिल्ला हेलम्बु गाउँपालिका४ का ५६ वर्षीय छिरिङ वाङदीन शेर्पा र भारत घर भएका ५३ वर्षीय छिरिङ ढुण्डुपलाई पक्राउ गरी गत हप्ता अनुसन्धान गरेको थियो। उनीहरूलाई जिल्ला प्रहरी कार्यालय धादिङको जिम्मा लगाएपछि गत सोमबार नागरिकता किर्ते मुद्दामा ७ दिनको म्याद लिएर अनुसन्धान गरिरहेको जिल्ला प्रहरी कार्यालय धादिङले जनाएको छ। सोनाम भने पहिल्यै पक्राउ परेकोले काठमाडौंमा जुवा मुद्दामा अनुसन्धानको क्रममा छन्। जुवा मुद्दाको अनुसन्धान सकिएपछि सोनामलाईसमेत नागरिकता किर्ते मुद्दामा अनुसन्धानका लागि काठमाडौं प्रहरीले धादिङ पठाउने जनाएको छ। सोनामले आफूले भारत घर भएका ५३ वर्षीय छिरिङ ढुण्डुपलाई ४ लाख दिएर नागरिकता किनेको र बाबुको नामसमेत जानकारी नभएको भताएपछि घटनाको पर्दाफास भएको थियो। सोनामले जिल्ला प्रशासन कार्यालय धादिङमा २०८१ असार ६ गते जारी भएको २६०१८१०३२१७ नम्बरको नागरिकता प्रशासकीय अधिकृत छत्रबहादुर अधिकारीले दस्तखत गरेको नागरिकता लिएका छन्। जिल्ला प्रशासन कार्यालय धादिङमा असार ६ गते सोनाम तामाङको नामको नागरिकता फोटोसमेत टाँसेर जारी भएको स्वीकार गर्दै प्रमुख जिल्ला अधिकारी राजेन्द्र देव पाण्डेले नागरिकता किर्ते मुद्दामा जिल्ला प्रशासन कार्यालय धादिङमा कार्यरत नासु कृष्णबहादुर थपलियालाई पक्राउ गरेको जानकारी दिए। नागरिकता लिएका सोनाम तामाङको बाबु भनिएका हर्कबहादुर २० वर्ष अघि नै मरिसकेका व्यक्ति भएकोले यस किसिमको किर्ते सिफारिस वडाले नगरेको बताउँदै किर्ते गर्ने सबैलाई कारबाही गर्नुपर्ने बताए। नक्कली नागरिकता बनाएको आरोप लागेका सोनाम तामाङ जुवा मुद्दा अनुसन्धानपछि नागरिकता किर्तेमा छानविनका लागि ल्याइने छ।"
किसानलाई योगदानमा आधारित पेन्सन,"सिन्धुली : सिन्धुलीको मरिण गाउँपालिकाले किसानलाई पनि योगदानमा आधारित पेन्सन (निवृत्तिभरण) को व्यवस्था गर्ने भएको छ। कृषि पेसालाई मर्यादित र सम्मानित बनाउन गाउँपालिकाले जिल्लामै पहिलो पटक किसानलाई पेन्सनको व्यवस्था गर्न लागेको हो। गाउँपालिकाका अध्यक्ष विमर्श मोक्तान (प्रख्यात) का अनुसार चालू आर्थिक वर्षबाट कुटो कोदालो औजार छ हातमा : मरिण सरकार छ किसानको साथमा भन्ने मूल नारासहित कृषि क्षेत्रको प्रोत्साहन र किसानको सम्मानका लागि पेन्सन दिने व्यवस्था मिलाइएको हो। गाउँपालिकाले वास्ताविक किसानको पहिचान गरी उनीहरूको योगदानमा आधारित पेन्सनको व्यवस्था गर्नेछ। यसका लागि गाउँपालिकाले चालू आर्थिक वर्ष २०८१८२ को नीति तथा कार्यक्रममै उल्लेख गरेर बजेट सुनिश्चित गरेको छ, उनले भने। किसान पेन्सनका लागि गाउँपालिकाले चालू आर्थिक वर्षका लागि १० लाख रुपैयाँ बजेट विनियोजन गरेको छ। यो पहिलो वर्ष हो। हामी यसलाई सफल कार्यान्वयनका लागि आवश्यक ऐन, नियम तथा कार्यविधि बनाउन यसका जानकारहरूसँग छलफलमा छौं, उनले थपे। संघीय सरकारले दशकअघिदेखि नै किसानलाई पेन्सनको व्यवस्था गर्ने उल्लेख गरे पनि हालसम्म कार्यान्वयनमा आउन सकेको छैन। तर, मरिण गाउँपालिकाले भने वास्तविक किसानको पहिचान गरी चालू आर्थिक वर्षबाटै किसानको उत्पादन हेरेरमात्र पेन्सनको व्यवस्था गर्न लागेको हो। कृषिमा आधुनिकीकरण र यान्त्रीकरणमा जोड दिँदै गाउँपालिकाले किसानमैत्री र हितका लागि किसान पेन्सनको कार्यक्रम ल्याएको र यसको प्रभावकारिताको आधारमा आगामी वर्षबाट थप रकम विनियोजन गरिने मोक्तानको भनाइ छ। किसानलाई उत्पादनमा आधारित रहेर गाउँपालिकाले यसअघिदेखि नै अनुदान दिँदै आएको छ, उनले भने, अब किसानले उब्जाएको वस्तुको न्यूनतम मूल्य पनि स्थानीय सरकारले तोक्नेछ। त्यसको ढुवानी र बजारीकरणसमेत स्थानीय सरकारले नै गर्ने गरी कृषिलाई आधुनिकीकरण र यान्त्रीकरण गरी कृषिकै माध्यमबाट गाउँपालिकालई समृद्ध बनाउने गरी योजना बनाउने छौं। स्थानीय युवालाई विदेश पलायन हुनबाट रोक्न कृषि उपज उत्पादनमा प्रोत्साहन, किसानलाई बिनाधितो ऋण र अनुदानको व्यवस्था गरी कृषिको विकास गर्न सकेमात्रै देशमा आर्थिक समृद्धि आउने अध्यक्ष मोक्तानको भनाइ छ। जमिन बाँझो राख्न पाइँदैन, अध्यक्ष मोक्तानले भने, यहाँ उपलब्ध जैविक विविधता र प्राकृतिक स्रोतको समेत अधिकतम उपयोग गरी कृषिको आधुनिकीकरण र व्यवसायीकरण गर्ने किसानलाई पेन्सन पनि दिन्छौं। कृषि पेसालाई मर्यादित, सम्मानित बनाउँदै किसानका उत्पादनलाई वृद्धि गर्न अनुदान र बजारीकरणको समेत व्यवस्था मिलाउने छौं। कृषि पेसामा मजदुरको अभाव हुन नदिन पालिकाले कृषिमा व्यावसायिकता ल्याउने किसानलाई अनुदानमा यान्त्रीकरण, उत्पादनमा वृद्धिका लागि मल तथा खाद्यको साथै उन्नत जातको बिउबिजनको उपलब्धता र सीप तथा तालिमको समेत व्यवस्था मिलाउँदै आएको गाउँपालिकाले जनाएको छ। मरिण गाउँपालिका अन्न र पशुजन्य उत्पादनको भण्डारको रूपमा परिचित छ। गाउँपालिकाले उत्पादनमा आधारित रहेर अनुदान दिन थालेपछि परम्परागत कृषिमा निर्भर रहेका यहाँका किसानहरू हाल पशुपालन, तरकारी तथा फलफूलको व्यावसायिकतर्फ आकर्षितसमेत हुँदै गएका छन्।"
अतिकम विकसित मुलुकलाई सहयोग बढाउन जी२० राष्ट्रहरूलाई परराष्ट्रमन्त्री राणाको आग्रह,"न्यूयोर्क : परराष्ट्रमन्त्री डा आरजु राणा देउवाले अतिकम विकसित मुलुकहरू (एलडीसी) का लागि सहयोगको मात्रा बढाउन जी२० मा आबद्ध देशहरुलाई आग्रह गरेकी छन्। न्युयोर्कमा जारी संयुक्त राष्ट्रसङ्घको ७९औँ महासभाका क्रममा समूह जी२० मा आबद्ध देशका विदेशमन्त्रीस्तरीय बैठकलाई सम्बोधन गर्दै मन्त्री डा राणाले एलडीसी मुलुकहरुलाई सहयोग गर्न आग्रह गरेकी हुन्। पछिल्लो समय विश्वका अतिकम विकसित देशहरु बढी समस्यामा परिरहेका दृष्टान्त पेश गर्दै मन्त्री डा राणाले भनिन्, कोभिड १९ महामारी, जलवायु परिवर्तनको असर, भूराजनैतिक तनाव आदिका कारण यी देशपीडित भएका छन्। जसका कारण पछिल्लो दुई दशकमा अतिकम विकसित देशहरु चरम गरिबीतर्फ धकेलिएका छन्। अतिकम विकसित मुलुकहरुको सङ्गठन, एलडीसीको अध्यक्षका हैसियतले परराष्ट्रमन्त्री डा राणाले बुधबार न्युयोर्कमा आयोजित सो बैठकलाई सम्बोधन गरेकी हुन्। नेपाल हाल एलडीसीको अध्यक्ष छ। उनले भनिन्, एलडीसी मुलुकहरुमा समावेशी आर्थिक वृद्धि गर्न, २०३० एजेण्डा लाई गति दिन, स्वास्थ्य सुरक्षालाई विश्वव्यापी रुपमा प्रवर्द्धन गर्न, जलवायु परिवर्तनको असर कम गर्ने कार्यक्रमहरूलाई प्रभावकारी बनाउन, डिजिटल डिभाइडको अवस्थालाई कम गर्न र हामीले सामना गरिरहेका बहुआयामिक प्रकृतिका समस्याहरुलाई कमगर्न जि२० मा आबद्ध राष्ट्रहरुको सहयोग महत्वपूर्ण हुनेछ। मन्त्री राणाले जि२० मा एलडीसीका तर्फबाट प्रतिनिधित्व गराउनका लागि एक औपचारिक संयन्त्र निर्माण गर्न आग्रह गर्दै जि२० का शिखर सम्मेलनहरुमा एलडीसीका अध्यक्षलाई सहभागी गराई आफ्ना धारणा राख्ने अवसर प्रदान गर्न पनि आग्रह गरिन्। उनले हाल एलडीसी राष्ट्रहरुमा जलवायु परिवर्तनको असरका कारण उत्पन्न समस्यालाई कम गर्न जि२० कै नेतृत्वमा क्लाइमेट चेञ्ज फण्ड स्थापना गर्न, एलडीसी देशहरुका उत्पादनलाई कोटा निर्धारण गरी भन्सार छुटको व्यवस्थाका साथै ऋण मिनाहाका कार्यक्रम ल्याउन पनि आग्रह गरिन्। मन्त्री डा राणाले एलडीसीले विगत दुई दशकयताकै सबैभन्दा बढी गरिबी झेलिरहेकोतर्फ जी२० समूहमा आबद्ध राष्ट्रहरुले सोच्नुपर्नेमा पनि जोड दिइन्।"
