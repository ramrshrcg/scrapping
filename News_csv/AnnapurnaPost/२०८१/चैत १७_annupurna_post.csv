शीर्षक,विवरण
विदुरमा पार्किङस्थल निर्माण,"नुवाकोट : विदुर नगरपालिकाले जिल्ला प्रशासन कार्यालय अगाडि पार्किङस्थल निर्माण गरेको छ। सर्वसाधारणको सुविधाका लागि प्रयोग नभएको खाली जग्गा सदुपयोग गरी विदुर नपाले हेभी इक्युपमेन्ट प्रयोग गरेर पार्किङस्थल बनाएको हो। विदुर नपा २ विदुरस्थत जिल्ला प्रशासन कार्यालय अगाडि रहेको प्रयोगविहीन खाली जग्गालाई व्यवस्थित बनाई जिल्ला प्रशासन कार्यालयसहित वडा कार्यालय, अदालत, नापी, मालपोत लगायत आसपासमा रहेका विभिन्न सरकारी तथा अन्य कार्यालयका सेवाग्राहीलाई सहज बनाउनका लागि विदुर नपामार्फत पार्किङ स्थल बनाइएको मेयर श्रेष्ठले बताए। यसका साथै विदुरमा फिटनेस ब्यायामशालाका लागि विदुर नपाको जेसिभि प्रयोग गरी काम गरिएको मेयर श्रेष्ठको भनाइ छ। मेयर राजन श्रेष्ठको निर्देशन अनुसार प्रयोगविहीन खाली जग्गालाई व्यवस्थित बनाई गाडी, मोटरसाइकल, साइकलको पार्किङ स्थल बनाइएको हो। यसबाट आवतजावतमा समेत सुविधा पुगेको विदुर नपाले जनाएको छ।"
प्रधानमन्त्रीले गरे पूर्व प्रधानमन्त्री र पूर्व परराष्ट्रमन्त्रीसँग परामर्श,"काठमाडौं : प्रधानमन्त्री केपी शर्मा ओलीको मित्रराष्ट्र थाइल्याण्डको औपचारिक भ्रमण र बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक)को छैटौं शिखर सम्मेलनमा सहभागितबारे आज पूर्व प्रधानमन्त्री र पूर्व परराष्ट्रमन्त्रीहरूसँग परामर्श छलफल भएको छ। प्रधानमन्त्री ओलीले प्रधानमन्त्री तथा मन्त्रिपरिषद्को कार्यालय, सिंहदरबारमा राख्नुभएको छलफलमा नेपालको आर्थिक विकास, कनेक्टिभिटी, ऊर्जा, पर्यटन र सांस्कृतिक आदानप्रदानलगायतका क्षेत्रमा भ्रमणलाई मुलुकको अधिकतम् हितमा उपयोग गर्न सुझाव दिइएको छ। नेपालका प्रधानमन्त्रीको यो पहिलो औपचारिक थाइल्याण्ड भ्रमण हुन लागेकाले पनि यसलाई थप महत्वका रुपमा लिएर मुलुकका लागि विविध क्षेत्रमा लाभ हासिल गर्न सुझाव दिइएको छ। छलफलमा प्रधानमन्त्री ओलीले नेपाल विश्वशान्ति र क्षेत्रीय सहकार्यका लागि प्रयासरत रहने स्पष्ट गर्दै अरुको हितप्रति संवदेशनशील हुँदै नेपालको हितका लागि भ्रमणलाई उपयोग गर्ने जानकारी गराए। उनले यतिबेला दक्षिण एसियाली क्षेत्रीय सहयोग सङ्गठन (सार्क) र असम्लग्न राष्ट्रहरूको अभियानलाई पनि सक्रिय बनाउनुपर्नेमा जोड दिँदै बिमस्टेक सम्मेलनमा राष्ट्रिय हितलाई कसरी महत्व दिन सकिन्छ भन्नेबारे प्राप्त सुझावलाई मनन् गरिने बताए। प्रधानमन्त्री ओली चैत १९ गतेदेखि २३ गतेसम्म थाइल्याण्डको औपचारिक भ्रमण तथा बिमस्टेकको छैटौं शिखर सम्मेलनमा सहभागी हुने कार्यक्रम तय भएको छ। प्रधानमन्त्री ओलीबाट समकक्षी प्रधानमन्त्री फेथोङथान सिनावात (पैटोङ्टार्न शिनावात्रा)को मैत्रीपूर्ण निमन्त्रणामा थाइल्याण्डको औपचारिक भ्रमण हुन लागेको हो। छलफलमा पूर्व प्रधानमन्त्रीहरू डा बाबुराम भट्टराई, मन्त्रिपरिषद्का पूर्व अध्यक्ष खिलराज रेग्मी, परराष्ट्रमन्त्री डा आरजु राणा देउवा, पूर्व परराष्ट्रमन्त्रीहरु उपेन्द्र यादव, ईश्वर पोखरेल, रघुवीर महासेठ, डा भेषबहादुर थापा, रमेशनाथ पाण्डे, डा प्रकाशचन्द्र लोहनी, डा प्रकाशशरण महत, नारायणप्रकाश साउद, डा विमला राई पौड्याल, प्रधानमन्त्रीका मुख्य सल्लाहकार विष्णुप्रसाद रिमाल, नेपाल सरकारका मुख्यसचिव एकनारायण अर्याललगायत सहभागी थिए। थाइल्याण्डको औपचारिक भ्रमण तथा विस्टेकको छैटौं शिखर सम्मेलनमा सहभागी हुन प्रधानमन्त्री ओली नेतृत्वको प्रतिनिधिमण्डलको भ्रमणलाई नेपाल सरकार, मन्त्रिपरिषद्को चैत ११ गतेको बैठकले स्वीकृत गरिसकेको छ।"
गोलरहित बराबरीमा झापा र लुम्बिनीले अंक बाँडे,काठमाडौं : नेपाल सुपर लिग (एनएसएल)को दोस्रो खेलमा झापा एफसी र बुटवल लुम्बिनी एफसीले गोलरहित बराबरी खेल्दै अंक बाँडेका छन्। आइतबार त्रिपुरेश्वरस्थित दशरथ रंगशालामा भएको खेलमा कुनै पनि टिमले गोल गर्न सकेनन्। १० खेलाडीमा सीमित बुटवल लुम्बिनी विरुद्ध पहिलो हाफदेखि नै अट्याकिङ खेलेको झापाले गोल भने गर्न सकेन। झापाका लागि सातौं मिनेटमा अल्हाजी गेरोले वान बाइ वानमा बुटवल लुम्बिनी एफसीका गोलकिपर दिप कार्कीले बचाए। खेलको १३ औँ मिनेटमा अर्षिक लजारको क्रसमा ईसाईभ मुखम्मदले हानेको लङ रेन्जको सट दिप कार्कीले पञ्च गरिदिए। २२ औं मिनेटमा अर्षिक लजारले गरेको बाँया तर्फबाट गरेको प्रहार दिप कार्कीले पन्च गर्दै बाहिर फालिदिए। ३३औं मिनेटमा बुटवल लुम्बिनीले पाएको मिनेटमा इजाकिल अखिल तमाराले हानेको फ्री किक पोस्टमाथि बाहिरिएको हो। ३८ औँ मिनेटमा बुटवल लुम्बिनीको लागि फिलिपा एड्जाले हानेको प्रहार झापा एफसीका गोलकिपर निमान्जा लेमाजिकले सेभ गरेका हुन्। खेलको ७० औँ मिनेटमा बुटवल लुम्बिनी एफसीका कप्तान एरिक बिष्टले रातो कार्ड खाएका छन्। उनले दुईवटा पहिलो कार्ड सहित रातो कार्ड खाएका हुन्। १० खेलाडीमा सीमित भएको बुटवल लुम्बिनीले त्यसपछि भने पूर्णरुपमा डिफेन्सिभ खेल्दै शून्य बराबरीमा खेल सकेको हो। सोमबार पोखरा थन्डर्स र एफसी चितवनले खेल्नेछन्।
तीनकुने क्षेत्रमा आतंक मच्चाउने र लुटपाट गर्ने यी हुन् पक्राउ परेका ४१ जना राजावादीहरू,"काठमाडौं : तीनकुने क्षेत्रमा हिंसा मच्चाउने र लुटपाट गर्ने ४१ जनालाई प्रहरीले पक्राउ गरेको छ। पक्राउ पर्नेमा राप्रपा नेता रविन्द्र मिश्र, सांसदसमेत रहेका राप्रपा नेता धवल शमशेर राणा, झापाका पुष्कर खतिवडा, रुपन्देही घर भई काठमाडौंको तारकेश्वर बस्ने गोपाल मल्ल, लमजुङका मनिन्द्र राजभण्डारी, झापाका गोपीकृष्ण खड्का, सुनसरीका सन्तोष चौधरी, झापाकै रामकुमार धिमाल, काठमाडौंका पशुपति खड्का, जुम्लाका हरिहर चौलागाईं र तनहुँका विष्णु पराजुली रहेका छन्। प्रहरीले उनीहरूविरुद्ध राज्यविरुद्धको कसूर र संगठित अपराधसम्बन्धी कसूरमा मुद्दा चलाउने भएको छ। त्यस्तै पक्राउ पर्नेमा स्याङ्जाका देवबहादुर थापा मगर, रौतहटका राज ठाकुर, काठमाडौंका प्रसिद्ध मल्ल, रुकुमका विकास ओली, महोत्तरीका सुदर्शन थापा, खोटाङका डा राजकुमार राई, खोटाङकै भगवती रोक्का, उदयपुरका नबिन ढकाल, सप्तरीका आलोक पराजुली, रौतहटका इरफान खान, सिन्धुपाल्चोकका गणेशबहादुर गुरुङ, काभ्रपलाञ्चोकका विवेक खनाल, बाराका उपेन्द्र साह, मकवानपुरका कृष्णकुमार बस्नेत, चितवनका जीवन पुरी, कैलालीका गणेश प्याकुरेल, दोलखाका सरुन थापा, काठमाडौंङ्का श्रवण लामा, रामेछापका स्टन लामा, नुवाकोटका सुशीला कुमाल रहेका छन्। त्यस्तै पक्राउ पर्नेमा सिन्धुपाल्चोकका निर्मला कार्की, सुनसरीका ऐलिसा राई, सुर्खेतका भबिन्द्र बिसी, धादिङका आशिष तामाङ, गुल्मीका लिला राणा, सिन्धुलीका चित्रमाया बस्नेत, सिन्धुलीकै सस्मिता बराल, बझाङका निराजन गिरी, दोलखाका प्रेध बहादुर र कालिकोटका मनिष कुमार शाही रहेका छन्। उनीहरूविरुद्ध आपराधिक उपद्र र संगठित अपरासम्बन्धी कसूरमा मुद्दामा अनुसन्धान अघि बढाइएको प्रहरी परिसर काठमाडौंका प्रवक्ता अपीलराज बोहोराले जानकारी दिए। पक्राउ परेका सबै जनालाई जिल्ला अदालतमा ५ दिनको म्याद थपिएको उनले बताए।"
"सर्वदलीय बैठकको निष्कर्ष तीनकुने क्षेत्रमा भएको घटनामा ज्ञानेन्द्र शाह दोषी, कारबाही गर्नुपर्छ","काठमाडौं : प्रधानमन्त्री केपी शर्मा ओलीको आह्वानमा बसेको गणतन्त्र पक्षधर दलहरूको बैठकले तीनकुने क्षेत्रमा भएको हिंसाको जिम्मेवारी पूर्वराजा ज्ञानेन्द्र शाहले लिनुपर्ने निष्कर्ष निकालेको छ। आइतबार सिंहदरबारमा बसेको दलहरूको बैठकले पूर्वराजाको गतिविधिलाई सामान्य मान्न नहुने बताएका हुन्। गृहमन्त्री रमेश लेखकले तीनकुने क्षेत्रमा भएको हिंसात्मक गतिविधिको सबै दलले भर्त्सना गरेको बताए। उनले संविधान समाप्त गर्ने खेलमा पू्र्वाराजा ज्ञानेन्द्र लागेको दलहरूको आरोप रहेको बताए। दलका नेताहरूले पूर्वराजालाई कारबाही गर्नुपर्ने आग्रह गरेको उनको भनाइ छ। 'संघीय लोकतान्त्रिक गणतन्त्रात्मक शासन व्यवस्थामाथि भइरहेको षडयन्त्रमाथि दलहरूबीच छलफल भयो। धेरै लामो संघर्ष र बलिदालीपछि यो व्यवस्था आएको छ। त्यसकारण यो संविधानको रक्षा गर्ने कुरामा हामी सबै एकमत छौं। यसै व्यवस्थाको माध्यमबाट नागरिकलाई थप सुविधा र समृद्धिमा लैजान सकिने निष्कर्ष निकाल्यौं। तर, व्यवस्था उल्ट्याउने र संविधान समाप्त गर्ने गतिविधिलाई सामान्य मान्न सकिँदैन। चैत १५ गते बर्बरतापूर्वक भएको घटनाका दोषी पूर्वराजा ज्ञानेन्द्र हुन् भन्ने सबै दल एकमत छन्,' गृहमन्त्री लेखकले भने। उनले फागुन ७ गतेपछि पूर्वराजा ज्ञानेन्द्रले संविधान विपरीत गतिविधिमा लागेको आरोप लगाए। 'फागुन ७ गतेपछि पूर्वराजाले जुनखालका गतिविधि गरेका छन्। र, चैत १५ मा जुन हिंसात्मक घटना घटाइएको छ। संविधान विरोधी त्यस्ता गतिविधि सह्य छैन। क्षम्य हुँदैन,' उनले भने।"
अस्पतालका उत्कृष्ट कर्मचारी पुरस्कृत,"नुवाकोट : नुवाकोट जिल्ला अस्पताल त्रिशूलीले कर्मचारी तथा शाखा प्रोत्साहन कार्यक्रम सञ्चालन गरेको छ। कार्य प्रस्तुतिको मूल्यांकनका आधारमा अस्पतालका कर्मचारी र शाखालाई पुरस्कृत गरिएको छ। विदुर नगरपालिका९ कोलोनीमा रहेको अस्पतालले कार्यक्रमका बीच एक चिकित्सकसहित दुई स्वास्थ्यकर्मी र शाखातर्फ जनरल वार्डलाई पुरस्कृत गरेको हो। अस्पतालमा आयोजित कार्यक्रममा प्रमुख अतिथि विदुर नपा ४ का वडाध्यक्ष नीलमबाबु ढुंगेलले अस्पतालका डा मनोज महर्जन र स्टाफ नर्स श्रेया श्रेष्ठलाई नगद जनही ५५ हजार रुपैयाँ तथा उत्कृष्ट विभागतर्फ छनौट भएको जनरल वार्डलाई नगद दुई हजार रुपैयाँका साथ प्रमाणपत्र प्रदान गरेर पुरस्कृत गरे। वडाध्यक्ष ढुंगेलले स्वास्थ्य सेवालाई पहिलो प्राथमिकतामा राखेर स्वास्थ्यकर्मी तथा अस्पताल क्रियाशील हुनुपर्ने बताए। गर्मीको मौसम सुरु भएकाले बेलैमा सम्भावित उपचार सेवालाई प्रभावकारी बनाउनुपर्नेमा उनले जोड दिए। कार्यक्रममा अस्पतालका अध्यक्ष उपेन्द्र बुढाथोकी, सदस्यहरू अरूणकुमार श्रेष्ठ, अनजली पाण्डे, निर्देशक डा राजेन्द्र लामा लगायतले त्रिशूली अस्पतालमा गर्मी मौसम सुरु भएसँगै बिरामीको चाप बढिरहेको र उपचार सेवालाई क्रियाशील बनाइएको दाबी गरे। कार्यक्रममा अस्पतालका विभिन्न शाखाका प्रमुखहरूले कार्य विवरण सार्वजनिक गरेका थिए।"
जनकपुरको मेस्तरबस्तीमा शिक्षाको इजोत,"जनकपुरधाम : शैक्षिक अवस्था निकै कमजोर रहेको मेस्तर समुदायमा शिक्षाको उज्यालो छर्न मेस्तर समुदायकै युवाको पहलमा निःशुल्क ट्युसन कक्षा सञ्चालनमा ल्याइएको छ। अज्ञानताको अँध्यारोबाट शिक्षाको उज्यालोतर्फ लग्ने यस कक्षाको नाम युवाले इजोत अर्थात् उज्यालो राखेका छन्। ६ महिना अगाडिसम्म सुँगुरको खोर र मदिरा भट्टी रहेको मेस्तर बस्तीको चोकमा अहिले बालबालिकाका लागि निःशुल्क पढ्ने ट्युसन कक्षा सञ्चालनमा आएको छ। जनकपुरधाम उपमहानगरपालिका१ सीताचोकको मेस्तरबस्तीका बालबालिका अहिले साँझको ५ बज्नेबित्तिकै किताब, कापी र विद्यालयको झोला बोकेर ट्युसन कक्षा प्रवेश गर्छन्। पुरानो चदरा, बाँस र प्लास्टिकको त्रिपालले जेनतेन घेरबेर गरेर बनाइएको एउटा सानो कक्षाकोठाभित्र मधुरो बत्तीको उज्यालोमा बालबालिकाले पढ्न पाएका छन्। बस्तीभरिका कक्षा १ देखि ८ सम्मका ६० बालबालिका अध्ययनरत ट्युसन कक्षामा उनीहरूलाई किताबी ज्ञानमात्रै नभई व्यावहारिक र सामाजिक परिवेशमा कसरी सभ्य र सुसंस्कृत भएर बस्ने भन्ने ज्ञानसमेत दिने गरिन्छ। हामी मेस्तर समुदाय यस सभ्य समाजमा निकै पछाडि परेका छौं। यसको मुख्य कारण हो हामी शिक्षामा पछाडि छौं। त्यसैले आफ्नो बस्तीका बालबालिकालाई समाजको मूलधारमा ल्याउन हामीले यो निःशुल्क ट्युसन कक्षा सञ्चालनमा ल्याएका छौं, कक्षा सञ्चालनको सुरुवात गरेका मेस्तर समुदायकै युवा इन्द्रजित मेस्तर भन्छन्, मेरो परिवारमा पनि बुवाआमा पढ्नु भएको थिएन। उहाँहरूले सरसफाइको काम गरेर जीवन चलाउनु भयो। म सानो हुँदा कक्षा ८ सम्म मात्र पढ्न पाएँ र म पनि सरसफाइकै काममा लागेँ तर, जब जब मैले आफ्नो जीवनमा कुनै काम वा अवसर पाउथेँ त्यहाँ कम पढेलेखेकै कारण पछाडि पर्नु पर्थ्यो। यो पीडालाई कम गर्न आफ्नो समुदायका बच्चाहरूको राम्रो भविष्यका लागि उनीहरूलाई पढ्ने वातावरण बनाउँदै छौं। इन्द्रजितसँगै युवा आनन्द राउत र कृष्णा मेस्तरले मिलेर कक्षा सञ्चालन गर्ने गरेका छन्। बालबालिकालाई पढाउन बनाइएको सानो झुपडी पनि यिनै युवाले आफैंले सरसामान जोहो गरेर बनाएका हुन्। सरसफाइकर्मीकै रूपमा रहेर काम गर्ने मेस्तर समुदायमा शिक्षा, सरसफाइ र समृद्धिको अवस्था निकै दयनीय रहेको हुँदा यस समुदायका बालबालिकासमेत विद्यालय गए पनि चाँडै पढाइ छाड्ने प्रवृत्ति बढ्दो छ। हाम्रो समुदायमा बच्चाहरू धेरै पढ्यो भने पनि अगाडि गएर सरसफाइकर्मी नै बन्छ भन्ने सोच छ। तर, हामीले राम्ररी शिक्षा आर्जन गर्र्यौं भने लोकसेवा पास गरेर सरकारी जागिर खान सक्छौं, राम्रो ठाउँमा जागिर पाउन सक्छौं। सबै कामहरू गर्न सक्छौं, जुन अन्य समुदायका व्यक्तिहरू गर्छन्। यही सोच अभिवृद्धि गर्न हामी बालबालिकाको शिक्षा सुधारमा लागिपरेका छौं, कक्षा १० को परीक्षा सकेर अगाडि पढाइ गर्ने सोचमा रहेका र हाल आफ्नै बस्तीका बालबालिकालाई निःशुल्क कक्षामा पढाउने गरेका युवा कृष्ण मेस्तर भन्छन्, मानिसमानिसबीचको विभेद र फरकपना हटाउने एक मात्र माध्यम शिक्षा हो। त्यसैले हाम्रो बस्तीका बालबालिकाले यो फरकपना भोग्नु नपरोस् भन्दै इजोतलाई अघि बढाउन लागिपरेका छौं। इजोत निःशुल्क ट्युसन कक्षामा शैक्षिक सामग्री तथा सरसफाइको लागि स्वास्थ्य जाँचको व्यवस्थामा मधेस प्रदेशसभा सदस्य रामआशिष यादवले सहयोग गरिरहेका छन्। यादवले बालबालिकाका लागि चाहिने कापी, कलम, स्कुल ब्यागलगायतका सामग्रीहरू बेलाबखत उपलब्ध गराउने गरेका छन् भने हेल्दी स्कुल अभियान स्वास्थ्य जाँच शिविर पनि सञ्चालन गर्दै आएका छन्। मेस्तर समुदायको जीवनस्तर उकास्न शिक्षा आवश्यक रहेको ठानेर सोही समुदायका केही जागरुक युवाले यो राम्रो शैक्षिक अभियान सुरु गरेका हुन्। यो निकै सराहनीय र प्रशंसनीय छ, सांसद यादवले अन्नपूर्णकर्मीसँग कुरा गर्दै भने, मैले आफ्नो तर्फबाट सक्दो सहयोग गर्दैछु। पहिले त त्यो ठाउँमा खुट्टा राख्न सक्नेसम्मको स्थिति थिएन। यस्तो दुर्गन्धित र फोहोर हुन्थ्यो तर, अहिले हामी सबैले लागेर त्यसलाई बालबालिकाको लागि पढ्ने थलो बनाएका छौं र आगामी दिनमा अझ राम्रो बनाउने योजना छ। पढ्ने वातावरण नभएर बालबालिका विद्यालय जान नमान्ने, पढ्नै नमान्ने र दिनभरि खेलेर बिताउँदै आएको अवस्थाबाट अहिले आफ्ना बच्चाहरू पढ्न तर्फ आकर्षित भएको देखेर अभिभावकसमेत निकै खुसी भएका छन्।"
अन्नपूर्ण मिडियाको निरीक्षण गर्दै एमाले महासचिवले भने लोकतन्त्रको आधारमाथि आक्रमण भएको हो,"काठमाडौं : नेकपा एमालेका महासचिव शंकर पोखरेलले राजावादीहरूले नियोजितरूपमा अन्नपूर्ण पोस्ट्लगायत मिडियाहरूमा आक्रमण गरेको बताएका छन्। आइतबार तीनकुनेस्थित अन्नपूर्ण पोस्ट्को कार्यालयमा निरीक्षण गर्दै महासचिव पोखरेलले लोकतन्त्रको आधारमाथि आक्रमण भएको बताए। 'लोकतन्त्रको महत्त्वपूर्ण आधार रहेको सञ्चारमाध्यममाथि नियोजितरूपमा प्रहार भएको छ। रिपोर्टिङमा रहेका पत्रकारमाथि पनि दमन गरिएको छ,' उनले भने, 'अन्नपूर्ण र कान्तिपुरजस्ता स्थापित मिडिया हाउसमा नियोजित आक्रमण हुनु भनेको लोकतन्त्रको आधारमाथि आक्रमण भएको हाम्रो पार्टीले ठहर गरेको छ। यो दुई सञ्चार गृहमा भएको आक्रमण मात्र होइन। सम्पूर्ण प्रेस जगतमा भएको आक्रमण भएको रूपमा लिनुपर्छ। हामी लोकतन्त्रको पक्षमा छौं। हामी अन्नपूर्ण मिडियाको साथमा छौं।' उनले राजावादीहरूले निजी सम्पत्तिमा क्षति पुर्याएर, व्यवसायीक समूहलाई आतंक पारेर, सार्वजनिक सम्पत्तिमाथि आगजनी गरेर हिंसा फैलाएको आरोप लगाए। उनले घटनामा संलग्नहरूलाई कानुनी कारबाही गर्न मागसमेत गरे। उनले अहिले नयाँ पुस्ताले पनि निरंकुशतावादीको स्वार्थ थाहा पाएको बताए। 'लोकतन्त्रमा हुर्केको पुस्ताका लागि यसअघि जुनसुकै व्यवस्था के हो र भन्ने थियो। तर, नयाँ पुस्ताले पनि त्यो घटनाले निरंकुशतावादी कस्तो हुन्छ भन्ने थाहा पाए,' उनले भने। उनले नेकपा एमालेले पनि चैत १५ को घटनालाई कडा रूपमा भर्त्सना गरेको र केन्द्रीय सचिवालय बैठकले आपराधिक क्रियाकलाप संलग्नलाई कारबाहीको माग गरेको बताए। एमाले महासचिव शंकर पोखरेलसँगै संगठन विभाग प्रमुख काशीनाथ अधिकारी, जनसंगठन समन्वय संयन्त्र प्रमुख भानुभक्त ढकाल, बागमती प्रदेश इन्चार्ज डा राजन भट्टराई, केन्द्रीय कार्यालय सचिव डा भीष्म अधिकारी, प्रेस चौतारी नेपालका अध्यक्ष गणेश पाण्डे, उपाध्यक्ष चेतन अधिकारी र महासचिव हीरामान लामा, उद्योग व्यापार संगठन अध्यक्ष गीरथ सापकोटा, महासचिव बालकृष्ण शिवाकोटी र एमाले काठमाडौं अध्यक्ष दीपक निरौला निरीक्षणमा सहभागी थिए। उक्त टोलीलाई अन्नपर्ण मिडिया नेटवर्कका अध्यक्ष क्याप्टेन रामेश्वर थापा, अन्नपूर्ण पोस्ट्का प्रधान सम्पादक अखण्ड भण्डारी र महाप्रबन्धक मनोज बस्नेतले तोडफोड र क्षतिका विषयमा जानकारी गराएका थिए।"
अमेरिकाले निष्कासन गरेपछि झापामा फेरि बल्झियो भुटानी शरणार्थी समस्या,"झापा : भुटान सरकारले नेपालीभाषी नागरिकको नागरिकता खोसेर जबरजस्ती लखेटेको घटना बितेको पनि साढे तीन दशक भयो। भुटानले देश निकाला गरेपछि उनीहरू भारतको बाटो हुँदै झापाको काँकडभिट्टा नाका हुँदै नेपाल छिरेका थिए। सयौंको सङ्ख्यामा भुटानी शरणार्थीहरू नेपाल छरेपछि ठूलै समस्या उत्पन्न भएको थियो। समस्या समाधानका लागि त्यस बेला भुटानी शरणार्थीहरूलाई झापा र मोरङमा शिविर बनाएर आश्रय दिएको थियो। भुटानले आफ्नो नागरिक फिर्ता लिन अस्वीकार गरेपछि संयुक्त राष्ट्रसङ्घीय शरणार्थी उच्च आयोगको रेखदेखमा शिविरमा बसेका शरणार्थीहरूलाई कानुनी प्रक्रिया पुर्याएर उत्तरी अमेरिका, ओशिनिया र युरोपमा पुनर्वास गराइएको थियो। कानुनी प्रक्रिया र कागजात नमिलेका भुटानी शरणार्थीहरू भुटान फर्किने आशामा अहिले पनि दमक नगरपालिका३ बेलडाँगीस्थित भुटानी शरणार्थी शिविरमै बसेका छन्। तर, अमेरिका पुगेका भुटानी शरणार्थीहरूमध्ये १० जनालाई अमेरिकाले देश निकाला गर्दै भुटान फिर्ता पठाए पनि त्यो समस्या झापामा बल्झिएको छ। अमेरिकाले भुटान डीपोर्ट गरेका १० जनामध्ये तीन जना काँकडभिट्टापानीट्यांकी नाका हुँदै शुक्रबार दमक३ बेलडाँगी शिविर पुगेका थिए। शनिबार प्रहरीले शिविरबाट ३६ वर्षीय आशिष सुवेदी, ३१ वर्षीय सन्तोष दर्जी र ३६ वर्षीय रोशन तामाङलाई नियन्त्रणमा लिएर जिल्ला अध्यागमन कार्यालय काँकडभिट्टा पुर्याएको प्रहरी कार्यालय झापाका डीएसपी खगेन्द्र खडकाले जानकारी दिए। नियन्त्रणमा लिएका तीनै जनासँग कुनै कागजात छैन, डीएसपी खड्काले भने, उनीहरू अमेरिकाबाट डीपोर्ट भएर भुटान पुगे र त्यहाँबाट निकालिएपछि झापा आइपुगेका हुन्। उनीहरूलाई इलाका प्रहरी कार्यालय काँकडभिट्टामा राखिए पनि अध्यागमन कार्यालयले अनुसन्धान प्रक्रिया अघि बढाएको उनको भनाइ छ। भुटानले आफ्नो देशमा बस्न नदिएको शरणार्थीहरूलाई कहाँ लगेर छोड्ने भन्ने विषयमा समस्या उत्पन्न भएको अध्यागमन कार्यालय काँकडभिट्टाका प्रमुख तुलसी भट्टराईले बताए। भारतबाट नेपाल छिरेका उनीहरूलाई भारततिरै फर्काउने कि शिविरमा पठाउने बारेमा अध्यागमन विभागसँग छलफल भइरहेको उनको भनाइ छ। करिब ८९ वर्षअघि उनीहरू नेपालबाटै अमेरिका पुगेका थिए। बेलडाँगी शिविरमा बसेका उनीहरूलाई संयुक्त राष्ट्रसङ्घीय शरणार्थी उच्च आयोगले अमेरिका लगेको शिविर व्यवस्थापन समितिका सचिव संचहाङ सुब्बाले बताए। अमेरिकाले १० जनालाई डीपोर्ट गरेको बुझ्नमा आएको बताउँदै सचिव सुब्बाले भने, अमेरिका र भुटान सरकारबीच समन्वयमा उनीहरू भुटान ओर्लिएका थिए। अमेरिकाबाट डीपोर्ट भएका उनीहरू भारतको दिल्ली हुँदै थिम्पुको पारो विमानस्थलमा मार्च २७ तारिखमा ओर्लिएका थिए। उनीहरूलाई भुटान प्रशासनले साढे ६ घण्टा दूरीको यात्रा गराएर भारतभुटानको फुन्छ्योलिङजयगाउँ नाकामा ल्याएर छाडिदिएको थियो। त्यसपछि भारतीय सुरक्षाकर्मीले उनीहरूलाई पूर्वी नेपालको काँकडभिट्टापानीट्यांकी नाकामा ल्याएर छाडिदिए र उनीहरूमध्ये तीन जना नेपाल प्रवेश गरे। सात जना अझै सीमा क्षेत्रमै रहेको बुझिएको छ। अमेरिकाले आफ्नो नागरिक फिर्ता लैजाऊ भनी भुटानसँग कुराकानी गरेर पठाएको रहेछ। भुटानको विमानस्थलमा ओर्लिएकाहरूको आफन्तजन कोही नभएपछि उनीहरू झापा आइपुगेको हुनसक्ने सचिव सुब्बाले बताए। प्रहरीले नियन्त्रणमा लिएकामध्ये सुवेदीको बुबा शिविरमै रहेको उनको भनाइ छ। अमेरिकाले डीपोर्ट गरेर यसरी पठाउन थालेपछि यहाँको शिविरमा समस्या पक्कै आउँछ। संयुक्त राष्ट्रसङ्घीय शरणार्थी उच्च आयोग र नेपाल सरकारले प्रक्रिया पुर्याएर भुटानी शरणार्थीहरू तेस्रो देश पुनर्स्थापना गरिसकेको अवस्था छ, सचिव सुब्बाले भने, भुटानले हाम्रो नागरिक हो भनेर अमेरिकासँग कुराकानी गरेर फिर्ता बोलाउँछ, अनि भुटान आइपुगेपछि नेपालतर्फ खेदिदिन्छ भने यसले ठूलो समस्या निम्त्याउँछ। यी समस्याको बारेमा तत्काल समाधान खोज्न नेपाल सरकारसँग उनले माग पनि राखेका छन्। यसअघि सन् १९९० मा भुटान सरकारले आफ्ना नागरिकलाई देश निकाला गर्दा भारतमा ल्याएर छोडेको थियो। भारतले नेपालतिर पठाइदिएको थियो। तिनीहरूलाई भारतको बाटो हुँदै पुनः भुटान फर्काउन खोज्दा भारतीय सरकारले अवरोध गरेको थियो। अहिले अमेरिकी राष्ट्रपति डोनाल्ड ट्रम्प प्रशासनले आप्रवासीहरूमाथि कडा नीति ल्याएर लगातार विभिन्न देशका आप्रवासीहरूलाई डीपोर्ट गरिरहेको अवस्थामा भुटानी शरणार्थी समस्या फेरि आउनसक्ने आकलन गरिएको छ। यसैबीच भुटानमा बसोबास गर्दै आएका अन्य ४ महिला र २ जना पुरुष गरी ६ जना पनि शनिबार नेपाल प्रवेश गरेका छन्। काँकडभिट्टा नाका हुँदै नेपाल आउनेहरूमा ६४ वर्षीय नारद शर्मा, ६१ वर्षीया निरा तिमिल्सिना, २२ वर्षीय राजकुमार गुरुङ, ४१ वर्षीया शान्तिमाया गुरुङ, ४५ वर्षीया चन्द्रमाया गुरुङ र ६४ वर्षीया सोममाया गुरुङ रहेका छन्। अध्यागमन कार्यालय काँकडभिट्टाले रुजु गरी ३० दिनको प्रवेश आज्ञा दिएपछि उनीहरू आफन्त भेटघाटको लागि दमक गएको प्रहरीले जनाएको छ। अमेरिकाले डीपोर्ट गरेका सात जना भारतमै रहेको बुझिएको छ।"
स्वागत नेपाल रिहा,"काठमाडौं : राजावादी आन्दोलनका प्रवक्तासमेत रहेका अधिवक्ता स्वागत नेपाल रिहा भएका छन्। चैत १५ गते तीनकुने क्षेत्रमा भएको आन्दोलनमा उनको संलग्नता नदेखिएपछि आइतबार रिहा भएका हुन्। प्रहरी परिसर काठमाडौं प्रवक्ता अपीलराज बोहोराका अनुसार नेपाललाई हाजिरी जमानीमा रिहा गरिएको हो। 'तीनकुने क्षेत्रमा भएको प्रदर्शनमा उहाँको प्रत्यक्ष संलग्नता देखिएन। त्यसैले हाजिरी जमानीमा रिहा गरेका हौं,' बोहोराले भने। तीनकुने क्षेत्रमा हिंसात्मक प्रदर्शन भएपछि प्रहरीले नेपाललाई चैत १५ गते राति पक्राउ गरेको थियो। उनीसँगै राप्रपाका नेताद्वय रविन्द्र मिश्र, धवल शमशेर राणा पनि पक्राउ परेका थिए। उनीहरूलाई पाँच दिनको म्याद थपेर अनुसन्धान गर्न अदालतले अनुमति दिएको छ।"
"अन्नपूर्ण मिडियामा प्रेस काउन्सिलको स्थलगत अनुगमन, भन्यो सञ्चारमाध्यम र पत्रकारलाई सुरक्षा देऊ","काठमाडौं : प्रेस काउन्सिलले नेपालले अन्नपूर्ण मिडियाको स्थलगत निरीक्षण गरेको छ। राजावादी आन्दोलनकारीले चैत १५ गते अन्नपूर्ण पोस्ट्को कार्यालयमा तोडोफड र आगजनी गरेपछि आइतबार काउन्सिलका निमित्त अध्यक्ष विजय अधिकारी नेतृत्वको टोलीले निरीक्षण गरेको हो। टोलीमा मुख्य अधिकृत कबिन्द्र भुसाल, प्रवक्ता दीपक खनाल र सूचना अधिकारी रामशरण बोहोरा थिए। काउन्सिलका कार्यवाहक अध्यक्ष अधिकारीले सञ्चारमाध्यममा भएको तोडफोड, आगजनी र पत्रकारको ज्यान जाने गरी भएको घटनाप्रति आपत्ति जनाए। उनले सञ्चारमाध्यम र पत्रकारको सुरक्षा गर्न सरकारसँग माग गरे। 'चैत १५ गते प्रदर्शनकारीले मिडिया र पत्रकारमाथि जुन टार्गेट गरेका छन्। त्यो निन्दनीय छ। भर्त्सनायोग्य छ। सरकारले मिडिया हाउस र पत्रकारको सुरक्षाको ग्यारेन्टी गर्न काउन्सिलले माग गर्दछ,' उनले भने। प्रेस काउन्सिलको टोलीलाई अन्नपूर्ण पोस्ट्का प्रधान सम्पादक अखण्ड भण्डारी, डिजिटल विभागका सम्पादक शम्भु कट्टेल र महाप्रबन्धक मनोज बस्नेतले तोडफोड र क्षतिका विषयमा जानकारी गराएका थिए। त्यसअघि विज्ञप्ति जारी गर्दै काउन्सिलले मिडियामाथि भएको ढुंगामुढा र तोडफोडका घटनाप्रति गम्भीर ध्यानाकर्षण भएको जनाएको छ। 'प्रेस काउन्सिल नेपालका निमित्त अध्यक्ष विजयराज अधिकारीको अध्यक्षतामा २०८१ चैत १७ गते बसेको बैठकले सञ्चार गृह तोडफोड गर्ने, आगजनी गर्ने, हमला गर्ने कार्यमा संलग्नलाई प्रचलित कानुनबमोजिम कारबाहीको दायरामा ल्याउन र सञ्चारकर्मी, सञ्चारगृहमा सुरक्षाको व्यवस्था गर्न सरकारको ध्यानाकर्षण गराउने निर्णय गरेको छ। सञ्चार माध्यमको भौतिक संरचनामा क्षति पुऱ्याउने र पत्रकारको ज्यान जाने गरी भएका यस्ता घटना प्रेस स्वतन्त्रताविरोधी घटना हुन्। संविधानको परिधिभित्र रहेर शान्तिपूर्ण विरोध गर्न पाउने स्वतन्त्रता हुँदाहुँदै सार्वजनिक सम्पत्तिमा क्षति पुर्याउने, संविधान एवं कानुन प्रदत्त स्वतन्त्र र निर्वाध ढंगले सञ्चारकर्म गर्न पाउने हक हनन गर्दै सञ्चार माध्यममा क्षति पुग्ने गरी हिंसा भड्काउने, सञ्चारकर्मीको ज्यानै जानेगरी हमला गर्ने जस्ता घटना आपत्तिजनक भएको काउन्सिलको ठहर छ,' काउन्सिलको विज्ञप्तिमा भनिएको छ। केही सञ्चार माध्यम तथा मिडियाका आवरणमा सञ्चालित सामाजिक सञ्जालहरूबाट संविधानले प्रत्याभूत गरेको लोकतान्त्रिक व्यवस्था प्रतिकूलको व्यवस्थाको पक्षपोषण, समर्थन गरी समाजलाई उद्वेलित बनाउने किसिमबाट निरन्तररूपमा एकपक्षीय सामग्री सम्प्रेषण गरेको देखिएकाले त्यस्ता सञ्चार माध्यम तथा सामाजिक सञ्जालको समेत काउन्सिलले अनुगमन गर्ने निर्णय गरेको छ।"
सत्तापक्ष सांसदहरू भौतिकरुपमा हमला गर्ने गरी सदनमा प्रस्तुत भए : माधव सापकोटा,काठमाडौं : नेकपा माओवादी केन्द्रका सांसद माधव सापकोटाले सत्तापक्ष सांसदहरू भौतिकरुपमा नै हमला गर्ने गरि सदनमा प्रस्तुत भएको आरोप लगाएका छन्। आइतबार संसद भवन बानेश्वरमा सञ्चारकर्मीसँग कुरा गर्दै सापकोटाले संसदमा बिपक्षी सांसद भन्दा उग्र भएर सत्तापक्ष सांसदहरूले भौतिक रुपमा नै हमला गर्ने क्रियाकलाप गरेको आरोप लगाएका हुन् । उनले सत्तापक्ष र प्रधानमन्त्री सदनप्रति गैरजिम्मेवार देखिएको र जटिलता थपिदै गएको बताए । सापकोटाले देशमा देखिएको पछिल्लो घटनाका साथै आफूहरूले उठाएका मागमा गम्भीर भएर प्रधानमन्त्रीले सदनमा जवाफ दिनुपर्नेमा प्रधानमन्त्री अल्मलिएर बसेको जिकिर गरे। उनले सदनलाई जवरजस्ती पेलेरै अघि बढाउने तयारी भएको र नियोजित रुपमा प्रतिनिधिसभाको प्रत्यक्ष प्रसारण रोकिएको आरोप लगाए । प्रधानमन्त्रीले सदनमा जवाफ नदिएसम्म आफूहरूको विरोध कायमै रहने उनको भनाइ छ ।
जिपबाट खसेर महिलाको मृत्यु,डडेलधुरा : डडेलधुराको अमरगढी नगरपालिका८ डकलेमा जिपबाट खसेर महिलाको मृत्यु भएको छ। मृत्यु हुनेमा अमरगढी नगरपालिका८ की २६ वर्षीया निर्मला भूल रहेको जिल्ला प्रहरी कार्यालय डडेलधुराले जनाएको छ। आइतबार दिउँसो साढे ४ बजेतिर जिल्ला सदरमुकामबाट बैतडीतर्फ जाँदै गरेको से १ ज ७३९ नम्बरको जिपबाट ओर्लिने क्रममा खसेर निर्मला गम्भीर घाइते भएकी थिइन्। उपचारका क्रममा उनको डडेलधुरा अस्पतालमा मृत्यु भएको डडेलधुराका प्रहरी निरीक्षक एवं सूचना अधिकारी उपेन्द्रबहादुर बमले जानकारी दिए। प्रहरीले जिप र जिप चालक बैतडीको सिगास गाउँपालिका५ ढुङ्गाडका ४० वर्षीय रामसिंह धामीलाई नियन्त्रणमा लिएको छ। घटनाका बारेमा थप अनुसन्धान भइरहेको प्रहरीले जनाएको छ।
लोकतन्त्रको विरुद्धमा भइरहेको गतिविधिप्रति सजग हुनुपर्छ : डा भट्टराई,"काठमाडौं : नेपाल समाजवादी पार्टी (नयाँ शक्ति) का अध्यक्ष डा बाबुराम भट्टराईले अहिले लोकतन्त्रको विरुद्धमा भइरहेको गतिविधिबारे सजग हुनुपर्ने बताएका छन्। आइतबार काठमाडौंमा आयोजित कार्यक्रममा बोल्दै भट्टराईले लोकतन्त्रको विकल्पमा निरंकुशवादी शक्ति र राजतन्त्रवादी शक्तिहरू आउन नसक्ने भए पनि लोकतन्त्रको विरुद्धमा भइरहेको गतिविधिबारे सजग हुनुपर्ने बताएका हुन्। संविधान जारी हुँदाको बेलामा आफूले थुप्रै विमति राखेको बताउँदै उनले अब यसलाई संशोधन गरेर जानुपर्ने बताए। भट्टराईले अबको विकल्प जनताबाट निर्वाचित प्रत्यक्ष कार्यकारी राष्ट्रपति, मुख्यमन्त्री र संघ र प्रदेशमा पूर्ण समानुपातिक संसदीय व्यवस्था हुनुपर्ने बताए। नदीको प्रवाह कहिले पनि पछाडि नफर्किए जस्तै एक पटक विधिवत् रूपमा बिदा भइसकेको राजतन्त्र पुनर्स्थापना हुन नसक्ने उनले बताए।"
ट्याक्टरबाट खसेर युवतीको मृत्यु,सुनसरी : ट्याक्टरबाट खसेर युवतीको मृत्यु भएको छ। मृत्यु हुनेमा हरिनगरा गाउँपालिका२ की २० वर्षीया जुलेशा खतुन रहेकी छन्। हरिनगरा गाउँपालिका३ गौतमपुरस्थित सडकमा प्र१०२००३ त ५०९ नम्बरको ट्याक्टरबाट खसेर ट्याक्टरमा सवार उनको आइतबार दिउँसो घटनास्थलमै मृत्यु भएको हो। प्रहरीले ट्याक्टर चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको छ।
कतार सरकारले दियो १८ नेपालीलाई आममाफी,काठमाडौं : कतारले विभिन्न अपराधमा जेल जीवन विताइरहेका १८ जना नेपालीलाई आममाफी दिएको छ। रमजान र ईद पर्वको अवसरमा कतारले १८ जना नेपालीलाई आममाफी दिने निर्णय गरेको परराष्ट्र मन्त्रालयले जानकारी दिएको छ। परराष्ट्र मन्त्रालयले विज्ञप्त जारी गर्दै कता सरकारप्रति आभार प्रकट गरेको छ। नेपाल र कतारबीचको द्विपक्षीय सम्बन्ध र मानवीयताका आधारमा कतारले गरेको क्षमादानलाई उच्च मूल्यांकन गर्ने परराष्ट्र मन्त्रालयले विज्ञप्ति जारी गर्दै जनाएको छ। सरकारले कतारको दोहास्थित नेपाली दूतावासमार्फत कतार सरकारलाई उनीहरूको रिहाइका लागि आग्रह गरेको थियो। आममाफी पाउने नेपालीहरूको विवरण भने परराष्ट्र मन्त्रालयले खुलाएको छैन।
"एमालेले भन्यो राजावादीले उद्दण्डता देखाए, पश्चगमनका दुष्प्रयासविरूद्ध गोलबन्द होऔं","काठमाडौं : सत्तारुढ दल नेकपा एमालेले पश्चगमनका दुष्प्रयासविरूद्ध गोलबन्द हुन आह्वान गरेको छ। आइतबार बसेको पार्टीको सचिवालय बैठकले लोकतान्त्रिक गणतन्त्र र नेपालको संविधानको रक्षाका लागि दृढतापूर्वक उभिने संकल्प पनि गरेको छ। एमाले बैठकले सबै राजनीतिक दल, नागरिक समाज र आम नेपाली जनतालाई लोकतन्त्रका पक्षमा उभिन आह्वानसमेत गरेको छ। राजावादीका नाममा काठमाडौंको तीनकुने, कोटेश्वर र जडिबुटीलगायतका क्षेत्रमा अपराधिक समूहले देखाएको उद्दण्डता, अराजकता, तोडफोड, लुटपाट, हत्या र हिंसाका घटनालाई एमालेले निन्दा र भर्त्सना पनि गरेको छ। 'शान्तिपूर्ण प्रदर्शनका नाममा सवारी साधनको प्रयोग गरी सुरक्षा घेरा तोड्ने, सुरक्षाकर्मीमाथि आक्रमण गर्ने, हतियार खोस्ने, सर्वसाधारण नागरिकका घर, व्यवसायिक भवन, सञ्चार गृह, राजनीतिक दलका कार्यालय र सरकारी भवनमाथि आगजनी गर्ने, लुटपाट गर्ने, जानी जानी हिंसा र आतङ्क सिर्जना गर्ने तथा मुलुकको लोकतान्त्रिक प्रणालीलाई बिथोलेर अराजकतातिर धकेल्ने जस्ता अराजक र आपराधिक क्रियाकलापको छानबिन गरी दोषीउपर तत्काल कारबाहीको प्रक्रिया अघि बढाउन सरकारको ध्यानाकषर्ण गर्दछ,' एमालेले विज्ञप्ति जारी गर्दै भनेको छ। त्यस्तै एमालेले संसदमा भइरहेको अवरोधप्रति पनि ध्यानाकर्षण जनाएको छ। 'प्रतिनिधिसभा र राष्ट्रियसभाको अवरोधका कारणले प्रतिस्थापन विधेयक पारित गर्ने प्रक्रियामा व्यवधान सिर्जना भइरहेको प्रति बैठकको ध्यानाकर्षण भएको छ। संविधान र कानुनको व्यवस्थाअनुरूपको कार्यसम्पादनमा उत्पन्न बाधा हटाउनका लागि प्रतिपक्षी दलहरूलाई अनुरोध गर्दछ। सरकारी विधेयकलाई संविधान र कानुनको व्यवस्थाअनुरूप सम्पादन गर्ने कर्तव्यतर्फ राष्ट्रियसभा अध्यक्ष र प्रतिनिधिसभाका सभामुखको ध्यानाकर्षण समेत गर्दछ,' विज्ञप्तिमा भनिएको छ।"
भाटभटेनी सुपरमार्केटमा लुटपाट गर्ने ९ जना पक्राउ,"काठमाडौं : भाटभटेनी सुपरमार्केटमा शुक्रबार लुटपाट गर्ने ९ जना पक्राउ परेका छन्। दुर्गा प्रसाईको नेतृत्वमा राजावादी समूहसहितको संयुक्त आन्दोलनका क्रममा कोटेश्वरस्थित भाटभटेनी सुपरमार्केटमा तोडफोड गर्नुका साथै लुटपाट गरेर फरार भएका ९ जना पक्राउ परेका हुन्। पक्राउ पर्नेमा धनुषाको मिथिला नगरपालिका६ ढल्केवरका आशिष सिंह, सर्लाहीको बरथहवा नगरपालिका१६ प्रेम कुमार महतो, भारतको बिहार राज्य पटना हाजिपुरका रवि रञ्जन कुमार, नुवाकोटको विदुर नगरपालिका६ की सुशीला कुमाल, सुनसरीको धरानकी एलिसा राई, काठमाडौं महानगरपालिका३२ की बालकुमारी कार्की, सिन्धुपाल्चोक चौतारा साँगाचोकगढी नगरपालिका८ की निर्मला कार्की, सिन्धुलीको तिनपाटन गाउँपालिका७ लाम्पन्टारकी चित्र माया बस्नेत र सिन्धुलीको तिनपाटन गाउँपालिका१६ की सुस्मिता बराल रहेका छन्। काठमाडौं उपत्यका अपराध अनुसन्धान कार्यालयको टोलीले उनीहरूलाई शनिबार र आइतबार पक्राउ गरेको हो। कार्यालयका प्रहरी उपरीक्षक अंगुर जिसीले पक्राउ परेकाहरू कोटेश्वरमा बस्दै आएकाहरू रहेको बताए।"
ज्योति विकास बैंकद्वारा सुदूरपश्चिम प्रदेशका दुर्गम स्थानहरुमा बेबी वार्मर प्रदान,"ज्योति विकास बैंकले सुदूरपश्चिम प्रदेशका विभिन्न जिल्लाका अस्पताल तथा बर्थिंग सेन्टरहरूमा नवजात शिशुको शारीरिक तापक्रमलाई उचित राख्न र हाइपोथर्मिया (अल्पताप) को जोखिमबाट जोगाउन आवश्यक बेबी वार्मर (न्यानो नानी) मेसिनहरू प्रदान गरेको छ। बैंकले सुदूरपश्चिम प्रदेशका पहाडी भेगका अति दुर्गम चार स्थानमा सो मेसिन जडान गरेको छ। दुर्गम क्षेत्रमा सुरक्षित प्रसुति सेवाको आवश्यकतालाई मध्यनजर गर्दै बैंकले आफ्ना शाखा नभएका यी स्थानहरुमा पनि बेबी वार्मर प्रदान गरेको हो। ज्योति विकास बैंकको पहलमा बैतडीको दोगडाकेदार गाउँपालिका स्थित श्रीकोट हेल्थ पोस्टमा बेबी वार्मर जडान गरिएको छ। साथै, दार्चुलाको लेकम नगरपालिका२, शर्मौली अवस्थित शर्मौली हेल्थ पोस्ट र अपिहिमाल गाउँपालिका५, सौगन्नामा अवस्थित सौगन्ना आधारभूत स्वास्थ्य केन्द्रमा पनि बेबी वार्मर जडान गरिएको छ। यसका अतिरिक्त, बैंकले बाजुराको बुढीगंगा नगरपालिका२, ब्रह्मटोल अवस्थित ब्रह्मटोल हेल्थ पोस्टमा पनि बेबी वार्मर जडान गरेको छ। बुढीगंगा नगरपालिकाकै पहिलो बेबी वार्मरले उक्त क्षेत्रको प्रसुति सेवामा थप सहजता पुग्ने भएकाले सम्बन्धित निकायहरु पनि थप उत्साहित भएका छन्। विभिन्न कार्यक्रमहरु मार्फत बैंकका मार्केटिंङ्ग, ब्रान्डिङ्ग तथा डिपोजिट सेल्स विभाग प्रमुख श्री कुशल जंग अधिकारीद्वारा उक्त स्वास्थ्य चौकीहरुका पदाधिकारी लगायत सम्बन्धित क्षेत्रका विभिन्न पदाधिकारीहरुको उपस्थितिका बीच सो बेबी वार्मर औपचारिक रुपमा हस्तान्तरण गरिएको हो। साथै, सोही अवसरमा अस्पतालका डाक्टर, नर्स लगायत सम्बन्धित कर्मचारीहरुलाई विज्ञ मार्फत बेबी वार्मर सञ्चालन सम्बन्धी विशेष तालिम पनि प्रदान गरिएको थियो। बैंकले संस्थागत सामाजिक उत्तरदायित्व प्रयोजनार्थ स्थापना गरेको हाम्रो विकास प्रवर्द्धन कोष मार्फत यी ४ वटा अस्पताल तथा बर्थिंग सेन्टर सहित हालसम्म देशभर ५९ वटा बेबी वार्मर मेसिनहरू प्रदान गरिसकेको छ। यी उपकरणहरु मार्फत हरेक वर्ष करिब २०६५ भन्दा बढी नेपाली शिशुहरुलाई यो सुविधा उपलब्ध गराई अमूल्य जीवन रक्षा गर्न सफल भएको छ। विशेष गरी ग्रामीण क्षेत्रमा हाइपोथर्मियाको दर उच्च रहेको र यसका कारण नवजात शिशुहरूको जीवन जोखिममा पर्ने गरेको दृष्टान्तलाई हृदयङ्गम गर्दै बैंकले उक्त मेसिन प्रदान गर्दै आएको छ। साथै हालसम्मको योगदानले करिब १०३२५ भन्दा बढी शिशुहरु प्रत्यक्ष रुपमा यस सेवाबाट लाभान्वित भएका छन्। आफ्नो खुद मुनाफाबाट नेपालमा हाल सञ्चालनमा रहेका अन्य बैंक तथा वित्तीय संस्थाहरुले सामाजिक उत्तरदायित्व अन्तर्गत सामाजिक कार्यमा गर्ने योगदान भन्दा ५० प्रतिशत बढी रकम छुट्याई समाजप्रति उत्तरदायी बनेको यस विकास बैंकले नागरिकको सर्वोत्तम हित सदा उच्च प्राथमिकतामा राखेको छ।"
राजावादी आन्दोलनको नेतृत्व संस्कृतिविद् जगमान गुरुङले गर्ने,"काठमाडौं : राजावादी आन्दोलनको नेतृत्व जगमान गुरुङले गर्ने भएका छन्। संयोजक नवराज सुवेदीले गुरुङलाई आन्दोलनको नेतृत्व गर्ने जानकारी गराएका हुन्। गरुङ संस्कृतिविद् हुन्। उनले आफूलाई सरकारले नजरबन्दमा राखेको दाबीसमेत गरेका छन्। उनले राजावादीहरूको आन्दोलनलाई निरन्तर राख्न आह्वान पनि गरेका छन्। 'सरकारले मलाई नजरबन्दमा राखेको हुनाले मेरो अनुपस्थितिमा संयुक्त जनआन्दोलनको नेतृत्व नेपाल ऋषि जगमान गुरुङले गर्नुहुनेछ। आन्दोलन निरन्तर राख्न सम्बन्धित सबै दल, संघसंस्थालाई सहयोग गर्न आह्वान गर्दछु,' संयोजक सुवेदीले विज्ञप्ति जारी गर्दै भनेका छन्।"
करेन्ट लागेर मृत्यु,सर्लाही : करेन्ट लागेर एकजनाको मृत्यु भएको छ। हरिपुर नगरपालिका१ बस्ने ४६ वर्षीय राजु भन्ने सोम बहादुर खपाङ्गेको करेन्ट लागेर आइतबार बिहान मृत्यु भएको हो। आफ्नै घरको भुईतल्लामा झुन्डिएको नाङ्गो विद्युतको तारबाट करेन्ट लागेर गम्भीर घाइते भएका उनको हनुमन्त अस्पतालमा उपचारका क्रममा मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
"रविन्द्र मिश्र, धलव शमशेर राणासहित पक्राउ परेकाहरूलाई अदालतमा उपस्थित गराइयो",काठमाडौं : राजावादीहरूको प्रदर्शनमा हिंसा भत्काएको आरोपमा पक्राउ परेका राष्ट्रिय प्रजातन्त्र पार्टीका वरिष्ठ उपाध्यक्ष रविन्द्र मिश्र र प्रतिनिधिसभा सदस्यसमेत रहेका धवल शमशेर राणालाई सरकारी वकिलको कार्यालय हुँदा काठमाडौं जिल्ला अदालतमा उपस्थित गराइएको छ। प्रहरीले अनुसन्धानका लागि म्याद थप्न आइतबार अदालतमा उपस्थित गराएको हो। राप्रपा नेताहरूलगायत पक्राउ परेकाहरूलाई राज्यविरुद्धको अपराधमा मुद्दा चलाउन प्रहरीले अदालतसमक्ष उपस्थित गराइएको हो। चैत १५ गते तीनकुने क्षेत्रमा भएको राजावादीको प्रदर्शनमा दुई जनाको ज्यान जानुको साथै थुप्रै निजी सम्पत्तिमा क्षति पुर्याइएको थियो। प्रदर्शनकारीले मिडिया लक्षित आक्रमणसमेत गरेको थियो।
"तीनकुने घटनाका मुख्य दोषी पूर्वराजा ज्ञानेन्द्र शाह हुन्, उनीमाथि कारवाही हुनुपर्छ : एमाले",काठमाडौं : नेकपा एमालेका प्रमुख सचेतक महेश बर्तौलाले लगातार सदन अवरुद्ध गर्ने कामले प्रमुख प्रतिपक्षीको राजनीतिक दृष्टिकोणप्रति नै प्रश्न खडा भएको बताए। आइतबार संसद भवनमा सञ्चारकर्मीसँग कुरा गर्दै बर्तौलाले बाहिर गणतन्त्रको पक्षमा नाराबाजी गर्ने र सदनभित्र गणतन्त्रकाविरुद्ध ढुङ्गा हान्नेहरूसँग कुम जोडेर सदन चल्न नदिने कुराले माओवादीको राजनीतिक दृष्टिकोणप्रति नै प्रश्न खडा भएको बताए। मुलुकमा प्रकट भएका गम्भीर विषयलाई सदनमा गम्भीर रुपमा छलफल गरेर पूर्वराजालाई कारवाहीको दायरामा ल्याउनका लागि साझा मत बनाउनुपर्नेमा माओवादीका कारण अवरोध सिर्जना भएको उनले बताए। उनले एउटा कर्मचारीका बारेमा प्रधानमन्त्रीको जवाफ माग गर्दा प्रधानमन्त्री तयार भएपनि सदन अवरुद्ध गरेर प्रतिष्थापन विधेयक पारित नगर्ने दाउपेजमा माओवादी रहेको तर्क गरे। उनले शुक्रबारको घटनाको मुख्य दोषी पूर्वराजा ज्ञानेन्द्र शाह नै भएकाले कानुन बमोजिम कारवाही गर्नुपर्ने स्पष्ट पारे । पूर्वराजालाई दिएको सबै सेवा सुविधा फिर्ता लिनुपर्ने उनले बताए।
संसदमा सत्तापक्ष र प्रतिपक्ष आमने सामने,"काठमाडौं : प्रतिनिधिसभाको बैठक स्थगित भएको छ। सत्तापक्ष र प्रतिपक्षबीच टकराव भएपछि सभामुख देवराज घिमिरेले ४ बजेसम्मका लागि बैठक स्थगित गरेका थिए। तर, संसद सञ्चालनका विषयमा सत्तापक्ष र प्रतिपक्षबीच सहमति नभएपछि बैठक सोमबारसम्मका लागि स्थगित भएको हो। संसद सचिवालयले सोमबार ११ बजे बैठक बस्ने जानकारी दिएको छ। कुलमान प्रकरणमा विपक्षीले लगातार सदन अवरुद्ध गरेपछि आइतबार सत्तापक्षका सांसद आक्रोशित भएका थिए। प्रतिनिधिसभाको बैठक सुरु हुने बितिकै प्रधानमन्त्रीको जवाफ माग गर्दै विपक्षी दलका सांसदहरू उठेर विरोध जनाएका थिए। प्रधानमन्त्रीले सोमबारको बैठकमा जवाफ दिने तय भइसकेपछि पनि विपक्षीले सदनमा अवरोध सिर्जना गरेको भन्दै सत्तापक्ष सांसदहरू आक्रोशित भएका थिए। सो क्रममा विपक्षी र सत्तापक्ष सांसदबीच भनाभन भएको थियो। त्यस्तै सत्तापक्ष सांसदहरूले राजावादीको प्रदर्शनमा जनता मारिएको भन्दै बोल्न पाउनुपर्ने माग राखेपछि राप्रपाका सांसद आक्रोशित भएका थिए। दुई पक्षबीच असहज अवस्था सिर्जना हुने देखिएपछि सभामुख घिमिरेले १५ मिनेटका लागि बैठक स्थगित गरेका थिए। त्यस्तै एमालेका प्रमुख सचेतक महेश बर्तौलाले लगातार सदन अवरुद्ध गर्ने कामले प्रमुख प्रतिपक्षीको राजनीतिक दृष्टिकोणप्रति नै प्रश्न खडा भएको बताए। उनले बाहिर गणतन्त्रको पक्षमा नाराजी गर्ने र सदनभित्र गणतन्त्रका विरुद्ध ढुंगा हान्नेहरूसँग कुम जोडेर सदन चल्न नदिने कुराले माओवादीको राजनीतिक दृष्टिकोणप्रति नै प्रश्न खडा भएको बताए। त्यस्तै नेपाली कांग्रेसका महामन्त्री विश्वप्रकाश शर्माले राजावादीको प्रदर्शनमा भएका घटनाको नैतिक जिम्मेवारी पूर्वराजाले लिनुपर्ने बताए। शुक्रबारको घटनामा पूर्णरूपमा पूर्वराजा ज्ञानेन्द्र शाह दोषी रहेको उनको भनाइ छ। पूर्वराजालाई संविधानले नागरिकलाई दिएको हक अधिकारभन्दा बढी दिएर राखेको भन्दै उनले यसलाई सम्मान गर्न नसकेको बताए। त्यस्तै नेकपा माओवादी केन्द्रका सांसद माधव सापकोटाले सत्तापक्ष सांसदहरू भौतिकरूपमा नै हमला गर्ने गरी सदनमा प्रस्तुत भएको आरोप लगाए। उनले संसदमा विपक्षी सांसदभन्दा उग्र भएर सत्तापक्ष सांसदहरूले भौतिकरूपमा नै हमला गर्ने क्रियाकपाल गरेको आरोप लगाए। उनले सत्तापक्ष र प्रधानमन्त्री सदनप्रति गैरजिम्मेवार देखिएको र जटिलता थपिँदै गएको बताए। उनले सदनलाई जबरजस्ती पेलेरै अघि बढाउने तयारी भएको र नियोजितरूपमा प्रतिनिधिसभाको प्रत्यक्ष प्रसारण रोकिएको आरोप लगाएका थिए।"
पत्रकार हत्या र मिडियामाथि भएको आक्रमणविरुद्ध कर्णालीमा विरोध,"वीरेन्द्रनगर : पत्रकार हत्या र मिडियामाथि भएको आक्रमणविरुद्ध विभिन्न संघ संस्था तथा पत्रकारहरूले कर्णालीमा विरोध जनाएका छन्। कर्णाली प्रदेशका १० वटै जिल्लामा कार्यरत पत्रकारले हातमा कालोपट्टी बाँधेर पत्रकार हत्या र मिडियामाथि भएको आक्रमणविरुद्ध विरोध जनाएका हुन्। संघीय राजधानीमा राजवादीका नाममा भएको प्रदर्शनमा पत्रकार सुरेश रजकका हत्या र विभिन्न सञ्चारगृह तथा पत्रकारमाथि आक्रमण गरिएको भन्दै सुर्खेत जिल्ला शाखा र कर्णाली प्रदेश समितिले संयुक्त रूपमा विरोध जनाएको नेपाल पत्रकार महासंघ कर्णाली प्रदेशका महासचिव खगेन्द्र भट्टराईले बताए। उनका अनुसार महासंघको केन्द्रीय समितिको परिपत्र अनुसार कर्णालीका पत्रकारहरूले आइतबार हातमा कालोपट्टी बाँधेर आफ्नो दैनिक काम गरेका छन्। उनले भने, पत्रकार सुरेश रजकको हत्या निन्दनीय घटना हो। पत्रकार रजकको हत्या र सञ्चारगृहमा भएको आक्रमण गर्ने घटनाका दोषीलाई सरकारले कानुनी दायरामा ल्याउनुपर्छ। पत्रकारलाई नै निशाना बनाएर राजवादीहरुले गरेको आक्रमणका विरुद्धमा नेपाल पत्रकार महासंघले कडा रूपमा लिएको पत्रकार महासंघ सुर्खेतका अध्यक्ष सुशीलराज शर्माले बताए। नेपालको संविधानले पूर्ण प्रेस स्वन्त्रताको सुनिश्चितता गरे पनि विभिन्न आन्दोलनका नाममा हुने आपराधिक घटनामा पत्रकारहरूमाथि आक्रमण भइरहेको भन्दै त्यसको जति निन्दा गरे पनि कम हुने उनले बताए। कर्णालीमा सञ्चालित विभिन्न सञ्चार माध्यमहरूमा पनि पत्रकारहरूले हातमा कालोपट्टी बाँधेर विरोध जनाएका छन्। कर्णालीका जाजरकोट, कालिकोट, हुम्ला लगायतका अन्य जिल्लाहरूमा पनि पत्रकारहरूले हातमा कालोपट्टी बाँधेर विरोध जनाएका छन्।"
सरकारले साेमबार दियाे सार्वजनिक बिदा,काठमाडाैं : सरकारले साेमबार सार्वजनिक बिदा दिएकाे छ। मुस्लिम समुदायको चाड इद उल फितरको अवसरमा सार्वजनिक बिदा दिएकाे गृह मन्त्रालयले जानकारी दिएकाे छ।
रविन्द्र मिश्र र धवल शमशेरलाई थप अनुसन्धान गर्न ५ दिनको म्याद थप,काठमाडौं : जिल्ला अदालत काठमाडौंले राष्ट्रिय प्रजातन्त्र पार्टीका वरिष्ठ उपाध्यक्ष रविन्द्र मिश्र र सांसद धवल शमशेर राणासहित पक्राउ परेकाहरूलाई थप अनुसन्धानका लागि ५ दिनको म्याद थप गरेको छ। प्रहरीले राज्यविरुद्धको अपराधमा अनुसन्धान गर्न आइतबार उनीहरूलाई अदालतमा उपस्थित गराएको थियो। सोही अनुसार उनीहरूलाई थप अनुसन्धानको लागि ५ दिनको म्याद थप गरिएको हो। चैत १५ गते तीनकुने क्षेत्रमा भएको राजावादीको प्रदर्शनमा दुई जनाको ज्यान जानुको साथै थुप्रै निजी सम्पत्तिमा क्षति पुर्याइएको थियो। प्रदर्शनकारीले मिडिया लक्षित आक्रमणसमेत गरेको थियो।
"सेयर बजारमा दोहोरो अंकको सुधार, ७ अर्बमाथिको कारोबार","काठमाडौं : साताको पहिलो सेयर कारोबार दिन आइतबार नेप्से परिसूचक दोहोरो अंकले बढेर बन्द भएको छ। नेप्से परिसूचक २९८२ अंकले बढेर २६९३१२ विन्दुमा अडिएको छ। सेन्सेटिभ इण्डेक्स ३९७ अंकले बढेर ४५०२७ विन्दुमा पुगेको छ। नेप्से परिसूचक बढेसँगै कारोबार रकममा पनि वृद्धि भएको छ। यसदिन ३२३ स्क्रिप्सको १ करोड ५५ लाख ७२ हजार ८६२ कित्ता सेयर ७ अर्ब ५६ करोड ८२ लाख २६ हजार १९७ रुपैयाँमा खरिदबिक्री भए। नेप्से दोहोरो अंकले बढेपनि कुनै पनि कम्पनीको सेयर सकारात्मक सर्किट लेभलमा कारोबार हुन सकेन। आज जोशी हाइड्रोपावर डेभलपमेन्टको सेयर सर्वाधिक ९९४ प्रतिशतले बढ्यो। कारोबार रकमका आधारमा हिमालयन रिइन्स्योरेन्स शीर्षस्थानमा रह्यो। सो कम्पनीको ६९ करोड बढीको सेयर कारोबार भयो। यसैगरी नेपाल रिइन्स्योरेन्स कम्पनीको ४७ करोड,एनआरएन इन्फ्रास्टक्चर एण्ड डेभलपमेन्टको ३९ करोड,सीईडीबी होल्डिङ्सको २४ करोड र गार्डियन माइक्रो लाइफ इन्स्योरेन्सको १७ करोड मूल्य बराबरको सेयर कारोबार भयो। आज ११ समूहको उपसूचक बढेको छ। कारोबारमा आएकामध्ये २२२ स्टक्सको मूल्य बढ्दा २२ वटाको घट्यो।"
कुलमान घिसिङको रिटमा आज सुनुवाइ नहुने,"काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमा आज सुनुवाइ नहुने भएको छ। सुनुवाइका लागि रिटको पेशी न्यायाधीश प्रकाशमान सिंह र शारङ्गा सुवेदीको इजलासमा तोकिएको थियो। तर,रिट 'हेर्न नभ्याइने सूचिमा' राखिएको छ। यसअघि शुक्रबार प्राम्भिक सुनुवाइ गर्दै सो रिटमा सर्वोच्चले कारण देखाउ आदेश जारी गरेको थियो। न्यायाधीश अव्दुलअजीज मुसलमानको एकल इजलासले घिसिङलाई बर्खास्त गर्नुपर्ने कारण सरकारलाई सोधेको थियो। अदालतले लिखित जवाफ माग गर्दै अन्तरिम आदेश हुने वा नहुने विषयमा दुवै पक्षलाई आइतबार छलफलका लागि बोलाएको थियो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए।"
"प्रतिनिधिसभामा सत्ता पक्ष र विपक्षीहरूबीच चर्काचर्की, बैठक स्थगित","काठमाडौं : प्रतिनिधिसभाको बैठक १५ मिनेटका लागि स्थगित भएको छ । सभामुख देवराज घिमिरेले बैठक सुरू गर्नेवित्तिकै प्रमुख प्रतिपक्षी दलहरूले अवरोध जनाए। उनीहरूले कुलमान प्रकरणमा प्रधानमन्त्रीको जवाफ माग गर्दै अवरोध जनाए। नेपाल विद्युत प्राधिकरणका कार्यकारी निर्देशक घिसिङको बर्खास्तीको विषयलाई लिएर विपक्षी दलहरूले प्रधानमन्त्रीको जवाफ माग गर्दै आएका छन्। प्रधानमन्त्रीको जवाफ नआएसम्म बैठक चल्न नदिने उनीहरूको अडान छ। प्रतिपक्षी दलले अवरोध गरेपछि सत्तापक्ष दलका सांसदहरूले पनि सदन सञ्चालनका लागि दबाब दिँदै आआफ्नो ठाउँबाट उठे। त्यसपछि सभामुख घिमिरेले सभा सञ्चालनका लागि वातावरण बनाउन पटकपटक आग्रह गरे। दुवै पक्षले आफ्नो अडानबाट नहटेपछि सभामुख घिमिरेले बैठक १५ मिनेटका लागि स्थगित गरेको घोषणा गरे। तर,आज प्रधानमन्त्री केपी शर्मा ओलीले भोलि संसद बैठकमा सम्बोधन गर्नेबारे संसद सचिवालयलाई जानकारी गराइसकेका छन्। विपक्षी दलको अडानका कारण बिहीबार र शुक्रबार प्रतिनिधिसभा र राष्ट्रिय सभा बैठक प्रभावित भएका थिए।"
अन्नपूर्ण मिडियामाथिको आक्रमण लोकतन्त्र माथिको आक्रमण हो : जिपिके फाउन्डेशन,"अमेरिका : अन्नपूर्ण मिडिया नेटवर्कमा राजावादीले आंतककारी गतिविधि गरेको भन्दै जिपिके फाउन्डेशन अमेरिका च्याप्टरले कडा शब्दमा निन्दा गरेको छ। कर्मचारीलाई कार्यालयभित्रै काम गरिरहेको समयमा अन्नपूर्णको कार्यलयमा तोडफोड गरि आगजनी गर्ने कार्य मिडिया माथिको आक्रमण मात्रै नभइ लोकतन्त्र माथिकै आक्रमण भएको जनाएका छन्। अन्नपूर्ण मिडिया नेटवर्कमा गरिएको हिंसात्मक घटनाको हामी कडाभन्दा कडा शब्दमा निन्दा गर्दछौं । त्यो आक्रमण अन्नपूर्ण मिडियामाथिको आक्रमण मात्रै नभइ लोकतन्त्र माथिकै आक्रमण हो । त्यो आक्रमणका विरुद्धमा एकजुट हुन सबैमा आग्रह गर्छौं, जिपिके फाउन्डेशन अमेरिका च्याप्टरका अध्यक्ष एंव अमेरिकन लिडर सोमनाथ घिमिरेले विज्ञप्ति जारी गर्दै उल्लेख गरेका छन् । उनी साउथ एसियन फर अमेरिका न्यूयोर्क राज्यका स्टेट डाईरेक्टरसमेत हुन् । उनी मात्र होइन नेपालीमुलका अमेरिकनहरूले नेतृत्व गरि संचालनमा रहेका तीन दर्जनभन्दा बढी संघसंस्था र नेपाली समुदायका अगुवाहरूले अन्नपूर्ण मिडिया माथिको आक्रमणको कडा रुपमा निन्दा गर्दै अन्नपूर्णको साथमा प्रवासी नेपालीहरू रहेको प्रतिवद्धता जाहेर गरेका छन्।"
अनिल र सन्दीपले चोटका कारण हङकङ सिरिज गुमाउने,"काठमाडौं : नेपाली राष्ट्रिय पुरुष क्रिकेट टिमका लेग स्पिनर सन्दीप लामिछाने र ब्याटर अनिल कुमार शाहले चोटका कारण हङकङ सिरिज गुमाउने भएका छन्। शनिबार नेपाल क्रिकेट संघ(क्यान)ले सार्वजनिक गरेको खेलाडीको सुचीमा यी दुई खेलाडीको नाम समावेश गरेको थिएन। सन्दीपले प्रधानमन्त्री कपमा केही समय कमेन्ट्री बक्समा बस्दै गर्दा हङकङ सिरिज गुमाउन सक्ने बताएका थिए । उनको हर्नियाको अप्रेसन भएको र उनी हाल रिकभरीको अवस्थामा रहेका छन् । म राष्ट्रिय टिमको जर्सी लगाएर खेल्न निकै उत्साहित नै हुन्छु तर रिकभरी जति छिटो भयो त्यति छिटो मैदान फर्किने छु । उनले कमेन्ट्री बक्समा भनेका थिए । उनले आफू १४१५ दिनपछि मैदानमा फर्किने तयारी गरिरहेको पनि बताएका थिए । त्यस्तै, अनिल शाहको भने नेपाल प्रिमियर लिग(एनपीएल)को बेलामा लागेको नाडीको चोट राम्रोसँग ठीक नहुँदा उनी आफैंले आफ्नो नाम फिर्ता लिएको अन्नपूर्ण पोष्टलाई बताए । हाल प्रारम्भिक चरणमा क्यानले २० खेलाडीलाई बन्द प्रशिक्षणमा बोलाएको छ ।"
प्रधानमन्त्री ओलीले भोलि संसदमा सम्बोधन गर्ने,काठमाडौं : प्रधानमन्त्री केपी शर्मा ओलीले भोलि संसद बैठकमा सम्बोधन गर्ने कार्यक्रम तय भएको छ। आइतबार बिहान सभामुखले बोलाएको मुख्य सचेतकहरूसँगको बैठकमा नेकपा एमालेका मुख्य सचेतक महेश बर्तौलाले प्रधानमन्त्रीको सम्बोधनबारे जानकारी गराएका हुन्। उनले संसदको अवरोध खुलाउनेबारे प्रधानमन्त्री र विपक्षी दलका नेताहरुबीच टेलिफोन संवाद भएको जानकारी गराएका थिए। नेपाल विद्युत प्राधिकरणका कार्यकारी निर्देशक कुलमान घिसिङको बखास्तीको विषयलाई विपक्षी दलहरूले संसद अवरोध गर्दै आएका छन्। उनीहरूले घिसिङलाई बर्खास्त गर्नुको कारणबारे प्रधानमन्त्रीले जवाफ दिनुपर्ने माग गरेका छन्। बर्तौलाका अनुसार प्रधानमन्त्रीले आजै सर्वदलीय बैठक आह्वान गरेका छन्।
कुलमान घिसिङको रिटमा न्यायाधीश सिंह र सुवेदीको इजलासमा सुनुवाइ हुँदै,काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमा सर्वोच्च अदालतमा सुनुवाइ हुँदैछ। सुनुवाइका लागि रिटको पेशी न्यायाधीश प्रकाशमान सिंह र शारङ्गा सुवेदीको इजलासमा तोकिएको छ। यसअघि शुक्रबार प्राम्भिक सुनुवाइ गर्दै सो रिटमा सर्वोच्चले कारण देखाउ आदेश जारी गरेको थियो। न्यायाधीश अव्दुलअजीज मुसलमानको एकल इजलासले घिसिङलाई बर्खास्त गर्नुपर्ने कारण सरकारलाई सोधेको थियो। अदालतले लिखित जवाफ माग गर्दै अन्तरिम आदेश हुने वा नहुने विषयमा दुवै पक्षलाई आइतबार छलफलका लागि बोलाएको हो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए।
पूर्वराजा ज्ञानेन्द्रले बुझ्न मानेन् महानगरको जरिवाना पत्र,"काठमाडौं : काठमाडौं महानगरपालिकाले पठाएको जरिवाना पत्र पूर्वराजा ज्ञानेन्द्र शाहले बुझ्न अस्वीकार गरेका छन्। आइतबार बिहान पूर्वराजा शाहलाई जरिवाना पत्र बुझाउन महानगरको टोली निर्मल निवास गएको थियो। निर्मल निवासका सुरक्षा अधिकारीहरूले पूर्वराजाले पत्र नबुझ्ने भनेपछि महानगरको टोली त्यहाँबाट फर्किएको हो। काठमाडौं महानगरपालिकाले पूर्वराजा शाहलाई विभिन्न शीर्षकमा जरिवाना गरेको थियो। महानगरले पूर्वराजा ज्ञानेन्द्रलाई ७ लाख ९३ हजार जरिवाना तोकेको हो।काठमाडौं महानगरपालिकाले शुक्रबार तीनकुने क्षेत्रमा पुर्याएको क्षति विवरणसहित विभिन्न शीर्षकमा जरिवाना तोकेर निर्मल निवासलाई पत्र काटेको हो। महानगरले फोहोरमैला, बोटविरुवा तथा रेलिङमा क्षति, वारुणयन्त्रमा क्षतिलगायत शीर्षकमा जरिवाना गरेको हो।"
नियमित कप्तान हार्दिक फर्किएको खेलमा मुम्बइको हार,"काठमाडौं : शनिबार इन्डियन प्रिमियर लिग(आइपीएल)मा गुजरात टाइटन्स(जीटी)ले मुम्बई इन्डियन्स(एमआई)लाई ३६ रनले हराएको छ। अहमदावादस्थित, नरेन्द्र मोदी क्रिकेट स्टेयिममा भएको खेलमा हार्दिक पाण्ड्याले मुम्बईको कप्तानी गरेका थिए। पछिल्लो सिजनमा भएको स्लो ओभर रेटको प्रतिबन्धका कारण यो सिजनको पहिलो खेल गुमाएका हार्दिक टिममा फर्किएका हुन्। उनको गैरउपस्थितिमा पहिलो खेलमा सूर्य कुमार यादवले टिमको कप्तानी गरेका थिए । नरेन्द्र मोदी क्रिकेट स्टेडियममा टस जितेको मुम्बईले गुजरातलाई ब्याटिङको निम्तो दिएको थियो। गुजरातले निर्धारित २० ओभरमा ८ विकेट गुमाएर १९६ रन बनाएको थियो। गुजरातले दिएको १९७ रनको विजयी लक्ष्य पछ्याएको मुम्बईले निर्धारित २० ओभरमा ६ विकेट गुमाउँदै १६० रन बनायो। मुम्बईका लागि सूर्यकुमार यादले सर्वाधिक ४८ रन बनाए । तिलक बर्माले ३९ रन बनाउँदा नमन धिर र मिचेल सान्तरले समान १८१८ रन बनाए। गुजरातका लागि मोहम्मद सिराज र प्रसिद्ध कृष्णले समान २२ विकेट लिए। कागिसो राबाडा र साई किशोरले ११ विकेट लिए। गुजरातका ओपनर ब्याटर साई सुदर्शनले सर्वाधिक ६३ रनको अर्धशतकीय पारी खेलेका थिए। कप्तान सुभ्मन गिलले ३८ र जोस बटलरले ३९ रन बनाए। मुम्बईका लागि कप्तान हार्दिक पाण्ड्याले सर्वाधिक २ विकेट लिए। ट्रेन्ट बोल्ट, दिपक चाहर र मुजिब रहमान र सत्यनारायना राजुले समान ११ विकेट लिए। पहिलो खेलमा यादवको कप्तानीमा मुम्बईले चेन्नाई सुपर किङ्ससँग हार बेहोरेको थियो। पहिलो खेलमा ४ विकेटले हार बेहोरेको मुम्बईले कप्तान फर्कदा जित भने सुनिश्चित गर्न सकेन। गुजरातको यो पहिलो जित हो। पहिलो खेलमा पञ्जाब किङ्ससँग हार बेहोरेको गुजरातले दोस्रो खेलमा भने जित निकाल्यो। हार्दिकका लागि भने यो सिजनको सुरुवात सुखद् हुन सकेन। मुम्बईका लागि कप्तान हार्दिक पाण्ड्याले बलिङमा २ विकेट लिए पनि उनका ब्याटरले २०० कमको लक्ष्य पनि पछ्याउन सकेनन् । उनी आफैं पनि ब्याटिङमा सेचे अनुरुप खेल्न सकेनन्। सूर्य कुमार यादव र तिलब बर्मा बाहेक कसैको पनि ब्याटले २० भन्दा माथिको रन बनाउन सकेनन्।"
राकम कर्णालीमा ५० शैयाको स्याटालाइट अस्पताल सञ्चालनको कार्ययोजना स्वीकृत,"काठमाडौं : कर्णाली स्वास्थ्य विज्ञान प्रतिष्ठानको सभाको ११ औँ बैठकले दैलेखको आठबीसकोट नगरपालिकामा राकम कर्णालीमा ५० शैयाको स्याटालाइट अस्पताल सञ्चालनको कार्ययोजना स्वीकृत गरेको छ । प्रधानमन्त्री निवास,बालुवाटारमा आज भएको बैठकबाट उक्त स्थानमा विगतमा १५ शैया अस्पताल रहेकामा त्यसलाई स्तरोन्नति गर्ने नेपाल सरकार मन्त्रिपरिषद्को निर्णय कार्यान्वयनका लागि आवश्यक प्रक्रिया अघि बढाउन कार्ययोजना अनुमोदन गरेको हो । सो अस्पतालको पूर्वाधार,जनशसक्ति र स्रोत सुनिश्चितताका लागि प्रतिष्ठानले नेपाल सरकार र अन्य पक्षसँग प्रस्ताव गर्नेछ । बैठकमा प्रधानमन्त्री एवं प्रतिष्ठानका कुलपति केपी शर्मा ओलीले कार्ययोजनाबारे सम्बन्धित स्थानीय तहसँग आवश्यक परामर्श र सहकार्य गरेर तीव्ररुपमा काम अघि बढाउन निर्देशन दिए । उनले प्रतिष्ठान आरम्भदेखि नै नेपाल सरकारले पूर्ण लगानी गरेकाले अस्पतालको स्तरोन्नति भएपछि त्यहाँका जनताको सहज स्वास्थ्यसेवाका लागि सरकारले सक्दो सहयोग गर्ने विश्वास दिलाए। सभाको बैठकमा प्रतिष्ठानको चालु आर्थिक वर्षको बाँकी अवधिको बजेट पारित हुनुका साथै गत आर्थिक वर्षको आन्तरिक लेखा परीक्षकको प्रतिवेदन जानकारी गराइएको छ । यसैगरी बैठकबाट आगामी आर्थिक वर्षको प्रस्तावित वार्षिक कार्यक्रमसहितको बजेट पारित गरिएको छ भने प्रतिष्ठानको रिक्त सभा सदस्यहरूको मनोनयन गरिएको छ । बैठकमा स्वास्थ्य तथा जनसङ्ख्यामन्त्री एवं सहकुलपति प्रदीप पौडेल,राष्ट्रिय योजना आयोगका सदस्य डा आरपी बिच्छा, प्रतिष्ठानका उपकुलपति डा मंगल रावललगायत सहभागी थिए।"
रुकुममा कृषि तथा व्यापार महोत्सव हुँदै,"रूकुम पूर्व : रुकुम पूर्वमा कृषि तथा व्यापार महोत्सव हुने भएको छ। यही चैत २२ गतेदेखि वैशाख सात गतेसम्म सिस्ने गाउँपालिका ६, छिप्रिदहमा महोत्सव सञ्चालन हुन लागेको हो। महोत्सवले पूर्वी रूकुमको कला, संस्कृति तथा पर्यटन प्रवर्द्धनसँगै कृषि र व्यापारिक गतिविधिहरूलाई समेत प्रवर्द्धन गर्ने लक्ष्य राखेको छ। महोत्सवमा स्थानीय उत्पादन तथा व्यवसाय प्रवर्द्धन गर्नका लागि विभिन्न स्टलहरू राखिनेछन्। कृषि, हस्तकला, लघु उद्यम, तथा पर्यटन प्रवर्द्धनका कार्यक्रमहरू पनि समावेश गरिनेछ । अठाले ग्रुपले महोत्सवको आयोजना गरेको हो।"
पूर्वराजा ज्ञानेन्द्र शाहको सुरक्षा कटौति,काठमाडौं : सरकारले पूर्वराजा ज्ञानेन्द्र शाहको सुरक्षामा परिचालन भएको सुरक्षाकर्मीको संख्या कटौती गरेको छ । सरकारले पूर्व राष्ट्रप्रमुखको हैसियतमा दिएको सुरक्षाकर्मीको संख्या घटाएको हो । सशस्त्र प्रहरी बलका प्रवक्ता कुमार न्यौपानेका अनुसार सरकारले बनाएको कार्यविधि अनुसार विशिष्ट व्यक्तिलाई दिइने सुविधा अनुसार सुरक्षाकर्मी खटाएको हो। डीएपीको कमाण्डमा रहेका सशस्त्र प्रहरीको १० जना प्रहरी फिर्ता बोलाएको हो । उनको सुरक्षार्थ २५ जना खटिदै आएकोमा अहिले १५ जनामात्र राखिएको छ । नारायणहिठी राजदरबारबाट हटेपछि पूर्वराजपरिवारलाई सरकारले आवाससहितको सुरक्षाकर्मीको सुविधा उपलब्ध गराएको छ । योसँग कार्यविधिमा तोकिएभन्दा बढी सुरक्षाकर्मी भएका सबै क्षेत्रमा सुरक्षा कटौति गर्न लागिएको हो । सशस्त्र प्रहरी बलका अनुसार परिवारका सदस्यहरूका लागि खटाइएको सुरक्षा टोली पनि फिर्ता बोलाइनेछ।
चोरी भएर संसारको जुनसुकै कुनामा पुगेका मूर्तिलाई फिर्ता ल्याउँछौं : मन्त्री पाण्डे,"काठमाडौं : संस्कृति पर्यटन तथा नागरिक उड्डनमन्त्री बद्री पाण्डेले नेपालबाट चोरी भएर संसारको जुनसुकै कुनामा पुगेको भए पनि फिर्ता ल्याएरै छोड्ने प्रतिवद्धता जनाएका छन्। आइतबार नेपालबाट विगतमा चोरी भएर अमेरिका पुगेका थप २१ वटा पुरातात्विक महत्वका मूर्तिहरू नेपाल फर्काएर पाटन संग्रालय र राष्ट्रिय संग्रालयलाई हस्तान्तर गर्दै मन्त्री पाण्डेले उक्त कुरा बताएका हुन्। उनले भने,'हाम्रा सम्पदाहरू संसारको कुनै पनि कुनामा पुगोस्,नेपालीहरूले हाम्रा आफ्ना सम्पदाहरू चिन्छन् । त्यसको महत्व जान्दछन् र त्यसलाई फर्काएर ल्याउने कुरामा संसार भरी फैलिएका नेपालीहरूले योग्यता राख्दछन् ।नेपालको सम्बन्ध विश्वव्यापी भएको छ । चोरीका मूर्तिहरू नेपाल फर्काएछौं भन्ने सकारात्मक सन्देश दिन सफल भएका छौं ।' उनले विगतमा नेपालका महत्वपूर्ण पुरातात्विक मूर्तिहरू कसरी विदेश पुगे भन्दै प्रश्न गरे। मन्त्री पाण्डेले शक्तिशाली रुपमा नेपालका मूर्तिहर चोरी गरेर जहाजमार्फत ठूलो सेटिङमा विदेशमा पुगाउने दुष्साहस गरेको उल्लेख गर्दै गएका सम्पूर्ण मूर्तिहरु नेपाल फर्काइने विश्वास दिलाए। उनले जुन ठाउँबाट चोरी भएका हुन् सोही ठाउँमा उक्त मूर्तिहरू प्रतिस्थापन गरिने बताए । संस्कृति,पर्यटन तथा नागरिक उड्डनमन्त्रालय मातहतमा रहेको पुरातत्व विभागले हालसम्म बेलायत,अष्ट्रिया, अमेरिका, चीन, तिब्त, भारत, जर्मनी, अष्ट्रेलिया र इटलीबाट जम्मा १७७ थान पुरातात्विक महत्वका मूर्तिहरू नयाँ कलात्मक वस्तुहरू विभिन्न राष्ट्रिय अन्तर्राष्ट्रिय व्यक्ति तथा संघ संस्थाहरुको प्रयासबाट फिर्ता भइसकेको जनाएको छ । अमेरिका फान्स बेलायत,चीन,अष्ट्रिया,अष्ट्रिलियाजस्ता देशहरुबाट थप अरु मुर्तिहरु फिर्ताका लागि कुटनीतिक पहल भइरहेको बताएको छ । हालसम्म संयुक्त राज्य अमेरिकाबाट मात्र नेपालमा फिर्ता भएका प्रातात्विक महत्व भएका वस्तुहरुको संख्या १०४ पुगेको छ ।"
संघीय अस्पतालको आम्दानीको एक प्रतिशत स्वास्थ्य बिमा कोषमा जम्मा हुने,"काठमाडौं : स्वास्थ्य बीमा सुधारका लागि कोष वृद्धिका विभिन्न विकल्पको खोजी गरिरहेका स्वास्थ्य तथा जनसंख्या मन्त्री प्रदीप पौडेलले संघीय अस्पताल विकास समितिको कूल आम्दानीको एक प्रतिशत कोषमा जम्मा गराउने निर्णय गरेका छन् । आइतबार मन्त्रीस्तरीय निर्णय गर्दै मन्त्री पौडेलले स्वास्थ्य बीमा ऐनमा व्यवस्था भए पनि हालसम्म सक्रिय नभएको स्वास्थ्य बीमा कोष सक्रिय बनाउने र सो रकम कोषमार्फत नै जम्मा गराउने निर्णय गरेका हुन् । मन्त्रालयको यस तयारीलाई अर्थ मन्त्रालयले सहमति समेत दिइसकेको छ । यसले स्वास्थ्य बीमा बोर्डलाई थप स्रोत प्राप्तिका लागि समेत बाटो खुलेको छ । हालसम्म कोष नै सक्रिय नहुँदा स्वास्थ्य तथा जनसंख्या मन्त्रालयमार्फत प्राप्त हुने रकम नै कोषको आयस्रोत बनेको थियो । यस निर्णयसँगै कोषमा केही रकम थप हुने देखिएको छ । 'स्वास्थ्य बीमा कोषलाई बलियो पारेर मात्र स्वास्थ्य बीमा कार्यक्रमको प्रभावकारिता वृद्धि गर्न सकिन्छ भन्ने हाम्रो विश्वास हो,मन्त्री पौडेलले भने,'हामीले यस कोष बलियो पार्नका लागि सानो बिन्दुबाट सुधार थालेका हौं । 'मन्त्री पौडेलले आगामी दिनमा स्वास्थ्य बीमा सुधार सुझाव कार्यदलको प्रतिवेदनमा आधारित रहेर थप सुधार कार्य सरकारले अघि बढाउने बताए । स्वास्थ्य तथा जनसंख्या मन्त्री पौडेलले प्रगतिशिल प्रिमियम, राज्यका विभिन्न स्वास्थ्य बीमा योजनाको रकमका अतिरिक्त सरकारले दिँदै आएको उपचार सहायता तथा विभिन्न तहका सरकारका नागरिक उपचार सहायतासमेत थपेर कोष बलियो पार्न सकिने राय राख्दै आएका छन् । मन्त्री पौडेलले बीमा सुधार सुझाव कार्यदलको प्रतिवेदन सार्वजनिक गर्दै राज्यबाट वेतन खाने कर्मचारीहरूको तलबको एक प्रतिशत कर्मचारी र बाँकी एक प्रतिशत राज्यले दिनुपर्ने र स्वास्थ्यमा असर पर्ने पदार्थको करको रकम कोषमा जाने व्यवस्था मिलाउन सकिने बताउँदै आएका छन् । स्वास्थ्य बीमा कोष बलियो पार्न अहिलेको निर्णयले योगदान दिने विश्वास गरिएको मन्त्रालयका प्रवक्ता डा प्रकाश बुढाथोकीले बताए ।"
तिनकुने घटनाको नैतिक जिम्मेवारी पूर्वराजा ज्ञानेन्द्र शाहले लिनुपर्छ : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले राजावादीको प्रदर्शनमा भएका घटनाको नैतिक जिम्मेवारी पूर्वराजाले लिनुपर्ने बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै शुक्रबारको घटनामा पूर्णरुपमा पूर्वराजा ज्ञानेन्द्र शाह दोषी रहेको भन्दै सम्पूर्ण घटनाको जिम्मेवारी पूर्वराजाले नै लिनुपर्ने बताएका हुन्। पूर्वराजालाई संविधानले नागरिकलाई दिएको हक अधिकार भन्दा बढि दिएर राखेको भन्दै उनले यसलाई सम्मान गर्न नसकेको तर्क गरे । शर्माले जसको उक्साहटमा घटना भएको छ,त्यही अनुसार छानविन हुनुपर्नेमा कांग्रेसको जोड रहेको उनले बताए। उनले मुलुकमा भएका घटनाका विषयमा सदनमा कुरा राख्न नपाउने अवस्था सिर्जना भएको र यसमा सिंगो संसद नै दोषी भएको धारणा राखे । प्रधानमन्त्रीले सदनमा जवाफ दिने भनिसक्दा पनि अहिलेको अवस्थामा सदन अवरुद्ध गर्नु उचित नभएको उनको भनाइ छ ।"
प्रधानमन्त्री ओलीले डाके सर्वदलीय बैठक,काठमाडौं : प्रधानमन्त्री केपी शर्मा ओलीले सर्वदलीय बैठक आह्वान गरेका छन्। सभामुख देवराज घिमिरेसँगको छलफलमा एमालेका मुख्य सचेतक महेश बर्तौलाले प्रधानमन्त्रीले सर्वदलीय बैठक आह्वान गरेको जानकारी गराएका हुन्। प्रधानमन्त्रीको आव्हानमा गणतन्त्र पक्षधर दलहरूको बैठक आज साँझ ७ बजे सिंहदरबारमा बस्ने कार्यक्रम रहेको प्रधानमन्त्रीको सचिवालयले जनाएको छ। बैठकमा पछिल्लो विकसित राजनीतिक घटनाक्रमलगायत सरकार र सदन सञ्चालनका बारेमा छलफल हुने जनाइएको छ।
नेपाललाई गणतान्त्रिक हिन्दुराज्य बनाउन कांग्रेसको माग,"अर्घाखाँची : नेपाली कांग्रेस सन्धिखर्क नगरपालिकाको पालिका सम्मेलनले नेपाललाई लोकतान्त्रिक गणतन्त्रसहितको हिन्दुराज्य बनाउनु पर्ने माग गरेको छ। पालिका सम्मेलनमा गणतान्त्रिक हिन्दुराज्य हुनुपर्ने प्रस्ताव राखिएको र सो प्रस्ताव सर्वसहमतिले पास गरिएको सन्धिखर्क नगर सभापति बाबुराम भुसालले बताए। पालिका सम्मेलनको उद्घाटन गर्दै नेपाली कांग्रेस लुम्बिनी प्रदेशका सहमहामन्त्री विष्णुप्रसाद खनाल (मुस्कान)ले विभिन्न आन्दोलनबाट प्राप्त भएको लोकतान्त्रिक गणतन्त्रको रक्षा गर्नु अहिलेको आवश्यकता रहेको बताए। उनले भने, 'नेपाली जनताको लामो संघर्ष र बलिदानीबाट प्राप्त लोतान्त्रिक गणतन्त्र माथि पछिल्लो समय विभिन्न तवरबाट प्रहार भएकोले उपलब्धिको रक्षा गर्न कांग्रेस सतिसाल भएर उभिने छ। तर धर्म निरपेक्षताको ठाउँमा हिन्दुराज्य बनाउन अधिकांश नेपालीको माग रहेकोले कांग्रेस अब हिन्दुराज्यको पक्षमा उभिनु पर्छ।' पालिका सम्मेलनमा नेपाली कांग्रेसका प्रदेश सदस्य शान्ता भण्डारी, जिल्ला उपसभापति विष्णुप्रसाद भुसाल, महासमिति सदस्य मणिराम परियार, महाधिवेशन प्रतिनिधि नन्दराम भट्टराई, छमा कार्की, जिल्ला सदस्य लिलाराम गौतम, लिलाधर बस्याल, अर्घाखाँची काठमाडौं सम्पर्क समितिका किरण पोख्रेल, वडा अध्यक्ष हुमप्रसाद बन्जाडे, वडा सभापति मुक्तिराम भण्डारी, नेपाल तरुण दलका जिल्ला अध्यक्ष नारायण खड्का, नेविसंघका जिल्ला अध्यक्ष कृष्णप्रसाद भुसाल, रामबहादुर परियार लगायतले मन्तव्य राखेका थिए। पालिका सम्मेलन नगर सभापति बाबुराम भुसालको अध्यक्षता, तुल्सीराम पौडेलको स्वागत र कृष्णबहादुर आचार्यको सञ्चालनमा सम्पन्न भएको हो।"
महायज्ञको उद्घाटन गर्न गहनानक्षेत्र जाँदै सभापति देउवा,"डडेल्धुरा : डोटी डडेल्धुराको संगम स्थल तथा धार्मिक क्षेत्र गहनान क्षेत्रमा पूर्व प्रधानमन्त्री तथा नेपाली कांग्रेसका सभापति शेरबहादुर देउवा आउने भएका छन्। आइतवारदेखि आयोजना हुन लागेको महायज्ञको उद्घाटनका लागि पूर्वप्रधानमन्त्री देउवा गहनानक्षेत्रमा पुग्ने भएका हुन्। पूर्व प्रधानमन्त्री एवम् नेपाली काँग्रेसका सभापति शेरबहादुर देउवा आइतवार देखि आयोजना गरिएको श्रीमद देवी भागवत महापुराण ज्ञान धन धन्यान्चल हवन महायज्ञको उद्घाटनका लागि गहनान क्षेत्र पुग्न लागेका हुन्। पूर्वप्रधानमन्त्री देउवा महायज्ञमा सहभागी भइ पूजाआजा गर्ने कार्यक्रम रहेको नेपाली काँग्रेस डडेलधुराका सचिव शेरबहादुर भण्डारीले जानकारी दिएका छन्। उनका अनुसार पूर्व प्रधानमन्त्री देउवासँगै पूर्व मन्त्री एवम् नेपाली काँग्रेसका केन्द्रीय सदस्य वीरवहादुर बलायर पनि उक्त कार्यक्रममा सहभागी हुनेछन्। सचिव भण्डारीका अनुसार अहिले बिहान ९:३० बजे देउवा र बलायर काठमाडौंबाट आउने र करिव ११ बजे महायज्ञ स्थलमा पुग्ने कार्यक्रम तय भए पनि प्लेन डिले भएकोले उद्घाटनमा ढिलाइ हुने जनाइएको छ। पूर्व प्रधानमन्त्री देउवा आउने कार्यक्रम तय भएसँगै नेपाली काँग्रेसका नेता तथा कार्यकर्ताहरू समेत महायज्ञ स्थलमा पुग्ने क्रम बढेको छ। महायज्ञ अवधिभर विभिन्न धार्मिक कार्यक्रम तथा प्रवचनको कार्यक्रम रहेको आयोजक समितिले जनाएको छ। डडेलधुराको गन्यापधुरा, नवदुर्गा, डोटीको शिखर नगरपालिका महायज्ञको मुख्य संरक्षकको भूमिकामा रहेका छन्। डोटीको शिखर नगरपालिका वडा नं १० स्थित पवित्र तीर्थस्थल गहनान त्रिवेणी धाममा श्रीमद देवी भागवत महापुराण ज्ञान धन धन्यान्चल हवन महायज्ञको आज सुभारम्भ भै यही चैत्र २५ गते समापन गरिने महायज्ञ मूल आयोजक समितिका अध्यक्ष ललित बलायरले बताए। डोटी र डडेल्धुराको सिमाना सेती नदि र शाकल्य नदिको संगमस्थल शाकल्य ऋषिले तपस्या गरि ज्ञान आर्जन गरेको पवित्र ऐतिहासिक भूमि मानिन्छ। यो क्षेत्र पौराणिक कालमा ५ पाण्डवहरूले ध्यान तपस्या गरेको पवित्रस्थलका रूपमा रहेको विभिन्न धार्मिक ग्रन्थहरूमा उल्लेख गरिएको पाइन्छ।"
विपक्षी दलको अडानका कारण प्रतिनिधिसभा बैठक प्रभावित,"काठमाडौं : विपक्षी दलहरूका कारण आज पनि प्रतिनिधिसभा बैठक प्रभावित भएको छ। बिहान ११ बजेका लागि बोलाइएको बैठक अहिलेसम्म बस्न सकेको छैन। आइतबार बिहान सभामुख देवराज घिमिरेले बोलाएको प्रमुख दलका प्रमुख सचेतकहरूको बैठकमा सत्ता पक्षले सदन खुलाउन विपक्षी दलहरूसँग अनुरोध गरेका थिए। उनीहरूले आफ्नो अडानबाट पछि नहट्ने बताएका थिए। जसका कारण प्रतिनिधिसभा बैठक प्रभावित भएको हो। नेपाल विदयुत प्राधिकरणका कार्यकारी निर्देशक कुलमान घिसिङलाई बर्खास्त गर्नुको कारण प्रधानमन्त्रीको संसदमा जवाफ नआएसम्म अडानबाट पछि नहट्ने उनीहरूले बताएका थिए। प्रधानमन्त्री ओलीले सोमबार संसदमा सम्बोधन गर्ने सूचना संसद सचिवालयलाई पठाइसकेका छन्। बैठकमा सभामुखले दुई दिनअघि भएको तिनकुने घटना लोकतान्त्रिकमाथिको प्रहार भएकाले संसदमा छलफल बहस गर्ने वातावरण बनाउन दलहरूलाई आग्रह गरेका थिए। उनले राष्ट्रमाथि भएको घटनाबारे छलफल गरेर संसद जीवन्त रहेको महशुस गराउन अपिल समेत गरेका थिए। अधिवेशन सञ्चालन नभएको अवस्थामा पनि सदन सञ्चालन गर्नुपर्ने अवस्थामा सदन अवरोध कुनै पनि हालतमा उचित नहुने उनको भनाइ थियो। तर,पनि विपक्षी दलहरूले सुन्न चाहेनन्। विपक्षी दलहरूको अवरोध जनाएपछि बिहीबार र शुक्रबार पनि संघीय संसदका दुवै सदनका बैठक अवरोध भएका थिए।"
एकीकृत समाजवादीले राजावादीको हिंसात्मक गतिविधिको देशभर भण्डाफोर गर्ने,"काठमाडौं : नेकपा एकीकृत समाजवादीले राजावादीको हिंसात्मक क्रियाकलापको भर्त्सना गर्दै देशव्यापी रुपमा भण्डाफोर गर्ने निर्णय गरेको छ । आइतबार काठमाडौंमा पत्रकार सम्मेलन गर्दै नेकपा समाजवादीले शुक्रबार राजावादीले हत्या, हिंसा, नीजि तथा सार्वजनिक सम्पतीमा आगजनी, तोडफेड र लुटपाटका उदण्ड, विध्वंसकारी र जनविरोधी क्रियाकपाल गरेको भन्दै उक्त क्रियाकलापको घोर निन्दा र भत्र्सना गर्दै देशव्यापी भण्डाफोर गर्ने जनाएको हो । पार्टी कार्यालय तथा अन्य स्थानमा भएको हिंसात्मक क्रियाकलापविरुद्ध चैत्र २५ गतेभित्र सबै प्रदेश,जिल्ला,स्थानीय कमिटी र जनसंगठनले सम्बन्धीत तहमा विरोध प्रदर्शन गर्ने समाजवादीका केन्द्रीय प्रचार तथा प्रकाशन विभागका प्रमुख प्रकाश ज्वालाले जानकारी दिए। उनले तथाकथित राजावादी प्रदर्शनका नाममा भएको हत्या,हिंसा,आगजनी,तोडफोड र लुटपाटमा संलग्न व्यक्तिहरूलाई तत्काल कडा भन्दा कडा कानुनी कारवाही गर्न माग गरिएको बताए । त्यस्तै उचित समयमा उचित ढंगले सुरक्षाकर्मी परिचालन गरेर शान्ति सुरक्षा कायम गर्न नसक्नु सरकारको असक्षमता र कमजोरी भएकाले सरकारको कमजोरी र गैरजिम्मेवार व्यवहारको विरोध गर्ने निर्णय भएको ज्वालाले उल्लेख गरे । ज्वालाले आफ्ना पार्टी प्रतिगामी षडयन्त्र, दरवारिया अराजकता र पश्चगमनका विरुद्ध आन्दोलनमा होमिएकै कारण प्रतिक्रियावादीहरूले निशाना बनाएको धारणा राखे। नेकपा समाजवादीले राजावादी प्रदर्शनमा ज्यान गुमाएका व्यक्तिप्रति श्रद्धाञ्जली अर्पण तथा शोकाकुल परिवारमा समवेदना व्यक्त गर्दै मृतकका परिवारलाई उचित क्षतिपूर्ति उपलब्ध गराउन समेत सरकारसँग माग गरेको छ ।"
"नेपाली बजारमा सामसङ ए५६, ए३६ र ए२६ फाइभजी स्मार्टफोन सार्वजनिक","काठमाडौं : नेपाली बजारमा सामसङ ए५६, ए३६ र ए२६ फाइभजी स्मार्टफोन सार्वजनिक भएको छ। नेपाली बजारमा ग्यालेक्सी एफाइभ६ र एथ्री६ बजारमा उपलब्ध छन्। साथै एटु६ भने अप्रिलको पहिलो साताबाट बजारमा आउने कम्पनीले जनाएको छ। यी मोडलमार्फत सामसङले पहिलोपटक ग्यालेक्सी ए सिरिजमा असम इन्टेलिजेन्स नामक एआई प्रविधि समावेश गरेको जनाएको छ। सामसङ नेपालका निर्देशक प्रणयरत्न स्थापितका अनुसार यस प्रविधिले मोबाइल एआई अनुभवलाई सर्वसुलभ बनाउँदै सबै प्रयोगकर्तालाई सिर्जनात्मक, सुरक्षित र सहज डिजिटल अनुभव प्रदान गर्नेछ। कम्पनीले यी फोनमा एडभान्स्ड क्यामेरा सिस्टम, आईपी६७ रेटिङ (धुलो र पानी प्रतिरोधी), गोरिल्ला ग्लास भिक्टस प्लस सुरक्षा, साथै ६ वर्षसम्मको ओएस र सेक्युरिटी अपडेट सुनिश्चित गरेको छ। ए सिरिजमा वन यूआई ७ द्वारा सञ्चालित छ। कम्पनीका अनुसार स्क्रिनमै सर्कल टु सर्च, ५० मेगापिक्सेल क्यामेरा, १० बिट एचडीआर फ्रन्ट क्यामेरा र १२ मेगा पिक्सेल अल्ट्रावाइड लेन्स छ। नेपाली बजारमा ए सिरिजको मूल्य ४५ हजार ९९९ देखि ७० हजार ९९९ रुपैयाँ पर्ने कम्पनीले जनाएको छ। साथै, सबकोफोन वा अर्कोस्टोर को माध्यमबाट पुरानो फोन साटेर नयाँ फोन लिने एक्सचेन्ज सुविधा पनि प्रदान गरिएको छ। सामसङको यो नयाँ सिरिजले नेपाली उपभोक्तालाई सुलभ मूल्यमा अत्याधुनिक एआई र प्रिमियम मोबाइल अनुभव दिने विश्वास गरिएको छ।"
के दाइजो दिऊन् र मेरा बाबा,"कुटुमा कुटु नि सुपारी कुड्का, राखेर गोजीमा मेरा बाबा राखेर गोजीमा। गाली र डरत्रास कति भोग्नु मैले, दाइजोको खोजीमा मेरा बाबा दाइजोको खोजीमा। खान नि मलाई कर है लाग्यो, जलुकी तिहुन मेरा बाबा जलुकी तिहुन। मेरा माइती गरिब छन् छाक टार्न गाह्रो, के दाइजो दिऊन् मेरा बाबा के दाइजो दिऊन् ? जाँतोमा पिँधेको मकैको पिठो, ओडाल्न छिटो छ मेरा बाबा ओडाल्न छिटो छ। भोक है खपेर बस्नु है भन्दा, त्यै ढिँडो मिठो छ मेरा बाबा त्यै ढिँडो मिठो छ। लोटीको पानी नि पोखियो भुइँमा, उठाउनै लाग्दा नि मेरा बाबा उठाउनै लाग्दा। बज्यैको कुटाइले टुटुल्को उठ्यो, चिरपटले लाग्दा नि मेरा बाबा चिरपटले लाग्दा नि।"
"ट्रेलर नै काफी, नो राजतन्त्र !","देशमा राजतन्त्र पुनस्र्थापनाको आवश्यकता भएको भनेर केही दल र व्यक्तिहरू उष्ण आवाज मुखरित गर्दै छन्। विशेषत गएको प्रजातन्त्र दिवसको दिन पूर्वराजाले आक्रोशयुक्त सन्देश जारी गरेपछि माहोल अलिक तातिएको थियो। फागुन २५ गते पोखराबाट काठमाडौं आउँदा सडकमा देखिएको स्वागतले संशयको दायरा बढायो। निश्चित सत्यता, निःसन्देह असम्भाव्यता र वस्तुगत आवश्यकता कुनै पनि आधारले राजतन्त्र पुनस्र्थापनाको आवश्यकतालाई खासै सघाउन सक्ने माहोल थिएन र छैन। यद्यपि केही दल र व्यक्तिको अस्वाभाविक हठलाई पनि संविधान प्रद्धत अभिव्यक्ति स्वतन्त्रताको ओत प्राप्त गर्ने सुविधा थियो। आफ्ना विचार राख्न पाउनु र मन लागेको राजनीतिक परिवर्तनको वकालत गर्न पाउनु उनीहरूको राजनीतिक अधिकारसमेत हो। लेखक गेराल्ड ए कोहेनले पुस्तक ह्वाई नट सोसलिज्ममा व्याख्या गरेका स्वीकार्यता र सम्भाव्यताको दायरा अन्वेषणबिनै आत्मरतिका लागि गीत गाउन पाउने छुट संविधानत प्रत्याभूत नै थियो। उनीहरू यसैको विणा बजाइरहे। एकादुई कसैकसैले सुनिदिए होलान्, अधिकांश निःसन्देह थिए। यद्यपि राजतन्त्र पुनस्र्थापनाका लागि निर्णायक आन्दोलन भनेर सुरु गरेको गतिविधिको पहिलो दिन नै राजावादीको समूहले एउटा आत्मघाति ट्रेलर भने पस्किसकेको छ। चलचित्र घरमा कुनै चलचित्र हेर्न जानुभन्दा अगाडि आम दर्शकलाई आकर्षण गर्न सकियोस् भनेर ट्रेलर सार्वजनिक गर्ने चलन हुन्छ। सोही ट्रेलरका आधारमा चलचित्र हेर्न जानेनजाने निर्णयमा पुग्न दर्शकलाई सहजता महसुस हुन्छ। राजनीतिक परिवृत्तमा पनि एउटा सानो समूहलाई कतै राजतन्त्र आउने त हैन, सम्भावना त छैन भन्ने अनिश्चितता थियो। अनि कथं कदाचित राजतन्त्रको पुनस्र्थापना भएमा देशले प्रगतिको बाटो लिन्छ होला, राजतन्त्र र यसको वकालत गर्नेसँग देश निर्माणको मार्गचित्र अथवा त्यस्तो विशेष रोडम्याप छ होला भन्ने भ्रम पनि थियो। तर, राजावादी भनेको समूहको आन्दोलनले जे गर्यो, जस्तो रौद्ररूप देखायो, जसरी आततायी कदम उठायो। त्यसले राजतन्त्रको शासनमा के हुन्छ भन्ने पूर्णकहानीको सानो तर एकदम सही टेलर पस्कियो। अधिकांशलाई त पहिल्यै राजतन्त्र र राजाको पुनस्र्थापना न त स्वीकार्य न त सम्भाव्य लाग्थ्यो। तर, दुविधामा रहेकाहरूका लागि पनि शुक्रबारको राजावादी आन्दोलनको ट्रेलरले एउटा गतिलो बुझाइ निर्माणमा सहयोग गर्यो, दुविधाको घेराबाट बाहिर निस्कन सघायो। राजतन्त्रको पुनस्र्थापना सही, स्वीकार्य र सम्भाव्यसमेत हुँदैन अनि छैन भन्ने स्पस्ट विचरण गरायो। शुक्रबार आन्दोलनको नाममा भएको अराजक बबन्डरले मात्र होइन, राजवादी रूझान र रोदनलाई अस्वीकार गर्नुपर्ने दर्जनौं बलिया आधारहरू पहिल्यैदेखि थिए र अझै पनि छन्। व्यवस्था परिवर्तनको दुबाई दिँदै हिँडेका अनि व्यवस्था परिवर्तनले स्थापित गर्नुपर्ने भनिएका दुवै खालका पात्रहरूको पृष्ठभूमि तथा विगत नागरिकसँग लुकेको छैन। स्थापित गरिदिने, हुन चाहने, त्यसपछि रोलक्रममा रहने सबै व्यक्तिलाई देखेर नागरिकलाई टिठ लाग्ने अनि हाँसो उठ्नेभन्दा अतिरिक्त केही विश्वास जाग्दैन। न त राजा फर्काउने आन्दोलनका अगुवा भनिएकाहरूको छवि नागरिकका लागि स्वीकार्य छ, न त अन्य राजावादी भन्ने दलहरूकै लागि पनि। समाजले पत्याएका र विश्वसनीयभन्दा पनि कुन्ठा बोकेका, समाजमा विध्वंस र भ्रम सिर्जना गर्ने, चर्का अनि आडम्बरी कुरा गरेर आफ्नो आलिसान जीवन सुरक्षित गर्नेहरूलाई समाजले स्वीकार्दैन। अधिकांश ती मानिसमाथि नागरिक विश्वास र सत्यता दुवै नकारात्मक छन्। व्यक्तिले गर्ने शासन अबको समयमा ग्राह्य हँुदैन। त्यसमा पनि जीवनभर एउटै व्यक्ति र कुनै कुल खानदानमा जन्मिएकै आधारमा शासक बन्न पाउने प्रथा प्रजातान्त्रिक पनि होइन। विगतमा यो अनुभव र भोगाइबाट नमिठो पाठ ग्रहण गर्नु परेकै कारण राजतन्त्रको अन्त्य गरिएको हो। प्रजातन्त्र जति नागरिकलाई अधिकार तथा सार्वभौमसत्ता सुम्पने अन्य कुनै व्यवस्था छैन। राजतन्त्र अथवा राजाको शासन अथवा सामान्य उपस्थिति भन्नेबित्तिकै त्यहाँ रैतिको परिकल्पना हुन्छ। विसंरचनावादका विख्यात दार्शनिक लेभिस ट्रसकृत बाइनरी अपोजिसनको सिद्घान्तले समेत यही भन्छ। सार्वभौम र सम्प्रभुताले सुसज्जित नागरिकलाई आफ्नो हैसियतमाथि आत्मघाती सम्झौता गरेर पुनः रैती हुने कुनै सोख अथवा विलासी बाध्यता छैन। शिक्षा, स्वास्थ्य, सडक, सञ्चार, पूर्वाधार विकास, नेपालको अन्तर्राष्ट्रिय पहुँच र पहिचानले यही लोकतन्त्रको समयमा उल्लेख्य उपलब्धि प्राप्त गरेको छ। अधिकांस सूचकहरूमा लोकतन्त्रको योगदान स्तुत्य छ। विश्वका दुईतिहाई देशमा लोकतन्त्र छ। राजतन्त्रीय भन्दा लोकतान्त्रिक समयमा नेपालको सर्वपक्षीय उन्नयनले धेरै फड्को मारेको छ। यो सत्यतालाई नागरिक बिर्सन चाहँदैन, बरू अझै उपल्लो तहको प्रगतिउन्मुख यात्रा अनुभव गर्न चाहन्छ। २०८४ सालमा हुने निर्वाचनमा झन्डै २५ लाख मतदाता त २०६२६३ को आन्दोलन पनि नदेखेका हुनेछन् भने झन्डै ७० प्रतिशत मतादातालाई २०४६ सालको आन्दोलनको पनि केही स्पस्ट भोगाइ हुने छैन। अनि त्योभन्दा अगाडिको राजतन्त्र र त्यसको कृत्रिम महिमामन्डन गाएर प्रभावित हुने संख्या कहाँ बाँकी छ अब ? कसले र किन अनि केका लागि राजतन्त्रको औचित्य खोज्नुपर्छ ? राजावादी समूहले आफ्नो पक्षमा माहोल निर्माण गर्न सहज होस् भन्ने उद्देश्य हेतु केही गलत दलिलहरू पस्कँदै समाजमा वैमनश्यता र बेमेल बढाउन खोजिरहेका छन्। गणतन्त्रसँग नागरिक खुसी छैनन्, जनता यो व्यवस्थासँग वाक्क भैसके भन्छन्। तर, उनीहरूले सार्वजनिक खपतका लागि धुत्र्याइपूर्ण तवरले भन्ने गरेको यस्तो सन्देश एक प्रकारको फलेसी (सुन्दा सही लाग्ने तर भ्रम र गलत तर्क) मात्र हो। नागरिकको निराशा गणतन्त्रमाथि होइन र गणतन्त्रको विरोध भएको छैन। केवल नेतातन्त्रको विरोधमात्र हो। नागरिकको जीवनचाहिँ नबनेको कारण हो। देशले विकास गर्न नसकेकोमा नागरिकलाई सदैव आपत्ति हँुदैन। तर नेताहरूको मात्र विकास भएको देखेर अलिकति नैराश्यता जन्मिएको हो। यदि नेताहरूको पनि जीवनशैली सायद आमनागरिकको जस्तै भएको भए नागरिकले त्यसलाई सहर्ष स्वीकार गर्ने थिए। एकैछिन र दिनमा देश बन्दैन, मिलेर देश बनाउनुपर्छ भन्ने हुन्थ्यो। आफ्ना नेताहरू साह्रै कमजोर अनि बहिष्कृत हुनेगरी कतै प्रस्तुत हुन नपरोस् भनेर खुसीखुसी गाँस कटाएरै पनि सहयोग गथ्र्यो। मेरो नेता पनि मेरै जस्तो जीवन बाँचेको छ भनेर ऐक्यवद्घता बढाउँथ्यो। आमनागरिकलाई गुणस्तरीय जीवन दिन खटिरहेको छ, नागरिकसँगै एउटै समयमा मात्र उ पनि त्यसको लाभग्राही बन्छ भन्ने विश्वास हुनुपथ्र्यो। गणतन्त्रमा भएको एउटा मुख्य कमजोरी यही हो, नागरिकलाई वेवास्ता गर्दै नेताहरूको मात्र विकास भयो। तर यही कारण नेताहरूको विकल्प राजा हो भन्ने राजावादीको बुझाइ केवल एउटा शानदार भुलभुलैयामात्र हो। अनि नेताहरूले पनि जानीजानी कमजोर कार्यसम्पादन गरेको पनि होइनहोला। नागरिक कतिसम्म गरेपछि चाहिँ विरक्त हँुदारहेछन् अथवा कुन हदसम्म निस्प्रभावी भएपछि मात्र विद्रोहले स्थान पाउँछ भनेर हेर्नलाई जानाजान बसेका अवश्य होइनन् होला। नेतृत्वले समेत मिलेसम्म नागरिकबाट खातिरदारी, वाहीवाही तथा गुणगान नै सुन्न मन पराउँछ होला। कम्तिमा जीवनकालमा र त्यस पर्यन्त पनि आफ्नो नाम अमर रहोस्, आममानिसले सदैव श्रद्धा गरून् भन्ने कामना अवश्य गर्छ होला। त्यसरी काम गर्न सकियोस् भन्ने आशा त राख्छ होला। तसर्थ अभ्यास गर्दागर्दै, कोशिष गर्दागर्दै विभिन्न सीमितता तथा बाध्यताका कारण अपेक्षित डेलिभरि दिन नसकेको मात्र होला नि। दिनै नचाहेको अथवा जानाजान बिन्दास भएको त हैन होला। यदाकदा प्रणाली र व्यवस्थामा केही समस्या नदेखिएका हैनन् तर त्यसको आशय भनेको नेतृत्व सामूल असफल भएर अब देशमा राजतन्त्रको आवश्यकता भएको भन्ने भ्रम आत्मसात गर्ने गल्ती गर्नु हँुदैन। त्यस्तो गल्ती गर्नसक्ने सम्भावनामा रहेको सानो समूहका लागि शुक्रबारको रौद्र ट्रेलर आफैंमा बलियो उत्तर बनिसकेको छ। उक्त अराजकता देखेपछि कतै राजतन्त्रको सानो सम्भावना छ कि भनेर दुविधामा परेकाहरू मात्रलाई हैन, स्वयं राजा हुन लालयितहरूलाई पनि लाज हुनुपर्छ। नागरिकसँग त्यो रौद्र रूपका लागि याचना गर्नुचाहिँ मानवीय हुन्छ। राजा ल्याउन गरिएको आन्दोलनको स्वरूप हेर्दै आममानिस त्राहिमाम भइसके। साँच्चै आयो भने के भोग्नुपर्ला, त्यो कल्पनासम्म गर्ने तागत पनि छैन। यति चाहिँ भन्न सकिन्छ, ट्रेलर नै काफी भयो, नो राजतन्त्र एनि मोर।"
पहाडी जंगलमा पुँडेकुदो,"पूर्वी पहाडका गाउँघरतिर पुँडेकुदो भनेर चिनिने विश्वकै दुर्लभ वन्यजन्तु रेडपाण्डा हाब्रेका रूपमा पनि परिचित छ। दुर्लभ, लजालु र हेरौं हेरौं लाग्ने सुन्दर प्राणी रेडपाण्डा नेपालका जंगलमा पाइन्छन्। यसलाई मानिसहरू हेरेरै मजा लिन चाहन्छन्। शान्त स्वभावको यो प्राणी जंगलमा आफ्नै सुरमा भेटिन्छ। बाँस प्रजातिको निगालोको टुसा चपाएर बसेको र रुखका टोड्कातिर खेलिरहेका अवस्थामा देख्दा मानिसहरूले यसलाई खुबै मजाले अवलोकन गर्छन्। वन्यजन्तुप्रेमीहरू यसको आकर्षणमा मोहित हुने गर्छन्। संरक्षणको पर्खाइमा रहेको रेडपाण्डा हिजोआज नेपालमा पर्यटक भुल्याउने माध्यम बन्दै गइरहेको छ। यो प्राणीलाई पर्यटनको माध्यम बनाइनु हुन्छ या हुँदैन भन्ने विषयमा फरकफरक मतहरू छन् तर पछिल्ला वर्षहरूमा रेडपाण्डा पर्यटकका रोजाइमा छन्। रेडपाण्डाले एकान्त र सुनसान स्थान रुचाउने गरेको अध्येताहरूको भनाइ छ। एकान्त रुचाउने जनावर आसपास होहल्ला भयो भने यसको जीवनचक्रमै असर गर्ने अनुमान गरिन्छ। तथापि, नेपालमा रेडपाण्डा सरकारले संकटापन्न वन्यजन्तुको सूचीमा छ। संरक्षणका लागि ठूला परियोजनाहरू सञ्चालन गरिएको छ। पछिल्ला वर्षहरूमा संरक्षणलाई मध्यजनर राख्दै पर्यटनका माध्यमबाट आयआर्जनको आधार बनाउन थालिएको छ। चीन र भारतपछि नेपालमा यसलाई पर्यटनमार्फत आर्थिक आम्दानीका रूपमा जबरजस्त प्रवेश गराइएको छ। रेडपाण्डा र पर्यटन विस्तारै पर्यायवाचीका रूपमा बुझ्न थालिएको छ। जंगल सफारी गर्न रुचाउने, हाइकिङ र ट्रेकिङमा रमाउने र नेचुरल फोटोग्राफीमा अभ्यस्त भएकाहरू रेडपाण्डाको खोजीमा पहाडका जगंल चहार्न उक्लिन थालिसकेका छन्। प्रकृतिप्रेमी र एनिमल लभरहरू रेडपाण्डा हेरेर आनन्द लिन सम्भावित क्षेत्रको खोजीमा भेटिने गरेका छन्। राष्ट्रिय निकुञ्ज तथा वन्यजन्तु संरक्षण ऐन, २०२९ अन्तर्गत रेडपाण्डालाई संरक्षितको सूचीमा राखिएको भएता पनि यसको संरक्षण गर्न सरकारले सन् २०१९ देखि २०२३ सम्म रेडपाण्डालाई पर्यटनसँगै जोडेर विशेष संरक्षण गर्ने नीति लिएको थियो। यस हिसाबले पनि रेडपाण्डा अब पर्यटन विकासको बलियो माध्यम बनिसकेको छ। तर संरक्षणकर्मीहरू दुर्लभ यो जन्तुलाई पर्यटनका दृष्टिकोणले मात्र हेर्न चाहँदैनन्। उनीहरू संरक्षणलाई पहिलो प्राथमिकता दिने गरेका छन्। पर्यटनको आधार मानेर अव्यवस्थित रूपमा रमिताको माध्यम मात्र बनाउन नहुने पक्षमा संरक्षण दूतसमेत रहेका अभिनेता दयाहाङ राईको भनाइ छ। रेडपाण्डा एकपटक हेर्ने रहर सबैलाई हुने भए पनि यसलाई रमिताको माध्यम बनाएर संरक्षणमा ध्यान नदिए जोखिम हुने उनको बुझाइ छ। रुबीभ्यालीमा पहिलो पटक रेडपाण्डालाई नजिकबाट देखेको बताउने राईले प्रकृति बाँच्न र इकोसिस्टम चल्नका लागि संरक्षण पनि सँगसँगै गर्नुपर्ने सुझाव दिन्छन्। उनको भनाइमा सहमत जनाउने हो भने रेडपाण्डा संरक्षण पहिलो प्राथमिकता र पर्यटनलाई अतिरिक्त प्राथमिकतामा राखेर काम गर्नुपर्नेमा संरक्षणकर्ताहरूको भनाइ छ। नेपाल रेडपाण्डा सुशासन मापदण्ड तयार भइसकेकाले सोहीअनुसार काम गर्नुपर्नेमा रेडपाण्डा नेटकर्वका संरक्षण कार्यक्रम अधिकृत एवं अध्येता सोनाम टाँसी लामाको भनाइ छ। रेडपाण्डाले पर्यटकलाई अवश्य लोभ्याउने भए पनि संरक्षणमा पनि उत्तिकै ध्यान दिनुपर्ने र रेडपाण्डा हेर्न तयार गरिएको गाइडलाइन र आचारसंहिता पालना गर्नुपर्ने उनी बताउँछन्। नेपालका करिब २४ जिल्लाका उच्च पहाडी क्षेत्रमा रेडपाण्डा पाइन्छ। त्यसबाहेक अन्य जिल्लामा पनि रेडपाण्डा भेटिन्छन्। रेडपाण्डा संरक्षणका लागि सन् २००७ देखि १३ जिल्लामा समुदायस्तरमा काम गरिरहेको लामाको भनाइ छ। बासस्थान विनाश, खण्डीकरण, चोरी सिकारीका कारण रेडपाण्डा थप लोप हुन नदिन स्थानीयस्तरमा सचेतनाका कार्यक्रमहरू जारी राखिएको छ। आफूहरूले काम गरेका क्षेत्रमा विद्यालयस्तरमा, समुदायस्तरमा र सरकारसँग समन्वय गरेर संरक्षण गर्नुपर्छ भन्ने सचेतना गरिरहेका छौं। बासस्थान जोगाउन वृक्षरोपण, चोरी निकासी नियन्त्रणमा जागरण अभियान चलाएका छौं, उनी भन्छन्। रेडपाण्डाको सहवास समय र सन्तान जन्माउने समयमा बासस्थानमा स्थानीयलाई जान नदिने, चरीचरण गर्न नदिने, कुकुर लिएर हिँडडुल गर्न नजाने र बासस्थान क्षेत्रमा होहल्ला गर्न नहुने संरक्षणकर्ताहरूको भनाइ छ। समुन्द्र सतहबाट झन्डै ३ हजार ६ सय मिटर उचाइमा रेडपाण्डा बढी पाइन्छन्। त्यही भएर चिसो मौसम र रमणीय जंगलमा रमाउन पर्यटकहरू रेडपाण्डाको खोजीमा घण्टौं बिताउन थालेका छन्। कतिपय एजेन्सीले आफ्नो आईटीनरीमा रेडपाण्डा समावेश गर्ने गरेका छन्। पर्यटन र रेडपाण्डाको साइनो : आफ्नै सौन्दर्यले मोहित पार्ने रेडपाण्डा हेर्न रुचाउने भनेको जंगल सफारी गर्ने पर्यटक, वन्यजन्तुविज्ञ, चराविज्ञ, एनिमल लभर र प्रकृतिप्रेमी हुन्। रेडपाण्डा हेर्न जंगल छिर्नेहरूले सयौं प्रजातीका चराहरू, वनैभरि फुल्ने चाँप, लालीगुराँस, बासनादार जडीबुटी, घमाइला फाँटहरू, छिनछिनमा बदलिरहने मौसम र हिउँदको हिउँ र वर्षात्को झरीमा रमाउन पाउँछन्। रेडपाण्डालाई माध्यम मानेर पर्यापर्यटनको अवधारणा डेढ दशकअघि इलाममा तयार भएको थियो। अमेरिकी खोजकर्ता ब्राइनले इलामको उत्तरी भेगका जंगलमा लामो समय अध्ययन गरेपछि स्थानीयलाई संरक्षण र पर्यटनतर्फ आकर्षित गराएका हुन्। उनले संरक्षणको महत्व सामुदायिक वनकर्मीलाई बुझाउने र स्थानीयलाई संरक्षणमा उत्प्रेरित गराउने काम गरेपछि मानिसमा पर्यटनप्रति झुकाव बढेको मानिन्छ। सन् २०१० मै चोयाटार सामुदायिक बन उपभोक्ता समितिअन्तर्गतको चोयाटार रेडपाण्डा पर्यटन व्यवस्थापन समूहले पर्यटन व्यवस्थापन सहयोगी पुस्तिका नै तयार गरेर रेडपाण्डा पर्यटनको आकर्षण हो भन्ने विषयलाई पुष्टि गरिसकेको छ। चोयाटारकै सिको गर्दै रेडपाण्डा पाइने देशका विभिन्न पहाडी क्षेत्रमा पर्यटनको अवधारणा विकास गरेको पाइन्छ। रारा जाने मूलबाटोमा पर्ने जुम्लाको पटमारा गाउँमा पर्यापर्यटन र रेडपाण्डा संरक्षणमा स्थानीयले अभियान नै चलाएका छन्। हातेमालो नेपाल जुम्लाले नमुनाका रूपमा पट्मारा गाउँका ६ घरलाई होमस्टेमा रूपान्तरण गर्दै रेडपाण्डा पर्यटनको गन्तव्यको रूपमा विकास गर्न खोजेको देखिन्छ। पटमारा प्राकृतिक सौन्दर्यका हिसाबले अब्बल भएकाले उक्त क्षेत्रको महारुद्ध र सलिनधारा सामुदायिक वनमा रेडपाण्डा हेर्न पर्यटक आकर्षित गरेको पाइन्छ। रेडपाण्डाको संरक्षण गर्दै पर्यापर्यटन प्रवद्र्धनका स्थानीयवासी एकजुट भएका पनि छन्। म्याग्दीको धौलागिरि गाउँपालिकालुलाङको जलजलास्थित जंगलमा रेडपाण्डा भेटिएपछि त्यहाँ पनि उस्तै किसिमको आकर्षण देखिन थालिसकेको छ। कालीकोटको शुभकालिका गाउँपालिका६ हाउडीलेक, गोसाइँकुण्ड धार्मिक मार्गअन्तर्गत चोलाङपाटी क्षेत्रको जंगलमा पनि रेडपाण्डा भेटिन थालेपछि घुमन्तेहरूको नजर परिसकेको छ। धादिङको उत्तरी वस्ती तिप्लिङलगायतका जंगलमा रेडपाण्डाको बासस्थान रहेको सुइँको पाएका स्थानीयले पर्यटक आकर्षित गराउने विभिन्न योजना बनाइराखेका छन्। गोसाइँकुण्ड तीर्थ गर्न जाने हिन्दु एवं बुद्ध धर्मावलम्बी र हिमाली प्रकृतिको छटा अवलोकन गर्न जाने आन्तरिक तथा बाह्य पर्यटकसमेतले यात्राको क्रममा रेडपाण्डा अवलोकन गर्ने गरेका छन्। रेडपाण्डासँग पर्यटनसँगको साइनो विविध रूपमा गासिँदै गएको रसुवाकै स्याफ्रुदेखि क्यान्जिनसम्मको पदमार्गबाट थप प्रस्ट हुन्छ। यसअघि लाङटाङ पदमार्गको रूपमा परिचित सो मार्गलाई डा प्रल्हाद योञ्जन रेडपाण्डा पदमार्ग घोषणा गरिएको छ। जसले रेडपाण्डा पर्यटनका लागि उपयुक्त आधार हो भन्ने बुझ्न सकिन्छ। इलाम, पाँचथर, ताप्लेजुङ, पश्चिम नेपालका कालीकोट, जुम्ला, डोल्पा, रोल्पा, जाजरकोट, रुकुमपूर्व र रुकुमपश्चिममा रेडपाण्डा र पर्यटनबीच व्यावसायिक सम्बन्ध स्थापित बन्दै गइरहेको छ। कोशीका पहाडी जिल्ला धेरैको रोजाइ : नेपालमा पहिलो पटक रेडपाण्डालाई पर्यटनसँग जोडेर विकास गरिरहेको कोशी प्रदेशका पहाडी जिल्ला इलाम, पाँचथर र ताप्लेजुङका कतिपय लेकाली जंगलहरू पर्यटकहरूको भर्जिन ल्यान्डमा रूपमा विकसित हुँदै गएका छन्। रेडपाण्डाको संरक्षणमा जुटेका स्थानीयकै अगुवाइमा रेडपाण्डा र पर्यटनलाई विविधीकरण गरिएको छ। रेडपाण्डाको संरक्षण गर्न र पर्यटन प्रवद्र्धन गर्ने उद्देश्यले गत वर्षको चैत्र अन्तिम साता इलामको सन्दकपुर गाउँपालिकाले नेपालमा पहिलोपटक रेडपाण्डा महोत्सव नै आयोजना गयो। रेडपाण्डाको माध्यमबाट पर्यापर्यटनको प्रवद्र्धन हुँदै आएको उक्त क्षेत्रमा भएको महोत्सव दक्षिण एसियाली मुलुकहरूकै लागि नमुनाका रूपमा मानिएको छ। केचना कञ्चनजंघा पर्यटन विकास समितिका कार्यकारी निर्देशक केशवकुमार द्यौरालीले लोपोन्मुख वन्यजन्तुको अध्ययन अवलोकनका लागि विश्वभरका अध्ययनकर्मी, पर्यटकको आकर्षण बढाउन महोत्सव गरिएको बताउँछन्। महोत्सव रेडपाण्डा हेर्नमात्र नभई, यसका माध्यमबाट उक्त क्षेत्रको प्रवद्र्धनात्मक यात्रा गर्दै अन्य स्थलको प्रचार गर्नु पनि हो। रेडपाण्डा र उनीहरूको प्राकृतिक बासस्थानको संरक्षण तथा अवैध चोरी सिकारी नियन्त्रणसहितका विषयमा सचेतना अभिवृद्धिको प्रमुख उद्देश्यसहित अन्य कार्यक्रम पनि आयोजना भइरहेका छन्। नेपालका २४ जिल्ला यो जन्तु फेला परेको भए पनि करिब ३५ जिल्लाका पहाडी भेग रेडपाण्डाको बासस्थानका रूपमा मानिएको छ। जहाँ पर्यापर्यटन र रेडपाण्डाको सम्बन्धलाई प्रगाढ बनाउँदै लगिएको छ। ताप्लेजुङमा अन्तर्राष्ट्रिय रेडपान्डा ट्रेल म्याराथन प्रतियोगिता नै आयोजना गरियो। रेडपाण्डा र पर्यटनलाई सँगसँगै अघि बढाउन नेपाल पर्यटन बोर्डले इलाममा रेडपाण्डा टेलको अवधारणा अघि सारेको नेपाल पर्यटन बोर्डका प्रवक्ता मणिराम लामिछाने बताउँछन्। अन्य स्थानमा पनि विभिन्न परियोजना तयार गरिएको उनको भनाइ छ। यसको संरक्षण कार्यक्रमअन्तर्गत खोटाङमा त रेडपाण्डाको चित्रअंकित ऊनको टोपी उत्पादन सुरु गरी त्यसलाई पर्यटकहरूलाई चिनोका रूपमा बिक्रीसमेत गर्न थालिएको छ। खोटाङको रूपाकोट मझुवागढी नगरपालिका१० पाथेकामा रेडपाण्डा अंकित टोपी उत्पादन भइरहेको छ। सोही नगरपालिकाले मुन्दुम ट्रेल भ्रमण वर्ष२०२५का अवसरमा रेडपाण्डा र थार महोत्सव गर्ने घोषणा नै गरिसकेको छ। मुन्दुम ट्रेल पर्यटकका लागि भर्जिन गन्तव्य भएकाले यसअन्तर्गत प्रशस्त रेडपाण्डा हेर्न पाइन्छ। अन्तर्राष्ट्रिय प्रकृति संरक्षण संघ (आईयूसीएन)ले सन् १९९६ मा रेडपाण्डालाई संकटापन्न जीवको सूचीमा राखे पनि २००७ पछिमात्र यसलाई संरक्षण र पर्यटनसँग जोड थालिएको पाइन्छ। उच्च पहाडी क्षेत्रको दुई हजारदेखि ४८ सय मिटरमा पाइने बिरालो प्रजातिको लजालु स्तनधारी यो जन्तु हेर्न मानिसको भीड बढ्ने क्रम बर्सेनि बढिरहेको छ। विश्वकै दुर्लभ र आकर्षक वन्यजन्तु रेडपाण्डा पर्यटकको मुख्य आकर्षक बन्दै जानुको पछाडि स्थानीयवासीको जागरण प्रमुख मानिन्छ। वन्यजन्तु र चराहरूको दृश्यावलोकनमा रमाउन चाहने विश्वका विभिन्न देशबाट पर्यटकलाई आकर्षित गराउने भूमिकामा इलाम, पाँचथर र ताप्लेजुङवासीको महत्वपूर्ण भूमिका रहेको पाइन्छ। रेडपाण्डाको चरन क्षेत्रसम्म पुगेर जंगल यात्रा गर्नेहरूले बेग्लै आनन्द लिइरहेको पाइन्छ। इलामकै सन्दकपुर गाउँपालिकास्थित चोयाटार, हाँगेथाम, आहालभन्ज्याङ, कैयाकट्टा, दोबाटे, छिन्टापु, टप्पु, अधिकारीबास वन क्षेत्रमा पर्यटकहरू प्रकृतिसँग रमाउँदै घुमफिर गरिरहेको देख्न सकिने रेडपाण्डा संरक्षण र प्रवद्र्धनमा जुटेका सञ्चारकर्मी सुजन तिमल्सिनाको भनाइ छ। विश्वका चर्चित वाइल्डलाइफ फोटोग्राफरहरू पनि आउने गर्नुहुन्छ, भन्छन्, इलामको सूर्योदय नगरपालिका१ को थुम्के, माईजोगमाई गाउँपालिकाको आहालभन्ज्याङ, सन्दकपुर गाउँपालिकाको टप्पु, छिन्टापु, दोबाटे, कैयाकट्टा, जौबारी, गैरीबास र चोयाटार क्षेत्रमा रेडपाण्डा पाइन्छ। हलुका रातो, सेतो र कालो रंगमा पाइने रेडपाण्डा रुखको काप र खबटामा बस्ने भएकाले पर्यटकहरू जंगल फन्को लगाइरहेका हुन्छन्। यसका लागि रेडपाण्डाको दिसा, हिँड्दा बन्ने डोब, मोहोडाका आधारमा वासस्थान पत्ता लगाउँदै जंगलमा मजा लिनेहरूको भीड देख्ने गरिन्छ। वास्तवमा यो दुर्लभ प्राणीको संरक्षणमा रेडपाण्डा नेटवर्क साथै स्थानीय सरकारले विशेष चासो दिइरहेको छ। स्थानीय सरकारहरूले संरक्षण र पर्यटन दुवैलाई मध्यनजर राखेर बजेट विनियोजन गर्ने, योजना बनाउने र प्रवद्र्धनका कार्यक्रम गरिरहेका छन्। विश्वमा एक हजारको हाराहारीमा रहेको र संकटापन्न सूचीमा राखिएको यो जनावर चीन, भारत, भुटान र बर्मामा मात्र पाइने बताइन्छ। नेपालमा यसको गणना गरिएको छैन। गैंडा, बाघलाई जस्तो गणना गर्न असम्भव हुने अध्येता लामा बताउँछन्। यसको गणना उसले गर्ने दिशाका आधारमा हो। त्यसको ल्याबटेस्टका आधारमा गर्ने हो। यस्तो प्रक्रिया नेपालमा सुरुआतको तयारी भइरहेको छ, उनी भन्छिन्। रेडपाण्डाको दुई प्रजातिहिमाली र चाइनिज हुन्। त्यसमध्ये नेपालमा पाइने हिमाली प्रजातिमा मात्र भएको र यसको संख्या ६ सयदेखि हजारको बीचमा हुन सक्ने उनले जानकारी दिए। गाइड लाइन पालना जरुरी : रेडपाण्डा संरक्षण प्रमुख प्राथमिकतामा राखेका केही संस्था र स्थानीय समुदायले पर्यटकका लागि अलग्गै गाइडलाइन नै बनाउने गरेका छन्। यसको सुरुआत सन् २०१० मै इलामको चोयाटार रेडपाण्डा पर्यटन व्यवस्थापन समूह र चोयाटार सामुदायिक वन उपभोक्ता समितिले यस्तो अभ्यास सुरु गरिसकेको छ। यसका लागि रेडपाण्डा नेटवर्कले सहजीकरण गर्ने गरेको छ। जसमा पर्यटकको स्वागत तथा बिदाइ, सूचना आदानप्रदान, सरसफाइ, होमस्टे तथा खानाको व्यवस्थापन, भ्रमणको सूची, सूर्योदय एवं चरा अवलोकन, गाउँ भ्रमण आदि समेटिएको छ। त्यस्तै, सञ्जाल निर्माण तथा समन्वय, बजारीकरण, अनुगमन, जैविक विविधता संरक्षण, आर्थिक व्यवस्थापन प्राथमिकतामा राखिएको छ। सरकारले नेपाल रेडपाण्डा सुशासन मापदण्ड नै बनाएको छ।"
अस्वीकार्य अराजकता,"लोकतन्त्र मात्रै यस्तो शासन प्रणाली हो जसले अनेकताको सम्मान गर्छ। शान्तिपूर्ण तवरले जो कोहीले फरक मत, विचार र अभिव्यक्ति राख्न पाउँछन्। तर, राजावादीहरूले आन्दोलनका नाममा शुक्रबार राजधानीमा जे विध्वंस मच्चाए, त्यो ध्वंस थियो, अराजकता र आपराधिक मात्रै थियो। हो, ०६२६३ को जनआन्दोलनको बलमा २४० वर्षीय वंश शासन अर्थात् राजतन्त्र अन्त्य भयो। जनताले पहिलोपटक आफ्ना लागि आफैंले आफ्ना प्रतिनिधि (संविधानसभा) मार्फत संविधान बनाए। जुन ऐतिहासिक उपलब्धि थियो। जनआन्दोलनमा दमन र त्यसभन्दा अघि नागरिक अधिकारमाथि प्रहार गरे पनि पूर्वराजा ज्ञानेन्द्रलाई माफी दिइयो। राजनीतिक, सामाजिक, आर्थिक, सांस्कृतिक अधिकारको प्रत्याभूति गरियो। तर, जनताका बलमा भएका परिवर्तन र जनादेशविपरीत पूर्वराजा ज्ञानेन्द्रले गतिविधि गरिरहे। चुनौती दिइरहे। उनकै उक्साहटमा राजावादीहरूले आन्दोलनका नाममा ध्वंस मच्चाए। आन्दोलनको सबैभन्दा ठूलो शक्ति नै शान्तिपूर्ण प्रदर्शन हो। हुन त, राजनीतिक विचार, सिद्धान्त र दर्शनले आन्दोलनलाई निर्देश गर्छ। तर, राजावादीहरूले भिडियो खिच्दै गरेका पत्रकार बसेको घरमा आगो लगाएर ज्यान लिइदिए। अन्नपूर्ण पोस्ट् लगायतका सञ्चारगृहमा पत्रकार कार्यालयमा काम गरिरहेका बेला तोडफोड गरे, आगजनी गरे, ज्यान लिने कोसिस गरे। छानीछानी निजी घरमा ढुंगा हाने, लुटपाट मच्चाए। पार्टीका कार्यालयमा तोडफोड गरे, आगजनी गरे। व्यापारिक प्रतिष्ठानमा लुटपाट गरे। आफ्नो चरित्र देखाए। समग्रमा भन्नुपर्दा, आन्दोलनकै अपमान गरे। राजावादीहरूका यी आपराधिक गतिविधि कुनै पनि अर्थमा स्वीकार्य हुन सक्दैनन्। आन्दोलनको मास्कले यी कुकृत्य र अपराध ढाकछोप हुन सक्दैनन्। राजतन्त्रको पुनःस्थापनाका लागि गरिएका यस्ता हिंसात्मक गतिविधिले लोकतान्त्रिक व्यवस्थामाथि प्रश्न उठाउँछन्। नेपालमा गणतन्त्र जनताको बलिदानबाट आएको हो। यो कुनै एक दिनको आन्दोलनबाट हट्ने कुरा होइन। जनताको प्रतिनिधित्व हुने व्यवस्था नै लोकतन्त्र हो, जहाँ हरेक नागरिकले मतदानमार्फत् निर्णय लिन्छ। यदि कुनै समूह विशेषले राजनीतिक परिवर्तन चाहन्छ भने त्यसका लागि संवैधानिक प्रक्रियामा सहभागी हुनुपर्छ। शान्तिपूर्ण आन्दोलन गर्नुपर्छ, चुनावी प्रतिस्पर्धामा आउनुपर्छ। तर, हिंसाको सहारा लिएर शासन परिवर्तन गर्ने सपना देख्नु उदण्डता मात्रै हो। सबैभन्दा खतरनाक पक्षचाहिँ सञ्चारमाध्यम माथिको आक्रमण र पत्रकारको हत्या हो। राज्यको चौथो अंग मानिएका पत्रकारहरू लोकतन्त्रका आँखा हुन् जो जनताका आवाज उठाउने माध्यम हुन्। जनता र सरकारको सम्बन्ध सेतु हुन्। तिनै सञ्चारकर्मीलाई निशाना बनाउनु भनेको नागरिक अधिकारमाथि प्रहार गर्नु हो। पूर्वराजा ज्ञानेन्द्र पक्षधरले उनको प्रत्यक्ष शासनकालको त्रासदीपूर्ण अवस्था जनतालाई स्मरण गराएका छन्। यो उनकै लागि बढी प्रत्युत्पादक हुने पक्का छ। पत्रकारहरूको हत्याजस्तो जघन्य अपराध लोकतान्त्रिक समाजमा कहिल्यै स्वीकार्य हुन सक्दैन। यसले नेपालमा प्रेस तथा अभिव्यक्ति स्वतन्त्रतामाथि नै खतरा उत्पन्न गराएको छ। सरकारले यस्ता घटनालाई हलुका रूपमा लिनु हुँदैन। दोषीहरू पहिचान गरेर उनीहरूलाई कडा कारबाही गर्नुपर्छ। कानुनी शासन कायमै छ भन्ने महसुस गराउन राज्यले प्रभावकारी कदम चाल्नुपर्छ। अराजकतावादीहरूलाई राजनीतिक संरक्षण र अपराधीहरूलाई उन्मुक्ति दिनु भनेको लोकतन्त्रकै विरुद्धमा काम गर्नु हो। अपराध गर्नेहरू सानो ठूलो भन्ने हुँदैनन्, जिउँदो मान्छेलाई जलाउनु निन्दा गरेर सकिने विषय रहेन। राजतन्त्र फर्काउने नाममा अपराध मच्चाउनु क्षम्य हुन सक्दैन। अब राज्यले कडा कदम चालेर लोकतान्त्रिक मूल्यको रक्षा गर्नुपर्छ। कानुनी शासन स्थापित गरेर कुकृत्यमा उकास्ने पूर्वराजा ज्ञानेन्द्र शाह र विध्वंश मच्चाउनेहरूलाई कारबाही नगरे गणतन्त्र र प्रजातन्त्र दुवै संकटमा पर्न सक्छन्। त्यसैले, सरकार सचेत होस्, लोकतन्त्रप्रेमी नागरिक सतर्क रहून् र कानुनी शासन कायम राख्न सबैले भूमिका खेलून्।"
तास खेलिरहेका ८ जना पक्राउ,"विराटनगर : मोरङको बेलबारीमा तास खेलिरहेका ८ जना पक्राउ परेका छन्। पक्राउ परेकाको साथबाट १ लाख ५ हजार रूपैयाँ बढी बरामद भएको छ। तास खेलिरहेको अवस्थामा पक्राउ पर्नेमा बेलबारी नगरपालिका१० भाउन्नेका ४७ वर्षीय विष्णुकुमार दर्जी, ४० वर्षीय कमल डोटेल, ४५ वर्षीय बद्री विष्ट, ३५ वर्षीय सुमन भण्डारी, ५३ वर्षीय पदमबहादुर भण्डारी, ५८ वर्षीय दिलबहादुर तामाङ, ३९ वर्षीय लिलम लिम्बू र ४५ वर्षीय विश्वकुमार याक्खा रहेका छन्। मोरङ प्रहरीका प्रमुख एसपी नारायणप्रसाद चिमरियाका अनुसार बेलबारी१० भाउन्नेमा सन्तोष याक्खाले सञ्चालन गरेको प्रशान्त होटलबाट उनीहरुलाई शनिबार साँझ ६:४० बजेतिर पक्राउ गरिएको हो। तास खेलिरहेको विशेष सूचनाका आधारमा इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले होटलमा छापा हानेको थियो। होटलमा छापा हानेर पक्राउ गरिएका ८ जनाको साथबाट १ लाख ५ हजार ८० रूपैयाँ नगद र ८ बुक तास बरामद भएको जानकारी एसपी चिमरियाले दिए। प्रहरीले छापा हान्नसाथ होटल सञ्चालक सन्तोष याक्खा फरार भएका छन्। फरार रहेका याक्खाको खोजी भइरहेको चिमरियाले बताए। पक्राउ परेकाहरुलाई इलाका प्रहरी कार्यालय बेलबारीको हिरासतमा राखिएको छ। एसपी चिमरियाले कानुनी कारबाहीका लागि पक्राउ परेकाविरुद्ध म्याद थप गरेर अनुसन्धानको बाँकी प्रक्रिया अघि बढाइने बताए। यस विषयमा इन्स्पेक्टर खत्री नेतृत्वको टोलीले थप अनुसन्धान गरिरहेको छ।"
सम्बन्धमा चलेको सिरेटो,"मानिसको जीवन रंगीनमात्रै छैन, रहस्यमय पनि छ। प्राय: मान्छेका आँखामा मुख्यत: दुई रंग कालो र सेतोको दृष्टिकोण बनेको हुन्छ। त्यसैले कसैलाई देवत्वकरण त कसैलाई दानवीकरण गरिदिन्छ। अमेरिकी लेखक एलन गिलक्रिस्टको किताब सिइङ ब्ल्याक एन्ड ह्वाइटमा हाम्रो कुनै वस्तुलाई हेर्ने कालो र सेतो दृष्टिकोणप्रति सिर्जना गरेको भाष्य टिकाउ विकार (ड्युरेबल डिसअर्डर) को सन्दर्भ उल्लेख गरेका छन््, जसले अधिकांशलाई तुलनात्मक, तार्किक र वास्तविक सत्य छुट्ट्याउन मुस्किल पर्छ, प्रविधिदेखि दैनिक जीवनका परिस्थितिसम्मै। नेपाली समुदायमा त यो विकारलाई तोड्न झनै मुस्किल छ। त्यसैले पनि परिस्थितिलाई यथारूप देख्न आफूलाई खैरो रङ (ग्रे जोन)मा उभ्याउनुपर्छ। यसै सन्दर्भसँग मिल्दोजुल्दो उपन्यास हो, सिमसारा। ७२ को विष्मय, महाभारा हुँदै बसन्त बस्नेतद्वारा तेस्रो कृतिका रूपमा लेखिएको छ, यो। जसमा वर्णित वैवाहिक र प्रेमसम्बन्धका सिरेटाको सँगालोले लिम्बुवान समाज, संस्कृति, परम्परा र न्यायलाई नजिकैबाट नियाल्ने प्रयत्न गरेको छ। किताबका तीनवटा बन्द झ्याल अन्तिमसम्म पुग्दा खुल्नेछन््। परिस्थितिको आन्तरिक र बाह्य तापको बेमेलले फुटेका घरका भित्ताहरू बिस्तारै आँसुहरूले जोडिनेछन्। विश्रामतिर, आँखामा पारिला घाम लाग्छन्, आँसु सुकाउन। सिमसारामा प्रस्तुत कथा बाबु धनरूप, आमा मन्दक्रान्ता र छोरा सम्बतका माध्यमबाट समानान्तर कथाहरू पस्किएका छन्। धनरूपकी हजुरआमा बितेपछि हजुरबुवाले उनको सानैमा बिहे गराइदिन्छन्, मन्दक्रान्तासित। उनीहरूको उमेरको मल्दैन, तैपनि मन्दक्रान्ताका बुवा र धनरूपका बुवाले बिहे पक्का गर्छन्। मन्दक्रान्ताको उमेर धनरूपको भन्दा बढी हुन्छ। बिहे हुन्छ। बिहेको न्यानोमा रमाइरहेका हुन्छन्। उनीहरूबाट सन्तान जन्मिन्छ संवत्। यता धनरूप हुलाकका जागिरे हुन्छन् र उता मन्दक्रान्ताको गृहिणी जीवन चलिरहन्छ। जागिरकै सिलसिलामा धनरूप सिमसाराको हुलाक कार्यालयमा सरुवा हुन्छ। उनी उतै डेरा गरेर बस्न थाल्छन्। ऊनी बेलाबेलामा घर आउँछन्। कहिले १५ दिन, २१ दिन त कहिले एक महिनामा। घरमा बुवा आउँदा सम्बत निकै खुसी हुन्छ। ऊ स्कुलमा प्रथम हुँदै जान्छ। फलस्वरूप बुवासँग मागहरू राख्दै गर्छ चौधकाँटे जुत्ता, मिल्के घडी, जिन्स पाइन्ट आदि। बुवा पनि उसका मागहरू पूरा गरिदिँदै जान्छन्। एक दिन सिमसाराबाट फर्किंदा सानी नानी (इस्वी)लाई लिएर घर आउँछन्। अर्काे दिन उनी गाउँको मेला भर्न जान्छन् र इस्वीलाई घरमै छोडिदिन्छन्। इस्वी र संवत्को उमेर उस्तै हुन्छ। संवत् इस्वीसँग बोल्न सुरुमा धक मान्छ। केही समयको मौनतापश्चात् घरभित्र दाउरा लैजाने निहुँमा उनीहरूको संवाद प्रारम्भ हुन्छ। इस्वी पढाइमा संवत्भन्दा कमजोर हुन्छे। उनीहरू घुम्न जान्छन्, चियाबगानतिर। नागबेली बाटोजस्तै घुमाउरो लयमा उनको मोहनी रूपको तस्बिर उसको मनभित्र गड्छ। कल्पनामा रमाउँछन्। घुमेर घर फर्किएपछि, बुवाको नाममा चिठी आउँछ हुलाकबाट। भोलिपल्ट इस्वी र धनरूप सिमसारा फर्किन्छन्। संवत् इस्वीको एकतर्फी प्रेममा पर्छ। उनी फर्किंदा उसलाई साह्रै न्यास्रो लाग्छ। पारिवारिक जीवन कहिले सामान्य ठाकठुक त कहिले आनन्दमै व्यतीत हुन्छ। समयसँगै यी दम्पतीलाई प्रेमरसले भन्दा बढ्ता व्यावहारिकताले किच्दै जान्छ। केही समयपछि धनरूपको घर आउने समय लम्बिँदै जान्छ। उनले व्यस्तताको बहाना बनाउँछन्। मन्दाक्रान्ताको मनमा चिसो पस्छ र उनले विभिन्न उपायहरू अपनाउँछिन्। कहिले जोगीसँग जिज्ञासा राख्छिन् त कहिले भीमकाय पण्डितसँग आफूहरूको चिना देखाउँछिन्। कतैबाट घरलाई राहुकेतुले छायाँ हालेको कुरा आउँछ त कहीँबाट मांगलिक चिना भएको कुरा पुष्टि हुन्छ। उनले विभिन्न विधिविधानजस्तै नवग्रह, कालसर्पयोग, नारायणको पूजा लगाउँछिन्। चिहान नजिकैको घर चिसिँदै जान्छ। दसैं आउँछ, तर धनरूप आउँदैनन्। परिवारमा खल्लो लाग्छ। चिठी भने आउँछ। चिठीभित्र पाँच हजार रुपैयाँ मात्र आउँदैन, बरू जनअदालतमा बहुविवाहको मुद्दा हालेको सुइँको आउँछ धनरूपबाट। छोरो छक्क पर्छ। मन्दाक्रान्ता एक्लिन्छिन्। उनी जिल्ला अदालत र जनअदालतमा मुद्दा हल्छिन्। तर, त्यो मुद्दा हाल्दा निवेदन लेख्न कसले सहयोग गयो, पत्तै हुँदैन अन्त्यसम्मै। उनलाई न घर र माइत कतैबाट पनि सहयोग मिल्दैन। उता संवत् भने इस्वीको स्वैरकल्पनामा संसार बसाइरहेको हुन्छ। सम्झिरहन्छ बारबार उसले उनले लगाएको त्यो पहिरन सेतो टिसर्ट, नीलो फ्रक, सेतो जुत्ता र रातो मोजा। उसको अवचेतन मनमा खोपिएको इस्वीको ट्याटुले सम्झना अवतार लिइरहन्छ। हरेक कुरालाई उनैसँग दाँजेर हेर्छ। इस्वीलाई लेखेको चिठीमा आफूले भोगेको र सोचेको संसार बारेको बेलीबिस्तार लगाउँछ। उसको पढाइको गति पहिलेजस्तो हुँदैन। आफूलाई त्यस परिस्थितिबाट बाहिर निकाल्न कुलतमा फस्दै जान्छ। कालक्रममा एक दिन ऊ आमा घरमा नभएको मौका छोपेर सिमासारा जान्छ, इस्वीलाई भेट्न पहिलोपटक। विडम्बना इस्वी कान्छेमा कि बहिनी पर्छे। अब, उसले सोचेको प्रेमिकाको साइनोबाट सानिमाको सम्बन्धमा पुग्दा मथिंगल हल्लिन्छ। धिक्कार छ आफैंलाई, आफ्नो कल्पनालाई। दोस्रो वर्षमा एसएलसी दोस्रो श्रेणीमा पास गर्छ। बिर्तामोडको कलेजमा मानविकी पढ्न जान्छ। त्यहाँ एक्लिन्छ, अभावको गहिरो अनुभूति गर्छ। उता, एकान्तको न्यास्रो मेटाउन चलेको धनरूपको नयाँ वैवाहिक जीवनप्रति आनन्द र आत्मालोचनाको भुमरीमा परिरहन्छ। माओवादीले उनलाई चेतावनी दिइरहन्छन्। एक दिन छापामार, अणु र परमाणु अनि गाउँलेहरूको संयुक्त भेलाबाट उनको वैवाहिक जीवनको मुद्दाको छिनोफानो हुन्छ। छलफलमा माइतका बोजुले धनरूप पक्ष लिएको जस्तो देखिन्छ। कसैले सम्पत्तिको कुरा उठाउँछ त कसैले बरन्तरी मायाको। पालो आएपछि मन्दाक्रान्ता सौतातिर हेर्दै भन्छिन्, मुटुमा जाकिएकी किलो हो सौता भनेको, आखिर तँ मेरो भाग खोज्न आएको होइन, तेरो पेटमा बच्चा नभाको भए म तँलाई भालाले ठुँगेर खुत्रुक्कै पारिदिन्थे, यही बच्चाको माया सम्झेर तँलाई म माफी दिँदै छु। पुस्तकमा प्रतिकारात्मक शब्द छन्। चिबेले दुईवटा गुँड बनाउने प्रसंग, पैंयू फूल र यौवन, गोठमा बाँधेको भैंसी र परिबन्धले बाँधेको मानिस इत्यादि। बोजु र नेवर्नी, मन्दक्रन्ता र धनरूप, संवत र इस्वी कसैको पनि प्रेम सफल देखिँदैन। लेखनी खैरो रङको कुशल प्रयोग मान्नुपर्छ। पढ्दा कतै कतै वाक्य नै नफुट्ने अवस्था आउँछ। मनै भरिन्छ। भकानिन्छ। लिम्बू समुदायको कर्णप्रिय लवजले मोहित त पार्छ नै। शब्दका आभालाई पाठकको मनसम्म जोड्न लिएको संगीत, मुन्धुम, युक्ति, चिठी, डायरी, प्रसंग र श्लोकले लक्षित पाठक वर्णविन्यासबाट मुक्त पारेको देखिन्छ। दार्शनिकहरू भन्छन्, आख्यानको निष्कर्ष सत्य होइन, बरु यो त तार्किक सत्य कथन मात्रै हो। सिमसारा एक जून हो जसमा ससाना धब्बा पनि हुन सक्लान् तर सबै दाग हुने चन्द्रमा कहाँ हुन्छन् र ?"
मेरी मनकी रानी रारा,"हरेक वर्षको वैशाख २६ गते कानुन दिवस हो। अन्य वर्षमा झैं २०७५ वैशाख २६ गते पनि अदालत बिदा हुने नै भयो। जुन बिदामा सर्वोच्च अदालतले अदालतकै प्रांगणमा स्वागत कार्यक्रमको आयोजना गर्ने कर्मकाण्डी चलन छ। अन्य दूरगामी प्रभाव छोड्ने कुनै कार्यक्रम नगर्ने भएकाले यस बिदामा सर्वोच्च अदालतको कार्यक्रममा जानुभन्दा अन्य काममा यो बिदा उपयोग गर्न मेरो मनले अह्राउँछ। अनि रारा भ्रमणमा हामी जोडी नै जाने भनेर सल्लाहमा जुट्छौं। साथ दिन मेरा धुलिखेले मित्र धीरन्द्र घोलिजू श्रेष्ठको जोडी पनि तयार हुन्छ। काठमाडौंबाट यात्रा प्रारम्भ गरेकै दिन रारा पुग्नेगरी यात्राको चाँजोपाँजो मिलाउँछौं। हाकेताकेको पुग्दै जाँदा काठमाडौंबाट नेपालगन्ज र नेपालगन्जबाट मुगुको ताल्चा विमानस्थल पुग्न सफल भयौं। वैशाख २६ गतेकै अपराह्नको उत्तराद्र्धमा हामी चढेको समिट एअरको ट्विनअटर जातको चिलगाडीले हामीसमेत १७ जनालाई पेटमा राखेर उडान भर्छ। करिब ३५ मिनेटको समयपछि यात्रुको मनमा भयका तरंगहरू पैदा गराउँदै गिद्धको भाले उडेर बसे झैं गरी आफ्नो जीउ हल्लाउँदै पाइला बिसाउन पुग्छ। काठमाडौंबाट हिँडेदेखि नै राराले पटक पटक मेरो ध्यान तानेकी हुन्छिन्। उनको कल्पनामा अनेकौं भावहरू जहाजको उडानसँगै कल्पनाको आकाशमा विचरण गर्न पुग्छन्। मेरा आँखा रारालाई देख्न छटपटाइरहन्छन्। हामी विमानबाट बाहिर निस्केर केही समयसम्म सामान बुझ्ने प्रतीक्षामा रहेका बखत हिउँले अग्लिएका डाँडा र हिउँ ओढेका सल्लाका रुखहरूको दृष्टिपान गर्दै समय कटाउँछौं। त्यसबखतसम्म सामान बोक्न उपस्थित भएका स्थानीय किशोरहरू त्यहाँ झुरुप्प हुन्छन्। हामी उनीहरूलाई झोलाहरू बोक्न दिई गाडी चढेर रारानजिक पुग्ने बाटोतर्फ लाग्छौं। त्यहाँ प्रेम खत्री नामका व्यक्तिले सञ्चालन गरेको एउटा होटलमा पुग्छौं। खाएर हिँड्ने सल्लाह हुन्छ। बस्ने भनिएको होटल हेरिटेजको स्वामित्वको गाडीलाई २५ सय रुपैयाँ भाडा तिर्छौं र मिलिचउरको पल्लो छेउसम्म पुग्छौं। त्यसपछि पैदलको बाटो लाग्छौं, रारा हेर्ने उमंगका साथ। बाटो छिचोल्दै जाँदा सल्लाघारीको बीचबाट मानिस हिँड्ने र घोडाहरू कुदाउने प्रयोजनका लागि निर्धारित बाटोलाई पछ्याउँछौं। केहीबेर हिँडेपछि सल्लाका रुखका हाँगाका पातला पातका बीचबाट छिर्ने आँखाका दृष्टिहरूले झल्याकझुलुक पानीको नीलो दृश्य देख्न थाल्छ। रारासँग जोडिएको त्यो चउरमा रारासँग लठ्ठिएका यात्रुहरूलाई सहयोग गरेर पैसा कमाउने ध्येय लिएर घोडा चराइरहेका केही युवायुवती पनि देखिन्छन्। तर त्यो चउर र चउरका घोडाहरूले हाम्रा आँखाका दृष्टि धेरै बेर रोक्न सक्दैनन्। हाम्रा आँखाहरू अनायसै राराको अर्धशरीरभरि छरिएर पोखिन पुग्छन्। रारासँग रतिएर ठोक्किने चिसो हावाले दिएको ठक्करबाट चल्मलाएका राराका तरंगहरूसँगै हाम्रा नजरहरू तरंगित हुन्छन्। ती तरंगमा सूर्यका आकर्षित किरणहरूले चुम्बन गर्दा उत्पन्न हुने चहक र चमकलाई देख्दा लाग्थ्यो, त्यहाँ चाँदीका टुक्राहरू नाचिरहेका छन्। आफूमाथिका लोभी नजरलाई विकर्षण गर्न राराको किनारमा धर्ना दिइरहेका ससाना रंगीन माछाहरूले हाम्रो ध्यान एकछिन ताने पनि राराको रूपमा मोहित हाम्रा आँखाहरू नजर गाड्न छोड्दैनन्। राराको सुन्दरता र मादकतामा रमेका रारावरिपरिका सल्लाका रुखहरू रारालाई आफूतिर आकर्षित गर्न हावामा सुसेली हालेर बोलाउँछन्। रारालाई लोभ्याउन कहिले दायाँतर्फ र कहिले बायाँतर्फका हाँगाहरूलाई नचाउँदै कुशल नर्तकीले प्रदर्शन गर्ने नृत्यको दृश्य हामीलाई देखाइरहेका हुन्छन्। सौन्दर्यमा म यतिसारो लठ्ठिएको यो नै पहिलो घटना हो। जति हेरे पनि रहर नमेटिने, रारालाई नजरले चुम्ने तिर्खा कहिल्यै नमेटिने। आफैंभित्र राखेर उनलाई चुमिरहूँ जस्तो। उनलाई पछ्याइरहूँ जस्तो। उनका बारेमा लेखिरहूँ जस्तो। उनको रूपको बयान गरिरहूँ जस्तो। उनको सुन्दरतामा मन्त्रमुग्ध बनिरहूँ जस्तो। उनले छरेको मादकतामा लठ्ठ परिरहूँ जस्तो। उनलाई स्मरणमा बाँधिरहूँ जस्तो। मेरा मनमस्तिष्कमा उद्वेलित भएका यिनै भावनाका लहरहरू अनि कल्पनाका छालहरूले यी हरफ सिर्जना हुन पुग्छन्। कस्तो अचम्म ? सुर्खेतका पहाडदेखि कालीकोट, जुम्ला र मुगु हुँदै लहराएको कच्ची धुलौटे बाटोले चढाइ गर्ने सुक्खा र उराठलाग्दा पहाडहरूको उचाइलाई नाघेपछि घुम्टो उघार्ने रारा प्रकृतिको विशेष वरदान जस्तो लाग्छ। रारावरिपरिको सल्लाघारीलाई छिचोलेर आउने ससाना खोल्सीहरूले रारालाई जीवन्त बनाएका रहेछन्। खोल्सीहरूले अविरलरूपमा थप्ने पानीको निकास जाने मार्गमा हालेको पहेँलो फलामे पुलले राराको करिब आधा अंगको मापन गर्दोरहेछ। आफूभित्रै निलेर राखेकी राराले देखाउने छेउछाउका किनारका सल्लाका बोटका प्रतिच्छायाँ अनि त्यसभन्दा माथि देखिने कालेझुले गोरुको डँडाल्नुजस्तो आकारमा प्रस्तुत हुने आंशिक हिउँ परेको हिमालको दृश्य पानीभित्र देखाउँदा रारासँग मोहित नहुने कुन मनुवा होला र ? बिहानको उदाउँदो सूर्यले छर्ने रक्तिम किरणसँग रंगिएकी रारा पनि रातै देखिन्छिन्। बीच भागमा नजर लगाउँदा उनी लाजले नीलोकालो हुन्छिन्। छेउमा आफूतर्फ आकर्षित गर्न हरियो भएर प्रस्तुत हुन्छिन्। उनको यो बहुरूपी शरीर देखेर लठ्ठिएको कुनै मनुवाले उनको सर्वांग हेर्दै शरीरको नापजोख गरेछ। अनि ५ किलोमिटर लम्बाइ, ४ किलोमिटर चौडाइ र १६५ मिटर गहिराइ भनेर नापजोख गरिएछ। उनको शरीरलाई त्यसरी नापे पनि उनको सौन्दर्यको मापन गर्ने सबैका आआफ्ना विधि रहेछन्। कसैले उनलाई अप्सरा भने त कसैले बैंसालु भने। कसैले उनको सौन्दर्यलाई बुझ्नै नसकेर तालमात्र भने। रारालाई काखमा राखेर बसेको मुगु जिल्लाले चाहिँ रारालाई कति बुझेको होला ? फूलमा भमरा लठ्ठिए झैं रारासँग मोहित भएका मानिसले राराको कौमार्यमा आँच ल्याउँलान् कि ? यस्तै शंकाले राराकै छेउमा ब्यारेक बनाई बसेका नेपाली सेनाका मानिस चौबिसैघण्टा रारामाथि नजर लगाउँदा रहेछन्। राराले उपहार दिएका माछाहरू पनि हेर्नमात्र रहेछन्, खान होइन। फेरि माछा पनि बाहिरबाट ल्याएका होइनन्। राराले नै उत्पन्न गरेका मात्र राखिएका। पानी धेरै परेका बेला राराका माछाहरू रारामा मिसिने खोल्सीहरूकै माध्यमबाट उल्टो बेग मारेर माथि डाँडाहरूसम्म, जंगलसम्म पुग्छन् रे ! त्यसबेला भने त्यहाँका स्थानीयवासीले त्यसरी राराबाट निस्किएका माछालाई पक्रन सक्छन् रे ! माछा त्यसरी बोके, टिपे जस्तै रारा पनि बोक्न, टिप्न, समात्न, पक्रन सकिने अवस्थामा भएकी भए ! कदाचित् त्यसो भए कोही रावणहरू सीता हरण गर्न तत्पर भए झैं रारा हरण गर्न तम्सिन्थे होलान्। पूर्वपश्चिम लम्बाइ र उत्तरदक्षिण चौडाइ गरेर फैलिएकी रारा न मानिसलाई लोभ्याएर अघाउँछिन्, न मानिस उनलाई हेरेर अघाउँछन्। सबैलाई पागलप्रेमी बनाउन उद्यत् छिन् रारा। कसैले उत्तरपूर्वी किनारबाट परिक्रमा गर्न सुरु गर्छन् रे ताल्चाबाट जाँदा। कसैले मिलिचउरबाट गएर करिब दक्षिणतर्फको बीचभागबाट पश्चिम हुँदै घुमेर पूर्वपट्टि रहेका होटलसम्म पुग्दा दक्षिणपश्चिमपट्टिको आधा फन्को मार्दा रहेछन्। हामी भने रारासँग दक्षिण पश्चिम तर्फबाट पूर्वतिर फन्को मार्दै घुम्दा र खेल्दाखेल्दै राराले यशोदा र मलाई उचाइको विराम लाग्ने बनाइन्। त्यसरी टाउको दुखेर बिरामी हुँदा पनि हामी उनको सौन्दर्यमा मन्त्रमुग्ध हुन छाडेका थिएनौं। पैदल हिँड्ने पनि उनैतिर नजर लगाउँछन्। झन् नौका विहार गर्नेहरू त नौकाबाहिर हात फैलाएर रारालाई चुम्बन गर्छन्। १६५ मिटर गहिरो भनेर उनको भयंकर रूप देखाए पनि सौन्दर्यमा डुब्नेहरू बरु रारामै डुब्न तयार हुन्छन्, नौका विहार गर्न डराउँदैनन्। राराले मुगुवासीहरूलाई माया गरेकी छन्। रारालाई देखाएर मुगुवासी आफ्नो जीविका चलाउँदै छन्। बाटोको दुःख नसम्झी रारालाई हेर्न विश्वकै मानिसहरू ओइरो लाग्दा रैछन्। कति मानिस रारा पुगे। कति मानिस राराबाट फर्के। कतिले कथा, कविता र निबन्ध लेखे। रारा भने सधैं सौम्य, सुन्दर र गम्भीर छिन्। धीर छिन्। मोहनीरूप प्रदर्शन गरिरहेकी छिन्। बरु नदेख्दा ढुक्क, देखेपछि पटकपटक देखिरहूँ जस्तो, उनैलाई चुम्बन गरिरहूँ जस्तो। उनको सौन्दर्यले मानिसलाई पारेको छापबारे सायद मानिसले पूरापूर बयान गर्नै सक्दैन। भाषाले सौन्दर्यलाई बोक्नै सक्दैन। भावहरू सबै अक्षरमा बाँधिनै सक्दैनन्। बुझ्न नसकिने, प्रकट गर्न नसकिने, देखाउन नसकिने अनि बुझाउन नसकिने उनको सौन्दर्यको कथा लेख्ने हो भने धेरै लामो हुनसक्छ। कथाहरू समेटेर काव्य र महाकाव्य बनाउन सकिन्छ। तर पनि काव्य र महाकाव्यभित्र राराको सौन्दर्य अटाउन सकिँदैन। उनी बारेका पुस्तक पढेर, कविता, कथा र निबन्ध पढेर रारालाई चिन्न, बुझ्न र आत्मसात् गर्न पर्याप्त हुँदैन। उनलाई राम्ररी चिन्न रारालाई नै भेट्नु पर्छ। रारासँगै खेल्न र रारासँगै विहार गर्न पुग्नु पर्छ। रारालाई छोडेर आए पनि मेरो प्रेमपूर्ण स्पर्श अविरल छ। हत्केले चुम्बन पठाइरहेछु उनै रारालाई। सम्झनाको अविरल कोसेली पस्किरहेकै छु मोहिनी रारालाई।"
"राजावादीको अपराध, राज्यविरुद्ध देखि चोरीसम्बन्धी कसुर","काठमाडौं : मुलुकी अपराध संहिता ऐन, २०७४ को दफा १७७ मा भनिएको छ,कसैले कसैको नियतपूर्वक ज्यान मार्न वा ज्यान मार्ने कुनै काम गर्न वा गराउन हुँदैन। तर, शुक्रबार राजावादीहरूको नाममा तीनकुने क्षेत्रमा भएको आन्दोलनमा भिडियो खिचिरहेका पत्रकार रहेकै घरमा आगो लगाएर ज्यान लिइयो। अन्नपूर्ण मिडिया नेटवर्कको कार्यालयभित्र पत्रकार र कर्मचारी कार्यरत रहेकै बेला आगजनी गरेर मार्ने प्रयास भयो। त्यति मात्र होइन, निजी घरमा आगजानी गरियो, व्यापारिक प्रतिष्ठानमा लुटपाट गरियो। सरकारी कार्यालय र सवारी जलाएर नष्ट गरिए। आन्दोलनका नाममा भएको ध्वंस मच्चाए, आपराधिक गतिविधि गरे। सरकारले त्यस्ता गतिविधिमा संलग्न र उकास्नेहरूलाई पक्राउ गरिरहेको छ। संविधान र कानुनका विज्ञहरू आपराधिक गतिविधिमा संलग्नमाथि ७ वटा कानुन आकर्षित हुने बताउँछन्। उनीहरूका अनुसार राज्यविरुद्धको कसुर, व्यक्ति हत्याको कसुर, ज्यान मार्ने उद्योग, आगजनीसम्बन्धी कसुर, चोरी तथा डाँकासम्बन्धी कसुर र संगठित अपराधमा उनीहरूमाथि कारबाही गर्नुपर्ने कानुन र संविधानविद्हरूको भनाइ छ। राजसंस्था पुनस्र्थापनाको नाममा भएको अराजक प्रदर्शनमा संलग्नहरूलाई प्रहरीले पक्राउ गरिरहेको। उनीहरूमाथि मुद्दा चलाउने तयारी गरेको छ। प्रहरीका अनुसार, पूर्वराजा ज्ञानेन्द्र शाहका समर्थकहरूद्वारा काठमाडौंको तीनकुने क्षेत्रमा शान्तिपूर्ण प्रदर्शनका लागि पूर्वअनुमति लिई नवराज सुवेदीको संयोजकत्व र दुर्गा प्रसाईंको अगुवाइमा आपराधिक घटना भएको छ। प्रदर्शनका क्रममा निजी सम्पत्ति, अस्पताल, सञ्चार गृह, राजनैतिक दलका कार्यालय, व्यापारिक केन्द्रलगायत यातायातका साधनहरूमाथि हिंसात्मक तोडफोड, आगजनी लगायतका अपराधिक घटनाहरू भएको प्रहरी दाबी छ। प्रदर्शन नियन्त्रण गर्ने क्रममा फिल्डमा खटिएका नेपाल प्रहरीतर्फ ५२ जना घाइते भएका छन्। त्यस्तै सशस्त्र प्रहरीतर्फ ३२ जना घाइते भएका छन्। अहिलेको प्रणालीसँग चिढिएका वा असन्तुष्ट भएका व्यक्तिहरूको जमातबाट आपराधिक कार्य भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। सतिशकृष्ण खरेल, वरिष्ठ अधिवक्ता प्रदर्शनकारीतर्फ ३५ जना घाइते भएका छन्। घाइतेहरूको विभिन्न अस्पतालमा उपचार भइरहेको छ। वरिष्ठ अधिवक्ता टीकाराम भट्टराईका अनुसार लोकतान्त्रिक गणतन्त्रात्मक व्यवस्थामा शान्तिपूर्ण प्रदर्शन गणतन्त्रमा गर्न त पाइन्छ। तर, आन्दोलनका नाममा हिंस्रक कार्य गर्न पाइँदैन। वरिष्ठ अधिवक्ता भट्टराई भन्छन्, विचारविहीन, संगठनविहीन र अराजक भीडले दुष्परिणाम निम्त्याएको छ। संवैधानिक व्यवस्थाकैविरुद्ध प्रदर्शन भएको छ। समग्र संविधान र संवैधानिक प्रणालीको विरुद्धमा छ। यो राज्यविरुद्धको कसुर हो। पूर्वराजा ज्ञानेन्द्र शाहको निर्देशनमा सबै कार्य भएको देखिएकाले उनलाई कानुनी कारबाहीको दायरामा ल्याउने पर्ने वरिष्ठ अधिवक्ता भट्टराईले बताए। गैरकानुनी अपराधिक गतिविधिमा संलग्न भएको अभियोगमा प्रहरीले हालसम्म ५१ जनाभन्दा व्यक्तिहरूलाई नियन्त्रणमा लिई घटनाका सम्बन्धमा थप अनुसन्धान भइरहेको जनाएको छ। जिल्ला प्रहरी परिसर काठमाडौंंले राष्ट्रिय प्रजातन्त्र पार्टीका सांसद धवलशमशेर जबरालाई फौजदारी अभियोगमा पक्राउ गरिएको जानकारी संसद् सचिवालयलाई दिएको छ। त्यस्तै राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मि श्र, स्वागत नेपाल लगायतलाई पनि पक्राउ गरिएको छ। नेपालको संविधानको धारा (१०३) को उपधारा (६) बमोजिम सांसद जबरा पक्राउ परेको सूचना प्रहरीले सचिवालयलाई दिएको छ। वरिष्ठ अधिवक्ता भट्टराई सरकारले व्यक्ति हत्याका साथै राज्यविरुद्धको अपराध, सार्वजनिक सम्पत्ति तोडफोड, ज्यान मार्ने उद्योग, आगजनीविरुद्ध कसुरमा अनुसन्धान गर्नुपर्नेमा जोड दिन्छन्। सरकारले पनि आन्दोलनको विषयसँग सरोकार नै नरहेका व्यक्तिका निजी आवास, कार्यालय र अन्य सम्पत्तिमाथि पुगेको क्षति गर्नेहरूलाई हदैसम्मको कारबाही अघि बढाउने तयारी गरेको छ। महान्यायाधिवक्ता कार्यालयका अधिकृत भन्छन्, कुन कसुर लगाउँदा उपयुक्त हुन्छ सोहीअनुसार अभियोजन गर्ने तयारीमा छौं। कम्तीमा आधा दर्जन कसुर आकर्षित हुने प्रारम्भिक रूपमा देखिएको छ। वरिष्ठ अधिवक्ता एवं फौजदारी कानुनका विज्ञ सतिशकृष्ण खरेल सामूहिक रूपमा जम्मा भएको भीडको मनस्थिति उपद्रव देखिएको बताउँछन्। वरिष्ठ अधिवक्ता खरेल भन्छन्, अहिलेको प्रणालीसँग चिढिएका वा असन्तुष्ट भएका व्यक्तिहरूको जमात जम्मा भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। आकर्षित हुन सक्ने सम्भावित मुद्दाहरू कानुनविद्हरूका अनुसार, गैरसंवैधानिक एवं गैरराजनैतिक तरिकाले उच्छृंखल रूपमा सञ्चारगृह, सार्वजनिक एवं निजी सम्पत्ति, कार्यालय, व्यापारिक प्रतिष्ठानमा नियोजित रूपमा आक्रमण, आगजनी, तोडफोड र लुटपाट गर्नेहरू विरुद्ध आधादर्जन कसुरहरू आकर्षित हुन्छन्। मुद्दा नं १ : राज्यविरुद्धको कसुर सुनियोजित रूपमा आक्रमण, आगजनी, तोडफोड, लुटपाट भएको छ। घटनाको निष्पक्ष छानबिन र अनुसन्धान गरी दोषीलाई कानुनबमोजिमको हदैसम्मको सजाय हुनुपर्छ। अञ्जिता खनाल, महासचिव, नेपाल बार एसोसिएसन संविधानको धारा १ को उपधारा २ मा भनिएको छ, यस संविधानको पालना गर्नु प्रत्येक व्यक्तिको कर्तव्य हुने छ। राजसंस्था पुनस्र्थापनाका लागि संयुक्त जनआन्दोलनको नाममा गरिएको प्रदर्शनमा सञ्चारकर्मीको ज्यान लिनुका साथै सुरक्षाकर्मीलाई समेत ढुंगामुडा गरिएको प्रमाण भएकाले राज्यविरुद्धको कसुर आकर्षित हुने अनुसन्धानमा संलग्न प्रहरी अधिकृतले बताए। राष्ट्रहित प्रतिकूलको आचरण र कार्य गर्नेहरूलाई संघीय कानुनबमोजिम नै दण्डनीय हुने संविधानमा नै उल्लेख छ। मुद्दा नं २ : व्यक्ति हत्याको कसुर मुलुकी अपराध संहिता ऐन, २०७४ को दफा १८३ मा कसैले कसैको ज्यान मार्ने नियतले त्यसको उद्योग गर्न नहुने उल्लेख छ। यस खालको कसुर गर्ने वा गराउने व्यक्तिलाई १० वर्षसम्म कैद र एक लाख रुपैयाँसम्म जरिवाना हुन सक्ने कानुनी व्यवस्था रहेको छ। पत्रकार रजकलाई कोठामा बन्धक बनाएर ज्यान लिएको र महर्जनको गोली लागेर ज्यान गएकाले व्यक्ति हत्याको कसुरमा मुद्दा चलाउन सकिने फौजदारी कानुनका विज्ञहरू बताउँछन्। मुद्दा नं ३ : ज्यान मार्ने उद्योग कसैले रोकेको अवस्थामा ज्यान मर्न नपाएको स्थितिमा ज्यान मार्ने उद्योगमा कसुर चलाउन सकिने जानकारहरू बताउँछन्। तर, त्यसका लागि आपराधिक क्रियाबाट मनशाय पत्ता लगाउनुपर्ने हुन्छ। प्रदर्शनकारीले अन्नपूर्ण मिडिया नेटवर्कका पत्रकार र कर्मचारी कार्यालयभित्र रहेको बेला बाहिरबाट ढुंगाप्रहार गर्नुका साथै भुइँतलामा आगजनीसमेत गरेका छन्। अन्नपूर्ण पोस्ट् दैनिकको कर्पोरेट कार्यालयमा अन्धाधुन्ध ढुंगा र इँटा प्रहारबाट कार्यालयका सिसा झर्यामझुरुम फुटेको छ। भुइँतलामा आगजीन गर्नेबित्तिकै कार्यालयका सुरक्षाकर्मीले आगो निभाएका थिए। नेपाल पत्रकार महासंघका महासचिव रामप्रसाद दाहालका अनुसार, अन्नपूर्ण पोस्ट्लगायत विभिन्न सञ्चार गृहको भवनमा आगो लगाउने, हुलहुज्जत गरेर भवनभित्र प्रवेश गर्न नपाएपछि ढुंगा हान्ने, सवारी साधन तोडफोड गर्ने र सञ्चारकर्मीलाई आतंकित तुल्याउने कार्य भएको छ। प्रदर्शनकारीहरू कान्तिपुर टेलिभिजनको भवनमा जबरजस्ती प्रवेश गर्न खोज्दा सुरक्षाकर्मीले रोकेपछि ढुंगामुढा गरी समाचार कक्षसम्म आतंक सिर्जना गरिएको छ। यस्तै हिमालयन टेलिभिजनको सवारी साधन तोडफोड गर्ने कार्य भएको जानकारी महासंघमा प्राप्त भएको छ। महासचिव दाहालद्वारा जारी विज्ञप्तिमा भनिएको छ, जनतालाई सुसूचित गराउने र विचार निर्माणमा सघाउने प्रेसजस्तो भरपर्दो सञ्चारसंस्थाहरू र सञ्चारकर्मीको ज्यानै जाने गरी यस प्रकारको हमला हुनु घोर आपत्तिजनक, निन्दनीय र भत्र्सनायोग्य कार्य भएको महासंघको ठहर छ। कसुर नं ४ : आगजनीसम्बन्धी कसुर संसद् भवनबाट भक्तपुरतर्फ घर फर्कंदै गरेका रास्वपाका प्रमुख सचेतक सन्तोष परियार चढेको गाडी बालकुमारीमा जलाइदिएका छन्। त्यस्तै प्रदर्शनकारीले पार्किङ गरिएको लागुऔषध नियन्त्रण ब्युरोको गाडी पनि जलाएका छन्। नागरिक उड्डयन प्राधिकरण र त्रिभुवन अन्तर्राष्ट्रिय विमानस्थल टर्मिनल भवनबीचको झाँडीमा समेत आगजनी गरेका छन्। आगजनीका घटना बढेपछि जिल्ला प्रशासन कार्यालय काठमाडौंले तीनकुने, कोटेश्वर, बानेश्वर, तीनकुने, र गौशाला क्षेत्रमा शुक्रबार दिउँसो ४ बजेदेखि शनिबार बिहान ७ बजेसम्मका लागि कर्फ्यु लगाएको थियो । कसुर नं ५ : चोरी तथा डाँकासम्बन्धी कसुर प्रदर्शनकारीले कोटेश्वरस्थित भाटभटेनी सुपरमार्केटमा जबरजस्ती प्रवेश गरी लुटपाट गरेका छन् । संगठित रूपमा प्रवेश गरेका प्रदर्शनकारीको समूहले मोबाइल, लत्ताकपडा, मदिरा लगायतका उपभोग्य सामग्रीहरू लुटेका छन्। कसुर नं ६ : संगठित अपराध तीनकुनेस्थित अधिवक्ता राजकुमार सुवालको बन्द रहेको ल फर्ममा तोडफोड भएको छ। शुक्रबार सिलवाल सहितका कानुन व्यवसायीहरू अदालत परिसरमा रहेको बेला आन्दोलनकारीले तोडफोड गरेका हुन्। अधिवक्ता सुवाल भन्छन्, बन्द कार्यालयभित्र छिरेर तोडफोड भएको छ। तोडफोड गर्ने अराजकहरूविरुद्ध जाहेरी दिने तयारी गर्दै छु। दोेषीलाई कानुनी दायरामा ल्याउनै पर्छ। छोड्नु हुँदैन। प्रदर्शनकारीले बालकुमारी चोकबाट अघि बढेको भीडले बाटोमै पर्ने एकीकृत समाजवादीका अध्यक्ष माधवकुमार नेपालको घरमा पनि ढुंगा प्रहार गरेका थिए।घटनाको अनुसन्धानमा संलग्न एक उच्च प्रहरी अधिकृतका अनुसार, व्यक्ति हत्याका साथै राज्यविरुद्धको अपराध, अपराधिक उपद्रव, एकीकृत कसुर, संगठित अपराधमा अनुसन्धान भइरहेको छ। अधिकारको दुरुपयोग संवैधानिक व्यवस्थाकै विरुद्ध प्रदर्शन भएको छ। यो प्रदर्शन संविधान र संवैधानिक प्रणालीको विरुद्धमा छ। यो राज्य विरुद्धको कसुर हो। घटनाको सबै जिम्मेवारी पूर्वराजा ज्ञानेन्द्र शाहले लिनुपर्छ। टीकाराम भट्टराई, वरिष्ठ अधिवक्ता शान्तिपूर्ण प्रदर्शन गर्ने संवैधानिक अधिकार हो। तर, प्रदर्शनको नाममा सञ्चारकर्मीको ज्यानै जाने, प्रेस, व्यवसायि , सर्वसाधारणलाई आतंकित र त्रसित बनाउने कार्यको सर्वत्र निन्दा गरिएको छ। नेपाल पत्रकार महासंघ, नेपाल बार एशोसिएशन , नेपाल उद्योग वाणिज्य महासंघलगायत विभिन्न पेसागत संघ संगठनले प्रेस विज्ञप्ति जारी गर्दै तत्काल कानुनी कठघरामा उभ्याउन सरकारसँग जोडदार माग गरेका छन्। क्षति पुर्याइएका सञ्चारमाध्यमलाई क्षतिपूर्ति दिन, सञ्चार गृह र सञ्चारकर्मी, कानुन व्यवसायी, उद्योगी लगायतको सुरक्षामा गम्भीर हुन आग्रहसमेत गरेका छन्। अमानवीय घटनाको गहिरो छानबिन गरी दोषीमाथि कानुनी कारबाहीको मागसमेत गरेका छन्। सरकार कहाँ चुक्यो ? वरिष्ठ अधिवक्ता एवं उपभोक्ता हित संरक्षण मञ्चका अध्यक्ष ज्योति बानियाँ तीनकुनेको घटना राज्यविहीनता झैं बनाइएको दाबी गर्छन्। त्यस्तै वरिष्ठ अधिवक्ता भट्टराईका अनुसार, सरकारले प्रदर्शनको पूर्वआंकलन नगरेको जस्तो देखिएको बताउँछन्। नेपाल बार एसोसिएसनका पूर्वउपाध्यक्ष भट्टराई भन्छन्, संविधान विरोधी, राजनीतिक दलका नेताको आक्रोश, माओवादी युद्धमा लागेका फ्रस्टेड व्यक्तिहरूको जमात, बेरोजगार युवाको जमात, हुल्लडवाज, अपराधिहरू आन्दोलनमा प्रयोग भएकोलागेको देखिन्छ। जिम्मेवारी कसले लिने ? सरकार र प्रदर्शनकारी दुवै पक्षले हिंसात्मक घटनाको जिम्मेवारीबाट पन्छिएका छन्। एकले एकले अर्कोलाई जिम्मेवारी लिनुपर्ने बताएका छन्। वरिष्ठ अधिवक्ता भट्टराई यस घटनाको सबै जिम्मेवारी पूर्वराजा ज्ञानेन्द्र शाहले लिनुपर्ने बताउँछन्। मुलुकको अवस्थाप्रति म चुप लागेर बस्दिनँ भनेर फागुन ७ गते वक्तव्य दिएका पूर्वराजा अहिलेसम्म किन मुकदर्शक बनिरहेका छन् ? वरिष्ठ अधिवक्ता भट्टराईले प्रश्न गर्दै भन्छन्, दुर्गा प्रसार्इं जस्तो अराजक व्यक्तिलाई भेटेर प्रदर्शनको कमाण्डर बनाए। अहिले यत्रो वितण्डा हुँदा र नेपाली नागरिक मारिंदा किन मौन बसिरहेको ? यसको प्रमुख जिम्मेवार ज्ञानेन्द्र शाह हुन्। उनलाई कानुनी कारबाहीको दायरामा ल्याउनुपर्छ। भट्टराईका अनुसार, घटनामा भौतिक रूपमा संलग्न हुने मात्र होइन प्रदर्शनलाई हिंसात्मक बनाउन आदेश, आदेश, निर्देशन गर्ने र उक्साउनेविरुद्ध पनि कसुरको मात्राअनुसार सजायको भागिदार हुनुपर्छ। बानियाँ राज्य विरुद्धका साथै सार्वजनिक शान्ति विरुद्धको कसुर गरेकोले सबैलाई कानुनी कारबाहीमा ल्याउनुपर्नेमा जोड दिन्छन्। आदेश दिने, उक्साउने र घटनामा संलग्न हुने सबैलाई कानुनी कारबाहीमा ल्याउनु पर्ने बानियाँको सुझाव छ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ, बानियाँ भन्छन्, फौजदारी संहिताको आधारमा घटनामा संलग्न सबैलाई कानुनी कारबाहीको दायरामा ल्याउनुपर्छ। सम्बन्धित व्यक्तिबाट नै बिगो बमोजिमको क्षतिपूर्ति भराउनुपर्छ। यो राज्य सञ्चालन विरुद्धको गम्भीर फौजदारी अपराध हो। क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ। घटनामा संलग्न सबैलाई कानुनी कारबाहीको दायरामा ल्याउनुपर्छ। यो क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। ज्योति बानियाँ, अध्यक्ष, उपभोक्ता हित संरक्षण मञ्च सुवेदी उच्च निगरानीमा, प्रसाईं अझै फरार राजसंस्था पुनःस्थापनाका लागि संयुक्त जनआन्दोलन निर्देशन समितिका संयोजक नवराज सुवेदीलाई प्रहरीले कडा निगरानीमा राखेको छ। नेपाल प्रहरीका प्रवक्ता दिनेशकुमार आचार्यका अनुसार, सुवेदीबाट हिंसात्मक गतिविधि बढाउन थप कार्य नहोस् भनेर घरमै प्रहरी तैनाथ गरी उच्च निगरानीमा राखिएको छ। सुवेदीलाई पक्राउ नगर्ने रणनीति प्रहरीले अपनाएको छ। सुवेदी पञ्चायतकालीन नेता हुन्। प्रहरीले आफूलाई धर्मगुरु बताउँदै प्रदर्शनमा ढुंगा हान्ने पुष्कर खतिवडालाई पनि शनिबार पक्राउ गरेको छ। शुक्रबार साँझ प्रदर्शनमा अगुवाई गर्ने राप्रपाका वरिष्ठ उपाध्यक्ष रवीन्द्र मिश्र, महामन्त्री धवलशमशेर राणा, जनआन्दोलन निर्देशन समितिका प्रवक्ता स्वागत नेपाल लगायतलाई पक्राउ गरेकोथियो। त्यस्तै शुक्रबारको हिंसात्मक आन्दोलनमा अगुवा गरेका दुर्गा प्रसाईं पक्राउको लिस्टमा रहेको प्रवक्ता आचार्यले जानकारी दिए। उनले भने, शुक्रबारको घटनामा आगजनी, हत्या लगायतका आपराधिक कार्यका मुख्य जिम्मेवार व्यक्तिका रूपमा प्रसाईं रहेका छन्। प्रसाईं शुक्रबार साँझ मोबाइल स्वीच अफ गरी फरार रहेको प्रहरीले जनाएको छ। उच्च मनोबलका साथ काम गर्न निर्देशन यसैबीच प्रहरी महानिरीक्षक दीपक थापाले शान्ति सुव्यवस्था कायम राख्नु र जीउ धनको सुरक्षा गर्नु नेपाल प्रहरीको प्रमुख जिम्मेवारी भएको उल्लेख गर्दै जस्तो सुकै विषम परिस्थितमा पनि उच्च मनोबलका साथ उपलब्ध संयन्त्रको अधिकतम उपयोग गरी परिचालित हुन निर्देशन दिएका छन्। अनुसन्धानबाट आकर्षित हुन सक्ने कसुरहरू १ राज्य विरुद्धको कसुर (मुलुकको सार्वभौमसत्ता, अखण्डता वा राष्ट्रिय एकतामा खलल पुर्याउने नियतले अव्यवस्था उत्पन्न हुने कार्य गरेको) २ आपराधिक उपद्रव विरुद्धको कसुर (कसैको घर, कार्यालयमा आगो लगाई आपराधिक उपद्रव गरेको ) ३ कर्तव्य ज्यानसम्बन्धी कसुर (हत्यामा संलग्न भएको ) ४ ज्यान मार्ने उद्योग ( ज्यान लिने मनशाय रहेको तर पूर्णता नपाएको घटनामा संलग्न भएको ) ५ चोरी तथा डाँकासम्बन्धी कसुर (कसैको सम्पत्ति चोरी एवं जबर्जस्ती डकैत गरेको) ६ संगठित अपराधको कसुर (तीन वा तीन भन्दा बढी व्यक्तिको समूह बनाई अपराध गरेको ) ७ एकीकृत कसुर (व्यक्तिले एउटै वारदातमा एकभन्दा बढी कसुरमा संलग्न भएको )"
राजावादीको आगोले सञ्चो उत्पादक कम्पनीमा ठूलो क्षति,"काठमाडौं : स्वदेशी वाम अर्थात् सञ्चो। जडिबुटीस्थित उत्पादन तथा प्रशोधन कम्पनीबाट यसको उत्पादन हुन्छ। स्वदेशमात्र होइन, विदेशमा पनि प्रख्यात छ। तर, राजावादीहरूको आन्दोलनको निसानामा यो कम्पनी पर्यो। शुक्रबार तोडफोड र आगजनी गरियो। करोडौंको क्षति पुर्याइयो। तीनकुने केन्द्रित राजावादी समूहको प्रदर्शन अराजक बन्दै जडिबुटी कम्पनीमा तोडफोड र आगजनीमा उत्रेको थियो। शुक्रबार ३ बजेसम्म कार्यालय समय थियो। लगभग सबै कर्मचारी घर हिँडिसकेपछि आगजनी र तोडफोड गरिएको थियो। केन्द्रीय कार्यालयमा करिब ९० जना कामदार र कर्मचारी कार्यरत छन्। देशभरका शाखा कार्यालय गरी १ हजार ६ सय कर्मचारी र करिब ९ सय किसानलाई प्रत्यक्ष रोजगारी दिइरहेको छ। हजारौंले अप्रत्यक्ष रोजगारी पाइरहेका छन्। शुक्रबारको कार्यालय समय सक्किएपछि सबै कामदार र प्रायः कर्मचारी घर हिँडिसकेका थिए। तर, लाखौंको संख्यामा सञ्चोको बोटलमा सञ्चो भरेर राखिएको थियो। त्यसलाई लेबलिङ र बक्सिङ गर्न मात्रै बाँकी थियो। महाप्रबन्धकलगायत केही कर्मचारी प्रशासनिक भवनको बैठक कक्षमा समीक्षा गर्दै थिए। दिउँसोको करिब सवा ३ बजेतिर एकाएक ढुंगा बर्सिन थालेको कम्पनीका महाप्रबन्धक संगीता यादवले बताइन्। जडिबुटीमा रहेको उक्त कम्पनी सिसैसिसाले बनेको छ। प्रदर्शनकारीले कम्पनीको प्रशासनिक भवनलाई ढुंगामुढा गरेर पूर्णरूपमा ध्वस्त बनाए। उत्पादन भवनमा आगजनी गरे। भवनमा रहेको ल्याबदेखि करोडौं मूल्यको अटोमेटिक सिलिङ मसिन जलेर नष्ट भयो। सँगैको जीएनपी भवन (हावा प्रतिरोधात्मक कोठा जहाँ राखिएको तेल दूषित नहोस् भनेर हावा पनि छिर्न नसक्ने गरी व्यवस्था गरिएको हुन्छ) जलेर नष्ट भयो। कम्पनीको हातामा रहेका कम्पनीका ४ सवारीसाधनमा पनि आगजनी भयो। कार्यालय समयमा करिब ३५ गाडी त्यहाँ राखिएका हुन्थे। कार्यालय समय सक्किएको भएर करिब १३ सवारीसाधन त्यहाँ थिए। जसमा कम्पनीका ४ सवारीसँगै अन्य मन्त्रालय तथा कार्यालय (जलस्रोत, भूमिसुधार, उद्योग, नेपाल विद्युत् प्राधिकरण) का गाडीहरू थिए। ती पनि जलेर नष्ट भए। तोडफोड र आगजनी सुरु भएको ४५ मिनेट (दिउँसोको ४ बजेसम्म) मा कम्पनीमा करिब ५० करोडको क्षति भयो। कम्पनीले गरेको प्रारम्भिक मूल्यांकले करिब ५० करोडको क्षति देखाएको योजना प्रमुख गोविन्दकुमार शर्माले अन्नपूर्ण पोस्ट्लाई जानकारी दिए। जडिबुटी कम्पनी जोगाउन समयमा न प्रहरी प्रशासन पुग्यो, न दमकल नै। ज्यान जोगाएर भवनबाट भागेका कर्मचारीहरूसँग टुलुटुलु हेर्नुको विकल्प नभएको महाप्रबन्धक यादवले बताइन्। उनका अनुसार, बोटलमा भरेर राखेको सञ्चो, त्यसको कच्चापदार्थ सबै नष्ट भएका छन्। संस्थाको ४ वटा सवारीसाधन, ल्याबको इक्युपमेन्ट सबै नष्ट भएको छ। सञ्चो बनाउनका लागि कच्चा पदार्थको रूपमा रहेको तेलहरू मिश्रिण गरी त्यसको ल्याब परीक्षणपछि ठीक भएमात्र अटोमेटिक सिलिङ मसिनमा हालेर बोटलमा भरिन्थ्यो। त्यो ल्याब पनि पूर्णरूपमा ध्वस्त भएको छ, भन्दै महाप्रबन्धक यादवले भनिन्। नेपाल सरकारको लगानी भए पनि कर्मचारीको भरणपोषण आफ्नै उत्पादन बेचेर हुने आयबाट गर्दै आएको जानकारी दिइन्। अत्याधुनिक फिलिङ मसिन जलेर नष्ट कम्पनीमा करिब २ वर्षअघि अत्याधुनिक मेकानिकल सिलिङ मेसिन जडान गरिएको थियो। उक्त मेसिनले १ घन्टामा ६ हजार बोटल भर्न सक्ने क्षमता राख्छ। पहिला म्यानुअल (मानिसले) सन्चो भरिन्थ्यो। बोटलमा सिधै सन्चो भरिएपछि क्याप (बिर्को) सम्म लगाउने काम उक्त मसिनले गर्छ। अहिले मानिसले छुनु पर्दैन। तेलमा मानिसले छुनु पर्दैन लेबलिङ र बक्सिङ मात्र मानिसले गर्छन्, शर्माले भने। प्रदर्शनकारीको आगजनीले उक्त मेसिन पनि जलेर नष्ट भएको छ। योसँगै करिब ३ सय केजी ल्याब टेस्टिङका लागि आएका सुगन्धित तेल पनि नष्ट भएको उनले बताए। जीएनपी भवन (हावा प्रतिरोधात्मक कोठा जहाँ राखिएको तेल दूषित नहोस् भनेर बनाइएको भवन) पूर्णरूपमा जलेको छ। १५ देखि २० लाख खाली सिसी, बट्टा, बक्स, बिर्को जलेको छ। जडिबुटी कम्पनीमा सरकारको निरीक्षण तथा अवलोकन शुक्रबार भएको तोडफोड र आगजनीपछि शनिबार दिनभरि जसो नै सरकारका विभिन्न मन्त्रालयका मन्त्री, सचिवले अवलोकन भ्रमण गरे। गृहमन्त्री रमेश लेखकले फुटेको र डढेको जडिबुटीको कम्पनीको भ्रमणपछि दोषीलाई कारबाहीको प्रतिबद्धता व्यक्त गरे। वन तथा वातावरणमन्त्री ऐनबहादुर शाही ठकुरीले कम्पनीको पुनर्निर्माणका लागि मन्त्रालयले आवश्यक सबै किसिमको प्रयास गर्ने र आवश्यक बजेटको व्यवस्थाका लागि सरकारसँग माग गर्ने बताए। मन्त्रालयका सचिव डादीपककुमार खरालले कम्पनीको क्षतिको सम्पूर्ण रकम सरकारले व्यहोर्ने बताए। जडिबुटीमा आत्मनिर्भरदेखि निर्यातसम्मको कम्पनीको यात्रा सन् १९८१ (२०३७ साल) मा नेपाल सरकारको पूर्णलगानीमा कम्पनी स्थापना भएको हो। नेपालभित्र र विदेशमा औषधि, खाद्य, सौन्दर्य र कल्याण उद्योगहरूका लागि औषधीय कच्चापदार्थ र आवश्यक तेलहरू उत्पादन गर्ने पहिलो नेपाली कम्पनी हो। कम्पनीसँग प्रदेश १ को सुनसरीको तराहरा र बेलबारी, प्रदेश २ बाराको तामागढीमा खेती विस्तार शाखा छ। (यहाँ ५ सय बिघाभन्दा बढी जग्गा छ)। यस्तै प्रदेश ४ अन्तर्गत गोरखाको सिरानचोक गाउँपालिकामा शाखा विस्तारको क्रममा रहेको बताइएको छ। यस्तै, प्रदेश ५ मा शाखा विस्तारको योजना छ भने प्रदेश ६, कर्णालीको जाजरकोटमा संकलन केन्द्र स्थापना गरिएको छ, जहाँ मुख्य गरी टिमुर प्रशोधनको काम हुन्छ र शुद्ध टिमुर बजारमा ल्याउने प्रक्रियामा थियो। कर्णालीको मुगुमा शाखा विस्तारको योजना भइरहेको थियो। सुदूर पश्चिमको टीकापुरमा शाखा कार्यालय छ। कम्पनीले सुगन्धित तेलहरू निर्यात गर्दै आइरहेको थियो। सिट्रोनेला, क्यामोमाइल, लेमन ग्रास, फ्रेन्चबसिल, युक्यालेक्टस र पामारोजा सुगन्धित तेलहरू आन्तरिक तथा बाह्य बजारमा निर्यात हुँदै आइरहेको योजना प्रमुख शर्माले जानकारी दिए। सुगन्धित तेल सिधै हामीले निर्यात गरेका छैनौं। भेन्डरहरूको माध्यमबाट निर्यात भइरहेको छ। हामीले निर्यातका लागि सहज बनाउने काम गर्दै आइरहेका छौं, शर्माले बताए। जडिबुटीमा सन्चो लगायतका हिमालय मसाज आयल, सन्चो बाम, सन्चो जटाकेश तेल, सन्चो सिलाजित र सन्चो सेनेटाइजर उत्पादन तथा बिक्री वितरण हुँदै आइरहेको छ। जर्मनी, स्विडेन, फ्रान्स, पाकिस्तान र भारतमा यी जडिबुटी निर्यात हुँदै आइरहेको छ। शर्माका अनुसार वार्षिक करिब २० करोडको कारोबार हुँदै आएको यो कम्पनी नाफामा नभए पनि घाटामा पनि नगएको बताउँछन् । चिकित्सा जडिबुटी (आयुर्वेदिक जडिबुटी) र सुगन्धित वनस्पतिको भण्डारको रूपमा रहेको नेपाल विश्वमै प्रख्यात छ। सदियौंदेखि नेपालले भारत, चीनलगायत छिमेकी मुलुकमा आफ्नो बहुमूल्य वन पैदावार निर्यात गर्दै आएको छ। नेपालमा २ हजार औषधीय र सुगन्धित वनस्पति (एमएपी) र गैरकाष्ठ वन पैदावार (एनटीएफपी) को सम्भावना रहेको अनुमान गरिएको छ। नेपाली जडिबुटीहरू हिमालय क्षेत्रको फेदीमा उच्च उचाइको क्षेत्रमा पाइन्छन् जसले गर्दा अन्य देशका मेडिकल प्लान्टहरूको तुलनामा अद्वितीय र अधिक विशिष्ट र प्रयोग योग्य हुन्छन्। नेपाली एमएपीमा विभिन्न चिकित्सा गुणहरू हुने र यसको बजार मूल्य उच्च हुने गरेको बताइन्छ। क्षतिको विस्तृत विवरण यसै साता कम्पनीले शुक्रबार भएको क्षतिको प्रारम्भिक विवरण निकाल्दै करिब ५० करोड रुपैयाँको क्षतिको आंकलन गरेको छ। कम्पनीका अनुसार प्रहरीले क्षतिको मुचुल्का उठाएर लगेको छ। साताभित्रमा नै क्षतिको विस्तृत विवरण तयार गरी सरकारले पेस गर्ने कम्पनीको भनाइ छ। करिब ४५ को संख्यामा रहेका ज्यालादारी कामदारलाई कामबाट निष्कासन गर्नेभन्दा पनि कम्पनीको अस्थायी संरचना नबनेसम्म तलबी बिदा दिने तयारी भइरहेको योजना प्रमुख शर्माले बताए। मासिक १७ हजार १ सय ज्यालामा उनीहरूले कम्पनीमा काम गरिरहेका छन्। चाँडै नै अस्थायी संरचनाबाट उत्पादन सुरु गर्ने योजना रहेको उनले जानकारी दिए। वन तथा वातावरणमन्त्री ऐनबहादुर शाही ठकुरी सार्वजनिक सम्पत्तिमा यत्तिको तोडफोड होला भन्ने आंकलन गरिएको थिएन। तीनकुनेमा केन्द्रित भएको आन्दोलन एकाएक जडिबुटीमा आएर तोडफोड होला भन्ने आंकलन गरिएन। यस कम्पनीमा तोडफोडपछि प्रहरी प्रशासनलाई फोन गरिएको हो तर प्रदर्शनकारीबाट फुत्केर आउने अवस्था थिएन। दमकल आउन कोसिस गर्दा पनि आउन दिइएन। रोजगारी सिर्जनादेखि, स्वदेशमा नै औषधि उत्पादन गर्ने वातावरण भइरहेको र यहाँ नै सेवा दिए बजार विस्तार गरिरहेको कम्पनीमा अनाहकमा भवनमा आगजनी, मेसिनहरूको तोडफोड, सवारीसाधनमा भएको आगजानी र कर्मचारीलाई त्रसित बनाउने गतिविधि खेद जनक छ। यसमा सरकार संवेदनशील छ। कम्पनीको पुनर्निर्माणका लागि मन्त्रालयले आवश्यक सबै किसिमको प्रयास गर्छ र बजेटको व्यवस्थाका लागि सरकारसँग माग गर्छ। महाप्रबन्धक संगीता यादव करिबकरिब कम्पनीका दैनिक कार्यहरू समाप्त गरिरहेका थियौं। समीक्षालयमा बसेर एउटा मिटिङ गरिरहेका थियौं। त्यही बेलमा हाइवेबाट अचानक ढुंगामुडा प्रहार सुरु भयो। यो सिसा नै सिसाले बनेको भवन हो। अनि हामी सिसा नभएकोतिर गएर लुक्यौं। त्यहाँट बाहिर हेर्दा एउटा ठूलो भीड आएर कम्पनी बाहिर हातामा भएका गाडीहरूमा आगजनी सुरु गरिसकेका थिए। त्यो देख्दा हामी डरायौं र भवनमा पनि आगो लगाउँछन् भन्ने ठानेर तल ओर्लियौं। भवनको पछाडिपट्टिको भ्यालबाट हाम फालेर मलगायत केही महिला साथीहरू भाग्यौं। हामी बाहिर हाम फालेर निस्किँदा एउटा हुल ढुंगा लिएर हामीतिर नै अघि बढ्यो। उनीहरूले यिनीहरू सरकारी कर्मचारी हुन्, यिनीहरूलाई समात, पिट भनिरहेका थिए। हामी उनीहरूबाट भाग्न सफल भयौं। भागेर जडिबुटीको पुल कटेपछि सरकारका सहायता लाइनहरू १०० मा, १०१ मा, वन तथा वातावरण मन्त्रालयमा लगायत सम्बन्धित निकायहरूलाई कम्पनीको भवनमा भइरहेको आगजानीका बारेमा जानकारी गराउँदै सहायताका लागि आग्रह गर्यो। तर, दमकल आउँदा आउँदै ३४ घन्टा लाग्यो। यदि दमकल समयमा आएको भए क्षति कम हुन्थ्यो। पुलिसप्रशासन पनि समयमा आउन सकेन। भवनमा भएका केही कर्मचारी एवं ढोकामा बस्ने सुरक्षा गार्डहरूको ज्यान जोखिममा परेको थियो। धन्न मानवीय क्षति भएन।"
सुनटोपी पित्ताल्या काँदो दैलेखी कर्दको,"डा मोहन तिमिल्सिना त्रिभुवन विश्वविद्यालय (त्रिवि) अन्तर्गत पद्मकन्या, अमृत साइन्स, ललितकला, शिक्षालगायत उपत्यकाका विभिन्न क्याम्पसमा अध्यापन गर्ने प्राध्यापक हुनुहुन्छ। झन्डै ४० वर्ष नेपाली विषय अध्यापन कार्य गरेर हजारौं विद्यार्थीलाई शिक्षा दान गर्ने अवकाश प्राप्त व्यक्तित्व हो उहाँ। मूलघर त्रिपुरासुन्दरी गाउँपालिका काफलडाँडा धादिङ भएता पनि हाल उहाँको अस्थायी बसोबास काठमाडौंमा छ। त्रिभुवन विश्वविद्यालयबाट २०३४ सालमा नेपाली विषयमा स्नातकोत्तर तह उत्तीर्ण गर्नुभएका उहाँ कर्णाली अञ्चलका देउडा गीतको व्याख्याविश्लेषण राम्ररी गर्नुहुन्छ। त्यतिले नपुगेर स्थानीय कलाकारले गीतको रचना गरे झैं मज्जासँग देउडा गीतको समेत रचना गर्नुहुन्छ। काठमाडौं उपत्यका र छेउछाउका मानिसले सुदूरपश्चिमको संस्कृतिको चर्चा मात्र नभएर गीत गाउनु, गीत हाल्नु (गीतको रचना गर्नु) आफैंमा कौतुहलको विषय बन्यो। को गयो चैतको लेक को लाग्यो कुर्लन कर्णाली फाल हाल्याजन मन् लाग्यो उर्लन। गीतले भन्छ वसन्त ऋतुअन्तर्गत चैत्रको महिना नयाँ पालुवा पलाउने, वनजंगल हरियो हुने, कोइली न्याउली चराको मीठो आवाज एकातिर, अर्कोतिर ग्वाला गोठालाहरू चरा जस्तै गरी देउडा भाकामा गीतहरू गाउने हुँदा परदेशीलाई घरको याद दिलाउँछ। नेपालको लामो नदी कर्णाली वर्षायाममा हाम फालेर उर्लेर बगे झैं मन पनि गाउँघर सम्झेर एकोहोरिन्छ। कुराको मेलोमेसो बुझ्दै जाँदा तिमल्सिना २०३४ सालमा तत्कालीन राष्ट्रिय विकास सेवा (राविसे) अन्तर्गत १० महिनासम्म बाजुरा जिल्लाको जुकोट पुगेर सेवा गर्नुभएको रहेछ। कर्णाली नदीपारिका वाई, साइपाटा र जुकोटका बासिन्दाको उठबस खेतीपाती बाजुरावासीको भन्दा कालीकोट जिल्लावासीसँग बढी हुने गर्छ। जुकोटको शम्भुसुरुन्दा निमाविमा नेपाली विषयमा अध्यापन कार्य गर्दा विद्यालयस्तरीय अतिरिक्त क्रियाकलाप गराउनु हुँदोरहेछ उहाँ। कार्यक्रममा देउडा गीतमात्र गाउन लगाउनु हुँदोरहेछ। प्रत्येक शनिबार गाउँका मानिससँगै ग्वालो बनेर देउडा गीतका नयाँनयाँ भाका संकलन गर्नुहुँदो रहेछ। भदौ पूर्णिमा, माघेसंक्रान्ति र बिसु पर्वमा स्थानीयसँगै देउडा खेल खेल्न अघि सरेपछि देउडा गीतसंगीत प्रतिको मायामोह दिनप्रतिदिन बढ्दै गएछ। स्थानीय मानिसले बोल्ने गरेको भाषामा रस बसेपछि खस भाषा नै प्यारो मानी बोल्नु भएछ। यतिमात्र कहाँ हो र ? छैठपाठमा खेल्ने देउडा गीतमा सवालजवाफ पनि गर्न लाग्नु भएछ। सुनटोपी पित्तल्या काँदो दैलेखी कर्दको आँखो रुदो मेहरीको मन् रुदो मर्दको। गीतले भन्छ दैलेखमा पेट्रोल खानीमात्र होइन, सुनखानी, पित्तलखानी पनि छन् तर उत्खनन हुन नसक्दा दैलेखवासी मात्र होइनन्, नेपाल नै गरिब छ। देशको गरिबी देखेर महिला वर्गमात्र होइनन्, पुरुष वर्ग पनि रुने गर्छन्। रामरमिता गर्न सिपालु, गाउँघरका बूढापाकासँग अर्ती, उपदेश र प्राचीन समयका घटना परिघटनाहरू सुन्ने बानी पनि रहेकाले डा तिमिल्सिना कर्णाली नदी वारिपारिका बस्तीमा निकै लोकप्रिय हुनुभएछ। राविसेअन्तर्गतको सेवा थपिदिए नेपाली समाजको पुख्र्यौली थातथलोबारे अझ बुझ्न सकिने उहाँको सोच रहेछ। तर कार्यालयको नियमानुसार फर्कनै पर्ने रहेछ। १० महिनापछि राजधानी फर्कंदा मन गरुंगो भयो रे उहाँको। दुल्लुका दरबार राम्रा छायाका झिंगटी साईका मेरा छुट्टिनका दिन आया निकटी। गीतले भन्छ कुनै बेला त्यस जिल्लाको सदरमुकाम दुल्लु थियो। पछि दैलेखका मानिसको चलाखीपनले रातारात दैलेखमा सदरमुकाम सारियो। झिंगटीले छायाँका भए पनि त्यहाँका दरबार सुन्दर देखिन्छन्, जुन ऐतिहासिक पनि छन्। हामीबीचको गहिरो सद्भाव भएता पनि छुट्टिनुपर्ने दिन आए तर दुल्लु दरबार तत्कालीन राजाले छाडेर गए। माथिका गीतमा हालको कर्णाली प्रदेशअन्तर्गत दैलेख र छिमेकी जिल्लाहरू जाजरकोट, सुर्खेत, कालीकोट, अछामको तत्कालीन राजनीतिक परिवेश, सामाजिक अवस्था धर्म रीतिरिवाज स्थितिबारे राम्ररी व्याख्या गर्न खोजिएको छ। काठमाडौं फर्कंदा तिमिल्सिनाले आधा कर्णाली बोकेर ल्याउनु भएछ। हाम्रो पुर्खाहरूको स्थलो, नेपालभरका थर, जात, गोत्र आदि सभ्यताकोे जननी कर्णाली नै रहेछ। जुन कुरा संस्कृतिविद् सत्यमोहन जोशीद्वारा लिखित पुस्तकबाट थाहा पाइन्छ। गलबन्दी ल्याइदिया दाजु बजार गै भन्या फेरिपन भेट अरौंला परानी रै भन्या। गीतले भन्छ त्यसबेला कालीकोट, दैलेख, बाजुरा, जुम्ला जिल्लाको हाटबजार कैलाली जिल्लाको चिसापानी र कटाक्षे थियो। कर्णाली नदीको किनारामा अवस्थित चिसापानी येनकेन आफ्नो गतिमा परिवर्तन गर्दैछ। तर कटाक्षे बजार २०५९ सालबाट पूर्वपश्चिम राजमार्गसँगैको लम्की बजारमा सरेको छ। जंगल क्षेत्रभित्र परेकाले कटाक्षे बजारका हजारौं मानिसमध्ये कुनै नजिक रहेको ऐतिहासिक पर्यटकीयस्थल टीकापुर पुगे भने केही लम्की सरे। हाटबजार गएका दाजुलाई भाइले गलबन्दी ल्याइदिन गरेको अनुरोधको गीत हो यो। हामी दूरवस्तीमा बसे पनि परानी (शरीर) स्वस्थ र निरोगी हुन पयो, भेट गरौंला भनी आस देखाएको गीत हो माथिको। खस भाषा समृद्ध भाषा हो। अहिले नेपाली भाषाको क्रमिक विकास भइरहेछ। खसभाषाको विकसित रूप नै त्यसबेला गाउँघरमा बोलिने खसभाषा हो। जुम्ला जिल्लाको सिञ्जा, दरालाई खसभाषाको जननी मानिन्छ। विक्रमको ११औं शताब्दीमा नागी मल्लको पालामा खासभाषाको प्रयोग भएको मानिन्छ। त्यसबेलाका शिलालेखहरूको अनुसन्धान र उत्खनन गरी अध्ययन गर्नु, गराउनु अपरिहार्य भइसकेको बताउनु हुन्छ, डा मोहन तिमिल्सिना। आज उदै भोलि उदै काँ बग्छ पानीय झटना झलना नलाई नौला सुखानीय। गीतले भन्छ हिमालबाट बग्दै आएका काली, सेती कर्णाली, भेरीजस्ता नेपालका सबै हिमनदी दक्षिणतिर बगिरहेछन् तर कहाँ गएर यिनको मिलन हुन्छ थाहा छैन। यसैगरी, मानिसको जिन्दगीमा पनि धेरै थरीसँग मिलन हुन्छ, कुनैसँग त प्रेम बस्छ तर सधैंभरि एकसाथ बस्न मुस्किल हुन्छ। त्यसैले नयाँ प्रेमी (नौलो सुनखानी) यो परदेशीसँग गहिरो प्रेम न गाँस। आहा ! यी गीतले राष्ट्रभरि संस्कृतिप्रेमी र साहित्यनुरागीबीच परिचय दिन पाएको छैन। कतै हराएर गए, लोप भए सुदूरपश्चिम र कर्णाली प्रदेशको लोकगीत, लोकसंगीत र लोकजीवन नै नासिने पो हो कि ? चिन्ताको विषय बनेको छ। बत्ती पनि बल्दा हुन् कि बिजुलीका पोल निका फुच्चा हेरिजाऊ है दरा डुल्न्या डोर। गीतले भन्छ पानीबाट पनि बिजुली निस्कन्छ र ? कुनै बेला गाउँघरमा यो प्रश्न उब्जन्थ्यो। अहिले सम्भव छ भन्ने कुराको प्रमाण देखाए बिजुलीका पोलहरूले। राम्रा नराम्रा (फुच्चा) सबैथरी मानिस भेटिन्छन् समाजमा। दरा (बस्ती)मा घुम्ने डोर (पुलिस)ले बिजुलीले उज्ज्यालो दिए झैं न्याय अन्याय देखाऊ है भनी गायकले सन्देश दिएको गीत हो यो। मस्तै ज्ञान क्यै नि छैन ज्ञान एउटै गीताको फेरि दर्शन पाइएला कि रामचन्द्र सीताको। गीतले भन्छ गाउँघरका अशिक्षित मानिसलाई गीतानामक पुस्तकका बारे र त्रेतायुगका सीताका जीवन कहानीका बारेमा ज्ञान कसरी प्राप्त भयो होला ? उत्तर आउँछ पुर्खाहरूबाट। हो, देउडा गीतसँग हाम्रा पितापुर्खाहरूको जीवनपद्धति गाँसिएको पाइन्छ। त्यसैले पनि देउडा गीतहरू श्रुतिप्रधान गीत पनि हुन्। माथिको ऐतिहासिक देउडा गीतले यही कुरा देखाउँछ। यी र यस्तै मर्मस्पर्शीय, संस्कृति र सभ्यतापरक धेरै गीतको पोको बोकेर प्राडा मोहन तिमिल्सिना त्यसबेला कर्णाली दराबाट उपत्यका फर्कनुभयो। नेपाली लोकसाहित्य र भाषालाई विद्यार्थीलाई मात्र नभएर जनविकास मावि, बल्खु, काठमाडौंमा अध्यापन गराउँदै आउनुभएकी पत्नी रीतालाई पनि देउडा गीत सिकाउनु भएछ रसिक डा साबले। देउडा गीतको संकलक उहाँ अहिले वर्षका हिसाबले ७५ पुग्नै लाग्नुभयो। तर देउडा गीत र देउडा खेलको कुरा गर्दा युवावस्थाको जोस देखाउनु हुन्छ। देउडाका सफल संकलक डा साहेब अन्तमा यो गीत भनेर ती दिनहरूको सम्झना गर्नुहुन्छ : कोइ पानी चपाउँदा हुन् कि म त त्यसै निल्दो आग् डण्याको बुको माया मौरीजन चिल्दो।"
म र म,म मलाई मिलाई म बनाउने मलम हुँ म मलाई नै मेरो मलामीको पहिलो निम्तो लेख्ने कलम हुँ म मेरो जीवनको सारा उतारचढावमा साक्षी बस्ने मेरै बफादार मित्र हुँ म मैले कोर्दै नकोरेको तर स्पष्ट मभित्र बाँची बस्ने मेरै सदाबहार चित्र हुँ म मलाई मिलाई म बनाउने मलम हुँ म मलाई मिलाई म बनाउने मलम हुँ म मलाई नै मेरो मलामीको पहिलो निम्तो लेख्ने कलम हुँ मभन्दा माथि पुगेको हेर्न चाहने म मेरै आफ्नै अभिभावक हुँ आफूलाई पटकपटक हरेक पटक माफी दिन सक्ने भावहरूको धावक हुँ म मलाई अँध्यारोमा प्रकाश दिलाउने मेरै हौसलारूपी टुकी हुँ म मेरा हारहरूमा नहारीकन जितका भाका मिलाउने ढुकढुकी हुँ म मैले गरेका गल्तीहरूलाई सुधारको गति दिलाउने इन्धन हुँ म मेरै अगाडि मेरो अगाध समालोचना गर्ने मेरा आडम्बरहरूको निधन हुँ म मलाई मिलाई म बनाउने मलम हुँ म मलाई नै मेरो मलामीको पहिलो निम्तो लेख्ने कलम हुँ।
महाज्ञानमा ज्ञानको क्याप्सुल,"ज्ञानपुर नाम गरेको एक दिव्य भूमिमा माध्यमिक मूल्यांकन परीक्षा धुमधामका साथ चलिरहेको थियो। निष्पक्ष, स्वच्छ, अनुशासित, व्यवस्थित र प्रभावकारी परीक्षा गराउने संकल्पका साथ सरकारको प्रतिबद्धता अटल रहेको देखिन्थ्यो। बिहान ७ बजेसम्म शयन कक्षमा नै ध्यानमग्न हुने ज्ञानपुरका मुख्य प्रशासक सुरक्षादस्ता वरिपरि राखेर एकाबिहानै परीक्षा केन्द्रतर्फ हानिन्थे। उनको तत्परता हेर्दा सरकारको उर्दीबमोजिम परीक्षालाई मर्यादित बनाउने दायित्वबोध हुन खोजेको आभास हुन्थ्यो। रेडियो, टेलिभिजन र पत्रपत्रिकाहरू गर्वका साथ एउटै नारा लगाउँदै थिए, यो वर्षको परीक्षा इतिहासकै सबैभन्दा अनुशासित र मर्यादित हुनेछ। विद्यालयका प्रधानाध्यापकहरू अनुपम रूपमा हर्षित अनि उत्साहित थिए। किनभने उनीहरूले शिष्यलाई परीक्षा दिनुअघि ज्ञानको क्याप्सुल खुवाउने तयारी गरिसकेका थिए। वर्षौंको अनुसन्धानपछि तयार भएको त्यो ज्ञानको क्याप्सुल वास्तवमै चमत्कारी थियो। त्यो दिव्य औषधि वास्तवमै कुनै पौराणिक ऋषिले ब्रह्माजीको वरदानबाट प्राप्त गरेको दिव्य अमृतभन्दा कम थिएन। एकचोटि निल्यो कि पुग्यो। तुरुन्तै विद्वता प्रकट हुने, कुनै परिश्रमको झन्झटै गर्नु नपर्ने ! गोबर गणेश शिष्यसमेत महाविद्वान्मा परिणत हुन सक्ने ! परीक्षाको केही समयपहिले ज्ञानको क्याप्सुल खुवाउन पाउने भएपछि वर्षभरि दुःख गरेर पढाउनुपर्ने अवस्था थिएन। यो औषधिले अत्यधिक फाइदा भने शिष्यलाई हुने भयो। वर्ष दिनसम्म टुपी बाँधेर पढ्नुपर्ने, गुरु र अभिभावकको गाली खानुपर्ने जस्ता समस्याबाट उनीहरू सजिलै मुक्त हुने भए। अनि परीक्षामा गज्जबको नतिजा हात पर्ने भयो। परीक्षार्थीले औषधि सेवनको समयमा भने निकै सावधानी अपनाउनुपर्ने हुन्थ्यो। थोरै मात्रै असावधानी भयो भने जीवनको घडी एक वर्षसम्म ढिला घुम्न सक्ने त्यो औषधिको प्रमुख समस्या थियो। औषधि सेवन निकै सावधानीपूर्वक गर्नुपर्ने, मुख्य प्रशासक र प्रहरीको नजर लाग्न नहुने त्यो दिव्य औषधिको एक मात्र बेफाइदा थियो। नजर लागिहाल्यो भने औषधि पूर्ण रूपमा निष्काम हुने। वास्तवमा औषधि सेवन आफैंमा एक साहसिक खेल जस्तै हुने गर्दथ्यो। शिष्यको भविष्य अन्योलमय बनाउन उद्यत ती प्रहरी र प्रशासक औषधि सेवन गरेको पत्ता लगाउन अनेकौं तिकडम गर्ने गर्दथे। अनि राज्यका अरू संयन्त्रचाहिँ औषधि सेवनलाई यसको प्राथमिक नियमअनुसार गोप्य बनाउन बलबुताले भ्याए जति परिश्रम गर्थे। औषधि सेवन गोप्य बनाउन प्रत्येक कक्षा कोठामा निरीक्षकहरू पनि खटाइएका हुन्थे। उनीहरूको प्रमुख कार्य भनेको शिष्यले औषधि सेवन गरेको शत्रु पक्षले नदेखून् भन्ने थियो। तसर्थ, अन्यत्रबाट शिष्यहरूको भविष्य बर्बाद बनाउने नियोजित षड्यन्त्रका साथ औषधि सेवन गरेको पत्ता लगाउन आउने झुन्डहरूलाई देख्नेबित्तिकै खोक्ने, सानो स्वरमा आयोआयो भन्ने, खुट्टा ठटाउने, कक्षाकोठामा शिष्यहरूलाई गाली गर्नेजस्ता सांकेतिक कार्य गरी शिष्यलाई सचेत गराउनु उनीहरूको प्रमुख जिम्मेवारी थियो। शिष्यहरू शतप्रतिशत काबिल भएकाले दुःख गरी पढाउनु आवश्यक नभएको राम्ररी बुझेका गुरुहरू पढाउनुपर्ने कार्यबाट उब्रेको समय अन्यत्र सदुपयोग गर्न थाले। बिहान समाजसेवाका लागि राजनीति गर्ने, दिउँसो मनोरञ्जनका लागि जुवा तास खेल्ने अनि बेलुका साथीहरूसँग सम्बन्ध ताजा राख्न मदहोसी हुने। धेरैले मास्टरले तास खेल्न थाल्यो भनी कुरा काटेको पनि भेटियो तर वास्तवमा तास खेल्नु कसरी नराम्रो काम भयो ? पेसाले गुरु भए तापनि ऊ खासमा मानिस भएकाले उसलाई पनि अन्य सामान्य मानिससरह मनोरञ्जन त चाहिने नै थियो ! परीक्षाको निर्धारित समय आइपुग्यो। निरीक्षकहरू परीक्षा केन्द्रमा तोकिएको कक्षाकोठामा मन्दिरको पुजारी झैं निष्ठापूर्वक प्रवेश गरे। उनीहरूको चालढाल देख्दा लाग्थ्यो, यो कुनै आध्यात्मिक साधना हो, जहाँ शिष्यहरू गहिरो ध्यानमा ध्यानमग्न छन्। कोठामा शान्ति छाएको थियो किनभने सबै शिष्य दिव्य ज्ञानको वर्षाको प्रतीक्षा गर्दै थिए। परीक्षालाई मर्यादित बनाउन खटिएका निरीक्षक घनश्याम शिष्यहरूलाई असाध्यै प्रेम गर्ने एक असल गुरु थिए जसको गुप्तचरी क्षमता चाहिँ अभूतपूर्व नै थियो। उनले आफ्नो विशेष क्षमताको उच्चतम प्रयोग गर्दै साथमा भएको दुरभाष यन्त्रको प्रयोग गरे। परीक्षाको प्रश्न पत्रको तस्बिर लिए। बाहिरका ऋषिमन गुरुहरूले केही मिनेटमै परीक्षा हलमा दिव्य ज्ञान प्रवाहित गरे। अनि शिष्यहरू त धर्मभीरु भक्त झैं एकएक अक्षर श्रद्धापूर्वक आफ्नो उत्तर पुस्तिकामा उतार्न लागे। गुरुब्रह्मा, गुरुविष्णु भनेको सुनेका उनीहरू गुरुहरूले अति मेहनत साथ आधुनिक प्रविधिको प्रयोग गरी प्रदान गरेका उत्तरहरूमा शंका गरी तोडमोड गर्नु महापाप ठान्दथे। तसर्थ, प्राप्त ज्ञानहरू किञ्चित फरक नपारी उनीहरूले उत्तर पुस्तिकामा उतारे। मातृभाषाको परीक्षाका दिन शिक्षाको महत्व विषयमा निबन्ध लेख्नुपर्ने थियो। विद्यालयको बाहिर भोला नाम भएका गुरु एक पीपलको वृक्षमुनि ध्यान मग्न थिए। हातमा कलम, निधारमा पसिना। उनले मन्त्र जप गर्दै उत्तरहरू लेखे, शिक्षा भनेकै राष्ट्रको मेरुदण्ड हो। यस्तै यस्तै आदर्शात्मक सिर्जनाहरू भोला गुरुले दिव्य शक्तिको प्रयोग गरी प्रत्येक शिष्यको उत्तर पुस्तिकासम्म प्रवाहित गरिदिए। परीक्षा केन्द्रको अर्को कुनामा केही नास्तिक गुरुहरू चिन्तित देखिन्थे। यस्तो शिक्षाले देशको भविष्य कस्तो बनाउला ?, उनीहरूको चिन्ता थियो। प्रधानाध्यापक महोदय आफ्नो चस्मा मिलाउँदै कड्किए, भविष्यको किन चिन्ता गर्ने ? अरूको भविष्यको चिन्ता गर्दा तिम्रो भविष्य धरापमा पर्यो भने नि ! अहिले नतिजा राम्रो आउनुपर्छ। नतिजा कमजोर आएर तिमीहरू कारबाहीमा पर्नु राम्रो कि शिष्यको नतिजा राम्रो आउनु ! ती नास्तिक गुरुहरूको झुन्डलाई प्रधानाध्यापकको यो कुरा चित्त बुझेनछ। अहिले १५१६ वर्षका शिष्यहरूलाई यस्तो शिक्षा दिइयो भने यसले अबको ५०६० वर्षसम्म हाम्रो ज्ञानपुर नगरीमा असर गर्छ। हामीहरू अरू ५०६० वर्ष पछि पर्ने छौं। दूरदर्शी प्रधानाध्यापकले सम्झाए, ५०६० वर्षमा तिमी हामीमाथि धेरै रूखबिरुवाहरू उम्रिसक्ने छन्। परिणाम आयो। विद्यालयले शतप्रतिशत सफलता हासिल गर्यो। अभिभावकहरू गद्गद् भए। नतिजामा प्रथम श्रेणी आएका कारण शिष्यहरू प्रसन्न नहुने कुरै भएन। प्रधानाध्यापक मालाले ढाकिए। निरीक्षकहरूलाई मर्यादित रूपमा परीक्षा सम्पन्न गराएको प्रमाणपत्र दिइयो। आखिर परीक्षा भनेको केवल एउटा महाज्ञान मेला थियो, जहाँ ज्ञानको क्याप्सुल सेवन गरेर अंक पाइन्थ्यो र अंक प्राप्त गर्ने शिष्यहरू समाजमा विद्वान् मानिन्थे। अभिभावक छोराछोरीलाई यही विद्यालयमा भर्ना गराउन हतारिए। हाम्रो सन्तानको भविष्य यही विद्यालयमा सुरक्षित छ, उनीहरू गर्वका साथ भन्दै थिए। गुरु, निरीक्षक तथा अभिभावकहरू सबैले भविष्य व्याख्या भने आआफ्नै तरिकाले गर्ने गर्दथे। ज्ञानपुरमा क्याप्सुल नखाइकन उत्कृष्ट अंक प्राप्त गर्न सक्ने शिष्यहरू पनि थिए। तर, क्याप्सुल नखाने हो भने वर्षभरि टुपी कसेर पढ्नुपर्ने, गुरुलाई दैनिक रूपमा गृहकार्य बुझाउनुपर्ने, रेडियोपत्रपत्रिकाबाट समेत सामान्य ज्ञानका टिप्सहरू लिनुपर्ने, आदित्यादि नाटकहरू। वर्षको एक पटक विद्यालयले बाँडेको क्याप्सुल निःशुल्क प्रयोग गर्दा सबै प्रकारका झन्झटबाट मुक्ति पाइने ! त्यसो हुँदा क्याप्सुल खान नपर्ने शिष्यहरूमा पनि क्याप्सुलको लत बस्यो। वर्षौं बिते। ज्ञानपुरको महाज्ञान मेला निरन्तर चलिरह्यो। ज्ञानपुरका स्नातकहरू गौरवमय प्रमाणपत्र बोकेर जागिरको खोजीमा निस्किए। महाज्ञान मेलाका उत्कृष्ट विजेता भएका कारण उनीहरू आत्मविश्वासले भरिएका थिए। तपाईंको सीप के छ ?, एक रोजगारदाताले सोधे। म ज्ञानपुरभरिमा गणित विषयमा सबैभन्दा बढी अंक ल्याएर पुरस्कृत भएको शिष्य हुँ। अति उत्तम ! रोजगारदाताले एक प्रश्न पत्र निकाल्दै भने, यसमा सामान्य समीकरण हल गर्ने पाँचवटा प्रश्नहरू सोधिएका छन्, कुनै तीनवटाको जवाफ दिनुहोला। शिष्यको निधारमा पसिना टपक्क चुहियो। किनभने ज्ञानको क्याप्सुलको डरलाग्दो साइड इफेक्ट भनेको छोटो समय काम गर्ने मात्रै २३ घण्टा, पुनः ज्ञान चाहिएमा पुनः सेवन गर्नुपर्ने ! रोजगारदातालाई उनले भने, हामीले परीक्षा हुनुभन्दा अघि गोप्यरूपमा ज्ञानको क्याप्सुल खानुपर्ने हुन्छ, कृपया बाहिर गइदिनुहोला। रोजगारदाताले मुस्कुराउँदै भने, दुःख नगर्नुहोस्, तपाईंलाई हामी चाँडै खबर गर्छौं। स्नातकहरू बेरोजगार भए। तर, चिन्ता गर्ने कुरै थिएन ! उनीहरू सामाजिक सञ्जालमा क्रान्तिकारी स्ट्याटसहरू पोस्ट गर्न र कमेन्ट गर्न व्यस्त भए, नालायक सरकारले बेरोजगारी हटाउन सकेन। कोही टिकटके बने, कोही युट्युबे बने, केहीले फेसबुकमा हामी शिक्षित छौं, तर बेरोजगार भनेर अभियान नै चलाउन थाले। र, यो चक्र चलिरह्यो। परीक्षा निष्पक्ष, स्वच्छ, अनुशासित, व्यवस्थित र प्रभावकारी देखिन्थ्यो। गुरुहरू सहायक बने। शिष्यहरू सफल भए। विद्यालयप्रतिष्ठित बन्यो। तर देशको भविष्य कहाँ हरायो ? भनेर कसैले सोध्ने आँट गरेन। किनभने प्रश्न सोध्ने सीप कसैलाई सिकाइएको थिएन। उनीहरूलाई त केवल उत्तर नक्कल गर्न मात्र सिकाइएको थियो।"
सुनको मूल्यले बनायो ऐतिहासिक रेकर्ड,काठमाडौं : स्थानीय बजारमा सुनको मूल्यले ऐतिहासिक रेकर्ड कायम गरेको छ। नेपाल सुन चाँदी व्यवसायी महासंघका अनुसार आइतबार एक तोला सुनको मूल्य १ लाख ७६ हजार ८०० रुपैयाँ कायम भएको छ। यो मूल्य हालसम्मकै उच्च हो। यसअघि शुक्रबार सुनको मूल्य तोलामा १ लाख ७६ हजार २०० रुपैयाँ कायम भएको थियो। महासंघका अनुसार चाँदीको मूल्य भने आज १५ रुपैयाँले घटेर २ हजार २५ रुपैयाँ तोकेको छ।
"प्रतिनिधिसभा बैठक बस्दै,यस्तो छ कार्यसूची","काठमाडौं : संघीय संसदअन्तरगतको प्रतिनिधिसभा सभा बैठक बस्दैछ। प्रतिनिधिसभा बैठक आइतबार बिहान ११ बजेका लागि बोलाइएको छ। प्रतिनिधिसभा बैठकमा बैंकिङ्ग कसूर तथा सजाय (दोस्रो संशोधन) विधेयक, २०८०'का सम्बन्धमा राष्ट्रिय सभाबाट प्राप्त सन्देश सहितको विधेयक टेबुल गरि कार्यसूची छ। बैठकमा पूर्वाधार विकास समितिका सभापति दिपक बहादुर सिंहले 'जलस्रोत विधेयकसम्बन्धी समितिको प्रतिवेदन,२०८१ पेश गर्ने कार्यसूचीमा उल्लेख छ। यसैगरी बैठकमा महिला,बालबालिका तथा ज्येष्ठ नागरिक मन्त्री नवलकिशोर साह सुडीले 'मानव बेचबिखन तथा ओसारपसार (नियन्त्रण) (पहिलो संशोधन) विधेयक, २०८१' लाई प्रस्तुत गर्न अनुमति माग्ने प्रस्ताव प्रस्तुत गर्ने गर्नेछन्। मन्त्री सिंहले 'मानव बेचविखन तथा ओसारपसार (नियन्त्रण) (पहिलो संशोधन) विधेयक, २०८१' प्रस्तुत गर्नेछन्। कानुन, न्याय तथा संसदीय मामिला मन्त्री अजय कुमार चौरसियाले राष्ट्रिय सभामा उत्पत्ति भएको ""नेपाल कानुन व्यवसायी परिषद् (दोस्रो संशोधन) विधेयक, २०८१ माथी विचार गरियोस्"" भन्ने प्रस्ताव प्रस्तुत गर्ने कार्यसूची छ। उद्योग, वाणिज्य तथा आपूर्ति मन्त्री दामोदर भण्डारीले ""निकासी पैठारी (नियमन) विधेयक, २०८१ लाई दफावार छलफलको लागि सम्बन्धित समितिमा पठाइयोस्"" भन्ने प्रस्ताव प्रस्तुत गर्ने कार्यसीच छ। ऊर्जा, जलस्रोत तथा सिंचाई मन्त्री दिपक खड्काले 'नविकरणीय ऊर्जा तथा ऊर्जा दक्षता सम्बन्धी विधेयक २०८१ लाई दफावार छलफलको लागि सम्बन्धित समितिमा पठाइयोस् भन्ने प्रस्ताव प्रस्तुत गर्ने कार्यसूचीमा उल्लेख छ। प्रधानमन्त्री केपी शर्मा ओलीले 'राज्य व्यवस्था तथा सुशासन समितिको प्रतिवेदन सहितको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ माथि छलफल गरियोस्"" भनी प्रस्ताव प्रस्तुत गर्ने र 'संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०८१ लाई पारित गरियोस्'भनी प्रस्ताव प्रस्तुत गर्ने कार्यसूची छ।"
अस्वीकार्य अराजकता,"लोकतन्त्र मात्रै यस्तो शासन प्रणाली हो जसले अनेकताको सम्मान गर्छ। शान्तिपूर्ण तवरले जो कोहीले फरक मत, विचार र अभिव्यक्ति राख्न पाउँछन्। तर, राजावादीहरूले आन्दोलनका नाममा शुक्रबार राजधानीमा जे विध्वंस मच्चाए, त्यो ध्वंस थियो, अराजकता र आपराधिक मात्रै थियो। हो, ०६२६३ को जनआन्दोलनको बलमा २४० वर्षीय वंश शासन अर्थात् राजतन्त्र अन्त्य भयो। जनताले पहिलोपटक आफ्ना लागि आफैंले आफ्ना प्रतिनिधि (संविधानसभा) मार्फत संविधान बनाए। जुन ऐतिहासिक उपलब्धि थियो। जनआन्दोलनमा दमन र त्यसभन्दा अघि नागरिक अधिकारमाथि प्रहार गरे पनि पूर्वराजा ज्ञानेन्द्रलाई माफी दिइयो। राजनीतिक, सामाजिक, आर्थिक, सांस्कृतिक अधिकारको प्रत्याभूति गरियो। तर, जनताका बलमा भएका परिवर्तन र जनादेशविपरीत पूर्वराजा ज्ञानेन्द्रले गतिविधि गरिरहे। चुनौती दिइरहे। उनकै उक्साहटमा राजावादीहरूले आन्दोलनका नाममा ध्वंस मच्चाए। आन्दोलनको सबैभन्दा ठूलो शक्ति नै शान्तिपूर्ण प्रदर्शन हो। हुन त, राजनीतिक विचार, सिद्धान्त र दर्शनले आन्दोलनलाई निर्देश गर्छ। तर, राजावादीहरूले भिडियो खिच्दै गरेका पत्रकार बसेको घरमा आगो लगाएर ज्यान लिइदिए। अन्नपूर्ण पोस्ट् लगायतका सञ्चारगृहमा पत्रकार कार्यालयमा काम गरिरहेका बेला तोडफोड गरे, आगजनी गरे, ज्यान लिने कोसिस गरे। छानीछानी निजी घरमा ढुंगा हाने, लुटपाट मच्चाए। पार्टीका कार्यालयमा तोडफोड गरे, आगजनी गरे। व्यापारिक प्रतिष्ठानमा लुटपाट गरे। आफ्नो चरित्र देखाए। समग्रमा भन्नुपर्दा, आन्दोलनकै अपमान गरे। राजावादीहरूका यी आपराधिक गतिविधि कुनै पनि अर्थमा स्वीकार्य हुन सक्दैनन्। आन्दोलनको मास्कले यी कुकृत्य र अपराध ढाकछोप हुन सक्दैनन्। राजतन्त्रको पुनःस्थापनाका लागि गरिएका यस्ता हिंसात्मक गतिविधिले लोकतान्त्रिक व्यवस्थामाथि प्रश्न उठाउँछन्। नेपालमा गणतन्त्र जनताको बलिदानबाट आएको हो। यो कुनै एक दिनको आन्दोलनबाट हट्ने कुरा होइन। जनताको प्रतिनिधित्व हुने व्यवस्था नै लोकतन्त्र हो, जहाँ हरेक नागरिकले मतदानमार्फत् निर्णय लिन्छ। यदि कुनै समूह विशेषले राजनीतिक परिवर्तन चाहन्छ भने त्यसका लागि संवैधानिक प्रक्रियामा सहभागी हुनुपर्छ। शान्तिपूर्ण आन्दोलन गर्नुपर्छ, चुनावी प्रतिस्पर्धामा आउनुपर्छ। तर, हिंसाको सहारा लिएर शासन परिवर्तन गर्ने सपना देख्नु उदण्डता मात्रै हो। सबैभन्दा खतरनाक पक्षचाहिँ सञ्चारमाध्यम माथिको आक्रमण र पत्रकारको हत्या हो। राज्यको चौथो अंग मानिएका पत्रकारहरू लोकतन्त्रका आँखा हुन् जो जनताका आवाज उठाउने माध्यम हुन्। जनता र सरकारको सम्बन्ध सेतु हुन्। तिनै सञ्चारकर्मीलाई निशाना बनाउनु भनेको नागरिक अधिकारमाथि प्रहार गर्नु हो। पूर्वराजा ज्ञानेन्द्र पक्षधरले उनको प्रत्यक्ष शासनकालको त्रासदीपूर्ण अवस्था जनतालाई स्मरण गराएका छन्। यो उनकै लागि बढी प्रत्युत्पादक हुने पक्का छ। पत्रकारहरूको हत्याजस्तो जघन्य अपराध लोकतान्त्रिक समाजमा कहिल्यै स्वीकार्य हुन सक्दैन। यसले नेपालमा प्रेस तथा अभिव्यक्ति स्वतन्त्रतामाथि नै खतरा उत्पन्न गराएको छ। सरकारले यस्ता घटनालाई हलुका रूपमा लिनु हुँदैन। दोषीहरू पहिचान गरेर उनीहरूलाई कडा कारबाही गर्नुपर्छ। कानुनी शासन कायमै छ भन्ने महसुस गराउन राज्यले प्रभावकारी कदम चाल्नुपर्छ। अराजकतावादीहरूलाई राजनीतिक संरक्षण र अपराधीहरूलाई उन्मुक्ति दिनु भनेको लोकतन्त्रकै विरुद्धमा काम गर्नु हो। अपराध गर्नेहरू सानो ठूलो भन्ने हुँदैनन्, जिउँदो मान्छेलाई जलाउनु निन्दा गरेर सकिने विषय रहेन। राजतन्त्र फर्काउने नाममा अपराध मच्चाउनु क्षम्य हुन सक्दैन। अब राज्यले कडा कदम चालेर लोकतान्त्रिक मूल्यको रक्षा गर्नुपर्छ। कानुनी शासन स्थापित गरेर कुकृत्यमा उकास्ने पूर्वराजा ज्ञानेन्द्र शाह र विध्वंश मच्चाउनेहरूलाई कारबाही नगरे गणतन्त्र र प्रजातन्त्र दुवै संकटमा पर्न सक्छन्। त्यसैले, सरकार सचेत होस्, लोकतन्त्रप्रेमी नागरिक सतर्क रहून् र कानुनी शासन कायम राख्न सबैले भूमिका खेलून्।"
"राजावादीको अपराध, राज्यविरुद्ध देखि चोरीसम्बन्धी कसुर","काठमाडौं : मुलुकी अपराध संहिता ऐन, २०७४ को दफा १७७ मा भनिएको छ,कसैले कसैको नियतपूर्वक ज्यान मार्न वा ज्यान मार्ने कुनै काम गर्न वा गराउन हुँदैन। तर, शुक्रबार राजावादीहरूको नाममा तीनकुने क्षेत्रमा भएको आन्दोलनमा भिडियो खिचिरहेका पत्रकार रहेकै घरमा आगो लगाएर ज्यान लिइयो। अन्नपूर्ण मिडिया नेटवर्कको कार्यालयभित्र पत्रकार र कर्मचारी कार्यरत रहेकै बेला आगजनी गरेर मार्ने प्रयास भयो। त्यति मात्र होइन, निजी घरमा आगजानी गरियो, व्यापारिक प्रतिष्ठानमा लुटपाट गरियो। सरकारी कार्यालय र सवारी जलाएर नष्ट गरिए। आन्दोलनका नाममा भएको ध्वंस मच्चाए, आपराधिक गतिविधि गरे। सरकारले त्यस्ता गतिविधिमा संलग्न र उकास्नेहरूलाई पक्राउ गरिरहेको छ। संविधान र कानुनका विज्ञहरू आपराधिक गतिविधिमा संलग्नमाथि ७ वटा कानुन आकर्षित हुने बताउँछन्। उनीहरूका अनुसार राज्यविरुद्धको कसुर, व्यक्ति हत्याको कसुर, ज्यान मार्ने उद्योग, आगजनीसम्बन्धी कसुर, चोरी तथा डाँकासम्बन्धी कसुर र संगठित अपराधमा उनीहरूमाथि कारबाही गर्नुपर्ने कानुन र संविधानविद्हरूको भनाइ छ। राजसंस्था पुनस्र्थापनाको नाममा भएको अराजक प्रदर्शनमा संलग्नहरूलाई प्रहरीले पक्राउ गरिरहेको। उनीहरूमाथि मुद्दा चलाउने तयारी गरेको छ। प्रहरीका अनुसार, पूर्वराजा ज्ञानेन्द्र शाहका समर्थकहरूद्वारा काठमाडौंको तीनकुने क्षेत्रमा शान्तिपूर्ण प्रदर्शनका लागि पूर्वअनुमति लिई नवराज सुवेदीको संयोजकत्व र दुर्गा प्रसाईंको अगुवाइमा आपराधिक घटना भएको छ। प्रदर्शनका क्रममा निजी सम्पत्ति, अस्पताल, सञ्चार गृह, राजनैतिक दलका कार्यालय, व्यापारिक केन्द्रलगायत यातायातका साधनहरूमाथि हिंसात्मक तोडफोड, आगजनी लगायतका अपराधिक घटनाहरू भएको प्रहरी दाबी छ। प्रदर्शन नियन्त्रण गर्ने क्रममा फिल्डमा खटिएका नेपाल प्रहरीतर्फ ५२ जना घाइते भएका छन्। त्यस्तै सशस्त्र प्रहरीतर्फ ३२ जना घाइते भएका छन्। अहिलेको प्रणालीसँग चिढिएका वा असन्तुष्ट भएका व्यक्तिहरूको जमातबाट आपराधिक कार्य भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। सतिशकृष्ण खरेल, वरिष्ठ अधिवक्ता प्रदर्शनकारीतर्फ ३५ जना घाइते भएका छन्। घाइतेहरूको विभिन्न अस्पतालमा उपचार भइरहेको छ। वरिष्ठ अधिवक्ता टीकाराम भट्टराईका अनुसार लोकतान्त्रिक गणतन्त्रात्मक व्यवस्थामा शान्तिपूर्ण प्रदर्शन गणतन्त्रमा गर्न त पाइन्छ। तर, आन्दोलनका नाममा हिंस्रक कार्य गर्न पाइँदैन। वरिष्ठ अधिवक्ता भट्टराई भन्छन्, विचारविहीन, संगठनविहीन र अराजक भीडले दुष्परिणाम निम्त्याएको छ। संवैधानिक व्यवस्थाकैविरुद्ध प्रदर्शन भएको छ। समग्र संविधान र संवैधानिक प्रणालीको विरुद्धमा छ। यो राज्यविरुद्धको कसुर हो। पूर्वराजा ज्ञानेन्द्र शाहको निर्देशनमा सबै कार्य भएको देखिएकाले उनलाई कानुनी कारबाहीको दायरामा ल्याउने पर्ने वरिष्ठ अधिवक्ता भट्टराईले बताए। गैरकानुनी अपराधिक गतिविधिमा संलग्न भएको अभियोगमा प्रहरीले हालसम्म ५१ जनाभन्दा व्यक्तिहरूलाई नियन्त्रणमा लिई घटनाका सम्बन्धमा थप अनुसन्धान भइरहेको जनाएको छ। जिल्ला प्रहरी परिसर काठमाडौंंले राष्ट्रिय प्रजातन्त्र पार्टीका सांसद धवलशमशेर जबरालाई फौजदारी अभियोगमा पक्राउ गरिएको जानकारी संसद् सचिवालयलाई दिएको छ। त्यस्तै राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मि श्र, स्वागत नेपाल लगायतलाई पनि पक्राउ गरिएको छ। नेपालको संविधानको धारा (१०३) को उपधारा (६) बमोजिम सांसद जबरा पक्राउ परेको सूचना प्रहरीले सचिवालयलाई दिएको छ। वरिष्ठ अधिवक्ता भट्टराई सरकारले व्यक्ति हत्याका साथै राज्यविरुद्धको अपराध, सार्वजनिक सम्पत्ति तोडफोड, ज्यान मार्ने उद्योग, आगजनीविरुद्ध कसुरमा अनुसन्धान गर्नुपर्नेमा जोड दिन्छन्। सरकारले पनि आन्दोलनको विषयसँग सरोकार नै नरहेका व्यक्तिका निजी आवास, कार्यालय र अन्य सम्पत्तिमाथि पुगेको क्षति गर्नेहरूलाई हदैसम्मको कारबाही अघि बढाउने तयारी गरेको छ। महान्यायाधिवक्ता कार्यालयका अधिकृत भन्छन्, कुन कसुर लगाउँदा उपयुक्त हुन्छ सोहीअनुसार अभियोजन गर्ने तयारीमा छौं। कम्तीमा आधा दर्जन कसुर आकर्षित हुने प्रारम्भिक रूपमा देखिएको छ। वरिष्ठ अधिवक्ता एवं फौजदारी कानुनका विज्ञ सतिशकृष्ण खरेल सामूहिक रूपमा जम्मा भएको भीडको मनस्थिति उपद्रव देखिएको बताउँछन्। वरिष्ठ अधिवक्ता खरेल भन्छन्, अहिलेको प्रणालीसँग चिढिएका वा असन्तुष्ट भएका व्यक्तिहरूको जमात जम्मा भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। आकर्षित हुन सक्ने सम्भावित मुद्दाहरू कानुनविद्हरूका अनुसार, गैरसंवैधानिक एवं गैरराजनैतिक तरिकाले उच्छृंखल रूपमा सञ्चारगृह, सार्वजनिक एवं निजी सम्पत्ति, कार्यालय, व्यापारिक प्रतिष्ठानमा नियोजित रूपमा आक्रमण, आगजनी, तोडफोड र लुटपाट गर्नेहरू विरुद्ध आधादर्जन कसुरहरू आकर्षित हुन्छन्। मुद्दा नं १ : राज्यविरुद्धको कसुर सुनियोजित रूपमा आक्रमण, आगजनी, तोडफोड, लुटपाट भएको छ। घटनाको निष्पक्ष छानबिन र अनुसन्धान गरी दोषीलाई कानुनबमोजिमको हदैसम्मको सजाय हुनुपर्छ। अञ्जिता खनाल, महासचिव, नेपाल बार एसोसिएसन संविधानको धारा १ को उपधारा २ मा भनिएको छ, यस संविधानको पालना गर्नु प्रत्येक व्यक्तिको कर्तव्य हुने छ। राजसंस्था पुनस्र्थापनाका लागि संयुक्त जनआन्दोलनको नाममा गरिएको प्रदर्शनमा सञ्चारकर्मीको ज्यान लिनुका साथै सुरक्षाकर्मीलाई समेत ढुंगामुडा गरिएको प्रमाण भएकाले राज्यविरुद्धको कसुर आकर्षित हुने अनुसन्धानमा संलग्न प्रहरी अधिकृतले बताए। राष्ट्रहित प्रतिकूलको आचरण र कार्य गर्नेहरूलाई संघीय कानुनबमोजिम नै दण्डनीय हुने संविधानमा नै उल्लेख छ। मुद्दा नं २ : व्यक्ति हत्याको कसुर मुलुकी अपराध संहिता ऐन, २०७४ को दफा १८३ मा कसैले कसैको ज्यान मार्ने नियतले त्यसको उद्योग गर्न नहुने उल्लेख छ। यस खालको कसुर गर्ने वा गराउने व्यक्तिलाई १० वर्षसम्म कैद र एक लाख रुपैयाँसम्म जरिवाना हुन सक्ने कानुनी व्यवस्था रहेको छ। पत्रकार रजकलाई कोठामा बन्धक बनाएर ज्यान लिएको र महर्जनको गोली लागेर ज्यान गएकाले व्यक्ति हत्याको कसुरमा मुद्दा चलाउन सकिने फौजदारी कानुनका विज्ञहरू बताउँछन्। मुद्दा नं ३ : ज्यान मार्ने उद्योग कसैले रोकेको अवस्थामा ज्यान मर्न नपाएको स्थितिमा ज्यान मार्ने उद्योगमा कसुर चलाउन सकिने जानकारहरू बताउँछन्। तर, त्यसका लागि आपराधिक क्रियाबाट मनशाय पत्ता लगाउनुपर्ने हुन्छ। प्रदर्शनकारीले अन्नपूर्ण मिडिया नेटवर्कका पत्रकार र कर्मचारी कार्यालयभित्र रहेको बेला बाहिरबाट ढुंगाप्रहार गर्नुका साथै भुइँतलामा आगजनीसमेत गरेका छन्। अन्नपूर्ण पोस्ट् दैनिकको कर्पोरेट कार्यालयमा अन्धाधुन्ध ढुंगा र इँटा प्रहारबाट कार्यालयका सिसा झर्यामझुरुम फुटेको छ। भुइँतलामा आगजीन गर्नेबित्तिकै कार्यालयका सुरक्षाकर्मीले आगो निभाएका थिए। नेपाल पत्रकार महासंघका महासचिव रामप्रसाद दाहालका अनुसार, अन्नपूर्ण पोस्ट्लगायत विभिन्न सञ्चार गृहको भवनमा आगो लगाउने, हुलहुज्जत गरेर भवनभित्र प्रवेश गर्न नपाएपछि ढुंगा हान्ने, सवारी साधन तोडफोड गर्ने र सञ्चारकर्मीलाई आतंकित तुल्याउने कार्य भएको छ। प्रदर्शनकारीहरू कान्तिपुर टेलिभिजनको भवनमा जबरजस्ती प्रवेश गर्न खोज्दा सुरक्षाकर्मीले रोकेपछि ढुंगामुढा गरी समाचार कक्षसम्म आतंक सिर्जना गरिएको छ। यस्तै हिमालयन टेलिभिजनको सवारी साधन तोडफोड गर्ने कार्य भएको जानकारी महासंघमा प्राप्त भएको छ। महासचिव दाहालद्वारा जारी विज्ञप्तिमा भनिएको छ, जनतालाई सुसूचित गराउने र विचार निर्माणमा सघाउने प्रेसजस्तो भरपर्दो सञ्चारसंस्थाहरू र सञ्चारकर्मीको ज्यानै जाने गरी यस प्रकारको हमला हुनु घोर आपत्तिजनक, निन्दनीय र भत्र्सनायोग्य कार्य भएको महासंघको ठहर छ। कसुर नं ४ : आगजनीसम्बन्धी कसुर संसद् भवनबाट भक्तपुरतर्फ घर फर्कंदै गरेका रास्वपाका प्रमुख सचेतक सन्तोष परियार चढेको गाडी बालकुमारीमा जलाइदिएका छन्। त्यस्तै प्रदर्शनकारीले पार्किङ गरिएको लागुऔषध नियन्त्रण ब्युरोको गाडी पनि जलाएका छन्। नागरिक उड्डयन प्राधिकरण र त्रिभुवन अन्तर्राष्ट्रिय विमानस्थल टर्मिनल भवनबीचको झाँडीमा समेत आगजनी गरेका छन्। आगजनीका घटना बढेपछि जिल्ला प्रशासन कार्यालय काठमाडौंले तीनकुने, कोटेश्वर, बानेश्वर, तीनकुने, र गौशाला क्षेत्रमा शुक्रबार दिउँसो ४ बजेदेखि शनिबार बिहान ७ बजेसम्मका लागि कर्फ्यु लगाएको थियो । कसुर नं ५ : चोरी तथा डाँकासम्बन्धी कसुर प्रदर्शनकारीले कोटेश्वरस्थित भाटभटेनी सुपरमार्केटमा जबरजस्ती प्रवेश गरी लुटपाट गरेका छन् । संगठित रूपमा प्रवेश गरेका प्रदर्शनकारीको समूहले मोबाइल, लत्ताकपडा, मदिरा लगायतका उपभोग्य सामग्रीहरू लुटेका छन्। कसुर नं ६ : संगठित अपराध तीनकुनेस्थित अधिवक्ता राजकुमार सुवालको बन्द रहेको ल फर्ममा तोडफोड भएको छ। शुक्रबार सिलवाल सहितका कानुन व्यवसायीहरू अदालत परिसरमा रहेको बेला आन्दोलनकारीले तोडफोड गरेका हुन्। अधिवक्ता सुवाल भन्छन्, बन्द कार्यालयभित्र छिरेर तोडफोड भएको छ। तोडफोड गर्ने अराजकहरूविरुद्ध जाहेरी दिने तयारी गर्दै छु। दोेषीलाई कानुनी दायरामा ल्याउनै पर्छ। छोड्नु हुँदैन। प्रदर्शनकारीले बालकुमारी चोकबाट अघि बढेको भीडले बाटोमै पर्ने एकीकृत समाजवादीका अध्यक्ष माधवकुमार नेपालको घरमा पनि ढुंगा प्रहार गरेका थिए।घटनाको अनुसन्धानमा संलग्न एक उच्च प्रहरी अधिकृतका अनुसार, व्यक्ति हत्याका साथै राज्यविरुद्धको अपराध, अपराधिक उपद्रव, एकीकृत कसुर, संगठित अपराधमा अनुसन्धान भइरहेको छ। अधिकारको दुरुपयोग संवैधानिक व्यवस्थाकै विरुद्ध प्रदर्शन भएको छ। यो प्रदर्शन संविधान र संवैधानिक प्रणालीको विरुद्धमा छ। यो राज्य विरुद्धको कसुर हो। घटनाको सबै जिम्मेवारी पूर्वराजा ज्ञानेन्द्र शाहले लिनुपर्छ। टीकाराम भट्टराई, वरिष्ठ अधिवक्ता शान्तिपूर्ण प्रदर्शन गर्ने संवैधानिक अधिकार हो। तर, प्रदर्शनको नाममा सञ्चारकर्मीको ज्यानै जाने, प्रेस, व्यवसायि , सर्वसाधारणलाई आतंकित र त्रसित बनाउने कार्यको सर्वत्र निन्दा गरिएको छ। नेपाल पत्रकार महासंघ, नेपाल बार एशोसिएशन , नेपाल उद्योग वाणिज्य महासंघलगायत विभिन्न पेसागत संघ संगठनले प्रेस विज्ञप्ति जारी गर्दै तत्काल कानुनी कठघरामा उभ्याउन सरकारसँग जोडदार माग गरेका छन्। क्षति पुर्याइएका सञ्चारमाध्यमलाई क्षतिपूर्ति दिन, सञ्चार गृह र सञ्चारकर्मी, कानुन व्यवसायी, उद्योगी लगायतको सुरक्षामा गम्भीर हुन आग्रहसमेत गरेका छन्। अमानवीय घटनाको गहिरो छानबिन गरी दोषीमाथि कानुनी कारबाहीको मागसमेत गरेका छन्। सरकार कहाँ चुक्यो ? वरिष्ठ अधिवक्ता एवं उपभोक्ता हित संरक्षण मञ्चका अध्यक्ष ज्योति बानियाँ तीनकुनेको घटना राज्यविहीनता झैं बनाइएको दाबी गर्छन्। त्यस्तै वरिष्ठ अधिवक्ता भट्टराईका अनुसार, सरकारले प्रदर्शनको पूर्वआंकलन नगरेको जस्तो देखिएको बताउँछन्। नेपाल बार एसोसिएसनका पूर्वउपाध्यक्ष भट्टराई भन्छन्, संविधान विरोधी, राजनीतिक दलका नेताको आक्रोश, माओवादी युद्धमा लागेका फ्रस्टेड व्यक्तिहरूको जमात, बेरोजगार युवाको जमात, हुल्लडवाज, अपराधिहरू आन्दोलनमा प्रयोग भएकोलागेको देखिन्छ। जिम्मेवारी कसले लिने ? सरकार र प्रदर्शनकारी दुवै पक्षले हिंसात्मक घटनाको जिम्मेवारीबाट पन्छिएका छन्। एकले एकले अर्कोलाई जिम्मेवारी लिनुपर्ने बताएका छन्। वरिष्ठ अधिवक्ता भट्टराई यस घटनाको सबै जिम्मेवारी पूर्वराजा ज्ञानेन्द्र शाहले लिनुपर्ने बताउँछन्। मुलुकको अवस्थाप्रति म चुप लागेर बस्दिनँ भनेर फागुन ७ गते वक्तव्य दिएका पूर्वराजा अहिलेसम्म किन मुकदर्शक बनिरहेका छन् ? वरिष्ठ अधिवक्ता भट्टराईले प्रश्न गर्दै भन्छन्, दुर्गा प्रसार्इं जस्तो अराजक व्यक्तिलाई भेटेर प्रदर्शनको कमाण्डर बनाए। अहिले यत्रो वितण्डा हुँदा र नेपाली नागरिक मारिंदा किन मौन बसिरहेको ? यसको प्रमुख जिम्मेवार ज्ञानेन्द्र शाह हुन्। उनलाई कानुनी कारबाहीको दायरामा ल्याउनुपर्छ। भट्टराईका अनुसार, घटनामा भौतिक रूपमा संलग्न हुने मात्र होइन प्रदर्शनलाई हिंसात्मक बनाउन आदेश, आदेश, निर्देशन गर्ने र उक्साउनेविरुद्ध पनि कसुरको मात्राअनुसार सजायको भागिदार हुनुपर्छ। बानियाँ राज्य विरुद्धका साथै सार्वजनिक शान्ति विरुद्धको कसुर गरेकोले सबैलाई कानुनी कारबाहीमा ल्याउनुपर्नेमा जोड दिन्छन्। आदेश दिने, उक्साउने र घटनामा संलग्न हुने सबैलाई कानुनी कारबाहीमा ल्याउनु पर्ने बानियाँको सुझाव छ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ, बानियाँ भन्छन्, फौजदारी संहिताको आधारमा घटनामा संलग्न सबैलाई कानुनी कारबाहीको दायरामा ल्याउनुपर्छ। सम्बन्धित व्यक्तिबाट नै बिगो बमोजिमको क्षतिपूर्ति भराउनुपर्छ। यो राज्य सञ्चालन विरुद्धको गम्भीर फौजदारी अपराध हो। क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ। घटनामा संलग्न सबैलाई कानुनी कारबाहीको दायरामा ल्याउनुपर्छ। यो क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। ज्योति बानियाँ, अध्यक्ष, उपभोक्ता हित संरक्षण मञ्च सुवेदी उच्च निगरानीमा, प्रसाईं अझै फरार राजसंस्था पुनःस्थापनाका लागि संयुक्त जनआन्दोलन निर्देशन समितिका संयोजक नवराज सुवेदीलाई प्रहरीले कडा निगरानीमा राखेको छ। नेपाल प्रहरीका प्रवक्ता दिनेशकुमार आचार्यका अनुसार, सुवेदीबाट हिंसात्मक गतिविधि बढाउन थप कार्य नहोस् भनेर घरमै प्रहरी तैनाथ गरी उच्च निगरानीमा राखिएको छ। सुवेदीलाई पक्राउ नगर्ने रणनीति प्रहरीले अपनाएको छ। सुवेदी पञ्चायतकालीन नेता हुन्। प्रहरीले आफूलाई धर्मगुरु बताउँदै प्रदर्शनमा ढुंगा हान्ने पुष्कर खतिवडालाई पनि शनिबार पक्राउ गरेको छ। शुक्रबार साँझ प्रदर्शनमा अगुवाई गर्ने राप्रपाका वरिष्ठ उपाध्यक्ष रवीन्द्र मिश्र, महामन्त्री धवलशमशेर राणा, जनआन्दोलन निर्देशन समितिका प्रवक्ता स्वागत नेपाल लगायतलाई पक्राउ गरेकोथियो। त्यस्तै शुक्रबारको हिंसात्मक आन्दोलनमा अगुवा गरेका दुर्गा प्रसाईं पक्राउको लिस्टमा रहेको प्रवक्ता आचार्यले जानकारी दिए। उनले भने, शुक्रबारको घटनामा आगजनी, हत्या लगायतका आपराधिक कार्यका मुख्य जिम्मेवार व्यक्तिका रूपमा प्रसाईं रहेका छन्। प्रसाईं शुक्रबार साँझ मोबाइल स्वीच अफ गरी फरार रहेको प्रहरीले जनाएको छ। उच्च मनोबलका साथ काम गर्न निर्देशन यसैबीच प्रहरी महानिरीक्षक दीपक थापाले शान्ति सुव्यवस्था कायम राख्नु र जीउ धनको सुरक्षा गर्नु नेपाल प्रहरीको प्रमुख जिम्मेवारी भएको उल्लेख गर्दै जस्तो सुकै विषम परिस्थितमा पनि उच्च मनोबलका साथ उपलब्ध संयन्त्रको अधिकतम उपयोग गरी परिचालित हुन निर्देशन दिएका छन्। अनुसन्धानबाट आकर्षित हुन सक्ने कसुरहरू १ राज्य विरुद्धको कसुर (मुलुकको सार्वभौमसत्ता, अखण्डता वा राष्ट्रिय एकतामा खलल पुर्याउने नियतले अव्यवस्था उत्पन्न हुने कार्य गरेको)२ आपराधिक उपद्रव विरुद्धको कसुर (कसैको घर, कार्यालयमा आगो लगाई आपराधिक उपद्रव गरेको ) ३ कर्तव्य ज्यानसम्बन्धी कसुर (हत्यामा संलग्न भएको ) ४ ज्यान मार्ने उद्योग ( ज्यान लिने मनशाय रहेको तर पूर्णता नपाएको घटनामा संलग्न भएको ) ५ चोरी तथा डाँकासम्बन्धी कसुर (कसैको सम्पत्ति चोरी एवं जबर्जस्ती डकैत गरेको) ६ संगठित अपराधको कसुर (तीन वा तीन भन्दा बढी व्यक्तिको समूह बनाई अपराध गरेको ) ७ एकीकृत कसुर (व्यक्तिले एउटै वारदातमा एकभन्दा बढी कसुरमा संलग्न भएको )"
राजावादीको आगोले सञ्चो उत्पादक कम्पनीमा ठूलो क्षति,"काठमाडौं : स्वदेशी वाम अर्थात् सञ्चो। जडिबुटीस्थित उत्पादन तथा प्रशोधन कम्पनीबाट यसको उत्पादन हुन्छ। स्वदेशमात्र होइन, विदेशमा पनि प्रख्यात छ। तर, राजावादीहरूको आन्दोलनको निसानामा यो कम्पनी पर्यो। शुक्रबार तोडफोड र आगजनी गरियो। करोडौंको क्षति पुर्याइयो। तीनकुने केन्द्रित राजावादी समूहको प्रदर्शन अराजक बन्दै जडिबुटी कम्पनीमा तोडफोड र आगजनीमा उत्रेको थियो। शुक्रबार ३ बजेसम्म कार्यालय समय थियो। लगभग सबै कर्मचारी घर हिँडिसकेपछि आगजनी र तोडफोड गरिएको थियो। केन्द्रीय कार्यालयमा करिब ९० जना कामदार र कर्मचारी कार्यरत छन्। देशभरका शाखा कार्यालय गरी १ हजार ६ सय कर्मचारी र करिब ९ सय किसानलाई प्रत्यक्ष रोजगारी दिइरहेको छ। हजारौंले अप्रत्यक्ष रोजगारी पाइरहेका छन्। शुक्रबारको कार्यालय समय सक्किएपछि सबै कामदार र प्रायः कर्मचारी घर हिँडिसकेका थिए। तर, लाखौंको संख्यामा सञ्चोको बोटलमा सञ्चो भरेर राखिएको थियो। त्यसलाई लेबलिङ र बक्सिङ गर्न मात्रै बाँकी थियो। महाप्रबन्धकलगायत केही कर्मचारी प्रशासनिक भवनको बैठक कक्षमा समीक्षा गर्दै थिए। दिउँसोको करिब सवा ३ बजेतिर एकाएक ढुंगा बर्सिन थालेको कम्पनीका महाप्रबन्धक संगीता यादवले बताइन्। जडिबुटीमा रहेको उक्त कम्पनी सिसैसिसाले बनेको छ। प्रदर्शनकारीले कम्पनीको प्रशासनिक भवनलाई ढुंगामुढा गरेर पूर्णरूपमा ध्वस्त बनाए। उत्पादन भवनमा आगजनी गरे। भवनमा रहेको ल्याबदेखि करोडौं मूल्यको अटोमेटिक सिलिङ मसिन जलेर नष्ट भयो। सँगैको जीएनपी भवन (हावा प्रतिरोधात्मक कोठा जहाँ राखिएको तेल दूषित नहोस् भनेर हावा पनि छिर्न नसक्ने गरी व्यवस्था गरिएको हुन्छ) जलेर नष्ट भयो। कम्पनीको हातामा रहेका कम्पनीका ४ सवारीसाधनमा पनि आगजनी भयो। कार्यालय समयमा करिब ३५ गाडी त्यहाँ राखिएका हुन्थे। कार्यालय समय सक्किएको भएर करिब १३ सवारीसाधन त्यहाँ थिए। जसमा कम्पनीका ४ सवारीसँगै अन्य मन्त्रालय तथा कार्यालय (जलस्रोत, भूमिसुधार, उद्योग, नेपाल विद्युत् प्राधिकरण) का गाडीहरू थिए। ती पनि जलेर नष्ट भए। तोडफोड र आगजनी सुरु भएको ४५ मिनेट (दिउँसोको ४ बजेसम्म) मा कम्पनीमा करिब ५० करोडको क्षति भयो। कम्पनीले गरेको प्रारम्भिक मूल्यांकले करिब ५० करोडको क्षति देखाएको योजना प्रमुख गोविन्दकुमार शर्माले अन्नपूर्ण पोस्ट्लाई जानकारी दिए। जडिबुटी कम्पनी जोगाउन समयमा न प्रहरी प्रशासन पुग्यो, न दमकल नै। ज्यान जोगाएर भवनबाट भागेका कर्मचारीहरूसँग टुलुटुलु हेर्नुको विकल्प नभएको महाप्रबन्धक यादवले बताइन्। उनका अनुसार, बोटलमा भरेर राखेको सञ्चो, त्यसको कच्चापदार्थ सबै नष्ट भएका छन्। संस्थाको ४ वटा सवारीसाधन, ल्याबको इक्युपमेन्ट सबै नष्ट भएको छ। सञ्चो बनाउनका लागि कच्चा पदार्थको रूपमा रहेको तेलहरू मिश्रिण गरी त्यसको ल्याब परीक्षणपछि ठीक भएमात्र अटोमेटिक सिलिङ मसिनमा हालेर बोटलमा भरिन्थ्यो। त्यो ल्याब पनि पूर्णरूपमा ध्वस्त भएको छ, भन्दै महाप्रबन्धक यादवले भनिन्। नेपाल सरकारको लगानी भए पनि कर्मचारीको भरणपोषण आफ्नै उत्पादन बेचेर हुने आयबाट गर्दै आएको जानकारी दिइन्। अत्याधुनिक फिलिङ मसिन जलेर नष्ट कम्पनीमा करिब २ वर्षअघि अत्याधुनिक मेकानिकल सिलिङ मेसिन जडान गरिएको थियो। उक्त मेसिनले १ घन्टामा ६ हजार बोटल भर्न सक्ने क्षमता राख्छ। पहिला म्यानुअल (मानिसले) सन्चो भरिन्थ्यो। बोटलमा सिधै सन्चो भरिएपछि क्याप (बिर्को) सम्म लगाउने काम उक्त मसिनले गर्छ। अहिले मानिसले छुनु पर्दैन। तेलमा मानिसले छुनु पर्दैन लेबलिङ र बक्सिङ मात्र मानिसले गर्छन्, शर्माले भने। प्रदर्शनकारीको आगजनीले उक्त मेसिन पनि जलेर नष्ट भएको छ। योसँगै करिब ३ सय केजी ल्याब टेस्टिङका लागि आएका सुगन्धित तेल पनि नष्ट भएको उनले बताए। जीएनपी भवन (हावा प्रतिरोधात्मक कोठा जहाँ राखिएको तेल दूषित नहोस् भनेर बनाइएको भवन) पूर्णरूपमा जलेको छ। १५ देखि २० लाख खाली सिसी, बट्टा, बक्स, बिर्को जलेको छ। जडिबुटी कम्पनीमा सरकारको निरीक्षण तथा अवलोकन शुक्रबार भएको तोडफोड र आगजनीपछि शनिबार दिनभरि जसो नै सरकारका विभिन्न मन्त्रालयका मन्त्री, सचिवले अवलोकन भ्रमण गरे। गृहमन्त्री रमेश लेखकले फुटेको र डढेको जडिबुटीको कम्पनीको भ्रमणपछि दोषीलाई कारबाहीको प्रतिबद्धता व्यक्त गरे। वन तथा वातावरणमन्त्री ऐनबहादुर शाही ठकुरीले कम्पनीको पुनर्निर्माणका लागि मन्त्रालयले आवश्यक सबै किसिमको प्रयास गर्ने र आवश्यक बजेटको व्यवस्थाका लागि सरकारसँग माग गर्ने बताए। मन्त्रालयका सचिव डादीपककुमार खरालले कम्पनीको क्षतिको सम्पूर्ण रकम सरकारले व्यहोर्ने बताए। जडिबुटीमा आत्मनिर्भरदेखि निर्यातसम्मको कम्पनीको यात्रा सन् १९८१ (२०३७ साल) मा नेपाल सरकारको पूर्णलगानीमा कम्पनी स्थापना भएको हो। नेपालभित्र र विदेशमा औषधि, खाद्य, सौन्दर्य र कल्याण उद्योगहरूका लागि औषधीय कच्चापदार्थ र आवश्यक तेलहरू उत्पादन गर्ने पहिलो नेपाली कम्पनी हो। कम्पनीसँग प्रदेश १ को सुनसरीको तराहरा र बेलबारी, प्रदेश २ बाराको तामागढीमा खेती विस्तार शाखा छ। (यहाँ ५ सय बिघाभन्दा बढी जग्गा छ)। यस्तै प्रदेश ४ अन्तर्गत गोरखाको सिरानचोक गाउँपालिकामा शाखा विस्तारको क्रममा रहेको बताइएको छ। यस्तै, प्रदेश ५ मा शाखा विस्तारको योजना छ भने प्रदेश ६, कर्णालीको जाजरकोटमा संकलन केन्द्र स्थापना गरिएको छ, जहाँ मुख्य गरी टिमुर प्रशोधनको काम हुन्छ र शुद्ध टिमुर बजारमा ल्याउने प्रक्रियामा थियो। कर्णालीको मुगुमा शाखा विस्तारको योजना भइरहेको थियो। सुदूर पश्चिमको टीकापुरमा शाखा कार्यालय छ। कम्पनीले सुगन्धित तेलहरू निर्यात गर्दै आइरहेको थियो। सिट्रोनेला, क्यामोमाइल, लेमन ग्रास, फ्रेन्चबसिल, युक्यालेक्टस र पामारोजा सुगन्धित तेलहरू आन्तरिक तथा बाह्य बजारमा निर्यात हुँदै आइरहेको योजना प्रमुख शर्माले जानकारी दिए। सुगन्धित तेल सिधै हामीले निर्यात गरेका छैनौं। भेन्डरहरूको माध्यमबाट निर्यात भइरहेको छ। हामीले निर्यातका लागि सहज बनाउने काम गर्दै आइरहेका छौं, शर्माले बताए। जडिबुटीमा सन्चो लगायतका हिमालय मसाज आयल, सन्चो बाम, सन्चो जटाकेश तेल, सन्चो सिलाजित र सन्चो सेनेटाइजर उत्पादन तथा बिक्री वितरण हुँदै आइरहेको छ। जर्मनी, स्विडेन, फ्रान्स, पाकिस्तान र भारतमा यी जडिबुटी निर्यात हुँदै आइरहेको छ। शर्माका अनुसार वार्षिक करिब २० करोडको कारोबार हुँदै आएको यो कम्पनी नाफामा नभए पनि घाटामा पनि नगएको बताउँछन् । चिकित्सा जडिबुटी (आयुर्वेदिक जडिबुटी) र सुगन्धित वनस्पतिको भण्डारको रूपमा रहेको नेपाल विश्वमै प्रख्यात छ। सदियौंदेखि नेपालले भारत, चीनलगायत छिमेकी मुलुकमा आफ्नो बहुमूल्य वन पैदावार निर्यात गर्दै आएको छ। नेपालमा २ हजार औषधीय र सुगन्धित वनस्पति (एमएपी) र गैरकाष्ठ वन पैदावार (एनटीएफपी) को सम्भावना रहेको अनुमान गरिएको छ। नेपाली जडिबुटीहरू हिमालय क्षेत्रको फेदीमा उच्च उचाइको क्षेत्रमा पाइन्छन् जसले गर्दा अन्य देशका मेडिकल प्लान्टहरूको तुलनामा अद्वितीय र अधिक विशिष्ट र प्रयोग योग्य हुन्छन्। नेपाली एमएपीमा विभिन्न चिकित्सा गुणहरू हुने र यसको बजार मूल्य उच्च हुने गरेको बताइन्छ। क्षतिको विस्तृत विवरण यसै साता कम्पनीले शुक्रबार भएको क्षतिको प्रारम्भिक विवरण निकाल्दै करिब ५० करोड रुपैयाँको क्षतिको आंकलन गरेको छ। कम्पनीका अनुसार प्रहरीले क्षतिको मुचुल्का उठाएर लगेको छ। साताभित्रमा नै क्षतिको विस्तृत विवरण तयार गरी सरकारले पेस गर्ने कम्पनीको भनाइ छ। करिब ४५ को संख्यामा रहेका ज्यालादारी कामदारलाई कामबाट निष्कासन गर्नेभन्दा पनि कम्पनीको अस्थायी संरचना नबनेसम्म तलबी बिदा दिने तयारी भइरहेको योजना प्रमुख शर्माले बताए। मासिक १७ हजार १ सय ज्यालामा उनीहरूले कम्पनीमा काम गरिरहेका छन्। चाँडै नै अस्थायी संरचनाबाट उत्पादन सुरु गर्ने योजना रहेको उनले जानकारी दिए। वन तथा वातावरणमन्त्री ऐनबहादुर शाही ठकुरी सार्वजनिक सम्पत्तिमा यत्तिको तोडफोड होला भन्ने आंकलन गरिएको थिएन। तीनकुनेमा केन्द्रित भएको आन्दोलन एकाएक जडिबुटीमा आएर तोडफोड होला भन्ने आंकलन गरिएन। यस कम्पनीमा तोडफोडपछि प्रहरी प्रशासनलाई फोन गरिएको हो तर प्रदर्शनकारीबाट फुत्केर आउने अवस्था थिएन। दमकल आउन कोसिस गर्दा पनि आउन दिइएन। रोजगारी सिर्जनादेखि, स्वदेशमा नै औषधि उत्पादन गर्ने वातावरण भइरहेको र यहाँ नै सेवा दिए बजार विस्तार गरिरहेको कम्पनीमा अनाहकमा भवनमा आगजनी, मेसिनहरूको तोडफोड, सवारीसाधनमा भएको आगजानी र कर्मचारीलाई त्रसित बनाउने गतिविधि खेद जनक छ। यसमा सरकार संवेदनशील छ। कम्पनीको पुनर्निर्माणका लागि मन्त्रालयले आवश्यक सबै किसिमको प्रयास गर्छ र बजेटको व्यवस्थाका लागि सरकारसँग माग गर्छ। महाप्रबन्धक संगीता यादव करिबकरिब कम्पनीका दैनिक कार्यहरू समाप्त गरिरहेका थियौं। समीक्षालयमा बसेर एउटा मिटिङ गरिरहेका थियौं। त्यही बेलमा हाइवेबाट अचानक ढुंगामुडा प्रहार सुरु भयो। यो सिसा नै सिसाले बनेको भवन हो। अनि हामी सिसा नभएकोतिर गएर लुक्यौं। त्यहाँट बाहिर हेर्दा एउटा ठूलो भीड आएर कम्पनी बाहिर हातामा भएका गाडीहरूमा आगजनी सुरु गरिसकेका थिए। त्यो देख्दा हामी डरायौं र भवनमा पनि आगो लगाउँछन् भन्ने ठानेर तल ओर्लियौं। भवनको पछाडिपट्टिको भ्यालबाट हाम फालेर मलगायत केही महिला साथीहरू भाग्यौं। हामी बाहिर हाम फालेर निस्किँदा एउटा हुल ढुंगा लिएर हामीतिर नै अघि बढ्यो। उनीहरूले यिनीहरू सरकारी कर्मचारी हुन्, यिनीहरूलाई समात, पिट भनिरहेका थिए। हामी उनीहरूबाट भाग्न सफल भयौं। भागेर जडिबुटीको पुल कटेपछि सरकारका सहायता लाइनहरू १०० मा, १०१ मा, वन तथा वातावरण मन्त्रालयमा लगायत सम्बन्धित निकायहरूलाई कम्पनीको भवनमा भइरहेको आगजानीका बारेमा जानकारी गराउँदै सहायताका लागि आग्रह गर्यो। तर, दमकल आउँदा आउँदै ३४ घन्टा लाग्यो। यदि दमकल समयमा आएको भए क्षति कम हुन्थ्यो। पुलिसप्रशासन पनि समयमा आउन सकेन। भवनमा भएका केही कर्मचारी एवं ढोकामा बस्ने सुरक्षा गार्डहरूको ज्यान जोखिममा परेको थियो। धन्न मानवीय क्षति भएन।"
"सर्वदलीय बैठकको निष्कर्ष तीनकुने क्षेत्रमा भएको घटनामा ज्ञानेन्द्र शाह दोषी, कारबाही गर्नुपर्छ","काठमाडौं : प्रधानमन्त्री केपी शर्मा ओलीको आह्वानमा बसेको गणतन्त्र पक्षधर दलहरूको बैठकले तीनकुने क्षेत्रमा भएको हिंसाको जिम्मेवारी पूर्वराजा ज्ञानेन्द्र शाहले लिनुपर्ने निष्कर्ष निकालेको छ। आइतबार सिंहदरबारमा बसेको दलहरूको बैठकले पूर्वराजाको गतिविधिलाई सामान्य मान्न नहुने बताएका हुन्। गृहमन्त्री रमेश लेखकले तीनकुने क्षेत्रमा भएको हिंसात्मक गतिविधिको सबै दलले भर्त्सना गरेको बताए। उनले संविधान समाप्त गर्ने खेलमा पू्र्वाराजा ज्ञानेन्द्र लागेको दलहरूको आरोप रहेको बताए। दलका नेताहरूले पूर्वराजालाई कारबाही गर्नुपर्ने आग्रह गरेको उनको भनाइ छ। 'संघीय लोकतान्त्रिक गणतन्त्रात्मक शासन व्यवस्थामाथि भइरहेको षडयन्त्रमाथि दलहरूबीच छलफल भयो। धेरै लामो संघर्ष र बलिदालीपछि यो व्यवस्था आएको छ। त्यसकारण यो संविधानको रक्षा गर्ने कुरामा हामी सबै एकमत छौं। यसै व्यवस्थाको माध्यमबाट नागरिकलाई थप सुविधा र समृद्धिमा लैजान सकिने निष्कर्ष निकाल्यौं। तर, व्यवस्था उल्ट्याउने र संविधान समाप्त गर्ने गतिविधिलाई सामान्य मान्न सकिँदैन। चैत १५ गते बर्बरतापूर्वक भएको घटनाका दोषी पूर्वराजा ज्ञानेन्द्र हुन् भन्ने सबै दल एकमत छन्,' गृहमन्त्री लेखकले भने। उनले फागुन ७ गतेपछि पूर्वराजा ज्ञानेन्द्रले संविधान विपरीत गतिविधिमा लागेको आरोप लगाए। 'फागुन ७ गतेपछि पूर्वराजाले जुनखालका गतिविधि गरेका छन्। र, चैत १५ मा जुन हिंसात्मक घटना घटाइएको छ। संविधान विरोधी त्यस्ता गतिविधि सह्य छैन। क्षम्य हुँदैन,' उनले भने।"
लोकतन्त्रको विरुद्धमा भइरहेको गतिविधिप्रति सजग हुनुपर्छ : डा भट्टराई,"काठमाडौं : नेपाल समाजवादी पार्टी (नयाँ शक्ति) का अध्यक्ष डा बाबुराम भट्टराईले अहिले लोकतन्त्रको विरुद्धमा भइरहेको गतिविधिबारे सजग हुनुपर्ने बताएका छन्। आइतबार काठमाडौंमा आयोजित कार्यक्रममा बोल्दै भट्टराईले लोकतन्त्रको विकल्पमा निरंकुशवादी शक्ति र राजतन्त्रवादी शक्तिहरू आउन नसक्ने भए पनि लोकतन्त्रको विरुद्धमा भइरहेको गतिविधिबारे सजग हुनुपर्ने बताएका हुन्। संविधान जारी हुँदाको बेलामा आफूले थुप्रै विमति राखेको बताउँदै उनले अब यसलाई संशोधन गरेर जानुपर्ने बताए। भट्टराईले अबको विकल्प जनताबाट निर्वाचित प्रत्यक्ष कार्यकारी राष्ट्रपति, मुख्यमन्त्री र संघ र प्रदेशमा पूर्ण समानुपातिक संसदीय व्यवस्था हुनुपर्ने बताए। नदीको प्रवाह कहिले पनि पछाडि नफर्किए जस्तै एक पटक विधिवत् रूपमा बिदा भइसकेको राजतन्त्र पुनर्स्थापना हुन नसक्ने उनले बताए।"
सरकारले साेमबार दियाे सार्वजनिक बिदा,काठमाडाैं : सरकारले साेमबार सार्वजनिक बिदा दिएकाे छ। मुस्लिम समुदायको चाड इद उल फितरको अवसरमा सार्वजनिक बिदा दिएकाे गृह मन्त्रालयले जानकारी दिएकाे छ।
प्रधानमन्त्रीले गरे पूर्व प्रधानमन्त्री र पूर्व परराष्ट्रमन्त्रीसँग परामर्श,"काठमाडौं : प्रधानमन्त्री केपी शर्मा ओलीको मित्रराष्ट्र थाइल्याण्डको औपचारिक भ्रमण र बहुक्षेत्रीय प्राविधिक तथा आर्थिक सहयोगका लागि बंगालको खाडीको प्रयास (बिमस्टेक)को छैटौं शिखर सम्मेलनमा सहभागितबारे आज पूर्व प्रधानमन्त्री र पूर्व परराष्ट्रमन्त्रीहरूसँग परामर्श छलफल भएको छ। प्रधानमन्त्री ओलीले प्रधानमन्त्री तथा मन्त्रिपरिषद्को कार्यालय, सिंहदरबारमा राख्नुभएको छलफलमा नेपालको आर्थिक विकास, कनेक्टिभिटी, ऊर्जा, पर्यटन र सांस्कृतिक आदानप्रदानलगायतका क्षेत्रमा भ्रमणलाई मुलुकको अधिकतम् हितमा उपयोग गर्न सुझाव दिइएको छ। नेपालका प्रधानमन्त्रीको यो पहिलो औपचारिक थाइल्याण्ड भ्रमण हुन लागेकाले पनि यसलाई थप महत्वका रुपमा लिएर मुलुकका लागि विविध क्षेत्रमा लाभ हासिल गर्न सुझाव दिइएको छ। छलफलमा प्रधानमन्त्री ओलीले नेपाल विश्वशान्ति र क्षेत्रीय सहकार्यका लागि प्रयासरत रहने स्पष्ट गर्दै अरुको हितप्रति संवदेशनशील हुँदै नेपालको हितका लागि भ्रमणलाई उपयोग गर्ने जानकारी गराए। उनले यतिबेला दक्षिण एसियाली क्षेत्रीय सहयोग सङ्गठन (सार्क) र असम्लग्न राष्ट्रहरूको अभियानलाई पनि सक्रिय बनाउनुपर्नेमा जोड दिँदै बिमस्टेक सम्मेलनमा राष्ट्रिय हितलाई कसरी महत्व दिन सकिन्छ भन्नेबारे प्राप्त सुझावलाई मनन् गरिने बताए। प्रधानमन्त्री ओली चैत १९ गतेदेखि २३ गतेसम्म थाइल्याण्डको औपचारिक भ्रमण तथा बिमस्टेकको छैटौं शिखर सम्मेलनमा सहभागी हुने कार्यक्रम तय भएको छ। प्रधानमन्त्री ओलीबाट समकक्षी प्रधानमन्त्री फेथोङथान सिनावात (पैटोङ्टार्न शिनावात्रा)को मैत्रीपूर्ण निमन्त्रणामा थाइल्याण्डको औपचारिक भ्रमण हुन लागेको हो। छलफलमा पूर्व प्रधानमन्त्रीहरू डा बाबुराम भट्टराई, मन्त्रिपरिषद्का पूर्व अध्यक्ष खिलराज रेग्मी, परराष्ट्रमन्त्री डा आरजु राणा देउवा, पूर्व परराष्ट्रमन्त्रीहरु उपेन्द्र यादव, ईश्वर पोखरेल, रघुवीर महासेठ, डा भेषबहादुर थापा, रमेशनाथ पाण्डे, डा प्रकाशचन्द्र लोहनी, डा प्रकाशशरण महत, नारायणप्रकाश साउद, डा विमला राई पौड्याल, प्रधानमन्त्रीका मुख्य सल्लाहकार विष्णुप्रसाद रिमाल, नेपाल सरकारका मुख्यसचिव एकनारायण अर्याललगायत सहभागी थिए। थाइल्याण्डको औपचारिक भ्रमण तथा विस्टेकको छैटौं शिखर सम्मेलनमा सहभागी हुन प्रधानमन्त्री ओली नेतृत्वको प्रतिनिधिमण्डलको भ्रमणलाई नेपाल सरकार, मन्त्रिपरिषद्को चैत ११ गतेको बैठकले स्वीकृत गरिसकेको छ।"
"रविन्द्र मिश्र, धलव शमशेर राणासहित पक्राउ परेकाहरूलाई अदालतमा उपस्थित गराइयो",काठमाडौं : राजावादीहरूको प्रदर्शनमा हिंसा भत्काएको आरोपमा पक्राउ परेका राष्ट्रिय प्रजातन्त्र पार्टीका वरिष्ठ उपाध्यक्ष रविन्द्र मिश्र र प्रतिनिधिसभा सदस्यसमेत रहेका धवल शमशेर राणालाई सरकारी वकिलको कार्यालय हुँदा काठमाडौं जिल्ला अदालतमा उपस्थित गराइएको छ। प्रहरीले अनुसन्धानका लागि म्याद थप्न आइतबार अदालतमा उपस्थित गराएको हो। राप्रपा नेताहरूलगायत पक्राउ परेकाहरूलाई राज्यविरुद्धको अपराधमा मुद्दा चलाउन प्रहरीले अदालतसमक्ष उपस्थित गराइएको हो। चैत १५ गते तीनकुने क्षेत्रमा भएको राजावादीको प्रदर्शनमा दुई जनाको ज्यान जानुको साथै थुप्रै निजी सम्पत्तिमा क्षति पुर्याइएको थियो। प्रदर्शनकारीले मिडिया लक्षित आक्रमणसमेत गरेको थियो।
"एमालेले भन्यो राजावादीले उद्दण्डता देखाए, पश्चगमनका दुष्प्रयासविरूद्ध गोलबन्द होऔं","काठमाडौं : सत्तारुढ दल नेकपा एमालेले पश्चगमनका दुष्प्रयासविरूद्ध गोलबन्द हुन आह्वान गरेको छ। आइतबार बसेको पार्टीको सचिवालय बैठकले लोकतान्त्रिक गणतन्त्र र नेपालको संविधानको रक्षाका लागि दृढतापूर्वक उभिने संकल्प पनि गरेको छ। एमाले बैठकले सबै राजनीतिक दल, नागरिक समाज र आम नेपाली जनतालाई लोकतन्त्रका पक्षमा उभिन आह्वानसमेत गरेको छ। राजावादीका नाममा काठमाडौंको तीनकुने, कोटेश्वर र जडिबुटीलगायतका क्षेत्रमा अपराधिक समूहले देखाएको उद्दण्डता, अराजकता, तोडफोड, लुटपाट, हत्या र हिंसाका घटनालाई एमालेले निन्दा र भर्त्सना पनि गरेको छ। 'शान्तिपूर्ण प्रदर्शनका नाममा सवारी साधनको प्रयोग गरी सुरक्षा घेरा तोड्ने, सुरक्षाकर्मीमाथि आक्रमण गर्ने, हतियार खोस्ने, सर्वसाधारण नागरिकका घर, व्यवसायिक भवन, सञ्चार गृह, राजनीतिक दलका कार्यालय र सरकारी भवनमाथि आगजनी गर्ने, लुटपाट गर्ने, जानी जानी हिंसा र आतङ्क सिर्जना गर्ने तथा मुलुकको लोकतान्त्रिक प्रणालीलाई बिथोलेर अराजकतातिर धकेल्ने जस्ता अराजक र आपराधिक क्रियाकलापको छानबिन गरी दोषीउपर तत्काल कारबाहीको प्रक्रिया अघि बढाउन सरकारको ध्यानाकषर्ण गर्दछ,' एमालेले विज्ञप्ति जारी गर्दै भनेको छ। त्यस्तै एमालेले संसदमा भइरहेको अवरोधप्रति पनि ध्यानाकर्षण जनाएको छ। 'प्रतिनिधिसभा र राष्ट्रियसभाको अवरोधका कारणले प्रतिस्थापन विधेयक पारित गर्ने प्रक्रियामा व्यवधान सिर्जना भइरहेको प्रति बैठकको ध्यानाकर्षण भएको छ। संविधान र कानुनको व्यवस्थाअनुरूपको कार्यसम्पादनमा उत्पन्न बाधा हटाउनका लागि प्रतिपक्षी दलहरूलाई अनुरोध गर्दछ। सरकारी विधेयकलाई संविधान र कानुनको व्यवस्थाअनुरूप सम्पादन गर्ने कर्तव्यतर्फ राष्ट्रियसभा अध्यक्ष र प्रतिनिधिसभाका सभामुखको ध्यानाकर्षण समेत गर्दछ,' विज्ञप्तिमा भनिएको छ।"
रविन्द्र मिश्र र धवल शमशेरलाई थप अनुसन्धान गर्न ५ दिनको म्याद थप,काठमाडौं : जिल्ला अदालत काठमाडौंले राष्ट्रिय प्रजातन्त्र पार्टीका वरिष्ठ उपाध्यक्ष रविन्द्र मिश्र र सांसद धवल शमशेर राणासहित पक्राउ परेकाहरूलाई थप अनुसन्धानका लागि ५ दिनको म्याद थप गरेको छ। प्रहरीले राज्यविरुद्धको अपराधमा अनुसन्धान गर्न आइतबार उनीहरूलाई अदालतमा उपस्थित गराएको थियो। सोही अनुसार उनीहरूलाई थप अनुसन्धानको लागि ५ दिनको म्याद थप गरिएको हो। चैत १५ गते तीनकुने क्षेत्रमा भएको राजावादीको प्रदर्शनमा दुई जनाको ज्यान जानुको साथै थुप्रै निजी सम्पत्तिमा क्षति पुर्याइएको थियो। प्रदर्शनकारीले मिडिया लक्षित आक्रमणसमेत गरेको थियो।
कतार सरकारले दियो १८ नेपालीलाई आममाफी,काठमाडौं : कतारले विभिन्न अपराधमा जेल जीवन विताइरहेका १८ जना नेपालीलाई आममाफी दिएको छ। रमजान र ईद पर्वको अवसरमा कतारले १८ जना नेपालीलाई आममाफी दिने निर्णय गरेको परराष्ट्र मन्त्रालयले जानकारी दिएको छ। परराष्ट्र मन्त्रालयले विज्ञप्त जारी गर्दै कता सरकारप्रति आभार प्रकट गरेको छ। नेपाल र कतारबीचको द्विपक्षीय सम्बन्ध र मानवीयताका आधारमा कतारले गरेको क्षमादानलाई उच्च मूल्यांकन गर्ने परराष्ट्र मन्त्रालयले विज्ञप्ति जारी गर्दै जनाएको छ। सरकारले कतारको दोहास्थित नेपाली दूतावासमार्फत कतार सरकारलाई उनीहरूको रिहाइका लागि आग्रह गरेको थियो। आममाफी पाउने नेपालीहरूको विवरण भने परराष्ट्र मन्त्रालयले खुलाएको छैन।
अन्नपूर्ण मिडियाको निरीक्षण गर्दै एमाले महासचिवले भने लोकतन्त्रको आधारमाथि आक्रमण भएको हो,"काठमाडौं : नेकपा एमालेका महासचिव शंकर पोखरेलले राजावादीहरूले नियोजितरूपमा अन्नपूर्ण पोस्ट्लगायत मिडियाहरूमा आक्रमण गरेको बताएका छन्। आइतबार तीनकुनेस्थित अन्नपूर्ण पोस्ट्को कार्यालयमा निरीक्षण गर्दै महासचिव पोखरेलले लोकतन्त्रको आधारमाथि आक्रमण भएको बताए। 'लोकतन्त्रको महत्त्वपूर्ण आधार रहेको सञ्चारमाध्यममाथि नियोजितरूपमा प्रहार भएको छ। रिपोर्टिङमा रहेका पत्रकारमाथि पनि दमन गरिएको छ,' उनले भने, 'अन्नपूर्ण र कान्तिपुरजस्ता स्थापित मिडिया हाउसमा नियोजित आक्रमण हुनु भनेको लोकतन्त्रको आधारमाथि आक्रमण भएको हाम्रो पार्टीले ठहर गरेको छ। यो दुई सञ्चार गृहमा भएको आक्रमण मात्र होइन। सम्पूर्ण प्रेस जगतमा भएको आक्रमण भएको रूपमा लिनुपर्छ। हामी लोकतन्त्रको पक्षमा छौं। हामी अन्नपूर्ण मिडियाको साथमा छौं।' उनले राजावादीहरूले निजी सम्पत्तिमा क्षति पुर्याएर, व्यवसायीक समूहलाई आतंक पारेर, सार्वजनिक सम्पत्तिमाथि आगजनी गरेर हिंसा फैलाएको आरोप लगाए। उनले घटनामा संलग्नहरूलाई कानुनी कारबाही गर्न मागसमेत गरे। उनले अहिले नयाँ पुस्ताले पनि निरंकुशतावादीको स्वार्थ थाहा पाएको बताए। 'लोकतन्त्रमा हुर्केको पुस्ताका लागि यसअघि जुनसुकै व्यवस्था के हो र भन्ने थियो। तर, नयाँ पुस्ताले पनि त्यो घटनाले निरंकुशतावादी कस्तो हुन्छ भन्ने थाहा पाए,' उनले भने।उनले नेकपा एमालेले पनि चैत १५ को घटनालाई कडा रूपमा भर्त्सना गरेको र केन्द्रीय सचिवालय बैठकले आपराधिक क्रियाकलाप संलग्नलाई कारबाहीको माग गरेको बताए। एमाले महासचिव शंकर पोखरेलसँगै संगठन विभाग प्रमुख काशीनाथ अधिकारी, जनसंगठन समन्वय संयन्त्र प्रमुख भानुभक्त ढकाल, बागमती प्रदेश इन्चार्ज डा राजन भट्टराई, केन्द्रीय कार्यालय सचिव डा भीष्म अधिकारी, प्रेस चौतारी नेपालका अध्यक्ष गणेश पाण्डे, उपाध्यक्ष चेतन अधिकारी र महासचिव हीरामान लामा, उद्योग व्यापार संगठन अध्यक्ष गीरथ सापकोटा, महासचिव बालकृष्ण शिवाकोटी र एमाले काठमाडौं अध्यक्ष दीपक निरौला निरीक्षणमा सहभागी थिए। उक्त टोलीलाई अन्नपर्ण मिडिया नेटवर्कका अध्यक्ष क्याप्टेन रामेश्वर थापा, अन्नपूर्ण पोस्ट्का प्रधान सम्पादक अखण्ड भण्डारी र महाप्रबन्धक मनोज बस्नेतले तोडफोड र क्षतिका विषयमा जानकारी गराएका थिए।"
"प्रतिनिधिसभामा सत्ता पक्ष र विपक्षीहरूबीच चर्काचर्की, बैठक स्थगित","काठमाडौं : प्रतिनिधिसभाको बैठक १५ मिनेटका लागि स्थगित भएको छ । सभामुख देवराज घिमिरेले बैठक सुरू गर्नेवित्तिकै प्रमुख प्रतिपक्षी दलहरूले अवरोध जनाए। उनीहरूले कुलमान प्रकरणमा प्रधानमन्त्रीको जवाफ माग गर्दै अवरोध जनाए। नेपाल विद्युत प्राधिकरणका कार्यकारी निर्देशक घिसिङको बर्खास्तीको विषयलाई लिएर विपक्षी दलहरूले प्रधानमन्त्रीको जवाफ माग गर्दै आएका छन्। प्रधानमन्त्रीको जवाफ नआएसम्म बैठक चल्न नदिने उनीहरूको अडान छ। प्रतिपक्षी दलले अवरोध गरेपछि सत्तापक्ष दलका सांसदहरूले पनि सदन सञ्चालनका लागि दबाब दिँदै आआफ्नो ठाउँबाट उठे। त्यसपछि सभामुख घिमिरेले सभा सञ्चालनका लागि वातावरण बनाउन पटकपटक आग्रह गरे। दुवै पक्षले आफ्नो अडानबाट नहटेपछि सभामुख घिमिरेले बैठक १५ मिनेटका लागि स्थगित गरेको घोषणा गरे। तर,आज प्रधानमन्त्री केपी शर्मा ओलीले भोलि संसद बैठकमा सम्बोधन गर्नेबारे संसद सचिवालयलाई जानकारी गराइसकेका छन्। विपक्षी दलको अडानका कारण बिहीबार र शुक्रबार प्रतिनिधिसभा र राष्ट्रिय सभा बैठक प्रभावित भएका थिए।"
सत्तापक्ष सांसदहरू भौतिकरुपमा हमला गर्ने गरी सदनमा प्रस्तुत भए : माधव सापकोटा,काठमाडौं : नेकपा माओवादी केन्द्रका सांसद माधव सापकोटाले सत्तापक्ष सांसदहरू भौतिकरुपमा नै हमला गर्ने गरि सदनमा प्रस्तुत भएको आरोप लगाएका छन्। आइतबार संसद भवन बानेश्वरमा सञ्चारकर्मीसँग कुरा गर्दै सापकोटाले संसदमा बिपक्षी सांसद भन्दा उग्र भएर सत्तापक्ष सांसदहरूले भौतिक रुपमा नै हमला गर्ने क्रियाकलाप गरेको आरोप लगाएका हुन् । उनले सत्तापक्ष र प्रधानमन्त्री सदनप्रति गैरजिम्मेवार देखिएको र जटिलता थपिदै गएको बताए । सापकोटाले देशमा देखिएको पछिल्लो घटनाका साथै आफूहरूले उठाएका मागमा गम्भीर भएर प्रधानमन्त्रीले सदनमा जवाफ दिनुपर्नेमा प्रधानमन्त्री अल्मलिएर बसेको जिकिर गरे। उनले सदनलाई जवरजस्ती पेलेरै अघि बढाउने तयारी भएको र नियोजित रुपमा प्रतिनिधिसभाको प्रत्यक्ष प्रसारण रोकिएको आरोप लगाए । प्रधानमन्त्रीले सदनमा जवाफ नदिएसम्म आफूहरूको विरोध कायमै रहने उनको भनाइ छ ।
"तीनकुने घटनाका मुख्य दोषी पूर्वराजा ज्ञानेन्द्र शाह हुन्, उनीमाथि कारवाही हुनुपर्छ : एमाले",काठमाडौं : नेकपा एमालेका प्रमुख सचेतक महेश बर्तौलाले लगातार सदन अवरुद्ध गर्ने कामले प्रमुख प्रतिपक्षीको राजनीतिक दृष्टिकोणप्रति नै प्रश्न खडा भएको बताए। आइतबार संसद भवनमा सञ्चारकर्मीसँग कुरा गर्दै बर्तौलाले बाहिर गणतन्त्रको पक्षमा नाराबाजी गर्ने र सदनभित्र गणतन्त्रकाविरुद्ध ढुङ्गा हान्नेहरूसँग कुम जोडेर सदन चल्न नदिने कुराले माओवादीको राजनीतिक दृष्टिकोणप्रति नै प्रश्न खडा भएको बताए। मुलुकमा प्रकट भएका गम्भीर विषयलाई सदनमा गम्भीर रुपमा छलफल गरेर पूर्वराजालाई कारवाहीको दायरामा ल्याउनका लागि साझा मत बनाउनुपर्नेमा माओवादीका कारण अवरोध सिर्जना भएको उनले बताए। उनले शुक्रबारको घटनाको मुख्य दोषी पूर्वराजा ज्ञानेन्द्र शाह नै भएकाले कानुन बमोजिम कारवाही गर्नुपर्ने स्पष्ट पारे । पूर्वराजालाई दिएको सबै सेवा सुविधा फिर्ता लिनुपर्ने उनले बताए।
संसदमा सत्तापक्ष र प्रतिपक्ष आमने सामने,"काठमाडौं : प्रतिनिधिसभाको बैठक स्थगित भएको छ। सत्तापक्ष र प्रतिपक्षबीच टकराव भएपछि सभामुख देवराज घिमिरेले ४ बजेसम्मका लागि बैठक स्थगित गरेका थिए। तर, संसद सञ्चालनका विषयमा सत्तापक्ष र प्रतिपक्षबीच सहमति नभएपछि बैठक सोमबारसम्मका लागि स्थगित भएको हो। संसद सचिवालयले सोमबार ११ बजे बैठक बस्ने जानकारी दिएको छ। कुलमान प्रकरणमा विपक्षीले लगातार सदन अवरुद्ध गरेपछि आइतबार सत्तापक्षका सांसद आक्रोशित भएका थिए। प्रतिनिधिसभाको बैठक सुरु हुने बितिकै प्रधानमन्त्रीको जवाफ माग गर्दै विपक्षी दलका सांसदहरू उठेर विरोध जनाएका थिए। प्रधानमन्त्रीले सोमबारको बैठकमा जवाफ दिने तय भइसकेपछि पनि विपक्षीले सदनमा अवरोध सिर्जना गरेको भन्दै सत्तापक्ष सांसदहरू आक्रोशित भएका थिए। सो क्रममा विपक्षी र सत्तापक्ष सांसदबीच भनाभन भएको थियो। त्यस्तै सत्तापक्ष सांसदहरूले राजावादीको प्रदर्शनमा जनता मारिएको भन्दै बोल्न पाउनुपर्ने माग राखेपछि राप्रपाका सांसद आक्रोशित भएका थिए। दुई पक्षबीच असहज अवस्था सिर्जना हुने देखिएपछि सभामुख घिमिरेले १५ मिनेटका लागि बैठक स्थगित गरेका थिए। त्यस्तै एमालेका प्रमुख सचेतक महेश बर्तौलाले लगातार सदन अवरुद्ध गर्ने कामले प्रमुख प्रतिपक्षीको राजनीतिक दृष्टिकोणप्रति नै प्रश्न खडा भएको बताए। उनले बाहिर गणतन्त्रको पक्षमा नाराजी गर्ने र सदनभित्र गणतन्त्रका विरुद्ध ढुंगा हान्नेहरूसँग कुम जोडेर सदन चल्न नदिने कुराले माओवादीको राजनीतिक दृष्टिकोणप्रति नै प्रश्न खडा भएको बताए। त्यस्तै नेपाली कांग्रेसका महामन्त्री विश्वप्रकाश शर्माले राजावादीको प्रदर्शनमा भएका घटनाको नैतिक जिम्मेवारी पूर्वराजाले लिनुपर्ने बताए। शुक्रबारको घटनामा पूर्णरूपमा पूर्वराजा ज्ञानेन्द्र शाह दोषी रहेको उनको भनाइ छ। पूर्वराजालाई संविधानले नागरिकलाई दिएको हक अधिकारभन्दा बढी दिएर राखेको भन्दै उनले यसलाई सम्मान गर्न नसकेको बताए। त्यस्तै नेकपा माओवादी केन्द्रका सांसद माधव सापकोटाले सत्तापक्ष सांसदहरू भौतिकरूपमा नै हमला गर्ने गरी सदनमा प्रस्तुत भएको आरोप लगाए। उनले संसदमा विपक्षी सांसदभन्दा उग्र भएर सत्तापक्ष सांसदहरूले भौतिकरूपमा नै हमला गर्ने क्रियाकपाल गरेको आरोप लगाए। उनले सत्तापक्ष र प्रधानमन्त्री सदनप्रति गैरजिम्मेवार देखिएको र जटिलता थपिँदै गएको बताए। उनले सदनलाई जबरजस्ती पेलेरै अघि बढाउने तयारी भएको र नियोजितरूपमा प्रतिनिधिसभाको प्रत्यक्ष प्रसारण रोकिएको आरोप लगाएका थिए।"
चोरी भएर संसारको जुनसुकै कुनामा पुगेका मूर्तिलाई फिर्ता ल्याउँछौं : मन्त्री पाण्डे,"काठमाडौं : संस्कृति पर्यटन तथा नागरिक उड्डनमन्त्री बद्री पाण्डेले नेपालबाट चोरी भएर संसारको जुनसुकै कुनामा पुगेको भए पनि फिर्ता ल्याएरै छोड्ने प्रतिवद्धता जनाएका छन्। आइतबार नेपालबाट विगतमा चोरी भएर अमेरिका पुगेका थप २१ वटा पुरातात्विक महत्वका मूर्तिहरू नेपाल फर्काएर पाटन संग्रालय र राष्ट्रिय संग्रालयलाई हस्तान्तर गर्दै मन्त्री पाण्डेले उक्त कुरा बताएका हुन्। उनले भने,'हाम्रा सम्पदाहरू संसारको कुनै पनि कुनामा पुगोस्,नेपालीहरूले हाम्रा आफ्ना सम्पदाहरू चिन्छन् । त्यसको महत्व जान्दछन् र त्यसलाई फर्काएर ल्याउने कुरामा संसार भरी फैलिएका नेपालीहरूले योग्यता राख्दछन् ।नेपालको सम्बन्ध विश्वव्यापी भएको छ । चोरीका मूर्तिहरू नेपाल फर्काएछौं भन्ने सकारात्मक सन्देश दिन सफल भएका छौं ।' उनले विगतमा नेपालका महत्वपूर्ण पुरातात्विक मूर्तिहरू कसरी विदेश पुगे भन्दै प्रश्न गरे। मन्त्री पाण्डेले शक्तिशाली रुपमा नेपालका मूर्तिहर चोरी गरेर जहाजमार्फत ठूलो सेटिङमा विदेशमा पुगाउने दुष्साहस गरेको उल्लेख गर्दै गएका सम्पूर्ण मूर्तिहरु नेपाल फर्काइने विश्वास दिलाए। उनले जुन ठाउँबाट चोरी भएका हुन् सोही ठाउँमा उक्त मूर्तिहरू प्रतिस्थापन गरिने बताए । संस्कृति,पर्यटन तथा नागरिक उड्डनमन्त्रालय मातहतमा रहेको पुरातत्व विभागले हालसम्म बेलायत,अष्ट्रिया, अमेरिका, चीन, तिब्त, भारत, जर्मनी, अष्ट्रेलिया र इटलीबाट जम्मा १७७ थान पुरातात्विक महत्वका मूर्तिहरू नयाँ कलात्मक वस्तुहरू विभिन्न राष्ट्रिय अन्तर्राष्ट्रिय व्यक्ति तथा संघ संस्थाहरुको प्रयासबाट फिर्ता भइसकेको जनाएको छ । अमेरिका फान्स बेलायत,चीन,अष्ट्रिया,अष्ट्रिलियाजस्ता देशहरुबाट थप अरु मुर्तिहरु फिर्ताका लागि कुटनीतिक पहल भइरहेको बताएको छ । हालसम्म संयुक्त राज्य अमेरिकाबाट मात्र नेपालमा फिर्ता भएका प्रातात्विक महत्व भएका वस्तुहरुको संख्या १०४ पुगेको छ ।"
नेपाललाई गणतान्त्रिक हिन्दुराज्य बनाउन कांग्रेसको माग,"अर्घाखाँची : नेपाली कांग्रेस सन्धिखर्क नगरपालिकाको पालिका सम्मेलनले नेपाललाई लोकतान्त्रिक गणतन्त्रसहितको हिन्दुराज्य बनाउनु पर्ने माग गरेको छ। पालिका सम्मेलनमा गणतान्त्रिक हिन्दुराज्य हुनुपर्ने प्रस्ताव राखिएको र सो प्रस्ताव सर्वसहमतिले पास गरिएको सन्धिखर्क नगर सभापति बाबुराम भुसालले बताए। पालिका सम्मेलनको उद्घाटन गर्दै नेपाली कांग्रेस लुम्बिनी प्रदेशका सहमहामन्त्री विष्णुप्रसाद खनाल (मुस्कान)ले विभिन्न आन्दोलनबाट प्राप्त भएको लोकतान्त्रिक गणतन्त्रको रक्षा गर्नु अहिलेको आवश्यकता रहेको बताए। पालिका सम्मेलन नगर सभापति बाबुराम भुसालको अध्यक्षता, तुल्सीराम पौडेलको स्वागत र कृष्णबहादुर आचार्यको सञ्चालनमा सम्पन्न भएको हो।"
"राजावादीको अपराध, राज्यविरुद्ध देखि चोरीसम्बन्धी कसुर","काठमाडौं : मुलुकी अपराध संहिता ऐन, २०७४ को दफा १७७ मा भनिएको छ,कसैले कसैको नियतपूर्वक ज्यान मार्न वा ज्यान मार्ने कुनै काम गर्न वा गराउन हुँदैन। तर, शुक्रबार राजावादीहरूको नाममा तीनकुने क्षेत्रमा भएको आन्दोलनमा भिडियो खिचिरहेका पत्रकार रहेकै घरमा आगो लगाएर ज्यान लिइयो। अन्नपूर्ण मिडिया नेटवर्कको कार्यालयभित्र पत्रकार र कर्मचारी कार्यरत रहेकै बेला आगजनी गरेर मार्ने प्रयास भयो। त्यति मात्र होइन, निजी घरमा आगजानी गरियो, व्यापारिक प्रतिष्ठानमा लुटपाट गरियो। सरकारी कार्यालय र सवारी जलाएर नष्ट गरिए। आन्दोलनका नाममा भएको ध्वंस मच्चाए, आपराधिक गतिविधि गरे। सरकारले त्यस्ता गतिविधिमा संलग्न र उकास्नेहरूलाई पक्राउ गरिरहेको छ। संविधान र कानुनका विज्ञहरू आपराधिक गतिविधिमा संलग्नमाथि ७ वटा कानुन आकर्षित हुने बताउँछन्। उनीहरूका अनुसार राज्यविरुद्धको कसुर, व्यक्ति हत्याको कसुर, ज्यान मार्ने उद्योग, आगजनीसम्बन्धी कसुर, चोरी तथा डाँकासम्बन्धी कसुर र संगठित अपराधमा उनीहरूमाथि कारबाही गर्नुपर्ने कानुन र संविधानविद्हरूको भनाइ छ। राजसंस्था पुनस्र्थापनाको नाममा भएको अराजक प्रदर्शनमा संलग्नहरूलाई प्रहरीले पक्राउ गरिरहेको। उनीहरूमाथि मुद्दा चलाउने तयारी गरेको छ। प्रहरीका अनुसार, पूर्वराजा ज्ञानेन्द्र शाहका समर्थकहरूद्वारा काठमाडौंको तीनकुने क्षेत्रमा शान्तिपूर्ण प्रदर्शनका लागि पूर्वअनुमति लिई नवराज सुवेदीको संयोजकत्व र दुर्गा प्रसाईंको अगुवाइमा आपराधिक घटना भएको छ। प्रदर्शनका क्रममा निजी सम्पत्ति, अस्पताल, सञ्चार गृह, राजनैतिक दलका कार्यालय, व्यापारिक केन्द्रलगायत यातायातका साधनहरूमाथि हिंसात्मक तोडफोड, आगजनी लगायतका अपराधिक घटनाहरू भएको प्रहरी दाबी छ। प्रदर्शन नियन्त्रण गर्ने क्रममा फिल्डमा खटिएका नेपाल प्रहरीतर्फ ५२ जना घाइते भएका छन्। त्यस्तै सशस्त्र प्रहरीतर्फ ३२ जना घाइते भएका छन्। अहिलेको प्रणालीसँग चिढिएका वा असन्तुष्ट भएका व्यक्तिहरूको जमातबाट आपराधिक कार्य भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। सतिशकृष्ण खरेल, वरिष्ठ अधिवक्ता प्रदर्शनकारीतर्फ ३५ जना घाइते भएका छन्। घाइतेहरूको विभिन्न अस्पतालमा उपचार भइरहेको छ। वरिष्ठ अधिवक्ता टीकाराम भट्टराईका अनुसार लोकतान्त्रिक गणतन्त्रात्मक व्यवस्थामा शान्तिपूर्ण प्रदर्शन गणतन्त्रमा गर्न त पाइन्छ। तर, आन्दोलनका नाममा हिंस्रक कार्य गर्न पाइँदैन। वरिष्ठ अधिवक्ता भट्टराई भन्छन्, विचारविहीन, संगठनविहीन र अराजक भीडले दुष्परिणाम निम्त्याएको छ। संवैधानिक व्यवस्थाकैविरुद्ध प्रदर्शन भएको छ। समग्र संविधान र संवैधानिक प्रणालीको विरुद्धमा छ। यो राज्यविरुद्धको कसुर हो। पूर्वराजा ज्ञानेन्द्र शाहको निर्देशनमा सबै कार्य भएको देखिएकाले उनलाई कानुनी कारबाहीको दायरामा ल्याउने पर्ने वरिष्ठ अधिवक्ता भट्टराईले बताए। गैरकानुनी अपराधिक गतिविधिमा संलग्न भएको अभियोगमा प्रहरीले हालसम्म ५१ जनाभन्दा व्यक्तिहरूलाई नियन्त्रणमा लिई घटनाका सम्बन्धमा थप अनुसन्धान भइरहेको जनाएको छ। जिल्ला प्रहरी परिसर काठमाडौंंले राष्ट्रिय प्रजातन्त्र पार्टीका सांसद धवलशमशेर जबरालाई फौजदारी अभियोगमा पक्राउ गरिएको जानकारी संसद् सचिवालयलाई दिएको छ। त्यस्तै राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मि श्र, स्वागत नेपाल लगायतलाई पनि पक्राउ गरिएको छ। नेपालको संविधानको धारा (१०३) को उपधारा (६) बमोजिम सांसद जबरा पक्राउ परेको सूचना प्रहरीले सचिवालयलाई दिएको छ। वरिष्ठ अधिवक्ता भट्टराई सरकारले व्यक्ति हत्याका साथै राज्यविरुद्धको अपराध, सार्वजनिक सम्पत्ति तोडफोड, ज्यान मार्ने उद्योग, आगजनीविरुद्ध कसुरमा अनुसन्धान गर्नुपर्नेमा जोड दिन्छन्। सरकारले पनि आन्दोलनको विषयसँग सरोकार नै नरहेका व्यक्तिका निजी आवास, कार्यालय र अन्य सम्पत्तिमाथि पुगेको क्षति गर्नेहरूलाई हदैसम्मको कारबाही अघि बढाउने तयारी गरेको छ। महान्यायाधिवक्ता कार्यालयका अधिकृत भन्छन्, कुन कसुर लगाउँदा उपयुक्त हुन्छ सोहीअनुसार अभियोजन गर्ने तयारीमा छौं। कम्तीमा आधा दर्जन कसुर आकर्षित हुने प्रारम्भिक रूपमा देखिएको छ। वरिष्ठ अधिवक्ता एवं फौजदारी कानुनका विज्ञ सतिशकृष्ण खरेल सामूहिक रूपमा जम्मा भएको भीडको मनस्थिति उपद्रव देखिएको बताउँछन्। वरिष्ठ अधिवक्ता खरेल भन्छन्, अहिलेको प्रणालीसँग चिढिएका वा असन्तुष्ट भएका व्यक्तिहरूको जमात जम्मा भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। आकर्षित हुन सक्ने सम्भावित मुद्दाहरू कानुनविद्हरूका अनुसार, गैरसंवैधानिक एवं गैरराजनैतिक तरिकाले उच्छृंखल रूपमा सञ्चारगृह, सार्वजनिक एवं निजी सम्पत्ति, कार्यालय, व्यापारिक प्रतिष्ठानमा नियोजित रूपमा आक्रमण, आगजनी, तोडफोड र लुटपाट गर्नेहरू विरुद्ध आधादर्जन कसुरहरू आकर्षित हुन्छन्। मुद्दा नं १ : राज्यविरुद्धको कसुर सुनियोजित रूपमा आक्रमण, आगजनी, तोडफोड, लुटपाट भएको छ। घटनाको निष्पक्ष छानबिन र अनुसन्धान गरी दोषीलाई कानुनबमोजिमको हदैसम्मको सजाय हुनुपर्छ। अञ्जिता खनाल, महासचिव, नेपाल बार एसोसिएसन संविधानको धारा १ को उपधारा २ मा भनिएको छ, यस संविधानको पालना गर्नु प्रत्येक व्यक्तिको कर्तव्य हुने छ। राजसंस्था पुनस्र्थापनाका लागि संयुक्त जनआन्दोलनको नाममा गरिएको प्रदर्शनमा सञ्चारकर्मीको ज्यान लिनुका साथै सुरक्षाकर्मीलाई समेत ढुंगामुडा गरिएको प्रमाण भएकाले राज्यविरुद्धको कसुर आकर्षित हुने अनुसन्धानमा संलग्न प्रहरी अधिकृतले बताए। राष्ट्रहित प्रतिकूलको आचरण र कार्य गर्नेहरूलाई संघीय कानुनबमोजिम नै दण्डनीय हुने संविधानमा नै उल्लेख छ। मुद्दा नं २ : व्यक्ति हत्याको कसुर मुलुकी अपराध संहिता ऐन, २०७४ को दफा १८३ मा कसैले कसैको ज्यान मार्ने नियतले त्यसको उद्योग गर्न नहुने उल्लेख छ। यस खालको कसुर गर्ने वा गराउने व्यक्तिलाई १० वर्षसम्म कैद र एक लाख रुपैयाँसम्म जरिवाना हुन सक्ने कानुनी व्यवस्था रहेको छ। पत्रकार रजकलाई कोठामा बन्धक बनाएर ज्यान लिएको र महर्जनको गोली लागेर ज्यान गएकाले व्यक्ति हत्याको कसुरमा मुद्दा चलाउन सकिने फौजदारी कानुनका विज्ञहरू बताउँछन्। मुद्दा नं ३ : ज्यान मार्ने उद्योग कसैले रोकेको अवस्थामा ज्यान मर्न नपाएको स्थितिमा ज्यान मार्ने उद्योगमा कसुर चलाउन सकिने जानकारहरू बताउँछन्। तर, त्यसका लागि आपराधिक क्रियाबाट मनशाय पत्ता लगाउनुपर्ने हुन्छ। प्रदर्शनकारीले अन्नपूर्ण मिडिया नेटवर्कका पत्रकार र कर्मचारी कार्यालयभित्र रहेको बेला बाहिरबाट ढुंगाप्रहार गर्नुका साथै भुइँतलामा आगजनीसमेत गरेका छन्। अन्नपूर्ण पोस्ट् दैनिकको कर्पोरेट कार्यालयमा अन्धाधुन्ध ढुंगा र इँटा प्रहारबाट कार्यालयका सिसा झर्यामझुरुम फुटेको छ। भुइँतलामा आगजीन गर्नेबित्तिकै कार्यालयका सुरक्षाकर्मीले आगो निभाएका थिए। नेपाल पत्रकार महासंघका महासचिव रामप्रसाद दाहालका अनुसार, अन्नपूर्ण पोस्ट्लगायत विभिन्न सञ्चार गृहको भवनमा आगो लगाउने, हुलहुज्जत गरेर भवनभित्र प्रवेश गर्न नपाएपछि ढुंगा हान्ने, सवारी साधन तोडफोड गर्ने र सञ्चारकर्मीलाई आतंकित तुल्याउने कार्य भएको छ। प्रदर्शनकारीहरू कान्तिपुर टेलिभिजनको भवनमा जबरजस्ती प्रवेश गर्न खोज्दा सुरक्षाकर्मीले रोकेपछि ढुंगामुढा गरी समाचार कक्षसम्म आतंक सिर्जना गरिएको छ। यस्तै हिमालयन टेलिभिजनको सवारी साधन तोडफोड गर्ने कार्य भएको जानकारी महासंघमा प्राप्त भएको छ। महासचिव दाहालद्वारा जारी विज्ञप्तिमा भनिएको छ, जनतालाई सुसूचित गराउने र विचार निर्माणमा सघाउने प्रेसजस्तो भरपर्दो सञ्चारसंस्थाहरू र सञ्चारकर्मीको ज्यानै जाने गरी यस प्रकारको हमला हुनु घोर आपत्तिजनक, निन्दनीय र भत्र्सनायोग्य कार्य भएको महासंघको ठहर छ। कसुर नं ४ : आगजनीसम्बन्धी कसुर संसद् भवनबाट भक्तपुरतर्फ घर फर्कंदै गरेका रास्वपाका प्रमुख सचेतक सन्तोष परियार चढेको गाडी बालकुमारीमा जलाइदिएका छन्। त्यस्तै प्रदर्शनकारीले पार्किङ गरिएको लागुऔषध नियन्त्रण ब्युरोको गाडी पनि जलाएका छन्। नागरिक उड्डयन प्राधिकरण र त्रिभुवन अन्तर्राष्ट्रिय विमानस्थल टर्मिनल भवनबीचको झाँडीमा समेत आगजनी गरेका छन्। आगजनीका घटना बढेपछि जिल्ला प्रशासन कार्यालय काठमाडौंले तीनकुने, कोटेश्वर, बानेश्वर, तीनकुने, र गौशाला क्षेत्रमा शुक्रबार दिउँसो ४ बजेदेखि शनिबार बिहान ७ बजेसम्मका लागि कर्फ्यु लगाएको थियो । कसुर नं ५ : चोरी तथा डाँकासम्बन्धी कसुर प्रदर्शनकारीले कोटेश्वरस्थित भाटभटेनी सुपरमार्केटमा जबरजस्ती प्रवेश गरी लुटपाट गरेका छन् । संगठित रूपमा प्रवेश गरेका प्रदर्शनकारीको समूहले मोबाइल, लत्ताकपडा, मदिरा लगायतका उपभोग्य सामग्रीहरू लुटेका छन्। कसुर नं ६ : संगठित अपराध तीनकुनेस्थित अधिवक्ता राजकुमार सुवालको बन्द रहेको ल फर्ममा तोडफोड भएको छ। शुक्रबार सिलवाल सहितका कानुन व्यवसायीहरू अदालत परिसरमा रहेको बेला आन्दोलनकारीले तोडफोड गरेका हुन्। अधिवक्ता सुवाल भन्छन्, बन्द कार्यालयभित्र छिरेर तोडफोड भएको छ। तोडफोड गर्ने अराजकहरूविरुद्ध जाहेरी दिने तयारी गर्दै छु। दोेषीलाई कानुनी दायरामा ल्याउनै पर्छ। छोड्नु हुँदैन। प्रदर्शनकारीले बालकुमारी चोकबाट अघि बढेको भीडले बाटोमै पर्ने एकीकृत समाजवादीका अध्यक्ष माधवकुमार नेपालको घरमा पनि ढुंगा प्रहार गरेका थिए।घटनाको अनुसन्धानमा संलग्न एक उच्च प्रहरी अधिकृतका अनुसार, व्यक्ति हत्याका साथै राज्यविरुद्धको अपराध, अपराधिक उपद्रव, एकीकृत कसुर, संगठित अपराधमा अनुसन्धान भइरहेको छ। अधिकारको दुरुपयोग संवैधानिक व्यवस्थाकै विरुद्ध प्रदर्शन भएको छ। यो प्रदर्शन संविधान र संवैधानिक प्रणालीको विरुद्धमा छ। यो राज्य विरुद्धको कसुर हो। घटनाको सबै जिम्मेवारी पूर्वराजा ज्ञानेन्द्र शाहले लिनुपर्छ। टीकाराम भट्टराई, वरिष्ठ अधिवक्ता शान्तिपूर्ण प्रदर्शन गर्ने संवैधानिक अधिकार हो। तर, प्रदर्शनको नाममा सञ्चारकर्मीको ज्यानै जाने, प्रेस, व्यवसायि , सर्वसाधारणलाई आतंकित र त्रसित बनाउने कार्यको सर्वत्र निन्दा गरिएको छ। नेपाल पत्रकार महासंघ, नेपाल बार एशोसिएशन , नेपाल उद्योग वाणिज्य महासंघलगायत विभिन्न पेसागत संघ संगठनले प्रेस विज्ञप्ति जारी गर्दै तत्काल कानुनी कठघरामा उभ्याउन सरकारसँग जोडदार माग गरेका छन्। क्षति पुर्याइएका सञ्चारमाध्यमलाई क्षतिपूर्ति दिन, सञ्चार गृह र सञ्चारकर्मी, कानुन व्यवसायी, उद्योगी लगायतको सुरक्षामा गम्भीर हुन आग्रहसमेत गरेका छन्। अमानवीय घटनाको गहिरो छानबिन गरी दोषीमाथि कानुनी कारबाहीको मागसमेत गरेका छन्। सरकार कहाँ चुक्यो ? वरिष्ठ अधिवक्ता एवं उपभोक्ता हित संरक्षण मञ्चका अध्यक्ष ज्योति बानियाँ तीनकुनेको घटना राज्यविहीनता झैं बनाइएको दाबी गर्छन्। त्यस्तै वरिष्ठ अधिवक्ता भट्टराईका अनुसार, सरकारले प्रदर्शनको पूर्वआंकलन नगरेको जस्तो देखिएको बताउँछन्। नेपाल बार एसोसिएसनका पूर्वउपाध्यक्ष भट्टराई भन्छन्, संविधान विरोधी, राजनीतिक दलका नेताको आक्रोश, माओवादी युद्धमा लागेका फ्रस्टेड व्यक्तिहरूको जमात, बेरोजगार युवाको जमात, हुल्लडवाज, अपराधिहरू आन्दोलनमा प्रयोग भएकोलागेको देखिन्छ। जिम्मेवारी कसले लिने ? सरकार र प्रदर्शनकारी दुवै पक्षले हिंसात्मक घटनाको जिम्मेवारीबाट पन्छिएका छन्। एकले एकले अर्कोलाई जिम्मेवारी लिनुपर्ने बताएका छन्। वरिष्ठ अधिवक्ता भट्टराई यस घटनाको सबै जिम्मेवारी पूर्वराजा ज्ञानेन्द्र शाहले लिनुपर्ने बताउँछन्। मुलुकको अवस्थाप्रति म चुप लागेर बस्दिनँ भनेर फागुन ७ गते वक्तव्य दिएका पूर्वराजा अहिलेसम्म किन मुकदर्शक बनिरहेका छन् ? वरिष्ठ अधिवक्ता भट्टराईले प्रश्न गर्दै भन्छन्, दुर्गा प्रसार्इं जस्तो अराजक व्यक्तिलाई भेटेर प्रदर्शनको कमाण्डर बनाए। अहिले यत्रो वितण्डा हुँदा र नेपाली नागरिक मारिंदा किन मौन बसिरहेको ? यसको प्रमुख जिम्मेवार ज्ञानेन्द्र शाह हुन्। उनलाई कानुनी कारबाहीको दायरामा ल्याउनुपर्छ। भट्टराईका अनुसार, घटनामा भौतिक रूपमा संलग्न हुने मात्र होइन प्रदर्शनलाई हिंसात्मक बनाउन आदेश, आदेश, निर्देशन गर्ने र उक्साउनेविरुद्ध पनि कसुरको मात्राअनुसार सजायको भागिदार हुनुपर्छ। बानियाँ राज्य विरुद्धका साथै सार्वजनिक शान्ति विरुद्धको कसुर गरेकोले सबैलाई कानुनी कारबाहीमा ल्याउनुपर्नेमा जोड दिन्छन्। आदेश दिने, उक्साउने र घटनामा संलग्न हुने सबैलाई कानुनी कारबाहीमा ल्याउनु पर्ने बानियाँको सुझाव छ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ, बानियाँ भन्छन्, फौजदारी संहिताको आधारमा घटनामा संलग्न सबैलाई कानुनी कारबाहीको दायरामा ल्याउनुपर्छ। सम्बन्धित व्यक्तिबाट नै बिगो बमोजिमको क्षतिपूर्ति भराउनुपर्छ। यो राज्य सञ्चालन विरुद्धको गम्भीर फौजदारी अपराध हो। क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ। घटनामा संलग्न सबैलाई कानुनी कारबाहीको दायरामा ल्याउनुपर्छ। यो क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। ज्योति बानियाँ, अध्यक्ष, उपभोक्ता हित संरक्षण मञ्च सुवेदी उच्च निगरानीमा, प्रसाईं अझै फरार राजसंस्था पुनःस्थापनाका लागि संयुक्त जनआन्दोलन निर्देशन समितिका संयोजक नवराज सुवेदीलाई प्रहरीले कडा निगरानीमा राखेको छ। नेपाल प्रहरीका प्रवक्ता दिनेशकुमार आचार्यका अनुसार, सुवेदीबाट हिंसात्मक गतिविधि बढाउन थप कार्य नहोस् भनेर घरमै प्रहरी तैनाथ गरी उच्च निगरानीमा राखिएको छ। सुवेदीलाई पक्राउ नगर्ने रणनीति प्रहरीले अपनाएको छ। सुवेदी पञ्चायतकालीन नेता हुन्। प्रहरीले आफूलाई धर्मगुरु बताउँदै प्रदर्शनमा ढुंगा हान्ने पुष्कर खतिवडालाई पनि शनिबार पक्राउ गरेको छ। शुक्रबार साँझ प्रदर्शनमा अगुवाई गर्ने राप्रपाका वरिष्ठ उपाध्यक्ष रवीन्द्र मिश्र, महामन्त्री धवलशमशेर राणा, जनआन्दोलन निर्देशन समितिका प्रवक्ता स्वागत नेपाल लगायतलाई पक्राउ गरेकोथियो। त्यस्तै शुक्रबारको हिंसात्मक आन्दोलनमा अगुवा गरेका दुर्गा प्रसाईं पक्राउको लिस्टमा रहेको प्रवक्ता आचार्यले जानकारी दिए। उनले भने, शुक्रबारको घटनामा आगजनी, हत्या लगायतका आपराधिक कार्यका मुख्य जिम्मेवार व्यक्तिका रूपमा प्रसाईं रहेका छन्। प्रसाईं शुक्रबार साँझ मोबाइल स्वीच अफ गरी फरार रहेको प्रहरीले जनाएको छ। उच्च मनोबलका साथ काम गर्न निर्देशन यसैबीच प्रहरी महानिरीक्षक दीपक थापाले शान्ति सुव्यवस्था कायम राख्नु र जीउ धनको सुरक्षा गर्नु नेपाल प्रहरीको प्रमुख जिम्मेवारी भएको उल्लेख गर्दै जस्तो सुकै विषम परिस्थितमा पनि उच्च मनोबलका साथ उपलब्ध संयन्त्रको अधिकतम उपयोग गरी परिचालित हुन निर्देशन दिएका छन्। अनुसन्धानबाट आकर्षित हुन सक्ने कसुरहरू १ राज्य विरुद्धको कसुर (मुलुकको सार्वभौमसत्ता, अखण्डता वा राष्ट्रिय एकतामा खलल पुर्याउने नियतले अव्यवस्था उत्पन्न हुने कार्य गरेको)२ आपराधिक उपद्रव विरुद्धको कसुर (कसैको घर, कार्यालयमा आगो लगाई आपराधिक उपद्रव गरेको ) ३ कर्तव्य ज्यानसम्बन्धी कसुर (हत्यामा संलग्न भएको ) ४ ज्यान मार्ने उद्योग ( ज्यान लिने मनशाय रहेको तर पूर्णता नपाएको घटनामा संलग्न भएको ) ५ चोरी तथा डाँकासम्बन्धी कसुर (कसैको सम्पत्ति चोरी एवं जबर्जस्ती डकैत गरेको) ६ संगठित अपराधको कसुर (तीन वा तीन भन्दा बढी व्यक्तिको समूह बनाई अपराध गरेको ) ७ एकीकृत कसुर (व्यक्तिले एउटै वारदातमा एकभन्दा बढी कसुरमा संलग्न भएको )"
प्रधानमन्त्री ओलीले भोलि संसदमा सम्बोधन गर्ने,काठमाडौं : प्रधानमन्त्री केपी शर्मा ओलीले भोलि संसद बैठकमा सम्बोधन गर्ने कार्यक्रम तय भएको छ। आइतबार बिहान सभामुखले बोलाएको मुख्य सचेतकहरूसँगको बैठकमा नेकपा एमालेका मुख्य सचेतक महेश बर्तौलाले प्रधानमन्त्रीको सम्बोधनबारे जानकारी गराएका हुन्। उनले संसदको अवरोध खुलाउनेबारे प्रधानमन्त्री र विपक्षी दलका नेताहरुबीच टेलिफोन संवाद भएको जानकारी गराएका थिए। नेपाल विद्युत प्राधिकरणका कार्यकारी निर्देशक कुलमान घिसिङको बखास्तीको विषयलाई विपक्षी दलहरूले संसद अवरोध गर्दै आएका छन्। उनीहरूले घिसिङलाई बर्खास्त गर्नुको कारणबारे प्रधानमन्त्रीले जवाफ दिनुपर्ने माग गरेका छन्। बर्तौलाका अनुसार प्रधानमन्त्रीले आजै सर्वदलीय बैठक आह्वान गरेका छन्।
एकीकृत समाजवादीले राजावादीको हिंसात्मक गतिविधिको देशभर भण्डाफोर गर्ने,"काठमाडौं : नेकपा एकीकृत समाजवादीले राजावादीको हिंसात्मक क्रियाकलापको भर्त्सना गर्दै देशव्यापी रुपमा भण्डाफोर गर्ने निर्णय गरेको छ । आइतबार काठमाडौंमा पत्रकार सम्मेलन गर्दै नेकपा समाजवादीले शुक्रबार राजावादीले हत्या, हिंसा, नीजि तथा सार्वजनिक सम्पतीमा आगजनी, तोडफेड र लुटपाटका उदण्ड, विध्वंसकारी र जनविरोधी क्रियाकपाल गरेको भन्दै उक्त क्रियाकलापको घोर निन्दा र भत्र्सना गर्दै देशव्यापी भण्डाफोर गर्ने जनाएको हो । पार्टी कार्यालय तथा अन्य स्थानमा भएको हिंसात्मक क्रियाकलापविरुद्ध चैत्र २५ गतेभित्र सबै प्रदेश,जिल्ला,स्थानीय कमिटी र जनसंगठनले सम्बन्धीत तहमा विरोध प्रदर्शन गर्ने समाजवादीका केन्द्रीय प्रचार तथा प्रकाशन विभागका प्रमुख प्रकाश ज्वालाले जानकारी दिए। उनले तथाकथित राजावादी प्रदर्शनका नाममा भएको हत्या,हिंसा,आगजनी,तोडफोड र लुटपाटमा संलग्न व्यक्तिहरूलाई तत्काल कडा भन्दा कडा कानुनी कारवाही गर्न माग गरिएको बताए । त्यस्तै उचित समयमा उचित ढंगले सुरक्षाकर्मी परिचालन गरेर शान्ति सुरक्षा कायम गर्न नसक्नु सरकारको असक्षमता र कमजोरी भएकाले सरकारको कमजोरी र गैरजिम्मेवार व्यवहारको विरोध गर्ने निर्णय भएको ज्वालाले उल्लेख गरे । ज्वालाले आफ्ना पार्टी प्रतिगामी षडयन्त्र, दरवारिया अराजकता र पश्चगमनका विरुद्ध आन्दोलनमा होमिएकै कारण प्रतिक्रियावादीहरूले निशाना बनाएको धारणा राखे। नेकपा समाजवादीले राजावादी प्रदर्शनमा ज्यान गुमाएका व्यक्तिप्रति श्रद्धाञ्जली अर्पण तथा शोकाकुल परिवारमा समवेदना व्यक्त गर्दै मृतकका परिवारलाई उचित क्षतिपूर्ति उपलब्ध गराउन समेत सरकारसँग माग गरेको छ ।"
सुनको मूल्यले बनायो ऐतिहासिक रेकर्ड,काठमाडौं : स्थानीय बजारमा सुनको मूल्यले ऐतिहासिक रेकर्ड कायम गरेको छ। नेपाल सुन चाँदी व्यवसायी महासंघका अनुसार आइतबार एक तोला सुनको मूल्य १ लाख ७६ हजार ८०० रुपैयाँ कायम भएको छ। यो मूल्य हालसम्मकै उच्च हो। यसअघि शुक्रबार सुनको मूल्य तोलामा १ लाख ७६ हजार २०० रुपैयाँ कायम भएको थियो। महासंघका अनुसार चाँदीको मूल्य भने आज १५ रुपैयाँले घटेर २ हजार २५ रुपैयाँ तोकेको छ।
राजावादी आन्दोलनको नेतृत्व संस्कृतिविद् जगमान गुरुङले गर्ने,"काठमाडौं : राजावादी आन्दोलनको नेतृत्व जगमान गुरुङले गर्ने भएका छन्। संयोजक नवराज सुवेदीले गुरुङलाई आन्दोलनको नेतृत्व गर्ने जानकारी गराएका हुन्। गरुङ संस्कृतिविद् हुन्। उनले आफूलाई सरकारले नजरबन्दमा राखेको दाबीसमेत गरेका छन्। उनले राजावादीहरूको आन्दोलनलाई निरन्तर राख्न आह्वान पनि गरेका छन्। 'सरकारले मलाई नजरबन्दमा राखेको हुनाले मेरो अनुपस्थितिमा संयुक्त जनआन्दोलनको नेतृत्व नेपाल ऋषि जगमान गुरुङले गर्नुहुनेछ। आन्दोलन निरन्तर राख्न सम्बन्धित सबै दल, संघसंस्थालाई सहयोग गर्न आह्वान गर्दछु,' संयोजक सुवेदीले विज्ञप्ति जारी गर्दै भनेका छन्।"
तिनकुने घटनाको नैतिक जिम्मेवारी पूर्वराजा ज्ञानेन्द्र शाहले लिनुपर्छ : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले राजावादीको प्रदर्शनमा भएका घटनाको नैतिक जिम्मेवारी पूर्वराजाले लिनुपर्ने बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै शुक्रबारको घटनामा पूर्णरुपमा पूर्वराजा ज्ञानेन्द्र शाह दोषी रहेको भन्दै सम्पूर्ण घटनाको जिम्मेवारी पूर्वराजाले नै लिनुपर्ने बताएका हुन्। पूर्वराजालाई संविधानले नागरिकलाई दिएको हक अधिकार भन्दा बढि दिएर राखेको भन्दै उनले यसलाई सम्मान गर्न नसकेको तर्क गरे । शर्माले जसको उक्साहटमा घटना भएको छ,त्यही अनुसार छानविन हुनुपर्नेमा कांग्रेसको जोड रहेको उनले बताए। उनले मुलुकमा भएका घटनाका विषयमा सदनमा कुरा राख्न नपाउने अवस्था सिर्जना भएको र यसमा सिंगो संसद नै दोषी भएको धारणा राखे । प्रधानमन्त्रीले सदनमा जवाफ दिने भनिसक्दा पनि अहिलेको अवस्थामा सदन अवरुद्ध गर्नु उचित नभएको उनको भनाइ छ ।"
प्रधानमन्त्री ओलीले डाके सर्वदलीय बैठक,काठमाडौं : प्रधानमन्त्री केपी शर्मा ओलीले सर्वदलीय बैठक आह्वान गरेका छन्। सभामुख देवराज घिमिरेसँगको छलफलमा एमालेका मुख्य सचेतक महेश बर्तौलाले प्रधानमन्त्रीले सर्वदलीय बैठक आह्वान गरेको जानकारी गराएका हुन्। प्रधानमन्त्रीको आव्हानमा गणतन्त्र पक्षधर दलहरूको बैठक आज साँझ ७ बजे सिंहदरबारमा बस्ने कार्यक्रम रहेको प्रधानमन्त्रीको सचिवालयले जनाएको छ। बैठकमा पछिल्लो विकसित राजनीतिक घटनाक्रमलगायत सरकार र सदन सञ्चालनका बारेमा छलफल हुने जनाइएको छ।
महायज्ञको उद्घाटन गर्न गहनानक्षेत्र जाँदै सभापति देउवा,"डडेल्धुरा : डोटी डडेल्धुराको संगम स्थल तथा धार्मिक क्षेत्र गहनान क्षेत्रमा पूर्व प्रधानमन्त्री तथा नेपाली कांग्रेसका सभापति शेरबहादुर देउवा आउने भएका छन्। आइतवारदेखि आयोजना हुन लागेको महायज्ञको उद्घाटनका लागि पूर्वप्रधानमन्त्री देउवा गहनानक्षेत्रमा पुग्ने भएका हुन्। पूर्व प्रधानमन्त्री एवम् नेपाली काँग्रेसका सभापति शेरबहादुर देउवा आइतवार देखि आयोजना गरिएको श्रीमद देवी भागवत महापुराण ज्ञान धन धन्यान्चल हवन महायज्ञको उद्घाटनका लागि गहनान क्षेत्र पुग्न लागेका हुन्। पूर्वप्रधानमन्त्री देउवा महायज्ञमा सहभागी भइ पूजाआजा गर्ने कार्यक्रम रहेको नेपाली काँग्रेस डडेलधुराका सचिव शेरबहादुर भण्डारीले जानकारी दिएका छन्। उनका अनुसार पूर्व प्रधानमन्त्री देउवासँगै पूर्व मन्त्री एवम् नेपाली काँग्रेसका केन्द्रीय सदस्य वीरवहादुर बलायर पनि उक्त कार्यक्रममा सहभागी हुनेछन्। सचिव भण्डारीका अनुसार अहिले बिहान ९:३० बजे देउवा र बलायर काठमाडौंबाट आउने र करिव ११ बजे महायज्ञ स्थलमा पुग्ने कार्यक्रम तय भए पनि प्लेन डिले भएकोले उद्घाटनमा ढिलाइ हुने जनाइएको छ। पूर्व प्रधानमन्त्री देउवा आउने कार्यक्रम तय भएसँगै नेपाली काँग्रेसका नेता तथा कार्यकर्ताहरू समेत महायज्ञ स्थलमा पुग्ने क्रम बढेको छ। महायज्ञ अवधिभर विभिन्न धार्मिक कार्यक्रम तथा प्रवचनको कार्यक्रम रहेको आयोजक समितिले जनाएको छ। डडेलधुराको गन्यापधुरा, नवदुर्गा, डोटीको शिखर नगरपालिका महायज्ञको मुख्य संरक्षकको भूमिकामा रहेका छन्। डोटीको शिखर नगरपालिका वडा नं १० स्थित पवित्र तीर्थस्थल गहनान त्रिवेणी धाममा श्रीमद देवी भागवत महापुराण ज्ञान धन धन्यान्चल हवन महायज्ञको आज सुभारम्भ भै यही चैत्र २५ गते समापन गरिने महायज्ञ मूल आयोजक समितिका अध्यक्ष ललित बलायरले बताए। डोटी र डडेल्धुराको सिमाना सेती नदि र शाकल्य नदिको संगमस्थल शाकल्य ऋषिले तपस्या गरि ज्ञान आर्जन गरेको पवित्र ऐतिहासिक भूमि मानिन्छ। यो क्षेत्र पौराणिक कालमा ५ पाण्डवहरूले ध्यान तपस्या गरेको पवित्रस्थलका रूपमा रहेको विभिन्न धार्मिक ग्रन्थहरूमा उल्लेख गरिएको पाइन्छ।"
अमेरिकाले निष्कासन गरेपछि झापामा फेरि बल्झियो भुटानी शरणार्थी समस्या,"झापा : भुटान सरकारले नेपालीभाषी नागरिकको नागरिकता खोसेर जबरजस्ती लखेटेको घटना बितेको पनि साढे तीन दशक भयो। भुटानले देश निकाला गरेपछि उनीहरू भारतको बाटो हुँदै झापाको काँकडभिट्टा नाका हुँदै नेपाल छिरेका थिए। सयौंको सङ्ख्यामा भुटानी शरणार्थीहरू नेपाल छरेपछि ठूलै समस्या उत्पन्न भएको थियो। समस्या समाधानका लागि त्यस बेला भुटानी शरणार्थीहरूलाई झापा र मोरङमा शिविर बनाएर आश्रय दिएको थियो। भुटानले आफ्नो नागरिक फिर्ता लिन अस्वीकार गरेपछि संयुक्त राष्ट्रसङ्घीय शरणार्थी उच्च आयोगको रेखदेखमा शिविरमा बसेका शरणार्थीहरूलाई कानुनी प्रक्रिया पुर्याएर उत्तरी अमेरिका, ओशिनिया र युरोपमा पुनर्वास गराइएको थियो। कानुनी प्रक्रिया र कागजात नमिलेका भुटानी शरणार्थीहरू भुटान फर्किने आशामा अहिले पनि दमक नगरपालिका३ बेलडाँगीस्थित भुटानी शरणार्थी शिविरमै बसेका छन्। तर, अमेरिका पुगेका भुटानी शरणार्थीहरूमध्ये १० जनालाई अमेरिकाले देश निकाला गर्दै भुटान फिर्ता पठाए पनि त्यो समस्या झापामा बल्झिएको छ। अमेरिकाले भुटान डीपोर्ट गरेका १० जनामध्ये तीन जना काँकडभिट्टापानीट्यांकी नाका हुँदै शुक्रबार दमक३ बेलडाँगी शिविर पुगेका थिए। शनिबार प्रहरीले शिविरबाट ३६ वर्षीय आशिष सुवेदी, ३१ वर्षीय सन्तोष दर्जी र ३६ वर्षीय रोशन तामाङलाई नियन्त्रणमा लिएर जिल्ला अध्यागमन कार्यालय काँकडभिट्टा पुर्याएको प्रहरी कार्यालय झापाका डीएसपी खगेन्द्र खडकाले जानकारी दिए। नियन्त्रणमा लिएका तीनै जनासँग कुनै कागजात छैन, डीएसपी खड्काले भने, उनीहरू अमेरिकाबाट डीपोर्ट भएर भुटान पुगे र त्यहाँबाट निकालिएपछि झापा आइपुगेका हुन्। उनीहरूलाई इलाका प्रहरी कार्यालय काँकडभिट्टामा राखिए पनि अध्यागमन कार्यालयले अनुसन्धान प्रक्रिया अघि बढाएको उनको भनाइ छ। भुटानले आफ्नो देशमा बस्न नदिएको शरणार्थीहरूलाई कहाँ लगेर छोड्ने भन्ने विषयमा समस्या उत्पन्न भएको अध्यागमन कार्यालय काँकडभिट्टाका प्रमुख तुलसी भट्टराईले बताए। भारतबाट नेपाल छिरेका उनीहरूलाई भारततिरै फर्काउने कि शिविरमा पठाउने बारेमा अध्यागमन विभागसँग छलफल भइरहेको उनको भनाइ छ। करिब ८९ वर्षअघि उनीहरू नेपालबाटै अमेरिका पुगेका थिए। बेलडाँगी शिविरमा बसेका उनीहरूलाई संयुक्त राष्ट्रसङ्घीय शरणार्थी उच्च आयोगले अमेरिका लगेको शिविर व्यवस्थापन समितिका सचिव संचहाङ सुब्बाले बताए। अमेरिकाले १० जनालाई डीपोर्ट गरेको बुझ्नमा आएको बताउँदै सचिव सुब्बाले भने, अमेरिका र भुटान सरकारबीच समन्वयमा उनीहरू भुटान ओर्लिएका थिए। अमेरिकाबाट डीपोर्ट भएका उनीहरू भारतको दिल्ली हुँदै थिम्पुको पारो विमानस्थलमा मार्च २७ तारिखमा ओर्लिएका थिए। उनीहरूलाई भुटान प्रशासनले साढे ६ घण्टा दूरीको यात्रा गराएर भारतभुटानको फुन्छ्योलिङजयगाउँ नाकामा ल्याएर छाडिदिएको थियो। त्यसपछि भारतीय सुरक्षाकर्मीले उनीहरूलाई पूर्वी नेपालको काँकडभिट्टापानीट्यांकी नाकामा ल्याएर छाडिदिए र उनीहरूमध्ये तीन जना नेपाल प्रवेश गरे। सात जना अझै सीमा क्षेत्रमै रहेको बुझिएको छ। अमेरिकाले आफ्नो नागरिक फिर्ता लैजाऊ भनी भुटानसँग कुराकानी गरेर पठाएको रहेछ। भुटानको विमानस्थलमा ओर्लिएकाहरूको आफन्तजन कोही नभएपछि उनीहरू झापा आइपुगेको हुनसक्ने सचिव सुब्बाले बताए। प्रहरीले नियन्त्रणमा लिएकामध्ये सुवेदीको बुबा शिविरमै रहेको उनको भनाइ छ। अमेरिकाले डीपोर्ट गरेर यसरी पठाउन थालेपछि यहाँको शिविरमा समस्या पक्कै आउँछ। संयुक्त राष्ट्रसङ्घीय शरणार्थी उच्च आयोग र नेपाल सरकारले प्रक्रिया पुर्याएर भुटानी शरणार्थीहरू तेस्रो देश पुनर्स्थापना गरिसकेको अवस्था छ, सचिव सुब्बाले भने, भुटानले हाम्रो नागरिक हो भनेर अमेरिकासँग कुराकानी गरेर फिर्ता बोलाउँछ, अनि भुटान आइपुगेपछि नेपालतर्फ खेदिदिन्छ भने यसले ठूलो समस्या निम्त्याउँछ। यी समस्याको बारेमा तत्काल समाधान खोज्न नेपाल सरकारसँग उनले माग पनि राखेका छन्। यसअघि सन् १९९० मा भुटान सरकारले आफ्ना नागरिकलाई देश निकाला गर्दा भारतमा ल्याएर छोडेको थियो। भारतले नेपालतिर पठाइदिएको थियो। तिनीहरूलाई भारतको बाटो हुँदै पुनः भुटान फर्काउन खोज्दा भारतीय सरकारले अवरोध गरेको थियो। अहिले अमेरिकी राष्ट्रपति डोनाल्ड ट्रम्प प्रशासनले आप्रवासीहरूमाथि कडा नीति ल्याएर लगातार विभिन्न देशका आप्रवासीहरूलाई डीपोर्ट गरिरहेको अवस्थामा भुटानी शरणार्थी समस्या फेरि आउनसक्ने आकलन गरिएको छ। यसैबीच भुटानमा बसोबास गर्दै आएका अन्य ४ महिला र २ जना पुरुष गरी ६ जना पनि शनिबार नेपाल प्रवेश गरेका छन्। काँकडभिट्टा नाका हुँदै नेपाल आउनेहरूमा ६४ वर्षीय नारद शर्मा, ६१ वर्षीया निरा तिमिल्सिना, २२ वर्षीय राजकुमार गुरुङ, ४१ वर्षीया शान्तिमाया गुरुङ, ४५ वर्षीया चन्द्रमाया गुरुङ र ६४ वर्षीया सोममाया गुरुङ रहेका छन्। अध्यागमन कार्यालय काँकडभिट्टाले रुजु गरी ३० दिनको प्रवेश आज्ञा दिएपछि उनीहरू आफन्त भेटघाटको लागि दमक गएको प्रहरीले जनाएको छ। अमेरिकाले डीपोर्ट गरेका सात जना भारतमै रहेको बुझिएको छ।"
विपक्षी दलको अडानका कारण प्रतिनिधिसभा बैठक प्रभावित,"काठमाडौं : विपक्षी दलहरूका कारण आज पनि प्रतिनिधिसभा बैठक प्रभावित भएको छ। बिहान ११ बजेका लागि बोलाइएको बैठक अहिलेसम्म बस्न सकेको छैन। आइतबार बिहान सभामुख देवराज घिमिरेले बोलाएको प्रमुख दलका प्रमुख सचेतकहरूको बैठकमा सत्ता पक्षले सदन खुलाउन विपक्षी दलहरूसँग अनुरोध गरेका थिए। उनीहरूले आफ्नो अडानबाट पछि नहट्ने बताएका थिए। जसका कारण प्रतिनिधिसभा बैठक प्रभावित भएको हो। नेपाल विदयुत प्राधिकरणका कार्यकारी निर्देशक कुलमान घिसिङलाई बर्खास्त गर्नुको कारण प्रधानमन्त्रीको संसदमा जवाफ नआएसम्म अडानबाट पछि नहट्ने उनीहरूले बताएका थिए। प्रधानमन्त्री ओलीले सोमबार संसदमा सम्बोधन गर्ने सूचना संसद सचिवालयलाई पठाइसकेका छन्। बैठकमा सभामुखले दुई दिनअघि भएको तिनकुने घटना लोकतान्त्रिकमाथिको प्रहार भएकाले संसदमा छलफल बहस गर्ने वातावरण बनाउन दलहरूलाई आग्रह गरेका थिए। उनले राष्ट्रमाथि भएको घटनाबारे छलफल गरेर संसद जीवन्त रहेको महशुस गराउन अपिल समेत गरेका थिए। अधिवेशन सञ्चालन नभएको अवस्थामा पनि सदन सञ्चालन गर्नुपर्ने अवस्थामा सदन अवरोध कुनै पनि हालतमा उचित नहुने उनको भनाइ थियो। तर,पनि विपक्षी दलहरूले सुन्न चाहेनन्। विपक्षी दलहरूको अवरोध जनाएपछि बिहीबार र शुक्रबार पनि संघीय संसदका दुवै सदनका बैठक अवरोध भएका थिए।"
तीनकुने क्षेत्रमा आतंक मच्चाउने र लुटपाट गर्ने यी हुन् पक्राउ परेका ४१ जना राजावादीहरू,"काठमाडौं : तीनकुने क्षेत्रमा हिंसा मच्चाउने र लुटपाट गर्ने ४१ जनालाई प्रहरीले पक्राउ गरेको छ। पक्राउ पर्नेमा राप्रपा नेता रविन्द्र मिश्र, सांसदसमेत रहेका राप्रपा नेता धवल शमशेर राणा, झापाका पुष्कर खतिवडा, रुपन्देही घर भई काठमाडौंको तारकेश्वर बस्ने गोपाल मल्ल, लमजुङका मनिन्द्र राजभण्डारी, झापाका गोपीकृष्ण खड्का, सुनसरीका सन्तोष चौधरी, झापाकै रामकुमार धिमाल, काठमाडौंका पशुपति खड्का, जुम्लाका हरिहर चौलागाईं र तनहुँका विष्णु पराजुली रहेका छन्। प्रहरीले उनीहरूविरुद्ध राज्यविरुद्धको कसूर र संगठित अपराधसम्बन्धी कसूरमा मुद्दा चलाउने भएको छ। त्यस्तै पक्राउ पर्नेमा स्याङ्जाका देवबहादुर थापा मगर, रौतहटका राज ठाकुर, काठमाडौंका प्रसिद्ध मल्ल, रुकुमका विकास ओली, महोत्तरीका सुदर्शन थापा, खोटाङका डा राजकुमार राई, खोटाङकै भगवती रोक्का, उदयपुरका नबिन ढकाल, सप्तरीका आलोक पराजुली, रौतहटका इरफान खान, सिन्धुपाल्चोकका गणेशबहादुर गुरुङ, काभ्रपलाञ्चोकका विवेक खनाल, बाराका उपेन्द्र साह, मकवानपुरका कृष्णकुमार बस्नेत, चितवनका जीवन पुरी, कैलालीका गणेश प्याकुरेल, दोलखाका सरुन थापा, काठमाडौंङ्का श्रवण लामा, रामेछापका स्टन लामा, नुवाकोटका सुशीला कुमाल रहेका छन्। त्यस्तै पक्राउ पर्नेमा सिन्धुपाल्चोकका निर्मला कार्की, सुनसरीका ऐलिसा राई, सुर्खेतका भबिन्द्र बिसी, धादिङका आशिष तामाङ, गुल्मीका लिला राणा, सिन्धुलीका चित्रमाया बस्नेत, सिन्धुलीकै सस्मिता बराल, बझाङका निराजन गिरी, दोलखाका प्रेध बहादुर र कालिकोटका मनिष कुमार शाही रहेका छन्। उनीहरूविरुद्ध आपराधिक उपद्र र संगठित अपरासम्बन्धी कसूरमा मुद्दामा अनुसन्धान अघि बढाइएको प्रहरी परिसर काठमाडौंका प्रवक्ता अपीलराज बोहोराले जानकारी दिए। पक्राउ परेका सबै जनालाई जिल्ला अदालतमा ५ दिनको म्याद थपिएको उनले बताए।"
भाटभटेनी सुपरमार्केटमा लुटपाट गर्ने ९ जना पक्राउ,"काठमाडौं : भाटभटेनी सुपरमार्केटमा शुक्रबार लुटपाट गर्ने ९ जना पक्राउ परेका छन्। दुर्गा प्रसाईको नेतृत्वमा राजावादी समूहसहितको संयुक्त आन्दोलनका क्रममा कोटेश्वरस्थित भाटभटेनी सुपरमार्केटमा तोडफोड गर्नुका साथै लुटपाट गरेर फरार भएका ९ जना पक्राउ परेका हुन्। पक्राउ पर्नेमा धनुषाको मिथिला नगरपालिका६ ढल्केवरका आशिष सिंह, सर्लाहीको बरथहवा नगरपालिका१६ प्रेम कुमार महतो, भारतको बिहार राज्य पटना हाजिपुरका रवि रञ्जन कुमार, नुवाकोटको विदुर नगरपालिका६ की सुशीला कुमाल, सुनसरीको धरानकी एलिसा राई, काठमाडौं महानगरपालिका३२ की बालकुमारी कार्की, सिन्धुपाल्चोक चौतारा साँगाचोकगढी नगरपालिका८ की निर्मला कार्की, सिन्धुलीको तिनपाटन गाउँपालिका७ लाम्पन्टारकी चित्र माया बस्नेत र सिन्धुलीको तिनपाटन गाउँपालिका१६ की सुस्मिता बराल रहेका छन्। काठमाडौं उपत्यका अपराध अनुसन्धान कार्यालयको टोलीले उनीहरूलाई शनिबार र आइतबार पक्राउ गरेको हो। कार्यालयका प्रहरी उपरीक्षक अंगुर जिसीले पक्राउ परेकाहरू कोटेश्वरमा बस्दै आएकाहरू रहेको बताए।"
विदुरमा पार्किङस्थल निर्माण,"नुवाकोट : विदुर नगरपालिकाले जिल्ला प्रशासन कार्यालय अगाडि पार्किङस्थल निर्माण गरेको छ। सर्वसाधारणको सुविधाका लागि प्रयोग नभएको खाली जग्गा सदुपयोग गरी विदुर नपाले हेभी इक्युपमेन्ट प्रयोग गरेर पार्किङस्थल बनाएको हो। विदुर नपा २ विदुरस्थत जिल्ला प्रशासन कार्यालय अगाडि रहेको प्रयोगविहीन खाली जग्गालाई व्यवस्थित बनाई जिल्ला प्रशासन कार्यालयसहित वडा कार्यालय, अदालत, नापी, मालपोत लगायत आसपासमा रहेका विभिन्न सरकारी तथा अन्य कार्यालयका सेवाग्राहीलाई सहज बनाउनका लागि विदुर नपामार्फत पार्किङ स्थल बनाइएको मेयर श्रेष्ठले बताए। यसका साथै विदुरमा फिटनेस ब्यायामशालाका लागि विदुर नपाको जेसिभि प्रयोग गरी काम गरिएको मेयर श्रेष्ठको भनाइ छ। मेयर राजन श्रेष्ठको निर्देशन अनुसार प्रयोगविहीन खाली जग्गालाई व्यवस्थित बनाई गाडी, मोटरसाइकल, साइकलको पार्किङ स्थल बनाइएको हो। यसबाट आवतजावतमा समेत सुविधा पुगेको विदुर नपाले जनाएको छ।"
अस्पतालका उत्कृष्ट कर्मचारी पुरस्कृत,"नुवाकोट : नुवाकोट जिल्ला अस्पताल त्रिशूलीले कर्मचारी तथा शाखा प्रोत्साहन कार्यक्रम सञ्चालन गरेको छ। कार्य प्रस्तुतिको मूल्यांकनका आधारमा अस्पतालका कर्मचारी र शाखालाई पुरस्कृत गरिएको छ। विदुर नगरपालिका९ कोलोनीमा रहेको अस्पतालले कार्यक्रमका बीच एक चिकित्सकसहित दुई स्वास्थ्यकर्मी र शाखातर्फ जनरल वार्डलाई पुरस्कृत गरेको हो। अस्पतालमा आयोजित कार्यक्रममा प्रमुख अतिथि विदुर नपा ४ का वडाध्यक्ष नीलमबाबु ढुंगेलले अस्पतालका डा मनोज महर्जन र स्टाफ नर्स श्रेया श्रेष्ठलाई नगद जनही ५५ हजार रुपैयाँ तथा उत्कृष्ट विभागतर्फ छनौट भएको जनरल वार्डलाई नगद दुई हजार रुपैयाँका साथ प्रमाणपत्र प्रदान गरेर पुरस्कृत गरे। वडाध्यक्ष ढुंगेलले स्वास्थ्य सेवालाई पहिलो प्राथमिकतामा राखेर स्वास्थ्यकर्मी तथा अस्पताल क्रियाशील हुनुपर्ने बताए। गर्मीको मौसम सुरु भएकाले बेलैमा सम्भावित उपचार सेवालाई प्रभावकारी बनाउनुपर्नेमा उनले जोड दिए। कार्यक्रममा अस्पतालका अध्यक्ष उपेन्द्र बुढाथोकी, सदस्यहरू अरूणकुमार श्रेष्ठ, अनजली पाण्डे, निर्देशक डा राजेन्द्र लामा लगायतले त्रिशूली अस्पतालमा गर्मी मौसम सुरु भएसँगै बिरामीको चाप बढिरहेको र उपचार सेवालाई क्रियाशील बनाइएको दाबी गरे। कार्यक्रममा अस्पतालका विभिन्न शाखाका प्रमुखहरूले कार्य विवरण सार्वजनिक गरेका थिए।"
पूर्वराजा ज्ञानेन्द्रले बुझ्न मानेन् महानगरको जरिवाना पत्र,"काठमाडौं : काठमाडौं महानगरपालिकाले पठाएको जरिवाना पत्र पूर्वराजा ज्ञानेन्द्र शाहले बुझ्न अस्वीकार गरेका छन्। आइतबार बिहान पूर्वराजा शाहलाई जरिवाना पत्र बुझाउन महानगरको टोली निर्मल निवास गएको थियो। निर्मल निवासका सुरक्षा अधिकारीहरूले पूर्वराजाले पत्र नबुझ्ने भनेपछि महानगरको टोली त्यहाँबाट फर्किएको हो। काठमाडौं महानगरपालिकाले पूर्वराजा शाहलाई विभिन्न शीर्षकमा जरिवाना गरेको थियो। महानगरले पूर्वराजा ज्ञानेन्द्रलाई ७ लाख ९३ हजार जरिवाना तोकेको हो।काठमाडौं महानगरपालिकाले शुक्रबार तीनकुने क्षेत्रमा पुर्याएको क्षति विवरणसहित विभिन्न शीर्षकमा जरिवाना तोकेर निर्मल निवासलाई पत्र काटेको हो। महानगरले फोहोरमैला, बोटविरुवा तथा रेलिङमा क्षति, वारुणयन्त्रमा क्षतिलगायत शीर्षकमा जरिवाना गरेको हो।"
जिपबाट खसेर महिलाको मृत्यु,डडेलधुरा : डडेलधुराको अमरगढी नगरपालिका८ डकलेमा जिपबाट खसेर महिलाको मृत्यु भएको छ। मृत्यु हुनेमा अमरगढी नगरपालिका८ की २६ वर्षीया निर्मला भूल रहेको जिल्ला प्रहरी कार्यालय डडेलधुराले जनाएको छ। आइतबार दिउँसो साढे ४ बजेतिर जिल्ला सदरमुकामबाट बैतडीतर्फ जाँदै गरेको से १ ज ७३९ नम्बरको जिपबाट ओर्लिने क्रममा खसेर निर्मला गम्भीर घाइते भएकी थिइन्। उपचारका क्रममा उनको डडेलधुरा अस्पतालमा मृत्यु भएको डडेलधुराका प्रहरी निरीक्षक एवं सूचना अधिकारी उपेन्द्रबहादुर बमले जानकारी दिए। प्रहरीले जिप र जिप चालक बैतडीको सिगास गाउँपालिका५ ढुङ्गाडका ४० वर्षीय रामसिंह धामीलाई नियन्त्रणमा लिएको छ। घटनाका बारेमा थप अनुसन्धान भइरहेको प्रहरीले जनाएको छ।
कुलमान घिसिङको रिटमा आज सुनुवाइ नहुने,"काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमा आज सुनुवाइ नहुने भएको छ। सुनुवाइका लागि रिटको पेशी न्यायाधीश प्रकाशमान सिंह र शारङ्गा सुवेदीको इजलासमा तोकिएको थियो। तर,रिट 'हेर्न नभ्याइने सूचिमा' राखिएको छ। यसअघि शुक्रबार प्राम्भिक सुनुवाइ गर्दै सो रिटमा सर्वोच्चले कारण देखाउ आदेश जारी गरेको थियो। न्यायाधीश अव्दुलअजीज मुसलमानको एकल इजलासले घिसिङलाई बर्खास्त गर्नुपर्ने कारण सरकारलाई सोधेको थियो। अदालतले लिखित जवाफ माग गर्दै अन्तरिम आदेश हुने वा नहुने विषयमा दुवै पक्षलाई आइतबार छलफलका लागि बोलाएको थियो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए।"
स्वागत नेपाल रिहा,"काठमाडौं : राजावादी आन्दोलनका प्रवक्तासमेत रहेका अधिवक्ता स्वागत नेपाल रिहा भएका छन्। चैत १५ गते तीनकुने क्षेत्रमा भएको आन्दोलनमा उनको संलग्नता नदेखिएपछि आइतबार रिहा भएका हुन्। प्रहरी परिसर काठमाडौं प्रवक्ता अपीलराज बोहोराका अनुसार नेपाललाई हाजिरी जमानीमा रिहा गरिएको हो। 'तीनकुने क्षेत्रमा भएको प्रदर्शनमा उहाँको प्रत्यक्ष संलग्नता देखिएन। त्यसैले हाजिरी जमानीमा रिहा गरेका हौं,' बोहोराले भने। तीनकुने क्षेत्रमा हिंसात्मक प्रदर्शन भएपछि प्रहरीले नेपाललाई चैत १५ गते राति पक्राउ गरेको थियो। उनीसँगै राप्रपाका नेताद्वय रविन्द्र मिश्र, धवल शमशेर राणा पनि पक्राउ परेका थिए। उनीहरूलाई पाँच दिनको म्याद थपेर अनुसन्धान गर्न अदालतले अनुमति दिएको छ।"
"अन्नपूर्ण मिडियामा प्रेस काउन्सिलको स्थलगत अनुगमन, भन्यो सञ्चारमाध्यम र पत्रकारलाई सुरक्षा देऊ","काठमाडौं : प्रेस काउन्सिलले नेपालले अन्नपूर्ण मिडियाको स्थलगत निरीक्षण गरेको छ। राजावादी आन्दोलनकारीले चैत १५ गते अन्नपूर्ण पोस्ट्को कार्यालयमा तोडोफड र आगजनी गरेपछि आइतबार काउन्सिलका निमित्त अध्यक्ष विजय अधिकारी नेतृत्वको टोलीले निरीक्षण गरेको हो। टोलीमा मुख्य अधिकृत कबिन्द्र भुसाल, प्रवक्ता दीपक खनाल र सूचना अधिकारी रामशरण बोहोरा थिए। काउन्सिलका कार्यवाहक अध्यक्ष अधिकारीले सञ्चारमाध्यममा भएको तोडफोड, आगजनी र पत्रकारको ज्यान जाने गरी भएको घटनाप्रति आपत्ति जनाए। उनले सञ्चारमाध्यम र पत्रकारको सुरक्षा गर्न सरकारसँग माग गरे। 'चैत १५ गते प्रदर्शनकारीले मिडिया र पत्रकारमाथि जुन टार्गेट गरेका छन्। त्यो निन्दनीय छ। भर्त्सनायोग्य छ। सरकारले मिडिया हाउस र पत्रकारको सुरक्षाको ग्यारेन्टी गर्न काउन्सिलले माग गर्दछ,' उनले भने। प्रेस काउन्सिलको टोलीलाई अन्नपूर्ण पोस्ट्का प्रधान सम्पादक अखण्ड भण्डारी, डिजिटल विभागका सम्पादक शम्भु कट्टेल र महाप्रबन्धक मनोज बस्नेतले तोडफोड र क्षतिका विषयमा जानकारी गराएका थिए। त्यसअघि विज्ञप्ति जारी गर्दै काउन्सिलले मिडियामाथि भएको ढुंगामुढा र तोडफोडका घटनाप्रति गम्भीर ध्यानाकर्षण भएको जनाएको छ। 'प्रेस काउन्सिल नेपालका निमित्त अध्यक्ष विजयराज अधिकारीको अध्यक्षतामा २०८१ चैत १७ गते बसेको बैठकले सञ्चार गृह तोडफोड गर्ने, आगजनी गर्ने, हमला गर्ने कार्यमा संलग्नलाई प्रचलित कानुनबमोजिम कारबाहीको दायरामा ल्याउन र सञ्चारकर्मी, सञ्चारगृहमा सुरक्षाको व्यवस्था गर्न सरकारको ध्यानाकर्षण गराउने निर्णय गरेको छ। सञ्चार माध्यमको भौतिक संरचनामा क्षति पुऱ्याउने र पत्रकारको ज्यान जाने गरी भएका यस्ता घटना प्रेस स्वतन्त्रताविरोधी घटना हुन्। संविधानको परिधिभित्र रहेर शान्तिपूर्ण विरोध गर्न पाउने स्वतन्त्रता हुँदाहुँदै सार्वजनिक सम्पत्तिमा क्षति पुर्याउने, संविधान एवं कानुन प्रदत्त स्वतन्त्र र निर्वाध ढंगले सञ्चारकर्म गर्न पाउने हक हनन गर्दै सञ्चार माध्यममा क्षति पुग्ने गरी हिंसा भड्काउने, सञ्चारकर्मीको ज्यानै जानेगरी हमला गर्ने जस्ता घटना आपत्तिजनक भएको काउन्सिलको ठहर छ,' काउन्सिलको विज्ञप्तिमा भनिएको छ। केही सञ्चार माध्यम तथा मिडियाका आवरणमा सञ्चालित सामाजिक सञ्जालहरूबाट संविधानले प्रत्याभूत गरेको लोकतान्त्रिक व्यवस्था प्रतिकूलको व्यवस्थाको पक्षपोषण, समर्थन गरी समाजलाई उद्वेलित बनाउने किसिमबाट निरन्तररूपमा एकपक्षीय सामग्री सम्प्रेषण गरेको देखिएकाले त्यस्ता सञ्चार माध्यम तथा सामाजिक सञ्जालको समेत काउन्सिलले अनुगमन गर्ने निर्णय गरेको छ।"
जनकपुरको मेस्तरबस्तीमा शिक्षाको इजोत,"जनकपुरधाम : शैक्षिक अवस्था निकै कमजोर रहेको मेस्तर समुदायमा शिक्षाको उज्यालो छर्न मेस्तर समुदायकै युवाको पहलमा निःशुल्क ट्युसन कक्षा सञ्चालनमा ल्याइएको छ। अज्ञानताको अँध्यारोबाट शिक्षाको उज्यालोतर्फ लग्ने यस कक्षाको नाम युवाले इजोत अर्थात् उज्यालो राखेका छन्। ६ महिना अगाडिसम्म सुँगुरको खोर र मदिरा भट्टी रहेको मेस्तर बस्तीको चोकमा अहिले बालबालिकाका लागि निःशुल्क पढ्ने ट्युसन कक्षा सञ्चालनमा आएको छ। जनकपुरधाम उपमहानगरपालिका१ सीताचोकको मेस्तरबस्तीका बालबालिका अहिले साँझको ५ बज्नेबित्तिकै किताब, कापी र विद्यालयको झोला बोकेर ट्युसन कक्षा प्रवेश गर्छन्। पुरानो चदरा, बाँस र प्लास्टिकको त्रिपालले जेनतेन घेरबेर गरेर बनाइएको एउटा सानो कक्षाकोठाभित्र मधुरो बत्तीको उज्यालोमा बालबालिकाले पढ्न पाएका छन्। बस्तीभरिका कक्षा १ देखि ८ सम्मका ६० बालबालिका अध्ययनरत ट्युसन कक्षामा उनीहरूलाई किताबी ज्ञानमात्रै नभई व्यावहारिक र सामाजिक परिवेशमा कसरी सभ्य र सुसंस्कृत भएर बस्ने भन्ने ज्ञानसमेत दिने गरिन्छ। हामी मेस्तर समुदाय यस सभ्य समाजमा निकै पछाडि परेका छौं। यसको मुख्य कारण हो हामी शिक्षामा पछाडि छौं। त्यसैले आफ्नो बस्तीका बालबालिकालाई समाजको मूलधारमा ल्याउन हामीले यो निःशुल्क ट्युसन कक्षा सञ्चालनमा ल्याएका छौं, कक्षा सञ्चालनको सुरुवात गरेका मेस्तर समुदायकै युवा इन्द्रजित मेस्तर भन्छन्, मेरो परिवारमा पनि बुवाआमा पढ्नु भएको थिएन। उहाँहरूले सरसफाइको काम गरेर जीवन चलाउनु भयो। म सानो हुँदा कक्षा ८ सम्म मात्र पढ्न पाएँ र म पनि सरसफाइकै काममा लागेँ तर, जब जब मैले आफ्नो जीवनमा कुनै काम वा अवसर पाउथेँ त्यहाँ कम पढेलेखेकै कारण पछाडि पर्नु पर्थ्यो। यो पीडालाई कम गर्न आफ्नो समुदायका बच्चाहरूको राम्रो भविष्यका लागि उनीहरूलाई पढ्ने वातावरण बनाउँदै छौं। इन्द्रजितसँगै युवा आनन्द राउत र कृष्णा मेस्तरले मिलेर कक्षा सञ्चालन गर्ने गरेका छन्। बालबालिकालाई पढाउन बनाइएको सानो झुपडी पनि यिनै युवाले आफैंले सरसामान जोहो गरेर बनाएका हुन्। सरसफाइकर्मीकै रूपमा रहेर काम गर्ने मेस्तर समुदायमा शिक्षा, सरसफाइ र समृद्धिको अवस्था निकै दयनीय रहेको हुँदा यस समुदायका बालबालिकासमेत विद्यालय गए पनि चाँडै पढाइ छाड्ने प्रवृत्ति बढ्दो छ। हाम्रो समुदायमा बच्चाहरू धेरै पढ्यो भने पनि अगाडि गएर सरसफाइकर्मी नै बन्छ भन्ने सोच छ। तर, हामीले राम्ररी शिक्षा आर्जन गर्र्यौं भने लोकसेवा पास गरेर सरकारी जागिर खान सक्छौं, राम्रो ठाउँमा जागिर पाउन सक्छौं। सबै कामहरू गर्न सक्छौं, जुन अन्य समुदायका व्यक्तिहरू गर्छन्। यही सोच अभिवृद्धि गर्न हामी बालबालिकाको शिक्षा सुधारमा लागिपरेका छौं, कक्षा १० को परीक्षा सकेर अगाडि पढाइ गर्ने सोचमा रहेका र हाल आफ्नै बस्तीका बालबालिकालाई निःशुल्क कक्षामा पढाउने गरेका युवा कृष्ण मेस्तर भन्छन्, मानिसमानिसबीचको विभेद र फरकपना हटाउने एक मात्र माध्यम शिक्षा हो। त्यसैले हाम्रो बस्तीका बालबालिकाले यो फरकपना भोग्नु नपरोस् भन्दै इजोतलाई अघि बढाउन लागिपरेका छौं। इजोत निःशुल्क ट्युसन कक्षामा शैक्षिक सामग्री तथा सरसफाइको लागि स्वास्थ्य जाँचको व्यवस्थामा मधेस प्रदेशसभा सदस्य रामआशिष यादवले सहयोग गरिरहेका छन्। यादवले बालबालिकाका लागि चाहिने कापी, कलम, स्कुल ब्यागलगायतका सामग्रीहरू बेलाबखत उपलब्ध गराउने गरेका छन् भने हेल्दी स्कुल अभियान स्वास्थ्य जाँच शिविर पनि सञ्चालन गर्दै आएका छन्। मेस्तर समुदायको जीवनस्तर उकास्न शिक्षा आवश्यक रहेको ठानेर सोही समुदायका केही जागरुक युवाले यो राम्रो शैक्षिक अभियान सुरु गरेका हुन्। यो निकै सराहनीय र प्रशंसनीय छ, सांसद यादवले अन्नपूर्णकर्मीसँग कुरा गर्दै भने, मैले आफ्नो तर्फबाट सक्दो सहयोग गर्दैछु। पहिले त त्यो ठाउँमा खुट्टा राख्न सक्नेसम्मको स्थिति थिएन। यस्तो दुर्गन्धित र फोहोर हुन्थ्यो तर, अहिले हामी सबैले लागेर त्यसलाई बालबालिकाको लागि पढ्ने थलो बनाएका छौं र आगामी दिनमा अझ राम्रो बनाउने योजना छ। पढ्ने वातावरण नभएर बालबालिका विद्यालय जान नमान्ने, पढ्नै नमान्ने र दिनभरि खेलेर बिताउँदै आएको अवस्थाबाट अहिले आफ्ना बच्चाहरू पढ्न तर्फ आकर्षित भएको देखेर अभिभावकसमेत निकै खुसी भएका छन्।"
पूर्वराजा ज्ञानेन्द्र शाहको सुरक्षा कटौति,काठमाडौं : सरकारले पूर्वराजा ज्ञानेन्द्र शाहको सुरक्षामा परिचालन भएको सुरक्षाकर्मीको संख्या कटौती गरेको छ । सरकारले पूर्व राष्ट्रप्रमुखको हैसियतमा दिएको सुरक्षाकर्मीको संख्या घटाएको हो । सशस्त्र प्रहरी बलका प्रवक्ता कुमार न्यौपानेका अनुसार सरकारले बनाएको कार्यविधि अनुसार विशिष्ट व्यक्तिलाई दिइने सुविधा अनुसार सुरक्षाकर्मी खटाएको हो। डीएपीको कमाण्डमा रहेका सशस्त्र प्रहरीको १० जना प्रहरी फिर्ता बोलाएको हो । उनको सुरक्षार्थ २५ जना खटिदै आएकोमा अहिले १५ जनामात्र राखिएको छ । नारायणहिठी राजदरबारबाट हटेपछि पूर्वराजपरिवारलाई सरकारले आवाससहितको सुरक्षाकर्मीको सुविधा उपलब्ध गराएको छ । योसँग कार्यविधिमा तोकिएभन्दा बढी सुरक्षाकर्मी भएका सबै क्षेत्रमा सुरक्षा कटौति गर्न लागिएको हो । सशस्त्र प्रहरी बलका अनुसार परिवारका सदस्यहरूका लागि खटाइएको सुरक्षा टोली पनि फिर्ता बोलाइनेछ।
रुकुममा कृषि तथा व्यापार महोत्सव हुँदै,"रूकुम पूर्व : रुकुम पूर्वमा कृषि तथा व्यापार महोत्सव हुने भएको छ। यही चैत २२ गतेदेखि वैशाख सात गतेसम्म सिस्ने गाउँपालिका ६, छिप्रिदहमा महोत्सव सञ्चालन हुन लागेको हो। महोत्सवले पूर्वी रूकुमको कला, संस्कृति तथा पर्यटन प्रवर्द्धनसँगै कृषि र व्यापारिक गतिविधिहरूलाई समेत प्रवर्द्धन गर्ने लक्ष्य राखेको छ। महोत्सवमा स्थानीय उत्पादन तथा व्यवसाय प्रवर्द्धन गर्नका लागि विभिन्न स्टलहरू राखिनेछन्। कृषि, हस्तकला, लघु उद्यम, तथा पर्यटन प्रवर्द्धनका कार्यक्रमहरू पनि समावेश गरिनेछ । अठाले ग्रुपले महोत्सवको आयोजना गरेको हो।"
ट्याक्टरबाट खसेर युवतीको मृत्यु,सुनसरी : ट्याक्टरबाट खसेर युवतीको मृत्यु भएको छ। मृत्यु हुनेमा हरिनगरा गाउँपालिका२ की २० वर्षीया जुलेशा खतुन रहेकी छन्। हरिनगरा गाउँपालिका३ गौतमपुरस्थित सडकमा प्र१०२००३ त ५०९ नम्बरको ट्याक्टरबाट खसेर ट्याक्टरमा सवार उनको आइतबार दिउँसो घटनास्थलमै मृत्यु भएको हो। प्रहरीले ट्याक्टर चालकलाई नियन्त्रणमा लिई दुर्घटनाका सम्बन्धमा आवश्यक अनुसन्धान गरिरहेको छ।
करेन्ट लागेर मृत्यु,सर्लाही : करेन्ट लागेर एकजनाको मृत्यु भएको छ। हरिपुर नगरपालिका१ बस्ने ४६ वर्षीय राजु भन्ने सोम बहादुर खपाङ्गेको करेन्ट लागेर आइतबार बिहान मृत्यु भएको हो। आफ्नै घरको भुईतल्लामा झुन्डिएको नाङ्गो विद्युतको तारबाट करेन्ट लागेर गम्भीर घाइते भएका उनको हनुमन्त अस्पतालमा उपचारका क्रममा मृत्यु भएको जिल्ला प्रहरी कार्यालयले जनाएको छ। यस सम्बन्धमा प्रहरीले आवश्यक अनुसन्धान गरिरहेको जनाएको छ।
पत्रकार हत्या र मिडियामाथि भएको आक्रमणविरुद्ध कर्णालीमा विरोध,"वीरेन्द्रनगर : पत्रकार हत्या र मिडियामाथि भएको आक्रमणविरुद्ध विभिन्न संघ संस्था तथा पत्रकारहरूले कर्णालीमा विरोध जनाएका छन्। कर्णाली प्रदेशका १० वटै जिल्लामा कार्यरत पत्रकारले हातमा कालोपट्टी बाँधेर पत्रकार हत्या र मिडियामाथि भएको आक्रमणविरुद्ध विरोध जनाएका हुन्। संघीय राजधानीमा राजवादीका नाममा भएको प्रदर्शनमा पत्रकार सुरेश रजकका हत्या र विभिन्न सञ्चारगृह तथा पत्रकारमाथि आक्रमण गरिएको भन्दै सुर्खेत जिल्ला शाखा र कर्णाली प्रदेश समितिले संयुक्त रूपमा विरोध जनाएको नेपाल पत्रकार महासंघ कर्णाली प्रदेशका महासचिव खगेन्द्र भट्टराईले बताए। उनका अनुसार महासंघको केन्द्रीय समितिको परिपत्र अनुसार कर्णालीका पत्रकारहरूले आइतबार हातमा कालोपट्टी बाँधेर आफ्नो दैनिक काम गरेका छन्। उनले भने, पत्रकार सुरेश रजकको हत्या निन्दनीय घटना हो। पत्रकार रजकको हत्या र सञ्चारगृहमा भएको आक्रमण गर्ने घटनाका दोषीलाई सरकारले कानुनी दायरामा ल्याउनुपर्छ। पत्रकारलाई नै निशाना बनाएर राजवादीहरुले गरेको आक्रमणका विरुद्धमा नेपाल पत्रकार महासंघले कडा रूपमा लिएको पत्रकार महासंघ सुर्खेतका अध्यक्ष सुशीलराज शर्माले बताए। नेपालको संविधानले पूर्ण प्रेस स्वन्त्रताको सुनिश्चितता गरे पनि विभिन्न आन्दोलनका नाममा हुने आपराधिक घटनामा पत्रकारहरूमाथि आक्रमण भइरहेको भन्दै त्यसको जति निन्दा गरे पनि कम हुने उनले बताए। कर्णालीमा सञ्चालित विभिन्न सञ्चार माध्यमहरूमा पनि पत्रकारहरूले हातमा कालोपट्टी बाँधेर विरोध जनाएका छन्। कर्णालीका जाजरकोट, कालिकोट, हुम्ला लगायतका अन्य जिल्लाहरूमा पनि पत्रकारहरूले हातमा कालोपट्टी बाँधेर विरोध जनाएका छन्।"
"प्रतिनिधिसभा बैठक बस्दै,यस्तो छ कार्यसूची","काठमाडौं : संघीय संसदअन्तरगतको प्रतिनिधिसभा सभा बैठक बस्दैछ। प्रतिनिधिसभा बैठक आइतबार बिहान ११ बजेका लागि बोलाइएको छ। प्रतिनिधिसभा बैठकमा बैंकिङ्ग कसूर तथा सजाय (दोस्रो संशोधन) विधेयक, २०८०'का सम्बन्धमा राष्ट्रिय सभाबाट प्राप्त सन्देश सहितको विधेयक टेबुल गरि कार्यसूची छ। बैठकमा पूर्वाधार विकास समितिका सभापति दिपक बहादुर सिंहले 'जलस्रोत विधेयकसम्बन्धी समितिको प्रतिवेदन,२०८१ पेश गर्ने कार्यसूचीमा उल्लेख छ। यसैगरी बैठकमा महिला,बालबालिका तथा ज्येष्ठ नागरिक मन्त्री नवलकिशोर साह सुडीले 'मानव बेचबिखन तथा ओसारपसार (नियन्त्रण) (पहिलो संशोधन) विधेयक, २०८१' लाई प्रस्तुत गर्न अनुमति माग्ने प्रस्ताव प्रस्तुत गर्ने गर्नेछन्। मन्त्री सिंहले 'मानव बेचविखन तथा ओसारपसार (नियन्त्रण) (पहिलो संशोधन) विधेयक, २०८१' प्रस्तुत गर्नेछन्। कानुन, न्याय तथा संसदीय मामिला मन्त्री अजय कुमार चौरसियाले राष्ट्रिय सभामा उत्पत्ति भएको ""नेपाल कानुन व्यवसायी परिषद् (दोस्रो संशोधन) विधेयक, २०८१ माथी विचार गरियोस्"" भन्ने प्रस्ताव प्रस्तुत गर्ने कार्यसूची छ। उद्योग, वाणिज्य तथा आपूर्ति मन्त्री दामोदर भण्डारीले ""निकासी पैठारी (नियमन) विधेयक, २०८१ लाई दफावार छलफलको लागि सम्बन्धित समितिमा पठाइयोस्"" भन्ने प्रस्ताव प्रस्तुत गर्ने कार्यसीच छ। ऊर्जा, जलस्रोत तथा सिंचाई मन्त्री दिपक खड्काले 'नविकरणीय ऊर्जा तथा ऊर्जा दक्षता सम्बन्धी विधेयक २०८१ लाई दफावार छलफलको लागि सम्बन्धित समितिमा पठाइयोस् भन्ने प्रस्ताव प्रस्तुत गर्ने कार्यसूचीमा उल्लेख छ। प्रधानमन्त्री केपी शर्मा ओलीले 'राज्य व्यवस्था तथा सुशासन समितिको प्रतिवेदन सहितको संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०७९ माथि छलफल गरियोस्"" भनी प्रस्ताव प्रस्तुत गर्ने र 'संवैधानिक परिषद् (काम, कर्तव्य, अधिकार र कार्यविधि) सम्बन्धी (पहिलो संशोधन) विधेयक, २०८१ लाई पारित गरियोस्'भनी प्रस्ताव प्रस्तुत गर्ने कार्यसूची छ।"
तास खेलिरहेका ८ जना पक्राउ,"विराटनगर : मोरङको बेलबारीमा तास खेलिरहेका ८ जना पक्राउ परेका छन्। पक्राउ परेकाको साथबाट १ लाख ५ हजार रूपैयाँ बढी बरामद भएको छ। तास खेलिरहेको अवस्थामा पक्राउ पर्नेमा बेलबारी नगरपालिका१० भाउन्नेका ४७ वर्षीय विष्णुकुमार दर्जी, ४० वर्षीय कमल डोटेल, ४५ वर्षीय बद्री विष्ट, ३५ वर्षीय सुमन भण्डारी, ५३ वर्षीय पदमबहादुर भण्डारी, ५८ वर्षीय दिलबहादुर तामाङ, ३९ वर्षीय लिलम लिम्बू र ४५ वर्षीय विश्वकुमार याक्खा रहेका छन्। मोरङ प्रहरीका प्रमुख एसपी नारायणप्रसाद चिमरियाका अनुसार बेलबारी१० भाउन्नेमा सन्तोष याक्खाले सञ्चालन गरेको प्रशान्त होटलबाट उनीहरुलाई शनिबार साँझ ६:४० बजेतिर पक्राउ गरिएको हो। तास खेलिरहेको विशेष सूचनाका आधारमा इलाका प्रहरी कार्यालय बेलबारीका इन्स्पेक्टर कृष्णबहादुर खत्री नेतृत्वको टोलीले होटलमा छापा हानेको थियो। होटलमा छापा हानेर पक्राउ गरिएका ८ जनाको साथबाट १ लाख ५ हजार ८० रूपैयाँ नगद र ८ बुक तास बरामद भएको जानकारी एसपी चिमरियाले दिए। प्रहरीले छापा हान्नसाथ होटल सञ्चालक सन्तोष याक्खा फरार भएका छन्। फरार रहेका याक्खाको खोजी भइरहेको चिमरियाले बताए। पक्राउ परेकाहरुलाई इलाका प्रहरी कार्यालय बेलबारीको हिरासतमा राखिएको छ। एसपी चिमरियाले कानुनी कारबाहीका लागि पक्राउ परेकाविरुद्ध म्याद थप गरेर अनुसन्धानको बाँकी प्रक्रिया अघि बढाइने बताए। यस विषयमा इन्स्पेक्टर खत्री नेतृत्वको टोलीले थप अनुसन्धान गरिरहेको छ।"
कुलमान घिसिङको रिटमा न्यायाधीश सिंह र सुवेदीको इजलासमा सुनुवाइ हुँदै,काठमाडौं : नेपाल विद्युत प्राधिकरणको कार्यकारी निर्देशक पदबाट बर्खास्त भएका कुलमान घिसिङको रिटमा सर्वोच्च अदालतमा सुनुवाइ हुँदैछ। सुनुवाइका लागि रिटको पेशी न्यायाधीश प्रकाशमान सिंह र शारङ्गा सुवेदीको इजलासमा तोकिएको छ। यसअघि शुक्रबार प्राम्भिक सुनुवाइ गर्दै सो रिटमा सर्वोच्चले कारण देखाउ आदेश जारी गरेको थियो। न्यायाधीश अव्दुलअजीज मुसलमानको एकल इजलासले घिसिङलाई बर्खास्त गर्नुपर्ने कारण सरकारलाई सोधेको थियो। अदालतले लिखित जवाफ माग गर्दै अन्तरिम आदेश हुने वा नहुने विषयमा दुवै पक्षलाई आइतबार छलफलका लागि बोलाएको हो। गत सोमबार मन्त्रिपरिषद बैठकले घिसिङलाई कार्यकारी निर्देशकबाट बर्खास्त गरेर हितेन्द्रदेव शाक्यलाई नियुक्त गरेपछि घिसिङ सर्वोच्च पुगेका थिए। आफूलाई हटाउने सरकारको निर्णयविरुद्ध अन्तरिम आदेशको माग गर्दै घिसिङले सर्वोच्चमा रिट दायर गरेका थिए।
"राजावादीको अपराध, राज्यविरुद्ध देखि चोरीसम्बन्धी कसुर","काठमाडौं : मुलुकी अपराध संहिता ऐन, २०७४ को दफा १७७ मा भनिएको छ,कसैले कसैको नियतपूर्वक ज्यान मार्न वा ज्यान मार्ने कुनै काम गर्न वा गराउन हुँदैन। तर, शुक्रबार राजावादीहरूको नाममा तीनकुने क्षेत्रमा भएको आन्दोलनमा भिडियो खिचिरहेका पत्रकार रहेकै घरमा आगो लगाएर ज्यान लिइयो। अन्नपूर्ण मिडिया नेटवर्कको कार्यालयभित्र पत्रकार र कर्मचारी कार्यरत रहेकै बेला आगजनी गरेर मार्ने प्रयास भयो। त्यति मात्र होइन, निजी घरमा आगजानी गरियो, व्यापारिक प्रतिष्ठानमा लुटपाट गरियो। सरकारी कार्यालय र सवारी जलाएर नष्ट गरिए। आन्दोलनका नाममा भएको ध्वंस मच्चाए, आपराधिक गतिविधि गरे। सरकारले त्यस्ता गतिविधिमा संलग्न र उकास्नेहरूलाई पक्राउ गरिरहेको छ। संविधान र कानुनका विज्ञहरू आपराधिक गतिविधिमा संलग्नमाथि ७ वटा कानुन आकर्षित हुने बताउँछन्। उनीहरूका अनुसार राज्यविरुद्धको कसुर, व्यक्ति हत्याको कसुर, ज्यान मार्ने उद्योग, आगजनीसम्बन्धी कसुर, चोरी तथा डाँकासम्बन्धी कसुर र संगठित अपराधमा उनीहरूमाथि कारबाही गर्नुपर्ने कानुन र संविधानविद्हरूको भनाइ छ। राजसंस्था पुनस्र्थापनाको नाममा भएको अराजक प्रदर्शनमा संलग्नहरूलाई प्रहरीले पक्राउ गरिरहेको। उनीहरूमाथि मुद्दा चलाउने तयारी गरेको छ। प्रहरीका अनुसार, पूर्वराजा ज्ञानेन्द्र शाहका समर्थकहरूद्वारा काठमाडौंको तीनकुने क्षेत्रमा शान्तिपूर्ण प्रदर्शनका लागि पूर्वअनुमति लिई नवराज सुवेदीको संयोजकत्व र दुर्गा प्रसाईंको अगुवाइमा आपराधिक घटना भएको छ। प्रदर्शनका क्रममा निजी सम्पत्ति, अस्पताल, सञ्चार गृह, राजनैतिक दलका कार्यालय, व्यापारिक केन्द्रलगायत यातायातका साधनहरूमाथि हिंसात्मक तोडफोड, आगजनी लगायतका अपराधिक घटनाहरू भएको प्रहरी दाबी छ। प्रदर्शन नियन्त्रण गर्ने क्रममा फिल्डमा खटिएका नेपाल प्रहरीतर्फ ५२ जना घाइते भएका छन्। त्यस्तै सशस्त्र प्रहरीतर्फ ३२ जना घाइते भएका छन्। अहिलेको प्रणालीसँग चिढिएका वा असन्तुष्ट भएका व्यक्तिहरूको जमातबाट आपराधिक कार्य भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। सतिशकृष्ण खरेल, वरिष्ठ अधिवक्ता प्रदर्शनकारीतर्फ ३५ जना घाइते भएका छन्। घाइतेहरूको विभिन्न अस्पतालमा उपचार भइरहेको छ। वरिष्ठ अधिवक्ता टीकाराम भट्टराईका अनुसार लोकतान्त्रिक गणतन्त्रात्मक व्यवस्थामा शान्तिपूर्ण प्रदर्शन गणतन्त्रमा गर्न त पाइन्छ। तर, आन्दोलनका नाममा हिंस्रक कार्य गर्न पाइँदैन। वरिष्ठ अधिवक्ता भट्टराई भन्छन्, विचारविहीन, संगठनविहीन र अराजक भीडले दुष्परिणाम निम्त्याएको छ। संवैधानिक व्यवस्थाकैविरुद्ध प्रदर्शन भएको छ। समग्र संविधान र संवैधानिक प्रणालीको विरुद्धमा छ। यो राज्यविरुद्धको कसुर हो। पूर्वराजा ज्ञानेन्द्र शाहको निर्देशनमा सबै कार्य भएको देखिएकाले उनलाई कानुनी कारबाहीको दायरामा ल्याउने पर्ने वरिष्ठ अधिवक्ता भट्टराईले बताए। गैरकानुनी अपराधिक गतिविधिमा संलग्न भएको अभियोगमा प्रहरीले हालसम्म ५१ जनाभन्दा व्यक्तिहरूलाई नियन्त्रणमा लिई घटनाका सम्बन्धमा थप अनुसन्धान भइरहेको जनाएको छ। जिल्ला प्रहरी परिसर काठमाडौंंले राष्ट्रिय प्रजातन्त्र पार्टीका सांसद धवलशमशेर जबरालाई फौजदारी अभियोगमा पक्राउ गरिएको जानकारी संसद् सचिवालयलाई दिएको छ। त्यस्तै राष्ट्रिय प्रजातन्त्र पार्टीका वरिष्ठ उपाध्यक्ष रवीन्द्र मि श्र, स्वागत नेपाल लगायतलाई पनि पक्राउ गरिएको छ। नेपालको संविधानको धारा (१०३) को उपधारा (६) बमोजिम सांसद जबरा पक्राउ परेको सूचना प्रहरीले सचिवालयलाई दिएको छ। वरिष्ठ अधिवक्ता भट्टराई सरकारले व्यक्ति हत्याका साथै राज्यविरुद्धको अपराध, सार्वजनिक सम्पत्ति तोडफोड, ज्यान मार्ने उद्योग, आगजनीविरुद्ध कसुरमा अनुसन्धान गर्नुपर्नेमा जोड दिन्छन्। सरकारले पनि आन्दोलनको विषयसँग सरोकार नै नरहेका व्यक्तिका निजी आवास, कार्यालय र अन्य सम्पत्तिमाथि पुगेको क्षति गर्नेहरूलाई हदैसम्मको कारबाही अघि बढाउने तयारी गरेको छ। महान्यायाधिवक्ता कार्यालयका अधिकृत भन्छन्, कुन कसुर लगाउँदा उपयुक्त हुन्छ सोहीअनुसार अभियोजन गर्ने तयारीमा छौं। कम्तीमा आधा दर्जन कसुर आकर्षित हुने प्रारम्भिक रूपमा देखिएको छ। वरिष्ठ अधिवक्ता एवं फौजदारी कानुनका विज्ञ सतिशकृष्ण खरेल सामूहिक रूपमा जम्मा भएको भीडको मनस्थिति उपद्रव देखिएको बताउँछन्। वरिष्ठ अधिवक्ता खरेल भन्छन्, अहिलेको प्रणालीसँग चिढिएका वा असन्तुष्ट भएका व्यक्तिहरूको जमात जम्मा भएको देखिन्छ। सीसीटिभी फुटेज लगायतका प्रमाणहरू संकलन गरी सोही आधारमा जजसले जे जस्तो अपराध गरेका छन्। त्यहीअनुसार मुद्दा चलाउनुपर्छ। आकर्षित हुन सक्ने सम्भावित मुद्दाहरू कानुनविद्हरूका अनुसार, गैरसंवैधानिक एवं गैरराजनैतिक तरिकाले उच्छृंखल रूपमा सञ्चारगृह, सार्वजनिक एवं निजी सम्पत्ति, कार्यालय, व्यापारिक प्रतिष्ठानमा नियोजित रूपमा आक्रमण, आगजनी, तोडफोड र लुटपाट गर्नेहरू विरुद्ध आधादर्जन कसुरहरू आकर्षित हुन्छन्। मुद्दा नं १ : राज्यविरुद्धको कसुर सुनियोजित रूपमा आक्रमण, आगजनी, तोडफोड, लुटपाट भएको छ। घटनाको निष्पक्ष छानबिन र अनुसन्धान गरी दोषीलाई कानुनबमोजिमको हदैसम्मको सजाय हुनुपर्छ। अञ्जिता खनाल, महासचिव, नेपाल बार एसोसिएसन संविधानको धारा १ को उपधारा २ मा भनिएको छ, यस संविधानको पालना गर्नु प्रत्येक व्यक्तिको कर्तव्य हुने छ। राजसंस्था पुनस्र्थापनाका लागि संयुक्त जनआन्दोलनको नाममा गरिएको प्रदर्शनमा सञ्चारकर्मीको ज्यान लिनुका साथै सुरक्षाकर्मीलाई समेत ढुंगामुडा गरिएको प्रमाण भएकाले राज्यविरुद्धको कसुर आकर्षित हुने अनुसन्धानमा संलग्न प्रहरी अधिकृतले बताए। राष्ट्रहित प्रतिकूलको आचरण र कार्य गर्नेहरूलाई संघीय कानुनबमोजिम नै दण्डनीय हुने संविधानमा नै उल्लेख छ। मुद्दा नं २ : व्यक्ति हत्याको कसुर मुलुकी अपराध संहिता ऐन, २०७४ को दफा १८३ मा कसैले कसैको ज्यान मार्ने नियतले त्यसको उद्योग गर्न नहुने उल्लेख छ। यस खालको कसुर गर्ने वा गराउने व्यक्तिलाई १० वर्षसम्म कैद र एक लाख रुपैयाँसम्म जरिवाना हुन सक्ने कानुनी व्यवस्था रहेको छ। पत्रकार रजकलाई कोठामा बन्धक बनाएर ज्यान लिएको र महर्जनको गोली लागेर ज्यान गएकाले व्यक्ति हत्याको कसुरमा मुद्दा चलाउन सकिने फौजदारी कानुनका विज्ञहरू बताउँछन्। मुद्दा नं ३ : ज्यान मार्ने उद्योग कसैले रोकेको अवस्थामा ज्यान मर्न नपाएको स्थितिमा ज्यान मार्ने उद्योगमा कसुर चलाउन सकिने जानकारहरू बताउँछन्। तर, त्यसका लागि आपराधिक क्रियाबाट मनशाय पत्ता लगाउनुपर्ने हुन्छ। प्रदर्शनकारीले अन्नपूर्ण मिडिया नेटवर्कका पत्रकार र कर्मचारी कार्यालयभित्र रहेको बेला बाहिरबाट ढुंगाप्रहार गर्नुका साथै भुइँतलामा आगजनीसमेत गरेका छन्। अन्नपूर्ण पोस्ट् दैनिकको कर्पोरेट कार्यालयमा अन्धाधुन्ध ढुंगा र इँटा प्रहारबाट कार्यालयका सिसा झर्यामझुरुम फुटेको छ। भुइँतलामा आगजीन गर्नेबित्तिकै कार्यालयका सुरक्षाकर्मीले आगो निभाएका थिए। नेपाल पत्रकार महासंघका महासचिव रामप्रसाद दाहालका अनुसार, अन्नपूर्ण पोस्ट्लगायत विभिन्न सञ्चार गृहको भवनमा आगो लगाउने, हुलहुज्जत गरेर भवनभित्र प्रवेश गर्न नपाएपछि ढुंगा हान्ने, सवारी साधन तोडफोड गर्ने र सञ्चारकर्मीलाई आतंकित तुल्याउने कार्य भएको छ। प्रदर्शनकारीहरू कान्तिपुर टेलिभिजनको भवनमा जबरजस्ती प्रवेश गर्न खोज्दा सुरक्षाकर्मीले रोकेपछि ढुंगामुढा गरी समाचार कक्षसम्म आतंक सिर्जना गरिएको छ। यस्तै हिमालयन टेलिभिजनको सवारी साधन तोडफोड गर्ने कार्य भएको जानकारी महासंघमा प्राप्त भएको छ। महासचिव दाहालद्वारा जारी विज्ञप्तिमा भनिएको छ, जनतालाई सुसूचित गराउने र विचार निर्माणमा सघाउने प्रेसजस्तो भरपर्दो सञ्चारसंस्थाहरू र सञ्चारकर्मीको ज्यानै जाने गरी यस प्रकारको हमला हुनु घोर आपत्तिजनक, निन्दनीय र भत्र्सनायोग्य कार्य भएको महासंघको ठहर छ। कसुर नं ४ : आगजनीसम्बन्धी कसुर संसद् भवनबाट भक्तपुरतर्फ घर फर्कंदै गरेका रास्वपाका प्रमुख सचेतक सन्तोष परियार चढेको गाडी बालकुमारीमा जलाइदिएका छन्। त्यस्तै प्रदर्शनकारीले पार्किङ गरिएको लागुऔषध नियन्त्रण ब्युरोको गाडी पनि जलाएका छन्। नागरिक उड्डयन प्राधिकरण र त्रिभुवन अन्तर्राष्ट्रिय विमानस्थल टर्मिनल भवनबीचको झाँडीमा समेत आगजनी गरेका छन्। आगजनीका घटना बढेपछि जिल्ला प्रशासन कार्यालय काठमाडौंले तीनकुने, कोटेश्वर, बानेश्वर, तीनकुने, र गौशाला क्षेत्रमा शुक्रबार दिउँसो ४ बजेदेखि शनिबार बिहान ७ बजेसम्मका लागि कर्फ्यु लगाएको थियो । कसुर नं ५ : चोरी तथा डाँकासम्बन्धी कसुर प्रदर्शनकारीले कोटेश्वरस्थित भाटभटेनी सुपरमार्केटमा जबरजस्ती प्रवेश गरी लुटपाट गरेका छन् । संगठित रूपमा प्रवेश गरेका प्रदर्शनकारीको समूहले मोबाइल, लत्ताकपडा, मदिरा लगायतका उपभोग्य सामग्रीहरू लुटेका छन्। कसुर नं ६ : संगठित अपराध तीनकुनेस्थित अधिवक्ता राजकुमार सुवालको बन्द रहेको ल फर्ममा तोडफोड भएको छ। शुक्रबार सिलवाल सहितका कानुन व्यवसायीहरू अदालत परिसरमा रहेको बेला आन्दोलनकारीले तोडफोड गरेका हुन्। अधिवक्ता सुवाल भन्छन्, बन्द कार्यालयभित्र छिरेर तोडफोड भएको छ। तोडफोड गर्ने अराजकहरूविरुद्ध जाहेरी दिने तयारी गर्दै छु। दोेषीलाई कानुनी दायरामा ल्याउनै पर्छ। छोड्नु हुँदैन। प्रदर्शनकारीले बालकुमारी चोकबाट अघि बढेको भीडले बाटोमै पर्ने एकीकृत समाजवादीका अध्यक्ष माधवकुमार नेपालको घरमा पनि ढुंगा प्रहार गरेका थिए।घटनाको अनुसन्धानमा संलग्न एक उच्च प्रहरी अधिकृतका अनुसार, व्यक्ति हत्याका साथै राज्यविरुद्धको अपराध, अपराधिक उपद्रव, एकीकृत कसुर, संगठित अपराधमा अनुसन्धान भइरहेको छ। अधिकारको दुरुपयोग संवैधानिक व्यवस्थाकै विरुद्ध प्रदर्शन भएको छ। यो प्रदर्शन संविधान र संवैधानिक प्रणालीको विरुद्धमा छ। यो राज्य विरुद्धको कसुर हो। घटनाको सबै जिम्मेवारी पूर्वराजा ज्ञानेन्द्र शाहले लिनुपर्छ। टीकाराम भट्टराई, वरिष्ठ अधिवक्ता शान्तिपूर्ण प्रदर्शन गर्ने संवैधानिक अधिकार हो। तर, प्रदर्शनको नाममा सञ्चारकर्मीको ज्यानै जाने, प्रेस, व्यवसायि , सर्वसाधारणलाई आतंकित र त्रसित बनाउने कार्यको सर्वत्र निन्दा गरिएको छ। नेपाल पत्रकार महासंघ, नेपाल बार एशोसिएशन , नेपाल उद्योग वाणिज्य महासंघलगायत विभिन्न पेसागत संघ संगठनले प्रेस विज्ञप्ति जारी गर्दै तत्काल कानुनी कठघरामा उभ्याउन सरकारसँग जोडदार माग गरेका छन्। क्षति पुर्याइएका सञ्चारमाध्यमलाई क्षतिपूर्ति दिन, सञ्चार गृह र सञ्चारकर्मी, कानुन व्यवसायी, उद्योगी लगायतको सुरक्षामा गम्भीर हुन आग्रहसमेत गरेका छन्। अमानवीय घटनाको गहिरो छानबिन गरी दोषीमाथि कानुनी कारबाहीको मागसमेत गरेका छन्। सरकार कहाँ चुक्यो ? वरिष्ठ अधिवक्ता एवं उपभोक्ता हित संरक्षण मञ्चका अध्यक्ष ज्योति बानियाँ तीनकुनेको घटना राज्यविहीनता झैं बनाइएको दाबी गर्छन्। त्यस्तै वरिष्ठ अधिवक्ता भट्टराईका अनुसार, सरकारले प्रदर्शनको पूर्वआंकलन नगरेको जस्तो देखिएको बताउँछन्। नेपाल बार एसोसिएसनका पूर्वउपाध्यक्ष भट्टराई भन्छन्, संविधान विरोधी, राजनीतिक दलका नेताको आक्रोश, माओवादी युद्धमा लागेका फ्रस्टेड व्यक्तिहरूको जमात, बेरोजगार युवाको जमात, हुल्लडवाज, अपराधिहरू आन्दोलनमा प्रयोग भएकोलागेको देखिन्छ। जिम्मेवारी कसले लिने ? सरकार र प्रदर्शनकारी दुवै पक्षले हिंसात्मक घटनाको जिम्मेवारीबाट पन्छिएका छन्। एकले एकले अर्कोलाई जिम्मेवारी लिनुपर्ने बताएका छन्। वरिष्ठ अधिवक्ता भट्टराई यस घटनाको सबै जिम्मेवारी पूर्वराजा ज्ञानेन्द्र शाहले लिनुपर्ने बताउँछन्। मुलुकको अवस्थाप्रति म चुप लागेर बस्दिनँ भनेर फागुन ७ गते वक्तव्य दिएका पूर्वराजा अहिलेसम्म किन मुकदर्शक बनिरहेका छन् ? वरिष्ठ अधिवक्ता भट्टराईले प्रश्न गर्दै भन्छन्, दुर्गा प्रसार्इं जस्तो अराजक व्यक्तिलाई भेटेर प्रदर्शनको कमाण्डर बनाए। अहिले यत्रो वितण्डा हुँदा र नेपाली नागरिक मारिंदा किन मौन बसिरहेको ? यसको प्रमुख जिम्मेवार ज्ञानेन्द्र शाह हुन्। उनलाई कानुनी कारबाहीको दायरामा ल्याउनुपर्छ। भट्टराईका अनुसार, घटनामा भौतिक रूपमा संलग्न हुने मात्र होइन प्रदर्शनलाई हिंसात्मक बनाउन आदेश, आदेश, निर्देशन गर्ने र उक्साउनेविरुद्ध पनि कसुरको मात्राअनुसार सजायको भागिदार हुनुपर्छ। बानियाँ राज्य विरुद्धका साथै सार्वजनिक शान्ति विरुद्धको कसुर गरेकोले सबैलाई कानुनी कारबाहीमा ल्याउनुपर्नेमा जोड दिन्छन्। आदेश दिने, उक्साउने र घटनामा संलग्न हुने सबैलाई कानुनी कारबाहीमा ल्याउनु पर्ने बानियाँको सुझाव छ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ, बानियाँ भन्छन्, फौजदारी संहिताको आधारमा घटनामा संलग्न सबैलाई कानुनी कारबाहीको दायरामा ल्याउनुपर्छ। सम्बन्धित व्यक्तिबाट नै बिगो बमोजिमको क्षतिपूर्ति भराउनुपर्छ। यो राज्य सञ्चालन विरुद्धको गम्भीर फौजदारी अपराध हो। क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। कानुनले ठूलोसानो भन्दैन। कसले गर्यो ? भन्दा पनि के गर्यो भन्ने कुरा महत्वपूर्ण हुन्छ। घटनामा संलग्न सबैलाई कानुनी कारबाहीको दायरामा ल्याउनुपर्छ। यो क्षमायोग्य घटना होइन। कानुनी कारबाही गर्न नसके दण्डहिनता मौलाउँछ। ज्योति बानियाँ, अध्यक्ष, उपभोक्ता हित संरक्षण मञ्च सुवेदी उच्च निगरानीमा, प्रसाईं अझै फरार राजसंस्था पुनःस्थापनाका लागि संयुक्त जनआन्दोलन निर्देशन समितिका संयोजक नवराज सुवेदीलाई प्रहरीले कडा निगरानीमा राखेको छ। नेपाल प्रहरीका प्रवक्ता दिनेशकुमार आचार्यका अनुसार, सुवेदीबाट हिंसात्मक गतिविधि बढाउन थप कार्य नहोस् भनेर घरमै प्रहरी तैनाथ गरी उच्च निगरानीमा राखिएको छ। सुवेदीलाई पक्राउ नगर्ने रणनीति प्रहरीले अपनाएको छ। सुवेदी पञ्चायतकालीन नेता हुन्। प्रहरीले आफूलाई धर्मगुरु बताउँदै प्रदर्शनमा ढुंगा हान्ने पुष्कर खतिवडालाई पनि शनिबार पक्राउ गरेको छ। शुक्रबार साँझ प्रदर्शनमा अगुवाई गर्ने राप्रपाका वरिष्ठ उपाध्यक्ष रवीन्द्र मिश्र, महामन्त्री धवलशमशेर राणा, जनआन्दोलन निर्देशन समितिका प्रवक्ता स्वागत नेपाल लगायतलाई पक्राउ गरेकोथियो। त्यस्तै शुक्रबारको हिंसात्मक आन्दोलनमा अगुवा गरेका दुर्गा प्रसाईं पक्राउको लिस्टमा रहेको प्रवक्ता आचार्यले जानकारी दिए। उनले भने, शुक्रबारको घटनामा आगजनी, हत्या लगायतका आपराधिक कार्यका मुख्य जिम्मेवार व्यक्तिका रूपमा प्रसाईं रहेका छन्। प्रसाईं शुक्रबार साँझ मोबाइल स्वीच अफ गरी फरार रहेको प्रहरीले जनाएको छ। उच्च मनोबलका साथ काम गर्न निर्देशन यसैबीच प्रहरी महानिरीक्षक दीपक थापाले शान्ति सुव्यवस्था कायम राख्नु र जीउ धनको सुरक्षा गर्नु नेपाल प्रहरीको प्रमुख जिम्मेवारी भएको उल्लेख गर्दै जस्तो सुकै विषम परिस्थितमा पनि उच्च मनोबलका साथ उपलब्ध संयन्त्रको अधिकतम उपयोग गरी परिचालित हुन निर्देशन दिएका छन्। अनुसन्धानबाट आकर्षित हुन सक्ने कसुरहरू १ राज्य विरुद्धको कसुर (मुलुकको सार्वभौमसत्ता, अखण्डता वा राष्ट्रिय एकतामा खलल पुर्याउने नियतले अव्यवस्था उत्पन्न हुने कार्य गरेको) २ आपराधिक उपद्रव विरुद्धको कसुर (कसैको घर, कार्यालयमा आगो लगाई आपराधिक उपद्रव गरेको ) ३ कर्तव्य ज्यानसम्बन्धी कसुर (हत्यामा संलग्न भएको ) ४ ज्यान मार्ने उद्योग ( ज्यान लिने मनशाय रहेको तर पूर्णता नपाएको घटनामा संलग्न भएको ) ५ चोरी तथा डाँकासम्बन्धी कसुर (कसैको सम्पत्ति चोरी एवं जबर्जस्ती डकैत गरेको) ६ संगठित अपराधको कसुर (तीन वा तीन भन्दा बढी व्यक्तिको समूह बनाई अपराध गरेको ) ७ एकीकृत कसुर (व्यक्तिले एउटै वारदातमा एकभन्दा बढी कसुरमा संलग्न भएको )"
