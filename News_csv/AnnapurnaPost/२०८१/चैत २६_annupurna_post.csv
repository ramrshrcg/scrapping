शीर्षक,विवरण
अर्घाखाँचीमा पहिलो जिरो होम डेलिभरी वडा घोषणा,अर्घाखाँची : अर्घाखाँचीको सन्धिखर्क नगरपालिका ९ लाई पूर्ण संस्थागत प्रसूति सेवायुक्त वडा घोषणा गरिएको छ। यस वडाका सबै गर्भवतीहरु स्वास्थ्य संस्थामा मात्र सुत्केरी हुने र बच्चा जन्माउने गरेपछि जिरो होम डेलिभरी वडा घोषणा गरिएको अर्घा स्वास्थ्य चौकी प्रमुख हिमराज भट्टराईले बताए। यो वडा पूर्ण संस्थागत प्रसूति सेवायुक्त घोषणा हुने अर्घाखाँचीमा पहिलो वडा रहेको सन्धिखर्क नगरपालिकाका स्वास्थ्य शाखा प्रमुख पुर्णप्रसाद पराजुलीले बताए। पञ्चेबाजा बजाएर र्यालीका साथ हर्ष बढाई र खुसियालीका साथ वडालाई नगर प्रमुख कृष्णप्रसाद श्रेष्ठले पूर्ण संस्थागत प्रसूति सेवायुक्त वडा घोषणा गरेका हुन्। उनले वडा हुँदै नगरपालिकालाई नै जिरो होम डेलिभरी घोषणा गर्ने नगरपालिकाको उद्देश्य रहेको बताउँदै आमा र बच्चाको स्वास्थ्य बलियो बनाउन यो अभियान प्रभावकारी हुने बताए।
कांग्रेसको अधिवेशन समयमै हुन्छ : महामन्त्री थापा,गुल्मी : नेपाली कांग्रेसका महामन्त्री गगनकुमार थापाले कांग्रेसको अधिवेशन समयमै हुने बताएका छन्। नेपाली कांग्रेस गुल्मीको तेस्रो जिल्ला सम्मेलनको सम्बोधन गर्न तम्घास आएका महामन्त्री थापाले कसैले पार्टीको अधिवेशन समयमै हुन्न भनेर हल्ला गरेमा त्यसको पछि नलाग्न आग्रह गरेका छन्। उनले अहिले देशमा असन्तुष्टि बढिरहेका छन्। जनतामा देखिएका असन्तुष्टि चिर्नु नै अहिलेको मुख्य जिम्मेवारी रहेको दाबी गरे। महामन्त्री थापाले देशलाई निराशा मुक्त गर्नुपर्नेमा जोड दिएका दिए। असन्तुष्टलाई चिन्ने र चिर्ने सबै तीनै सरकारको रहेको बताउँदै त्यसमा आफूहरू र पार्टी स्पष्ट हुनु आवश्यक रहेको बताए।
रौतहटमा गाँजा र हतियारसहित युवक पक्राउ,"रौतहट : रौतहट प्रहरीले ठूलो मात्रामा गाँजा र हातहतियारसहित युवकलाई नियन्त्रणमा लिएको छ। मंगलबार जिल्लाको ईशनाथ नगरपालिका१ स्थित झोलुङ्गे पुल पश्चिमको केरा बगैँचाबाट प्रहरीले गौर नगरपालिका४ निवासी २१ वर्षीय सावन गिरीलाई पक्राउ गरेको हो। जिल्ला प्रहरी कार्यालय रौतहटका अनुसार गिरीको साथबाट करिब १ क्विन्टल ९ किलोग्राम गाँजा, ८ एमएम केएफ लेखिएको लोडेड कटुवा पेस्तोल एक थान, तीन राउण्ड गोली र रियल मी कम्पनीको स्क्रिनटच मोबाइल फोन बरामद गरिएको छ। घटनाबारे जानकारी दिँदै प्रहरी उपरीक्षक (एसपी) दिलीप घिमिरेले भने, पक्राउ परेका व्यक्तिविरुद्ध लागुऔषध तथा हातहतियार खरखजाना सम्बन्धी कसुरमा जिल्ला अदालत रौतहटमा अभियोग दर्ता गरी आवश्यक कानुनी प्रक्रिया अघि बढाइएको छ। प्रहरीका अनुसार पक्राउ परेका गिरीसँगै रहेका अन्य ६७ जना व्यक्ति भने घटनास्थलबाट फरार भएका छन्। उनीहरूलाई पहिचान गरी पक्राउ गर्न व्यापक खोजी अभियान चलाइएको प्रहरीले जनाएको छ। नेपालभारत सीमा नजिकको रौतहटजस्तो संवेदनशील क्षेत्र हुँदै लागुऔषध तथा हातहतियार तस्करीको जोखिम उच्च रहँदै आएको छ। यस घटनाले सीमावर्ती क्षेत्रमा सुरक्षा व्यवस्थालाई थप बलियो बनाउने खाँचो देखिएको छ।"
साततले दरबारमा सिँढी निर्माण सुरु,नुवाकोट : नुवाकोटको ऐतिहासिक स्थल साततले दरबार पुग्ने पैदलमार्ग निर्माण सुरु गरिएको छ। विदुर नगरपालिकाका मेयर राजन श्रेष्ठले मंगलबार शिलान्यास गरेर निर्माण सुरु गरेका हुन्। उनले बहुवर्षीय कार्यक्रमअन्तर्गत निर्माण सुरु गरिएको यस सिँढीले सर्वसाधारणलाई आवतजावतमा सुविधा पुग्नुका साथै धार्मिक पर्यटनमा मद्दत पुग्ने बताए। पासाङल्हामु सडकमार्गको बीचमा रहेको विदुर नगरपालिका१ बान्द्रेबाट विदुर नपा२ स्थित ऐतिहासिक नुवाकोट साततले दरबारसम्म आउजाउ गर्न सुविधाका लागि ढुंगा बिछ्याएर निर्माण कार्य थालिएको हो। सिँढी पदमार्गबाट ऐतिहासिक स्थलको सम्वर्द्धनमा मद्दत पुगेको उपमेयर प्रभा बोगटीले बताइन्। कुल ३५ लाख रुपैयाँको लागतमा प्रधानमन्त्री रोजगार कार्यक्रमसँगको साझेदारीमा चालु आर्थिक वर्षमा निर्माण कार्य सुरु भएको हो। उक्त सिँढी पदमार्गको रोजगार उपभोक्ता समितिमार्फत काम थालिएको हो। सिँढी निर्माणको लागी चालु आर्थिक वर्षमा ३५ लाखको काम हुने र आगामी वर्ष निरन्तर कार्य थपिँदै जाने विदुर नगरपालिकाले जनाएको छ।
नारायणी नदीमा डुबेर दुई दिदीभाइ बेपत्ता,"नवलपुर : नारायणी नदीमा डुबेर दुई जना बेपत्ता भएका छन्। नवलपरासी (बर्दघाटसुस्तापूर्व)को गैँडाकोट१ स्थित ब्रिटिस क्याम्प नजिकै नारायणी नदीमा डुबेर आज साँझ दिदीभाइ बेपत्ता भएका प्रहरीले जनाएको छ। इलाका प्रहरी कार्यालय गैँडाकोटका निमित्त प्रमुख प्रहरी नायब निरीक्षक सानुकाजी विष्टले गैँडाकोट१ का विष्णु सेर्पुञ्जाकी छोरी १३ वर्षीया दीक्षा सेर्पुञ्जा र नौ वर्षीय स्वप्निल सेर्पुञ्जा नदी डुबेर बेपत्ता भएको बताए। 'दुवै बालबालिका हजुरआमा सुनमाया कुमालसँग नदीमा गई फर्किने बेलामा हजुरआमाको चप्पल छुटेर लिन जाँदा नदीमा डुबेर बेपत्ता भएका हुन्। भाइ नदीमा गएपछि दिदीले उद्धार गर्न खोज्दा दिदी पनि बेपत्ता भएको जानकारी आएको छ,' उनले भने। बेपत्ता दुवै जनाको खोजी भइरहेको विष्टले जानकारी दिए। प्रहरीसँग गोताखोर नभएकाले आजको लागि खोजीकार्य रोकिएको र भोलि बिहानैदेखि गोताखोरको टोलीसहित खोजी गरिने प्रहरीले जनाएको छ।"
जयगढ बजारमा भएको आगलागीमा एक घरसहित ९ पसल जलेर नष्ट,"अछाम : अछामको जयगढ बजारमा भीषण आगलागी भएको छ। खाना पकाउँदै गरेको सिलिन्डर विस्फोट भएर आगलागी भएको स्थानीयले बताएका छन्। आगलागीबाट एक घर, दुई सुनचाँदी पसल, एउटा मोबाइल पसल, एउटा भाडा पसल र ४ किराना पसल जलेर नष्ट भएको छ। जिल्ला प्रहरी कार्यालय अछामका अनुसार कालु सुनार किस्मत सुनाको सुनचाँदी पसल, रतन साउदको घर, हिमाल साउदको मोबाइल पसल, रति साउदको भाडा पसल, रामबहादुर रावत, मन्जु साउद, रगोकुल साउदको किराना पसल जलेर नष्ट भएको हो। आगो नियन्त्रणका लागि मंगलसेन नगरपालिकाबाट दमकल पुगेको छ। आगो नियन्त्रणमा कठिनाई भइरहेको स्थानीयले बताएका छन्। आगो निभाउन पुगेको दमकल बजारभित्र जान नसक्दा जेसिबीले घर भत्काउने काम भइरहेको स्थानीय तारामान खड्काले जानकारी दिए। बजारमा स्थानीय पुष्पराज शर्माले सञ्चालन गरेको आइएमई पसलमा साँझ ७:२० मिनेटमा ग्यास सिलिन्डर विस्फोट भएर आगलागी भएको जिल्ला प्रहरी प्रमुख डीएसपी ईश्वरीप्रसाद भण्डारीले जानकारी दिए। आगो अझै नियन्त्रणमा आउन सकेको छैन। घटनाको विस्तृत विवरण आउन बाँकी रहेको जिल्ला प्रहरी कार्यालय अछामले जनाएको छ।"
पानी अभावका कारण आगलागी नियन्त्रणमा आएन,"अछाम : बान्नीगढी जयगढ गाउँपालिकाको जयगढ बजारमा भएको आगलागी अझै नियन्त्रणमा आउन सकेको छैन। पानी अभावका कारण आगो नियन्त्रणमा आउन नसकेको स्थानीय तारामान खड्काले जानकारी दिए। बजारको बाटो साघुँरो भएका कारण र दमकलमा भर्नका लागि पानी नहुँदा आगो पूर्णरूपमा नियन्त्रणमा आउन सकेको छैन। आगो नियन्त्रणका लागि सेना, नेपाल प्रहरी र स्थानीयहरू खटिएका छन्। हालसम्मको प्रारम्भिक विवरणअनुसार सार्वजनिक सभाहल, एक घर, दुई सुनचाँदी पसल, एउटा मोबाइल पसल, एउटा भाडा पसल र ४ किराना पसल जलेर नष्ट भएको छ। जिल्ला प्रहरी कार्यालय अछामका अनुसार कालु सुनार, किस्मत सुनाको सुनचाँदी पसल, रतन साउदको घर, हिमाल साउदको मोबाइल पसल, रति साउदको भाडा पसल, रामबहादुर रावत, मन्जु साउद र गोकुल साउदको किराना पसल जलेर नष्ट भएको हो।"
"सामसङको नयाँ वर्षको सुरुवात, कनेक्टेड घर र परिवार अफर","काठमाडौं : नेपालमा नयाँ वर्ष २०८२ को आगमनसँगै, सामसङ नेपालले नयाँ वर्षको सुरुवात, कनेक्टेड घर र परिवार अफर ल्याएको छ। आफ्नो नवीनतम स्मार्ट टिभी, रेफ्रिजरेटर, वासिङ मेसिन, एयर कन्डिसनर तथा माइक्रोवेभलगायत अप्लाएन्समा विशेष छुट, उपहार र सजिलो इएमआई सुविधासहित यो अफरले ग्राहकको परिवारलाई स्मार्ट कनेक्सन भएको घरमा सहज र आधुनिक जीवनशैलीको अनुभव गराउनेछ। स्मार्टथिङ्स कनेक्सन प्रयोग गरेर सामसङका वाईफाई कनेक्टेड स्मार्ट उपकरणहरूलाई अब मोबाइलबाट सजिलै नियन्त्रण गर्न सकिन्छ। तपाईंको घरका टिभी, रेफ्रिजरेटर तथा वाशिङ मेसिनजस्ता अप्लाएन्स सबै एक अर्कासँग कनेक्टेड रहन्छन्, जीवनशैली अझ सजिलो, व्यवस्थित र आधुनिक बन्नेछ। यस अफरमा सामसङको लगातार १९ वर्षसम्म विश्वको नम्बर १ टिभी ब्रान्डको उपाधि कायम राखेको टिभी लाइनअप समावेश छ। त्यसैगरी, ५५ इन्च वा सोभन्दा माथिका टिभीहरूको खरिदमा १२ महिनासम्म वल्र्डलिंक इन्टरनेट र नेटटिभी सेवा पनि निःशुल्क पाइनेछ।"
महिला पत्रकारको मुद्दालाई प्राथमिकता दिएर सम्बन्धित निकायमा ताकेता गर्नेछु : राष्ट्रपति पौडेल,"काठमाडौं : राष्ट्रपति रामचन्द्र पौडेलले महिला पत्रकारहरूको मुद्दालाई प्राथमिकताका साथ सम्बन्धित निकायमा ताकेता गर्ने बताएका छन्। सञ्चारिका समूहको मागपत्र बुझ्दै राष्ट्रपति पौडेलले महिला पत्रकारहरूले राम्रो काम गर्दै आइरहेको बताए। सञ्चारिका समूहको नाम मैले निकै अगाडिदेखि सुनिरहेको हो। विगत लामो समयदेखि महिला पत्रकारका मुद्दालाई सुनुवाइ गर्दै उनीहरूलाई पत्रकारितामा अगाडि जानका लागि विभिन्न तालिमहरू पनि प्रदान गर्दै आइरहेको बुझेको छु। तपाईँहरूले जिम्मेवार भएर राम्रो काम गरिरहनुभएको छ। कार्यकारी भूमिकामा नभए पनि तपाईँहरूको मुद्दालाई प्राथमिकतामा राखेर काम गर्न ताकेता गर्नेछु,' राष्ट्रपति पौडेलले भने। सञ्चारिका समूहले राष्ट्रपति पौडेललाई विभिन्न १० बुँदे मागपत्र बुझाएको छ। समूहकी अध्यक्ष विमला तुम्खेवा नेतृत्वको टोलीले शीतल निवास पुगेर महिला पत्रकारका साझा मुद्दा समेटिएको मागपत्र बुझाएको हो। अध्यक्ष तुम्खेवाका अनुसार सञ्चार माध्यममा लैंगिकमैत्री वातावरण स्थापना गर्नुपर्ने, समान कामको समान ज्याला निर्धारण गर्नुपर्ने, पत्रकार महिलाको क्षमता अभिवृद्धिका लागि आवश्यक तालिमको व्यवस्था गर्नुपर्ने, पत्रकार महिलाको सञ्चार माध्यमबाट पलायन हुने क्रम रोक्न, पेसागत रूपमा स्थायित्व हुने गरी रोजगारीको सुनिश्चितता गर्नुपर्ने, सरकारी नियुक्तिहरूमा पत्रकार महिलालाई प्राथमिकता दिनुपर्नेलगायतमा माग समेटिएको छ।"
बल्खुमा राजावादीहरू नांगेझार भए : माधव नेपाल,"ओखलढुंगा : नेकपा एकीकृत समाजवादीका अध्यक्ष माधवकुमार नेपालले राप्रपाले बल्खुमा आयोजना गरेको विरोध सभाबाट राजावादीहरू नांगेझार भएको बताएका छन्। अध्यक्ष नेपालले इटहरीमा एकीकृत समाजवादीको कोशी प्रदेश कमिटीको प्रथम अधिवेशन उद्घाटन गर्दै उनले अब इतिहास भएको राजतन्त्र फर्किने कुनै सम्भावना नरहेको दाबी गरे। बल्खुमा देखिहाल्नु भो राजावादीहरू नांगेझार भएका छन्,' उनले भने। समाजवादी मोर्चाको चैत १५ गतेको कार्यक्रममा कतै फोहोर नभएको र राजावादीहरूलाई आर्थिक जरिवाना पत्र काटिएको सन्दर्भ उठाउँदै उनले भने आज कति मान्छे जुटाउलान् बल्खुमा भन्ने लागेको थियो। ७ हजार मान्छे ल्याए रे! तपाईंहरू पनि हेर्नुहोला। अधिवेशनको उद्घाटन शत्रमा बोल्दै नेपालले गणतन्त्रको संविधानको रक्षा गर्न एकीकृत समाजवादी पार्टी निर्माण भएको बताए। राप्रपाप्रति कटाक्ष गर्दै अध्यक्ष नेपालले आजको सभाबाट उनीहरूले आफ्नो वास्तविक स्वरूप देखाएको पनि बताए। आफ्नै व्यवहारले गर्दा नांगिए। नकारात्मक सन्देश दियो। हाम्रो पार्टीमाथि आक्रमण गरे, आगो लगाए, कम्युटर, प्रिन्टर, पंखा चोरेर भागे। मेरो घरमा पनि आक्रमण गरे, तोडफोड र आक्रमणमा उत्रिएपछि तिनीहरू नांगिएका छन्, नेपालले भने। उनले अधिवेशनबाट देशलाई सन्देश दिने गरि नेतृत्व चयन गर्न कार्यकर्ताहरूलाई निर्देशन दिए। उद्घाटनमा सम्मानित नेता झलनाथ खनाल, वरिष्ठ नेता घनेन्द्र वस्नेत, वरिष्ठ उपाध्यक्ष राजेन्द्र पाण्डे, उपाध्यक्षहरू जगन्नाथ खतिवडालगायतका नेताहूले सम्बोधन गरे। अधिवेशन चैत २७ गते नयाँ नेतृत्व गर्दै सम्पन्न हुने छ।"
आइपीएल : कोलकत्तालाई लखनउले ४ रनले हरायो,"काठमाडौं : इन्डियन प्रिमियर लिग (आइपीएल)मा लखनउले तेस्रो जित हात पारेको छ। लखनउले कोलकत्ताविरुद्ध ४ रनले विजयी भएको हो। लखनउले दिएको २३९ रनको लक्ष्य पछ्याएको कोलकत्ताले निर्धारित ओभरको खेलमा ७ विकेटको क्षतिमा २३४ रनमात्र बनाउनसक्यो। कोलकत्ताका रिंकु सिंहले अन्तिम ओभरमा आक्रामक ब्याटिङ गरे पनि त्यो जितका लागि पर्याप्त भएन। रिंकुल १५ बलमा ६ चौका र २ छक्का प्रहार गरेका थिए। त्यस्तै कोलकत्ताका कप्तान अजिंक्या रहानले सर्वाधिक ६१ रन बनाए त्यस्तै भेन्कटेस आइएरले ४५, सुनिल नरैनेले ३ र क्विन्टन डककले १५ रन बनाए। यसअघि टस हारेर ब्याटिङको निम्तो पाएको लखनउले निर्धारित ओभरको खेलमा ३ विकेटको क्षतिमा २३८ रन बनाएको थियो। लखनउका लागि निकोलस पुरनले सर्वाधिक ८७ रन बनाए त्यस्तै मिचेल मार्चले ८१ रन र ऐडेन मार्क्रमले ४७ रन बनाए।"
अछामको जयगढ बजारमा भीषण आगलागी,अछाम : अछामको जयगढ बजारमा भीषण आगलागी भएको छ। मंगलबार साँझ बजारमा रहेको एक घरमा खाना पकाउँदै गरेको सिलिन्डर विस्फोट भएर आगलागी भएको स्थानीयले बताएका छन्। बान्नीगढी जयगढ गाउँपालिकाको मुख्य व्यापारिक केन्द्रसमेत रहेको उक्त बजारमा लागेको आगो नियन्त्रणमा आउन सकेको छैन। आगलागी नियन्त्रणका लागि मंगलसेन नगरपालिकाको दमकल पुगेको छ। आगलागीका कारण बजारमा ठूलो क्षति पुगेको प्रारम्भिक अनुमान गरिएको छ। घटनाको विस्तृत विवरण आउन बाँकी रहेको जिल्ला प्रहरी कार्यालय अछामले जनाएको छ।
महामन्त्री शर्माले पूर्वराजालाई भने जनताबाट दुई तिहाइ मत ल्याएर राजा बन्नुस्,"गुल्मी : नेपाली कांग्रेसका महामन्त्री विश्वप्रकाश शर्माले पूर्वराजा ज्ञानेन्द्र शाहलाई २०८४ सालको निर्वाचनमा बहुमत ल्याएर राजा बन्न चुनौती दिएका छन्। नेपाली कांग्रेस गुल्मीले आयोजना गरेको तेस्रो जिल्ला सम्मेलनमा सहभागी हुन तम्घास आएका महामन्त्री शर्माले आगामी २०८४ सालको निर्वाचनमा श्रीपेच निर्वाचन चिन्ह लिएर जनमतको सामना गर्न चुनौती दिएका हुन्। उनले भने, यदि साँच्चै जनताले साथ दिएका छन् भने दुईतिहाइ मत लिएर संसदमा जानुस्। अनि देशको संविधान संशोधन गरेर राजा बन्नुस्। उनले अहिले भएका सबै विकास, परिवर्तन र प्रगति गणतान्त्रिक व्यवस्थाबाटै सम्भव भएको दाबी गरे।"
ओरालोतिर सेयर बजार : नेप्से परिसूचकसँगै घट्यो कारोबार रकम,"काठमाडौं : सेयर बजार सामान्य अंकले घटेर बन्द भएको छ। अधिल्लो कारोबार दिन सोमबार ३२४५ अंकले घटेको नेप्से परिसूचक आज ३४४ अंकले घटेर २६६६६१ विन्दुमा कायम भएको हो। नेप्से सामान्य अंकले घटेसँगै कारोबार रकम पनि सोमबारको तुलनामा घटेको छ। यसदिन ३२१ स्क्रिप्सको १ करोड ६ लाख ४३ हजार ४६९ कित्ता सेयर ५ अर्ब ३० करोड ९५ लाख ६८ हजार ९९७ रुपैयाँमा खरिदबिक्री भए। अघिल्लो दिन सोमबार ५ अर्ब ६५ करोड मूल्य बढीको सेयर कारोबार भएको थियो। परिसूचक सामान्य अंकले घटे पनि तीन कम्पनीको सेयर सकारात्मक सर्किट लेभलमा कारोबार भयो। बोटलर्स नेपाल,विन नेपाल लघुवित्त वित्तीय संस्था र नेपाल माइक्रो फाइनान्स इन्स्योरेन्सकोको सेयर १० प्रतिशतले बढेको हो। यसदिन कारोबार रकमका आधारमा एनआरएन इन्फ्रास्ट्रक्चर एण्ड डेभलपमेन्ट शीर्षस्थानमा रह्यो। सो कम्पनीको ५९ करोड १४ लाख मूल्य बराबरको सेयर कारोबार भयो। हिमालयन रिइन्स्योरेन्सको ४० करोड मूल्य बराबरको सेयर कारोबार हुँदा नेपाल रिइन्स्योरेन्सको २३ करोड,युनाइटेड मोदी हाइड्रोपावरको २१ करोड र राधी विद्युतको १८ करोड मूल्य बराबरको सेयर कारोबार भयो। ६ समूहको उपसूचक बढ्दा ७ वटाको नकारात्मक देखिएका छन्। कारोबारमा आएकामध्ये १२१ स्टक्सको मूल्य बढ्दा १२३ वटाको घट्यो।"
यी हुन् मन्त्रिपरिषद् बैठकका निर्णय,काठमाडौं : सरकारले नेपाल राष्ट्र बैंकका गभर्नर चाँडै नियुक्त हुने जनाएको छ। मंगलबार सिंहदरबारमा मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले गभर्नर सिफारिस समितिले गृहकार्य गरिरहेको भन्दै राष्ट्र बैंकका गभर्नर चाँडै नियुक्त हुने बताएका हुन्। उनले दुई दलको बीचमा भागबन्डा नमिलेर गभर्नर नियुक्त हुन नसकेको भन्ने कुरामा सत्यता नरहेको उल्लेख गरे। नेपाललाई ग्रे लिष्टबाट बाहिर निकाल्न गृहकार्य समेत भइरहेको अवस्थामा गभर्नर नियुक्तिको ढिलाइले कुनै असर नपर्ने उनले बताए। त्यस्तै मन्त्रिपरिषदका निर्णय सुनाउँदै प्रवक्ता गुरुङले गृह मन्त्रालय तथा मातहतका निकायहरूको संगठन तथा व्यवस्थापन सर्वेक्षण गर्ने पूर्वस्वीकृति प्रदान गर्ने निर्णय भएको जानकारी दिए। त्यस्तै बैठकले नेपाल भारत भन्सार महानिर्देशकस्तरीय वार्ताका लागि भन्सार विभागका महानिर्देशकको संयोजकत्वमा वार्ता टोली गठन गरेको छ भने बौद्धनाथ क्षेत्र बिकास समितिको रिक्त कार्यकारी निर्देशक पदमा मोहन कुमार तामाङलाई नियुक्त गरिएको प्रवक्ता गुरुङले बताए। त्यस्तै मन्त्रिपरिषदले नागरिक एप सञ्चालन तथा व्यवस्थापन निर्देशिका २०७८ खारेज गरेको छ भने वैकल्पिक वित्त परिचालनका सम्बन्धमा व्यवस्था गर्न बनेको विधेयक संघीय संसदमा पेश गर्न स्वीकृति प्रदान गरेको छ।
यू १९ विश्वकप एसियन छनोट लागि नेपाली टिमको घोषणा,काठमाडौं : यू १९ विश्वकप एसिया छनौटको लागि नेपाली टिमको घोषणा भएको छ। नेपाल क्रिकेट संघ क्यानले नरेन भट्टको कप्तानीमा १४ सदस्यीय टोली घोषणा गरेको हो। यही प्रतियोगिताको तयारी स्वरूप नेपालले अफगानिस्तान यू १९ टिमसँग युथ ओडीआई शृङ्खला खेलिरहेको छ। जसमा दुई खेलमा नेपालले हार बेहोरेको छ पहिलो खेलमा १३० रनको फराकिलो हार बेहोरेको नेपालले दोस्रो खेलमा १ रनले पराजित भएको थियो।
लुम्बिनीमा वन क्षेत्रबाट अपेक्षा अनुसार राजस्व संकलन भएन,"दाङ : लुम्बिनी प्रदेशमा वन पैदावारबाट अपेक्षा अनुसार राजस्व संकलन नभएको प्रदेश सरकारले जनाएको छ। वन मन्त्रालयले वन पैदावारबाट अपेक्षा र योजनाअनुसार राजस्व संकलन नभएको बताएको हो। बर्सेनि वन पैदावारबाट दुई तीन अर्ब राजस्व अपेक्षा गरे पनि सोअनुसार संकलन नभएको मन्त्रालयको भनाइ छ। चालु आर्थिक वर्षमा २ अर्ब ५० करोड अनुमान गरिए पनि अहिलेसम्म २० भन्दा कम संकलन भएको वन मन्त्रालयले जनाएको छ। मुख्यमन्त्री चेतनारायण आचार्यले वन क्षेत्रबाट अपेक्षाअनुसार राजस्व संकलन हुन नसकेकोप्रति गम्भीर समीक्षा गरिनु पर्ने बताए। मुख्यमन्त्री आचार्यले वनलाई प्रमुख आम्दानीको स्रोतको रूपमा लिँदै त्यसबाट कति उपलब्धि हासिल भएको छ भन्नेबारे समीक्षा गर्नुपर्ने बताए। यस वर्ष दुई अर्ब ५० करोड रुपैयाँ राजस्व संकलन हुने आधार वनमा थियो। तर, हामीले अपेक्षा गरे अनुसारको परिणाम आउन सकेन, जंगलमा काठ थुप्रिएको छ, तर त्यो वर्षौंदेखि उठेको छैन। काठ धुलो बन्दैछ, आगोले खरानी बनाइरहेको छ। कानुन देखाएर मात्र समाधान हुँदैन। उनले भने व्यवहारिक कार्यान्वयनमा लैजान पर्छ। लुम्बिनी प्रदेशमा सञ्चालन गरिएको सम्वर्द्धन प्रणालीमा आधारित वन व्यवस्थापन कार्यक्रमको प्रभावकारिता अनुगमन कार्यक्रममा उनले यस्तो बताएका हुन्। वन क्षेत्रलाई अनिवार्य रूपमा करको दायरामा ल्याउनुपर्ने उनको भनाइ छ। उपभोक्ताको नाममा काठको दुरुपयोग हुने अवस्था रहेको उल्लेख गर्दै यसप्रति विशेष ध्यान दिन आग्रह गरे। लुम्बिनी प्रदेशका वन तथा वातावरण मन्त्री देवकरण प्रसाद कलवारले वनप्रति जनताको समर्पण बढाउनुपर्ने बताए। वनमा स्रोतको भण्डार छ, तर हामीले सदुपयोग गर्न सकेका छैनौं, मन्त्री कलवारले भने ,वनमा पानीको अभाव छ, वन्यजन्तुलाई आहाराको कमी छ। अब वनमा पोखरी निर्माण गर्न सरकार लाग्छ , खोलामा पानी भरिनु आवश्यक छ। कृषि, वन तथा वातावरण समितिका सभापति विश्वप्रेम पाठकले नीति निर्माणको कार्यान्वयन कति प्रभावकारी भएको छ भन्नेबारे अध्ययन गरिने बताए। हाम्रो प्रदेशमा वनको अवस्था कस्तो छ ? समृद्धिमा वनको योगदान के कस्तो छ ? सबै विषय अध्ययन गर्नु जरुरी छ, उनले भने, सम्वर्द्धन वन व्यवस्थापनबाट नयाँ पुस्तालाई नयाँ वन हस्तान्तरण गर्न सकिन्छ।"
रुकुमकोटमा कृषि तथा व्यापार महोत्सव सुरु,"रूकुम पूर्व : पूर्वी रुकुमको सदरमुकाम रुकुमकोटमा संस्कृति, पर्यटन, कृषि तथा व्यापार महोत्सव सुरु भएको छ। समृद्ध रुकुमपूर्वको आधार, कला संस्कृतिको पहिचान नारासहित अठाले ग्रुपले महोत्सव आयोजना गरेको हो। जिल्ला समन्वय समिति रुकुमपूर्वका उपप्रमुख मोहनबहादुर केसीले महोत्सवको उद्घाटन गरेका हुन्। महोत्सव २०८१ चैत २६ गतेदेखि २०८२ वैशाख १० गतेसम्म सञ्चालन हुने छ। जिल्लाको मौलिक कला, संस्कृति जगेर्ना, पर्यटन प्रवर्द्धन र स्थानीय उत्पादनको बजार विस्तार गर्ने उद्देश्यले महोत्सवको आयोजना गरिएको आयोजकले जनाएको छ। महोत्सवमा स्थानीय कृषि, व्यवसाय र सेवा प्रदायकका सामग्री तथा सेवाको प्रदर्शनी र बिक्रीका लागि करिब सय वटा व्यापारिक स्टल राखिएको आयोजकले जनाएको छ।"
"भारततर्फ खुलेआम बालुवा र गिट्टी तस्करी, सम्बन्धित निकाय मौन","विराटनगर : विराटनगर महानगरपालिका१६ दरैया हुँदै भारततर्फ खुलेआम बालुवा र गिट्टी तस्करी भइरहेको छ। नेपालभारत सीमा क्षेत्रनजिकको दरैयाबाट लामो समयदेखि भारत जोगवनीको टिकुलिया बस्तीतिर मिलेमतोमा तस्करी भइरहेको हो। दरैयाटिकुलियाबीचमा ट्याक्टरलगायत ढुवानीका साधनलाई आवतजावत गर्न सहज हुनेगरी बाटै बनाएर नदीजन्य पदार्थको नेपालबाट तस्करी भइरहे पनि नियन्त्रणका लागि सम्बन्धित निकायले चासो दिएका छैनन्। दैनिक दर्जनौं ट्याक्टरको प्रयोग गरेर मिलेमतो र सेटिङमा अत्यधिक तस्करी भइरहेको स्थानीय बताउँछन्। व्यापक तस्करी हुँदा पनि स्थानीयले खुलेर विरोध गर्न सक्दैनन्। डर र त्रास देखाएर तस्करको गिरोहले दबाबमा राखेको स्थानीय बताउँछन्। सम्बन्धित निकायलाई सूचना दिँदा तस्करीमा संलग्न हाम्रो घर खोज्दै आइपुग्छन्। डर देखाउँदै अनेक धम्की दिएर जान्छन्। आफैं असुरक्षित भएपछि अवैध धन्दा टुलुटुलु हेरेर बस्नुको विकल्प हामीसँग छैन, एक स्थानीयले भने। सीमा क्षेत्रका सर्वसाधारण निरीहजस्तै बन्नु परिरहँदा सीमा क्षेत्रमा खटिएका सुरक्षाकर्मी र जनप्रतिनिधि चैं मौन छन्। उनीहरुले अनदेखा गरिरहँदा दरैया क्षेत्रमा लामो समयदेखि तस्करको रजगज चलिरहेको छ। सीमा सुरक्षा र तस्करी नियन्त्रणको मुख्य जिम्मेवारीमा रहेको सशस्त्रलाई प्रत्येक सय मिटरको दुरीमा खटाइएको हुन्छ। सशस्त्रकै आँखा अगाडिबाट बालुवा र गिट्टी भारत तस्करी भइरहे पनि रोक्न कुनै चासो नदिनु आश्चर्यको विषय भएको स्थानीयको भनाइ छ। प्रतिबन्ध लगाउँदै सरकारले नेपालबाट नदीजन्य पदार्थ भारत लैजान रोक लगाएको छ। तर, दैनिक दर्जनौं ट्याक्टरको प्रयोग गरेर खुलेआम बालुवा र गिट्टी भारत पुर्याइन्छ। स्थलगत रिपोर्टिङमा दरैया पुग्दा अचम्मको दृश्य देखियो। सीमा क्षेत्रको दशगजानजिकै बालुवा र गिट्टी भण्डारण गरेर राखिएको छ। रुखले छेक्ने ठाउँमा थुपारेर राखिएको बालुवा र गिट्टी ४५ जनाले धमाधम बेल्चाले ट्याक्टरमा भर्ने काम गरिरहेका थिए। ३ वटा ट्याक्टर लाइनमा थिए। बालुवा भरिसकेपछि एउटा ट्याक्टर त्यसलाई टिकुलिया पुर्याएर केहीबेरमै फर्कियो। पुनः बालुवा भरेर उतैतिर लाग्यो। बालुवा र गिट्टी लोड गरेर दरैयाटिकुलिया गर्न एउटा ट्याक्टरलाई १ घण्टा पनि समय लागेन। पछिल्लो समय दरैया बालुवा र गिट्टी तस्करीको ट्रान्जिट बनिरहेको छ। सशस्त्र प्रहरीसँग सेटिङ मिलाएरै रातदिन बालुवा र गिट्टी तस्करी हुने गरेको विभिन्न तथ्यहरुबाट पुष्टि हुन्छ। यदि सेटिङ नभएको भए आँखै अगाडिबाट तस्करी हुँदा सशस्त्रले रोक्ने थियो। बरु उल्टै स्थलगत रिपोर्टिङमा पुगेकाको निगरानीमा सशस्त्र सक्रिय भयो। तस्करी रोक्नुपर्ने सशस्त्र उल्टै सीमा क्षेत्र पुगेका नयाँ व्यक्तिको निगरानीमा चैं सक्रिय हुने गरेको पाइयो। स्थलगत रिपोर्टिङमा पुग्दा पनि सशस्त्रले त्यही भूमिका निर्वाह गर्यो। बालुवा र गिट्टी तस्करी नियन्त्रणमा ध्यान नै छैन। तस्करीमा संलग्नहरु पनि नयाँ व्यक्ति देख्नसाथ सोधीखोजी गर्न थालिहाल्छन्। हप्कीदप्की नै गर्छन्। नेपाल आफ्नै मात्र हो भनेजस्तो व्यवहार देखाउँछन्। फोटो र भिडियो खिच्न दिँदैनन्। स्थानीयका अनुसार दरैयाबाट नरेश यादवको समूहले बालुवा र गिट्टीको व्यापक धन्दा चलाइरहेको हो। विभिन्न क्रसरबाट खरिद गरिएको नदीजन्य पदार्थ सीमा क्षेत्रमा भण्डारण गरेर टिकुलिया कटाउने धन्दामा उनको समूह विगत लामो समयदेखि सक्रिय छ। स्थानीयका अनुसार यादवकै समूहले सीमा क्षेत्रमा ट्याक्टर कुदाउन सहज हुने गरी बाटो बनाएको हो। यादवले भने आफूले बाटो बनाएको अस्वीकार गरे। यहाँ पहिलेदेखि नै बाटो बनाइएको थियो। मैले हैन। वारपार गर्ने बाटो त चाहियो नि। अलिअलि काम गरौं भन्दा पारिपट्टी एसएसबी (भारतीय सीमा सुरक्षा बल)ले अवरोध गर्छ। नेपालमा पनि धेरैलाई मिलाउनुपर्ने हुन्छ। अहिले काम राम्रो चलेको छैन, उनले भने। उनले नेपाल र भारत दुवैतर्फ सेटिङ मिलाएपछि मात्रै काम सहज हुने बताए। यादवको समूहले अहिले मात्रै नभएर लामै समयदेखि बालुवा र गिट्टीको तस्करी गरिरहेको छ। क्रसर उद्योगमा उत्पादित बालुवा र गिट्टी सीमा क्षेत्रमा भण्डारण गरेर भारत लैजाने गरिएको यादव स्वीकार गर्छन्। दरैयामा बालुवा र गिट्टी तस्करीकै लागि बनाइएको बाटो केही वर्षअघि प्रहरीले डोजर लगाएर भत्काएको थियो। प्रहरीले भत्काए पनि पुनः बाटो बनाएर धन्दा सञ्चालन गरियो। नेपालको बालुवा र गिट्टीको भारतमा माग अत्यधिक हुन्छ। भारतको भन्दा गुणस्तरीय हुने हुँदा महँगो मूल्यमा बिक्री हुने सुरक्षा स्रोतले बतायो। नेपालको नदीजन्य पदार्थ गुणस्तरीय हुने हुँदा भारतमा अत्यधिक माग छ। मूल्य पनि दोब्बर पाइन्छ। नेपालमा ४ हजार प्रतिट्याक्टरमा खरिद गरिने बालुवा भारत पुर्याउँदा ५ हजार भारु (नेपाली ८ हजार) दिइहाल्छन्। त्यही भएर सेटिङमा तस्करी हुने गरेको हो, स्रोतले भन्यो। स्थानीयका अनुसार निर्वाध रुपमा भइरहेको बालुवा र गिट्टी तस्करीमा सुरक्षा निकायदेखि सरोकारवालाकै सहयोग छ। गिरोहले तस्करीका लागि राम्रै रकम खर्च गरिरहेको उनीहरुको बुझाइ छ। सशस्त्र प्रहरी बल मोरङका प्रमुख एसपी राजेश घिमिरेले बालुवा र गिट्टी तस्करी रोक्न लगाइसकिएको बताए। तस्करी हुने गरेको थाहा पाएँ। त्यसपछि काम रोक्न लगाएको छु। अझै पनि तस्करी भइरहेको पाइयो भने सीमा क्षेत्रमा खटिने सशस्त्रमाथि कारबाही हुन्छ। तस्करको समूहसँग कुनै सम्झौता हुँदैन, घिमिरेले भने। तर, घिमिरेले भनेजस्तो तस्करी रोकिएको छैन। विराटनगर१६ का वडाध्यक्ष उद्धवकुमार भुजेल खुला सीमाको फाइदा उठाएर तस्करी हुने गरेको स्वीकार गर्छन्। वडाध्यक्षकै संयोजकत्वमा सीमा निगरानी समिति बनाइएको छ। समितिमा सुरक्षा निकाय, जनप्रतिनिधि र नागरिक समाजका प्रतिनिधि हुन्छन्। समितिले नियमित रूपमा अनुगमन गर्दै सीमा क्षेत्रको वस्तुस्थितिका बारेमा जानकारी राख्नुपर्ने हुन्छ। अनुगमन गर्दै दशगजा अतिक्रमण, चोरीतस्करीलगायतका अवैध गतिविधि, हातहतियार एवं लागुऔषधको ओसारपसार र कारोबार नियन्त्रणमा भूमिका खेल्नुपर्ने जिम्मेवारी समितिको हो। तर, नदीजन्य पदार्थको व्यापक तस्करी भइरहँदा समितिले नियन्त्रणका लागि कुनै भूमिका खेलेको पाइँदैन। त्यसमा पनि सेटिङ रहेको स्थानीयको बुझाइ छ। वडाध्यक्ष भुजेलले बेलाबखत सीमाको अनुगमन हुने बताए। बाटो नै बनाएर खुलेआम तस्करी हुँदा नियन्त्रणका लागि समितिले किन भूमिका नखेलेको ? भनेर सोधिएको प्रश्नमा उनले भने, खुला सीमाको फाइदा उठाए होलान्। हामी पनि सीमामा बिहानबेलुका घुम्छौं। आँखाको अगाडि गर्दैनन्। जतिबेला पनि वडाध्यक्ष सीमा रुँगेर बस्ने कुरा भएन। सानोतिनो चोरीतस्करी रोक्न सम्भव नहुने भुजेलको भनाइ छ। हामी जनप्रतिनिधि आफ्नै काममा हुन्छौं। सीमा क्षेत्रमा जतिबेला पनि सुरक्षाकर्मी हुन्छन्। तस्करी रोक्नुपर्ने दायित्व उनीहरुको हो। चोरीपैठारी नहोस् भनेर नै रातको समयमा बल्ने गरी बिजुली बत्ती जडान गरिदिएका छौं, उनले भने। वडाध्यक्ष भुजेलले बाटो नै बनाएर बालुवा गिट्टी तस्करी भइरहेको विषयमा भने अनभिज्ञता प्रकट गरे। स्थानीय स्तरमा रोक्न सम्भव नभएपछि चोरी तस्करी भइरहेको कुरा माथिल्लो तहसम्म पुर्याइएको उनको भनाइ छ। सम्बन्धित ठाउँमा जानकारी गराइसकेका छौं। रोकिन्छ भन्ने आश गरौं, भुजेलले भने। बालुवा र गिट्टी तस्करी हुने गरेको जानकारी आएपछि रोक्नका लागि सुरक्षाकर्मी परिचालन गरिएको मोरङका प्रमुख जिल्ला अधिकारी इन्द्रदेव यादवले बताए। उनले विराटनगरको बाटो हुँदै बालुवा र गिट्टी तस्करी हुने गरेको पहिलोपटक आफूले थाहा पाएको बताए।"
सूर्यज्योति केयर्स डिजिटल कार्डको सुरुवात,"ललितपुर : सूर्यज्योति लाइफ इन्स्योरेन्सले सूर्यज्योति केयर्स डिजिटल कार्डको सुरुवात गरेको छ। कम्पनीले डिजिटल कार्डमार्फत आफ्ना बीमित तथा अभिकर्ताहरूलाई सुविधा दिने उद्देश्यले सेवाको सुरु गरेको हो। कम्पनीले तोकेका केही मापदण्ड पूरा गरेका बीमित तथा अभिकर्ताहरूलाई सूर्यज्योति मोबाइल एप मार्फत सूर्यज्योति केयर्स डिजिटल कार्ड प्रदान गरिने छ। सो डिजिटल कार्डको माध्यमबाट कम्पनीसँग सम्झौता भएका विभिन्न सेवा प्रदायक संस्थाहरूबाट आफूले उपभोग गर्ने सेवामा विशेष छुट तथा सुविधा प्राप्त गर्न सकिने व्यवस्था गरेको कम्पनीले जनाएको छ। यसका लागि कम्पनीद्वारा विभिन्न क्षेत्रका संस्थाहरू जस्तै अस्पतालहरू, स्वास्थ्य परीक्षण प्रयोगशालाहरू, होटलहरू, शैक्षिक संस्थाहरू, डिपार्टमेन्ट स्टोर लगायत थुप्रै सेवा प्रदायक संस्थाहरूसँग सम्झौता गरिएको छ। यस सुविधाका लागि बीमित तथा अभिकर्ताद्वारा कम्पनीले तोकेको अनुसार मापदण्ड पूरा गरेको र सूर्यज्योति मोबाइल एपमा रजिस्टर भएको हुनु पर्छ। सूर्यज्योति केयर्सको सुविधा, त्यसको प्रयोग, साझेदार संस्थाहरूको नाम र सो संस्थाहरूबाट पाइने सहुलियत तथा छुट बारे सम्पूर्ण जानकारी सूर्यज्योति मोबाइल एप वा सूर्यज्योति लाइफ इन्स्योरेन्स कम्पनीको आधिकारिक वेबसाइटबाट लिन सकिने छ। कम्पनीले बीमितहरूलाई अझ थप सरल तथा सहज किसिमले सेवा दिने हेतुले बीमालेख बापत प्राप्त हुने कर्जा सम्बन्धी नयाँ प्रविधिमैत्री अनलाइनमार्फत लोन लिन सकिने ए कर्जा पनि प्रस्तुत गरेको छ। जीवन बीमा कम्पनीहरूबाट जारी हुने बीमालेखको शर्त तथा सुविधा अनुसार बीमा जारी मितिबाट ३ वर्ष पुरा भई ३ वर्षको बीमाशुल्क प्राप्त भएपश्चात बीमालेख अन्तर्गत कर्जा रकम दिइने प्रावधान रहेको छ। ३ वर्ष पश्चात बीमालेखमा जम्मा हुने नगद मुल्य रकम बाट बीमितको आवश्यकता अनुसार उक्त रकमको अधिकतम ९० प्रतिशत सम्म कर्जा लिन सकिने प्रावधान रहेको छ। कर्जा प्राप्त गर्नका लागि हाल कम्पनीहरूमा विद्यमान रहेको प्रक्रिया अनुसार बीमितले नजिकको शाखा कार्यालय गई कम्पनीले तोकेको फारमहरू भरि आवश्यक कागजात सहित कर्जाको लागि आवेदन दिनु पर्ने र आवेदन दिएको मितिबाट १ वा २ दिन भित्र बीमा कम्पनीद्वारा बीमितको बैंक खातामा कर्जा रकम जम्मा गरिदिने गरेको छ। यस प्रविधि अनुसार अब बीमितहरूलाई आफ्नो बीमालेख वापत कर्जा लिन चाहेमा अनलाइन मार्फत जुनसुकै समयमा र जुनसुकै ठाउँबाट सहज र सरल किसिमले कर्जाको लागि अवेदन दिन सकिने र एक क्लीकमा रियल टाइममा नै आफ्नो खल्ती वालेट मार्फत कर्जा रकम प्राप्त गर्न सकिने छ प्राबधान रहेको छ। यस अनलाइन प्रक्रिया मार्फत हाललाई कर्जा रकम अधिकतम ५० हजारसम्म मात्र प्राप्त गर्न सकिने छ। सूर्यज्योति लाइफका प्रमुख कार्यकारी अधिकृत प्रकाश बिक्रम खत्रीले सूर्यज्योति केयर्स डिजिटल कार्ड र ई कर्जाका फाइदाहरू, यसका मापदण्ड र सेवा लिने विधिका बारेमा विस्तृत जानकारी दिएका छन्। कम्पनीले स्थापना कालदेखि नै विभिन्न नवीनतम प्रविधिहरूको प्रयोग गरी आफ्ना ग्राहकहरूलाई सेवा दिँदै आइरहेको छ।"
बालेनलाई लिङ्देनले भने धेरै हिरो भएर जरिवानाको पत्र नकाट्नू,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले हिरो भएर फोहोरको जरिवाना नकाट्न चेतावनी दिएका छन्। बल्खुमा मंगलबार आयोजित विरोधसभा कार्यक्रममा उनले काठमाडौं महानगरपालिकाका मेयर बालेन शाहलाई फोहोरको जरिवाना नकाट्न चेतावनी दिएका हुन्। उनले राप्रपाका नेता कार्यकर्तालाई कार्यक्रम स्थल सफा गर्न र नागरिक समाजका अगुवालाई अनुगमन गरिदिन आग्रह गरेका थिए। 'बालेनजीलाई आजको कार्यक्रमको बारेमा धेरै हिरो भएर पत्र नकाट् आग्रह गर्छु। नेताकार्यकर्तालाई आफैं सफा गरेर जान आग्रह गर्छु। केही पनि फोहोर रहनेवाला छैन है। पत्रकार र नागरिक समाजका अगुवाहरूले पनि अनुगमन गरिदिनुस्। भोलि फोहोर गरेवापत चिठी नआओस्,' उनले भने।"
"सरकार चुनावसम्म टसमस हुँदैन, अहिले ढल्छ, भरे ढल्छ भन्नेहरू थाके : प्रधानमन्त्री","सिरहा : प्रधानमन्त्री केपी शर्मा ओलीले जनताको जरासम्म फैलिएको पार्टी भएकाले एमालेलाई कसैले हल्लाउन नसक्ने बताएका छन्। सिरहा जिल्लाको ११औं अधिवेशनलाई सम्बोधन गर्दै उनले देश र जनताको हितबाहेक एमालेसँग अरु कुनै स्वार्थ नभएकाले देश जोगाउने पार्टी एमाले भएकाले भुलभुलैयामा नलाग्न आग्रह गरे। 'हाम्रो पार्टीलाई कसैले भित्तामा राख्छौं भने, कसैले धुलो चटाउँछौं भने, कसैले के भने तर एमालेलाई कसैले हल्लाउन सक्दैन भन्ने कुरा हामीप्रति जनताको उत्साहबाट स्पष्ट हुन्छ। मैले विगतमा प्रधानमन्त्री हुँदा सुनकोसी मरिन डाइभर्सन, हुलाकी राजमार्ग, शिक्षा र स्वास्थ्यमा सुधारका कार्यक्रम सुरु गरेँ। मधेसका समस्याहरू मलाई बढी थाहा छ। तिनको समाधानका लागि केन्द्र सरकारको तर्फबाट गर्नुपर्ने कुराहरुमा सरकार प्रतिबद्ध रहेको कुरा आजै मैले मधेस प्रदेशसभाको सम्बोधनमा स्पष्ट गरिसकेको छु,' उनले भने। प्रधानमन्त्री ओलीले राजतन्त्र फर्कन्छ भन्ने कसैको सपना पूरा नहुने स्पष्ट पारे। चैत १५ गतेको अराजक गतिविधिबाट राजतन्त्र पक्षधरको वास्तविकता देखिसकिएकाले आगजनी र तोडफोड गर्ने मान्छेहरूका हातमा शासन नजाने र दिन नहुने उनको भनाइ छ। 'तपाईँहरु ढुक्क हुनुस्। राजतन्त्र कुनै हालतमा फर्कँदैन। एमाले र कांग्रेसजस्ता पुराना र ठूला पार्टीको सरकारले यो संविधान र व्यवस्थाको रक्षा गर्दै जनतालाई समृद्धि र सुशासन दिएर छाड्छ,' उनले भने। उनले वर्तमान सरकार चुनावसम्म टसमस नहुने दाबी गरे। 'अबको १५ महिनापछि नेपाली कांग्रेसका सभापति शेरबहादुर देउवालाई म हस्तान्तरण गर्छु। सरकार अहिले ढल्छ, भरे ढल्छ भन्नेहरू अब थाके। यो मजबुद सरकार हो,' उनले भने। अधिवेशनबाट सर्वसम्मत र परिपक्व नेतृत्व चयन गर्न आग्रह गर्दै अध्यक्ष ओलीले विरोधीलाई देखाउनका लागि प्यानल बनाएर गुटबन्दी गर्नु आवश्यक नभएको बताएका थिए।"
राप्रपाले चाह्यो भने बालुवाटार घेरेर भातपानी बन्द गरिदिनसक्छ : लिङ्देन,"काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले प्रधानमन्त्री निवास बालुवाटार घेरेर भातपानी बन्द गराइदिने शक्ति राप्रपासँग रहेको बताएका छन्। बल्खुमा आयोजित विरोधसभामा बोल्दै अध्यक्ष लिङ्देनले आफूहरूलाई कमजोर नठान्न आग्रह गरे। 'भृकुटीमण्डप छाडेर बल्खु आयो भनेर राप्रपालाई कमजोर नठानियोस्। यस्तो जुलुस चारतिर पेल्दियो भने ककसलाई गोली हान्नुहुन्छ?,' उनले प्रश्न गरे, 'राप्रपाले चाह्यो भने बालुवाटार घेरेर भातपानी बन्द गरिदिन सक्छ।' अध्यक्ष लिङ्देनले आफ्ना नेताहरू पक्राउ परेको विषयलाई इखको रूपमा लिएको बताए। उनले उपाध्यक्ष रविन्द्र मिश्र र सांसदसमेत रहेका धवल शमशेर राणालाई पक्राउ गरेको प्रति आपत्ति जनाए। 'चुनाव जितेका जनताका प्रतिनिधिलाई जसरी खोरमा अपमानित ढंगले राख्नुभएको छ। उपाध्यक्षलाई जसरी हतकडी लगाएर राख्नुभएको छ। त्यसलाई हामीले इखको रूपमा लिएका छौं,' उनले भने, 'राजा चाहिन्छ भनेका कारण मान्छेलाई थुन्ने हो भने हामी लाखौं मान्छे पक्रिन तयार छौं। जेल खाली गर्नुस्। लुटतन्त्र हामीले हेरेका छौं। त्यसैले आफू जाने जेल पनि राम्रो बनाएर राख्नुस्,' उनले भने।"
मोटरसाइकल दुर्घटनामा चालकको मृत्यु,सप्तरी : मोटरसाइकल दुर्घटनामा चालकको मृत्यु भएको छ। मृत्यु हुनेमा तिलाठी कोईलाडी गाउँपालिका७ मन्सापुर बस्ने ५० वर्षीय हरेराम मण्डल रहेका छन्। अग्निसाइर कृष्णासवरन गाउँपालिका५ बक्दुवास्थित सडकमा छप्कीबाट महुलीतर्फ आउँदै गरेको प्र२०१००२ प २३०५ नम्बरको मोटरसाइकल अनियन्त्रित भई मंगलबार दिउँसो दुर्घटना उनी गम्भीर घाइते भएका थिए। उनको गजेन्द्र नारायण सिंह अस्पताल राजविराजमा उपचारका क्रममा मृत्यु भएको हो। दुर्घटनाका सम्बन्धमा प्रहरीले आवश्यक अनुसन्धान गरिरहेको छ।
राप्रपा सांसद कार्कीको चेतावनी राजालाई लिएर नारायणहिटीमा राख्छौं,"काठमाडौं :राष्ट्रिय प्रजातन्त्र पार्टी (राप्रपा) उपाध्यक्ष एवं सांसद रोशनी कार्कीले पूर्वराजा ज्ञानेन्द्र शाहलाई ल्याएर नारायणहिटीमा राख्ने चेतावनी दिएकी छन्। राप्रपाको मंगलबार बल्खुमा आयोजित बृहत खबरदारी सभामा बोल्दै सांसद कार्कीले अब राप्रपाको आन्दोलन पछि नहट्ने दावी गरिन्। 'अब आन्दोलन रोकिदैन। यो देशव्यापीरुपमा अघि बढ्छ,'उनले भनिन्,'राजालाई पुनर्स्थापना गर्ने होइन, राजालाई लिएर नारायणहिटीमा राख्छौं। शक्तिशाली सरकार गठन गर्छौं।' उनले वर्तमान सरकारले चैत्र १५ गतेको आन्दोलनमा घुसपैठ गराएर आफ्ना प्रतिद्वन्द्वी समाजवादी पार्टीको कार्यालय जलाएको आरोप लगाइन्। वर्तमान सरकारलाई हत्याराको संज्ञा दिँदै उनले भनिन्,'यसले राज्य आतंक फैलाएको छ। यो हत्यारा सरकार हो। ' उनले राजावादीको प्रदर्शनमा बल प्रयोग नगर्न सुरक्षाकर्मीलाई आग्रह गरिन्। तीनकुने घटनामा पक्राउ परेका राप्रपाका नेता तथा कार्यकर्तालाई निर्शत रिहाइ गर्नुपर्ने माग गरिन्।"
निरङ्कुश राजतन्त्रको कुशासन नदेखेका नयाँ पुस्तालाई भ्रम दिन खोजिदैछ : प्रधानमन्त्री,"जनकपुर : प्रधानमन्त्री केपी शर्मा ओलीले संविधान संशोधन गर्न राजनीतिक समिति बनाएर काम गरिने बताएका छन्। मधेस प्रदेशसभालाई सम्बोधन गर्दै प्रधानमन्त्री ओलीले कार्यान्वयनको अनुभवका आधारमा विद्यमान व्यवस्थालाई सबल बनाउने लक्ष्यका लागि संविधान संशोधन गरिने बताए। समयको विकास र अनुभवका आधारमा विद्यमान प्रणालीलाई बलियो बनाउन तथा सुशासन र विकासका लागि उचित समयमा संविधान संशोधन हुने स्पष्ट पारे । 'सामाजिक सद्भाव र राष्ट्रिय एकता बनाउनका लागि उपयुक्त समयमा संविधान संशोधन गर्छौँ । त्यसका लागि एउटा नेकपा (एमाले) र नेपाली काँग्रेसको यो संयुक्त सरकारबाट राजनीतिक समिति बनाउँछौँ । तर प्याण्डोराका बाकस खोलेजस्तो गर्दैनौँ । प्रगितमनका लागि ढोका खोल्न संविधान संशोधन गर्दैनौँ ,'प्रधानमन्त्री ओलीले भने,'राजतन्त्र फेरि ल्याउने भनेर केही केही लागेका छन् । विगतमा निरङ्कुश राजतन्त्रको कुशासन नदेखेका नयाँ पुस्तालाई भ्रम दिन खोजेका छन् । हामीले नयाँ पुस्ता सचेत बनाउनुपर्छ । आजको सचेत समाजले त्यस्तो सामन्ती व्यवस्था स्वीकार्न सकिँदैन । गणतन्त्र यस देशको वर्तमान र भविष्य हो । प्रतिपक्षी पनि विद्यमान व्यवस्थाको पक्षमा रहनु खुसीको कुरा हो ।' प्रधानमन्त्री ओलीले लोकतान्त्रिक गणतन्त्रको व्यवस्था जनताको सङ्घर्षको जगमा ल्याइएकाले यस व्यवस्थालाई सुव्यवस्थित बनाएर अगाडि बनाउने काम सबैको भएको उल्लेख गरे। 'यो श्रेष्ठ प्रणाली हो, हामीले यसको रक्षा गर्नुपर्छ । कलिलो अवस्थाको व्यवस्थाका केही कमजोरी भए होलान् तर सुधार गरेर जानुको विकल्प छैन,'उनले भने,'हामी अब गतिमा गइसकेका छौँ । यस प्रणालीअन्तर्गत संसदको सपथ खाने अनि बाहिर गएर संविधान मान्दिनँ भन्ने खालका सोच राख्नु हुँदैन ।' प्रधानमन्त्री ओलीले अनावश्यक हल्ला चलाइएको भए पनि दुई छिमेकीसँग हाम्रो राम्रो सम्बन्ध रहेको बताए । 'सँगै सुतेपछि खुट्टा लाग्छ,खुट्टा हटाउ भनेपछि कुरा सकिन्छ,'उनले भने,' त्यसकारण नेपालको दुई छिमेकीसँग असल मित्रता छ ।'"
नेपाललाई ग्रे लिस्टबाट बाहिर निकाल्न गृहकार्य सुरु,"काठमाडौं : नेपाललाई ग्रे लिस्टबाट बाहिर निकाल्न गृहकार्य सुरु भएको छ। सम्पत्ति शुद्धीकरण निवारण निर्देशक समितिको आज बसेको बैठकमा नेपाललाई ग्रे लिस्टबाट बाहिर ल्याउन कार्य योजनालाई अन्तिम रूप दिने र त्यसलाई कार्यान्वयन गर्ने निर्णय भएको छ। जिम्मेवार निकायहरू, क्रियाकलाप र क्रियाकलाप सम्पन्न गर्ने समयसीमा सहित कार्य योजना कार्यान्वयन गरिने भएको छ। उपप्रधानमन्त्री एवं अर्थमन्त्री विष्णुप्रसाद पौडेलले नेपाललाई ग्रे लिस्टबाट बाहिर निकाल्न कार्य योजना अनुसार कार्य गर्दै गर्दा आगामी दिनमा नेपाल ग्रे लिस्टमा नपर्ने गरी दीर्घकालीन हिसाबले काम गर्न आवश्यक रहेको बताए। कानुन, न्याय तथा संसदीय मामिला मन्त्री अजयकुमार चौरसियाले नेपाललाई ग्रे लिस्टबाट बाहिर निकाल्न कानुनको कमी नभएको बताए। उनले इच्छाशक्ति लगाएर काम गर्ने हो भने नेपाललाई ग्रे लिस्टबाट बाहिर निकाल्न सकिने धारणा व्यक्त गरे। महान्यायाधिवक्ता रमेश बडालले सबै निकायमा संस्थागत सुशासन हुन जरुरी रहेको बताए। मुख्य सचिव एकनारायण अर्यालले सबै निकायबीच समन्वय गरी प्राथमिकताका साथ काम गर्न जरुरी भएको बताए। उनले प्रविधिलाई जोड दिएर कार्य योजना अनुसार काम गर्दा नेपाल ग्रे लिस्टबाट बाहिर आउन सक्ने बताए। नेपाल राष्ट्र बैंकका कायममुकायम गभर्नर निलम ढुङ्गाना तिम्सिनाले अन्तिम समयमा काम गर्ने भन्दा कार्य योजना अनुसार सुरुदेखि नै काम गर्न आवश्यक भएको बताए। बैठकमा सहभागीहरूले जोखिम मूल्यांकन, अन्तर निकाय समन्वय, नियमन तथा सुपरिवेक्षण, अनुसन्धान तथा अभियोजन, कसूरजन्य सम्पत्ति लगायतका क्षेत्रमा काम गर्न जरुरी रहेको बताउँदै कानुनमा भन्दा कार्यान्वयनमा जोड दिन आवश्यक भएको बताएका थिए। नेपाल गत फागुन ९ गते फाइनान्सियल एक्सन टाक्स फोर्स (एफएटिएफ)को ग्रे लिस्टमा परेको थियो।"
धवल शमशेर र रविन्द्र मिश्र थप १५ दिन हिरासतमा रहने,"काठमाडौं : राज्यविरुद्धको अपराधमा पक्राउ परेका राष्ट्रिय प्रजातन्त्र पार्टी (राप्रपा) का वरिष्ठ उपाध्यक्ष रविन्द्र मिश्र र सांसद धवल शमशेर राणा थप १५ दिन हिरासतमै बस्ने भएका छन्। जिल्ला अदालत काठमाडौंले राप्रपाका वरिष्ठ उपाध्यक्ष मिश्र र सांसद राणालगायत अन्य पक्राउ परेका २० जनालाई थप अनुसन्धानका लागि १५ दिनको म्याद थप गरेको छ। काठमाडौं जिल्ला अदालतका सूचना अधिकारी दीपक कुमार श्रेष्ठले राज्यविरुद्धको अपराधमा अनुसन्धान गर्न राणासहित २० जनालाई थप अनुसन्धान गर्न १५ दिनको म्याद थप भएको जानकारी दिए। यसअघि दिएको म्याद सकिएपछि प्रहरीले मंगलबार उनीहरूलाई अदालतमा उपस्थित गराएको थियो। अपराधिक उपद्रव र संगठित अपराधमा अनुसन्धान गर्न अन्य व्यक्तिहरूलाई भने २० दिनको म्याद थप भएको छ। चैत १५ गते तीनकुने क्षेत्रमा भएको राजावादीको प्रदर्शनमा दुईजनाको ज्यान जानुको साथै थुप्रै निजी सम्पत्तिमा क्षति पुगेको थियो। प्रदर्शनकारीले मिडिया लक्षित आक्रमणसमेत गरेका थिए। सोही दिन साँझ पक्राउ परेका राणा,मिश्रलगायत अन्य २० जना प्रहरी हिरासतमा छन्। उनीहरूमाथि राज्यविरुद्धको अपराधमा मुद्दा चलाउने प्रहरीको तयारी छ।"
जसपा नेपालका निर्वाचित वडाध्यक्ष एमालेमा प्रवेश,सिरहा : जनता समाजवादी पार्टी नेपालबाट गत स्थानीय तह चुनावमा निर्वाचित धनगढीमाई नगरपालिका७ का वडाध्यक्ष विजय महतो नेकपा एमालेमा प्रवेश गरेका छन्। उनीसहित वडा सदस्यहरू पनि एमालेमा प्रवेश गरेका छन्। उनीहरूलाई प्रधानमन्त्री एवं एमाले अध्यक्ष केपी शर्मा ओलीले माला लगाएर स्वागत गरे। प्रधानमन्त्री ओली पार्टीको जिल्ला महाधिवेशनमा सहभागी हुन सिरहा आएका हुन्। उनले नयाँ कार्यसमिति सर्वसम्मतिमै चयन गर्न आग्रह गरेका थिए।
"जग्गा विवाद मिलाइदिने भन्दै बोलाएर गोली हानी हत्या, पहिचान लुकाउन १० वर्षदेखि मन्दिरको पुजारी","काठमाडौं : हत्यापश्चात साधुको भेषमा लुकिछिपी बसेका अपराधी १७ वर्षपछि पक्राउ परेका छन्। पक्राउ पर्नेमा पर्साको विन्दवासिनी गाउँपालिका२ का ६२ वर्षीय लोकनाथ साह तेली रहेका छन्। नेपाल प्रहरीको केन्द्रीय अनुसन्धान ब्यूरोका अनुसार २०६४ वैशाख २५ गते तेलिले साविकको बहुअर्वाभाठा गाविस५ बस्ने ढोडा मुखिया विनलाई जग्गा सम्बन्धी विवादका विषयमा छलफल गर्न बोलाई गोली प्रहार गरेका थिए। हत्या गरेपश्चात तेली फरार थिए। सर्वोच्च अदालतको २०६९ कात्तिक २४ गतेको फैसला आदेशले साविक मुलुकी ऐन, ज्यान सम्बन्धी महलको १३ (१) बमोजिम सर्वस्वसहित जन्मकैद ठहर भएको थियो। हत्यापश्चात फरार रहेका उनी भारतस्थित चम्पारण पिपरियामा रहेको रामजानकी मन्दिरमा पुजारीका रुपमा १० वर्षदेखि साधुको भेषधारण गरी लुकिछिपी बस्दै आएका थिए। उनलाई २०८१ चैत २५ गते पर्साको वीरगन्जबाट पक्राउ गरिएको हो। तेलीलाई फैसला कार्यान्वयनका लागि पर्सा जिल्ला अदालतमा पेश गरिएको छ।"
राजसंस्था पुनःस्थापना र हिन्दूराष्ट्र बनाउन विद्रोहको बाटो हिँड्न तयार छौं : राजेन्द्र लिङ्देन,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले राजसंस्था पुनःस्थापना र हिन्दू राष्ट्र बनाउनका लागि आफूहरू विद्रोहको बाटो हिँड्न पनि तयार रहेको बताएका छन्। राप्रपाले मंगलबार बल्खुमा आयोजना गरेको विरोध सभामा बोल्दै अध्यक्ष लिङ्देनले सरकारले चाहे आफूहरू विद्रोहको बाटो हिँड्ने बताए। 'हामी शान्ति चाहन्छौं। शान्तिपूर्वक ढंगबाट आफ्नो माग मुद्दालाई स्थापित गर्न चाहन्छौं। तर सरकारले राप्रपाले विद्रोह गरोस् भनेर चाहन्छ भने हामी सल्लाह गरेर त्यो बाटो हिँड्न तयार छौं,' लिङ्देनले भने। उनले माओवादी जनयुद्धको स्मरण गर्दै सरकारलाई त्यसखालका द्वन्द्व स्वीकार हो भनेर प्रश्न गरेका थिए। 'माओवादीको जनयुद्ध तपाईंहरु सबैलाई थाहा छ। एउटा भरुवा बन्दुक बोकेर सुरु गरेको माओवादीले कांग्रेस, एमालेलाई के गरेको थियो? स्मरण गर्नुस्। अनि अझै हामी जंगल पसोस् भनेर चाहनुहुन्छ?,' उनले प्रश्न गरे। उनले तीनकुनेको हिंसा राज्यले नै भड्काएको आरोप लगाए। त्यसको जिम्मा प्रधानमन्त्री केपी शर्मा ओली, गृहमन्त्री रमेश लेखक र प्रहरी प्रमुख दीपक थापा जिम्मेवार छन्। उनले अहिलेको प्रहरी प्रमुख एमालेको भातृसंस्था युवा संघको सहअध्यक्ष रहेको आरोपसमेत लगाए। 'तीनकुनेमा हिंसा भड्काउन गृहमन्त्रीले आदेश दिए होलान्, प्रहरी चले होलान् भनेको त अहिलेको प्रहरी प्रमुख त युवा संघको सहअध्यक्ष पो रहेछन्,' अध्यक्ष लिङ्देनले आरोप लगाए। उनले प्रहरीहरूलाई प्रहरी भएर बस्न सुझाव पनि दिए। 'प्रहरीलाई भन्न चाहन्छौं, प्रहरी भएर बस्नुस्, राजनीति दलका कार्यकर्ता बन्ने कुचेष्टा नगर्नुस्,' उनले भने। उनले राजा आउँछ भन्नेहरूको पनि यो देश भएको बताएका छन्। 'कसैलाई गणतन्त्र मन पर्छ, ठीक छ। तर यो देश राजा आउँछ भन्नेहरूको पनि हो,' उनले भने।"
बिहीबार रातिसम्म देशका विभिन्न स्थानमा वर्षा हुने,"काठमाडौं : बिहीबार रातिसम्म देशका विभिन्न स्थानमा वर्षा हुने भएको छ। मंगलबारदेखि बिहीबारसम्म देशका विभिन्न स्थानमा वर्षाका साथै हिमपातको समेत सम्भावना रहेको जल तथा मौसम विज्ञान विभागकी वरिष्ठ मौसमविद् शान्ति कँडेलले बताइन्। मंगलबार कोशी प्रदेशको पहाडी तथा तराईका क्षेत्रहरू, बागमती, गण्डकी र लुम्बिनीको पहाडी क्षेत्रका केही भूभागमा मेघ गर्जन चट्याङसहित वर्षा हुने भएको छ। बुधबार देशभर पानी पर्ने सम्भावना रहेको उनले बताइन्। विशेषगरी कोशी प्रदेश र मधेस प्रदेशका साथै अन्य क्षेत्रका केही स्थानमा वर्षा हुने सम्भावना रहेको छ। बिहीबार कोशी, बागमती र गण्डकी प्रदेशका केही स्थानका साथै देशका अन्य केही क्षेत्रमा पनि वर्षा हुने विभागले जनाएको छ। बिहीबारसम्म उच्च पहाडी तथा हिमाली क्षेत्रका थोरै ठाउँमा हिउँ पर्ने सम्भावना रहेको छ। पश्चिमी वायु, स्थानीय वायु र बंगालको खाडीबाट भित्रिएको पानीको कण सहितको हावाको प्रभावको कारणले यस्तो मौसमी अवस्था आएको उनले बताइन्।"
सुक्न थाले गाउँका पँधेरा,"भोजपुुर : केही वर्षअघिसम्म भोजपुर बोखिम, ढुंगेका स्थानीयको घरलौरी नै खानेपानीका मुहान र धारा हुन्थे। खानेपानीको जोहो गर्न अन्यत्र जानुपर्थेन। घरघरमै बनाइएका पक्की धारामा मुहानका पानी सोझै आउँथे। तर, केही वर्षयता पानीका मुहानहरू सुक्न थालेपछि दिनचर्या बदलिएको छ। ती पक्की धाराहरू बेबारिसे अवस्थामा छन्। खानेपानी पहिलेजस्तो सुलभ छैन। धेरै मुहान सुकेकाले सीमित मुहानको पानी गाउँमा बाँडीचुँडी चलाउनु परेको छ। गाउँले पालो पर्खेर पानी भर्ने र धाउने गर्छन्। बढ्दो सुक्खायाम र खानेपानी समस्याले गाउँबस्तीहरू रित्तिन थालेका छन्। मुहान र धाराहरू सुकेर खण्डहर बनेका छन्। १०१५ वर्षअघिसम्म घरको धारामा पानी आउँथ्यो, घरलौरी जस्तै मुहान हुन्थे, तर अहिले मुहानै सुकेर एउटै मुहान चलाउनु परेको छ, स्थानीय सम्मर तामाङले सुनाए, सबै गाउँलेले चलाउने एउटै मुहानको पानी पर्याप्त पनि हुँदैन। जसोतसो दैनिकी गुजारा चलेको छ, गाईबस्तुलाई खुवाउन पनि पर्याप्त छैन। सुक्खायामका कारण भोजपुरका धेरैजसो ग्रामीण बस्तीहरू पानीको समस्याले बर्सेनि थलिने गरेका छन्। घण्टांै धाएर, लामो पालो कुर्दाकुर्दै दिन बित्ने गर्दछ। भोजपुरको रामप्रसाद राई गाउँपालिका, अरुण गाउँपालिका, पौवादुङमा गाउँपालिका र षडानन्द नगरपालिकाका धेरै ग्रामीण क्षेत्रमा सुक्खायाममा खानेपानीको हाहाकार हुने गर्छ। वैकल्पिक स्रोतका लागि खोलाबाट लिफ्टिङ र डिप बोरिङ गरेर मानेभन्ज्याङ, सानोदुम्मा, बस्तीमा, च्याङ्ग्रे, याकुलगायत केही ग्रामीण क्षेत्रमा खानेपानीको आपूर्ति गरिएको छ। डिप बोरिङ खर्चिलो भएकाले अहिले त्यो कामलाई बन्द गरिएको छ भने जरायोटार, मानेभन्ज्याङलगायतका क्षेत्रमा लिफ्टिङबाट खानेपानी पुर्याइएको छ। सुक्खायाम सुरु भएसँगै मुहानको पानीको सतह घट्नाले भोजपुर सदरमुकाममै पनि खानेपानी समस्या हुने गर्छ। पानी कम भएपछि खानेपानी वितरणको समय तालिका तोकिने गरिएको छ। करिब १६ सय घरधुरी उपभोक्तालाई खानेपानी धानिरहेको सिलिचुङ खानेपानी तथा सरसफाइ मूल उपभोक्ता समितिले दैनिक तीन लाख लिटर बढी मात्रै पानी वितरण गरिरहेको छ। दैनिक ४ लाख ५० हजार लिटर खानेपानी आवश्यक भए पनि मुहानको पानी घटेकाले समितिले प्याकेजमा समय अतराल मिलाएर खानेपानी वितरण गरिरहेको जनाएको छ। समितिका सचिव घमचन्द्र दाहालका अनुसार सुक्खा खडेरीका कारण तीनभंगाले खानेपानी मुहानको खानेपानी कम आएकाले पर्याप्त पानी वितरण गर्न नसकिएको हो। मुहान किनेर पानीको जोहो भोजपुर दिङ्ला बजारका घनश्याम श्रेष्ठ, हेमराज श्रेष्ठ, खिलराज श्रेष्ठ र डुन्डी श्रेष्ठले २०२० हजार रुपैयाँ उठाएर खानेपानी मुहान खरिद गरे। षडानन्द८ तुंगेछास्थित पोस्टबहादुर चापागाईंका नाममा रहेको खानेपानी मुहानलाई उनीहरूले ८० हजारमा किनेका हुन्। पानी उम्रिएको चार आना जमिन किनेपछि मात्र श्रेष्ठ दाजुभाइले खानेपानी जोहो गर्न सके। जग्गाधनीले पानी लैजानका लागि मुहान र वरपर रहेको जग्गा किन्नै पर्ने सर्त राखे, हेमराजले भने, हामीसँग कुनै विकल्प भएन। खानेपानीको संकट टार्न पनि मुहान खरिद गरेर घरसम्म पाइपमार्फत पानी ल्यायौं। दिङ्लाकै २२ परिवारले पनि मिलेर मुहान भएको १२ रोपनी जग्गा स्थानीय प्रेमनाथ चापागाईंसँग किने। जग्गा नकिने पानी उपभोग गर्न नपाइने भएपछि उनीहरूले ३० लाख रुपैयाँ संकलन गरे। तीन किलोमिटर पर रहेको मुर्कुटे धाराको मुहान भएको जग्गा खरिद गरिएको स्थानीय पवन कुलुङले बताए। प्रतिपरिवार १ लाख ३६ हजार रुपैयाँभन्दा बढी पर्यो। पानीको स्रोत नहुँदा वैकल्पिक उपायका रूपमा मुहान भएको जग्गा किनेर घरघरमा धारा पुर्याइएको उनले सुनाए। पानीका लागि हामीसँग अन्य विकल्प थिएन। खानेपानी पाउन नसकेर तनाव बेहोर्नुपर्यो, उनले भने, गाउँघरमा जग्गाधनीसँग मुहान किन्नु हाम्रो बाध्यता हो। मुहान किनेर ल्याएको पानी प्रयोग गर्ने गरिएको छ। केउरेनीपानी खानेपानी उपभोक्ता समितिले पनि २०७३ मा किमालुङ, खार्तम्छा र तुंगेछाको सिमानामा पर्ने खहरे खोलाबाट खानेपानी ल्याउन योजना ल्याएको थियो। २०७६ भित्र बजारमा पानी आपूर्ति गर्ने लक्ष्य छ। मजदुरको ज्यालाका लागि उपभोक्ता समितिका ३ सय ६० परिवारबाट १ हजार २ सय ३० रुपैयाँका दरले रकम संकलन गरिएको तत्कालीन योजना समितिका अध्यक्ष जितेन्द्र श्रेष्ठले बताए। लिफ्टिङले मेट्यो वर्षौंदेखिको तिर्खा लिफ्टिङ प्रविधिबाट खानेपानी आपूर्ति पुगेपछि समस्याग्रस्त रामप्रसाद राई गाउँपालिका र हतुवागढी गाउँपालिका क्षेत्र सहज बनेको छ। खानेपानी संकटका कारण सयौं घरबस्ती बसाइँ गएको मानेभन्ज्याङ, दलगाउँ, रानीबास, होम्ताङजस्ता सुक्खा क्षेत्रमा लिफ्टिङ प्रविधिको खानेपानी आपूर्ति गरिएको हो। रामप्रसाद राई गाउँपालिकाको वडा नं ५ मानेभन्ज्याङ र वडा न ४ दलगाउँमा खानेपानी समस्या हल गर्न करिब दुई वर्षअघि लिफ्टिङ योजना ल्याइएको थियो। सुक्खाका कारण त्यस क्षेत्रका खानेपानीका मुहान, कुवाँ र धाराहरू सुक्न थालेपछि जनजीवन एकदमै कष्टकर थियो। खानेपानी संकट टरेपछि गाउँ नै हराभरा हुने स्थानीय तिलाचन बलले बताए। नयाँ प्रविधिको लिफ्टिङबाट खानेपानी पुगेपछि वर्षौंदेखिको खानेपानीको जोहो गर्ने सास्ती हटेको उनले सुनाए। एक घर एक धारा अवधारणासहित गाउँपालिकाको पहल र संघीय सरकारको आर्थिक सहयोगमा १२ करोड ४० लाख लागतको उक्त खानेपानी आयोजनाले जनताको कष्टकर दैनिक जीवनयापन फेरिएको छ। यस प्रविधिबाट पुर्याइएको उक्त खानेपानीले मानेभन्ज्याङका ४ सय २० घरधुरी लाभान्वित रहेको पिखुवाखोला मानेभन्ज्याङ सोलार पम्पिङ खानेपानी तथा सरसफाइ उपभोक्ता समितिका अध्यक्ष दीपक तामाङले बताए। पिखुवा खोलादेखि ३२ सय मिटरमाथि राखिएको लामाआल वितरण केन्द्रबाट बिहान ४ घण्टा र बेलुकी २ घण्टा वितरण भइरहेको छ। यस्तै, गाउँपालिकाको वडा नं ४ दलगाउँमा पनि १ करोड ३ लाख रुपैयाँको लागतमा लिफ्टिङ योजना सम्पन्न भएको छ। आयोजनाअन्तर्गत १ सय ६ घरधुरी लाभान्वित भएको भुमेथान लिफ्टिङ खानेपानी आयोजना समितिका अध्यक्ष बलराम श्रेष्ठले बताए। स्थानीय सभुवा खोलादेखि ५ सय मिटर दूरीको सहेँलेबाट खानेपानी वितरण गरिएको छ। भोजपुरको रामप्रसाद राई गाउँपालिका, अरुण गाउँपालिका, पौवादुङमा गाउँपालिका र षडानन्द नगरपालिकाका धेरै ग्रामीण क्षेत्रमा सुक्खायाममा खानेपानीको हाहाकार हुने गर्छ। बढ्दो सुक्खायाम र खानेपानी समस्याले भोजपुरका धेरैजसो गाउँबस्तीहरू रित्तिान थालेका छन्। मुहान र धाराहरू सुकेर खण्डहर बनेका छन्। धेरै मुहान सुकेकाले सीमित मुहानको पानी गाउँमा बाँडीचुँडी चलाउनु परेको छ। सबै गाउँलेले चलाउने एउटै मुहानको पानी पर्याप्त पनि हुँदैन। हतुवागढी गाउँपालिकाको वडा नं ४, खैराङमा पनि लिफ्टिङबाट खानेपानी ल्याउने काम भइरहेको गाउँपालिकाले जनाएको छ। वडा नं १ र २ रानीबासमा पर्ने स्थानीय कावाखोलाको पानीलाई ट्यांकीमा जम्मा गरेर वितरण गर्ने गरी लिफ्टिङ प्रविधिको काम थालिएको हतुवागढी लिफ्ट खानेपानी तथा सरसफाइ उपभोक्ता समितिका अध्यक्ष बलबहादुर मगरले जनाए। कुल १६ करोड ५१ लाख लागतमा सम्पन्न हुने उक्त योजनाले करिब एक हजार घरधुरी लाभान्वित हुने समिति अध्यक्ष मगरको भनाइ छ। उक्त कावाखोलाबाट करिब पाँच किलोमिटर माथि खानेपानीको ट्यांकी निर्माण गरिएको छ। गाउँपालिकाकै वडा नं ५ र ६ होम्ताङमा पनि २२ करोडको लागतमा निर्माण सम्पन्न गर्ने गरी लिफ्टिङ प्रविधिकै खानेपानीको प्राविधिक पूर्वाधारको काम भइरहेको छ। पिखुवा खोलाबाट लिफ्टिङ गरी ल्याइने उक्त खानेपानी आयोजनाबाट झन्डै ११ सय घरधुरी लाभान्वित छन्।"
"राप्रपाको प्रदर्शन सुरू हुँदै, कुन कुन रुटमा सवारी डाइभर्सन गरियो ?","काठमाडौं : राष्ट्रिय प्रजातन्त्र पार्टी (राप्रपा) को आमसभा सुरू हुँदैछ। राजसंस्था र हिन्दुराष्ट्रको मागसहित राप्रपाले आज आमसभा गर्न लागेको हो।त्यसका लागि राप्रपाले बिहान साढे ११ बजे बल्खुमा आमसभाको तयारी गरेको छ। राप्रपाका अध्यक्ष राजेन्द्र लिङ्देनलगायत दलहरूले सभालाई सम्बोधन गर्ने जनाइएको छ।राप्रपाको प्रदर्शनमा राजसंस्था पुनरस्थापनाका लागि गठित संयुक्त जनआन्दोलन समितिले पनि समर्थन जनाएको छ। उसले राष्ट्रिय झण्डासहित राप्रपाको कार्यक्रममा सहभागी हुने जनाएको छ। राप्रपाले आयोजना गरेको जनप्रदर्शनमा सरकारले कडा सुरक्षा प्रबन्ध गरेको छ। हजारौं संख्यामा सशस्त्र र नेपाल प्रहरी बल्खु र आसपासमा क्षेत्रमा खटिएका छन्। अहिले विभिन्न स्थानबाट सुरू भएर र्याली तथा जुलुश तोकिएको स्थानमा जम्मा हुने क्रममा जारी छ। विरोध कार्यक्रमका कारण सवारी आवागमन प्रभावित हुनसक्ने भएकाले प्रहरीले सवारी डाइभर्सनको प्रबन्ध मिलाएको छ। प्रहरी अनुसार कलंकीको खसिबजारमकालु चोक हुँदै बाफलतर्फ सवारी डाइभर्सन गरिएको छ। यस्तै बल्खु चोककुलेश्वरकालीमाटी चोकटेकुमा पनि सवारी डाइभर्सन गरिएको प्रहरीले जनाएको छ। कीर्तिपुरसुन्दरीघाटसानेपाएकान्तकुना पुग्नेगरी सवारी डाइभर्सन गरिएका छन्। सवारी चाप बढेमा त्रिपुरेश्वर,बालालु,हलचोक,नैकाप,सितापाइला,चोभरा,फर्पिङ,नख्खु दोबाटो र कोटेश्वर चोकमा पनि सवारी डार्भसन गर्न सकिने प्रहरीले जनाएको छ।"
"चीनअमेरिका कर विवाद : चीनले भन्यो  अमेरिकी 'ब्ल्याकमेल' स्वीकार छैन, अन्त्यसम्म लड्छौं","बेइजिङ : चीनले अमेरिकी राष्ट्रपति डोनाल्ड ट्रम्पले थप ५० प्रतिशत भन्सार कर लगाउने धम्की दिएकोमा कडा आपत्ति जनाएको छ। सोमबार ट्रम्पले चीनले अमेरिकी सामानमा आयात शुल्क लगाउने निर्णय फिर्ता नलिए चीनमाथि थप ५० कर लगाउने बताएका थिए। ट्रम्पको भनाइको जवाफमा चीनको वाणिज्य मन्त्रालयले अमेरिकी 'ब्ल्याकमेल' स्वीकार नगर्ने र यसविरुद्ध अन्त्यसम्म लड्ने बताएको छ। विश्लेषकहरूले पछिल्ला घटनाक्रमले विश्वका दुई ठूला अर्थतन्त्रहरू बीच व्यापार युद्धको सम्भावना बढेको बताएका छन्। चीनको वाणिज्य मन्त्रालयले अमेरिकाको ब्ल्याकमेल कहिल्यै स्वीकार नगर्ने बताएको छ। मन्त्रालयले अमेरिकी करविरुद्ध अन्तिमसम्म लड्न तयार रहेको पनि बताएको छ। वाणिज्य मन्त्रालयले ५० थप भन्सार शुल्क लगाउने धम्कीलाई अमेरिकाको ""एकपछि अर्को गल्ती"" भनेको छ। मन्त्रालयले यो समस्या समाधान गर्न, ट्यारिफ योजनाहरू स्थगित गर्दा दुई देशहरू बीच वार्ता गरिनुपर्ने जनाएको छ। ट्रम्पको पछिल्लो भनाइप्रति चीनको सरकारी सञ्चारमाध्यमले पनि कडा प्रतिक्रिया जनाएको छ। चीनको कम्युनिष्ट पार्टीको अखबार द पिपल्स डेलीले चीनले चालेका कदमहरू 'न्यायसंगत र कानुनी सीमा' भित्र रहेको लेखेको छ। पिपुल्स डेलीले ट्रम्पको व्यापार युद्धको प्रभावकारितामाथि पनि प्रश्न उठाएको छ। 'अमेरिकाले चीनसँग एकपक्षीय व्यापार युद्ध सुरु गरेको एक वा दुई वर्ष भइसकेको छ,' उक्त पत्रिकाले लेखेको छ, 'तर नतिजा के भयो? दबाबका बाबजुद पनि चीनको व्यापार राम्रो भएको छ। चिनियाँ अर्थतन्त्र सधैं विकासतर्फ अघि बढिरहेको छ। यसको विपरीत, अमेरिका आफ्नो व्यापार घाटा कम गर्न असफल भएको छ।' चीनले पारस्परिक शुल्कको दाबीलाई आधारहीन र डरलाग्दो मनोवृत्तिको रूपमा वर्णन गरेको छ। अमेरिकी राष्ट्रपति ट्रम्पले सोमबार चीनबाट आउने सामानहरूमा थप ५० प्रतिशत कर लगाउन सक्ने बताएका थिए। उनले यदि चीनले अमेरिकी सामानमा ३४ आयात शुल्क लगाउने आफ्नो घोषणा फिर्ता नलिएमा उनले यो कदम चाल्ने जनाएका थिए। ह्वाइट हाउसमा पत्रकारहरूसँग कुरा गर्दै ट्रम्पले विश्वभरका देशहरूसँग वार्ता गर्नका लागि कर लगाउने निर्णयलाई स्थगित नगर्ने बताए। ट्रम्पले पहिले नै चिनियाँ सामानहरूमा ५४ आयात शुल्क लगाइसकेका छन्। यसबाहेक ५० थप ट्यारिफको कुराले परिस्थितिलाई अझ जटिल बनाएको छ।"
पुथा उत्तरगंगा गाउँपालिकाले भांगो खेतीलाई दियो वैधानिकता,"रूकुमपूर्व : रुकुमपूर्वको पुथाउत्तरगङ्गा गाउँपालिकाले भांगो खेतीलाई वैधानिकता दिएको छ। नेपाल सरकारले हालसम्म भांगो खेतीलाई कानुनी रूपमा अनुमति नदिए पनि गाउँपालिकाले आफ्नै तर्फबाट भांगोजन्य पदार्थ संरक्षण तथा व्यवस्थापन विधेयक२०८१ पारित गर्दै खेतीलाई औपचारिक मान्यता दिएको हो। गत हिउँदे अधिवेशनबाट पारित उक्त विधेयकअनुसार अब तोकिएको मापदण्ड र प्रक्रिया अनुसार फल र रेसाका लागि भांगो खेती गर्न सकिने अध्यक्ष पुनिराज घर्तीमगरले जानकारी दिए। 'नेपाल सरकारले भांगो खेतीका लागि कुनै कानुन बनाएको छैन,तर हामीले स्थानीयको माग र जीवनयापनको आधारलाई ध्यानमा राख्दै भांगो खेतीलाई वैधानिकता दिएका हौँ,'अध्यक्ष घर्तीमगरले भने। उनका अनुसार भाङ्गोको फलबाट तेल र चटनी बनाइन्छ भने रेसाबाट धागो, कपडा, दाम्लो, नाम्लो लगायत सामग्री बनाइन्छ। जिल्लामा धान उत्पादन नहुने भएकाले कृषकहरूले भांगो फलसँग चामल साटेर गुजारा चलाउने गरेका छन्। गाउँपालिकाले भांगो खेती गर्न चाहनेले पहिले नै कुन स्थानमा कति क्षेत्रफलमा खेती गर्न लागिएको हो भन्ने विवरणसहित अनुमति लिनुपर्ने व्यवस्था गरेको छ। खेतीको अनुमति,अनुगमन तथा अन्य मापदण्ड कार्यविधिमा स्पष्ट उल्लेख गरिएको गाउँपालिकाले जनाएको छ। गाउँपालिकाको यो निर्णयपछि स्थानीयवासी उत्साहित भएका छन्। भांगो खेती र यसबाट उत्पादन हुने सामग्रीले आम्दानीको प्रमुख स्रोत बनेको भन्दै उनीहरूले यसको विधिवत् वैधानिकताले जीवनयापनमा थप सहजता आउने प्रतिक्रिया दिएका छन्।"
भैरहवाबाट अन्तर्राष्ट्रिय उडान किन रोकिए ?,"भैरहवा : भैरहवास्थित गौतमबुद्ध अन्तर्राष्ट्रिय विमानस्थलबाट अन्तर्राष्ट्रिय वायुसेवा कम्पनीहरूले उडान भरेका छैनन् । विमानस्थलबाट थाइल्यान्डको थाई एयर एसिया, यूएईको फ्लाई दुबई र कुबेतको जजिरा एयरवेजले नियमित उडान गर्दै आएको गत अप्रिल १ देखि उडान सेवा बन्द गरेका छन् । नेपाल एयरलाइन्सले सातामा मलेसिया (क्वालालम्पुर)भैरहवाकाठमाडौं सेवा दिँदै आएको विमानस्थल कार्यालयले जनाएको छ ।अन्तर्राष्ट्रिय वायुसेवा कम्पनीहरूले नियमित उडानका लागि समर सेड्युल को स्वीकृति नलिँदा उडानहरू नभएको गौतमबुद्ध अन्तर्राष्ट्रिय विमानस्थल कार्यालयका सूचना अधिकारी विनोदसिंह रावतले जानकारी दिए । वायुसेवा कम्पनीहरूले नियमित उडानका लागि समर सेड्युल पेस गरेर नागरिक उड्डयन प्राधिकरणबाट स्वीकृति लिनुपर्नेमा अहिलेसम्म लिएका छैनन्, उनले अन्नपूर्ण पोस्ट्सँग भने, उडान स्थगित गरेका वायुसेवा कम्पनीहरूसँग सकारात्मक छलफल भइरहेको जानकारी प्राप्त भएको छ । नआएसम्म केही भन्न सकिँदैन । यस क्षेत्रका उद्योगी व्यवसायीहरूले प्राधिकरणका महानिर्देशक प्रदीप अधिकारीका कारण विमानस्थल सञ्चालनले निरन्तरता पाउन नसकेको भन्दै कारबाहीको माग गरेका छन् । महानिर्देशक प्रदीप अधिकारीले पटकपटक दिएको नकारात्मक र आपत्तिजनक अभिव्यक्तिले गर्दा विमानस्थल सञ्चालनले निरन्तरता पाउन सकेको छैन, सिद्धार्थ सञ्जाल रूपन्देहीका अध्यक्ष अनिलकुमार ज्ञवालीले भने, अधिकारीलाई कारबाही गरेर सरकारले नियमित उडान सुचारु गराउनुपर्छ, सञ्जालले विज्ञप्ति जारी गर्दै नियमित उडान नभए आन्दोलनमा जाने चेतावनी दिएको छ । साथै, सिद्धार्थ उद्योग वाणिज्य संघले पनि विभिन्न अन्तरक्रिया कार्यक्रममा मन्त्रीलगायतहरूले अन्तर्राष्ट्रिय उडान नरोकिने प्रतिबद्धता जनाए पनि नेपाल एयरलाइन्सबाहेक अन्य सबैले उडान स्थगित गरेकोमा ध्यानार्कषण भएको जनाएको छ । पटकपटक ताकेता गर्दा पनि उडान स्थगित भएकोमा आपत्ति जनाउँदै उडान सुचारु नभए कडा कदम चाल्ने बाध्य हुने जनाएको छ । अन्तर्राष्ट्रिय वायुसेवा कम्पनीहरूले उडान नगर्दा यस क्षेत्रमा लगानी भएको अर्बौ रुपैयाँ जोखिममा परेको उद्योगी व्यवसायीहरूको भनाइ छ ।"
उपराष्ट्रपति बनिसकेका पासाङ माओवादी केन्द्रको उपाध्यक्ष बनेपछि नेपालले गरे विरोध,"काठमाडौं : नेकपा एकीकृत समाजवादीका अध्यक्ष माधव कुमार नेपालले पूर्वराष्ट्रपति वा उपराष्ट्रपति राजनीतिमा पुनः फर्किने कार्य उपयुक्त नभएको बताएका छन्। माओवादी केन्द्रले दुई पटक पूर्वउपराष्ट्रपति भइसकेका नन्दकिशोर पुन 'पासाङ'लाई उपाध्यक्ष पदमा मनोनीत गरेपछि मंगलबार विराटनगर विमानस्थलमा सञ्चारकर्मीसँग कुरा गर्दै अध्यक्ष नेपालले त्यसको विरोध गरेका हुन्। माओवादी केन्द्रको पदाधिकारी बैठकले पुनलाई केन्द्रीय सदस्य, स्थायी कमिटी हुँदै उपाध्यक्ष पदमा मनोनीत गरेको थियो। उनी माओवादी केन्द्रको बैठकमा सहभागी हुन थालेपछि नै पार्टीभित्र र बाहिर आलोचना चलिरहेको छ। राष्ट्रपति वा उपराष्ट्रपतिको पद सक्रिय राजनीति भन्दा बाहिर हुने भएकाले यसलाई सम्मान गर्नुपर्ने नेपालले बताए। पूर्वराष्ट्रपति वा उपराष्ट्रपति राजनीतिमा पुनः फर्किए राज्यले दिने सुविधा कटौती गर्नुपर्ने उनको भनाई छ। उनले राष्ट्रपति भएपछि राजनीतिबाट बिदा हुनुपर्ने भएकाले आफूले यसअघि पद स्वीकार नगरेको जिकिर गरे। उनले भारतले राजसंस्था पुनर्स्थापनामा आफ्नो कुनै संलग्नता नभएको बताएको उल्लेख गर्दै उत्तर प्रदेशका मुख्यमन्त्रीले पनि खण्डन गर्नुपर्ने बताए। अध्यक्ष नेपालले हराएर गएको राजतन्त्र कुनै हालतमा नफर्किने भन्दै राणा शासन पनि फर्किन्छ र ? भन्दै प्रश्न गरे। अध्यक्ष नेपालले विगत १० वर्षको संविधान कार्यान्वयनको समीक्षा गर्दै आवश्यक संशोधन गर्दा उपयुक्त हुने समेत उल्लेख गरे।"
सरकार सुध्रिएन भने जनताले बंगलादेश र श्रीलंकाको अवस्था ल्याउँछन् : राप्रपा सांसद सिंह,"काठमाडौं : राष्ट्रिय प्रजातन्त्र पार्टीका नेता तथा सांसद दीपकबहादुर सिंहले देश बचाउनका लागि राजाबाहेक अरु विकल्प नभएको बताएका छन्। बल्खुमा आयोजित राप्रपाको बृहत जनसभामा बोल्दै नेता सिंहले राजाले मात्रै नेपाली समाज र देशलाई एकजुट र एकीकृत गर्नसक्ने दावी गरे। 'धर्म, संस्कृति र संस्कार जोगाउनका लागि राजसंस्था अपरिहार्य छ,'उनले भने,' देश बचाउनका लागि राजाबाहेक अरु विकल्प छैन।' उनले मुलुक भ्रष्टाचारमा डुबिसकेको भन्दै यसलाई बचाउन सबै राजनीतिक दलहरू एकजुट हुनुपर्ने बताए। 'देश समाप्त हुने अवस्थामा पुगिसकेको छ। देश भ्रष्टाचारमा डुबिसकेको छ,'उनले भने,'यसकारण मुलुक बचाउन सबै राजनीतिक दल एकजुट हुनैपर्छ।' नेता सिंहले राजनीतिक खिचातानीका कारण नेपाल राष्ट्र बैंकका गर्भनर महाप्रसाद अधिकारीले अवकाश पाइसक्दा पनि सरकारले नयाँ गभर्नर नियुक्त गर्न नसकेको बताए। वर्तमान सरकार सुघ्रिएन भने नेपाली जनताले श्रीलंका र बंगलादेशको अवस्था ल्याउने दावी गरे। उनले तीनकुने घटनामा पक्राउ परेका राप्रपाका नेता तथा कार्यकर्ताहरूलाई निशर्त छोड्नपर्ने बताए। उक्त घटनाको छानबिनका लागि उच्चस्तरीय आयोग गठन गर्नुपर्ने उनको माग छ।"
प्रि ओपन सेसनमा नेप्से परिसूचक सामान्य अंकले बढ्यो,काठमाडौं : प्रि ओपन सेसनमा नेप्से परिसूचक सामान्य अंकले बढेर बन्द भएको छ। आज प्रि ओपन सेसनमा नेप्से परिसूचक १५५ अंकले बढेर २६७१६२ विन्दुमा पुगेको हो। यो समयमा २३ स्क्रिप्सको ४०३ कित्ता सेयर २ लाख ४७ हजार २२५ रुपैयाँमा खरिदबिक्री भए। कारोबारमा आएकामध्ये ९ वटा स्टक्सको मूल्य बढ्दा १३ वटाको घट्यो। अघिल्लो दिन सोमबार दिउँसोको कारोबारमा नेप्से परिसूचक ३२४५ अंकले घटेर २६७०४ विन्दुमा पुगेको थियो। सो दिन ५ अर्ब ६५ करोडको सेयर कारोबार भएको थियो।
धरानको चारकोशे जङ्गलमा युवतीको शव फेला,"धरान : धरानको चार कोशे जङ्गलमा एक युवतीको शव भेटिएको छ । पहिचान नखुलेकी युवतीको बेवारिसले शव भेटिएपछि शव पहिचान गर्न सहयोग गरिदिनु हुन ईलाका प्रहरी कार्यालय धरानले सार्वजनिक अपिल गरेको छ । सुनसरी धरान उपमहानगरपालिका६ पाँचकन्या सामुदायिक वनमा तत्काल नामथर, वतन नखुलेको वेवारिसे महिलाको शव फेला परेको ईलाका प्रहरी कार्यालय धरनका डिएसपी प्रकास जबेगुले बताए । उनले शव पहिचानका लागि सहयोग गर्न कोशी प्रदेशका सबै नागरिक र प्रहरी कार्यालयहरूलाई अनुरोधसहितको अपिल गरिएको बताए । शव फेला परेकी युवती अन्दाजी ३० वर्षकी मंगोलियन अनुहारकी छन्। उनको नाकमा नत्था, कानमा टप लगाएकी, माथि सेतो खैरो सर्ट, तल निलो जिन्सको पाइन्ट लगाएकी, हातमा  घडी र सेतो ब्रासलेट लगाएकी छन्। सेतो खैरो कलरको जुत्ता लगाएकी छन् । ती युवतीको कसैले जङ्गलमा ल्याएर हत्या गरेको हुन सक्ने डिएसपी जबेगुले बताए । युवतीको शव शल्य परीक्षणका लागि बीपी कोइराला स्वास्थ्य विज्ञान प्रतिष्ठानमा लगिएको छ । उनको पहिचान खुलेपछि परिवारका सदस्य बोलाएर शवको शल्य परीक्षण गरिने डिएसपी जबेगुले बताए । उनले घटनाको अनुसन्धान गर्न प्रहरी परिचालन गरिएको बताए ।"
"सुनको मूल्यमा निरन्तर गिरावट, कति छ बजार भाउ ?",काठमाडौं : स्थानीय बजारमा सुनको मूल्य ओरालो लाग्ने क्रम जारी छ। साताको पहिलो कारोबार दिन आइतबादेखि निरन्तर गिरावट आएको सुनको मूल्यले आज पनि सोही क्रमलाई निरन्तरता पाएको हो। नेपाल सुनचाँदी व्यवसायी महासंघका अनुसार मंगलबार छापावाल सुन ४ सय रुपैयाँले घटेर प्रतितोला १ लाख ७३ हजार ४ सय रुपैयाँ कायम भएको छ।यसअघि आइतबार तोलामा १ हजार ९ सयले घटेको सुन सोमबार ७ सयले घटेको थियो। अघिल्लो साताको अन्तिम कारोबार दिन शुक्रबार सुन ३ हजार ९०० रुपैयाँले घटेको थियो चैत्र २१ गते सुनको मूल्यले ऐतिहासिक रेकर्ड कायम गरेको थियो। सो दिन एक तोला सुनको मूल्य १ लाख ८० हजार ३०० कायम भएको थियो। सुनको मूल्य घटेपनि चाँदी भने स्थिर छ। आज प्रतितोला चाँदी १८सय ३० रुपैयाँमा कारोबार भइरहेको महासंघले जनाएको छ।
बल्खुमा सुरू भयो राप्रपाको बृहत खबरदारी सभा (तस्बिरसहित),काठमाडौं : राष्ट्रिय प्रजातन्त्र पार्टी (राप्रपा) को बृहत खबरदारी सभा सुरू भएको छ। राजसंस्था र हिन्दुराष्ट्रको मागसहित राप्रपाले बृहत खबरदारी सभा गरेको हो। राप्रपाका अध्यक्ष राजेन्द्र लिङ्देनलगायत दलहरूले सभालाई सम्बोधन गर्ने जनाइएको छ। विभिन्न स्थानबाट सुरू भएको र्याली तथा जुलुश बल्खुमा जम्मा हुने क्रममा जारी छ। राप्रपाको प्रदर्शनमा राजसंस्था पुनरस्थापनाका लागि गठित संयुक्त जनआन्दोलन समितिले पनि समर्थन जनाएको छ। उसले राष्ट्रिय झण्डासहित राप्रपाको कार्यक्रममा सहभागी भएको छ। राप्रपाले आयोजना गरेको जनप्रदर्शनमा सरकारले कडा सुरक्षा प्रबन्ध गरेको छ। हजारौं संख्यामा सशस्त्र र नेपाल प्रहरी बल्खु र आसपासमा क्षेत्रमा खटिएका छन्। विरोध कार्यक्रमका कारण सवारी आवागमन प्रभावित हुन नदिन प्रहरीले सवारी डाइभर्सनको प्रबन्ध मिलाएको छ।
वायु प्रदूषणका बहुरुपी व्यथा,"केही सातादेखि विशेषतः काठमाडौं उपत्यकाको वायु प्रदूषण निकै खराब छ । कहिले विश्वमै पहिलो त कहिले दोस्रो प्रदूषित सहरका रूपमा काठमाडौं दर्ता भइरहेको छ । अस्वस्थकर तहमा वायु प्रदूषण पुगेसँगै श्वासप्रश्वाससम्बन्धी समस्या, दम, फोक्सो संक्रमण, दीर्घ श्वासप्रश्वास, मुटु तथा रक्तसञ्चार, उच्च रक्तचाप, मुटुरोग, हृदयाघात, एलर्जी तथा छालासम्बन्धी समस्या, नाक, आँखा र छाला, मुख तथा पाचनप्रणालीसम्बन्धी समस्यामा मुखको घाउ, घाँटीको संक्रमण, पाचनप्रणालीमा समस्या, मिर्गौलाको कार्यक्षमतामा असर पारेर अस्पताल पुग्ने बढेका छन् । वायुको गुणस्तर सूचकांक अस्वस्थकर र निकै अस्वस्थकर बिन्दुमा पुगेपछि पछिल्लो समय के घर, के कार्यालय के अस्पताल आखा पोल्ने, घाटी चिलाउने, छाला सुक्खा हुने, एलर्जी हुने, टाउको दुख्नेलगायतका स्वास्थ्य समस्या देखिन थालेका छन् । अंगप्रत्यंगको विकास, फोक्सो, प्रतिरोधात्मक क्षमताको विकास र व्यक्तिको खानपान, दैनिकीले गर्दा जोखिम निर्धारण गर्दछ । नेपाल बर्डेन अफ डिजिजको पछिल्लो तथ्यांकमा वार्षिक १ लाख ९३ हजार ३ सय ३१ जनाको मृत्यु हुने गर्दछ । जस्मा सर्वाधिक मुटु तथा रक्तनलीसम्बन्धी रोगबाट ४६ हजार ७ सय ९२, श्वासप्रश्वाससम्बन्धी रोगबाट ४० हजार ७ सय ९२ छ । तथापि खोजहरूले बर्सेनि करिब ५० हजारको मृत्यु भइरहेको बताउँछन् । नेपालमा रोग र मृत्युदर वृद्धि गराउने प्रमुख कारणमा वायु प्रदूषण प्रमुख कारक हो । यस्का कारण हरेक वर्ष हुने मृत्युमा विशेषगरी पाँच वर्षमुनिका बालबालिका, गर्भवती, दीर्घरोगी र ज्येष्ठ नागरिक पर्छन् । स्टेट अफ ग्लोबल एअरले यस्कै कारण नेपालमा कुल मृत्युमध्ये १९ प्रतिशत तथा फोक्सो रोगबाट हुने मृत्युमा ६६ प्रतिशत, मुटुको रोगबाट हुने मृत्युमध्ये ३४ प्रतिशत, मस्तिष्कघातबाट हुने मृत्युमध्ये ३७ प्रतिशत, श्वासप्रश्वास प्रणालीको संक्रमणबाट हुने मृत्युमध्ये २२ प्रतिशत छ । त्यस्तै ३७ प्रतिशत मस्तिष्कघात, ३४ प्रतिशत मुटुरोग, ३४ प्रतिशत फोक्सोको क्यान्सर, २२ प्रतिशत नवजात शिशु तथा बालबालिकाको मृत्यु हुने गरेको विश्व स्वास्थ्य संगठन बताउँछ । धुलोका कण २० देखि १० माइक्रोग्रामसम्मका श्वासनलीसम्म प्रवेश गर्छन्, २० माइक्रोग्रामभन्दा बढी प्रदूषण भए शरीरमा प्रवेश गर्न सक्छ तथा ५ देखि १० माइक्रोग्रामसम्मको फोक्सोको तल्लो भागसम्म असर गर्दछ । यदि २ माइक्रोग्रामभन्दा सानो भए सीधै रक्तसञ्चारबाट शरीरका विभिन्न अंगमा जाने गर्दछ । प्रदूषित वायु धूमपानभन्दा दोब्बर हानिकारक अर्थात् अधिक धूमपानले आयु १९ वर्ष गुमाउँछ भने प्रदूषित वायुले ३४ देखि ५ वर्ष आयु घटाइरहेको छ । शुद्ध हावामा हानिकारक पदार्थ मिसिन गई जीवजन्तु वा बोटबिरुवामा नराम्रो असर पर्ने स्थितिलाई वायु प्रदूषण भनिन्छ । वायु प्रदूषणमा हावाले उडाउने धुलो, फूलका परागकण, ज्वालामुखी आदि प्राकृतिक प्रदूषक पर्छन् भने मानव सिर्जित वायु प्रदूषकमा बढ्दो सवारीसाधन, गुणस्तरहीन पेट्रोलियम पदार्थ, मर्मतसम्भारविहीन सवारीसाधन, अव्यवस्थित र साँघुरा सडक, सयौं उद्योगको धुवा, घरमा दाउरा बाल्दा निस्कने धुवाँ, इट्टाभट्टा आदि पर्दछन् । मुख्य वायु प्रदूषकमा १० माइक्रोनभन्दा साना धूलोको कण पीएम १०, सल्फरका अक्साइडहरू, नाइट्रोजनका अक्साइडहरू, कार्बनडाई तथा मोनो अक्साइड, लिड, ओजन, हाइड्रोजन छन् । वार्षिक ५० हजार टनभन्दा बढी घातक प्रदूषित ग्यास थपिन्छन् र अहिले वातावरण क्षेत्र डावाडोल अवस्थामा छ । राजधानीको वायु प्रदूÈणको झन्डै आधा हिस्सा सवारीसाधनको धुवाँले लिएको छ । मानव शरीरको लागि नभई नहुने तŒव अक्सिजनको लागि हरेक मानिसले एक दिनमा करिब २२ हजार पटक श्वास फेर्दछ जसको लागि २५ किलो शुद्ध हावा जरुरत पर्दछ । स्वास्थ्य मन्त्रालयको ढोकैमा २०२३ मा झुन्ड्याइएको हेपा फिल्टरजडित कृत्रिम फोक्सो १५ दिनमै कालो भएपछि पृथ्वी दिवसका दिन जनचेतनाका लागि उपत्यकाका विभिन्न स्थानमा राखिएको थियो । विश्व स्वास्थ्य संगठनका अनुसार वायु प्रदूषणसँग सम्बन्धित रोगका कारण हरेक वर्ष ७० लाख तथा नेपालमा ४२ हजार १ सयको अल्पायुमै मृत्यु हुने गरेको छ । संवेदनशीलतालाई हेरेर सूचकांक ० देखि ५० लाई राम्रो, सूचकांक ५१ देखि १०० लाई मध्यम, १०१ देखि १५० लाई संवेदनशील समूहका लागि अस्वस्थ मानिन्छ । त्यस्तै, सूचकांक १५१ देखि २०० लाई अस्वस्थ र २०१ देखि ३०० लाई धेरै अस्वस्थ मान्दै सबैजनालाई हानिकारक मानिन्छ । सूचकांक ३ सयभन्दा माथिलाई विपद् वा आपत्कालीन अवस्था मानिन्छ । स्वास्थ्यमा अल्प तथा दीर्घकालीन गरी दुई किसिमले असर पार्दछ । बालबालिकामा रोग प्रतिरोधात्मक क्षमता कम, स्मरण शक्तिमा ह्रास, खाना नरुच्नेजस्ता समस्या ल्याउँछ । गर्भवती तथा गर्भको शिशुमा असर परी समयपूर्व शिशु जन्मने, गर्भ खेर जाने, कम तौल भएका बच्चा जन्मने खतरा हुन्छ । एलर्जी, नाक कान घाँटीको संक्रमण, खोकी, थकान, आखा सुक्खा, आँखा पोल्ने, रातो हुने तथा लामो समयसम्म प्रदूषणमा भए ५० वर्ष नपुग्दै दम लाग्न सक्छ । मुटुको रक्तनली ब्लक हुनसक्छ । श्वासनली, छाला तथा फोक्सोको क्यान्सर बनाउन सक्छ । पक्षाघात र मस्तिष्कघातको खतरा बढ्छ । श्वासप्रश्वाससम्बन्धी समस्या जटिल बन्दै दीर्घकालीनमा सास फेर्नका लागि संघर्ष गर्नपर्ने अवस्था निम्त्याउँछ । बढ्दो वायु प्रदूषणले कोभिड१९ लगायतका खोपको प्रभावलाई एन्टिबडी आईजी एम र जीलाई १० प्रतिशत कम गर्दिन्छ । उक्त तथ्य कोभिड खोप लगाएका ४० देखि ६५ वर्षका ९ सय २७ मानिसबाट २०२० देखि २०२१ गर्मीसम्म दुवै मात्रा खोप लगाइसकेकाबाट संकलित तथ्यांकमा छ । वायु प्रदूषणले एलर्जी र दममा देखिए जस्तै टी हेल्पर लिम्फोसाइट टाइप १७ जस्ता प्रतिरक्षा प्रतिक्रियाका कारकहरू बढाउँछ, एन्टिभाइरल प्रतिरक्षा प्रतिक्रियालाई बिगार्छ र खोपको प्रभावकारिता तथा रोगको पनि जटिलता बढाउने गर्दछ । धूलोधुवाँका कणले वायुमण्डलको ओजन तह नष्ट गरी सूर्यका हानिकारक विकिरण सीधै आइरहेका छन् जस्ले आखा, छाला, मोतियाबिन्दु र क्यान्सर बढाइरहेका छन । छाला, आँखा, श्वासप्रश्वास र मुटुरोगीहरूको संख्या तथा गाम्भीर्यतामा भएको बढोत्तरीमा पनि प्रदूषण जिम्मेवार देखिएको छ । तसर्थ स्वास्थ्यसंस्थामा यस्ता बिरामीहरूको बढोत्तरी हुनासाथ वायु प्रदूषण बढिरहेको संकेत गर्दछ । २०७८ को जनगणनामा नेपालमा ६६ लाख ६६ हजार ९ सय ३७ घरधुरी छन जस्मा अझैपनि ५१ प्रतिशत घरमा दाउरा र ३ प्रतिशत घरमा गुइँठा बाल्ने गरिन्छ । घरभित्रको प्रदूषण सीधै फोक्सोमा जाने र असर पर्ने भएकाले झन् बढी खतरनाक मानिन्छ । ३ प्रतिशत नेपालीहरूसँग चारपाङ्ग्रे छ भने २७ प्रतिशतसँग दुईपाङ्ग्रे तथा साइकल ३५ प्रतिशतसँग छ । त्यस्तै सार्वजनिकभन्दा निजी सवारीसाधन बढी छन् । भएका साइकल पनि प्रयोगमा आएका छैनन् । उपत्यकामा भने १० प्रतिशतसँग ४४९ प्रतिशतसँग दुईपाङ्ग्रे र १३ प्रतिशतसँग मात्रै साइकल छ । साइकल, सार्वजनिक सवारीसाधन र विद्युतीय सवारीसाधनको उपयोग बढाउन जरुरी छ । डाबुढाथोकी, स्वास्थ्य तथा जनसंख्या मन्त्रालयका प्रवक्ता हुन् ।)"
प्रदूषणका कारण नवलपरासीमा आँखा र श्वासप्रश्वासका बिरामी बढे,"परासी : बढ्दै गएको वायु प्रदूषणको असर नवलपरासीमा पनि परेको छ। प्रदूषणका कारण आँखा अस्पतालसहित स्वास्थ्य संस्थामा बिरामीहरूको चाप बढेको स्वास्थ्यकर्मीहरुले बताएका छन्। बाहिर हिँड्दा धुवा मिसिएको हावा र धूलोको कण आँखाभित्र गएर बिझाउने, पोल्ने र आँखा रातो हुने समस्या लिएर स्वास्थ्य संस्थाहरूमा जानेको संख्या बढेको हो। केही दिनदेखि देखिएको वायु प्रदूषणका कारण उत्पन्न समस्याले सबैभन्दा बढी श्वासप्रश्वासका समस्या भएका जेष्ठ नागरिक र बालबालिकाहरुमा असर पुरयाएको पृथ्वीचन्द्र जिल्ला अस्पताल परासीका मेडिकल सुपरिटेन्डेन्ट डाक्टर मोहम्मद नुरुल होदाले बताए। श्वासप्रश्वासका जेष्ठ नागरिकहरूमद्य केहीलाई धुवा र धुलोले थप समस्या उत्पन्न गरेकाले अक्सिजन दिएर उपचार गर्नु परेको होदाले बताए। अस्पतालमा दैनिक ६० देखि ७० जना जेष्ठ नागरिकहरू उपचारका लागि आउने गरेकामा २५ देखि ३० जना श्वासप्रश्वासका बिरामी छन्। तीमध्ये अहिले धुवा र धुलोका कारण थप समस्या उत्पन्न भएकाले दैनिक ५ देखि ७ जना श्वासप्रश्वास(दम) भएका जेष्ठ नागरिकहरूलाई अक्सिजन दिएर उपचार गर्नुपरेको डाक्टर होदाले जानकारी दिए। त्यसबाहेक अस्पतालको आँखा ओपिडी कक्षमा ४० देखि ५० जना आँखा रातो हुने, पोल्ने, चिलाउनेलगायतका समस्या लिएर आउने गरेको अस्पतालले जनाएको छ। त्यसैगरी डाक्टर विनोद निता कँडेल आँखा अस्पताल परासीमा पनि दैनिक ३० देखि ४० जना आँखा पोल्ने, बिझाउने र रातो हुने समस्या लिएर आउने गरेको अस्पतालका सूचना अधिकारी धीरेन्द्र सहानीले बताए। अस्पतालमा दैनिक १७० देखि २ सय जनासम्म बिरामीहरू आउने गरेकोमा विगत ४५ दिनदेखि आँखा पोल्ने र बिझाउने समस्या लिएर आउने बिरामीहरूको संख्या बढ्दै गएको आँखा अस्पतालले जनाएको छ। डढेलो, कृषकहरुले खेतबारीमा लगाउने आगो, उद्योगहरूबाट उड्ने धुलो र धुवा हावामा मिसन पुग्दा त्यसको असरले स्वास्थ्यमा समस्या उत्पन्न गराएको चिकित्सकहरूले बताएका छन्। केही दिनदेखि वातावरणमा देखिएको उक्त समस्याबाट बच्नका लागि मास्कको प्रयोग गर्ने र श्वासप्रश्वासका बिरामीहरू सकभर घरबाहिर ननिस्कन चिकित्सकहरूको सुझाव छ।"
माघ २८ गतेदेखि बेपत्ता महिलाको शव भेटियो,झापा : झापामा एक महिलाको शव सडेगलेको अवस्थामा भेटिएको छ । अर्जुनधारा नगरपालिका१ स्थित हलुवागढ सामुदायिक वनभित्र इलाम जिल्ला रोङ गाउँपालिका२ बर्फल्याङ निवासी ६२ वर्षीया सीतादेवी खड्काको शव सडेगलेको अवस्थामा भेटिएको जिल्ला प्रहरी कार्यालय झापाले जनाएको छ । प्रहरीका अनुसार सोमबार दिउँसो १२ बजेतिर घाँस काट्न गएका स्थानीयले हलुवागढ सामुदायिक वनभित्र आँपखोल्सी भन्ने स्थानमा कपाल र हाडखोर मात्र भएको महिलाको शव देखेपछि प्रहरी चौकी शनिश्चरेलाई खबर गरेका थिए । त्यसपछि घटनास्थल पुगेर प्रहरीले अनुसन्धान गर्दा महिलाको पहिचान खुलेको थियो । मानसिक अवस्था ठिक नभएकी ती वृद्धा महिला गत माघ २८ गतेदेखि घरबाट हराएकी थिइन् । यसअघि पनि उनी तीनचार पटक हराएकी थिइन् । ती वृद्धा हराएको भनेर परिवारले प्रहरीमा निवेदन दिएका थिए । कपडाको आधारमा पहिचान गरी मृतकका छोरीले शव बुझेर लगेको प्रहरीले जनाएको छ ।
जनताको संघर्षबाट प्राप्त उपलब्धि जनताको सेवामा समर्पित गर्नुपर्छ : प्रधानमन्त्री ओली,"आफूले रेलमार्गका कुरा गर्दा नपत्याएर विरोध गरेको स्मरण गर्दै उनले अहिले जनकपुरमा रेल यात्रा सहज भएकाले गर्न चाहँदाखेरि गर्न नसकिने केही कुरा नभएको स्पष्ट गरे। जनकपुर : प्रधानमन्त्री केपी शर्मा ओलीले सुशासनका लागि दृढ अठोट बोकेर जनतालाई सेवा दिनुपर्ने बताएका छन्। मधेस प्रदेशसभालाई आज सम्बोधन गर्दै प्रधानमन्त्री ओलीले जनताको पहिलो अधिकार गरिबीबाट मुक्ति हुने भएकाले गरिबीका अगाडि अरु अधिकारको कुनै अर्थ नहुने स्पष्ट पारेका हुन्। उनले विकास र समृद्धिको यात्रामा मिलेर अघि बढ्न आह्वान गरे। सङ्घीय लोकतान्त्रिक गणतान्त्रिक व्यवस्था हाम्रो उपलब्धि हो। यो उपलब्धिलाई केवल राजनीतिक उपलब्धिका मात्रै होइन जनताको सङ्घर्षबाट प्राप्त भएको उपलब्धिका रुपमा लिनुपर्छ। त्यसकारण हाम्रा प्रयासहरु जनताको सेवामा समर्पित हुनुपर्छ। परिपूर्ण लोकतन्त्रका लागि हामीले काम गर्नुपर्छ।, प्रधानमन्त्री ओलीले भने, जनताले परिवर्तनको उपलब्धि आफ्नो पेट, आफ्नो आङ र सन्ततिको हितमा खोज्छ। त्यसकारण हामीले जनताको जीवनमा लोकतन्त्र दिनुपर्छ। सम्पूर्ण सामाजिक जीवनमा लोकतन्त्र फुलाउनुपर्छ। त्यसका लागि समाजलाई विकास र सुशासनको गतिमा लानैपर्छ। प्रधानमन्त्री ओलीले मधेश प्रदेशको सामाजिक, सांस्कृतिक ऐक्यबद्धता, सहिष्णुता र सद्भाव अत्यन्त सुन्दर पक्ष भएको उल्लेख गरे। उनले अनुशासित, चेतनशील तथा विकासप्रेमी नागरिकले नेपालको स्वतन्त्रता, सार्वभौमिकता, भौगोलिक अखण्डता, राष्ट्रिय एकता, स्वाधीनता र स्वाभिमान कायम गर्न पुर्याएको योगदानको उच्च प्रशंसा गरे। संविधानले प्रदेशलाई स्वायत्तता प्रदान गरेको र यो स्वायत्तताको सही उपयोग गर्न सबैको दायित्व रहेको उल्लेख गर्दै प्रधानमन्त्री ओलीले सङ्घ, प्रदेश र स्थानीय तह बीचको समन्वय, नीति निर्माण र विकासका कार्यहरूलाई प्रभावकारी बनाउन प्रदेश सरकारको विशेष भूमिका रहने बताए। रेलमार्गका कुरा गर्दा विरोध गरेको स्मरण प्रधानमन्त्री ओलीले मधेश प्रदेश सम्भावनै सम्भावनाहरूको उर्बर भूमि कृषिका लागि उपयुक्त हुने र चुरेक्षेत्र जडिबुटी, जङ्गलदेखि पानीको अपार स्रोत रहेको जनाए। उनले सुनकोसी डाइभर्सन आयोजनाजस्ता कार्यक्रमले मधेसमा सिँचाइ भई राष्ट्रिय उत्पादन र उत्पादकत्व वृद्धि गर्ने र यस पहाड र तराईबीचको एकताभाव सृजना गर्ने बताए। प्रधानमन्त्री ओलीले औद्योगिक क्षेत्र, पेट्रोलियम पाइपलाइन, रेलमार्ग, एसियन हाइवे, हुलाकी सडक, दूतमार्ग, रामराजाप्रसाद सिंह अस्पताल मधेशको विकास र समृद्धिको आधार भएकाले आइसिपी तथा प्रमुख भन्सार नाका विरगंजलाई आर्थिक केन्द्र तथा प्राचीन शहर जनकपुरधामलाई सांस्कृतिक पर्यटनको आधारको रुपमा विकास गर्न सकिने बताए। आफूले रेलमार्गका कुरा गर्दा नपत्याएर विरोध गरेको स्मरण गर्दै उनले अहिले जनकपुरमा रेल यात्रा सहज भएकाले गर्न चाहँदाखेरि गर्न नसकिने केही कुरा नभएको स्पष्ट गरे। प्रतिपक्ष रचनात्मक रहोस्। सरकारले पनि प्रतिपक्षलाई साथमै लिएर जाने सोच बनाओस् र यो प्रदेशलाई मुलुककै नमुना प्रदेश बनाउन सकियोस्।, प्रधानमन्त्री ओलीले भने, उचित नीति बनाएर तद्अनुसार एकता र एकरुपताका साथ काम गर्न म आव्हान गर्दछु। यहाँको विकासका काममा सङ्घीय सरकारको सक्दो साथ रहनेछ। प्रधानमन्त्री ओलीले राजर्षि जनक, माता सीता, महर्षि परशुराम, महाकवि विद्यापतिजस्ता विभुति र विद्वान एवं छिन्नमस्ता, गढीमाइलगायत देवदेवीहरुको भूमि रहेको मधेस प्रदेशमा ती पुर्खाका ज्ञान र गौरवलाई स्मरण गर्दै प्राप्त उपलब्धि र अबको आधुनिक विकासमा लाग्नुपर्नेमा जोड दिए।"
"आगलागीबाट मुसहरको ५ घर जलेर नष्ट, नगरपालिकाद्वारा राहत सहयोग","सिरहा : लहान नगरपालिका१२ भोटियाटोलमा आगलागीबाट दलित मुसहर समुदायको ५ घर जलेर नष्ट भएको छ। विद्युत सर्ट भएर आगलागी भएको स्थानीयले जनाएका छन्। आगलागीबाट सौदागर सदाय, रासलाल सदाय, लवकुश सदाय, कनकी सदाय र भुटनी सदायको घर जलेर पूर्वरूपमा नष्ट भएको वडा अध्यक्ष बद्री नारायण चौधरीले जानकारी गराए। घरमा भएको अन्नखाद्यान्न, लुगाफाटो, भाँडाकुँडासमेत जलेका छन्। घर जलेपछि उनीहरू खुला आकाशमुनि बस्न बाध्य भएका छन्। आगलागीबाट मुसहर समुदाय ५ परिवार पीडित भएको जानकारी पाएपछि मेयर महेश चौधरीले राहत सामग्री लिएर गाउँमै पुगेका छन्। तत्कालै अस्थायी घर बनाउन जस्तापाता सहयोग गर्ने मेयर चौधरीले जनाएका छन्।"
"बदलियो विश्व, बदलिएनौं हामी","विश्व भूराजनीति बदलिएको छ । एकधु्रवीय विश्व बहुध्रुवीय भइसकेको छ । गत लामो समयदेखि नेपालको छिमेक नीति दुई ढुंगाबीचको तरुलजस्तो रहेछ भन्ने मान्यताको वरिपरि घुमिरह्यो । यो देशको कार्यकारीले परराष्ट्र मामिलालाई यो बाहेक अर्को चस्माबाट हेर्नै सकेनन् । सन् १९६५ को सेप्टेम्बरमा एक्सिस समूहका तर्फबाट लडिरहेको अन्तिम योद्धा जापानले आत्मसमर्पण गरेसँगै दोस्रो विश्वयुद्ध समाप्तिको घोषणा गरियो । ढिलै भए पनि जापानको उक्त कदमले संसारलाई थप विध्वंश हुनबाट त रोक्यो । तर वैश्विक शासनको बागडोर अब कसले हात पार्ने भन्ने होडबाजीमा संसारले फेरि शीतयुद्धको अर्को मार खेप्न पयो । यो त्यही शीतयुद्ध थियो जसले विश्व समुदायलाई स्पष्ट रूपमा संयुक्त राज्य अमेरिका, सोभियत संघ र असंलग्न गरेर तीन खेमामा विभाजन गरिदियो । अनि शीतयुद्धकालीन त्यही कालखण्डको उपज थियो नेपालले आजसम्म पनि अवलम्बन गरिरहेको असंलग्न परराष्ट्र नीति । तत्कालीन भूयथार्थलाई हेरेर लिइएको त्यस निर्णय यो देशको हकमा शतप्रतिशत सही थियो भन्नेमा दुईमत छैन । तर आज विश्व भूराजनीति बदलिएको छ । एकधु्रवीय विश्व बहुध्रुवीय भइसकेको छ । भूरणनीति र भूअर्थनीति बदलिएका छन् । वैश्विक शासनको ढाँचा बदलिएको छ । वैश्विक संगठनभित्रका समीकरणहरू बदलिएका छन् । वैश्विक व्यापारलाई हेर्ने दृष्टिकोण बदलिएको छ । एउटा राष्ट्रले अर्को राष्ट्रलाई नियन्त्रण गर्न खोज्ने शैली बदलिएको छ । दुई वा दुईभन्दा बढी राष्ट्रहरूको सम्बन्ध बदलिएको छ । नजिकका छिमेकी र टाढाका मित्रराष्ट्रहरूको विदेश नीति बदलिएको छ । उनका प्राथमिकताहरू बदलिएका छन् । अनि बदलिएको यो विश्व परिवेशमा हामीले चाहिँ आफ्नो परराष्ट्र दृष्टिकोण बदल्नु पर्दैन र ? दक्षिण एसियामात्र होइन संसारभर नै उपनिवेशवादी शक्तिले आफ्नो जरा फैलाउँदै गरेको अवस्थामा नेपालले भने कसैको उपनिवेश बन्नु परेन । तर पनि नेपाल अंग्रेज युद्धताका सन् १८१५ मा नेपालले इस्ट इन्डिया कम्पनीसँग सुगौली सन्धि गर्नुपयो । लामो समयसम्म बाहिरी संसारबाट अलग रहेको नेपालले यही सन्धिपश्चात् बेलायतसँग कूटनीतिक सम्बन्ध स्थापना गर्दै अन्तर्राष्ट्रिय सम्बन्धको ढोका खोल्यो । २००७ सालसम्म आइपुग्दा नेपालले आफ्नो कूटनीतिक सम्बन्धलाई संयुक्त राज्य अमेरिका, भारत र फ्रान्ससँग पनि विस्तार गरिसकेको थियो । २००७ सालको परिवर्तनपश्चात् नेपालले अझ धेरै राष्ट्रहरूसँग कूटनीतिक सम्बन्धको विस्तार, संयुक्त राष्ट्र संघलगायतका बहुपक्षीय मञ्चमा सक्रिय उपस्थिति, साझा हितका विषयमा विकासोन्मुख, अल्पविकसित, भूपरिवेष्ठित मुलुकहरूसँग सहकार्य विस्तार तथा क्षेत्रीय सहयोगमा आबद्धता सुरु गर्यो । पञ्चायतकालमा नेपालले दुई विपरीत ध्रुवका रुस र संयुक्त राज्य अमेरिका अनि भारत र चीन सबैसँग उत्तिकै सन्तुलित सम्बन्ध स्थापना गर्दै त्यसलाई आफ्नो राष्ट्रिय हित अनुकूलमा उपयोग गरेको थियो । २०४६ सालपछि आफ्नो कूटनीतिक दायरालाई झनै फराकिलो पार्दै नेपालले विभिन्न देशसँग श्रम सम्झौता पनि गयो । आजका दिनमा नेपालको १ सय ८२ राष्ट्रहरूसँग द्विपक्षीय सम्बन्ध रहेको छ । तर यो सम्बन्धलाई नेपालले बदलिँदो भूराजनीतिक परिवेश अनुकूल हुने गरी क्यास गर्न सकेको देखिँदैन । नेपालको संविधान, २०७२ को धारा ५ को उपधारा १ ले नेपालको स्वतन्त्रता, सार्वभौमसत्ता, भौगोलिक अखण्डता, राष्ट्रियता, स्वाधीनता, स्वाभिमान, नेपालीको हकहितको रक्षा, सिमानाको सुरक्षा, आर्थिक समुन्नति र समृद्धिलाई नेपालको राष्ट्रिय हितका आधारभूत विषयका रूपमा उल्लेख गरेको छ । त्यस्तै गरेर संयुक्त राष्ट्रसंघको बडापत्र, असंलग्नता, पञ्चशीलको सिद्धान्त, अन्तर्राष्ट्रिय कानुन र विश्वशान्तिलाई आफ्नो परराष्ट्र नीति सञ्चालनको आधार मानेको छ । तर आजको जटिल भूराजनीतिक यथार्थ र बहुध्रुवीय विश्व व्यवस्थामा हामी असंलग्न रहेर आफ्नो राष्ट्रिय हितको जगेर्ना गर्न सकुँला ? मित्रराष्ट्रहरूको विदेश नीति बदलिएको छ। प्राथमिकताहरू बदलिएका छन्। बदलिएको यो विश्व परिवेशमा हामीले चाही आफ्नो परराष्ट्र दृष्टिकोण बदल्नु पर्दैन र ? मात्र केही वर्ष अघिसम्म पनि अन्तर्राष्ट्रिय मामिलामा मुस्किलले सुनिने हिन्द प्रशान्त क्षेत्र विश्व भूराजनीति, भूरणनीति र अर्थ राजनीतिका दृष्टिले आज संसारकै अति महŒवपूर्ण र संवेदनशील क्षेत्र बन्न पुगेको छ । विश्वकै द्रुत गतिमा दौडिरहेको अर्थतन्त्रमात्र होइन सैन्य खर्चका हिसाबले पनि अगाडि रहेको यो क्षेत्रमा विश्वको दोस्रो ठूलो अर्थतन्त्र चीन र पाँचौंबाट छिट्टै चौथो ठूलो बन्दै गरेको भारतको बीचमा नेपाल छ । नेपाललाई लिएर दुवै देशका आआफ्नै स्वार्थ छन् । अमेरिकी राष्ट्रपति डोनाल्ड ट्रम्पको दोस्रो कार्यकालसँगै चीनअमेरिकाबीच विकास भएको भूराजनीतिक टकराव अनि अघोषित व्यापार युद्धले स्वाभाविक रूपमा अमेरिकी स्वार्थ पनि यहाँ आएर गासिन्छ नै । यस्तो जटिल परिस्थितिमा नेपालले आफ्नो भूराजनीतिक संवेदनशीलतालाई अत्यन्त सुझबुझ पूर्ण ढंगले केलाई सोही अनुरूपको परराष्ट्र नीति अपनाउन नसके हाम्रो अस्तित्व माथि नै संकट उत्पन्न नहोला पनि भन्न सकिन्न । सन् १९५५ मा इन्डोनेसियाको बाङडुङ सम्मलेनको जगमा उभिएर सन् १९६१ बाट औपचारिक यात्रा सुरु गरेको असंलग्न आन्दोलन (नन् अलाइन्ड मुभमेन्ट) लाई नेपालले आफ्नो परराष्ट्र नीति सञ्चालनको मुख्य आधार बनाएको छ । अब भने गैरसैन्य सन्तुलित बहुसंलग्न (ब्यालेन्सड मल्टिअलाइन्ड) परराष्ट्र नीति अवलम्बन गर्ने बाटो खोल्नु पर्दछ । यस नीतिअन्तर्गत नेपालले कुनै पनि सैन्य संलग्नताबाट टाढा रहँदै, विभिन्न अन्तर्राष्ट्रिय र क्षेत्रीय शक्ति, संगठनहरूसँग सन्तुलित र बहुआयामिक सम्बन्ध कायम राख्दै आर्थिक गठबन्धनहरूमा भने सक्रिय सहभागिता जनाउन सक्छ । यसले नेपालजस्तो देशलाई व्यापार, प्रविधि, पूर्वाधार विकास, नवप्रवर्तन तथा आविष्कार, लगानी आकर्षणजस्ता विषयहरूमा वैश्विक तथा क्षेत्रीय सहयोग र सहकार्य बढाउँदै आर्थिक समृद्धिको नयाँ अवसर प्रदान गर्न सक्छ । नेपालको लागि गैरसैन्य सन्तुलित बहुसंलग्न परराष्ट्र नीतिले हाम्रा दुवै छिमेकीहरू भारत र चीनमात्र हैन संयुक्त राज्य अमेरिका, रुस, बेलायत, जापान, युरोपियन युनियन, ब्राजिल, इन्डोनेसियाजस्ता शक्तिहरूसँग पनि भूराजनीतिक सन्तुलन कायम राख्न आवश्यक छ । सबैको सहयोगलाई आफ्नो राष्ट्रिय हित अनुकूल हुने गरी उपयोग गर्न सक्नुपर्छ । विश्वमा बेलाबखत देखा पर्ने सामान्यदेखि जटिलसम्मका वैश्विक मुद्दाहरूमा बहुसंलग्न सम्बन्धले नेपाललाई उक्त परिस्थितिसँग सजिलै अनुकूलन भई आफ्नो राष्ट्रिय हितलाई केन्द्रमा राख्दै लचिलो र व्यावहारिक प्रतिक्रिया व्यक्त गर्न सघाउ पुर्याउँछ । पछिल्लो केही दशकयता अत्यन्त कमजोर र फितलो बन्दै गइरहेको नेपालको कूटनीति द्विपक्षीय वा बहुपक्षीय सम्बन्धहरूमा बलियो र प्रभावशाली बनाउनु जरुरी छ । वैश्विक मञ्चमा शिर ठाडो पारेर गर्वसाथ उभिन पनि नेपालले गैरसैन्य सन्तुलित बहुसंलग्न परराष्ट्र नीति अवलम्बन गर्नैपर्छ ।"
"आवरणमा समाज सेवा, भित्रभित्रै कम्पनीको पक्षपोषण","कोपिला भ्याली सेवा समाजका एक सदस्यका अनुसार ब्लिंक नाउ फाउन्डेसनले अमेरिकामा कोपिला भ्यालीकै नाममा चन्दा संकलन गर्दै आएको छ । वीरेन्द्रनगर : अमेरिकास्थित एक अन्तर्राष्ट्रिय गैरसरकारी संस्थाको करोडौं रुपैयाँ नेपालका एक व्यक्तिको स्वामित्वमा रहेको कोपिला भ्याली स्कुल प्रालिमा जाने गरेको पाइएको छ । अमेरिकी चन्दादाताबाट संकलित रकम ब्लिंक नाउ फाउन्डेसनमार्फत कोपिला भ्याली सेवा समाज हुँदै निजी विद्यालयमा पुग्ने गरेको हो । कम्पनी रजिष्ट्रारको कार्यालयमा प्राइभेट लिमिटेडको नाममा दर्ता रहेको उक्त विद्यालयका एकल सञ्चालक टोपबहादुर मल्ल हुन् । मल्लले ब्लिंक नाउ फाउन्डेसनकी संस्थापक रहेकी अमेरिकी नागरिक म्यागी डोइनसँगको सहकार्यमा २०६४ सालमा कोपिला भ्याली सेवा समाज नामक गैरसरकारी संस्था स्थापना गरेका थिए । अभिभावकविहीन बालबालिका, सडक बालबालिका, द्वन्द्वपीडित बालबालिकालाई निःशुल्क शिक्षा तथा संरक्षण प्रदान गर्नु संस्थाको उद्देश्य थियो । सोही उद्देश्य पूरा गर्ने भन्दै मल्लले २०६६ चैत १५ गते साउथ एसिएन स्कुल अफ साइन्स सुर्खेत प्रालि खरिद गरे । उनले धर्मराज थापाको नाममा रहेको उक्त विद्यालय (प्राइभेट कम्पनी) ३ लाख रुपैयाँमा खरिद गरेका थिए । त्यसको करिब दुई सातामै कम्पनी रजिष्ट्रारको कार्यालयमा कम्पनीको नाम परिवर्तन गरी कोपिला भ्याली स्कुल प्रालि राखे । त्यसयता उक्त विद्यालय मल्लको एकल कम्पनी भए पनि ब्लिंक नाउ फाउन्डेसनबाट कोपिला भ्याली सेवा समाजमार्फत करोडौं रुपैयाँ आउने गरेको छ । अन्नपूर्णले कोपिला भ्याली सेवा समाजको आर्थिक वर्ष २०७६०७७, २०७७०७८ र २०७८०७९ कोे लेखा परीक्षण प्रतिवेदन प्राप्त गरेको छ । प्रतिवेदनअनुसार आर्थिक वर्ष २०७६०७७ मा ३ करोड ९५ लाख १९ हजार ८ सय ६८ रुपैयाँ, आर्थिक वर्ष २०७७०७८ मा ३ करोड १३ लाख ३२ हजार ४ सय ४४ रुपैयाँ र आर्थिक वर्ष २०७८०७९ मा ४ करोड ५० लाख १७ हजार ३ सय ६१ रुपैयाँ विद्यालयमा ट्रान्सफर भएको देखिन्छ । सेवा समाजको आम्दानीको प्रमुख स्रोत ब्लिंक नाउ फाउन्डेसन रहेको छ । लेखा परीक्षण प्रतिवेदनअनुसार आर्थिक वर्ष २०७६०७७ मा संस्थाको कुल आम्दानी १३ करोड ३१ लाख ९ हजार ६ सय ८१ रुपैयाँ रहेकोमा ब्लिंक नाउबाट १२ करोड ४५ लाख २६ हजार १ सय २३ रुपैयाँ आएको छ । आर्थिक वर्ष २०७७७८ को कुल आम्दानी ९ करोड ६६ लाख ५७ हजार ९ रुपैयाँमध्ये ब्लिंक नाउबाट ९ करोड ५४ लाख ३९ हजार १ सय ४१ रुपैयाँ आएको छ । त्यसैगरी आर्थिक वर्ष २०७८७९ मा कुल आम्दानी १२ करोड ४७ लाख ८७ हजार १ सय ५८ रुपैयाँ रहेकोमा ब्लिंक नाउबाट १२ करोड १० लाख १० लाख ९९ हजार ५ सय ७२ रुपैयाँ आएको छ । सन् २०२३ को फेबु्रअरी २१ तारिखदेखि सन् २०२८ को २० तारिखसम्मका लागि कोपिला भ्याली सेवा समाजमा बिभिन्न कार्यक्रममा १ अर्ब ३७ करोड ९३ लाख ४७ हजार १ सय ४८ रुपैयाँ र प्रशासनिक खर्च ११ करोड ३२ लाख ७४ हजार २ सय ९९ रुपैयाँ गरी जम्मा १ अर्ब ४९ करोड २६ लाख २१ हजार ४ सय ४७ रुपैयाँ बजेट छ । २०६७ सालदेखि हालसम्म निरन्तर रूपमा उक्त विद्यालयमा बर्सेनि करोडौं रुपैयाँ खर्च भएको छ । बालबालिकाको निःशुल्क शिक्षा र संरक्षण भनिए पनि यसरी व्यक्तिको नाममा रहेको विद्यालयलाई पैसा दिनु गैरकानुनी भएको कानुनविद् बताउँछन् । उद्देश्य र बहाना जेसुकै भए पनि गैरसरकारी संस्थाबाट एक जना व्यक्तिको नाममा रहेको निजी विद्यालयलाई करोडौं रुपैयाँ दिन मिल्दैन, कानुन व्यवसायी दुर्गाप्रसाद सापकोटा भन्छन्, यो कार्य प्रचलित कानुनविपरीत हो । टोपबहादुर मल्ल संस्थापकका रूपमा कोपिला भ्याली सेवा समाजबाट कानुनविपरीत लगानी भइरहेको कोपिला भ्याली स्कुल प्रालि । तस्बिर : बिस्नप्रसाद न्यौपाने प्रमाण ऐन २०६३ ले कम्पनीलाई कानुनतह एक व्यक्ति सरह मान्छ । संस्थागत सम्पत्ति सिधै व्यक्तिलाई दिन कानुनतह मिल्दैन । यसबारे सम्बन्धित निकायले छानबिन गर्नुपर्दछ । कोपिला भ्याली स्कुल सार्वजनिक गुठी वा सामुदायिक विद्यालय भएको अवस्थामा भने सरकारी तथा गैरसरकारी निकायले सहयोग गर्न सकिने उनले बताए । आफै संस्थापक रहेको गैरसरकारी संस्थाबाट आफ्नै नामको कम्पनीमा बजेट लगानी गर्नु त सीधै कानुनविपरीत भएको उनको भनाइ छ । कोपिला भ्याली सेवा समाज सुर्खेतले गैरकानुनी रूपमा निजी कम्पनीमा लगानी गर्दै आएको खुलेको छ । अमेरिकी चन्दादाताबाट संकलित रकम ब्लिंक नाउ फाउन्डेसनमार्फत संस्थाका संस्थापक अध्यक्ष टोपबहादुर मल्लका नामको निजी कम्पनीमार्फत सञ्चालित कोपिला भ्याली स्कुल प्रालिमा लगानी हुँदै आएको पाइएको हो । सीएनएन हिरो अवार्डले सम्मानित अमेरिकी नागरिक म्यागी डोयन र कोपिला भ्याली सेवा समाजका संस्थापक अध्यक्ष मल्लको मिलोमतोमा बदनियतपूर्ण तरिकाले दाताको दानको दुरुपयोग गरिएको खुलेको हो । यसबाट आवरणमा समाज सेवा देखाएर भित्री रूपमा हुने कुकर्मको पर्दाफास भएको छ । मल्लले कोपिला भ्याली स्कुल सञ्चालन गरेदेखि नै कोपिला भ्याली सेवा समाजबाट उक्त रकम ट्रान्सफर गर्दै आएका छन् । सेवा समाजका संस्थापक अध्यक्ष स्वयं मल्ल हुन् । लामो समयसम्म अध्यक्ष रहेका उनी अहिले संस्थाका प्रबन्ध निर्देशक पदमा कार्यरत छन् । मल्लले मासिक करिब ५ लाख रुपैयाँ तलब भत्ता बुझ्दै आएका छन् । लेखा परीक्षण प्रतिवेदनअनुसार मल्लले प्रबन्ध निर्देशकका रूपमा आर्थिक वर्ष २०७८०७९ मा ३२ लाख ३२ हजार रुपैयाँ बुझेका थिए । टुहुरा, सडक बालबालिका, एकल महिला तथा विपन्न नागरिकलाई देखाएर उनले कोपिला भ्याली सेवा समाजबाट अस्वाभाविक रूपमा सेवा सुविधा लिँदै आएका छन् । नाम नबताउने सर्तमा स्रोतले भन्यो, मागेर ल्याएको बजेट पनि कोपिला भ्याली सेवा समाजबाट चरम दुरुपयोग भइरहेको छ । कोपिला भ्याली सेवा समाजबाट प्रबन्ध निर्देशक टोपबहादुर मल्ल र उनका परिवारका सदस्यहरू सबै संस्थामै बस्छन् । उनीहरूको सबै खर्च, आसेपासेलाई पेट्रोल, डिजेल वितरण, समुदाय सहयोग कार्यक्रममार्फत आफ्नै मान्छेलाई सहयोग गर्ने जस्ता धेरै दुरुपयोग गर्ने माध्यमहरू छन् । कोपिला भ्याली सेवा समाजका एक सदस्यका अनुसार ब्लिंक नाउ फाउन्डेसनले अमेरिकामा कोपिला भ्यालीकै नाममा चन्दा संकलन गर्दै आएको छ । ब्लिंक नाउको वेबसाइटमा पनि त्यसलाई देख्न सकिन्छ । कोपिला भ्यालीमा अध्ययनरत बालबालिकाको तस्बिर राखेर ब्लिंक नाउले लेखेको छ, नेपालमा जीवन परिवर्तन गर्नुहोस् : तपाईंको दानले महत्व राख्छ । वेबसाइटमा उल्लेख भएअनुसार हालसम्म १२ हजार २ सय ११ जनाले दान गरेका छन् । कोपिला भ्याली सेवा समाजले ब्लिंक नाउको आर्थिक सहयोग निजी विद्यालयसहित कोपिला बालगृह, बालिका संरक्षण केन्द्र, महिला सशक्तीकरण केन्द्र, प्राथमिक उपचार केन्द्रलगायत विभिन्न ७ वटा क्षेत्रमा खर्च गर्दै आएको छ । उद्देश्य र बहाना जेसुकै भए पनि गैरसरकारी संस्थाबाट एक जना व्यक्तिको नाममा रहेको निजी विद्यालयलाई करोडौं रुपैयाँ दिन मिल्दैन । यो कार्य प्रचलित कानुन विपरीत हो । प्रमाण ऐन २०६३ ले कम्पनीलाई कानुनतः व्यक्ति सरह मान्छ । संस्थागत सम्पति सीधै व्यक्तिलाई दिन कानुनतः मिल्दैन । यसबारे सम्बन्धित निकायले छानबिन गर्नुपर्छ । दुर्गाप्रसाद सापकोटा, अधिवक्ता कोपिलामा विगतमा पनि विभिन्न प्रश्नहरू उठ्दै आएका थिए । सामाजिक सेवाको उद्देश्य लिएर गठन भएका यस्ता संस्थाहरूले कानुनसम्मत काम गर्नुपर्छ । तर, यहाँ भइरहेको बेथितिका विषयमा प्रश्न उठिसकेपछि जिल्ला प्रशासनले हेनुपथ्र्यो । नियमन गर्ने निकाय भनेको प्रशासन नै हो । ऐन नियमअनुसार काम भए नभएको हेर्ने अधिकार क्षेत्र पनि प्रशासन कै हो । कृष्ण जिसी, प्रमुख सचेतक, नेकपा माओवादी केन्द्र कर्णाली प्रदेशसभा कुनै पनि संस्थामा प्रश्न उठ्नेबित्तिकै पहिले स्वयम् संस्थाले क्लियर गर्नुपर्ने थियो । त्यो पनि गरेन । विज्ञप्ति वा पत्रकार सम्मेलन हुुनुपथ्र्यो । त्यो पनि भएन । अब त्यस विषयमा कानुनी निकायले छानबिन गर्नुपर्छ । नागरिक समाजले पनि प्रश्न उठाउनुपथ्र्यो । त्यो पनि उठेन । अब हामीले यस विषयमा प्रश्न उठाउँछौँ । टिका बिष्ट, अधिकारकर्मी स्वास्थ्य तथा कल्याण कार्यक्रम, महिला केन्द्र, दिगोपना कार्यक्रम, फ्युचर्स कार्यक्रम र सामुदायिक सहयोगका नाममा खर्च गर्दै आएको छ । अन्य क्षेत्रमा सहयोग गर्न मिल्ने भए पनि विद्यालय प्राइभेट कम्पनी (निजी) भएकाले प्रश्न उठ्दै आएको छ । सोही कारण २०८० मा महिला, बालबालिका तथा ज्येष्ठ नागरिक मन्त्रालयले ब्लिंक नाउ फाउन्डेसनमार्फत नेपाल भित्रिने बजेट रोक्न खोजेको थियो । तर, शक्तिको पहुँचमा बजेट रिलिज गराइएको संस्थाकै ती सदस्यले बताए । व्यक्तिको नाममा रहेको विद्यालयमा करोडौं रकम गएको देखएपछि मन्त्रालयले बजेट रोक्न खोजेको थियो, तर के कसरी हो कुरा मिल्यो, उनले भने । सोही कारण मल्लले आफ्नो नाममा रहेको विद्यालयलाई गुठीमा परिणत गर्ने प्रयास गरे पनि संभव भएको छैन । विद्यालयको मागअनुसार वीरेन्द्रनगर नगरपालिकाले २०८१ मंसिर ३ गते सार्वजनिक गुठीका रूपमा प्रचलित कानुन र गुठी विधानको अधिनमा रही विद्यालय सञ्चालन तथा व्यवस्थापनका लागि अनुमति दिने निर्णय गरेको थियो । यद्यपि अहिलेसम्म पनि विद्यालय प्रालिमै रहेको छ । वीरेन्द्रनगर नगरपालिका शिक्षा शाखा प्रमुख धीरेन्द्र शर्माले कोपिला भ्याली स्कुललाई सार्वजनिक शैक्षिक गुठीमा लिन स्वीकृति प्रदान गरेको बताए । उनका अनुसार गत मंसिर ३ गते बसेको नगर शिक्षा समितिको बैठकको निर्णयअनुसार स्वीकृति मात्र पाएको छ । बाँकी प्रक्रिया पूरा भएको छैन । कोपिला भ्याली स्कुल प्रालिमा हाल ४ सय १६ जना बालबालिका अध्ययनरत छन् । तीमध्ये ४९ जना बालगृहमा छन् । अनाथ र बिपन्न बालबालिकालाई निःशुल्क अध्ययन गराउने उद्देश्य रहे पनि तोकिएको मापदण्डभित्र पर्ने बालबालिकाको संख्या निकै न्यून रहेको छ । बालगृहमा बस्नेमध्ये करिब आधा संख्यामा मल्लका नातेदार र किर्ते अनाथ रहेका कोपिला भ्याली सेवा समाजकै एक सदस्यले बताए । बाहिर राम्रो देखाउनका लागि अनेक नाटक मञ्चन गरिन्छन्, भित्री कुरा त पत्याउनै मुस्किल हुने खालका छन्, ती सदस्यले भने । ती सदस्यले भने झैं मल्लले कम्पनी दर्ताको नियमावली विपरीत आफैं अध्यक्ष रहेर विद्यालय व्यवस्थापन समिति गठन गरेका छन् । नियमावलीको नियम ११ मा भनिएको छ, यस कम्पनीमा सञ्चालक समिति रहने छैन र सेयरधनी आफैंले सञ्चालक समितिले गर्नुपर्ने काम गर्नेछ । मल्लले भने बाहिर भ्रम फिजाउने उद्देश्यले आफ्नो अध्यक्षतामा विद्यालय व्यवस्थापन समिति गठन गरेका छन् । आफूमात्र एकल सञ्चालक रहेको कम्पनी (विद्यालय) मा विद्यालय व्यवस्थापन समिति गठन गर्नुको कुनै वैधानिक आधार छैन । यो भनेको बाहिर भ्रम फिजाउने प्रपन्चमात्र हो, ती सदस्यले भने, हामीले त केही बोल्नै मिल्दैन, बोल्यो कि निस्किहाल्नुपर्छ । कोपिला भ्याली सेवा समाजका अध्यक्ष गोगनबहादुर मल्लले आफूहरूले कानुनबमोजिम कोपिला भ्याली सेवा समाजमार्फत कोपिला भ्याली स्कुल सञ्चालन गरिरहेको दाबी गरे । उनले भने, पहिले स्कुल खोल्नका लागि जिल्ला शिक्षा कार्यालयमा जाँदा अनुमति पाइएन् । नयाँ विद्यालय खोल्न नपाएपछि बन्द हुने अवस्थाको साउथ एसियन स्कुल अफ साइन्स सुर्खेत प्रालि तत्कालीन अध्यक्ष टोपबहादुर मल्लले खरिद गरेर नाम परिवर्तन गरी कोपिला भ्याली स्कुल प्रालिका नाममा सञ्चालन गरिएको हो । त्यसपछि कोपिला भ्याली सेवा समाजबाट उक्त विद्यालयमा लगानी हुँदै आएको छ । यो कानुनी रूपमा हो भन्ने हाम्रो दाबी हो । कानुनविपरीत भए हामी के गर्ने त ? यस विषयमा कोपिला भ्याली सेवा समाजका संस्थापक अध्यक्ष एवं कोपिला भ्याली स्कुल प्रालिका अध्यक्ष टोपबहादुर मल्लले प्रतिक्रिया दिन मान्नु भएन । फोन रिसिभ पनि गर्नुभएन । टोपबहादुर र म्यागीको मिलोमतोमा बदमासी कोपिला भ्याली सेवा समाज र त्यसलाई लगानी गरिरहेको ब्लिंक नाउ नामको आईएनजीओ सँगसँगै दर्ता भएका छन् । ब्लिंक नाउ अमेरिका र कोपिला भ्याली सेवा समाज सुर्खेतमा । ब्लिंक नाउले अमेरिकालगायत विदेशमा दातामार्फत बजेट संकलन गर्छ । संकलित रकम कोपिला भ्याली सेवा समाजलाई दिन्छ । उक्त संस्थाको मुख्य कार्यक्रमका रूपमा कोपिला भ्याली स्कुल छ । जुन कम्पनी कोपिला भ्याली सेवा समाजका संस्थापक अध्यक्ष टोपबहादुर मल्लको नामको एकल कम्पनी हो । कोपिलालाई लगानी गरिरहेको ब्लिंक नाउका सीईयो म्यागी डोयन आफूहरूले कानुनअनुसार नै कोपिला भ्याली सेवा समाजलाई लगानी गरिरहेको बताउँछिन् । उनले भनिन्, हामीले कर्णालीका टुहुरालाई सहयोग गरिरहेका छौं । हामीले एक रुपैयाँ पनि अनियमितता गरेका छैनौं । कानुन पनि मिचेका छैनौं । तपाईंले जे कुरा सोध्नुभएको छ । त्यो सबै होइन । आईएनजीओले एनजीओमा लगानी गरिरहेको छ । हामीले प्रालीमा लगानी गरेका छैनौं । पाँच वर्ष अगाडि नेपालको नियम त्यही थियो । म यहाँ आएको १९ वर्ष भयो । हामीले आर्थिक ऐन नियमअनुसार नै लगानी गरिरहेका छौं । उनले आफूले कर्णालीमा कोई नहुने मान्छेहरूको संरक्षण गरेको बताइन् । उनले भनिन्, टोपबहादुर र टोपबहादुरका दाजु भाउजूले पनि यो संस्थामा धेरै लगानी गर्नुभएको छ । उहाँको छोरी मेरो साथी हो । उहाँ २० वर्ष भयो को फाउन्डर हुनुहुन्छ । उहाँ कुनै पार्टीको मान्छे होइन् । उहाँको रेकर्ड हेर्नुस् । त्यो दाजु सीधा सफा मान्छे हुनुहुन्छ । लोकतान्त्रिक पद्धतिमा उहाँ चुनाव लडेको हो । फेरि उहाँ यहीँ हुनुहुन्छ । हामी राजनीति गर्न आएका होइनौं । हामीले सेवा मात्र गरिरहेका छौं । तपाईं नराम्रो कुरा मात्र नलेख्नुस् । कहिले कहिले त राम्रो कुरा पनि लेखिदिनुस् । मेरो अनुरोध त्यही हो । यहाँ जसको बच्चा टुहुरो हुन्छ त्यो हामीकहाँ आउँछ । हामी कर्णालीका टुहुरो बालबालिकालाई सहयोग गर्न आएको हो । उनले कोपिलामा भइरहेको गैरकानुनी लगानी र व्यतिथिका विषयमा कडा प्रतिवाद गरिन् । कोपिलाको विषयमा प्रशासन मौन कोपिला भ्याली सेवा समाजमा भइरहेको व्यतिथि र बालगृहमा हिंसा जस्तो गम्भीर विषय उठे पनि सुर्खेतको प्रशासन यस विषयमा मौन छ । कोपिलाले सञ्चालन गरेको बालगृहको अनुगमन तथा अन्य विषयमा छानबिनका लागि पत्रकार महासंघले पहल पनि गरेको थियो । सुर्खेतमा भर्खरै सरुवा भएर आएका प्रमुख जिल्ला अधिकारी जगदीश्वर उपाध्यायले पनि यस विषयमा खासै चासो देखाएनन् । उनले यस विषयमा सहायक प्रमुख जिल्ला अधिकारीसँग सोध्न सुझाव दिए । यता सहायक प्रमुख जिल्ला अधिकारी डिलबहादुर कार्कीको प्रतिक्रिया लिन खोज्दा फोन उठेन । महिला अधिकारकर्मी टीका विष्टले कोपिला भ्याली सेवा समाजका विषयमा उठेका सवालहरूमा छानबिन हुन जरुरी रहेको बताइन् । उनले भनिन्, कुनै पनि संस्थामा प्रश्न उठ्नेबित्तिकै पहिले स्वयम् संस्थाले क्लियर गर्नुपर्ने थियो । त्यो पनि गरेन । विज्ञप्ति वा पत्रकार सम्मेलन गर्नुपथ्र्यो । त्यो पनि भएन । अब त्यस विषयमा कानुनी निकायले छानबिन गर्नुपर्छ । नागरिक समाजले पनि प्रश्न उठाउनुपथ्र्यो । त्यो पनि उठेन । अब हामीले यस विषयमा प्रश्न उठाउँछौं । कर्णाली प्रदेशसभा सदस्य एवं प्रमुख प्रतिपक्ष दल नेकपा माओवादी केन्द्रका संसदीय दलका प्रमुख सचेतक कृष्णबहादुर जिसीले कोपिला भ्याली सेवा समाजमा उठेका सवालहरूका विषयमा प्रशासनले छानबिन गर्नुपर्ने बताए । उनले भने, कोपिलामा विगतमा पनि विभिन्न प्रश्नहरू उठ्दै आएका थिए । सामाजिक सेवाको उद्देश्य लिएर गठन भएका यस्ता संस्थाहरूले कानुन सम्वत काम गर्नु पर्छ । तर यहाँ भइरहेको व्यतिथिका विषयमा प्रश्न उठिसकेपछि जिल्ला प्रशासनले हेनुपथ्र्यो । नियमन गर्ने निकाय भनेको प्रशासन नै हो । ऐन नियमअनुसार काम भए नभएको हेर्ने अधिकार क्षेत्र पनि प्रशासन कै हो । हामी सम्बन्धित निकायले यथाशीघ्र छानबिनका लागि ध्यनाकर्षण गराउँछौं । छानबिनमा कानुनविपरीत भए कारबाही पनि गर्नुपर्छ । सार्वजनिक सरोकारका विषयमा प्रशासन गम्भीर हुनुपर्छ । यो पनि पढ्नुहोस भन्ने सामाजिक संस्था,पूरा गर्ने पारिवारिक स्वार्थ कोपिला भ्याली सेवा समाजद्वारा सूचना दिन आनाकानी"
तीनकुनेको हिंसात्मक प्रदर्शन : तोडफोड र आगजनी गर्ने थप ६ जना पक्राउ,"काठमाडौं : तीनकुनेमा भएको राजावादी प्रदर्शनमा हिंसात्मक घटनामा संलग्न भएको आरोपमा प्रहरीले थप ६ जनालाई पक्राउ गरेको छ। चैत्र १५ गते तीनकुने क्षेत्रमा आगजनी, तोडफोड गरी राज्यविरुद्धको कसूर र अपराधमा संलग्न थप ६ जनालाई पक्राउ गरेर सार्वजनिक गरेको जिल्ला प्रहरी परिसर काठमाडौंका एसपी अपिल राज बोहराले जानकारी दिए। उनका अनुसार पक्राउ पर्नेहरुमा सर्लाहीका २२ वर्षीय अमित साह, सुनसरीका १९ वर्षीय सुमन कार्की, बर्दियाका ३४ वर्षीय हेमराज थारु, धादिङका २७ वर्षीय दिवस बोगटी क्षेत्री, काभ्रेकी ३० वर्षीया अनिता कुँवर (एनी) र सिन्धुपाल्चोकका ३० वर्षीय कुमार तामाङ छन्।उनीहरु आपराधिक उपद्रव र संगठित अपराधको कसुरमा काठमाडौं जिल्ला अदालतबाट तीन दिनको म्याद लिएर अनुसन्धान अघि बढाइएको उनले बताए । प्रहरीले भनेको छ, काठमाडौंको तीनकुने क्षेत्रमा शान्तिपूर्ण प्रदर्शनको लागि पूर्व अनुमति लिई नवराज सुवेदीको संयोजकत्व र दुर्गा प्रसाईको अगुवाइमा शान्तिपूर्वक प्रदर्शन गर्ने गरी आयोजित प्रदर्शनका क्रममा सो कार्यक्रमका आयोजक समेतले उपस्थित समर्थक एवं भिडलाई उत्तेजित बनाई संघीय संसद भवन वरिपरि रहेको निषेधित क्षेत्र तोड्नका लागि प्रहरी माथि ढुङ्गामुढा गरी, आफैले चलाएको गाडीले प्रहरीको ज्यान लिने उद्देश्य र मनसायले आक्रमण गर्नुका साथै आम सर्वसाधारणहरुको सुरक्षार्थ सडकमा डिउटीमा खटिएका नेपाल प्रहरी, सशस्त्र प्रहरी बल, नेपाल समेतका सुरक्षाकर्मीहरुलाई समेत ढुङगा, लाठी, फलामका रड, घरेलु हतियार समेतले प्रहार गरी सुरक्षाकर्मीको हातहतियार समेत खोसी सुरक्षाकर्मीहरुलाई घाइते बनाई, सर्वसाधारण मानिसहरुको घर, निजी सम्पत्ति, संचार गृहहरु रहेको भवन, विभिन्न राजनैतिक दलहरुको कार्यालय तथा नेताको निजी निवास, अस्पताल, प्रहरी कार्यालयहरु, व्यापारीक केन्द्र, नेपाल आयल निगमको अति संवेदनशीलअति प्रज्वलनशील पदार्थ ईन्धन भण्डारण रहेको स्थल, नागरिक उड्यन प्राधिकरणको कार्यालय र अन्तराष्ट्रिय विमानस्थलको बाहिरी कम्पाउण्डमा समेतमा तोडफोड, आगजनी गरी गराई अपराधिक प्रवेश गरी घरमा रहेका नगद, जिन्सी सरसामानहरुमा क्षति पुयाई, लुटपाट तथा अपराधिक उपद्रव गरी सडकमा गुडिरहेका निजी र सरकारी सवारी साधनहरुमा समेत आगजनी गरी आतङ्कित पारी तथा पार्न लगाई पूर्व योजना 'अनुसार संगठित तवरले अपराधिक घटाई मानिसको ज्यानै लिने समेतका आपराधिक कार्यमा संलग्न तपसिलमा उल्लेखित थप ६ जना प्रतिवादीहरुलाई काठमाडौंको विभिन्न स्थानहरुबाट नियन्त्रणमा लिई निम्नानुसारको कसुरमा सम्मानित काठमाडौं जिल्ला अदालतबाट दिन ३ (तीन) को मिलान म्याद थप अनुमति प्राप्त भई अनुसन्धान भइरहेको छ।"
नेपालको स्वास्थ्य सेवा सुधारमा सघाउन अन्तर्राष्ट्रिय समुदायसँग स्वास्थ्य मन्त्रीको आग्रह,"काठमाडौं : स्वास्थ्य तथा जनसंख्या मन्त्री प्रदीप पौडेलले नेपालले पछिल्ला तीन दशकमा मातृ तथा सुत्केरीसँग सम्बन्धित मृत्युमा महत्वपूर्ण प्रगति हासिल गरेको जानकारी गराएका छन् । संयुक्त राष्ट्र संघको मुख्यालयमा आयोजित जनसंख्या तथा विकास आयोगको ५८ औं सत्रमा सम्बोधन गर्दै मन्त्री पौडेलले परिवार नियोजनका साधनको प्रयोगमा वृद्धि तथा प्रजनन क्षमता र किशोरावस्थाको जन्मदरमा कमी तथा बालविवाह घटाउनसमेत नेपालले सफलता पाएको बताएका हुन्। नेपाल आफ्नो स्वास्थ्य प्रणाली सबल बनाएर हरेक नागरिकलाई स्वस्थ्य सुविधा प्रदान गर्न प्रतिबद्ध छ, मन्त्री पौडेलले भने, तर यो हामी एक्लैले मात्र गर्न सम्भव छैन । मन्त्री पौडेलले अन्तर्राष्ट्रिय सहकार्य र ऐक्यबद्धताबाट मात्र सम्भव रहेकोमा जोड दिए । स्वास्थ्य क्षेत्रमा बजेटको सीमितता तथा प्रतिव्यक्ति स्वास्थ्य खर्च विश्वव्यापी दरका तुलनामा कम भएका कारण ग्रामीण क्षेत्रमा पर्याप्त पूर्वाधार विकास तथा स्वास्थ्य संस्थाको कमी हुनाले स्वास्थ्य पहुँचमा कठिनाइ भोग्नु परेको मन्त्री पौडेलले बताए । उनले जलवायु परिवर्तनका कारण समेत नेपालको स्वास्थ्य क्षेत्रले कठिनाई बेहोर्नु परिरहेको उल्लेख गरे। मन्त्री पौडेलले भने, जलवायु परिवर्तन र प्राकृतिक प्रकोप बढ्दै जाँदा आपतकालिन अवस्थाको सामना गर्ने स्वास्थ्य प्रणालीको लचिलोपनलाई पहिले भन्दा बढी बलियो पार्न जरुरी छ । तर विकास सहायतामा कमीका कारण नेपालजस्ता देशले चुनौतीको सामना गर्नु परिरहेको बताए । यो समस्या सम्बोधन गर्नका लागि हामी नेपाललाई विकास सहायता वृद्धिका लागि विशेष जोड दिन्छौं, मन्त्री पौडेलले भने । मन्त्री पौडेलले यस्तो सहायताले मात्र स्वास्थ्य सेवामा सर्वव्यापी पहुँचका लागि यो जरुरी रहेको बताए । निजी क्षेत्रलाई समेत स्वस्थ्यमा लगानी वृद्धि जरुरी रहेकोमा मन्त्री पौडेलले जोड दिए ।"
आरसीबीको जितको लय,"काठमाडौं : इन्डियन प्रिमियर लिग (आइपीएल)मा रोयल च्यालेन्जर्स बैङ्गलोर(आरसीबी)ले तेस्रो जित दर्ता गरेको छ। प्रतियोगिताको चौथो खेलमा मुम्बई इन्डियन्स(एमआइ)लाई १२ रनले पराजित गर्दै आरसीबीले तेस्रो जित निकालेको हो। घरेलु मैदान वाङ्खडे क्रिकेट स्टेडियममा मुम्बई इन्डियन्सले टस जितेर आरसीबीलाई ब्याटिङको निम्तो दिएको थियो। पहिले ब्याटिङ गरेको आरसीबीले २२१ रन बनायो। आरसीबीले दिएको २२२ रनको लक्ष्य पछाएको एमआइले निर्धारित २० ओभरमा ९ विकेट गुमाउँदै २०९ रन जोड्यो। मुम्बईका लागि तिलक बर्माले सर्वाधिक ५६ रनको अर्धशतकीय पारी खेले उनले २९ बलमा समान ४ चौका र ४ छक्का प्रहार गरे। ओपनरद्वय रोहित शर्मा र रयान रिकेल्टोनले समान १७१७ रन बनाए। विल ज्याक्सले २२, सूर्यकुमार यादवले २८ रन बनाउँदा कप्तान हार्दिक पाण्ड्याले ४२ रन बनाए। नमान धिरले ११ रन जोड्दा अन्य कुनै पनि ब्याटरले दोहोरो अङ्कमा रन बनाउन सकेनन्। आरसीबीका लागि बलिङतर्फ कुर्नाल पाण्ड्याले सर्वाधिक ४ विकेट लिए। यस दयाल र जोस ह्याजलवुडले समान २२ विकेट लिए। भुवनेश्वर कुमारले १ विकेट लिए। पहिलो इनिङ्समा ब्याटिङ गरेको आरसीबीले निर्धारित २० ओभरमा ५ विकेट गुमाउँदै २२१ रन बनाएको थियो। आरसीबीका लागि ओपनर विराट कोहोलीले सर्वाधिक ६७ रन बनाए। उनले ४२ बलमा ८ चौका र २ छक्का प्रहार गरेका हुन्।देवदत्त पार्टिकलले ३७ र कप्तान रजत पार्टीदारले ६४ रन बनाए। जेतिस शर्मा ४० रनमा र टिम डेबिट एप ११ रनमा अविजित रहे। मुम्बईका लागि बलिङमा जसप्रीत बुमराह फर्किएका थिए। उनले चार ओभर बलिङ गरे पनि विकेट भने निकाल्न सकेनन्। बलिङमा ट्रेन्ड बोल्ड र हार्दिक पाण्ड्याले समान २२ विकेट लिए। विगनेस पुथुरले १ विकेट लिए। ४ खेल खेलेको आरसीबीले एकमात्र हार बेहोरेको छ। अङ्कतालिकामा छ अङ्क बटुल्दै आरसीबी हाल तेस्रो स्थानमा रहेको छ। मुम्बईको भने यो पाँचौं खेल थियो। हालसम्म एकमात्र जित दर्ता गरेको मुम्बईले ४ खेलमा हार बेहोरिसकेको छ।"
आजपा नेपालका वरिष्ठ उपाध्यक्ष उपेन्द्र साहले दिए राजीनामा,"उपेन्द्र प्रभुका अत्यन्त नजिकका सहयोगीका रूपमा चिनिन्थे। रौतहट : आम जनता पार्टी (आजपा) नेपालका केन्द्रीय वरिष्ठ उपाध्यक्ष उपेन्द्र साहले पार्टीबाट राजीनामा दिएका छन् । लामो समयदेखि राष्ट्रिय अध्यक्ष प्रभु साहसँग सहकार्य गर्दै आएका साहले सामाजिक सञ्जालमार्फत सोमबार राजीनामा घोषणा गरेका हुन् । साहले लेखेका छन्, आम जनता पार्टीका राष्ट्रिय अध्यक्ष मा प्रभु साहसँग भएको लामो सहयात्राका लागि उहाँलाई विशेष धन्यवाद दिन चाहन्छु। उहाँको पार्टी प्रगति गरोस्, हार्दिक शुभकामना छ। आजको मिति देखि म पार्टीको कुनै पनि सांगठनिक जिम्मेवारीमा नरहेको सबैमा जानकारी गराउँदछु। उपेन्द्र प्रभुका अत्यन्त नजिकका सहयोगीका रूपमा चिनिन्थे। पार्टी गठनदेखि नै उनले आजपामा प्रभावशाली भूमिका निर्वाह गर्दै आएका थिए । उनको राजीनामालाई आजपा नेपालभित्रको आन्तरिक समीकरणमा ठूलो संकेतको रूपमा हेरिएको छ। उनी मधेस प्रदेशका इन्चार्ज समेत रहेका थिए । पार्टीका तर्फबाट भने अहिलेसम्म यसबारे कुनै आधिकारिक प्रतिक्रिया आएको छैन।"
सरकारी कर्मचारी र जनप्रतिनिधिका बालबच्चा अनिवार्य सरकारी स्कुलमा पढाउनुपर्ने,"ओखलढुंगा : सामुदायिक विद्यालयको गुणस्तर सुधारका काम थालेको मोलुङ गाउँपालिकाले सरकारी सेवामा रहेका शिक्षक, कर्मचारी र जनप्रतिनिधिहरूले अनिवार्य आफ्ना सन्तान सामुदायिक विद्यालयमा पढाउनु पर्ने निर्णय गरेको छ । कार्यपालिका बैठकबाट भएको उक्त निर्णय कार्यान्वयन गर्न पालिकाले सूचना जारी गरेको छ । अभिभावक र सबै पालिकाबासीलाई जानकारी गराउन सूचना जारी गरिएको प्रशासकीय अधिकृत सन्तोष गौतमले जानकारी दिए । शैक्षिक वर्ष २०८२ बाट उक्त निर्णय कार्यान्वयन हुने र विद्यार्थी भर्ना अभियान शुरु हुनुपूर्व नै यो निर्णय भएकाले सबैले पालना गर्नुहुन्छ भन्ने विश्वास छ, गौतमले भने । जनप्रतिनिधि र सरकारी सेवाका कर्मचारीहरूको ध्यान सामुदायिक विद्यालयमा नगएका कारण गुणस्तर घटिरहेको गुनासो आएको समयमा पालिकाले यस्तो निर्णय गरेको हो । यो निर्णयले जनप्रतिनिधि र सरकारी सेवाका कर्मचारीहरूको सामुदायिक विद्यालयमा अपनत्व बढाउने हुँदा शैक्षिक सुधारमा प्रभाव पर्ने गाउँपालिका अध्यक्ष उत्तम राईले बताए । मोलुङ गाउँपालिका सरकारी सेवाका कर्मचारी र जनप्रतिनिधिहरूका बालबच्चा अनिवार्य सामुदायिक विद्यालयमा पढाउनु पर्ने निर्णय गर्ने जिल्लाको पहिलो पालिका हो ।"
"सहकारी : चल्नुपर्ने यसरी, चलेका छन् कसरी ?","मुलुकमा सहकारी अभियान सुरुवातको ६८ वर्षमा प्रवेश गरेको छ। यो लामो समयावधिलाई नियाल्दा बचत तथा ऋणको कारोबार गर्ने वित्तीय सहकारी संस्थाहरूमध्ये केही संख्यामा देखिएका विसंगतिका कारण सिर्जित चुनौती समुदायमा आधारित रहेर विधिसम्मत सञ्चालन गरिरहेका वित्तीय सहकारी संस्थाहरूमा समेत प्रभाव पार्न पुगेको छ। जब २०४८ सालमा सहकारी संस्था सञ्चालनका लागि स्वयत्ततासहितको कानुनी प्रावधान भएपश्चात् वित्तीय कारोबार गर्ने सहकारीको गुणात्मकभन्दा पनि संख्यात्मक वृद्धि भएको पाइन्छ। त्यसमा ग्रामीण समुदायमा भन्दा पनि सहर केन्द्रित भएर सहकारी संस्था सञ्चालन भए। तत्कालीन कानुनी व्यवस्थाबमोजिम पनि समयसमयमा केही निर्देशन तथा मापदण्डहरू जारी गर्दै नियमनमा थप प्रभावकारी बनाउने प्रयासमा सहकारी विभागको केही तत्परता भएको पनि देखिएको थियो। छैटौं दशकको सुरुवातको समयमा पनि सहर केन्द्रित सहकारी संस्थाहरूमा समस्या सिर्जना भएको र केही संस्थाहरू पलायन भएका उदाहरणहरू रहेका थिए। सहकारिताको विकासका साथै सहकारिताको सञ्चालन प्रभावकारिताका लागि नेपालको संविधान २०७२ को आधारमा संघीय संरचनामा आधारित रहेर सहकारीको संघीय कानुन २०७४ र नियमावली २०७५ जारी भयो। यस कानुनी प्रावधानमा सञ्चालनका आधारहरूका लागि धेरै प्रावधानहरूको व्यवस्था गरेको र बचत तथा ऋणसम्बन्धी कारोवार गर्ने सहकारीहरूका लागि विशेष प्रावधानसहित व्यवस्था रहेको साथै दण्ड जरिबाना तथा सजायको व्यवस्था पनि पहिलाका कानुनी व्यवस्थाभन्दा कडाइका साथ गर्न खोजिएको पाइन्छ। मुलुकमा संघीयता लागू हुनासाथ प्रदेश तथा स्थानीय तहहरूले समेत आफ्नो आफ्नो कानुनी व्यवस्था गरेर सहकारी नियमन व्यवस्था गर्दै आइरहेका छन्। कहीँ कतौ सहकारी नियमन, सुपरिवेक्षण तथा अनुगमनमा होडबाजीको अवस्था रहेको आभास पनि महसुस हुन्छ। यसरी हालको कानुनी व्यवस्थामा अधिकार प्रत्यायोजित गरिएको दण्ड, जरिवाना तथा सजायमा पनि कडाइ रहनुका साथै संघीय विभागबाट जारी एकीकृत निर्देशनमा समेत जरिबानासम्बन्धी व्यवस्था रहेको हुँदाहुँदै पनि सहकारी संस्थाहरूमा विसंगति थपिँदै जानु एउटा गहन अध्ययनको विषय बनेको छ। यतिमात्र नभएर सम्पत्ति शुद्धीकरण निवारण कानुनसमेत वित्तीय सहकारीमा प्रत्यक्ष सरोकार राख्ने विषय रहन्छ। यति धेरै कानुनी संरचना, नियमन व्यवस्थापनहरू हुँदाहुँदै पनि सहकारिताको भावनामा संस्था सञ्चालन गर्न कहाँ त्रुटि भएको छ र सहकारी संस्थाहरू धराशायी बन्न पुगे गम्भीर विषयको रूपमा लिन आवश्यक रहेको छ। यसरी हालसम्म सहकारी सञ्चालनका लागि भएका व्यवस्थाहरूको प्रभावकारिता नभएको कारण नै होला राज्यले हालको कानुन संशोधन गर्दै बचत तथा ऋणका कारोबार गर्ने सहकारी संस्थाहरू नियमनका लागि नियमन व्यवस्थापन गर्नका लागि प्राधिकरणको व्यवस्था गरेको छ र प्राधिकरण स्थापनासमेत भइसकेको छ। विशेषगरी कर्जा सूचना केन्द्र स्थापना, ऋण असुली न्यायाधिकरण, बचत तथा कर्जा सुरक्षण कोषलगायत व्यवस्था गर्न राज्य चुकेको देखिन्छ। सहकारी संस्थाहरूको नियमन प्रावधानका लागि संघीय सहकारी ऐन, २०७४ को दफा २५ (ज), ९५ र सहकारी नियमावली, २०७५ को नियम ७२ (३), नियम ७६ (झ) मा सहकारी संस्थाहरूको निरीक्षण गर्ने, मापदण्ड जारी गर्ने, निर्देशन दिने लगायतका व्यवस्थाहरू गरिएको छ। यी व्यवस्थाहरूमा विशेष गरी रजिस्ट्रार वा रजिस्ट्रारबाट अधिकार प्राप्त अधिकारीले गर्न सक्ने र मन्त्रालय, नेपाल राष्ट्र बैंक, प्रदेश सरकार, स्थानीय सरकारको संयुक्त टोलीले गर्न सक्ने जस्ता व्यवस्थाहरू गरेको छ। सहकारी ऐनको दफा १५१ मा मापदण्ड, निर्देशिका वा कार्यविधि बनाएर लागू गर्न सकिने र बचत तथा ऋणको कारोबार गर्ने संस्थाको हकमा छुट्टै मापदण्ड बनाउन सक्ने प्रावधान रहेको छ। सहकारी ऐन, २०७४ लाई २०८० मा संशोधन गर्दै दफा १५१ मा (१क) थप गरी बचत तथा ऋणको मुख्य कारोबार गर्ने सहकारी संस्थाहरूलाई नेपाल राष्ट्र बैंकले मापदण्ड बनाई लागू गर्न सक्ने व्यवस्था थप गरेको छ। सहकारी ऐन, २०७४ लाई अध्यादेशमार्फत संशोधन गर्दै २०८१ मा राष्ट्रिय सहकारी नियमन प्राधिकरण गठन गरी दफा १०३ (ज) मा नियमन, सुपरीवेक्षण, अनुगमन, नियमाकीय मापदण्डलगायत व्यवस्था गरेको छ। उपरोक्त नियमन व्यवस्थाका अलावा प्रदेश तथा स्थानीय तहका कानुनी प्रावधानहरूमा पनि सहकारी संस्थाहरूको अनुगमन, सुपरिवेक्षण तथा नियमनका विषयहरू समावेश रहेका छन्। यति धेरै कानुनी व्यवस्था तथा नियमन अधिकारहरू रहँदारहँदै पनि केही सहकारी संस्थाहरू किन सुशासित भएर सञ्चालन भएनन्। किन सडकदेखि सदनसम्म सहकारीको विकृति भन्दै आवाज बुलन्द भयो। यस्ता विषयहरू अझै निरुत्तर नै रहेका छन्। यस विषयको सम्बोधनका लागि हालसम्मका कानुनी व्यवस्थाहरू र उल्लेखित निकायहरूमा समन्वय गर्दै एकद्वार प्रणालीमार्फत नियमन गर्नुका साथै निरीक्षण गर्ने, अनुगमन गर्ने कार्यलाई प्रभावकारी बनाउन सकेमा आगामी दिनमा सहकारीमा आउन सक्ने समस्या न्यूनीकरण गर्न सकिएला। नियमन व्यवस्थाको प्रभावकारिताले भावी अवस्थामा सुधारका आधारहरू तय भएका छन्। तर पनि विगतमा समस्यामा परेका सहकारी संस्थाहरू र तिनीहरूमा आबद्ध सदस्यहरूको समस्याको समाधानको प्राथमिकता के हो भन्ने विषय हालका नियमन व्यवस्था तथा संशोधिन कानुनी व्यवस्थाले सम्बोधन गरेको पाइँदैन। समस्याका क्षेत्रहरूमध्ये सदस्यहरूले संस्थाबाट लिएको ऋण तिर्न बाध्य गराउनका लागि विशेष व्यवस्था गर्न पहिलो आवश्यकता रहेको छ। सहकारी संस्थाहरूले विधिसम्मत लगानी नगरेर धराशायी भएका वा बनाइएका सहकारी संस्थाहरूबाट पीडित पक्षहरूलाई समाधान दिनका लागि विधिवत् वा कानुनी रूपमा नै सम्बोधन गरेर निराकरण गर्न अति आवश्यक छ।"
ट्रम्पको भन्सार नीतिले विश्व सेयर बजारमा पहिरो,"काठमाडौं : नेपालको सेयर बजार मात्रै प्रायः राजनीतिक र आर्थिक नीतिगत व्यवस्था लगायतका परिवर्तनले उथलपुथल हुनु स्वाभाविक बनेको छ । यतिबेला विश्वकै शक्तिशाली देश अमेरिकाले अन्तर्राष्ट्रिय व्यापारमा थप भन्सार दर न्यूनतम (आधार दर) १० प्रतिशतदेखि अधिकतम ५० प्रतिशतसम्म निर्धारण गरेपछिको कदमको असर विश्वव्यापी सेयर बजारमा समेत पर्न गएको छ । भन्सार वृद्धिलाई अर्थतन्त्र बनाउने औषधिको संज्ञा दिँदै राष्ट्रपति ट्रम्पले गरेको टिप्पणीले केही घण्टामै अमेरिका, जापान, हङकङलगायतको सेयर बजार हात्तै घटेको छ । आइतबार राति एयर फोर्स वनमा पत्रकारहरूसँग कुरा गर्दै राष्ट्रपति ट्रम्पले कहिलेकाहीँ केही ठीक गर्न औषधि खानुपर्छ भनेको एजेन्सीले उल्लेख गरेको छ । उनले यो नीतिले रोजगारीसँगै लगानी अमेरिकामा फर्किने र अहिलेसम्म नभएको धनी मुलुक बनाउने उल्लेख गरेका थिए । यससँगै ट्रम्पका शीर्ष अधिकारीहरूले भनेअनुसार गत साता घोषणा गरिएका भन्सार शुल्कहरू अब योजनाअनुसार लागू गरिने जनाइएको छ । ट्रम्पको टिप्पणीको केही घण्टापछि सोमबार बिहान एसियाली मुलुकको सेयर बजारमा गिरावट आयो । उक्त दिन जापानको निक्केई २२५ अंक अर्थात् ७८ प्रतिशतले घट्यो । यसैगरी, हङकङको ह्याङ सेङले १२ प्रतिशतभन्दा बढी गुमायो । शुक्रबार, अमेरिकाका तीनवटै प्रमुख स्टक सूचकांक ५ प्रतिशतभन्दा बढीले घट्यो । यो अमेरिकी स्टक बजारका लागि सबैभन्दा खराब साता बन्यो । यता साउदी अरेबियाको स्टक एक्सचेन्ज आइतबार लगभग ७ प्रतिशतले घटेर समाप्त भयो । जुन महामारी पछिको सबैभन्दा ठूलो दैनिक घाटा व्यहोर्नुपरेको अवस्था बनेको सम्बद्ध सरकारी स्वामित्वको मिडियाले जनाएका छन् । अमेरिकी स्टक मार्केट नास्डाक शुक्रबार एकै दिन ५८ प्रतिशत घट्यो । विगत एक महिनामा यो सूचक १५९८ प्रतिशत घटिसकेको छ । करिब डेढ महिनामा यो २२ प्रतिशत घटिसकेको छ । यस्तै, रोयटर्सका अनुसार माइक्रोसफ्ट, गुगल, मेटा, अमेजन, एप्पल, टेस्लाजस्ता ठूला टेक कम्पनी सूचीकृत रहेको नास्डाक इन्डेक्समा आएको गिरावटले बियरिस पुष्टि गरेको छ । १९ फेब्रुअरीमा २० हजार नाघेको नास्डाक शुक्रबार १५ हजार ५८७ मा झरेको छ । नास्डाकमात्र नभई सक्रिय ठूला कम्पनीलाई प्रतिनिधित्व गर्ने डाओ जोन्स विगत एक महिनामा ९८९ प्रतिशत झरेको छ । ४ मार्चमा ४२ हजार ५६१ अंकमा रहेको यो इन्डेक्स हाल ३८ हजार ३१४ मा सीमित छ, रोयटर्समा भनिएको छ । अमेरिकी स्टक मार्केट निरन्तर ओरालो लाग्नुमा राष्ट्रपति ट्रम्पले सुरु गरेको व्यापार युद्ध एक कारणका हो । ट्रम्पको ट्यारिफका कारण विश्व सेयर बजारमा गिरावट भइरहेको छ । ट्रम्पले लिएको नीतिबारे अमेरिकाभित्रै र बाहिर भइरहेको विरोध प्रर्दशनका कारण विश्व बजार व्यवस्था उथलपुथल भएको बताउँछन् सेयर जानकार देव गुरागाईं । यसकारण अमेरिकी सेयर बजारमा पहिरो नै गइरहेको उनको बुझाइ छ । उनकाअनुसार विश्वव्यापी रूपमा सेयर बजार घट्नुको कारण ट्रम्प नीतिले अमेरिकी कम्पनीहरूको अवस्था खस्किने आशंकाका कारण सेयर बिक्री चाप बढेको देखिन्छ । यस्तै, ट्रम्पको हक्की स्वभावका कारण लगानीकर्तामा डर (फियर) पैदा भएको छ । सेयर बजारमा नीतिगत जोखिम धेरै हुन्छ । यसरी सरकारी नीति परिवर्तन हुँदा वा हुने सूचना प्राप्त हुँदा लगानीकर्ताले नाफा बुक गरेका हुन सक्छन्, सेयर विश्लेषक गुरागाईंले अन्नपूर्णसँग भने, विश्वको ठूलो अमेरिकी बजारमा आफ्ना प्रोडक्टको सेल्स घट्न सक्ने भएकाले रेभेन्युमा असर पर्ने प्रक्षेपण भएका छन् । फलतः यसको असर ती कम्पनी सूचीकृत भएका विश्व भरका देशका सेयर बजारमा नकारात्मक असर देखिएको हो । विश्वव्यापी रूपमा सेयर बजार प्रभावित भए पनि नेपालमा नपर्ने उनले जनाए । गुरागाईंका अनुसार नेपालका सूचीकृत कम्पनी विश्व बजारमा छैनन् त्यसैले ट्रम्पको नीतिले हाम्रो सेयर बजार लाई खासै फरक नपर्नुपर्ने हो । राष्ट्रपति ट्रम्पले विभिन्न देशबाट अमेरिका आयात हुने वस्तुमा करका दर थपेर क्रान्ति ल्याउने कडा कदम चाले । त्यसपछि अन्य मुलुकहरूले पनि सोहीअनुसार कदम बढाए । सर्वप्रथम त अमेरिकी राष्ट्रपति ट्रम्पले विश्वका ९० राष्ट्रलाई पारस्परिक करको घोषणा गरेका थिए । आइतबारदेखि अमेरिकी सरकारले सबै आयातमा १० प्रतिशतको आधारभूत शुल्क लगाएको छ भने बुधबारदेखि ११ प्रतिशतदेखि ५० प्रतिशतसम्मका उच्च शुल्कहरू लागू हुँदै छन् । यस्ता शुल्क प्रतिस्पर्धी र मित्र राष्ट्र दुवैमा लागू हुनेछन् । चीनलाई भने अमेरिकाले ३४ प्रतिशत ट्यारिफ लगाएको छ भने युरोपियन युनियन, जापान र दक्षिण कोरियाले २० प्रतिशतदेखि २५ प्रतिशतसम्मको ट्यारिफको सामना गर्ने छन् । चीनले अमेरिकाको निर्णयको प्रतिउत्तरमा सबै अमेरिकी वस्तुहरूमा ३४ प्रतिशत नै ट्यारिफ लगाउने घोषणा गरिसकेको छ ।"
अनि शिक्षक जुटे आन्दोलनमा,"जाजरकोटदोलखा : आफ्ना मागहरू पूरा गराउन सरकारलाई दबाब दिने उद्देश्यले देशभरका शिक्षकहरू काठमाडौं केन्द्रित आन्दोलनमा छन् । शिक्षक कर्मचारीमैत्री विद्यालय शिक्षा ऐन जारीको माग गर्दै उनीहरू ६ दिनदेखि सडकमा प्रदर्शन गर्दै आएका छन् । विद्यालय तहको परीक्षा सकाएर देशभरका शिक्षकहरू काठमाडौंमा भेला भई प्रदर्शनमा उत्रिएका हुन् । माग पूरा नभएसम्म विद्यालय नफर्कने उनीहरूको चेतावनी छ । विभिन्न प्रकारका अस्थायी शिक्षकलाई प्रक्रिया पुर्याएर स्थायी गर्नुपर्ने, विद्यालयमा कर्मचारीको दरबन्दी सिर्जना गर्नुपर्ने, प्रारम्भिक बाल शिक्षालाई विद्यालयको दायरामा ल्याउनुपर्ने, कक्षा १२ सम्मको शिक्षा निःशुल्क हुनुपर्ने, शिक्षकको अस्थायी अवधी जोडी पेन्सनको व्यवस्था गर्नुपर्ने शिक्षकहरूको माग छ । त्यस्तै शिक्षकको तलब र ग्रेड निजामती सरह बनाउनुपर्ने, शिक्षक दरबन्दी संघ सरकारअन्तर्गत राखिनुपर्ने, आवधिक बढुवा प्रणाली हुनुपर्ने, सरुवा र कार्यसम्पादन मूल्यांकन जिल्ला शिक्षा कार्यालयमार्फत हुनुपर्ने लगायतका माग राखेर शिक्षकहरू आन्दोलित भएका हुन् । विगतमा भएका सम्झौता कार्यान्वयन गर, शिक्षा ऐन जारी गर, हाम्रो माग पूरा गर, शिक्षक पेसालाई सम्मान गर, लगायतका नारा लगाउँदै शिक्षकहरूले काठमाडौंमा दिनहुँ प्रदर्शन गरिरहेका छन् । नेपाल शिक्षक महासंघको अगुवाइमा भएको आन्दोलन आइतबारदेखि आमहड्तालमा परिणत भएको हो । शिक्षकहरूले आइतबारदेखि विद्यालयका उत्तरपुस्तिका परीक्षण, तालिम, गोष्ठी, सेमिनार, भ्रमणलगायतका कुनै पनि कार्यक्रम नगर्ने जनाएका हुन् । विद्यालयका सबै काम बन्द गरेर काठमाडौं केन्द्रित आन्दोलनमा सरिक हुन सबै शिक्षक कर्मचारीलाई महासंघले अपिल गरेको छ । यो अवधिमा उत्तर पुस्तिका परीक्षण, नतिजा प्रकाशन, तालिम गोष्ठी, सेमिनार, शैक्षिक भ्रमण जस्ता कुनै पनि काममा संलग्न नहुन सबै साथीहरूमा जोडदार आग्रह गर्दछौं, महासंघले आइतबार जारी गरेको विज्ञप्तिमा भनिएको छ, यो आन्दोलनप्रति ऐक्यबद्धता प्रकट गरी दिनुहुन विद्यार्थी, अभिभावक, विद्यालय व्यवस्थापन समितिलगायत सबै शैक्षिक सरोकार पक्षसँग आग्रह गर्दछौं । यसअघि नै उनीहरूले एसईईका कापी परीक्षण नगर्ने घोषणा गरिसकेका छन् । दोस्रो चरणको आन्दोलनका कार्यक्रमअन्तर्गत महासंघले विद्यालय शिक्षा ऐन जारी गर्न दबाब दिने भन्दै प्रमुख राजनीतिक दलका पार्टी कार्यालयमा धर्ना दिएको थियो । तर, सदनको हिउँदे अधिवेशनबाट पनि विद्यालय शिक्षा विधेयक अघि बढ्न नसकेपछि अनिश्चितकालीन काठमाडौं केन्द्रित सडक आन्दोलन सुरु गरेको नेपाल शिक्षक महासंघले जनाएको छ । यसअघि सरकार र शिक्षक महासंघबीच २०८० साल असोज ५ र १२ गते भएको सहमतिका आधारमा विद्यालय शिक्षा विधेयक पारित गर्नुपर्ने शिक्षक महासंघका महासचिव तुलाबहादुर थापाको भनाइ छ । आफ्ना मागहरू पूरा नभए शिक्षकहरू विद्यालय नफर्कने र आन्दोलन थप सशक्त बनाउने थापाको चेतावनी छ । संसद्को विशेष अधिवेशन बोलाएर वा अध्यादेशबाट भए पनि विद्यालय शिक्षा ऐन जारी गर्न आन्दोलनरत शिक्षकको माग छ । सरकारले पटकपटक लिखित सम्झौता गर्ने तर कार्यान्वयन नगर्ने भएकाले यसपालि शिक्षकहरू उधारो सम्झौता नगर्ने अडानमा छन् । त्यही भएर सरकारले बोलाएको वार्तामा नगएको नेपाल शिक्षक संघका वरिष्ठ उपाध्यक्ष इलमबहादुर शाहीले बताए । सरकारले मन्त्री परिषद्को बैठकबाट तत्काल गर्न सक्ने निर्णयहरू शिक्षकको मर्यादाक्रम निर्धारण, निजामती कर्मचारी सरह ग्रेड समायोजन, राहत शिक्षकहरूको बिदा गणनालगायतका निर्णय गरेको खण्डमा वार्ताका लागि लचिलो हुन सक्ने शाहीको तर्क छ । सरकारले तत्काल पूरा गर्न सक्ने माग पूरा गरेर वार्ताको वातावरण बनाउन उनले आग्रह गरे । यसअघि सरकारले गरेका प्रतिबद्धता पूरा गरे मात्र शिक्षकहरू कार्यथलो फर्कने अन्यथा आन्दोलन थप सशक्त बनाउँदै लगिने उनको चेतावनी छ । सरकारले आफूहरूका जायज मागप्रति बेवास्ता गरे आन्दोलनको रूप नै फेर्न बाध्य हुने शाहीको भनाइ छ । शैक्षिक गुणस्तर वृद्धिका लागि पनि शिक्षकका जायज माग पूरा गुर्नपर्ने उनीहरूको तर्क छ । सत्तापक्ष र प्रतिपक्षका नेताहरूले समेत शिक्षकका माग पूरा गर्न दबाब दिइरहेका छन् । संविधानतः आम नागरिकले शिक्षा प्राप्त गर्न पाउने अधिकार सुनिश्चित भए पनि आवश्यक कानुनी र नीतिगत संरचना निर्माण नहुँदासम्म संघीयताको मर्मअनुरूप शैक्षिक क्षेत्रको पुनःसंरचना हुन नसक्ने नेपाल शिक्षक महासंघका अध्यक्ष लक्ष्मीकिशोर सुवेदीले बताए । २४ गतेसम्म हामी फ्लेक्जीबल थियौं । अब हामी आम हड्ताल गर्ने पक्षमा छौं । हाम्रा साथीहरू काठमाडौंको सडकमा दुरदराजदेखि आएका छन् । शिक्षा ऐन जारी गर्नु नेपालको भविष्य कोर्नु रहेकाले आम शिक्षक साथीहरूले स्वतः आफ्नो लागि हो, नेपालको सुन्दर भविष्यका लागि हो भनेर योगदान मात्र होइन, बलिदान गर्न पनि तत्पर हुनुपर्छ, उनले जिकिर गरे । पूर्वाधारको पनि पूर्वाधार शिक्षा क्षेत्रलाई सरकारले प्राथमिकतामा नराख्नु दुःखको कुरा भएकाले राज्यले शिक्षाको सम्पूर्ण दायित्व लिनुपर्ने उनको भनाइ छ । शिक्षा विधेयक प्रतिनिधिसभामा पेस भई छलफलका क्रममा छ । विधेयकमा रहेका कतिपय प्रावधानमा समेत शिक्षकहरूको असहमति छ । यी हुन् शिक्षकका मुख्य मागहरू विभिन्न प्रकारका अस्थायी शिक्षकलाई प्रक्रिया पुर्याएर स्थायी गर्नुपर्ने । राहत, साविक उच्च मावि र इसिडीका शिक्षकको स्थायी दरबन्दी कायम गरि ७५ प्रतिशत आन्तरिक प्रतिस्पर्धा गराएर स्थायी गर्नुपर्ने । विद्यालयका कर्मचारीलाई स्थायित्व दिन दरबन्दी सिर्जना गर्नुपर्ने । प्रारम्भिक बाल शिक्षालाई विद्यालयको दायरामा ल्याउनुपर्ने र बालविकास सहजकर्तालाई शिक्षकको रूपमा स्थापित गर्ने गरी दरबन्दी सिर्जना गर्नुपर्ने । विद्यालय शिक्षा अर्थात् कक्षा १२ सम्मको शिक्षा निःशुल्क हुनुपर्ने । शिक्षकको अस्थायी अवधि जोडी पेन्सनको व्यवस्था गर्नुपर्ने । शिक्षकको तलब र ग्रेड निजामती सरह बनाउनुपर्ने । प्रधानाध्यापक नियुक्ति सेवा आयोगमार्फत गर्नुपर्ने । शिक्षकको बढुवा आवधिक प्रणाली कम्तीमा १० वर्ष पुगेपछि हुनुपर्ने । शिक्षक काउन्सिलको स्थापना गर्नुपर्ने । शिक्षकको सरुवा र कार्य सम्पादन मूल्यांकन जिल्ला शिक्षा कार्यालयको सिफारिसमा गर्नुपर्ने । दुर्गम क्षेत्रमा कार्यरत शिक्षकलाई दुर्गम भत्ता प्रदान गर्नुपर्ने । शिक्षक दरबन्दी संघ सरकार अन्तर्गत राखिनुपर्ने । निजी विद्यालयका शिक्षकलाई पनि समान तलब, भत्ता र सामाजिक सुरक्षा कोषमा समावेश गुर्नपर्ने । ट्रेड युनियन अधिकार सुनिश्चित गर्नुपर्ने । विभागीय कारबाहीको अधिकार स्थानीय तहलाई नभई सम्बन्धित निकायलाई दिनुपर्ने । शिक्षकका मागबारे प्रधानमन्त्रीद्वारा मन्त्री र सचिवहरूसँग छलफल प्रधानमन्त्री केपी शर्मा ओलीले शिक्षक समुदायका माग र आन्दोलनका सम्बन्धमा सोमबार सम्बन्धित मन्त्री र सचिवहरूसँग छलफल गरेका छन् । प्रधानमन्त्री तथा मन्त्रिपरिषद्को कार्यालय, सिंहदरबारमा उपप्रधानमन्त्री एवं अर्थमन्त्री विष्णुप्रसाद पौडेल, गृहमन्त्री रमेश लेखक, शिक्षा, विज्ञान तथा प्रविधिमन्त्री विद्या भट्टराई, मुख्यसचिव एकनारायण अर्याल र सम्बन्धित मन्त्रालयका सचिवसँगको छलफलमा थप गृहकार्य गरी वार्ताबाट समस्याको समाधान गर्नुपर्नेमा जोड दिइएको छ । छलफलमा शिक्षा मन्त्रालयका तर्फबाट नेपाल शिक्षक महासंघको आहानमा काठमाडौंमा जारी आन्दोलनमा उठाइएका मागबारे अवगत गराइएको थियो"
"जुत्ता लुकाएको विषयमा विवाद, बेहुली नै छाडेर फर्कियो जन्ती",नयाँ दिल्ली : भारतको बिजनौरको नजिबाबाद गढमलपुरमा जन्ती बेहुली नै छाडेर फर्किएको छ। जुत्ता लुकाएको विषयमा विवाद बढेपछि जन्ती रित्तै फर्किएको दैनिक भास्करमा उल्लेख छ। जुत्ता लुकाएबापत दुलही पक्षले भारतीय ५० हजार रुपैयाँ मागेको थियो। बेहुला पक्षले उक्त पैसा दिन अस्वीकार गरेपछि विवाद सुरु भयो। तर बेहुला पक्षले भने दुलही पक्षले बन्धक बनाएर कुटपिट गरेको आरोप लगाएको छ। उनीहरूले अपशब्द तथा गाली गलौज गरेको पनि आरोप लगाएका छन्। तर बेहुलीका परिवारले भने उक्त कुरा अस्वीकार गरेका छन्। बेहुला पक्षले दाइजोमा कार माग गरेको उनीहरुको आरोप छ। विवाद चर्किएपछि उनीहरू प्रहरी चौकीसम्म पुगेर एकअर्काविरुद्ध उजुरी दिएका थिए। अन्तिममा दुबै पक्षबीच भएको विवादको कारण जन्ती दुलही बिना नै फर्किएको हो। स्थानीय खुर्शीदकी छोरीको विवाह देहरादूनमा सैलुन चलाउने मोहम्मद साबिरसँग हुने तय भएको थियो। शनिबार निकाहपछि विवाहको विधि चलिरहेको थियो। जुत्ता लुकाइको पैसा माग्ने विषयमा विवाद सुरु भयो। दुलही पक्षले जुत्ता फिर्ता गर्न ५० हजार रुपैयाँ माग्यो। बेहुला पक्षले यति ठूलो रकम तिर्न अस्वीकार गरेर ५ हजार रुपैयाँ दिने भन्यो। रमाइलोको रूपमा सुरु भएको उक्त विषय विवादमा परिणत भयो। बेहुला पक्षले बेहुला र उनको परिवारलाई बन्धक बनाएर कुटपिट गरेको आरोप लगाएको छ। जबकि बेहुली पक्षले बेहुलाले दाइजोमा स्विफ्ट कार मागेको बताएको छ। दाइजोमा २ लाख रुपैयाँको चेक पनि दिएको साथै केटा पक्षले अभद्र व्यवहार गरेको उनीहरूले जनाएका छन्। विवाद बढ्दै गएपछि प्रहरीलाई खबर गरिएको थियो। प्रहरीले दुवै पक्षलाई प्रहरी चौकीमा बोलाएर समस्या समाधान गर्ने प्रयास गरेको थियो। तर सम्झौता हुन सकेन। बेहुलाले बेहुलीसँग सम्बन्ध विच्छेद गरिसकेका छन् । विवाहको जन्ती बेहुली बिना नै फर्किएको छ। भारत तथा नेपालमा विभिन्न समुदायमा विवाहमा सालीले जुत्ता लुकाउने चलन रहेको छ। जुत्ता लुकाएपछि बेहुला पक्षले उनीहरुले मागेअनुसारको पैसा दिएर वा उनीहरूको चित्त बुझाएर जुत्ता फिर्ता लिने चलन छ।
चीनलाई ५० कर लगाउने ट्रम्पको चेतावनी,वासिङटन डिसी : अमेरिकी राष्ट्रपति डोनाल्ड ट्रम्पले चीनमाथि नयाँ कर लगाउने चेतावनी दिएका छन्। ट्रम्पले यदि चीनले अमेरिकामाथि लगाएको ३४ प्रतिशोधात्मक कर फिर्ता नलिए मंगलबारदेखि चीनमाथि नयाँ कर लगाउने जनाएका हुन्। ट्रम्पले चीनमाथि ५० नयाँ कर लगाइने जनाएका छन्। अमेरिकी राष्ट्रपति कार्यालयले अप्रिल ९ देखि चीनबाट अमेरिका आउने सामानहरूमा ३४ कर लगाउने बताएपछि चीनले शुक्रबार अमेरिकामा पनि उति नै कर लगाउने घोषणा गरेको छ।
शरणार्थी कहाँ जाने ?,"शरणार्थी भनेको त्यो हो, जसले आफ्नो देशमा बस्न पाएको हुँदैन । भुटानका नेपालीभाषी लाखको संख्यामा नेपालमा दशकौं शरणार्थी भएर बसे । भुटानले आफ्ना नागरिक फिर्ता नगरेपछि अमेरिकालगायत देश पुनर्वास गरिएको थियो । तर अहिले आएर त्यही अमेरिकाले पनि नेपाली मूलका भुटानीलाई आफ्नो देशबाट लखेटेको छ । अमेरिकाले भुटान वा भारत ल्याएर छाडिदिएका ती शरणार्थी फेरि नेपाल प्रवेश गरेका छन्, जुन उनीहरूको देश भने होइन । उनीहरूकै देश फर्काउन नेपालको प्रयास असफल भएको थियो । पुनर्वासमा गएकाहरू फेरि फर्काइएपछि अब नेपालले पनि के गर्ने ? सबैभन्दा त त्यसरी खेदिएकाहरू अब कहाँ जाने ? नेपालले पनि पक्रेको छ । भुटानले बस्नै दिँदैन, पस्नै दिँदैन । भारतले टिक्नै दिँदैन । अमेरिकाले त झन् खेदिहाल्यो । शरणार्थी हुनु आफैंमा अनागरिक हुनु हो । तर मानवीयताका हैसियतमा शरणार्थीलाई शरण दिने कर्तव्य सबै देशको हुन्छ । नेपालले त्यस्तो कर्तव्य भुटानीका हकमा सन् १९९० देखि २००८ सम्मै पालना गरेको हो । कतिपयका लागि अझै पनि गरिरहेको छ । तर भुटान स्वयंले आफ्ना नागरिकलाई अस्वीकार गर्नु गैरजिम्मेवारीको पराकाष्ठा हो । अनि भारत उसैलाई धाप मार्दै आफ्नोमा टिक्नै दिन्न र नेपालै पठाइदिन्छ । नेपाललाई भुटानले नटेर्नुको पछाडि पनि भारतीय नै हात छ । कम्तीमा मानवीय मूल्यलाई ख्याल गर्दै शरणार्थीप्रति उसले करुणा राख्नुपर्ने थियो, त्यसमा ऊ चुकेको छ र भुटानलाई संरक्षण गरेको छ । अमेरिकाले कतिपय अवाञ्छित गतिविधिका आप्रवासी खेद्ने क्रमलाई तीव्रता दिएको छ । एक त अपराधीको पनि अधिकार हुन्छ भने झन् शरणार्थीलाई उसले पनि मानवीय व्यवहार देखाउनुपर्ने हुन्थ्यो । अपराध कार्यमा सामेल भए पनि आफ्नै देशको ऐनकानुनबमोजिम स्वदेशमै कारबाही प्रक्रियामा ल्याउन सक्थ्यो । तर, देशै नभएका नागरिकलाई अलपत्र पार्ने अवस्थामा पुर्याएको छ । प्रश्न कुनै व्यक्तिको नागरिकताको मात्रै होइन, मानवीयता हो । नागरिकता वा राष्ट्रियताकै पहिचान नभएको आधारमा मानिसलाई गरिनुपर्ने सामान्य व्यवहार गर्न कुनै पनि राज्य चुक्नु हुँदैन ।"
"आज शिक्षक, राप्रपा, सहकारी र लघुवित्त पीडितको आन्दोलन : सडक डाइभर्सन कता गरिँदैछ ?","काठमाडौं : काठमाडौंको विभिन्न स्थानमा हुने आन्दोलनका कारण आज सवारी आवागमन प्रभावित हुने भएको छ। नेपाल शिक्षक महासंघ, राष्ट्रिय प्रजातन्त्र पार्टी (राप्रपा), सहकारी र लघुवित्त पीडितले प्रदर्शन गर्ने भएपछि काठमाडौंको सवारी आवागमन प्रभावित हुने भएको हो। गत बुधबारदेखि शिक्षकहरुले विद्यालय शिक्षा ऐनको माग गर्दै माइतिघरबाट बानेश्वरसम्म प्रदर्शन गरिरहेका छन्। प्रदर्शनस्थलमा ठूलो संख्यामा शिक्षकको सहभागी भएपनि आन्दोलन शान्तिपूर्ण रहेको छ। सहकारी र लघुवित्त पीडितले शान्तिबाटिकामा कार्यक्रम गर्ने गरेका छन्। यसैबीच आज राष्ट्रिय प्रजातन्त्र पार्टीले विभिन्न स्थानबाट र्याली निकाली बल्खुमा विरोध कार्यक्रम गर्ने भएको छ। बल्खुमा विरोध कार्यक्रम गर्नका लागि राप्रपाले प्रशासनबाट अनुमति समेत लिइसकेको छ। सवारी आवागमनलाई सहज बनाउन प्रहरीले आवश्यकता अनुसार सवारी साधनलाई डाइभर्सनको व्यवस्था मिलाएको काठमाडौं उपत्यका ट्राफिक प्रहरी कार्यालय जनाएको छ। कार्यक्रम हुने स्थान हुँदै चल्ने सवारी साधनका चालकले अन्य वैकल्पिक मार्गको प्रयोग गर्न प्रहरीले अनुरोध गरेको छ। डाइभर्सन गरिने मुख्य स्थानहरु : खसिबजार मकालु  कलंकी चोक बाफल बल्खु चोक कुलेश्वर कालीमाटी चोक टेकु किर्तिपुर सुन्दरीघाट सानेपा एकान्तकुना आवश्यक परेमा थप गरिने डाइभर्सन प्वाईन्टहरु त्रिपुरेश्वर,बालाजु, हलचोक, नैकाप, सितापाईला, चोभार, फर्पिङ, नख्खु दोबाटो र कोटेश्वर । प्रहरीले सवारी साधन डाइभर्सन गरिने मुख्य स्थानहरूबारे जानकारी गराउँदै बल्खुमा आन्दोलनरत पक्षलाई पार्किङको समेत जानकारी गराएको छ। पार्किङ्ग गर्ने स्थानहरु : टियू गेटदेखि चोभार सडक सानेपा करिडोर सडक (दुबै तर्फ) चोभार सुख्खा बन्दरगाह नयाँबसपार्क सितापाईला  बाफल सडक खण्डमा एक लाइन"
"हज यात्रामा साउदी अरबको कडाइ, भारतसहित १४ देशका भिसा प्रतिबन्ध","रियाद : दर्ता बिना हजमा भाग लिने मानिसको संख्या कम गर्न साउदी अरबले भारत र पाकिस्तानसहित १४ देशका मानिसको भिसामा अस्थायी प्रतिबन्ध लगाएको छ। उमराह, व्यापार र पारिवारिक भ्रमणका लागि जुनको मध्यसम्म भिसा प्रतिबन्धित रहने जनाइएको छ। साउदीले भारत, पाकिस्तान, बंगलादेश, मिस्र, इन्डोनेसिया, इराक, नाइजेरिया, जोर्डन, अल्जेरिया, सुडान, इथियोपिया, ट्युनिसिया, यमन र मोरक्कोको भिसामा अस्थायी प्रतिबन्ध लगाएको हो। साउदी अधिकारीहरूले उमरा भिसा भएकाहरू अप्रिल १३ सम्म साउदी अरेबिया पुग्न सक्ने बताएका छन्। यस वर्ष हज यात्रा जुन ४ देखि ९ सम्म हुनेछ। रिपोर्टका अनुसार यात्रुहरूलाई नयाँ नियमहरू पालना गर्न भनिएको छ। यदि कुनै व्यक्तिले यो आदेश उल्लङ्घन गरेमा सो व्यक्तिलाई आगामी ५ वर्ष साउदी प्रवेशमा रोक लगाइने छ। धेरै विदेशी नागरिक उमरा वा भ्रमण भिसामा साउदी अरेबिया आउने गरेको रिपोर्टहरुमा उल्लेख छ। भिसा सकिएपछि पनि उनीहरू अवैध रूपमा साउदी अरबमा बसिरहेका छन्। साथै उनीहरु दर्ता बिना नै हज यात्रामा भाग लिन जान्छन्। यसलाई रोक्न साउदी सरकारले यो निर्णय गरेको हो। दर्ता बिना हज यात्रा हुने भएकाले अधिकारीहरू तीर्थयात्रीहरूको संख्या अनुमान गर्न असमर्थ भएका जनाएका छन् । यसले गर्दा अचानक भीड बढ्ने र गर्मी पनि बढ्ने भएकोले यसो गरिएको जनाइएको छ। साउदीमा अवैध रूपमा काम गर्ने विदेशीको संख्या बढ्ने अधिकारीहरूले अवैध काम पनि भिसा प्रतिबन्ध लगाउने अर्को प्रमुख कारण भएको बताएका छन्। केही विदेशी नागरिकहरूले साउदी अरेबियामा व्यापार वा पारिवारिक भिसा प्रयोग गरेर अवैध रूपमा काम गरिरहेका उनीहरूले जनाएका छन्। भिसा नियमहरू उल्लङ्घन गरेको र श्रम बजारमा असंतुलन सिर्जना गरेको उनीहरूको आरोप छ। २०२४ मा अत्याधिक भीडका कारण १,२०० तीर्थयात्रीको मृत्यु २०२४ मा हज यात्रा जुन १४ देखि जुन २९ सम्म तय गरिएको थियो। हज यात्राको क्रममा ठूलो संख्यामा तीर्थयात्रीहरूको आगमनका कारण गर्मीको असर बढेको थियो। यसका कारण पोहोर कम्तीमा १,२०० तीर्थयात्रीको मृत्यु भएको जनाइएको छ। यो पनि पढ्नुहोस हज यात्रामा मृत्यु हुनेको संख्या १३०१ पुग्यो"
प्रधानमन्त्री ओलीले मधेस प्रदेशसभामा आज सम्बोधन गर्दै,"जनकपुरधाम : मधेस प्रदेशसभामा प्रधानमन्त्री केपी शर्मा ओलीले सम्बोधन गर्ने भएका छन् । प्रधानमन्त्री ओलीले मंगलबार बिहान १० बजे मधेस प्रदेशसभामा सम्बोधन गर्न लागेका सभामुख रामचन्द्र मण्डलले जानकारी दिएका छन् । ओलीले गर्ने सम्बोधनको सम्पूर्ण तयारी पूरा गरेको प्रदेशसभा सचिवालयले जनाएको छ । मधेस प्रदेशसभाको बैठक सभाहललाई चिटिक्क बनाइएको छ । प्रदेशसभाका सचिव बासुप्रसाद कोइरालाले प्रधानमन्त्रीको स्वागतका लागि ठाउँठाउँमा स्वागतद्वारको निर्माण तथा सम्बोधनको लागि आवश्यक सम्पूर्ण प्रबन्ध भइसकेको अन्नपूर्णलाई जानकारी दिए । प्रधानमन्त्री ओलीले मंगलबार १० बजे मधेस प्रदेशसभामा सम्बोधन गर्ने मधेस प्रदेशका सभामुख रामचन्द्र मण्डलले जानकारी दिए । उनले भने, प्रदेशसभा बैठक बिहान १० बजेका लागि बोलाइएको छ । प्रधानमन्त्री ओलीले प्रदेशसभाको बैठकलाई सम्बोधन गर्ने कार्यसूची छ ।"
राप्रपाले उठाएको मुद्दा देश बचाउने र नेपालीको साझा मुद्दा हो : लिङ्देन,"उनले कतिलाई दलीय बन्धनले अलि असजिलो लागेपनि राप्रपाले उठाएको मुद्दा कुनै एउटा पार्टीको मुद्दा मात्र नभएको दाबी गरेका हुन्। काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङ्देनले राप्रपाले उठाएको मुद्दा नेपालीको साझा मुद्दा भएको बताएका छन्। संवैधानिक राजतन्त्र र हिन्दू राज्य पुनर्स्थापनाको मागसहित राप्रपाले आज काठमाडौंको बल्खुमा गर्न लागेको सभामा सहभागी हुन आग्रह गर्दै उनले देश बचाउने साझा मुद्दा अगाडि सारेको बताएका हुन्। उनले कतिलाई दलीय बन्धनले अलि असजिलो लागेपनि राप्रपाले उठाएको मुद्दा कुनै एउटा पार्टीको मुद्दा मात्र नभएको दाबी गरेका हुन्। प्रियजन तपाईँहरूमध्ये कतिलाई दलीय बन्धनले अलि असजिलो लाग्न सक्छ, हाम्रो कुरा अनौठो लाग्न सक्छ। लिङ्देनले भने, तर राप्रपाले उठाएको मुद्दा कुनै एउटा पार्टीको मुद्दा मात्र होइन देश बचाउने र बनाउने हामी नेपालीको साझा मुद्दा हो। ऐक्यबद्धता व्यक्त गर्न आज बल्खु आउनुहोस् है ! चैत १५ गते तीनकुनेमा भएको प्रदर्शन हिंसात्मक भएकोतर्फ संकेत गर्दै अध्यक्ष लिङ्देनले बल्खुमा हुने आमसभामा घुसपैठ भए प्रतिकार गर्ने चेतावनी दिए। उनले मंगलबार ९ बजेबाटै कार्यक्रम स्थल स्वयंसेवकको नियन्त्रणमा हुने भन्दै राज्यपक्ष वा कसैबाट घुसपैठ र हिंसा भड्काउने प्रयास भए ठाउँको ठाउँ कारबाहीको व्यवस्था मिलाइएको बताए। राप्रपा हिंसामा विश्वास नगर्ने भएकाले आफ्नो पार्टीले गर्ने प्रदर्शन शान्तिपूर्ण हुने उनको भनाइ छ। राप्रपाको मंगलबारको सभा तथा जुलुसलाई लक्षित गर्दै सुरक्षा निकायहरूले निगरानी बढाएका छन्। राप्रपाका प्रवक्ता मोहन श्रेष्ठले ११ बजेदेखि जुलुस सुरु गरेर १२ बजेदेखि सभा सुरु गर्ने तयारी गरेको बताए। उनले बागमती प्रदेशस्तरीय सभा भएकाले बागमती प्रदेशका जिल्लाबाट कार्यकर्ताहरू सहभागी हुने उल्लेख गरे। यो पनि पढ्नुहोस आज शिक्षक, राप्रपा, सहकारी र लघुवित्त पीडितको आन्दोलन : सडक डाइभर्सन कता गरिँदैछ ?"
