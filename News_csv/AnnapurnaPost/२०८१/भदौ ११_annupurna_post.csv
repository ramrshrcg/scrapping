शीर्षक,विवरण
विषादी प्रयोगमा सावधानी अपनाऔं,"गोरखाको गण्डकी गाउँपालिकाका ६१ जना अहिले क्यान्सरपीडित छन् । अरू कतिपयलाई मिर्गाैला रोग लागेको छ । ती ६१ जनाको अर्काे समानता भनेको सबै किसान हुन् । सबैले व्यावसायिक खेती किसानी गर्दै आएका छन् । प्रारम्भिक अनुमान के भने तरकारी खेतीमा विषादीको प्रयोग गर्नाले नै उनीहरू क्यान्सर र मिर्गाैलाको रोगी भएका हुन् । ती सबैलाई गण्डकी गाउँपालिकाले बिरामी भत्ता दिने गरेको छ । मासिक पाँच हजार भत्ता बुझाएरमात्रै पालिकालाई चिन्ता दूर भएको छ । जनप्रतिनिधिहरू गाउँसभामा गाउँलेको क्यान्सर र मिर्गाैला रोग प्रभावबारे आवाज पनि उठाउँछन् । तर, उपायको खोजी व्यावसायिक खेती किसानी गर्दा विषादीको प्रयोग अत्यधिक हुने गरेको छ । छिटो फल्ने, ठूलो फल्ने र रोगकीराबाट बचाउने हुँदा किसान विषादीमा आकर्षित छन् । तर विषादीले त्यतिमात्रै गर्दाे रहेनछ, क्यान्सरै पनि लगाउँदो रहेछ, वा मिर्गाैला नै फेल गराउँदो रहेछ भन्ने उनीहरूलाई पत्तो भएन । विषादी हालेको तरकारीले किसानलाई मात्रै नभई उपभोक्तालाई पनि घात गर्छ । तर नेपालमा तरकारीको विषादी नापजाँच गरेरमात्रै उपभोक्ताकहाँ पुर्याउने चलनै छैन । भएका विषादीमापक यन्त्रहरू पर्याप्त र ठाउँठाउँमा छैनन् । प्रत्येक तरकारी बजारमा त्यस्तो यन्त्र हुनुपर्छ र सबैतिर जाँचिनुपर्छ । त्यसअघि नै चाहिँ किसानलाई विषादीमा कार्सिनोजेन भन्ने तŒव हुन्छ भन्ने बुझाइनुपर्छ । त्यसो त क्यान्सर लगाउने तत्व विषादीमा हुन्छ नभनिने पनि होइन, कतिपय ठाउँमा किसान वा विषादी विक्रेताले लापरबाही गर्छन्, हल्का रूपमा लिन्छन् पनि । भनिएको मात्राभन्दा बेसी हाल्छन्, छिटो, ठूलो र धेरै फलाउने लोभमा । अन्ततः परिणाम आफैंलाई रोग लाग्छ । खासमा विषादीको नियन्त्रण फितलो हुँदा नै देशभर यस्तो समस्या हुन सक्छ । गोरखाको गण्डकी गाउँपालिका एक्लो नहुन सक्छ, व्यावसायिक किसानलाई रोगी बनाउनेमा । जहाँजहाँ विषादी प्रयोग गरिन्छ, समस्या साझा हुनसक्छ । अध्ययनहरू कम भएका छन्, त्यसैले समस्या सार्वजनिक भएका छैनन् । तरकारीमा विषादी पूर्ण रूपमा रोक लगाउन सकिने अवस्था तत्काललाई छैन । तर विस्तारै कम गर्ने र पूर्णत अर्गानिक खेतीमा लैजाने गरी राज्यबाट पहलकदमी हुनुपर्छ । त्यस्तै नीति नियम बनाउनुपर्छ । र, विषादी नियन्त्रणमा कडा हुनुपर्छ ।"
कछुवा गतिमा दिगो विकास लक्ष्य,"काठमाडौं : संसार दिगो विकासको नारा बोकेर हिँडिरहेको छ। संयुक्त राष्ट्रसंघका सदस्य राष्ट्रहरू यसमा प्रतिबद्ध छन्। र, यथासक्य लक्ष्यमा अडिगै देखिन्छन्। तर, १५ वर्षे लक्ष्य कार्यान्वयनमा आएको करिब ९ वर्षमा ट्र्याक मा आएको प्रगति भने मात्र १७ प्रतिशत छ। राष्ट्रसंघकै तथ्यांकले भन्छ मध्यम प्रगति १८ र न्यून प्रगति ३० प्रतिशत छ। कार्य स्थिरता १८ प्रतिशत मात्र छ भने केही पनि हुँदै नभएको स्थिति १७ प्रतिशत छ। आधाभन्दा धेरै बाटो छिचोली सक्नुपर्ने अवस्थामा विश्व राष्ट्रहरू विस्तारै बामे सरेर केही अघि मात्र बढेका छन्। बाँकी रहेको ६ वर्षमा कागज गरेका प्रतिबद्धता केकसरी पूरा गर्लान्, चिन्ताको विषय छ। राष्ट्रसंघ स्वयं यसमा चिन्तित छ। राष्ट्रसंघ महासभाको सन्निकट छ। नेपालसहित सम्पूर्ण सदस्य राष्ट्र वा सरकार प्रमुखसहितका टोली त्यसमा सामेल हुँदैछन्। विश्व नेताहरूको जमघटमा अवश्यै यो सन्दर्भ उठ्ने छ। समीक्षा हुनेछ। प्रगतिको फेहरिस्त हेर्दा लक्ष्य पूरा गर्न भने चानचुने तागतले सम्भव छैन। प्रगति होइन, अधोगति बेलायती संसद्को २०३० को आधा बाटो : दिगो विकास लक्ष्यहरू रिपोर्ट भन्छ यसले के देखाउँछ भने विश्वका सरकारहरू दिगो होइन, तीव्रत्तर तर भद्रगोल विकासमा जोडतोडले लागेका छन्। जुन विकासको प्रतिफल उपल्ला र सम्भ्रान्त वर्ग लक्षित छन्। वातावरणीय र अन्य प्रभावलाई बेवास्ता गरेर दिइने अनुदानको मुख्य हिस्सा धनी र शक्तिशालीसम्म पुग्छ। उदाहरणका लागि नेपालमा दिइने पेट्रोलियम अनुदानलाई लिन सकिन्छ। सरकारले गरिबका लागि चाहिने मट्टितेलमा कम, महँगा निजी गाडीले प्रयोग गर्ने पेट्रोलमा बढी अनुदान दिन्छ। जसका कारण राज्यस्रोत एकातिर दोहन भइरहेको छ भने अर्कातिर वातावरणीय प्रदूषण तीव्रत्तर बढिरहेको छ। प्रगतिबाट राष्ट्रसंघ चिन्तितगत वर्ष राष्ट्रसंघका महासचिव एन्टिनियो गुटेरेसले दिगो विकास एजेन्डाबारे समीक्षा गर्दै भनेका थिए, विश्व अर्थतन्त्र बहुरूपी धक्काहरू खेपिरहेको छ, जसले दिगो विकास लक्ष्यको प्रगति ऋणात्मक उन्मुख गराएको छ। कोभिड महामारी, रुसयुक्रेन युद्ध, उच्च मन्दी तथा न्यून आर्थिक वृद्धि, संकुचित मौद्रिक एवं वित्तीय अवस्था, कमजोर ऋणभारका साथै बढ्दो वातावरणीय आपत विश्वव्यापी अर्थत्रासका प्रमुख कारक हुन्। कसैलाई पछाडि नछोडौं केन्द्रीय सन्देश रहेको दिगो विकास लक्ष्यमा धेरै देशले धेरै नागरिकलाई पछाडि छाडिरहेका छन्। त्यति मात्र होइन, सन् २०२४ को दिगो विकास लक्ष्य प्रतिवेदनमा महासचिव गुटेरेसले भनेका छन्, दिगो विकासको १७ प्रतिशत मात्र लक्ष्य ट्र्याकमा छ। आधाको हाराहारी न्यूनमध्यम प्रगतिमा छ। एकतिहाइ प्रगति भने रोकिएको सरह छ। कोभिड महामारीको घातक प्रभाव, बढ्दो द्वन्द्व, भूराजनीतिक तनाव एवं बढिरहेको वातावरणीय संकटले लक्ष्यमा नराम्रो चोट पुर्याएका छन्। त्यसका साथै, विश्वव्यापी आर्थिक एवं मौद्रिक प्रणालीको अपुग र असमानता विपन्न राष्ट्रका लागि त्यहाँसम्म पुग्न बाधक बनिरहेका छन्। महासचिवको चिन्ता छ, असमानता बढिरहेको छ। जलवायु संकट निरन्तर उकालो लागिरहेको छ। जैविक विविधता ओरालो लाग्दो छ। लैंगिक समानताको प्रगति निराशाजनक छ। र, युक्रेन, गाजा, सुडान र अन्यत्रका द्वन्द्वले विश्वभर १२ करोड नागरिकलाई विस्थापित गराएको छ। परिस्थिति सप्रिइहाल्ने अवस्था पनि छैन। विपन्न र विकासशील राष्ट्रहरू यो पुस्ताकै खराब मध्यमस्तरीय आर्थिक अवस्था झेलिरहेका छन्। सबैभन्दा जटिल जलवायु संकटराष्ट्रसंघ महासचिवले भनेझैं दिगो विकास लक्ष्यको गति सुस्त हुनुमा बहुआयामिक कारण छन्। तीमध्ये प्रमुख कारण धनी राष्ट्रले लक्ष्यलाई गम्भीरतापूर्वक नलिनु हो। त्यसको एउटा उदाहरण जलवायु मुद्दा मान्न सकिन्छ। विश्व राष्ट्रले प्रतिबद्धता जनाएका १७ लक्ष्यमध्ये प्रगतिको सबैभन्दा पिँधमा छ जलवायु कार्य। त्यसमा उनीहरूले जलवायु परिवर्तन र यसको प्रभावमा अत्यावश्यक कार्य गरिहाल्ने भनेका थिए। तर, प्रगतिको सुस्तता यसमै छ। पछिल्लो समय जलवायु संकट चुलिएको छ। बढ्दो तापमान रोकिएको छैन र विश्वव्यापी हरितगृह ग्यास उत्सर्जन निरन्तर चढिरहेको छ। विश्व समुदाय अति खराब मौसम निरन्तरका घातक रोगबाट प्रताडित भइरहेका छन्, दिगो विकास लक्ष्यको प्रतिवेदन, २०२४ मा भनिएको छ, यसबीच जीवास्म इन्धनमा दिइने अनुदानले उच्च कीर्तिमानै बनाएको छ। विश्व समुदाय संवेदनशील परिवेशमा छ। यसबीच राष्ट्रसंघीय इमिसन्स ग्यास रिपोर्ट, २०२३ का अनुसार सन् २०२२ मा विश्वव्यापी हरितगृह ग्यास उत्सर्जनले ५७४ गिगाटन पुगी नयाँ रेकर्ड बनाएको थियो। दिगो विकास लक्ष्यअनुसार सन् २०३० सम्ममा तापमान वृद्धि १५ डिग्री सेल्यिसमा सीमित गराउन हरितगृह ग्यास उत्सर्जन ४२ प्रतिशत घटाउन सक्नुपर्छ। त्यसका लागि प्रत्येक वर्ष ८७ प्रतिशतका दरले घटाउनुपर्नेछ। जुन सम्भव बनाउन निकै गाह्रो छ। यसैबीच अर्को घातक कीर्ति संसारले राखेको छ। वल्र्ड मेटोरोलोजिकल अर्गनाइजेसन (डब्लूएमओ) का अनुसार सन् २०२३ इतिहासकै तातो वर्ष बन्यो। जुन पूर्वऔद्योगिक कालको भन्दा १४५ डिग्री सेल्सियस बढी थियो। अर्को चुनौती : लैंगिक समानताराष्ट्रसंघले १२० देशबाट पाएको तथ्यांक विश्लेषण गर्दा सन् २०१९ देखि २०२३ सम्म लैंगिक समानताका ५६ कानुन बनेका छन्। तीमध्ये २२ कानुन रोजगारीमा समान अधिकारसँग सम्बन्धित छन्। १८ वटा महिलामाथि हुने हिंसा रोक्ने विषयका छन्। तैपनि लैंगिक असमानता विश्वव्यापी जर्जर समस्या बनिरहेकै छ। प्रयास कानुनमा सीमित छन्, व्यवहारत : महिला अपहेलित नै छन्। दिगो विकास लक्ष्यको ताजा प्रतिवेदन भन्छ, पाँचमा एक छोरी अझै १८ वर्षभन्दा कम उमेरमा विवाह गर्न बाध्य छन्। सार्वजनिक जीवनमा महिला समानता आदर्शको कुरा मात्र बनेको छ। जहाँसम्म उच्च पदमा, यही गति रहने हो भने समानताका लागि अझै १७६ वर्ष लाग्नेछ। महिलाले पक्षपातपूर्ण रूपमा घरायसी र सेवासु श्रुषाको कामको भार बोक्नु परेको छ। तिनले हरेक दिन पुरुषको भन्दा २५ गुणा बढी समय काममा व्यतीत गर्छन्। गरिबी निर्मूल लक्ष्यमै सीमितदिगो विकास लक्ष्यको पहिलो नम्बरमा छ, सबैतिरका र सबै स्वरूपका गरिबी पूर्णत : निर्मूल गर्ने। यो लक्ष्य पूरा गर्न विश्व राष्ट्रहरूलाई निकै हम्मे छ। कोभिड १९ को प्रभाव स्वरूप सन् २०२० दशकमै सबैभन्दा गरिबी बढेको वर्ष बन्यो। सन् २०१९ मा अधिक गरिबी ८९ प्रतिशत थियो, जुन २०२० मा ९७ प्रतिशत पुग्यो। यसले लक्ष्यको गन्तव्यमा निकै धक्का लगायो। वर्तमान ट्रेन्ड कायम रहेमा सन् २०३० सम्ममा गरिबी निवारण त परै जाओस्, ५९ लाख जनसंख्या अधिक गरिबीको चपेटामै हुनेछन्। १० मा ७ बालबालिका अझै सामाजिक सुरक्षाबाट वञ्चित छन्। के हो दिगो विकास लक्ष्य ? सन् १९९२ मा ब्राजिलको रियो दि जेनेरियोमा पृथ्वी सम्मेलन आयोजना गरियो। त्यसमा जुटेका १७८ भन्दा बढी राष्ट्रले दिगो विकासका लागि विश्वव्यापी साझेदारीका २१ एजेन्डा तय गर्यो। मानवजातिको समृद्धि र वातावरणीय संरक्षण त्यसका मुख्य ध्येय थिए। त्यसको पूरकका रूपमा सन् २००० सेप्टेम्बरमा सहश्राब्दी सम्मेलन आयोजना गरियो। त्यसले सन् २०१५ भित्र अधिक गरिबी घटाउने मुख्य लक्ष्यसहित ८ वटा सहश्राब्दी विकास लक्ष्य किट्यो। त्यसकै विस्तारित स्वरूपअन्तर्गत सन् २०१३ मा राष्ट्रसंघ महासभाले ३० सदस्यीय कार्यसमूह बनाई दिगो विकास लक्ष्यको प्रस्ताव निर्माण गर्न जिम्मा दियो। २०१५ मा त्यसलाई पारित गरियो। र, २०१६ जनवरी १ बाट लागू गरियो। यसका १७ लक्ष्य छन्। विकसित र विकासशील राष्ट्रको विश्वव्यापी साझेदारीबाट यो पूरा गर्ने अवधारणा छ। ती १७ लक्ष्य यस्ता छन् १ गरिबीविहीनता २ शून्य भोकमरी ३ राम्रो स्वास्थ्य र कल्याण ४ गुणस्तरीय शिक्षा ५ लैंगिक समानता ६ शुद्ध पानी सरसफाइ ७ सस्तो वातानुकूलित ऊर्जा ८ सम्मानित काम र आर्थिक वृद्धि ९ उद्योग, आविष्कार र पूर्वाधार १० समानता न्यूनीकरण ११ दिगा सहर र समुदाय १२ उत्तरदायी उपभोग र उत्पादन १३ जलवायुकार्य १४ पानीमुनिका जीवन १५ जमिनका जीवन १६ शान्ति, न्याय र दर्बिला निकायहरू र १७ लक्ष्यका लागि साझेदारी । दिगो विकास लक्ष्यमा नेपालको स्कोर ६७०७ छ। यो १६६ देशमा ९५औं नम्बरमा आउँछ। विश्व प्रगतिको ठीक उल्टो नेपालले भने जलवायुकार्य अर्थात् लक्ष्य नम्बर १३ मा मात्र लक्ष्य हासिल गरिसकेको छ। विश्व समुदाय सबैभन्दा कमजोर यसमै छ। दिगो विकास लक्ष्यमा अगाडिका १० देश१ स्विडेन (८४७२) २ डेनमार्क (८४५६) ३ फिनल्यान्ड (८३७७) ४ फ्रान्स (८११३) ५ जर्मनी (८०७७) ६ नर्वे (८०७६) ७ अस्ट्रिया (८०७०) ८ चेक गणतन्त्र (८०५८) ९ नेदरल्यान्ड्स (८०३७) १० इस्टोनिया (८००६) दिगो विकास लक्ष्यमा पछाडिका १० देश १५७ नाइजर (५०१५) १५८ कंगो (४९७१) १५९ सुडान (४९५६) १६० नाइजेरिया (४९२८) १६१ मदागास्कार (४९१४) १६२ लाइबेरिया (४७१२) १६३ सोमालिया (४६२१) १६४ चाड (४३७५) १६५ साउथ सुडान (४३६६) १६२ सेन्ट्रल अफ्रिका रिपब्लिक (३८५४)"
स्वदेश फर्किए ओमानका विदेश मन्त्री,"काठमाडौं : ओमानका विदेशमन्त्री सय्यद बद्र बिन हमाद बिन हमूद अल्बुसैदी नेपालको दुईदिने औपचारिक भ्रमण सम्पन्न गरी स्वदेश फर्किएका छन्। उनलाई त्रिभुवन अन्तर्राष्ट्रिय विमानस्थलमा परराष्ट्र सचिव सेवा लम्सालले बिदाइ गरेकी थिइन्। उनी परराष्ट्रमन्त्री आरजु राणा देउवाको निमन्त्रणामा भदौ १० र ११ गते नेपाल भ्रमणका क्रममा सोमबार काठमाडौं आइपुगेका थिए। भ्रमणका दौरान विदेशमन्त्री अल्बुसैदीले राष्ट्रपति रामचन्द्र पौडेल र प्रधानमन्त्री केपी शर्मा ओलीसँग छुट्टाछुट्टै शिष्टाचार भेटवार्ता गरेका थिए। त्यस्तै परराष्ट्रमन्त्री राणा र विदेशमन्त्री अल्बुसैदीबीच आज द्विपक्षीय भेटवार्ता भएको थियो। उनीहरूबीच नेपाल र ओमानको द्विपक्षीय हित, सम्बन्ध विस्तार र साझा चासोका विविध विषयमा कुराकानी भएको मन्त्रालयले जनाएको छ। त्यस्तै वार्तामा हवाई कनेक्टिभिटी, श्रमसमबन्धी विषयहरू, लगानी, पर्यटन, कूटनीतिक आदानप्रदान एवं आवश्यक सबै प्रकारका सहयोग र समन्वयका विषयमा छलफल भएको थियो।"
साढे २८ हजार मेगावाट विद्युत उत्पादनका लागि ऊर्जा मन्त्रीले गरे पूर्वमन्त्रीहरूसँग छलफल,"काठमाडौं : ऊर्जा, जलस्रोत तथा सिंचाईमन्त्री दीपक खड्काले मुलुकको ऊर्जा क्षेत्रको विकासका लागि पूर्व ऊर्जामन्त्रीहरूसँग छलफल गरेका छन्। मन्त्रालयमा मंगलबार भएको छलफलमा पूर्वमन्त्रीहरूले मुलुकको ऊर्जा क्षेत्रको विकासमा सबै राजनीतिक दलले एउटै धारणा बनाएर अगाडि बढ्नुपर्ने बताए। 'मुलुकले सबैभन्दा ठूलो आयस्रोतका रूपमा ऊर्जा क्षेत्रलाई लिएको छ। यसलाई कसरी अगाडि बढाउन सकिन्छ, यहाँहरूजस्ता पूर्वमन्त्रीको अनुभव, राय र सल्लाह मन्त्रालयलाई आवश्यक पर्छ,' उनले भने। मन्त्री खड्काले बुढीगण्डकी, दुधकोशी, नलगाड, फुकोट कर्णाली, पञ्चेश्वर, माथिल्लो अरुण जलविद्युत आयोजनाजस्ता आयोजनालाई लगानी कसरी जुटाएर अगाडि बढाउन सकिन्छ, उच्च क्षमताको विद्युत प्रसारण लाइन निर्माण र विस्तारमा निजी क्षेत्रलाई कसरी आकर्षण गर्न सकिन्छ भन्नेबारे पूर्वमन्त्रीको राय सुझाव मागेका थिए। त्यस्तै छिमेकी मुलुक भारत, चीन र बंगलादेशसँग विद्युत व्यापारमा सन्तुलन कायम गर्ने र अधिकतम लाभ लिने विषय, विद्युत निर्यातमा भारत, चीनबाहेक अन्य मित्रराष्ट्रसँगको लगानीका लागि सम्भावनाका विषय, संसदमा दर्ता भएको विद्युत विद्येयकसम्बन्धी विषयलाईलाई अगाडि बढाउनेबारे छलफल गरेका थिए। छलफलमा पूर्वमन्त्री ज्ञानेन्द्रबहादुर कार्कीले समयमै आयोजना नसकिँदा लागत बढेर गएकोले यसलाई सुक्ष्मरूपमा विश्लेषण गरेर समाधानतर्फ लाग्नुपर्ने बताए। पूर्वमन्त्री प्रकाशशरण महतले विद्युत उत्पादनसँगै प्रसारण लाइनको विकासलाई समेत प्राथमिकता दिनुपर्ने बताए। पूर्वमन्त्री वर्षमान पुनले मुलुकको राष्ट्रिय प्राथमिकता ऊर्जा क्षेत्र भएकाले ऊर्जा विकासमा सबै पार्टीको एउटै धारणा हुनुपर्ने बताए। पूर्वमन्त्री शक्तिबहादुर बस्नेतले मुलुकको ऊर्जा क्षेत्रको विकासका लागि मन्त्रालय, नेपाल विद्युत प्राधिकरण र विद्युत विकास विभागबीच समन्वय आवश्यक रहेको बताए। उनले ऊर्जा क्षेत्रलाई अगाडि बढाउन जलाशययुक्त आयोजनालाई अगाडि बढाउनुपर्ने उल्लेख गरे। पूर्वमन्त्री गोकर्ण विष्टले ऊर्जा क्षेत्रको समस्या समाधानका लागि ऊर्जा विद्येयकलाई चाँडो पास गर्नुपर्ने उल्लेख गरे।"
राष्ट्रपति पौडेल भगवती रथजात्रा अवलोकन गर्न पाल्पामा,"लुम्बिनी : राष्ट्रपति रामचन्द्र पौडेल ऐतिहासिक रणउजीरेश्वरी भगवती रथजात्रा अवलोकन गर्न आज पाल्पा सदरमुकाम तानसेन आपुगेका छन्। उनलाई लुम्बिनी प्रदेशका मुख्यमन्त्री चेतनारायण आचार्यले स्वागत गरेका थिए। जात्रामा सहभागी हुन रक्षा मन्त्री मानवीर राई र संस्कृति, पर्यटन तथा नागरिक उड्डयनमन्त्री बद्रीप्रसाद पाण्डे पनि पाल्पा आएका छन्। तानसेनस्थित रणउजीरेश्वरी भगवती मन्दिरमा हरेक वर्ष भगवती रथ यात्रा हुने गरेको छ। नेपालले अङ्ग्रेजलाई युद्धमा पराजित गरी विजय हासिल गरेको खुसियालीमा हरेक वर्ष कृष्ण जन्माष्टमीको अर्को दिन धुमधामका साथ विजयोत्सव स्वरुप रणउजीरेश्वरी भगवतीको रथ जात्रा निकाल्ने चलन छ। विजयोत्सव एवं भगवती रथजात्रा राष्ट्रपति पौडेलले अवलोकन गर्ने कार्यक्रम रहेको पाल्पाका प्रमुख जिल्ला अधिकारी आनन्द काफ्लेले जानकारी दिए। उनका अनुसार भगवतीको रथ निकालिने दिन आज नै अमननारायणको समेत रथ निकालिने भएको छ। यस वर्ष भगवती र अमननारायणको रथ निकाल्न तिथि एकैदिन परेको छ। भगवतीको रथ निकाल्नु अघि तानसेनको नारायणथान मन्दिरबाट अमननारायणको रथ निकालेर उक्त रथले भगवतीको परिक्रमा पछि मात्र भगवतीको रथ निकालिने परम्परा रहेको छ। भगवतीको रथयात्रा निकाल्नुअघि राष्ट्रपति पौडेलले रणउजीरेश्वरी भगवतीको मन्दीरमा पूजाआजा गर्ने कार्यक्रम रहेको प्रजिअ काफ्लेले जानकारी दिए। तत्कालीन समयमा नेपाली सेनाले चलाएको उक्त विजयी जात्रा पाल्पाको सबैभन्दा ठूलो पर्व र जात्राका रुपमा परिचित छ। कर्णेल उजीरसिंह थापाले १८७६ सालमा निर्माण गरेको रथलाई नै हालसम्म विजय जात्राका रुपमा सञ्चालन गरिँदै आएको छ। रासस"
प्रतिनिधिसभा बैठक सुरू,"काठमाडौं : संघीय संसदअन्तरगत प्रतिनिधिसभा बैठक सुरू भएको छ । आजको बैठकमा सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने कार्यसूची छ। प्रतिनिधि सभाका सचिव सुरेश अधिकारीले प्रतिनिधिसभामा उत्पति भएको बेपत्ता पारिएका व्यक्तिको छानविन ,सत्य निरुपण तथा मेलमिलाप आयोग ९तेस्रो संशोधन० विधेयक,२०८१ का सम्बन्धमा राष्ट्रिय सभाबाट प्राप्त सन्देशको जानकारी गराउनेछन्। बैठकमा तीन मन्त्रालयका मन्त्रीहरूले संसदमा सांसदहरूले सोधेका प्रश्नको जवाफ दिने कार्यसूचीमा उल्लेख छ। स्वास्थ्य तथा जनसंख्या,वन तथा वातावरण र ऊर्जा,जलस्रोत तथा सिचाइँ मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिनेछन्। उपप्रधानमन्त्री एवं अर्थमन्त्री विष्णुप्रसाद पौडेलले ुधितोपत्र सम्बन्धी (पहिलो संशोधन) विधेयक, २०८१ माथि विचार गरियोस्' भनी प्रस्ताव प्रस्तुत गर्नेछन्। यसैगरी आजको बैठकमा सभामुख घिमिरेले राष्ट्रिय प्रजातन्त्र पार्टीका नेता एवं पूर्वभूमिसुधार तथा व्यवस्था राज्यमन्त्री रामचन्द्र राय यादवको निधनमा शोक प्रस्ताव प्रस्तुत गर्ने कार्यसूची छ। उनको ७१ वर्षको उमेरमा गत साउन ०६ गते निधन भएको थियो।"
मुकुल ढकाललाई साधारण सदस्यसमेत नरहने गरी निष्काशन गर्ने रास्वपाको निर्णय,"काठमाडौं : राष्ट्रिय स्वतन्त्र पार्टीले तत्कालीन महामन्त्री मुकुल ढकाललाई साधारण सदस्यसमेत नरहने गरी कारबाही गरेको छ। आज च:मतिमा बसेको केन्द्रीय समिति बैठकले ढकाललाई साधारण सदस्यसमेत नरहनेगरी कारबाही गरेको पार्टीका प्रवक्ता मनिष झाले जानकारी दिए। झाले भने,पार्टी विधानको धारा ५६ (३) र राजनीतिक दलको नियम १८ बमोजिम पार्टीको साधारण सदस्यसमेत नरहने गरी पदमुक्त गर्ने निर्णय गरिएको छ। ढकाललाई रास्वपाले यस अगाडि महामन्त्री, प्रवक्ता र केन्द्रीय सदस्य पदबाट मुक्त गरेको थियो। पार्टीको आचारसंहिता उल्लंघन गरेको र पार्टीलाई क्षतिसमेत पुर्याएको भन्दै रास्वपाले ढकाललाई कारबाही गरेको हो। यस अगाडि कारबाही गर्दा ढकाललाई ३५ दिनको समय दिएर स्पष्टीकरण पेश गर्न मौका रहेको थियो। उनले स्पष्टीकरण पेश गरेपनि निरन्तर पार्टी सभापति रवि लामिछानेलगायत पदाधिकारी तथा केन्द्रीय नेताहरूविरुद्ध गम्भीर आरोप लगाएका थिए। दोस्रो स्पष्टीकरणको जवाफमा ढकालले पार्टी विधान र आचारसंहिता विपरीत आफूले कुनै काम नगरेको दावी गर्दै लामिछानेको निरङकुशता, व्यक्ति केन्द्रित व्यवहार र सोचबाट पार्टी जोगाउन लागिपरेको जिकिर गरेका छन्। उनले सहकारी,भ्रष्टाचार ,राहदानी दुरूपयोगलगायत प्रकरणमा लामिछाने दोषी करार गर्न आफूसँग प्रमाण भएको दावी गरेका छन्।"
सरकारप्रति प्रचण्डको आक्रोश : जनतालाई साथमा लिएर संसददेखि सडकसम्म खबरदारी र नियन्त्रण गर्छौं,"काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले प्रतिपक्ष कमजोर होला कि भन्ने चिन्ता नगर्न आग्रह गरेका छन्। प्रतिनिधिसभाको आजको बैठकलाई सम्बोधन गर्दै उनले सरकारका एकएक अपराधलाई यही संसदमा नंग्याउने,खबरदारी गर्ने दाबी गरेका हुन्। उनले भने,बरु,आवश्यक परे जनतालाई साथमा लिएर संसददेखि सडकसम्म सत्तालाई खबरदारी र नियन्त्रण गरिनेछ। पछिल्ला चालीस दिनमा प्रतिपक्षको नैतिक शक्ति जनताले देखिसकेको छ।उनले भने,धेरैलाई लागेको हुँदो हो, प्रतिपक्षको यति सानो संख्याले दुई तिहाइको सरकारलाई कसरी खबरदारी र नियन्त्रण गर्ला ? संख्यामा होला दुई तिहाइ तर सरकारको जगमा विश्वास होइन, डर थियो र छ। यो सरकार जहाँ, जतिखेर र जसरी बन्यो, गर्भदेखि नै जनताका बीचमा एक्सपोज थियो र अझ भइरहेको छ। उनले सरकार संख्याको उन्माद र शक्तिको दुरुपयोगतिर अग्रसर भएको बताए। उनले सरकार अहंकारपूर्ण तर गलत बाटोतिर अग्रसर भएको दाबी गरे। प्रचण्डले भने,म सरकारलाई हनिमुन पिरियडसम्मै शंकाको सबै सुविधा दिने पक्षमा थिएँ। सरकारमाथि पहिलो वहस जनताको अदालतमा होस् भन्ने मेरो चाहना थियो। तर, चालीस दिनभन्दा बढी समयसम्म सरकारको नियत र गन्तव्यको सूक्ष्म अवलोकनपछि म यो निष्कर्षमा पुगेको छु, सरकार अहंकारपूर्ण तर गलत बाटोतिर अग्रसर छ। संख्याको उन्माद र शक्तिको दुरुपयोगतिर अग्रसर छ। जनताभन्दा स्वार्थसमूहहरुको, अझ माफियाहरुको सेवामा अग्रसर छ। प्रचण्डले अब पनि रचनात्मक खबरदारी नगरे धेरै ढिलो हुने र धेरै क्षति हुने उल्लेख गरे। उनले भने,सत्ताको कुनै पनि अनैतिकता,बेथिति र बेइमानीको हामी निरीह साक्षी हुने छैनौं।"
"परराष्ट्रमन्त्री राणा र ओमानका विदेशमन्त्रीबीच भेटवार्ता, भैरहवा र पोखरामा हवाई उडान सञ्चालन गर्न आग्रह","काठमाडौं : परराष्ट्रमन्त्री डा आरजु राणा देउवा र ओमानका विदेशमन्त्री सइद बद्र हमाद हमुद अल बुसाइदीबीच आज भेटवार्ता भएको छ। भेटमा नेपाल र ओमानको द्विपक्षीय हित, सम्बन्ध विस्तार र साझा चासोका विविध विषयमा छलफल भएको छ। परराष्ट्र मन्त्री डा राणाले नेपालका अन्तर्राष्ट्रिय विमानस्थलहरू भैरहवा र पोखरा विमानस्थलमा हवाई उडान सञ्चालनका लागि ओमानसँग आग्रह गरिन्। पहिला पनि ओमानले भैरहवामा हवाई उडान सुरु गरेको र पछि बन्द गरेको भए पनि हाल नेपाल सरकारले विदेशी एयरलाइन्सहरूलाई थप सुविधा उपलब्ध गराउने निर्णय गरेकाले पुनः उडान सञ्चालनका लागि उनले आग्रह गरिन्। नेपालले नेपाली श्रमिकहरूको हक हित तथा थप श्रम गन्तव्यबारे कुरा उठाएको थियो। नेपाल पक्षले ओमानको श्रम कानुन र अरू वातावरण राम्रो रहेकाले नेपाली श्रम बजारको राम्रो गन्तव्य हुन सक्ने भन्दै यस विषयमा कुरा उठाएको हो। परराष्ट्र मन्त्री डा राणाले नेपालको प्राकृतिक सौन्दर्य, नेपालमा सगरमाथा लगायतका विश्वका आठ हजार भन्दा अग्ला हिमालहरू एवं विश्व सम्पदा सूचीमा सूचीकृत सम्पदाहरूका कारण पनि नेपालको पर्यटकीय सम्भावना धेरै रहेकाले ओमानी पर्यटकको नेपाल आगमन लगायतका अन्य सम्भावनाहरूमा संयुक्त रूपमा केही गर्न सकिने प्रस्ताव गर्दै नेपालमा पर्यटनका क्षेत्रमा लगानी गर्न ओमानसँग आग्रह गरेकी छन्। मन्त्री डा राणाले नेपालमा जलविद्युत लगायतका कैयौँ क्षेत्रमा लगानीका धेरै सम्भावना रहेकाले नेपालमा लगानीका लागि पनि विदेशमन्त्रीमार्फत ओमान सरकार त्यहाँका लगानीकर्ताहरुलाई आग्रह गरेकी छन्। वार्तापछि मन्त्री डा राणाले पत्रकारहरुलाई संक्षिप्त प्रतिक्रिया दिँदै नेपाल र ओमानबीचको सम्बन्धलाई थप प्रगाढ बनाउने विषयमा कुराकानी भएको बताइन्। उनले नेपाल र ओमानका दुवै तर्फका लगानी तथा अन्य आदानप्रदानका सम्भावना र चासोका धेरै विषयमा कुरा गरेको र दुई देशबीच श्रम, स्वास्थ्य, पर्यटन र परराष्ट्र मामिलाका सम्बन्धमा छिट्टै सम्झौताको तयारी भएको पनि जानकारी दिए। उनले नेपालमा पर्यटनका क्षेत्रमा लगानी गर्न ओमान इच्छुक रहेको जानकारी पनि मन्त्री डा राणाले दिइन्। वार्तामा नेपालले हवाई कनेक्टिभिटी, श्रमसम्बन्धी विषयहरू, लगानी, पर्यटन, कूटनीतिक आदानप्रदान एवं आवश्यक सबै प्रकारका सहयोग र समन्वयका विषय प्रस्तुत गरेको थियो। वार्तामा नेपालका तर्फबाट मन्त्री डा राणासहित परराष्ट्र सचिव सेवा लम्साल, संस्कृति पर्यटन तथा नागरिक उड्डयन मन्त्रालयका सचिव गणेशप्रसाद पाण्डे, ओमानका लागि नेपाली राजदूत डोरनाथ अर्याललगायतका अधिकारीहरू र ओमानका विदेशमन्त्रीको नेतृत्वका ओमानी अधिकारीहरू सहभागी थिए। परराष्ट्र मन्त्री राणाको निमन्त्रणामा ओमानका सोमबार नेपाल आएका हुन्।"
झन्डै ४० मिनेट खर्चिएका प्रचण्डले संसदमा के के बोले?,"सभामुख महोदय, अहिले नेपाली कांग्रेस र नेकपा (एमाले)का साथीहरु आफू मात्र मिल्नुभएको छैन, आफैले सिध्याउने भनेका जातीयक्षेत्रीय प्रकृतिका साना दलहरुलाई पनि कतै फकाएर, कतै तर्साएर सत्तापक्ष बनाउनुभएको छ । संख्यात्मक रुपमा प्रतिपक्षीय बेन्च सानो भएको बेला संख्याको बलमा सरकारले जे गरे पनि हुन्छ र गर्न सक्छ भन्ने साथीहरुलाई लागेको हामीले देख्यौं । प्रमुख प्रतिपक्षी दलको नेताको हैसियतमा म आज यही रोष्टमबाट घोषणा गर्दछु, सत्ताको कुनै पनि अनैतिकता, बेथिति र बेइमानीको हामी निरीह साक्षी हुने छैनौं । बरु, सरकारका एकएक अपराधलाई यही संसदमा नंग्याउनेछौं, खबरदारी र प्रतिरोध गर्नेछौं । प्रतिपक्ष कमजोर होला कि भन्ने चिन्ता वा कमजोर हुनेछ भन्ने खुसी कसैलाई छ भने म दुबैलाई आश्वस्त पार्न चाहन्छु, त्यस्तो हुनेछैन । बरु, आवश्यक परे जनतालाई साथमा लिएर संसददेखि सडकसम्म सत्तालाई खबरदारी र नियन्त्रण गरिनेछ । पछिल्ला चालीस दिनमा प्रतिपक्षको नैतिक शक्ति जनताले देखिसकेको छ । धेरैलाई लागेको हुँदो हो, प्रतिपक्षको यति सानो संख्याले दुई तिहाइको सरकारलाई कसरी खबरदारी र नियन्त्रण गर्ला ? संख्यामा होला दुई तिहाइ तर सरकारको जगमा विश्वास होइन, डर थियो र छ । यो सरकार जहाँ, जतिखेर र जसरी बन्यो, गर्भदेखि नै जनताका बीचमा एक्सपोज थियो र अझ भइरहेको छ । जनतालाई थाहा छ, यो किन र कसरी बनेको कसको सरकार हो । प्रमाणित गर्ने काम सरकार आफैंले गरिरहेको छ । त्यसैले शुभचिन्तक र बिरोधी, दुबैलाई, मेरो आग्रह छ, हाम्रो संख्याको चिन्ता नगर्नोस् । जनता र प्रतिपक्षको सामना गर्न इमान चाहिन्छ यो सरकारसँग त्यो इमान र नैतिक धरातल छैन। इमानमात्र होइन, सरकारको जगमा कानुन छैन, संविधान पनि छैन । म यो रोष्टमबाट फेरि एकपटक भन्छु, यो सरकार राजनीतिक बलमिच्याइ र संविधानको अवहेलनाबाट बनेको असंवैधानिक सरकार हो । संविधानको धारा ७६ (२) अनुसार बनेको सरकारले विश्वासको मत लिन नसकेपछि स्वतः धारा ३ सक्रिय हुन्छ भनेर संविधानमा स्पष्ट व्यवस्था छ । अहिलेका प्रधानमन्त्रीले कुनै बेला आफैंले त्यसको एकदमै प्रष्ट व्याख्या गर्नुभएको भिडियो हिजोआजसमेत सामाजिक सन्जालमा घुमिरहेको देख्छु । तर, म कसैलाई नैतिकता सम्झाउन चाहन्नँ । केवल एउटै प्रश्न सोध्छु, के संविधानका धाराहरु अमुक व्यक्ति हेरेर खुल्ने र अमुक व्यक्ति हेरेर बन्द हुने हुन् ? सभामुख महोदय,यो सम्मानित संसदमा मेरो पछिल्लो सम्बोधनमा यही रोष्टममा उभिएर मैले चुनौतीका साथ भनेको थिएँ, सरकारको पछाडि विचौलिया र माफिया छ र त्यही माफियाकै सेवामा यो सरकारको सबै प्रतिष्ठा समाप्त हुनेछ । त्यति भन्दाभन्दै पनि मलाई लागेको थियो, सरकारले केही दिन त सङ्कोच मान्नेछ । केही दिन त लाज मान्नेछ । तर, सरकार यति हतारमा देखियो कि बिरालोले म्याउ गर्न एक हप्ता पनि लागेन । लोडसेडिङको बेलाको डेडिकेटेड र ट्रंकलाइनको बिलको विवादमा प्रधानमन्त्री रोष्टममा उभिनुभयो । कडा रुपमा उभिनुभयो । तर, जसका पक्षमा जसरी उभिनुभयो, त्यो देखेर सिङ्गो देश स्तब्ध भयो । यही रोष्टमबाटै मैले यो पनि भनेको थिएँ, यो सरकार सुशासनसँग तर्सिएर बनेको हो । सुशासनको वेगलाई रोक्न, आफूहरु र आफ्नाहरु जोगाउन र जोगिन बनेको हो । तैपनि मलाई लागेको थियो, कम्तिमा भुटानी शरणार्थी प्रकरणमा केही दिन त सरकारले यताउती अल्मल्याउला, अनुसन्धान भइरहेको भान देला, जनतासँग अलिअलि डराउला । तर, यहाँ पनि दुई तिहाइको बलियो सरकारले बल देखाउन सात दिन पनि पर्खेन । भुटानी शरणार्थी काण्डको राजनीतिक कडीमा प्रवेश गरेका प्रहरीका विशेष ब्यूरोप्रमुखको सरुवा भयो, त्यो पनि विमान दुर्घटनाले जनताको ध्यान अन्तै तानेको दिन पारेर । हिजोको सरकारले भुटानी शरणार्थी, बाँसवारी, बालमन्दिर लगायतका थुप्रै काण्डको सफल छानवीन गर्दै थियो । नयाँ सरकार आयो र के गयो ? हिजो ती काण्डको छानबीन गरिरहेका प्रहरी अधिकृतमाथि नै छानबीन सुरु गयो । यसरी सुरु भयो दुई तिहाइको सुशासन । नक्कली भुटानी शरणार्थी काण्डलाई सामसुम पार्न र अरु अपराधीहरुलाई जोगाउन सरकार जे गर्दै छ, त्यो खतरनाक छ । कांग्रेसएमालेका साथीहरुलाई यो रोष्टमबाटै मेरो अनुरोध छ, नक्कली शरणार्थी काण्ड तपाईहरुले एकअर्कालाई जोगाउन र उन्मुक्ति दिन मिल्ने सामान्य अपराध होइन । यसले अन्तराष्ट्रिय जगतमै नेपालको कानुनी, नैतिक, राजनीतिक र सामाजिक प्रतिष्ठा धुलोपिठो बनाएको छ । यस्तो निर्लज्ज र निकृष्ट घटनाको अनुसन्धान गरिरहेका क्षमतावान र साहसी प्रहरी अधिकृतहरुलाई पुरस्कार होइन, उल्टो सरुवा र छानबीन गरेर बाँकी विश्वलाई के सन्देश दिँदै हुनुहुन्छ तपाईहरु ? अन्तराष्ट्रिय समुदायको यति प्रत्यक्ष चासो र निगरानी रहेको विषयमा पनि यो तहको निर्लज्जताले कहाँ पुग्छ देशको प्रतिष्ठा ? सभामुख महोदय, संसदीय परम्परामा संसारभरि नै लेखासमितिको सभापति प्रतिपक्षले पाउने गरेको छ । यो एक किसिमको लोकतान्त्रिक सन्तुलन र नियन्त्रण हो । अहिले यो संसदमा पनि प्रतिपक्षले लेखासमितिको सभापति पाउनुपर्ने हो तर नदिन अनेकथरी कुतर्क गरिँदै छ । प्रतिनिधिसभाको लेखासमिति पाउन राष्ट्रिय सभाको अध्यक्ष छाड, प्रतिनिधिसभाको उपसभामुख छाडसम्म भनिँदै छ । किन भनिँदै छ यस्तो ? किनकि माफियाको यति धेरै सेवा गर्नु छ कि त्यसका लागि सिङ्गै दुई तिहाइको सरकारसमेत पर्याप्त छैन, समिति पनि चाहिन्छ। यसबीचमा लेखासमितिमा देखिएका दृश्यले त्यही भन्छन् । तर, सुन्नुहोस् कांग्रेसएमालेका साथीहरु, हाम्रो भूमिका खोसेर तपाईहरु हामीलाई जनताको आवाज उठाउनबाट रोक्न सक्नुहुन्न । मेरो च्यालेन्ज भयो, लेखा समिति मात्रै किन ? चाहिन्छ भने प्रमुख प्रतिपक्षी दलको नेताको हैसियत पनि तपाईहरुसँगै राख्नोस् । हामीले हिजो केवल एउटा जिम्मेवार नागरिकका रुपमा तपाईहरुको कुशासनको प्रतिरोध गरेका हौं, आज पनि हामी त्यो हिम्मत र हौसला राख्छौं । लेखासमिति लगायतमा सत्तापक्षका साथीहरुको डर मैले बुझेको छु । प्रतिपक्ष संसदमा संख्यामा सानो छ । तर, यो इमानमा, प्रतिरोधमा, जनताको तर्फबाट खबरदारीमा कति सक्षम छ, पछिल्ला चालीस दिनले देखाएका छन् । यी चालीस दिनमा सरकार, स्वार्थ समूह अनि सामान्य जनतालाई पनि प्रस्ट भएको छ, यो प्रतिपक्ष भ्रस्टाचारमा हिस्सा लिने प्रतिपक्ष होइन । माफिया र स्वार्थसमूहहरुले मूल्य तोक्न सक्ने प्रतिपक्ष होइन । यो शानदार भूमिकाका लागि प्रतिपक्षका साथीहरुलाई जनताका तर्फबाट मेरो अभिवादन छ । हामीले प्रमाणित गयौं, सत्यले शक्ति देखाउन संख्या हुनुपर्दैैन । सरकार यति छिटै यो तहमा बदनाम हुनु प्रतिपक्षका हिसाबले राम्रै त हो नि, भन्न नसकिने होइन । तर म आज खुसी होइन, ठूलो चिन्ताका साथ यो रोस्टममा उभिएको छु । जम्मा चालीस दिनमै सरकार स्वार्थसमूहहरुका पक्षमा जसरी खुला रुपमै उभियो, त्यसले जनतामा निराशा र आक्रोशको आगो ज्यामितीय रुपमा बढेको छ । त्यसका झिल्का जताततै देखिँदै छन् । त्यो आगो लोकतन्त्रकै विरुद्ध प्रयोग होला कि भन्ने मेरो चिन्ता छ । सरकारका प्राथमिकता हेर्दा यसले गर्न नपर्ने सबै गर्ने तर गर्न पर्ने केही नगर्ने देखिँदै छ । म छक्क पर्छु, यस्तो के समस्या छ प्रधानमन्त्रीलाई ? जहाँ अलिकति सेतो छ, सफा छ, आशा छ, सम्भावना छ, त्यहीँ प्रधानमन्त्रीलाई समस्या छ । जहाँ बेथिति छ, विकृति छ, त्यहाँ प्रधानमन्त्रीलाई समस्या छैन, मतलव पनि छैन । अस्तित्वमा रहेका ४४ वटा सार्वजनिक संस्थानमध्ये अधिकांश समस्याग्रस्त छन् । वायुसेवा निगम अलि अलि तंग्रिदै थियो । अहिले फेरी थला परेको छ । आयल निगमलाई हामीले नाफामा लगेका थियौं । अहिले फेरि समस्या देखिँदैछ । रेल्वे कम्पनीदेखि कपास विकास कम्पनीसम्म, उदयुपर सिमेन्टदेखि कृषि सामग्री कम्पनीसम्म राज्यको सही निर्णय र हस्तक्षेप पर्खेर बसेका छन् । त्यहाँ सरकारको चासो छैन । त्यहाँका पदाधिकारी, त्यहाँका समिति, त्यहाँका निर्णय, त्यहाँका बेथितिमा प्रधानमन्त्रीलाई चिन्ता छैन । चिन्ता के को छ, विद्युत प्राधिकरणको । चिन्ता किन छ, त्यसले व्यापारीहरुसँग वक्यौता उठाउन खोजिरहेको छ । यही हो जनउत्तरदायी शासन? यही हो विधिको शासन? यही हो विकेकको शासन? के यो स्वीकार्य छ ? विद्युत् अब यो देशको सबैभन्दा ठूलो आशा भएको छ । दस हजार मेगावाट विद्युत् निर्यात र समग्र व्यपार घाटाको सन्तुलन अब धेरै टाढा छैन । तर, सम्झौं त लोडसेडिङका भयावह दिनहरु । परीक्षा दिने विद्यार्थीसँग उज्यालो थिएन । पानी आउने बेला छतमा तान्न बिजुली हुन्नथ्यो, बिजुली हुँदा पानी हुन्नथ्यो । यो देशमा हरेक भित्तामा भएको सबैभन्दा जरुरी र महत्वपूर्ण चिज लोडसेडिङको तालिका थियो । अहिले लोडसेडिङको बेला निर्वाध बिजुली उपयोग गरेका उद्योगीहरुको बिजुलीको महसुलमा सरकार सिधै माफियागिरीको पक्षमा उभिएको छ तर त्यो बिजुली कुनै नेताले घरबाट दिएको थिएन । एउटा सुत्केरीले बच्चा नसेकेर दिएको बिजुली हो त्यो । एउटा गृहिणीले पानी नतानेर दिएको बिजुली हो । एउटा विद्यार्थीले टुकी र मैनबत्तीमा पढेर दिएको बिजुली हो । तर हामीले के देख्यौं र देख्दैछौं ? त्यो पैसा तिर्नुपर्छ भनेर बोर्ड बैठकमा नोट अफ डिसेन्ट लेख्ने विद्युत प्राधिकरणका सञ्चालक समितिका सदस्यहरुलाई स्पष्टीकरण सोध्ने र हटाउने काम गरियो । यो कति नांगो दुःसाहस हो ? यद्यपि अहिले सम्मानित सर्वोच्च अदालतले वहाँहरुलाई पुनर्बहालीको अन्तरिम आदेश जारी गरेको छ । यो समग्र प्रकरणमा स्पष्टीकरण नै सोध्ने हो भने विद्युत प्राधिकरणमा फरक मत राख्ने हक्की र देशभक्त सञ्चालक सदस्यहरुलाई होइन, प्रधानमन्त्री केपी ओलीलाई सोध्नुपर्छ । यो रोष्टमबाट म सोध्छु प्रधानमन्त्रीलाई स्पस्टीकरण ः प्राधिकरणको रक्षा तपाईको जिम्मेवारी हो कि होइन ? माफियाहरुका पक्षमा उभिएर रोष्टमबाटै प्राधिकरणको नेतृत्वलाई लाञ्छित गर्दा अनि राजस्व उठाउनपर्छ भन्ने सञ्चालक सदस्यहरुलाई हटाउने निर्णय गर्दा संकोच लाग्नुपर्दैन देशको कार्यकारीलाई ? स्वार्थसमूहहरुसँग यो तहको कमिटमेन्ट छ तपाईहरुको ? यही हो दुई तिहाइको सरकारको नियत र नियति ? कतैबाट पनि स्वार्थसमूहको हित पूरा गर्न नसकेपछि प्रधानमन्त्री अब फेसबुकमा प्रकट हुनुभएको छ र ६ अर्बमात्र किन, बाइस अर्ब नै किन नउठाउने भन्नु भएको छ । यो सम्मानित संसदमा हाइलाइट गरेर नोट होस्, बाइस अर्ब । प्रधानमन्त्रीको नियत सही छ भने फेसबुकमा होइन, अबको क्याविनेटमा आओस् र पास होस् बाइस अर्बको प्रस्ताव । प्रमुख प्रतिपक्षी दलको यही रोस्टमबाटै समर्थन छ । यदि अबको क्याविनेटमा बाइस अर्बको प्रस्ताव आएन भने देशले अझ राम्ररी बुझ्नेछ, प्रधानमन्त्रीको नियत । प्रधानमन्त्रीले नौ वर्षसम्म किन एक्काइस अर्ब अठासी करोड महसुल उठाइएन भनेर पनि फेसबुकबाटै सोध्नुभएको छ । नियत सही भएको प्रधानमन्त्रीले क्याविनेटबाट सोध्नुपर्ने हो यो प्रश्न । खासमा यो प्रश्न सोध्ने होइन, जवाफ दिनुपर्ने व्यक्ति नै प्रधानमन्त्री ओली आफैं हो । प्राधिकरणलाई आफ्नो काम आफैं गर्न नदिएर यो विवाद निम्त्याएको कसले हो ? तत्कालीन प्रधानमन्त्री ओलीले । ३१ वैशाख, २०७५ मा ट्रंकलाइन र डेडीकेटेड लाइनको विषयमा प्राधिकरणले बनाएको अध्ययन समितिले ६१ वटा औद्योगिक घरानाले डेडिकेटेड ट्रंकलाइनबाट विद्युत् लिई महसुल नतिरेको प्रतिवेदन दिएपछि बिल काट्न सुरु भयो । पैसा उठाउन केही उद्योगको लाइन काटियो पनि । तर, त्यो लाइन जोड्न ठाडो निर्देशन दिने को हो ? प्रधानमन्त्री ओली । पछि तीनतीन जना मन्त्री र सचिवसहितको समिति बनाएर अर्को निर्देशन नभएसम्म लाइन तत्काल जोड्न र थप लाइन नकाट्न आदेश दिने को हो ? त्यो पनि प्रधानमन्त्री केपी ओली । त्यही समितिले बीचको अवधिको मात्र महसुल उठाउन गरेको सिफारिस कार्यान्वयन गर्न मन्त्रीपरिषद्बाटै निर्णय गर्ने को ? प्रधानमन्त्री केपी ओली । अनि अहिले पैसा कसले घटायो भनेर फेसबुकबाट सोध्ने को ? त्यो पनि केपी ओली । पैसा उठाउनु त परको कुरा, लाइन काटेको भनेर प्राधिकरणका कार्यकारी निर्देशक कुलमान घिसिङलाई हटाउने नियतका साथ मन्त्रीपरिषद्बाटै सात दिने स्पष्टीकरण सोध्ने को हो ? त्यो पनि प्रधानमन्त्री ओली । अहिले पानीमाथिको ओभानो हुन परेन प्रधानमन्त्रीजी । प्राधिकरणले अहिलेसम्म एक्काइस अर्ब अठासी करोडकै बिल काटेको छ । अबको क्याविनेटबाट यो असुल गर्ने निर्णय गराउनोस् । आफैं बोक्सी आफैं झाँक्री नबन्नोस् । सभामुख महोदय,लोडसेडिङ समाप्तिको अन्तिम गृहकार्यमा सहभागी प्रधानमन्त्री र विद्युत विकासमा प्रतिवद्धताका कारण म विद्युत प्राधिकरणको उतारचढावबारे अलि बढी जानकार छु । अहिलेको नेतृत्व चयन र दीर्घकालीन नीति निर्माणमा भूमिका भएका कारण यसमा मेरो अलि बढी स्वामित्वबोध पनि छ । समाप्तिको डिलमा पुगेको प्राधिकरण आज देशकै सुन्दर भविष्य रच्न सक्ने ठाउँमा पुगेको छ । यो राष्ट्रिय गर्वले केही साथीहरुमा कुण्ठा जन्माइरहेको छ । म यो सम्मानित संसदलाई सोध्छु, के यति सस्तो र तल्लो हुनुपर्छ राजनीति ? कसैको रिसले फेरि पुरानै ठाउँमा लैजाने हो प्राधिकरणलाई? हजारौं सर्वसाधारणले दुई चार थान बल्ब बालेको पैसा तिर्न नसकेर लाइन काटिन्छ । करिब १६ प्रतिशत विद्युत उपभोक्ता परिवार गरिबीको रेखामुनि छन् । समयमा महसुल नतिरे उनीहरुलाई ५ देखि २५ प्रतिशत सम्म जरिवाना गर्दै ६० दिनमा लाइन काटिन्छ । वर्षेनी लाखौं उपभोक्ता र साना उद्योगहरुको यसरी लाइन काटिन्छ । देशको प्रधानमन्त्री तिनका पक्षमा बोल्न पर्दैन? देशको प्रधानमन्त्रीले तिनको दायित्व लिन पर्दैन? प्रधानमन्त्रीले हाकाहाकी माफियाहरुको पक्षपोषण गर्दा सरकार मात्र होइन, यो सम्मानित संसदको रोष्टम पनि अपवित्र भएको छ । म आफैले यो सरकार स्वार्थसमूहहरुले बनाएको भनेको हुँ तर यो तहको पक्षधरताले देश नै लज्जित भएको छ । अहिले हाम्रो समग्र शिक्षा प्रणाली प्रश्नैप्रश्नले घेरिएको छ । ठूलो आर्थिक, शैक्षिक र सामाजिक असन्तुलन आउने गरी विदेशमा उच्च शिक्षा पढ्न जाने विद्यार्थीको संख्या हरेक वर्ष बढेको छ । राजनीतिक भागबन्डाबाट थिलोथिलो भएको उच्च शिक्षामा सुधार ल्याउन प्रधानमन्त्रीका रुपमा मैले पदाधिकारीहरुको नियुक्तिमा मेरिटोक्रेसी सुरु गरेँ । त्रिभुवन विश्वविद्यालयमा त्यसका प्रारम्भिक परिणामहरु आउँदै थिए । शैक्षिक क्यालेन्डर कार्यान्वयन हुँदै थियो । केही हप्ताअघिको उत्साहजनक उदाहरण दिन्छु, मानविकी तथा सामाजिक संकायअन्तर्गतको एउटा विषयको परीक्षाफल परीक्षा सकिएको चार दिनमै प्रकाशन भयो । अब विश्वविद्यालय सबै परीक्षाको नतिजा बढीमा सय दिनभित्रै सार्वजनिक गर्ने तयारीमा छ । गत वर्षका बाँकी परीक्षाको नतिजा त एक साताभित्रै प्रकाशन गर्ने तयारी छ । तर त्यही विश्वविद्यालयकोे नीति तथा कार्यक्रमबाटै प्रधानमन्त्रीको हस्तक्षेप सुरु भयो । मेरिटोक्रेसी मिच्दै जाँदा अब त विश्वविद्यालय पदाधिकारीहरुको सुरक्षाका लागि शिक्षामन्त्रीले गृहमन्त्रीलाई सामाजिक सञ्जालबाट आव्हान गर्ने बिडम्बनापूर्ण अवस्था आएको छ । के यही हो सरकारको समन्वय ? जहाँ बेहाल छ, त्यहाँ कुनै चासो नहुने । जहाँ सुधार छ त्यहाँ समस्या खडा गर्नैपर्ने । यो कस्तो दुईतिहाइको शासन हो ? सभामुख महोदय,सरकारमा समावेशिता भएन भनेर म आलोचना गर्दिनँ । किनभने समावेशिता सरकारमा बसेकाहरुको सिद्धान्त नै होइन । त्यो त उहाँहरुले हिजो क्रान्ति र आन्दोलनहरुको रापमा बेमनले गरेको सम्झौता हो, एजेन्डा र प्रतिवद्धता होइन । तर संघदेखि प्रदेशसम्म जेजस्ता विवादित पात्रहरुलाई तपाईहरुले मन्त्री बनाउनुभयो, त्यसले जनतामा घृणा र वितृष्णा थपेको छ । तपाईहरुले सरुवाबढुवा र नियुक्तिहरुमा पनि नियम र वरियता मिच्न थाल्नुभएको छ, थिति भत्काउन शुरु गर्नुभएको छ । हामीले तीब्रतर आर्थिक विकास र सामाजिक न्यायका लागि कतिपय महत्वाकांक्षी योजनाहरु बजेटमार्फत प्रस्ताव गर्यौं । सुनिँदैछ, हामीले जस पाउँला भनेर तपाईहरु ती योजना हटाउँदै हुनुहुन्छ । आफू पनि गठबन्धनमैं हुनुहुन्थ्यो र आफ्नो पनि समर्थनमा जेट पास भएको भन्ने विवेक नदेखाई देशकै आर्थिक कायापलट गर्ने त्रिभुज परियोजनाबारे संसदमै प्रधानमन्त्रीले नै अनिश्चयता प्रकट गर्नुभयो । त्यसै गरी दलित, मधेसी, कर्णाली, गरिब, किसान, मजदूरका कार्यक्रममा पनि कैंची चलाउन लागेको देखिन्छ । लाखौं स्वउद्यम, सातवटै प्रदेशमा सुविधासम्पन्न वृद्धाश्रम स्थापनासहित हाम्रा बाआमा हाम्रो जिम्मेवारी कार्यक्रम, दलित विकास प्राधिकरणदेखि कर्णाली समृद्धि अनि स्वदेश फर्किएर उद्यम गर्न चाहने लाखौं रिटर्नीहरुका लागि प्रस्तावित कार्यक्रमसँगै कृषि, पर्यटन, शिक्षा र स्वास्थ्यका कार्यक्रमहरुलाई सरकारले के गर्छ, हामी निरन्तर अनुगमन र खबरदारी गरिरहनेछौं। नेपाली कांग्रेस र नेकपा (एमाले)का केही साथीहरुले अझै पनि संविधान संशोधनको पत्ता फ्याँकिरहनु भएको छ । तपाईहरुलाई अनुरोध छ, राम्ररी गृहकार्य नगरी यो विषयमा जथाभावी नबोल्नुहोला । यस विषयमा पहिला आआफ्नै पार्टीमा सल्लाह गर्नुहोला । जब मैले यस सम्मानित संसदमा ०४८ सालदेखि २०६३ सालसम्म तपाईहरुको रामराज्यको समावेशिता सम्झाएँ, तपाईहरुकै पार्टीका मधेशी, दलित, महिला, आदिवासीजनजाति, धार्मिक अल्पसंख्यक सांसद्हरुले मसँग भावना र अनुग्रह साटे । आज अनुशासनको डन्डाले ती बोलिनहाल्लान् तर भोलि बोल्छन् । जहाँसम्म हाम्रो कुरा छ, माओवादी केन्द्रको अध्यक्ष र प्रमुख प्रतिपक्ष दलको नेताका रुपमा तपाईहरुलाई बचन छ मेरो, माओवादी संविधान संशोधनबाट भाग्दैन । यो सम्मानित संसदमा संविधानका एक एक बुँदा, एक एक धारा र एक एक दफामा छलफल गर्न माओवादी केन्द्र तयार छ । तर, उत्पीडित वर्ण, वर्ग र समुदायले असाध्यै ठूलो वलिदानपछि प्राप्त गरेका समावेशी र समानुपातिक अधिकार खोस्ने दुःसाहस भए हामी डटेर प्रतिवाद गर्नेछौं । सभामुख महोदय,अब म अलिकति निजी प्रसंगमा जाने अनुमति चाहन्छु । साथीहरुलाई लागेको होला, सरकार छोड्न पर्दा नेकपा माओवादी केन्द्र पक्कै घाइते होला । छैन । बरु, हामीले ठूलो मानसिक र वैचारिक उन्मुक्ति महसुस गरेको छौं । पछिल्ला केही वर्षदेखि यो देशमा माओवादी र प्रचण्ड नै अस्थिरताको मुख्य कारक भएको भाष्य बनाउन एकदमै धेरै मेहनत भएको थियो । मलाई त्यो मेहनत गरिरहेकाहरुलाई सोध्नु थियो, जेलाई अस्थिरता भनिएको हो, के प्रचण्ड एक्लैले ल्याउन सक्ने अस्थिरता हो ? जम्मा ३२ सिट भएको पार्टीले एक्लै ल्याएर ल्याइन्छ अस्थिरता ? प्रचण्डले एक्लै फेरेर फेरिन्छन् सरकारहरु ? त्यसमा ठूला दलहरुको हुने होइन र मुख्य भूमिका ? तर, प्रधानमन्त्री थिएँ, त्यसैले यो प्रश्न सोध्न सक्दैनथेँ । कांग्रेसएमालेले मलाई आज यो प्रश्न सोध्न सक्ने बनाइदिनुभएको छ । त्यसका लागि धन्यवाद छ । अस्ति कांग्रेसएमालेका नेताले संसदमा भनेको सुनेँ, माओवादीले पालैपालो कांग्रेस र एमालेलाई प्रयोग गयो, धोका दियो । ए साथी हो, कांग्रेस र एमालेले पटकपटक माओवादीलाई प्रयोग गरेको र धोका दिएको हिसाब खै ? माओवादीले पटकपटक कांग्रेस र एमालेलाई सरकारको नेतृत्वमा पुयाएको विगत खै ? माओवादीको साथ पाएर राष्ट्रपति, उपराष्ट्रपति, प्रधानमन्त्री, सभामुख हासिल गरेको हिसाब खै ? कसको सहयोगमा अघिल्लो पटक झन्डै दुई तिहाइको प्रधानमन्त्री हुनुभएको हो केपी ओलीजी ? कसले बनाएको हो, उहाँलाई पहिलो पटक प्रधानमन्त्री ? साथीहरु आज सिटका कुरा गर्नुहुन्छ तर हिजो प्रत्यक्षमा जम्मा २३ र समग्रमा ६३ सिट भएको नेपाली कांग्रेसले यही प्रचण्ड र माओवादीकै बलमा प्रधानमन्त्री पाएको होइन ? धोकाको आरोप लगाउने साथीहरु, सुन्नोस् । इतिहासका विद्यार्थीहरु पनि सुन्नोस् । यो देशको इतिहासमा सत्ताको वितरणको राजनीतिक सम्झौता केवल एकपटक मात्र पालना भएको छ, केवल एकपटक र केवल एक व्यक्तिले मात्र पालना गरेको छ । म यो सम्मानित रोस्टमबाट म गौरवसाथ भन्न सक्छु, त्यो व्यक्ति हो, पुष्पकमल दाहाल प्रचण्ड । मेरो चुनौती छ, यो संसदमा अरु कोही, कुनै, एकजना पनि हुनुहुन्छ, यो भन्न सक्ने ? कांग्रेसएमालेका साथीहरुलाई म यही रोस्टमबाट सम्बोधन गर्दछु, प्रचण्ड अब सत्ताको खेलमा लाग्नेछैन, तपाईहरुकहाँ सत्तामा हिस्सेदारी माग्न आउनेछैन । माओवादी भनेको पार्टीभन्दा पनि आन्दोलन हो, सीमान्त वर्ग, वर्ण, लिंग र क्षेत्रको आन्दोलन । म यही संसदबाटै स्वीकार गर्छु, यसबीचमा कमजोरीहरु भए । जनतासँग संवादका कमजोरी भए । व्यवहारका कमजोरी भए । वर्गीय पक्षधरताका कमजोरी भए । त्यही कमजोरीमा खेलेर अब तपाईहरु सीमान्तहरुका प्राप्त अधिकार खोस्न चलमलाउन थाल्नुभयो । माओवादी कमजोर भयो कि भनेर षड्यन्त्र गर्न थाल्नुभयो । समापन भइसकेको राजनीतिक क्रान्तिको दस्तावेज फेरि उल्टाउन थाल्नुभयो । माओवादीको ध्यान अब सत्तामा छैन, तपाईहरुको षड्यन्त्रको प्रतिरोधमा छ । आन्दोलनको पुनर्गठनमा छ । त्यही पुनर्गठनका बलमा हामी भोली माओवादी एक्लैले सरकारको नेतृत्व गर्ने तहको पार्टी बनाउनेछौं । पहिला पनि बनाएका हौं, अब पनि बनाउनेछौं । त्यतिबेलासम्म कृपया तपाईहरु मिलिदिनुहोला । फेरि बीचैमा झगडा गरेर लौ न प्रचण्डजी भन्दै फकाउन र फुक्र्याउन नआइदिनुहोला । सभामुख महोदय, यो सम्मानित संसदमा मैले पटकपटक भनिरहेको छु , आमजनतामा ठूलो निराशा र मोहभंग छ, ठूलो असन्तोष छ । यो संसदसहित हामी सबै दल जनताको ठूलो निगरानीमा छौं । नेपाली कांग्रेस र नेकपा एमालेका साथीहरुलाई मेरो अनुरोध छ, जनता अहिलेको राजनीतिक शैलीसँग, चरित्रसँग, व्यवहारसँग रिसाएको छ । प्राविधिकरुपमा तपाईहरु ठूला हुनुहोला तर जनतासँगको तपाईँहरुको सम्बन्ध एकदमै कमजोर भएको छ । जनतामा ठूलो असन्तोष, घृणा र आक्रोश छ । लोकतन्त्रको सर्भिसिंगबिना अब जनतालाई आश्वस्त गर्न सकिँदैन। यही भएर हामीले सुशासनको एउटा अभियान सुरु गरेका थियौं, त्यसलाई तपाईँहरूले भत्काइसक्नुभयो । दुई ठूला पार्टी मिलेर बेथिति थप्दै जाँदा कतै यो व्यवस्था नै संकटमा पर्ने हो कि भन्ने मेरो चिन्ता छ । सत्तासीन साथीहरुलाई मेरो अनुरोध छ, संख्याको भ्रममा नपरौं, सत्यसँग साक्षात्कार गरौं । धेरै टाढाका, अघिका, इतिहासका ठूला शिक्षा म भन्दिनँ, छेवैका श्रीलंका र बंगलादेशका घटनाबाट सिकौं । श्रीलंकामा राजापाक्षेजी संख्याको संकटले बाहिरिनुभएको हो ? होइन । बंगलादेशी पार्लियामेन्टलाई त अवामी लिग र त्यही गठबन्धनको एकलौटी प्रतिनिधित्वको वन पार्टी पार्लियामेन्ट भनिन्थ्यो । त्यो थियो, अस्ति जनवरीको निर्वाचनको परिणाम, हाम्रोभन्दा तेह्र महिना कान्छो । तपाईहरु जोडतोडको दुई तिहाईको घमण्डमा हुनुहुन्छ भने यो घमण्डबाट बिउँझनोस् । जनताको विवेकको अवमूल्यन नगर्नोस् । सभामुख महोदय, यो संसद विश्वस्त होस्, हामी न निरपेक्ष प्रतिपक्ष बन्नेछौं, न त निरीह प्रतिपक्ष । हामी रचनात्मक र सिर्जनात्मक प्रतिपक्ष बन्नेछौं, यो सम्मानित संसदमा जनताको आवाज बन्नेछौं । आफू बस्न नपाएपछि कुर्सी नै भाँच्ने, प्रणाली नै भत्काउने शैली र चरित्र हाम्रो होइन । देशको हितमा राम्रो गर्नोस्, हामी साथ दिन्छौं । संविधान निर्माणका बेला म प्रमुख प्रतिपक्षी दलकै नेता थिएँ तर कतिपय अवस्थामा मैले सत्ता पक्षबीचमै पनि संयोजनकारी भूमिका निर्वाह गरेँ । त्यो भूमिका यो संसद र इतिहासमा लिपिवद्ध छ । शान्तिप्रक्रियाको तार्किक निरुपणमा सरकारको सकारात्मक भूमिकालाई मैले रोस्टमबाटै खुला प्रशंसा र समर्थन गरिसकेको छु । विश्वविद्यालयहरुमा सकारात्मक परिवर्तनका लागि अग्रसरता लिऊँ, हामी सँगै उभिन्छौं । उद्यमशीलताका लागि आवश्यक नीतिगत र व्यवहारिक सुधारमा अग्रसरता लिऊँ, हामी साथ दिन्छौं । आज म केवल खबरदारी गर्न उपस्थित भएको हुँ । सरकारलाई मेरो विनम्र आग्रह छ, यो खबरदारीलाई कर्मकाण्ड नसम्झनुहोला । यही खबरदारी हामी सडकमा पनि गर्दैछौं । सरकारका प्राथमिकताहरु विवेक होइन, अहङ्कार, इगो र स्वार्थसमूहको प्रभावले तय भइरहेका छन्, जनतासँग क्षमायाचनासहित सच्याउनोस् । विद्युत प्राधिकरणमा जे गर्न खोज्नुभयो र खोज्दै हुनुहुन्छ, रोक्नोस् । भूटानी शरणार्थी काण्डलाई जता पुर्याउन र इमान्दार प्रहरीलाई जसरी दण्डित गर्न खोज्दै हुनुहुन्छ, त्यो नगर्नोस् । विश्वविद्यालयमा मेरिटोक्रेसी मिच्दै हुनुहुन्छ, रोकिनोस् । गिरीबन्धुलगायतका नीतिगत भ्रष्टाचारहरुमा रफु भर्दै हुनुहुन्छ, सुध्रिनोस् । हिजो आफैं प्रधानमन्त्री हुँदा बनाएका वैदेशिक श्रमका मापदण्ड मानवतस्करका लागि उल्ट्याउँदै हुनुहुन्छ, त्यता नलाग्नोस् । अझै पनि सुध्रिनोस् र सच्चिनोस्। विचौलियाहरुलाई यही रोस्टमबाटै मेरो सन्देश छ, तपाईहरुले रचना गरेको सरकार तपाईहरुको धेरै सेवा गर्न चाहन्छ तर यसको सामथ्र्य छैन । सामथ्र्य यसकारण छैन कि खबरदारी गर्न हामी प्रतिपक्ष छौं । सामथ्र्य यसकारण छैन कि सरकार र माफिया दुवै एक्सपोज्ड छन् । बिजुलीकै बिललाई टेस्टकेस् माने हुन्छ । कुन हतियार चलाएन माफियाले ? आफूले सक्ने मिडिया चलाएन कि ? संसदका समिति चलाएन कि ? डेडिकेटेड ट्रंकलाइनमाथि बोल्न थालेपछि सम्मानित संसदमै सांसदको माइक काटिएन कि ? सरकार र अझ सरकारको शिर नै चलाएन कि ? यही रोस्टम चलाएन कि ? देखिने गरी सबै चलायो । तर, जनताको शक्ति हेर्नोस् । बिजुलीको आठ अर्ब बक्यौतामा समस्या भएर रोस्टममा उभिएका प्रधानमन्त्री अब फेसबुकबाटै भए पनि बाइस अर्ब भन्न थाल्नुभएको छ । विद्युत् प्राधिकरणको यही टेस्टकेसले भन्छ, अब माफियाभन्दा जनता बलियो भइसकेको छ । त्यसैले साथीहरु अब यति, ओम्नी र गिरीबन्धुका पुराना सुमधुर सम्झनाबाट ब्युँझिए हुन्छ । प्रतिपक्ष प्रतिवद्ध छ र जनता जागृत छ । अब सच्चिनु र सुध्रिनुमै सबैको भलो छ । धन्यवाद ।"
प्रचण्डको आरोप : नक्कली भुटानी शरणार्थी काण्डलाई सामसुम पार्ने खतरनाक खेल हुँदैछ,"काठमाडौं: प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले सरकार नक्कली भुटानी शरणार्थी काण्ड सामसुम पार्ने र अरु अपराधीलाई पनि बचाउने खतरनाक खेल भइरहेको बताएका छन्। प्रतिनिधिसभाको बैठकलाई सम्बोधन गर्दै उनले विभिन्न काण्डमा एकअर्कालाई जोगाउन र उन्मुक्ति दिन मिल्ने सामान्य अपराध नभएको बताए। यो सम्मानित संसदमा मेरो पछिल्लो सम्बोधनमा यही रोष्टममा उभिएर मैले चुनौतीका साथ भनेको थिएँ,सरकारको पछाडि विचौलिया र माफिया छ र त्यही माफियाकै सेवामा यो सरकारको सबै प्रतिष्ठा समाप्त हुनेछ । त्यति भन्दाभन्दै पनि मलाई लागेको थियो, सरकारले केही दिन त सङ्कोच मान्नेछ । केही दिन त लाज मान्नेछ अध्यक्ष प्रचण्डले भन्नुभयो तर, सरकार यति हतारमा देखियो कि बिरालोले म्याउ गर्न एक हप्ता पनि लागेन । लोडसेडिङको बेलाको डेडिकेटेड र ट्रंकलाइनको बिलको विवादमा प्रधानमन्त्री रोष्टममा उभिनुभयो । कडा रुपमा उभिनुभयो । तर, जसका पक्षमा जसरी उभिनुभयो,त्यो देखेर सिङ्गो देश स्तब्ध भयो । यो सरकार सुशासनसँग तर्सिएर, सुशासनको वेगलाई रोक्न, आफूहरू र आफ्नाहरू जोगाउन र जोगिन बनेको उल्लेख गर्दै उनले भने, तैपनि मलाई लागेको थियो, कम्तिमा भुटानी शरणार्थी प्रकरणमा केही दिन त सरकारले यताउती अल्मल्याउँला, अनुसन्धान भइरहेको भान देला, जनतासँग अलिअलि डराउँला । तर,यहाँ पनि दुई तिहाइको बलियो सरकारले बल देखाउन सात दिन पनि पर्खेन । उनले भुटानी शरणार्थी काण्डको राजनीतिक कडीमा प्रवेश गरेका प्रहरीका विशेष ब्यूरो प्रमुखको सरुवालाई गम्भीर घटनाको रुपमा लिनुपर्ने बताए। हिजोको सरकारले भुटानी शरणार्थी, बाँसवारी, बालमन्दिर लगायतका थुप्रै काण्डको सफल छानविन गर्दै थियो । नयाँ सरकार आयो र के गर्यो ? हिजो ती काण्डको छानविन गरिरहेका प्रहरी अधिकृतमाथि नै छानविन सुरू गर्यो । यसरी हुन्छ दुई तिहाइको सुशासन ?उनले भने।' विभिन्न काण्डमा परेकालाई उन्मुक्ति दिन मिल्ने सामान्य अपराध नभएको उल्लेख गर्दै उनले अन्तराष्ट्रिय जगतमै नेपालको कानुनी, नैतिक, राजनीतिक र सामाजिक प्रतिष्ठा धुलोपिठो टिप्पणी गरे । यस्तो निर्लज्ज र निकृष्ट घटनाको अनुसन्धान गरिरहेका क्षमतावान र साहसी प्रहरी अधिकृतहरुलाई पुरस्कार होइन,उल्टो सरुवा र छानविन गरेर बाँकी विश्वलाई के सन्देश दिँदै हुनुहुन्छ तपाईँहरू ?अध्यक्ष प्रचण्डले प्रश्न गरे,अन्तर्राष्ट्रिय समुदायको यति प्रत्यक्ष चासो र निगरानी रहेको विषयमा पनि यो तहको निर्लज्जताले कहाँ पुग्छ देशको प्रतिष्ठा ?"
"पार्टीबाट निष्काशन गरेपछि मुकुलको आक्रोश : लामिछाने पतित हुन्,समयले पुष्टि गर्छ","काठमाडौं : राष्ट्रिय स्वतन्त्र पार्टी (रास्वपा)ले पूर्वमहामन्त्री मुकुल ढकाललाई पार्टीको साधारण सदस्यसमेत नरहनेगरी निष्काशन गरेको छ। मंगलबार बिहान बसेको रास्वपाको केन्द्रीय समितिको बैठकले ढकाललाई साधारण सदस्यसमेत नरहनेगरी पार्टीबाट निष्काशन गर्ने निर्णय गरेको हो। पार्टीबाट निष्काशन गरेपछि ढकालले आफूलाई पार्टीबाट निष्काशन गर्ने अधिकार पार्टी सभापति रवि लामिछानेको क्लबलाई नभएको प्रतिक्रिया दिएका छन्। उनले नैतिकताका आधारमा लामिछानेले पार्टीको साधारण सदस्यबाट राजीनामा दिनुपर्ने बताएका छन्। उनले नैतिकरुपले लामिछाने पतित पात्र भएको भन्दै यसलाई समयले पुष्टि गर्ने बताएका छन्। 'रवि लामिछाने क्लबबाट निस्कासित भएको हुँ । राष्ट्रिय स्वतन्त्र पार्टीबाट निस्काशन गर्ने अधिकार क्लबलाई छैन । न्यायिक निकायले क्लबको कारवाहीलाई बदर गरेपछि नैतिकताको आधारमा रवि लामिछानेले पार्टीको साधरण सदस्यबाट राजीनामा दिनपर्छ,'उनले भने,' नैतिकरूपले पतित पात्र रवि लामिछानेबाट मैले नैतिकताको अपेक्षा त गर्न नमिल्ला, तर पनि उनी कतिसम्म पतित रहेछन्,हेर्दै जाउँला ,समयले पुष्टि गर्दै जानेछ । ' सहकारी प्रकरणमा लामिछानेले आम जनतालाई भ्रमित पार्ने गरी भाषणबाजी गर्दै हिँडेको भन्दै यसले न्याय सम्पादनको प्रक्रियालाई समेत खलल पुर्याउने उनको भनाइ छ। उनले भने,'सहकारी प्रकरणका सवालमा रवि लामिछानेले आम जनतालाई भ्रमित पार्ने गरि भाषणबाजी गर्दै हिँडका छन्। आफूविरूद्ध आएका प्रमाणलाई किर्ते भन्दै जनतामा भ्रम छरी राजनीति गरिराखेका छन् । यसरी न्याय सम्पादनको प्रक्रियालाई खलल पुर्याउने दुस्साहस गर्दै छन् । सम्बन्धित निकायको ध्यान जाओस् । र फेरी पनि नैतिकरूपले पतित रविलाई नैतिकता कै प्रश्न ,अनुसन्धानमा रहिरहेको विषयउपर भ्रम छर्न नलाग्नुहोस् ,एउटा पूर्व गृहमन्त्रीलाई त्यो शोभा दिँदैन ।' ढकाललाई रास्वपाले यस अगाडि महामन्त्री,प्रवक्ता र केन्द्रीय सदस्य पदबाट मुक्त गरेको थियो। पार्टीको आचारसंहिता उल्लंघन गरेको र पार्टीलाई क्षतिसमेत पुर्याएको भन्दै रास्वपाले ढकाललाई कारबाही गरेको हो।"
कांग्रेस केन्द्रीय कार्यसमिति बैठक सर्यो,काठमाडौं : भोलि बस्ने भनिएको नेपाली कांग्रेसको केन्द्रीय कार्यसमितिको बैठक सरेको सरेको छ। मंगलबार कांग्रेस केन्द्रीय कार्यालयका मुख्य सचिव कृष्प्रसाद पौडेलले एक विज्ञप्ति जारी गरी बैठक भदौ १६ गते आइतबार दिउँसो २ बजे बस्ने जानकारी दिएका छन्। साउन २ गतेदेखि सुरू भएको केन्द्रीय समिति बैठकमा विभिन्न प्रस्तावित विषयहरूमाथि छलफल भइरहेको छ। बैठकमा उपसभापति पूर्णबहादुर खड्का र दुई महामन्त्री गगन थापा र विश्वप्रकाश शर्माले पेश गरेको प्रतिवेदनसहित थप ११ एजेण्डामाथि छलफल भइरहेको छ। प्रतिवेदनमाथि छलफल गर्न आज कांग्रेस सभापति शेरबहादुर देउवाले उपसभापति खड्का र महामन्त्रीद्वय थापा र शर्मालाई बोलाएका थिए। गत फागुनमा भएको महासमिति बैठकले प्रतिवेदन परिमार्जनसहित पारित गर्ने अधिकार केन्द्रीय समितिलाई दिएको छ। केन्द्रीय समिति बैठक भदौमा सकिदैछ।
"धितोपत्रसम्बन्धी (पहिलो संशोधन) विधेयक, २०८१ सर्वसम्मत स्वीकृत","काठमाडौं : प्रतिनिधिसभाको बैठकले धितोपत्रसम्बन्धी (पहिलो संशोधन) विधेयक, २०८१ माथि विचार गरियोस् भन्ने प्रस्ताव सर्वसम्मतले स्वीकृत गरेको छ। प्रतिनिधिसभाको बैठक उपप्रधानमन्त्री एवं अर्थमन्त्री विष्णुप्रसाद पौडेलले धितोपत्रसम्बन्धी (पहिलो संशोधन) विधेयक, २०८१ माथि विचार गरियोस् भन्ने प्रस्ताव प्रस्तुत गरेका थिए। अर्थमन्त्री पौडेलले उक्त ऐन संशोधन आवश्यक रहेको उल्लेख गर्दै आजसम्मको अभ्यासका क्रममा सेयर मार्केटको सन्दर्भमा प्रशस्त अनुभव आर्जन गरेको बताए। 'खासगरी बजार विस्तार हुँदैछ, विस्तारित बजारलाई स्थिर ढङ्गले बढाउनुपर्ने, प्रभावकारी नियमनको प्रबन्ध, सेयरबजारका सम्बन्धमा नयाँ अभ्यासलाई हाम्रो परिपेक्ष्यअनुसार लागू गर्न यो विधेयक जरुरी छ,' मन्त्री पौडेलले भने, 'यो धितोपत्र संशोधन विधेयक प्रस्तुत भएको हो, बजारमा अराजकता, अनुशासनहीनताको क्रियाकलाप हुन नदिन र लगानीकर्ताहरूलाई पीडित हुन नदिनका लागि प्रभावकारी नियमनको प्रबन्ध गरिएको छ।' उक्त विधेयकमाथिको छलफलमा सांसदहरू विराजभक्त श्रेष्ठ, डा प्रकाशशरण महत, वासुदेव घिमिरे, जुलीकुमारी महतो, रोशन कार्की, स्वर्णिम वाग्ले, हरि ढकाल, राजेन्द्रकुमार केसी, सुमना श्रेष्ठ, प्रेम सुवाल, मनिष झा, माधव सापकोटा, नारायणी शर्मा, नागिना यादवहरूले छलफलमा भाग लिएका थिए। प्रतिनिधिसभाका सचिव सुरेश अधिकारीले प्रतिनिधिसभामा उत्पति भएको बेपत्ता पारिएका व्यक्तिको छानबिन, सत्य निरुपण तथा मेलमिलाप आयोग (तेस्रो संशोधन) विधेयक, २०८१ का सम्बन्धमा राष्ट्रियसभाबाट प्राप्त सन्देशको जानकारी गराएका थिए। प्रतिनिधिसभाको अर्को बैठक भदौ १२ दिनको १ बजे बस्नेछ।"
यो सरकारसँग इमान र नैतिक धरातल छैन : प्रचण्ड,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले वर्तमान सरकार राजनीतिक बलमिच्याइँ र संविधानको अवहेलनाबाट बनेको असंवैधानिक सरकार भएको बताएका छन्। प्रतिनिधिसभाको मंगलबारको बैठकलाई सम्बोधन गर्दै उनले वर्तमान सरकारको जगमा कानुन र संविधान नरहेको बताए। म यो रोष्टमबाट फेरि एकपटक भन्छु,'यो सरकार राजनीतिक बलमिच्याइँ र संविधानको अवहेलनाबाट बनेको असंवैधानिक सरकार हो । संविधानको धारा ७६ (२) अनुसार बनेको सरकारले विश्वासको मत लिन नसकेपछि स्वतः धारा ३ सक्रिय हुन्छ भनेर संविधानमा स्पष्ट व्यवस्था छ । अहिलेका प्रधानमन्त्रीले कुनै बेला आफैंले त्यसको एकदमै प्रष्ट व्याख्या गरेको स्मरण गराउँदै उनले तर आफू कसैलाई नैतिकता सम्झाउन सम्झाउने पक्ष नरहेको पनि स्पष्ट पारे। केवल एउटै प्रश्न सोध्छु,के संविधानका धाराहर अमुक व्यक्ति हेरेर खुल्ने र अमुक व्यक्ति हेरेर बन्द हुने हुन्,' अध्यक्ष प्रचण्डले प्रश्न गरे। यो किन र कसरी बनेको कसको सरकार हो ? भन्ने प्रमाणित गर्ने काम सरकार आफैले गरिरहेको उल्लेख गर्दै उनले भने, त्यसैले शुभचिन्तक र विरोधी, दुबैलाई, मेरो आग्रह छ, हाम्रो संख्याको चिन्ता नगर्नोस् । जनता र प्रतिपक्षको सामना गर्न इमान चाहिन्छ यो सरकारसँग त्यो इमान र नैतिक धरातल छैन ।"
प्रतिनिधिसभा बैठकमा प्रचण्डले सम्बोधन गर्दै,"काठमाडौं : संघीय संसदअन्तरगतको प्रतिनिधिसभा बैठक जारी छ। बैठकमा प्रमुख प्रतिपक्ष दल नेकपा माओवादी केन्द्रका अध्यक्ष पुष्पकमल दाहाल प्रचण्डले सम्बोधन गरिरहेका छन्। प्रचण्डले पछिल्लो राजनीतिक अवस्थाबारे आफ्नो धारणा राख्न समय माग गरेका थिए। प्रचण्डले पछिल्लो दुई ठूला दल कांग्रेस र एमालेको गठबन्धन सरकारप्रति चर्को आलोचनाका साथै सदन र सडकबाट आन्दोलन गर्ने चेतावनी दिइरहेका छन्। तर, पार्टीभित्र नेतृत्वको आलोचना भएपछि उनी आन्तरिक छलफलमा जुटिरहेका छन्। आजको बैठकमा सांसदमन्त्रीबीच पनि प्रश्नोत्तर कार्यक्रम रहेको संसद सचिवालयले जनाएको छ । माओवादी केन्द्रका उपमहासचिव जनार्दन शर्माले अध्यक्ष प्रचण्डलाई पार्टीको नेतृत्व छाड्नुपर्ने प्रस्ताव गरेका थिए। माओवादीको स्थायी समिति बैठकमा लिखित प्रस्ताव राख्दै सम्बोधन गर्दै शर्माले पार्टी नयाँ पुस्तालाई हस्तान्तरण गर्न सुझाव दिएका थिए। अहिले सातै प्रदेशको बैठकमा पनि नेतृत्वको कार्यशैलीको विषयलाई लिएर बहस भएपछि संघर्षको मोडालिटी तय हुन सकेको छैन।"
प्रधानमन्त्री ओलीसँग ओमानका विदेशमन्त्री शैयदले गरे शिष्टाचार भेट,काठमाडौं : ओमानका विदेशमन्त्री शैयद बदर बिन हमद बीन हमुद अलबुसाईदीले प्रधानमन्त्री केपी शर्मा ओलीसँग शिष्टाचार भेट गरेका छन्। दुई दिने भ्रमणका लागि सोमबार नेपाल आएका ओमानका विदेशमन्त्री शैयदले प्रधाननमन्त्री ओलीसँग आज सिंहदरबारमा भेटवार्ता गरेका हुन्। भ्रमणमा नेपाल र ओमानबीचको सम्बन्ध र आपसी चासोका विषयमा दुईपक्षीय छलफल भइरहेको प्रधानमन्त्री सचिवालयले जनाएको छ।
"जलवायु परिवर्तनको असर खानेपानीमा देखियो,समाधानका लागि एकभएर लागौं : मन्त्री यादव","काठमाडौं : खानेपानी मन्त्री प्रदीप यादवले देशभरिका खानेपानी समस्याको समाधानका लागि सबै पक्ष एकजुट भएर लाग्नुपर्ने बताएका छन्। सौराहामा आयोजित खानेपानी तथा सरसफाइ क्षेत्रको सवाल र समाधानविषयक राष्ट्रिय गोष्ठीमा मन्त्री यादवले जलवायु परिवर्तनका कारण खानेपानीका स्रोतहरू सुक्दै जानु र यसले निम्त्याएका समस्याहरूको समाधानका लागि समग्र देशको सहभागिता नै अपरिहार्य रहेको बताएका हुन्। मन्त्री यादवले सेता हिमाल काला हुँदै हिउँ पग्लनु,पहाडमा पानीका मुहान सुक्न थाल्नु र चुरेको दोहनले मधेशमा चापाकलहरू सुक्न थाल्नुलाई जलवायु परिवर्तनका गम्भीर प्रभाव रहेको बताए। उनले देशभर जलस्रोतको वैज्ञानिक अध्ययन गरी आवश्यक कदम चाल्नुपर्नेमा जोड दिए। 'विश्वले निकट भविष्यमा पानीकै कारण ठूलो चुनौती सामना गर्नुपर्ने अवस्था आउने देखिन्छ । नेपालले समस्या गम्भीर बन्नु अघि नै सजग हुन आवश्यक छ,'मन्त्री यादवले भने । उनले खानेपानीसम्बन्धी ऐन, नियमावलीहरूमा कुनै समस्या भएमा समाधान गर्दै अगाडि बढ्न सकिने स्पष्ट पारे। उपभोक्ता महासंघलाई जनताको घरसम्म पुगेर लाखौंलाई खानेपानी उपलब्ध गराएकोमा धन्यवाद दिँदै मन्त्री यादवले बिजुली र अन्य सुविधामा छुटको व्यवस्था आवश्यक रहेको बताए । साथै,उनले साना उपभोक्ता संस्थाहरूलाई एकीकृत गरी काम गर्नुपर्ने सुझाए। कार्यक्रममा खानेपानी तथा ढल व्यवस्थापन विभागका महानिर्देशक रामकुमार श्रेष्ठले खानेपानी उपभोक्ता समितिहरूलाई व्यावसायिक उद्देश्य राखेर अघि बढ्न आग्रह गरे। महासंघका अध्यक्ष राजेन्द्र अर्यालले कर, बिजुली र इन्धनमा छुटको व्यवस्था गर्नुपर्ने माग गर्दै खानेपानीका सबै पहलमा समन्वय आवश्यक रहेको बताए। गोष्ठीमा विभिन्न निर्माण तथा मर्मत कार्य,पाइप बिछ्याउने समन्वय र अन्य चुनौतीहरूबारे चर्चा गर्दै विशेषज्ञहरूले गुणस्तरीय खानेपानी उपलब्ध गराउनुपर्नेमा जोड दिए । यसै अवसरमा,मन्त्री यादवले चितवनमा रहेका विभिन्न खानेपानी आयोजनाहरूको अनुगमन गर्दै वर्तमान स्थिति र चुनौतीहरूको अवलोकन गरे । उनले आयोजनाहरूलाई प्रभावकारी रूपमा सञ्चालनका लागि निर्देशन समेत दिए।"
प्रचण्डले नेपाललाई बंगलादेश र श्रीलंकासँग किन तुलना गरे ?,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले सरकार गठनको विषयलाई लिएर नेपाललाई बंगलादेश र श्रीलंकासँग तुलना गरेका छन्। मंगलबार प्रतिनिधिसभा बैठकमा सम्बोधन गर्दै अध्यक्ष प्रचण्डले नेपाली जनतामा निराशा छाएको,जनअपेक्षाअनुसार सरकारले काम गर्न नसकेको भन्दै नेपाललाई बंगलादेश र श्रीलंकासँग तुलना गरेका हुन्। प्रचण्डले श्रीलंकाको सत्ताबाट बाहिरिएका महेन्द्रा राजपक्षे र बंगलादेशको सत्ताबाट भर्खरै बाहिरिएकी शेख हसिनाको उदारहण दिँदै यस्तै हिसाबले जनतामा निराशा बढ्दै जाने हो भने नेपालको पनि व्यवस्था शंकटमा जाने बताएका हुन्। यो सम्मानित संसदमा मैले पटकपटक भनिरहेको छु ,आमजनतामा ठूलो निराशा र मोहभंग छ। ठूलो असन्तोष छ । यो संसदसहित हामी सबै दल जनताको ठूलो निगरानीमा छौं । नेपाली कांग्रेस र नेकपा एमालेका साथीहरूलाई मेरो अनुरोध छ,जनता अहिलेको राजनीतिक शैलीसँग, चरित्रसँग, व्यवहारसँग रिसाएको छ ,'उनले भने,'ठूलो संख्याको भ्रममा नपरौं,सत्यसँग साक्षात्कार गरौं । धेरै टाढाका,अघिका,इतिहासका ठूला शिक्षा म भन्दिनँ,छेवैका श्रीलंका र बंगलादेशका घटनाबाट सिकौं । श्रीलंकामा राजापाक्षेजी संख्याको संकटले बाहिरिनुभएको हो ? होइन ? बंगलादेशी पार्लियामेन्टलाई त अवामी लिग र त्यही गठबन्धनको एकलौटी प्रतिनिधित्वको वन पार्टी पार्लियामेन्ट भनिन्थ्यो । त्यो थियो,अस्ति जनवरीको निर्वाचनको परिणाम, हाम्रोभन्दा तेह्र महिना कान्छो । तपाईंहरू जोडतोडको दुई तिहाईको घमण्डमा हुनुहुन्छ भने यो घमण्डबाट बिउँझनोस् । जनताको विवेकको अवमूल्यन नगर्नोस् ।यो संसद विश्वस्त होस्, हामी न निरपेक्ष प्रतिपक्ष बन्नेछौं,न त निरीह प्रतिपक्ष । हामी रचनात्मक र सिर्जनात्मक प्रतिपक्ष बन्नेछौं,यो सम्मानित संसदमा जनताको आवाज बन्नेछौं । आफू बस्न नपाएपछि कुर्सी नै भाँच्ने, प्रणाली नै भत्काउने शैली र चरित्र हाम्रो होइन।' उनले दुई ठूला पार्टी मिलेर बेथिति थप्दै जाँदा कतै यो व्यवस्था नै संकटमा पर्ने हो कि भन्ने आफूलाई चिन्ता लागेको बताए। उनले संविधान निर्माणका बेला आफू प्रमुख प्रतिपक्षी दलकै नेता भएपनि कतिपय अवस्थामा सत्ता पक्षबीचमै पनि संयोजनकारी भूमिका निर्वाह गरेको बताए। देशको हितमा राम्रो गर्नोस्,हामी साथ दिन्छौं । संविधान निर्माणका बेला म प्रमुख प्रतिपक्षी दलकै नेता थिएँ तर कतिपय अवस्थामा मैले सत्ता पक्षबीचमै पनि संयोजनकारी भूमिका निर्वाह गरेँ । त्यो भूमिका यो संसद र इतिहासमा लिपिवद्ध छ । शान्तिप्रक्रियाको तार्किक निरुपणमा सरकारको सकारात्मक भूमिकालाई मैले रोस्टमबाटै खुला प्रशंसा र समर्थन गरिसकेको छु । विश्वविद्यालयहरूमा सकारात्मक परिवर्तनका लागि अग्रसरता लिऊँ, हामी सँगै उभिन्छौं । उद्यमशीलताका लागि आवश्यक नीतिगत र व्यवहारिक सुधारमा अग्रसरता लिऊँ, हामी साथ दिन्छौं । आज म केवल खबरदारी गर्न उपस्थित भएको हुँ सरकारलाई मेरो विनम्र आग्रह छ, 'यो खबरदारीलाई कर्मकाण्ड नसम्झनुहोला । यही खबरदारी हामी सडकमा पनि गर्दैछौं । सरकारका प्राथमिकताहरु विवेक होइन, अहङ्कार, इगो र स्वार्थसमूहको प्रभावले तय भइरहेका छन्,जनतासँग क्षमायाचनासहित सच्याउनोस् । विद्युत प्राधिकरणमा जे गर्न खोज्नुभयो र खोज्दै हुनुहुन्छ, रोक्नोस् । भूटानी शरणार्थी काण्डलाई जता पुर्याउन र इमान्दार प्रहरीलाई जसरी दण्डित गर्न खोज्दै हुनुहुन्छ,त्यो नगर्नोस् । विश्वविद्यालयमा मेरिटोक्रेसी मिच्दै हुनुहुन्छ, रोकिनोस् । गिरीबन्धुलगायतका नीतिगत भ्रष्टाचारहरुमा रफु भर्दै हुनुहुन्छ, सुध्रिनोस् । हिजो आफैं प्रधानमन्त्री हुँदा बनाएका वैदेशिक श्रमका मापदण्ड मानवतस्करका लागि उल्ट्याउँदै हुनुहुन्छ, त्यता नलाग्नोस् । अझै पनि सुध्रिनोस् र सच्चिनोस् । विचौलियाहरूलाई रोस्टमबाटै सन्देश पठाउँदै अध्यक्ष प्रचण्डले भने,तपाईंहरूले रचना गरेको सरकार तपाईहरुको धेरै सेवा गर्न चाहन्छ तर यसको सामथ्र्य छैन । सामथ्र्य यसकारण छैन कि खबरदारी गर्न हामी प्रतिपक्ष छौं । सामथ्र्य यसकारण छैन कि सरकार र माफिया दुवै एक्सपोज्ड छन् । बिजुलीकै बिललाई टेस्टकेस् माने हुन्छ । कुन हतियार चलाएन माफियाले ? आफूले सक्ने मिडिया चलाएन कि ? संसदका समिति चलाएन कि ? डेडिकेटेड ट्रंकलाइनमाथि बोल्न थालेपछि सम्मानित संसदमै सांसदको माइक काटिएन कि ? सरकार र अझ सरकारको शिर नै चलाएन कि ? यही रोस्टम चलाएन कि रु देखिने गरी सबै चलायो । तर, जनताको शक्ति हेर्नोस् । प्रचण्डले बिजुलीको आठ अर्ब बक्यौतामा समस्या भएर प्रधानमन्त्री ओलीले फेसबुकबाटै भए पनि बाइस अर्ब भन्न थालेको भन्दै आरोप लगाए। 'विद्युत् प्राधिकरणको यही टेस्टकेसले भन्छ,अब माफियाभन्दा जनता बलियो भइसकेको छ,'अन्त्यमा अध्यक्ष प्रचण्डले भने,त्यसैले साथीहरू अब यति, ओम्नी र गिरीबन्धुका पुराना सुमधुर सम्झनाबाट ब्युँझिए हुन्छ । प्रतिपक्ष प्रतिवद्ध छ र जनता जागृत छ । अब सच्चिनु र सुध्रिनुमै सबैको भलो छ । उनले आफूहरूलाई कमजोर र निरीह प्रतिपक्ष नठान्न सत्तापक्षलाई चेतावनी दिएका छन्।"
रोष्टमबाट प्रचण्डको प्रधानमन्त्रीलाई प्रश्न  प्राधिकरणको रक्षा तपाईंको जिम्मेवारी हो कि होइन ?,"काठमाडौं : प्रमुख प्रतिपक्षी दलका नेता एवं नेकपा माओवादी केन्द्रका अध्यक्ष पुष्पकमल दाहाल प्रचण्डले विद्युत प्राधिकरणले उठाउन बाँकी करिब २२ अर्ब बक्यौता उठाउने निर्णय मन्त्रिपरिषद्बाटै गर्न सरकारलाई चुनौती दिएका छन्। प्रतिनिधिसभाको आजको बैठकलाई सम्बोधन गर्दै उनले प्रधानमन्त्री सामाजिक सञ्जालमा प्रस्ताव गरेर होइन,क्याविनेटबाट निर्णय गराउनुपर्ने बताएका हुन्। प्रधानमन्त्रीले ९ वर्षसम्म किन एक्काइस अर्ब अठासी करोड महशुल उठाइएन भनेर पनि फेसबुकबाटै सोध्नुभएको छ । नियत सही भएको प्रधानमन्त्रीले क्याविनेटबाट सोध्नुपर्ने हो यो प्रश्न । खासमा यो प्रश्न सोध्ने होइन,जवाफ दिनुपर्ने व्यक्ति नै प्रधानमन्त्री ओली आफैं हो,' अध्यक्ष प्रचण्डले प्रश्न गरे,प्राधिकरणलाई आफ्नो काम आफै गर्न नदिएर यो विवाद निम्त्याएको कसले हो ? ३१ वैशाख, २०७५ मा ट्रंकलाइन र डेडीकेटेड लाइनको विषयमा प्राधिकरणले बनाएको अध्ययन समितिले ६१ वटा औद्योगिक घरानाले डेडिकेटेड ट्रंकलाइनबाट विद्युत् लिई महसुल नतिरेको प्रतिवेदन दिएपछि बिल काट्न सुरु स्मरण गराउँदै उनले भने, पैसा उठाउन केही उद्योगको लाइन काटियो पनि । तर, त्यो लाइन जोड्न ठाडो निर्देशन दिने को हो ? प्रधानमन्त्री ओली । पछि तीनतीन जना मन्त्री र सचिवसहितको समिति बनाएर अर्को निर्देशन नभएसम्म लाइन तत्काल जोड्न र थप लाइन नकाट्न आदेश दिने को हो ? त्यो पनि प्रधानमन्त्री केपी ओली । त्यही समितिले बीचको अवधिको मात्र महसुल उठाउन गरेको सिफारिस कार्यान्वयन गर्न मन्त्रिपरिषद्बाटै निर्णय गर्ने को ? प्रधानमन्त्री केपी ओली । अनि अहिले पैसा कसले घटायो भनेर फेसबुकबाट सोध्ने को ? त्यो पनि केपी ओली । पैसा उठाउनु त परको कुरा, लाइन काटेको भनेर प्राधिकरणका कार्यकारी निर्देशक कुलमान घिसिङलाई हटाउने नियतका साथ मन्त्रिपरिषद्बाटै सात दिने स्पष्टीकरण सोधिएकोमा आपत्ति जनाउँदै उनले अहिले पानीमाथिको ओभानो हुनु राम्रो नहुने बताए । उनले भने,प्राधिकरणले अहिलेसम्म एक्काइस अर्ब अठासी करोडकै बिल काटेको छ । अबको क्याविनेटबाट यो असुल गर्ने निर्णय गराउनोस् । आफै बोक्सी आफै झाँक्री नबन्नोस् । विद्युत् अब यो देशको सबैभन्दा ठूलो आशा भएको उल्लेख गर्दै अध्यक्ष प्रचण्डले दस हजार मेगावाट विद्युत् निर्यात र समग्र व्यपार घाटाको सन्तुलन अब धेरै टाढा नरहेको बताए । तर,सम्झौ त लोडसेडिङका भयावह दिनहरू । परीक्षा दिने विद्यार्थीसँग उज्यालो थिएन । पानी आउने बेला छतमा तान्न बिजुली हुन्नथ्यो, बिजुली हुँदा पानी हुन्नथ्यो । यो देशमा हरेक भित्तामा भएको सबैभन्दा जरुरी र महत्वपूर्ण चिज लोडसेडिङको तालिका थियो,' उनले भने, अहिले लोडसेडिङको बेला निर्वाध बिजुली उपयोग गरेका उद्योगीहरूको बिजुलीको महशुलमा सरकार सिधै माफियागिरीको पक्षमा उभिएको छ तर त्यो बिजुली कुनै नेताले घरबाट दिएको थिएन । एउटा सुत्केरीले बच्चा नसेकेर दिएको बिजुली हो त्यो । एउटा गृहिणीले पानी नतानेर दिएको बिजुली हो । एउटा विद्यार्थीले टुकी र मैनबत्तीमा पढेर दिएको बिजुली हो । तर, त्यो पैसा तिर्नुपर्छ भनेर बोर्ड बैठकमा नोट अफ डिसेन्ट लेख्ने विद्युत प्राधिकरणका सञ्चालक समितिका सदस्यहरूलाई स्पष्टीकरण सोध्ने र हटाउने काम गरिएको उल्लेख गर्दै उनले विद्युत प्राधिकरणमा फरक मत राख्ने हक्की र देशभक्त सञ्चालक सदस्यहरुलाई होइन, प्रधानमन्त्री केपी ओलीलाई स्पष्ट सोधनुपर्ने बताए । यो रोष्टमबाट म सोध्छु प्रधानमन्त्रीलाई स्पस्टीकरण प्राधिकरणको रक्षा तपाईको जिम्मेवारी हो कि होइन ? माफियाहरूका पक्षमा उभिएर रोष्टमबाटै प्राधिकरणको नेतृत्वलाई लाञ्छित गर्दा अनि राजस्व उठाउनपर्छ भन्ने सञ्चालक सदस्यहरुलाई हटाउने निर्णय गर्दा संकोच लाग्नुपर्दैन देशको कार्यकारीलाई ?,'उनले प्रश्न गरे,स्वार्थ समूहसँग यो तहको कमिटमेन्ट छ तपाईहरूको ? यही हो दुई तिहाइको सरकारको नियत र नियति ? कतैबाट पनि स्वार्थसमूहको हित पूरा गर्न नसकेपछि प्रधानमन्त्री अब फेसबुकमा प्रकट भएको भन्दै अध्यक्ष प्रचण्डले भने,यो सम्मानित संसदमा हाइलाइट गरेर नोट होस्, बाइस अर्ब । प्रधानमन्त्रीको नियत सही छ भने फेसबुकमा होइन, अबको क्याविनेटमा आओस् र पास होस् बाइस अर्बको प्रस्ताव । प्रमुख प्रतिपक्षी दलको यही रोस्टमबाटै समर्थन छ । यदि अबको क्याविनेटमा बाइस अर्बको प्रस्ताव आएन भने देशले अझ राम्ररी बुझ्नेछ, प्रधानमन्त्रीको नियत । लोडसेडिङ समाप्तिको अन्तिम गृहकार्यमा सहभागी प्रधानमन्त्री र विद्युत विकासमा प्रतिवद्धताका कारण आफू विद्युत प्राधिकरणको उतारचढावबारे अलि बढी जानकार रहेको उल्लेख गर्दै उनले समाप्तिको डिलमा पुगेको प्राधिकरण आज देशकै सुन्दर भविष्य रच्न सक्ने ठाउँमा पुगेको बताए । यो राष्ट्रिय गर्वले केही साथीहरूमा कुण्ठा जन्माइरहेको छ । म यो सम्मानित संसदलाई सोध्छु,के यति सस्तो र तल्लो हुनुपर्छ राजनीति ? कसैको रिसले फेरि पुरानै ठाउँमा लैजाने हो प्राधिकरणलाई ?,'अध्यक्ष प्रचण्डले प्रश्न गरे।"
कर्मचारीको तलब एकरुपता कायम गर्न सर्वोच्चको फैसलाविरुद्ध सरकारले दियो पुनरावलोकनको निवेदन,"काठमाडौं : सबै सरकारी कर्मचारीहरूको तलबमान बराबर कायम गर्न सर्वोच्च अदालतको परमादेशविरुद्ध सरकारले पुनरावलोकनको निवदेन दिएको छ। महान्यायाधिवक्ता कार्यालयले दायर गरेको पुनरावेदनको निवेदन दर्ता भइसकेको महान्यायाधिवक्ता कार्यालयका प्रवक्ता एवं सहन्यायाधिवक्ता सूर्यराज दाहालले जानकारी दिए। उनले अन्नपूर्णसँग भने,'सबै सरकारी कर्मचारीको तलबमान बराबर कायम गर्न सर्वोच्च अदालतले गरेको फैसला चित्तबुझ्दो नभएपछि कानुनी व्यवस्थाअनुसार पुनरावलोकनका लागि निवेदन दिइएको हो। निवेदन दर्ता भइसकेको छ।' गत असार १० गते सर्वोच्च अदालतले सबै सरकारी कर्मचारीहरूको तलबमान बराबर कायम गर्न सरकारका नाममा परमादेश जारी गरेको थियो। नेपाल सरकारका सहसचिव,उपसचिव र शाखा अधिकृतहरू मर्यादा क्रममा माथि रहे पनि सरू तलब भने सेना तथा नेपाल प्रहरीका सोही सरहका कर्मचारीभन्दा कम हुने गरेको र यो समानताको सिद्धान्तविपरीत हुने ठहर अदालतले गरेको छ।"
"दाहालले प्रधानमन्त्री ओलीको अपमान गरेको भन्दै एमाले सांसदको प्रतिवाद, भने, 'अहिल्यै मैदानमा उत्रिएर आलोचना गर्ने बेला भएको छैन'","काठमाडौं : प्रमुख प्रतिपक्षी दलका नेता एवं माओवादी केन्द्रका अध्यक्ष पुष्पकमल दाहालले प्रधानमन्त्री केपी शर्मा ओलीको अपमान गरेको भन्दै एमाले सांसद रघुजी पन्तले आपत्ति जाएका छन्। विद्युत बक्यौता रकम तिर्ने विषयमा प्रधानमन्त्रीले संसदमा बोलेको कुरालाई गलत व्याख्या गरेको भन्दै सांसद पन्तले कडा प्रतिवाद गरेका हुन्। 'विद्युत बक्यौता रकमका विषयमा गलत व्याख्या गरेर तपाइँले व्यक्तिगत रूपमा प्रधानमन्त्रीलाई अपमानित गर्नुभएन। सांसदको रेकर्ड झिकाएर सुने हुन्छ। प्रधानमन्त्रीजीले तपाइँले भनेजस्तो बोल्नुभएको छैन। तपाइँले अहिल्यै मैदानमा उत्रिएर आलोचना गर्ने बेला पनि भएको छैन,' उनले भने। उनले लेखा समितिको सभापति प्रमुख प्रतिपक्षी दलको हुने भए पनि यसअघिका नजिरका कारण आफूहरूले त्यो पद नछोडेको बताए। 'लेखा समितिको सभापति प्रतिपक्षकै हो। तर, विगतमा कुनकुन दलले सत्तामा आएर त्यो पद छोड्नुभयो? तपाइँहरूले छोड्नुभएको भए अहिले हामीले पनि छोड्नुपर्थ्यो। यस्ता धेरै नजिरहरू छन्,' उनले भने। 'सत्ता चाहिँदैन' भन्ने दाहालको अभिव्यक्तिलाई पनि उनले व्यंग्य गरेका थिए। 'तपाइँसँग सत्ता माग्ने नैतिक आधार पनि छैन। अधिकार पनि छैन। जनाधार पनि छैन। के मुखले माग्नुहुन्छ? के आधारले माग्नुहुन्छ? कहिले यता कहिले उता गरेर तीनचोटि त समीकरण फेर्नुभयो। तपाइँलाई विश्वास गरेका ठूला दललाई धोका दिनुभयो। थाङ्नामा सुताउनुभयो। अब को सुत्न तयार हुन्छ?,' उनले प्रश्न गरे। जता सत्ता त्यतै प्रचण्ड भनेर स्थापित आफैंले गरेको भन्दै सांसद पन्तले दाहालको आलोचना गरे। 'प्रचण्डको सक्कली रूप देखियो। अब त्यो मौका तपाइँले पाउनु हुनेछैन। भीरमा लड्ने गोरुलाई राम राम भन्न सकिन्छ काँध थाप्न सकिन्न।'"
सांसद अमरेश सिंहको प्रश्न : सडक दुर्घटनाको जिम्मेवारी कसले लिन्छ ?,"काठमाडौं : सांसद अमरेश कुमार सिंहले सडक दुर्घटनाको कारण पत्ता लगाउनुपर्ने बताएका छन्। मंगलबार प्रतिनिधिसभा बैठकमा बोल्दै सांसद सिंहले दिनदिनै सडक दुर्घटनामा परी जनताले अकालमै ज्यान गुमाउनु परेको भन्दै दुर्घटनाको मुख्य कारण पत्ता लगाउनुपर्ने बताएका हुन्। 'जतिपनि हाम्रो देशमा सडक दुर्घटना भइरहेका छन्। त्यो कसको कारणले भएको छ ? यसको जिम्मेवारी कसैले लिनुपर्छ कि पर्दैन? सरकारको जिम्मेवारी हो कि ? सम्बन्धित निकायको जिम्मेवारी हो ? कि यातायात विभागको जिम्मेवारी हो। ट्राफिकको जिम्मेवारी हो कि । यात रोडको गुणस्तर दिनदिनै खराब भएर जाँदैछ, 'उनले भने, 'सडक दुर्घटनाको मुख्य कारण पत्ता लगाउन सरकारको ध्यानाकर्षण गराउन चाहन्छु।' उनले हरेक निर्माण व्यवसायी र व्यापारीहरूमा नेता बन्ने धौडधुप गर्ने खराब प्रवृत्ती देखिएको टिप्पणी गरे। उनले भने, 'जम्मै निर्माण व्यवसायीलाई नेता बनाउने गरिन्छ। हरेक व्यापारी नेता बन्न चाहन्छ। हरेक नेता व्यापारी बन्न चाहन्छ। यो कसले छुट्याउँछ।'"
प्रमुख प्रतिपक्षी दलका नेता प्रचण्डले आज संसद्मा सम्बोधन गर्दै,"काठमाडौं : प्रमुख प्रतिपक्ष दल नेकपा माओवादी केन्द्रका अध्यक्ष पुष्पकमल दाहाल प्रचण्डले आज संसदमा सम्बोधन गर्ने भएका छन् । पूर्वप्रधानमन्त्री एवम् प्रतिपक्ष दलका नेता प्रचण्डले आज दिउँसो एक बजे प्रतिनिधि सभा बैठकलाई सम्बोधन गर्ने तय भएको सभामुखको सचिवालयले जनाएको छ। आजको बैठकमा सांसदमन्त्रीबीच पनि प्रश्नोत्तर कार्यक्रम रहेको संसद सचिवालयले जनाएको छ । प्रचण्डले पछिल्लो राजनीतिक अवस्थाबारे आफ्नो धारणा राख्न समय माग गरेकाले आजको लागि तय भएको बताइएको छ। सचिवालयका अनुसार उनले विशेष समयमा सम्बोधन गर्ने छन् । प्रचण्डले पछिल्लो दुई ठूला दल कांग्रेस र एमालेको गठबन्धन सरकारप्रति चर्को आलोचनाका साथै सदन र सडकबाट आन्दोलन गर्ने चेतावनी दिइरहेका छन्। तर, पार्टीभित्र नेतृत्वको आलोचना भएपछि उनी आन्तरिक छलफलमा जुटिरहेका छन्। माओवादी केन्द्रका उपमहासचिव जनार्दन शर्माले अध्यक्ष प्रचण्डलाई पार्टीको नेतृत्व छाड्नुपर्ने प्रस्ताव गरेका थिए। माओवादीको स्थायी समिति बैठकमा लिखित प्रस्ताव राख्दै सम्बोधन गर्दै शर्माले पार्टी नयाँ पुस्तालाई हस्तान्तरण गर्न सुझाव दिएका थिए। अहिले सातै प्रदेशको बैठकमा पनि नेतृत्वको कार्यशैलीको विषयलाई लिएर बहस भएपछि संघर्षको मोडालिटी तय हुन सकेको छैन।"
"प्रतिनिधिसभा बैठक बस्दै, तीन मन्त्रालयका मन्त्रीहरूले सांसदले सोधेका प्रश्नको जवाफ दिने","काठमाडौं : संघीय संसदअन्तरगत प्रतिनिधिसभा बैठक बस्दैछ। बैठक दिउँसो १ बजे बस्दैछ। आजको बैठकमा सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार थपसम्बन्धी पत्रको व्यहोरा पढेर सुनाउने कार्यसूची छ। प्रतिनिधि सभाका सचिव सुरेश अधिकारीले प्रतिनिधिसभामा उत्पति भएको बेपत्ता पारिएका व्यक्तिको छानविन ,सत्य निरुपण तथा मेलमिलाप आयोग (तेस्रो संशोधन) विधेयक,२०८१ का सम्बन्धमा राष्ट्रिय सभाबाट प्राप्त सन्देशको जानकारी गराउनेछन्। बैठकमा तीन मन्त्रालयका मन्त्रीहरूले संसदमा सांसदहरूले सोधेका प्रश्नको जवाफ दिने कार्यसूचीमा उल्लेख छ। स्वास्थ्य तथा जनसंख्या,वन तथा वातावर र ऊर्जा,जलस्रोत तथा सिचाइँ मन्त्रालयसम्बन्धी मौखिक प्रश्नहरूको सम्बन्धित मन्त्रीले उत्तर दिनेछन्। उपप्रधानमन्त्री एवं अर्थमन्त्री विष्णुप्रसाद पौडेलले 'धितोपत्र सम्बन्धी ( पहिलो संशोधन) विधेयक, २०८१' माथि विचार गरियोस् ' भनी प्रस्ताव प्रस्तुत गर्नेछन्। यसैगरी आजको बैठकमा सभामुख घिमिरेले राष्ट्रिय प्रजातन्त्र पार्टीका नेता एवं पूर्वभूमिसुधार तथा व्यवस्था राज्यमन्त्री रामचन्द्र राय यादवको निधनमा शोक प्रस्ताव प्रस्तुत गर्ने कार्यसूची छ। उनको ७१ वर्षको उमेरमा गत साउन ०६ गते निधन भएो थियो।"
"रास्वपाको केन्द्रीय समिति बैठक जारी, मुकुल ढकालमाथिको कारबाहीबारे निर्णय हुने","काठमाडौं : राष्ट्रिय स्वतन्त्र पार्टीको केन्द्रीय समिति बैठक जारी रहेको छ। पार्टी केन्द्रीय कार्यालय चःमतीमा बिहानदेखि जारी बैठकमा विभिन्न पाँच एजेण्डामा छलफल हुन लागेको कार्यवाहक महामन्त्री कबिन्द्र बुर्लाकोटीले जानकारी दिए। आजको बैठकमा समसामयिक राजनीति, पार्टी गतिविधि, पार्टीको राष्ट्रिय भेलाको तयारी,अनुशासनात्मक कारवाही,स्थानीय छाँया सरकार कार्यविधि लगायतका एजेण्डामा छलफल गर्न लागिएको हो। आजको बैठकमा निलम्बित महामन्त्री मुकुल ढकालमाथि कारबाही गर्ने विषयमा पनि छलफल हुने बताइएको छ । यसअघि पार्टीको महामन्त्री,प्रवक्ता तथा केन्द्रीय सदस्यबाट ढकाललाई हटाइएको थियो। ढकालमाथि अनुशासनको कारबाही गरी साधारण सदस्यबाट हटाउने विषयमा बैठकमा छलफल हुनेछ।"
"माओवादीबाट आएका शर्मा महासचिव, पूर्वमुख्यमन्त्री यादव रित्तै","काठमाडौं : जनता समाजवादी पार्टी नेपालले महाधिवेशनको लामो समयपछि पदाधिकारी चयन गरेको छ । नेकपा माओवादी केन्द्र छोडेर १७ वर्षपछि जसपा नेपालमा फर्किएका रामकुमार शर्मालाई महासचिव बनाइएको छ । उनले अध्यक्ष उपेन्द्र यादवबाट महासचिव पद उपहार पाएका छन् । माओवादी केन्द्र अध्यक्ष पुष्पकमल दाहाल (प्रचण्ड)को साथ छोडेर वैशाखमा जसपा नेपालमा आएका शर्मालाई पार्टीको शक्तिशाली पद दिइएको हो । तत्कालीन मधेसी जनअधिकार फोरम नेपालको अध्यक्ष उपेन्द्र यादव र महासचिव शर्मा नै थिए । लामो समय अन्य पार्टीमा चाहारेर शर्मा अन्ततः उपेन्द्रसँगै पुगे । यसअघि मधेसको पूरा कार्यकाल मुख्यमन्त्री भएका लालबाबु राउतलाई पनि पार्टीको महासचिव चयन गरिएको छ । त्यस्तै, पार्टीको सहअध्यक्षमा रकम चेम्जोङलाई चयन गरिएको छ । चेम्जोङ अशोक राईसँगै जसपा नेपालमा गएका थिए तर अशोक राईले पार्टी फुटाएर निस्केर जाँदा पनि चेम्जोङले पार्टी छोडेनन् । पाँच जना उपाध्यक्षमा राजकिशोर यादव, मृगेन्द्रकुमार सिंह यादव, गोविन्द चौधरी, शिवलाल थापा मगर, विद्युत् बज्राचार्य छन् । त्यसैगरी उपमहासचिवमा प्रकाश अधिकारी, दीपक कार्की, रेखा यादव छन् । सचिवमा लीला सिटौला, शैलेन्द्र साह, सुनी लामा, राजकुमार राई, सुरेश मण्डल, लाक्पा शेपा, कमरुद्दीन राई, कोषाध्यक्ष सुरिताकुमारी साह चयन भएकी छन् । जसपा नेपालको राष्ट्रिय एकता महाधिवेशन जेठको २७, २८, २९, ३० गते गरेको थियो । जसपा नेपालले लामो समयसम्म पदाधिकारी चयन गर्न सकेको थिएन । माओवादी केन्द्रबाट फर्किनेबित्तिकै महासचिव भएका शर्माले खुसी प्रकट गरेका छ्न । मधेस विद्रोहमा उपेन्द्रजी मेरो नेता हुनुहुन्थ्यो, म उहाँको नेतृत्व मधेसी जनअधिकार फोरम नेपालको महासचिव थिए, नवनियुक्त महासचिव शर्मा खुसी हुँदै भन्छन्, मलाई अध्यक्षज्यूले विश्वास गर्नुभयो । तर, मलाई जिम्मेवारी पूरा गर्ने च्यालेन्ज आयो । तर, अध्यक्ष उपेन्द्र यादव नेताको जिम्मेवारी बाँडफाँटमा चुकेका छन् । उपनिर्वाचनमार्फत प्रतिनिधिसभा सदस्यमा चुनाव जिताएका मधेस प्रदेशका पूर्वमुख्यमन्त्री सरोजकुमार यादवलाई उनले कुनै स्थान दिएका छैनन् । पदाधिकारीसहित ३१ सदस्य कार्यकारणी समितिमा उनले कहीँ कतै ठाउँ नपाएको देखिन्छ । सप्तरी२ मा प्रतिनिधिसभा सदस्यको चुनावमा जनमत पार्टीका अध्यक्ष डा सीके राउतसँग उपेन्द्र यादव हारेका थिए । बारा२ बाट निर्वाचन जिताउन अहमभूमिका खेलेका पूर्वमुख्यमन्त्री सरोजकुमार यादवले उपेन्द्र यादवलाई जिताउन निकै ठूलो गुण लगाएका थिए । तर, अहिले पार्टीभित्रै उपेन्द्र यादवले उनीमाथि अन्याय गरेको नेताहरू बताउँछन् । पूर्वमुख्यमन्त्री यादवले पदाधिकारीदेखि कार्यकारिणी समितिसम्म कतै ठाउँ पाएका छैनन् । पार्टीको पदाधिकारी, कार्यकारिणी समिति चयन गर्न सबै अधिकार अध्यक्ष उपेन्द्र यादवलाई हामी दिएका थियौं । उहाँले पार्टी भित्र जिम्मेवारीको वर्गीकरण गर्नुभएको छ । हामी आफ्नो अधिकार उहाँलाई दिएपछि सन्तुष्ट हुनै पर्छ नि ! मन पराएको सबै पद कहाँ पाइन्छ र ? , पार्टी प्रवक्ता मनिष सुमन हाँस्दै भन्छन्, मैले नामावली बनाएको भए सच्चाइदिन्थेँ । अध्यक्षज्यूले धेरै मेहनत र सन्तुलन मिलाउन जीवनको गम्भीर मोडमा यो निर्णय गर्नुभएको छ ।"
देउवाले बोलाए उपसभापति र महामन्त्रीद्वयलाई छलफलमा,"काठमाडौं : नेपाली कांग्रेसका सभापति शेरबहादुर देउवाले महामन्त्रीद्वय विश्वप्रकाश शर्मा र गगनकुमार थापाको प्रस्तावमाथि छलफल गर्न बुढानीलकण्ठमा बोलाएका छन् । पार्टीको केन्द्रीय समिति बैठकमा महामन्त्रीद्वयको प्रस्तावमाथि छलफल भइरहेको अवस्थामा सभापति देउवाले आज बिहान उपसभापति पूर्णबहादुर खड्का र धनराज गुरुङ, महामन्त्रीद्वय थापा र शर्मालाई छलफलका लागि बुढानीलकण्ठमा बोलाएका हुन् । देउवाले केन्द्रीय समिति बैठकमा प्रस्तुत महामन्त्रीद्वयको प्रतिवेदनमा सहमति जुटाउनका लागि आवश्यक तयारीका लागि बोलाइएको कांग्रेसका एक पदाधिकारी जानकारी दिए। उनीहरुसँग छलफलपश्चात पदाधिकारी बैठक बोलाउने तयारी छ। कांग्रेसको केन्द्रीय समिति बैठक भोली बस्दैछ। गत साउन २३ गतेदेखि प्रारम्भ भएको बैठक २८ गतेसम्म चलेको थियो। त्यसपश्चात भदौ ७ गते बैठक बसेर भोलीसम्मका लागि स्थगित भएको हो। बैठकमा ११ वटा विभिन्न प्रस्तावित विषयहरूमाथि धारणा राख्ने क्रम जारी रहेको मुख्य सचिव कृष्णप्रसाद पौडेलले जानकारी दिए। पार्टी महामन्त्री विश्वप्रकाश शर्माले दुईपटकभन्दा बढी प्रधानमन्त्री बन्न नपाउने भनी पार्टीमा राखेको प्रस्तावले संस्थापक पक्ष झस्किएको छ। संस्थापन पक्ष मध्यमार्गी बाटो अपनाएर महामन्त्री शर्माको प्रस्ताव पारित गर्ने तयारीमा छ। महामन्त्री शर्माको परिमार्जित प्रतिवेदनमा राष्ट्रपति, प्रधानमन्त्री, मन्त्री र सांसदको कार्यकाल तोक्नुपर्ने उल्लेख छ। शर्माको प्रतिवेदनमा भनिएको छ, राष्ट्रपति एकपटक, प्रधानमन्त्री दुईपटक, मन्त्री तीनपटक र सांसद ४ पटक हुन पाउने पद्धति बसाल्नुपर्छ। कांग्रेसले यो पद्धतिको अनुशरण गर्नुपर्छ, संवैधानिक बस्दोबस्तका लागि पनि कांग्रेसले यो प्रस्ताव पारित गर्नुपर्छ। कांग्रेसभित्र चुनावी गठबन्धन गर्ने कि नगर्ने भन्ने विषयलाई लिएर महासमिति बैठकदेखि नै विवाद छ। महामन्त्री थापाको प्रतिवेदनमा भनिएको छ, निर्वाचनपूर्वको गठबन्धन लोकतन्त्रमा नियमित राजनीतिक अवस्था नभएर एउटा बाध्यात्मक परिस्थितिको उपज थियो भन्ने कुरालाई मनन गर्दै कांग्रेस यस महासमिति बैठकबाट पार्टीका सदस्यहरू, शुभेच्छुक तथा समर्थक र आमनागरिकलाई पूर्ण विश्वास दिलाउँदै दृढ संकल्प गर्छ, हामी भविष्यमा हुने आवधिक निर्वाचनहरू आफ्नै ताकतमा एक्लै लड्नेछौं र हाम्रो मतदातालाई नेपाली कांग्रेसको चुनाव चिह्न रूख मा नै मत हाल्न पाउने अवस्था सुनिश्चित गर्ने छौं। संस्थापन पक्ष मध्यमार्गी बाटो अपनाएर महामन्त्री शर्माको प्रस्ताव पारित गर्ने तयारीमा छ।"
"सहमतिमा पदाधिकारी चयन गर्न माधव नेपाल असफल, आज निर्वाचन हुँदै","काठमाडौं : नेकपा एकीकृत समाजवादीका १८ पदाधिकारीका लागि निर्वाचन हुने भएको छ । महाधिवेशन सकिएको लामो समयसम्म पनि पदाधिकारी चयन गर्न नसकेपछि सोमबार बसेको केन्द्रीय कमिटीको बैठकले पदाधिकारी चयन गर्न निर्वाचनमा जाने निर्णय गरेको हो। पदाधिकारी र पोलिटब्युरो सदस्यको निर्वाचनका लागि एकीकृत समाजवादीले निर्वाचन तालिका सार्वजनिक गरेको निर्वाचन आयोगका प्रमुख माधव पौडेलले जानकारी दिए । उनका अनुसार सहमतिको प्रयास असफल भएपछि पदाधिकारी र पोलिटब्युरो सदस्यका लागि निर्वाचन हुन लागेको हो। एसले पहिलो पटक गरेको महाधिवेशनलाई १० औं महाधिवेशनको नाम दिएर भएको महाधिवेशन हलबाट माधवकुमार नेपाललाई अध्यक्ष, घनश्याम भुसाललाई महासचिव र झलनाथ खनाललाई सम्मानीत नेतामा दोहोर्याएर घोषणा भएको थियो। निर्वाचन हुँदा खनालको समर्थनमा अध्यक्षमा भुसालले दाबी गरेका थिए। उक्त समयमा बाँकी केन्द्रीय सदस्य १० दिनभित्रै टुंग्याउने घोषणा भएपनि लामोसम्म केन्द्रीय कमिटीले पूर्णता पाउन सकेको थिएन। सहमतिबाट पदाधिकारी चयन गर्ने भनिए पनि पार्टी अध्यक्ष माधव कुमार नेपाल असफल बनेका थिए। पार्टीकी केन्द्रीय सदस्य रामकुमारी झाँक्रीले सहमतिको नाममा समय बर्बाद भएको बताइन्। उनले भनिन्, महाधिवेशनबाटै कमिटीहरू चयन गर्नुपर्ने थियो। तर, हामी सहमतिको नाममा लामो समय पर्खेर गल्ती गर्यौं। तालिका अनुसार उम्मेदवारी दर्ता, दाबी विरोध, उम्मेदवारी फिर्ता, अन्तिम नामावली प्रकाशनलगायत कार्यक्रम आज बिहानदेखि सुरु हुनेछ। दिउँसो १ बजे अन्तिम उम्मेदवारको नाम प्रकाशित हुने र दिउँसो २ देखि ५ बजेसम्म मतदान हुने कार्यतालिकामा उल्लेख छ । चुनावबाट वरिष्ठसहित ७ जना उपाध्यक्ष, ४ जना उपमहासचिव र ७ जना सचिव चयन गरिने छ। एकीकृत समाजवादीको विधानअनुसार केन्द्रीय समितिको एक तिहाइ पोलिटब्युरो, पोलिटब्युरोको एक तिहाइ स्थायी कमिटी र २१ सदस्यीय पदाधिकारी रहनेछ। असार १६ देखि २० गतेसम्म काठमाडौंमा पार्टीको १० औं राष्ट्रिय महाधिवेशन चलेको थियो।"
संसदीय सुनुवाइ समितिको बैठक बस्दै : प्रस्तावित १७ राजदूतविरुद्धका उजुरीमाथि सुनुवाइ हुने,"काठमाडौं : प्रतिनिधिसभाअन्तर्गतको संसदीय सुनुवाइ समितिको बैठक अहिले ११ बजे बस्दैछ। विभिन्न देशका लागि सिफारिस राजदूतहरूविरुद्ध परेका उजुरी तथा सूचनाहरू खोल्न बैठक बोलाइको हो। बैठक कानुन,न्याय तथा मानव अधिकार समितिको हल नम्बर २ मा बस्दैछ। बैठकमा विभिन्न देशका लागि नेपाली राजदूत पदमा प्रस्तावित व्यक्तिहरूका सम्बन्धमा उजुरी तथा सूचनाहरू खोलि वितरण गरिने जनाइएको छ। यसैगरी राजदूतहरूले पेश गरेको कार्ययोजना समितिका सदस्यहरूलाई वितरण गरिने र प्रस्तावित राजदूतहरूको सुनुवाइ प्रक्रिया अगाडि बढाउन संसदीय सुनुवाइ समितिको कार्यविधि २०८० को दफा १५ बमोजिम कार्यताकालिका तयार गर्ने कार्यसूची रहेको छ। गत २९ साउनमा सुनुवाइ समितिले प्रस्तावित १७ जना राजदूतविरुद्ध उजुरी आह्वान गरेको थियो। प्रधानमन्त्री केपी ओली नेतृत्वको साउन १४ गतेको मन्त्रिपरिषद् बैठकबाट एकैपटक १८ देशमा राजदूत सिफारिस भएका थिए। परराष्ट्र मन्त्रालयले प्रस्तावित १७ राजदूतहरूको नाम सुनुवाइका लागि संसद् सचिवालयमा पठाएको थियो। सरकारले चीनका लागि कृष्णप्रसाद ओली,अमेरिकाका लागि लोकदर्शन रेग्मी र बेलायतका चन्द्र घिमिरेकोसहित नयाँ राजदूतको नाम सिफारिस गरेको थियो। सरकारले दक्षिण कोरिया शिवमाया तुम्बाहाङफे, जर्मनीमा डा शैल रुपाखेती,पोर्चुगलको राजदूतमा प्रकाशमणी पौडेल, मलेसिया नेत्र तिमिल्सिना, इजरायल राजदूतमा धनप्रसाद पण्डित, दक्षिण अफ्रिका राजदूतमा कपिलमान श्रेष्ठ, साउदी अरबमा नरेशविक्रम ढकाल र पाकिस्तानमा रिता धिताल, डेनमार्कका लागि नेपाली राजदूतमा सुम्निमा तुलाधार, श्रीलंकाको राजदूतमा रामकृष्ण भट्टराई र स्पेनको राजदूतमा सनिल नेपाल, रुसका लागि, जंगब चौहानको नाम सिफारिस गरिएको छ। भारतका लागि निवर्तमान राजदूत डा शंकर शर्मालाई नै निरन्तरता दिने निर्णय गरेको थियो। उजुरी आह्वानसँगै समितिमा पनि प्रस्तवित राजदूतका विषयमा छलफल हुने सभापति जबराले जानकारी दिए। संविधानमा राजदूत पदमा सिफारिस भएकाहरूको संसदीय सुनुवाइ गर्नुपर्ने व्यवस्था छ। संसदीय सुनुवाइ समितिले उनीहरूको नाम अनुमोदन गरेपछि राष्ट्रपतिले राजदूत नियुक्त गर्ने प्रावधान छ।"
अरिङ्गालले टोकेर एकको मृत्यु,गोरखा : अरिङ्गालले टोकेर गोरखामा एक जनाको मृत्यु भएको छ। पालुङ्टार नगरपालिका९ सानाबेशीका ६५ वर्षीय जयबहादुर कुँवको मृत्यु भएको प्रहरीले जनाएको छ। मंगलबार बिहान ११ बजेतिर बारीको रुखमा चढ्दा उनलाई अरिङ्गालले टोकेको थियो। घरायसी उपचारकै भरमा घरमा रहेका उनको अपरान्ह मृत्यु भएको प्रहरी निरीक्षक ध्रुवप्रसाद शर्माले जानकारी दिए।
लघुवित्तमा आगजनी र तोडफोड,"विराटनगर : मोरङमा लघुवित्तका दुईवटा शाखा कार्यालयमा मंगलबार दिउँसो आगजनी र तोडफोड गरिएको छ। प्रहरीका अनुसार कानेपोखरी गाउँपालिका२ दलेलीमा रहेको अभियान लघुवित्त र बेलबारी नगरपालिका७ नयाँ बाहुनीमा रहेको नेशनल लघुवित्त वित्तीय संस्थामा आगजनी र तोडफोड भएको हो। अभियान लघुवित्तमा कानेपोखरी२ कालीस्थानका रामबहादुर लिम्बूसहित १०१२ जनाको संख्यामा पुगेको समूहले दिउँसो १२:४० बजेतिर आगजनी गरेको प्रहरीले जनाएको छ। अचानक लघुवित्तमा छिरेको समूहले कम्प्युटरको मनिटर र कागजात जलाएको इलाका प्रहरी कार्यालय पथरीका डीएसपी मोहनविक्रम दाहालले जानकारी दि । उनका अनुसार काठको कुर्सी तोडफोडसमेत गरिएको छ। घटनालगत्तै आगजनीमा संलग्नहरु फरार भएका थिए। प्रहरीले घटनामा संलग्न ४ जनालाई पक्राउ गरेको छ। पक्राउ पर्नेमा रामबहादुर लिम्बूसहित कानेपोखरी२ की ३५ वर्षीया चन्द्रकला मगर, उर्लाबारी नगरपालिका७ की ४० वर्षीया मीना रसाइली र ४३ वर्षीया राधा विश्वकर्मा रहेका छन्। उनीहरुलाई इलाका प्रहरी कार्यालय पथरीको नियन्त्रणमा राखिएको छ। डीएसपी दाहालले फरार रहेका अन्य व्यक्तिहरूको खोजी तीव्र पारिएको जानकारी दिए। उनले घटनाका सम्बन्धमा थप अनुसन्धान सुरु गरिएको बताए। घटनामा संलग्नमध्ये केही व्यक्तिहरु त्यसअघि बेलबारीको नयाँ बाहुनीमा रहेको नेशनल लघुवित्त वित्तीय संस्थामा आक्रमणमा संलग्न रहेको पाइएको प्रहरीले जनाएको छ। नेशनलमा बिहान ११:४० बजेतिर घटना भएको थियो। बेलबारी६ का ५० वर्षीय माधव गिरीसहित ३०३५ जनाको समूह प्रवेश गरेर नेशनलको कार्यालयमा रहेको ल्यापटप र कागजात पानीमा हालेर नष्ट गरिदिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार गिरीकी पत्नी ४५ वर्षीया पवित्रादेवी गिरी र छोरी २७ वर्षीया दोर्णकुमारी गिरी नेशनल लघुवित्तका सदस्य रहेको खुलेको छ। आमाछोरीले नै त्यहाँबाट ऋणसमेत लिएको पाइएको प्रहरीले जनाएको छ । ऋण लिएका उनीहरूले तिर्न आलटाल गर्दै आएको लघुवित्तले जनाएको छ। पत्नी र छोरी ऋणी रहेको लघुवित्तको कार्यालयमा गिरीसहितको समूह प्रवेश गरी ल्यापटप र कागजात नियन्त्रणमा लिँदै सुनसरीमोरङ सिचाई आयोजनाको नहरमा फालेर नष्ट गरिदिएको डीएसपी बस्नेतले बताए। उनका अनुसार घटनामा संलग्नहरूको पहिचान भइसकेको छ। घटनापछि फरार रहेका कारण खोजी तीव्र पारिएको जानकारी बस्नेतले दिए। नेशनल लघुवित्त शाखा कार्यालयका सेक्सन अफिसर नवीन सापकोटाले अचानक एउटा हुल प्रवेश गरेर आतंक मच्चाएको जानकारी दिए। ४५ वटा बोरा लिएर आएका रहेछन्। लघुवित्तभित्र प्रवेश गरेर ल्यापटप, कागजातलगायतका कागजात धमाधम बोराभित्र हाल्न थाले। २ वटा बोरा हामीले खोसेर राख्यौं, उनले भने, त्यसक्रममा कर्मचारीसँग धकेलाधकेल भयो। ल्यापटप र कागजात जलाउन पेट्रोल नै लिएर आएका रहेछन्। तर, सम्भव भएन। सापकोटाका अनुसार जलाउन सम्भव नभएपछि नहरको पानीमा फालेर त्यो समूह फरार बनेको छ। पानीमा हालेका कारण ल्यापटप र कागजात कामै नलाग्ने गरी बिग्रिएको उनले बताए। हामीले कहिल्यै नदेखेका नयाँ मान्छेहरु आएका थिए। भीडमा रहेका २ जना मात्रै चिन्यौं, उनले भने, अरुलाई चिनेनौं । तत्काल प्रहरीलाई घटनाको जानकारी गराएका छौं। मोरङमा भएका दुवै घटनाको जिम्मेवारी लघुवित्त तथा वित्तीय संस्थाविरुद्धको संघर्ष समितिका संयोजक मणिराम ज्ञवालीले लिएका छन्। संयोजक ज्ञवालीले लघुवित्तविरुद्ध मुलुकभर विभिन्न २५ स्थानमा प्रदर्शन गरिएको बताए। सरकारसँगको सहमति कार्यान्वयन नभएपछि आन्दोलनमा उत्रिएको उनको भनाइ छ। पुष्पकमल दाहाल प्रचण्ड नेतृत्वको सरकारले चैत २ गते लघुवित्त पीडित संघर्ष समितिसँग ६ बुँदे सहमति गरेको थियो। सहमतिपछि संघर्ष समितिले आन्दोलनका सबै कार्यक्रम फिर्ता लिएको थियो। सरकार परिवर्तन भएलगतै संघर्ष समितिले आन्दोलन सुरु गरेको हो। सरकारसँगको सहमति कार्यान्वयन नभएपछि कडा संघर्षमा उत्रिएको ज्ञवालीले बताए। सरकारसँग सहमति भएको थियो। तर कार्यान्वयन भएन। त्यसैले कडा संघर्षमा उत्रिएका छौं। साथीहरूले आक्रोशमा केके गर्नुभयो हामी बु्झ्दैछौं, ज्ञवाली भन्छन्।"
३५१ केजी गाँजासहित युवक पक्राउ,"धरान : सुनसरी विभिन्न स्थानबाट ३ सय ५१ केजी गाँजासहित एकजना पक्राउ परेका छन्। सुनसरीको धरान उपमहानगरपालिका१३, आँपगाछीस्थित कोशी लोकमार्गबाट १५ केजी गाँजासहित धनकुटा नगरपालिका७ का २२ वर्षीय सन्देश राई पक्राउ परेका हुन्। जिल्ला प्रहरी कार्यालय सुनसरीका प्रवक्ता डीएसपी नवीनकृष्ण भण्डारीका अनुसार गाडीमा लुकाई छिपाई ल्याएको गाँजासहित युवक पक्राउ गरिएको हो। प्रहरीको टोलीले धनकुटाबाट धरान तर्फ आउँदै गरेको को १ ख २०९६ नम्बरको हायस भेन (सार्वजनिक यातायात)लाई रोकी सवार यात्रुहरूको सामान चेकजाँच गर्दा युवक पक्राउ परेका हुन्। सुनसरीको कोशी गाउपालिका८ को हरिपुरमा एचाआर २६ बी ०९९०४ नम्बरको भारतीय स्कारपियो गाडीलाई रोकी चेकजाँच गर्ने क्रममा ३३६ केजी गाँजासहित गाडी नियन्त्रणमा लिइएको डीएसपी भण्डारीले बताए। चेकजाँच गर्ने क्रममा गाडी चालक फरार भएकाले उनको पहिचान गरी खोजी भइरहेको उनले बताए।"
"अन्तर्राष्ट्रिय हवाई कम्पनी प्रतिनिधिहरूसँग नागरिक उड्डनमन्त्रीले भने, सरकारले ल्याएको प्याकेजमा आशंका नगर्नुस्","काठमाडौं : संस्कृति पर्यटन तथा नागरिक उड्डनमन्त्री बद्री पाण्डेले पोखरा र भैरहवा विमानस्थल सञ्चालन गर्न सकेको अवस्थामा लाखौं पर्यटकहरू भित्राउन सकिने बताएका छन्। मंगलबार अन्तर्राष्ट्रिय वायु सेवा सञ्चालकहरूसँगको छलफलमा मन्त्री पाण्डे उक्त कुरा बताएका हुन्। मन्त्री पाण्डेले भने, देश आर्थिक लगायतका जटिलतामा गुज्रिरहेको छ। यो संकटको अवस्था हुँदा हुँदै पनि सरकारले विभिन्न प्याकेज ल्याएर पोखरा र भैरहवा विमानस्थल सञ्चालन गर्न खोजेको छ। देशको जटिलतालाई बुझेर सरकारले गरेको निर्णय कम आँक्नु हुँदैन। मन्त्री पाण्डेले दुईवटै विमानस्थल सञ्चालनका लागि नीतिगत, व्यावसायिक र सुरक्षाका क्षेत्रमा निरन्तर छलफल गर्न सरकार तत्पर रहेको बताए। उनले पोखरा पर्यटकीय राजधानी भएको उल्लेख गर्दै चीन, भारत लगायतका मुलुकबाट पोखरा र भैरहवामा पर्यटकहरू भित्र्याउन सकेको अवस्थामा राज्यले लाखौं राजस्व भित्र्याउन सक्ने बताए। उनले सरकारले ल्याएको प्याकेजमा दुई वर्षपछि के होला भन्ने विषयमा चिन्ता नलिन समेत अन्तर्राष्ट्रिय विमान कम्पनीहरूसँग विश्वास दिलाए। मन्त्री पाण्डेले रुटका विषयमा सरकार चीन भारतसँग कूटनीतिक रूपमा अघि बढिसकेको समेत बताए। छलफलमा जजिरा, सिंगापुर एयरलाइन्स लगायतका दर्जन बढी वायु सेवा सञ्चालकहरूको उपस्थिति रहेको थियो।"
"धुलिखेल नगरपालिकाले पायो स्वस्थ सहरको मान्यता, जित्यो ५ हजार डलर","काठमाडौं : धुलिखेल नगरपालिका नेपालको पहिलो स्वस्थ सहर बनेको छ। सूचकांकमा दोस्रो लेभल प्राप्त गरेपछि विश्व स्वास्थ्य संगठनले धुलिखेल नगरपालिकालाई स्वस्थ सहर घोषणा गरेको हो। यससँगै धुलिखेल नगरपालिकाले ५ हजार डलर राशिको पुरस्कार पाउने भएको छ। धुलिखेल नगरपालिकाका मेयर अशोक कुमार ब्यान्जु श्रेष्ठका अनुसार विश्व स्वास्थ्य संगठनले मंगलबार उक्त घोषणा गरेको हो। दक्षिण एसियामा भारतको पुणे र नेपालको धुलिखेल नगरपालिकाले उक्त मान्यता हो। विश्व स्वास्थ्य संगठनले तोकेको विभिन्न मापदण्ड नगरपालिकाले पूरा गरेपछि उक्त मान्यता पाएको मेयर श्रेष्ठले बताए। 'विश्व स्वास्थ्य संगठनले धेरै मापदण्ड तोकेको छ। उक्त मापदण्ड पूरा गर्नेले मात्रै यो मान्यता पाउने गरेको छ। नेपालमै पहिलोपटक धुलिखेल नगरपालिकाले यस्तो मान्यता पाएको छ,' अन्नपूर्णसँग उनले भने। धुलिखेल नगरपालिकाले अपनाएको स्वास्थ क्षेत्रको नीतिगत सुधार, स्वास्थ क्षेत्रको दिगो विकासको लक्ष, वातावरणीय सुधार, गरिब जनतामा स्वास्थ्यमा पहुँच, दीर्घरोग र सरुवा रोग अनि सामुदायिक स्वास्थ्यमा सुधार र स्थानीय सरकारको प्राथमिक स्वास्थ्य उपचारमा गरेको प्रगतिलाई आधार मानेर विश्व स्वास्थ्य संगठनले स्वस्थ सहरको मान्यता दिएको हो। 'अब धुलिखेल नगरपालिले विश्व स्वास्थ संगठनमार्फत सर्नेनसर्ने रोग, जेष्ठ नागरिक स्वास्थ, दलित र गरिब जन समुदायको स्वास्थ्यमा दिगो विकासको स्वास्थ्य अनि सहरी स्वास्थ्य सुशासनमा काम गर्नु पर्नेछ,' मेयर श्रेष्ठले भने। नगरपालिकाले अपांगता, स्वच्छ खानेपानी, वातावरणीय प्रभावको न्युनीकरण, सामुदायिक स्वास्थ्य, स्वास्थ्यमा डिजिटल अभिलेख तयार गरी कार्य गरेका थिए।"
पोखरीमा डुबेर ७ वर्षीय बालक ज्यान गयो,उदयपुर : उदयपुरको त्रियुगा नगरपालिका १३ स्थित पूर्वपश्चिम बरुवा बसपार्क नजिकको पोखरीमा पौडी खेल्नेक्रममा ७ वर्षीय बालकको ज्यान गएको छ। मंगलबार तीन जना साथीसँग पौडी खेल्न गएका ७ वर्षीय बालक त्रियुगा नपा ११ पिजीचोकका रिचेश राईको पोखरीमा डुबेर ज्यान गएको हो। पौडी खेल्नेक्रममा तीनै जना डुबेकोमा अन्य दुई जना निस्कन सफल भएको जिल्ला प्रहरी कार्यालयका सूचना अधिकारी डीएसपी राजन चापागाईले जानकारी दिए। मृतक बालकको शव घट्नास्थलको सर्जमिन मुचुल्का पछि जिल्ला अस्पताल उदयपुरमा पोष्टर्माटमका लागि पठाइएको छ भने घट्नाबारे अनुसन्धान भइरहेको प्रहरी भनाइ छ।
धादिङमा बस र माइक्रो ठोक्किंदा ८ जना घाइते,धादिङ : कालुपाण्डे मार्ग अन्तर्गत धादिङको नीलकण्ठ नगरपालिका८ ससाह नजिकै बस र इभी माइक्रोबस ठोक्किंदा ८ जना घाइते भएका छन् । धादिङबाट काठमाडौंका लागि छुटेको ना ७ ख २१९८ नम्बरको बस र काठमाडौंबाट धादिङतर्फ जाँदै गरेको बागमती प्रदेश००१ ज ०४२९ नम्बरको इभी माइक्रोबस एकआपसमा ठोक्किएर दुर्घटना भएको धादिङका प्रहरी प्रवक्ता डिएसपी मकेन्द्रकुमार मिश्रले जानकारी दिए। दुर्घटनामा माइक्रोबसमा सवार १५ जनामध्ये ८ जना यात्रु घाइते भएका हुन् । घाइते माइक्रोबसका १ जना यात्रुलाई थप उपचारका लागि काठमाडौं पठाइएको छ भने अन्य घाइतेको जिल्ला अस्पताल धादिङमा उपचार भइरहेको मिश्रले बताए ।
"बहिनीज्वाइँको छुरा प्रहारबाट १४ वर्षीया बालिकाको मृत्यु, जेठीसासू घाइते",धरान : धरान उपमहानगरपालिका३ स्थित माछाभौडिमा बहिनीज्वाइँको छुरा प्रहारबाट जेठीसासूकी छोरीको मृत्यु भएको छ। घरायसी झगडाका कारण खाँदबारी नगरपालिका२ संखुवासभाका ३३ वर्षीय बबिन बरालले छुरा प्रहार गर्दा १४ वर्षीया बालिकाको मृत्यु भएको छ। बरालले घरझगडाका कारण धरान३ कि नातामा जेठी सासू पर्ने सिर्जना राई(शाही)लाई छुरा प्रहार गर्न थालेपछि उनकी छोरी युजिना शाही छुट्याउन पुगेकी थिइन। बरालले आमा छोरीलाई नै छुरा प्रहार गरी घाइते बनाएर फरार भएका थिए। गम्भीर घाइते भएका दुवैलाई स्थानीयले उपचारका लागि बीपी कोइराला स्वास्थ्य विज्ञान प्रतिष्ठानमा उपचारका लागि भर्ना गरेका थिए। उपचारका क्रममा छोरी युजिनाको मृत्यु भएको जिल्ला प्रहरी कार्यालय सुनसरीका प्रवक्ता डीएसपी नबिनकृष्ण भण्डारीले बताए। घाइते सिर्जनाको उपचार भइरहेको उनले बताए। आमाछोरीलाई छुरा प्रहार गरी फरार रहेका बराललाई वडा प्रहरी कार्यालय धरानका प्रमुख प्रहरी नायब निरीक्षक रुद्रबहादुर खडका नेतृत्वको टोलीले पक्राउ गरेको छ। बरालको साथबाट आक्रमणमा प्रयोग गरिएको छुरा बरामद गरेको प्रहरीले जनाएको छ। बराललाई कर्तव्य ज्यान मुद्दा दर्ता गरी कारबाही प्रक्रिया अगाडि बढाइ घटनाको अनुसन्धान सुरु गरिएको डीएसपी भण्डारीले बताए।
हाइटेन्सनबाट करेन्ट लागेर मृत्यु,विराटनगर : विराटनगरमा हाइटेन्सन लाइनबाट करेन्ट लागेर मंगलबार दिउँसो एक जनाको मृत्यु भएको छ। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले मोरङको बूढीगंगा गाउँपालिका३ गंगाचोक घर भएका ४२ वर्षीय सन्तोष कार्कीको मृत्यु भएको जानकारी दिए। कार्की विराटनगर महानगरपालिका३ स्थित विराट हेल्थ कलेजका सवारी चालक हुन्। कार्कीले विराटनगर३ खार्जी चोकमा विराट श्री होस्टल सञ्चालनको तयारी गरेका थिए। होस्टलको उद्घाटन बुधबार थियो। होस्टलको ३ तलामाथि वेल्डिङका लागि फलामको पाइप तान्ने क्रममा बिहान ११:४५ बजेतिर कार्कीलाई करेन्ट लागेको प्रहरीले जनाएको छ। प्रहरीका अनुसार पाइपले विद्युतको हाइटेन्सन लाइनको तार छुँदा करेन्ट लागेर उनी गम्भीर घाइते भएका थिए। उपचारका लागि विराट शिक्षण अस्पताल लगिएका कार्कीको दिउँसो १:३५ बजेतिर मृत्यु भएको डीएसपी बस्नेतले बताए। उनका अनुसार कार्कीले सञ्चालन गर्न लागेको होस्टलका सहयोगी पाँचथरको हिलिहाङ गाउँपालिका६ का २९ वर्षीय बलबहादुर लिम्बू करेन्ट लागेर सामान्य घाइते भएका छन्। उनको उपचार भइरहेको छ। प्रहरीले घटनाको अनुसन्धान सुरु गरेको छ।
मिलबाट अवैध काठ बरामद,"विराटनगर : मोरङको सुन्दरहरैँचा नगरपालिका५ मा रहेको काठ मिलबाट अवैध काठ बरामद गरिएको छ। हिमाल काठ उद्योगमा लुकाइछिपाइ राखेको सिसौ प्रजातिको चिरान काठ फेला परेपछि बरामद गरिएको वन कार्यालयले जनाएको छ। मिलमा अवैध काठ लुकाएर राखेको सूचना प्रहरीलाई आएको थियो। वन कार्यालय र प्रहरीको संयुक्त टोलीले सोमबार साँझ ६:३० बजेतिर छापा हानेर काठ बरामद गरेको हो। सब डिभिजन वन कार्यालय लाटीझोडाका प्रमुख एवं वन अधिकृत अमृत पन्तले आवश्यक कागजात फेला नपरेपछि काठ बरामद गरिएको बताए। उनका अनुसार काठ सुनसरीको इटहरीबाट ल्याएर मिलमा राखेको पत्ता लागेको छ। वन कार्यालयको अनुमति बिना नै एउटा जिल्लाबाट अर्को जिल्लामा काठ ओसारपसार गरेको पाइएको पन्तले बताए। उनका अनुसार काठ अन्तरजिल्ला लैजाँदा राजस्व तिरेर चिरान आदेशसहितको छुट पुर्जी लिनुपर्ने हुन्छ। तर, प्रक्रिया पूरा नगरिकन इजाजत बिना ल्याएर राखेको पाइएपछि बरामद गरिएको जानकारी वन अधिकृत पन्तले दिए। उनका अनुसार प्रहरी र वन कार्यालयको टोली आएको थाहा पाएपछि काठ लिएर आएकाहरु फरार भएका थिए। चिरान काठ ९७ थान (१३५१६ क्वीफिट) बरामद गरिएको वन कार्यालयले जनाएको छ। कार्यालयका अनुसार उक्त काठ लगभग ५ लाख ४० हजार मूल्य बराबरको छ। सीटी सफारीमा राखेर काठ मिलसम्म ल्याएको पाइयो। तर, धुलिया लागेका पुराना काठहरु छन्, पन्त भन्छन्, घरयासी प्रयोजनकै काठ हुनसक्ने देखिन्छ। अन्तरजिल्ला ओसारपसार गर्दा सम्बन्धित निकायबाट इजाजत लिनुपर्ने हुन्छ। मिलका सञ्चालक भेषराज राईले उक्त काठ इटहरीका सन्तोष लम्सालको भएको बताए। म मिलमा थिइन। तर, काठ पठाइदिन्छु चिरेर राखिदिनु है भनेर लम्साल दाइले भन्नु भएको थियो, राई भन्छन्, पहिल्यै चिरेर राखेका काठ फर्निचरको सामान बनाउन आवश्यक साइज निकाल्नलाई पुन: चिरान गर्न ल्याइएको हो। आफ्नै बारीमा रोपेको सिसौबाट निकालेको काठ रहेछ। राईका अनुसार लम्सालले ५६ वर्षअघि बारीको सिसौ चिरेर काठ घरमा राखेको बताएका छन्। त्यही काठ वन कार्यालयले बरामद गरेर लगेको उनको भनाइ छ। यस विषयमा थप अनुसन्धान भइरहेको वन अधिकृत पन्तले बताए। चिरान काठ भएपनि ओसारपसार गर्न अनुमति चाहिन्छ। प्रक्रिया पूरा गर्नुपर्छ, उनले भने, यस विषयमा मिलका सञ्चालकसँग थप कुरा बुझ्दैछौं। काठका धनी पत्ता लगाउँदैछौं। थप अनुसन्धान भइरहेको बताउँदै पन्तले यस घटनामा मुछिएकाविरुद्ध बिना इजाजत काठ ओसारपसार गरेको कसुरमा मुद्दा चल्नसक्ने जानकारी दिए।"
प्यूठानमा मृत अवस्थामा भेटिए शिक्षक,बुटवल : ऐरावती गाउँपालिका प्यूठानको जनता माध्यमिक विद्यालय विजुलीका शिक्षक चन्द्रप्रकाश सापकोटा मृत अवस्थामा फेला परेका छन् । ३८ वर्षीय उनको स्थायी घर कैलाली हो । उनको गाउँदेखि दुई किलोमिटरको दूरीमा शव फेला परेको प्यूठानका प्रहरी नायव उपरीक्षक ईश्वर थापाले जानकारी दिए । उनको शव पोष्टमार्टमका लागि जिल्ला अस्पताल विजुवार लगिएको र मृत्युको कारणबारे अनुसन्धान भइरहेको थापाले बताए । मृतक सापकोटाको शरीरमा बाहिरी चोटपटक घाउ नभएको थापाले बताए ।
"मुस्ताङको बोक्सी खोलामा पुनः हिमपहिरो, स्थानीयलाई सुरक्षित स्थानमा सारिँदै","जोमसोम : मुस्ताङको थासाङ गाउँपालिका२ बोक्सीखोला माथिको लेंकमा पुनः हिमपहिरो गएको छ। हिमपहिरो साँझ ६ बजेतिर गएको प्रत्यक्षदर्शी कुमार अनुरागीले बताए। थासाङको बोक्सी खोला माथि छिप्लुङ लेंक हुँदै धौलागिरि हिमालको फेंदबाट खसेको जनाइएको छ। मुस्ताङका प्रमुख जिल्ला अधिकारी जनकराज पन्तले थासाङको बोक्सी खोला माथि पुनः हिमपहिरो गएको पुष्टि गरे। हिमपहिरो गएको सूचना प्राप्त भएको छ, हिमपहिरो कति ठूलो हो वा पुरानै थुप्रिएको हिमपहिरो हो एकिन भइसकेको छैन, प्रजिअ पन्तले भने, हामीले हिमपहिरोको सूचना पाएसँगै सशस्त्र प्रहरी र नेपाल प्रहरीको टोली हिमपहिरो खसेको स्थानमा पठाएका छौं। प्रजिअ पन्तले सुरक्षाकर्मी हिमपहिरो गएको स्थानमा पुगेपछि मात्रै विस्तृत जानकारी प्राप्त हुने बताए। थासाङ गाउँपालिकाका प्रमुख प्रशासकीय अधिकृत महेश अधिकारीले थासाङको बोक्सी खोला लेंक माथि फेरि नयाँ हिमपहिरो खसेको जानकारी दिए। प्रशासकीय अधिकृत अधिकारीले यसअघि भदौ गते दिउँसो खसेको हिमपहिरो साविक स्थानमा जमेर बसेको भएपनि अहिले साँझ खसेको नयाँ हिमपहिरो त्यसको निकै तलसम्म झरेको उल्लेख गरे। साविककै स्थानमा अहिले साँझ फेरी हिमपहिरो गयो, पहिलाको भन्दा यसपटकको हिमपहिरो केही ठूलो खसेको छ , हामीले बोक्सी खोला आसपासका ९ घरधुरीलाई अन्यत्र स्थानान्तरण गर्ने तयारी गरेका छौं। थासाङ२ का वडाध्यक्ष धौलागिरी फेदबाट फेरी हिमपहिरो खसेको र त्यसले खोलामा पानी बग्न बन्द भएको जानकारी दिए। सुरक्षाकर्मी यहाँ आइपुगेका छन् ,हामीहरू पनि यही छौं, वडाध्यक्ष शेरचनले भने, बस्तीका नागरिकलाई सुरक्षित गन्तव्यमा लैजाने तयारीमा छौं , यस्तोमा सानो हेलचक्राई ठूलो विपत्ति आइलाग्न सक्छ। यसअघि भदौ ६ गते दिउँसो थासाङको बोक्सी खोला माथि लेकमा हिमालको फेदबाट हिमपहिरो खसेको थियो। थासाङको उक्त क्षेत्रमा पटक पटक हिमपहिरो खस्ने गरेको छ।"
बाढीका कारण धादिङबेसीबाट उत्तरी क्षेत्रको सम्पर्क विच्छेद,"धादिङ : थोपल खोलामा आएको बाढीले गर्दा नीलकण्ठ नगरपालिका३ र १२ जोड्ने थोपलखोलाको कजवेसमेत बगाएपछि त सयौं मानिस सदरमुकाम आउनबाट वञ्चित भएका छन्। विद्यालय आउने बालबालिका र तरकारी तथा फलफूललगायत दुग्ध जन्य वस्तुहरू बिक्रीका लागि आउने किसानहरू समेत समस्यामा परेका छन्। एप्रोच सडक बगाउँदा धादिङवेसीदेखि तिप्लङसम्म जोड्ने सडकको यातायातसमेत प्रभावित भएको छ। सो स्थानमा पक्की मोटरेवल पुल नहुँदा हरेक वर्षजसो मानिसले खोला तर्दा ज्यानको बाजी थापेर एप्रोच सडक ओहोरदोहोर गर्ने गरेको गुनासोसमेत स्थानीयको छ। अहिले कजवेको दुवैतर्फको एप्रोच सडक कटान गरी बाढीले बिगारेको छ। एकतर्फी भाग पूर्णरूपमा बगाएको छ भने अर्कोतर्फ खोलाले कटान सुरु गरेको छ। वर्षाका कारण उत्तरी धादिङतिर जाने सडकको ठाउँठाउँमा पहिरो आएको छ। दार्खाफेदीबाट माथितिर जान सक्ने अवस्था नै छैन। दार्खाफेदा पुक्की पुल बन्दै गरेको भए पनि पुल निर्माण सकिएको छैन। सडकमाथिबाट बाढी र पहिरो आएपछि दार्खा, झार्लाङ, लापा, सेर्तुङ, तिप्लिङ लगायतका स्थानमा एक महिना अघिदेखि नै सडक बन्द छ। सो क्षेत्रका मानिस पैदल हिँडेर आवतजावत गर्न बाध्य छन्।"
"व्यवसायमा विकल्प खोज्दै, फड्को मार्दै","दोलखा : भीमेश्वर नगरपालिका९ खरीढुंगाका सोनाम तामाङ व्यवसायबाट नै गुजारा चलाउन अनेक विकल्पको खोजीमा छिन्। २०६८ सालबाट सदरमुकाम चरिकोटको बीच बजारमा फेन्सी पसल सुरु गरेकी सोनाम आजभोली अलि निरास छिन्। एक लाखको लगानीबाट सुरु गरेको फेन्सी पसल अहिले ५० लाखको भएको छ। तर व्यापार भने सुक्दै गएको छ। दसैंको सिजनमा दिनमा ३ लाखसम्म व्यापार गरेको उनलाई अहिले भाडा तिर्न पनि धौँ धौँ भएको छ। फेन्सी पसलले नै चिनाएको सोनामलाई बजारको आर्थिक मन्दीले प्रभाव पारेको छ। साधारण लेखपढ गरेकी उनले पुर्ख्यौली पेशा आलु खेती र बन्दा खेतीलाई पनि निरन्तरता दिँदै आएकी छिन्। कोभिडको समयमा २०७६ सालको पहिलो लकडाउनले फेन्सी पसललाई नराम्रो असर गरेपछि उनले बोइलर कुखुरा पालन सुरु गरिन्। पाँच लाखको लगानीमा सुरु गरेको बोइलर कुखुरा पालन अहिले राम्रै छ। उनले दाना व्यापार पनि सुरु गरेकी छिन्। फेन्सि पसल अहिले ठप्प छ। वैकल्पिक पेसा नअपनाएको भए यतिखेर मेरो बिजोक हुने अवस्था थियो, उनले भनिन्। अहिले चरिकोटका सबै व्यवसायी व्यापारको अवस्था देखेर दिक्क छन्। वैकल्पिक व्यवसाय खोजेको कारण आफ्नो गुजारा चलाउन सहज भएको छ। लकडाउनपछि वैकल्पिक पेसा कखुरा पालन, आलुखेती र बन्दा खेतीलाई प्राथमिकता नदिएको भए मेरो पनि उठीबास हुने थियो। बैंक र सहकारीको किस्ता तिर्न नसक्दा घर जग्गा लिलाम भइरहेको अवस्था रहेको उनले बताइन्। लेखपढ छैन तर व्यवहारले नै मलाई पढायो। जस्तोसुकै हरहिसाब गर्न पनि सक्छु। जुनसुकै काम गर्दा पनि मेहेनत गर्नुपर्छ। मेहेनत गरियो भने जीवन चलाउन खासै गारो छैन। एउटा काम भएन भनेर हात बाधेर बस्यो भने त यो परिवेशमा गारो छ। व्यापारलाई मात्र आस गर्दा चरिकोटका धेरै व्यवसायीहरुले अहिले पेशाबाट हात धोएर घरको न घाटको भएर बस्नु परेको अवस्था छ। काम गर्न डराउनु हुँदैन, मेहेनत गर्नुपर्छ, उनले भनिन्। उनले ५ लाखबाट बोइलर कुखुरा पालन सुरु गरिन्। लोकल कखुरा पनि छन्। सँगै ७ लाख ५० हजारबाट दाना पसल पनि सुरु गरेको छु। बिहान उठेदेखि पसिना बगाउछु, मेहेनत गर्छु। दुई तिन जनालाई रोजगारी पनि दिएको छु। पेन्सी पसलबाट मात्रै हुन्छ भन्ने सोचेर बसेको भए व्यवसायको अवस्था यही हो, चरिकोटका चर्को घरभाडा थेग्न सक्ने अवस्था छैन, उनले भनिन्। दोलखामा व्यवसायीलाई हौसला दिन र बजारलाई चलायमान बनाउन स्थानीय सरकारले केही कदम चाल्नुपर्ने उनको भनाइ छ।"
सर्पले डसेर महिलाको मृत्यु,विराटनगर : विषालु सर्पले डसेर विराटनगरमा मंगलबार बिहान एक जना महिलाको मृत्यु भएको छ। प्रहरीका अनुसार विराटनगर महानगरपालिका१८ भेडियारीकी २७ वर्षीया रुपादेवी मण्डलको मृत्यु भएको हो। रुपादेवीलाई आँगनमा फुल टिप्ने क्रममा बिहान ४ बजेतिर सर्पले डसेको जानकारी परिवारका सदस्यले प्रहरीलाई दिएका छन्। गम्भीर घाइते भएकी उनलाई उपचारका लागि विराटनगरको कोशी अस्पताल ल्याइएको थियो। अस्पताल ल्याइपुर्याउनसाथ चिकित्सकले मृत घोषित गरिदिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार रुपादेवीलाई कुन सर्पले टोकेको हो भनेर यकिन भएको छैन। उपचारमा संलग्न चिकित्सकले सर्पले टोकेको जानकारी दिएको उनले बताए।
यस्तो देखियो विराटनगरको राधाकृष्ण रथयात्रा (फोटोफिचर),"विराटनगर : विराटनगरमा केहीबेर अघिबाट यसवर्षको राधाकृष्ण रथयात्रा सुरु भएको छ। विराटनगरको प्रतिष्ठासँग जोडिएको ऐतिहासिक रथयात्रा जारी छ। प्रत्येक वर्ष श्रीकृष्ण जन्माष्टमीको भोलिपल्ट रथयात्रा निकालिन्छ। रथयात्रामा हजारौं भक्तजन सहभागी छन्। रथयात्राकै कारण विराटनगरमा आज मानवीय चहलपहल पनि अत्यधिक छ। विराटनगर महानगरपालिका१ स्थित राधाकृष्ण मन्दिर परिसरबाट राधाकृष्णको युगल जोडीसहितको रथ निकालिएको हो। रथयात्राले बजार क्षेत्रको ९ किलोमिटर यात्रा तय गर्ने छ। रथयात्रा तीनपैन, मेनरोड, ट्राफिक चोक, रोडशेष चोक, महेन्द्रचोक, धरान रोड, बरगाछी हुँदै पुनः मन्दिर परिसरमा पुगेर समापन हुनेछ। यात्राका क्रममा रथलाई ४३ स्थानमा विश्राम गराइने छ। विराटनगरको रथयात्रालाई दक्षिण एसियाको दोस्रो ठूलो रथयात्रा भएको दाबी गरिँदै आएको छ। यो विक्रम संवत १९८८ सालदेखि खट यात्राबाट प्रारम्भ भएको थियो। २०२५ सालबाट खटसँगै रथयात्रा निकाल्न थालिएको हो। आज निकालिएको रथयात्रा खटको ९३ औं र रथको ५६ औं संस्करण हो। रथयात्रालाई लक्षित गरेर विराटनगरको सुरक्षा व्यवस्था कडा पारिएको छ।"
रथयात्राका क्रममा १४३ जना प्रहरी नियन्त्रणमा,"विराटनगर : विराटनगरमा निकालिएको राधाकृष्ण रथयात्राका क्रममा चोरी र पकेटमारीमा संलग्न तथा शंकास्पद गतिविधि गर्नेहरुलाई प्रहरीले नियन्त्रणमा लिएको छ । रथयात्राका क्रममा १ सय ४३ जनालाई प्रहरीले नियन्त्रणमा लिएको हो । प्रहरी नियन्त्रणमा रहेकामध्ये १० जना महिला छन् । मोरङ प्रहरी प्रमुख एसपी नवराज कार्कीले उच्छृङ्खल र शंकास्पद गतिविधि तथा चोरी र पकेटमारीमा संलग्नहरुलाई अनुसन्धानको दायरामा ल्याइएको जानकारी दिए । सबै जनालाई अहिले प्रहरीको नियन्त्रणमा राखिएको छ । थप कुरा बुझेपछि मात्रै कति जनालाई कानुनी कारबाहीको प्रक्रियामा लैजाने भन्ने टुंगो लाग्छ, उनले भने, नियन्त्रणमा लिइएकामा केही भारतीय नागरिक पनि छन् । भीडभाडको मौका छोपेर चोरी तथा पकेटमारी गर्ने उद्धेश्यले उनीहरु विराटनगर आएको देखिन्छ । प्रहरी नियन्त्रणमा रहेकाहरुका सम्बन्धमा थप कुरा बुझ्ने काम भइरहेको एसपी कार्कीले बताए । रथयात्रालाई लक्षित गरेर ठूलो संख्यामा नेपाल र सशस्त्र प्रहरी परिचालन गर्दै विराटनगरको सुरक्षा व्यवस्था कडा पारिएको थियो । सुरक्षा सक्रियताकै कारण रथयात्रा भव्य, सभ्य, सुरक्षित र मर्यादित भएको छ । एसपी कार्की रथयात्रा अवधिभर सादा पोसाक र हतियारसहितका प्रहरी परिचालन गरिएको बताउँछन् । सादा पोसाकमा मात्रै १३ वटा टोली परिचालन गरिएको उनले बताए । यात्राका क्रममा चोरी र पकेटमारीका छिटपुट घटना भने भएका छन् । भक्तजनले लगाएका गरगहना तथा बोकेका मोबाइल र पैसा चोरी भएको हो । सुरक्षा व्यवस्था चुस्त दुरुस्त बनाउँदै भक्तजनको सुरक्षामा ध्यान दिएका कारण रथयात्रामा ठूला घटना हुन नपाएको एसपी कार्की बताउँछन् । प्रहरीले केही दिन अघिदेखि नै शंकास्पद व्यक्तिहरु माथि निगरानी बढाएको थियो । ऐतिहासिक राधाकृष्ण रथयात्रा भव्य रूपमा सम्पन्न भएको छ । प्रत्येक वर्ष श्रीकृष्ण जन्माष्टमीको भोलिपल्ट निकालिने रथयात्रामा मंगलबार हजारौं भक्तजनको उपस्थिति रहयो । रथयात्राकै कारण विराटनगरमा मानवीय चहलपहल पनि अत्यधिक थियो । विराटनगर महानगरपालिका१ स्थित राधाकृष्ण मन्दिर परिसरबाट राधाकृष्णको युगल जोडीसहितको रथ दिउँसो ३:३० बजेतिर निकालिएको हो । रथयात्राले बजार क्षेत्रको ९ किलोमिटर यात्रा पूरा गरेको थियो । रथयात्रा तीनपैन, मेनरोड, ट्राफिक चोक, रोडशेष चोक, महेन्द्रचोक, धरान रोड, बरगाछी हुँदै पुनः मन्दिर परिसरमा पुगेर साँझ समापन भएको छ । यात्राका क्रममा रथलाई ४३ स्थानमा विश्राम गराइएको थियो । रथयात्रा सकिएलगत्तै उत्सवका रूपमा आतसबाजी गरिएको छ । विराटनगरको रथयात्रालाई दक्षिण एसियाकै दोस्रो ठूलो रथयात्रा भएको दाबी गरिँदै आएको छ । यो विक्रम संवत १९८८ सालदेखि खट यात्राबाट प्रारम्भ भएको थियो । २०२५ सालबाट खटसँगै रथयात्रा निकाल्न थालिएको हो । पछिल्लो रथयात्रा खटको ९३ औं र रथको ५६ औं संस्करण हो । रथयात्रालाई लक्षित गरेर कोशी प्रदेश सरकारले सार्वजनिक बिदा दिएको थियो । राधाकृष्ण रथयात्रा हेर्न पूर्वी नेपालसहित छिमेकी मुलुक भारतका विभिन्न स्थानबाट हजारौं भक्तजन आएको रथयात्रा समारोह समितिले जनाएको छ । करिब ५ लाख भक्तजनले रथयात्राको प्रत्यक्ष अवलोकन गरेको दाबी समितिको छ । रथको डोरी छोयो भने मोक्ष प्राप्त हुने र मनोकामना पूरा हुने जनविश्वास छ ।"
"मिनी ट्रकले साइकललाई ठक्कर दियो, एक जनाको मृत्यु",विराटनगर : मोरङमा मिनी ट्रकको साइकललाई ठक्कर दिँदा दुर्घटना भएको छ। दुर्घटनामा परेर सोमबार साइकल यात्रीको मृत्यु भएको छ। पूर्वपश्चिम लोकमार्गअन्तर्गत उर्लाबारी नगरपालिका३ नयाँ मंगलबारेमा दुर्घटना भएको हो। प्रहरीका अनुसार ग्यास बोकेर पश्चिमतर्फ आउँदै गरेको को १ क ७१० नम्बरको मिनी ट्रकले पश्चिमतर्फ नै आउँदै गरेको साइकललाई साँझ ६:१० बजेतिर ठक्कर दिएको थियो। दुर्घटनामा परेर साइकल यात्री उर्लाबारी२ का अन्दाजी ६० वर्षीय गोकल भट्टराईको छ। ट्रकको ठक्करबाट गम्भीर घाइते भएका भट्टराईलाई उपचारका लागि उर्लाबारीस्थित अरनिको अस्पताल पुर्याउनसाथ चिकित्सकले मृत घोषित गरेको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार दुर्घटनालगत्तै ट्रक र चालक सुनसरीको इटहरी उपमहानगरपालिका१६ का २६ वर्षीय श्रवणकुमार चौधरीलाई नियन्त्रणमा लिएर अनुसन्धान सुरु गरिएको छ। साइकलले बाटो काट्ने क्रममा दुर्घटना भएको प्रारम्भिक अनुसन्धानबाट पत्ता लागेको बस्नेतले बताए।
प्रधानमन्त्री रोजगार कार्यक्रमबाट ६१३ ले पाए रोजगारी,"धनकुटा : सामुदायिक पूर्वाधारहरूको विकासमार्फत नागरिकको जीवनयापनमा सुधार ल्याउने उद्देश्यले धनकुटाका स्थानीय तहभित्र सञ्चालित प्रधानमन्त्री रोजगार कार्यक्रममार्फत ६ सय १३ जनालाई रोजगार प्रदान गरिएको छ । महालेखा परीक्षकको कार्यालयले सार्वजनिक गरेको आर्थिक वर्ष २०७९८० को अन्तिम लेखापरीक्षण प्रतिवेदनमा उल्लेख भएको तथ्यांकअनुसार सात स्थानीय तहका ६ सय १३ जनाले रोजगारी पाएको र उनीहरूलाई ज्याला बापत ३ करोड ८० लाख १८ हजार ९ सय ४९ रुपैयाँ भुक्तान गरिएको उल्लेख छ । नेपाल सरकारले बेरोजगार सूचीकृत श्रमिकहरूलाई कम्तीमा १०० दिन रोजगार दिने लक्ष्यसहित प्रधानमन्त्री रोजगार कार्यक्रम कार्यान्वयनमा ल्याएको हो । स्थानीय तहमा सूचीकृत बेरोजगार व्यक्तिलाई न्यूनतम रोेजगारी प्रत्याभूत गराउने उद्देश्यले लक्षित वर्गमा अल्पकालीन रोजगारी सिर्जना भए तापनि कामको दिगोपना तथा दीर्घकालीन रोजगारी सिर्जना भएको नदेखिएको महालेखाको प्रतिवेदनमा उल्लेख छ । सहिदभूमि गाउँपालिकाले आर्थिक वर्ष २०७९८० मा स्थानीय तहभित्रका वडाहरूमा सडक, गोरेटोबाटो, खेलमैदान तथा प्रतीक्षालय निर्माणलगायत कार्यक्रम सञ्चालन गरी १ सय ८२ जनालाई रोजगारी उपलब्ध गराई १ करोड १० लाख रुपैयाँ खर्च गरेको छ । लक्षित वर्गलाई ४० दिनदेखि ५५ दिनसम्म रोजगारी उपलब्ध गराएको थियो । महालेखाले श्रमिकको संख्या पनि अत्यधिक रहेकोले कार्यक्रमको उद्देश्य अनुरूप लक्ष्य हासिल गर्ने गरि कार्यान्वयन भएको नपाइएको उल्लेख छ । त्यस्तै चौबिसे गाउँपालिकाले ७३ जनालाई रोजगार प्रदान गरेको छ । ज्यालाबापत ४२ लाख १२ हजार १ सय रुपैयाँ भुक्तानी गरेको छ । छथरजोरपाटी गाउँपालिकाले स्थानीय तहभित्रका वडाहरूमा बाटो सरसफाइ तथा सडक स्तरउन्नोत्ति कार्यक्रम सञ्चालन गरी १३ वटा योजनाहरूमा ९२ जनालाई औसतमा १०० दिनका दरले ९२०० दिनसम्म रोजगारी उपलब्ध गराइ श्रमिक ज्यालामा ५४ लाख ५ हजार रुपैयाँ खर्च गरेको छ । धनकुटा नगरपालिकाले कार्यक्रमअन्तर्गत स्थानीय तहभित्रका वडाहरूमा सडक, नाला, निर्माण कार्य लगायतका कार्यक्रम सञ्चालन गरेर ६५ जनालाई रोजगार प्रदान गरेको थियो । ज्यालाबापत ३७ लाख ५० हजार ५ सय रूपैया खर्च गरेको छ । पाख्रिबास नगरपालिकाले तहभित्रका वडाहरूमा सडक, गोरेटोबाटो, खेलकुद मैदान तथा प्रतिक्षालय निर्माण कार्य लगायतका कार्यक्रम सञ्चालन गरी ४४ जनालाई रोजगारी उपलब्ध गराई २३ लाख १७ हजार २ सय ३२ रुपैयाँ खर्च गरेको छ । त्यस्तै, साँगुरीगढी गाउँपालिकाले बेरोजगार श्रमिकका रूपमा ५ सय ७८ जनालाई सूचीकृत गरेको थियो । सूचीकृतमध्ये ८५ जनाले मात्र रोजगारी पाएका थिए । सरकारको लक्ष्यअनुसार १०० न्यूनतम कार्यदिन हुनुपर्नेमा ८५ जनालाई औसत ८५ दिन भएकोमा अन्यले रोजगार नपाएको भन्दै महालेखाले कार्यक्रमको मूल लक्ष्यप्राप्तितर्फ ध्यान दिन सुझाव दिएको छ । गाउँपालिकाले ज्यालामा ४३ लाख ७९ हजार ७ सय १७ रुपैयाँ खर्च गरेको छ । महालक्ष्मी नगरपालिकाले स्थानीय तहभित्रका वडाहरूमा बाटो सरसफाइ तथा सडक स्तरोन्नोति कार्यक्रम सञ्चालन गरी ९ वटा योजनाहरूमा ७२ जनालाई औसतमा ७२०० दिनसम्म रोजगारी उपलब्ध गराइ ४१ लाख ५४ हजार ४ सय रुपैयाँ खर्च गरेको छ ।"
अनि काँचुली फेर्यो मधेस स्वास्थ्य विज्ञान प्रतिष्ठानले,"जनकपुरधाम : सरसफाइको अभावमा अस्पताल दुर्गन्धित बनेको थियो । फोहोरको प्रत्यक्ष मारमा बिरामी थिए । अस्पताल प्रांगणमा जताततै चौपायाको गोबर हुन्थ्यो । अस्पतालका डेलिभरी, सर्जिकल, ओपीडीलगायत सबै कक्षमा फोहोर देखिन्थे । बिरामीहरू नाक थुनेर उपचार गराइरहेका हुन्थे । प्रसूति कक्षको प्यासेजमै रगतले भिजेको सेनिटरी प्याड जताततै फालिएको हुन्थ्यो । अस्पताल दुर्गन्धित बन्दै गए पनि प्रशासनले चासो लिँदैन्थ्यो । अस्पतालको शौचालय पनि फोहोर नै देखिन्थ्यो । शौचालय जान सक्ने अवस्था थिएन । बाटोमै दिसा थुप्रिएको हुन्थ्यो । फोहोरका कारण अस्पताल नै थला परेजस्तो देखिन्थ्यो । अस्पतालमा सुर्तीजन्य पदार्थ सेवन गरी जथाभावी थुकेको हुन्थ्यो । कतिपय ठाउँमा ५ सय ५१ र कतिपय ठाउँमा १ हजार जरिवाना लाग्ने उल्लेख हुन्थ्यो । तर, अस्पतालको भित्ता रातो मात्र होइन, कालै बनेको थियो । स्वास्थ्यकर्मी पनि अस्पताल फोहोरले दुर्गन्धित बनेको गुनासो गर्थे । मास्क लगाएर सेवा दिनुपर्ने बाध्यता थियो । जहिल्यै यस्तै हुन्थ्यो । तैपनि कसैले वास्ता गर्दैन्थ्यो । अस्पताल सफा राख्न स्विपर पनि थियो । कार्यालय सहयोगी पनि थियो । खर्च पनि हुन्थ्यो तर खर्चअनुसार काम हुँदैन्थ्यो । धेरैलाई अस्पतालको सेवाप्रति भरोसा नभएर हुन सक्छ, बिरामी पर्दा प्रायःजसो धरान, विराटनगर, काठमाडौं र छिमेकी मुलुक भारतको दरभंगा, पटनाका अस्पताल पुग्थे । केही वर्षअघिसम्म रेफर अस्पताल भनेर चिनिने प्रादेशिक अस्पताल जनकपुर हाल मधेस स्वास्थ्य विज्ञान प्रतिष्ठानमा परिणत भएपछि सेवामा सुधार भएको छ । मधेस सरकार मातहत आएसँगै प्रादेशिक अस्पताल जनकपुरमा हुने क्रमिक सुधारले अस्पताल मधेस प्रदेशमै नमुना अस्पतालको रूपमा विस्तार भएको छ । पुराना र खिया लागेर फालिएका शय्या, लकर टेबुल, कुर्सीलगायतका सामानलाई सफा गरेर रंगरोगन गराए । अस्पतालभित्र असरल्ल छरिएका पुराना बेड तथा अन्य सामग्रीहरूलाई बेल्डर र वेल्डिङ मेसिनको सहयोगले पुरानै बेडलाई मर्मत सम्भार गरी नयाँ प्रारूपमा ढालिएको मधेस स्वास्थ्य विज्ञान प्रतिष्ठानका रजिष्ट्रार डा विनोदकुमार यादव बताउँछन् । बिरामीको चापले कोचाकोच हुने र बिरामीले शय्या पाउन मुस्किल हुने समस्यालाई जेनतेन पुरानो बेडहरूलाई नयाँ प्रारूपमा ढालेर उपकरणको व्यवस्थासँगै सेवासुविधा बढेपछि अस्पतालले जनताको विश्वास बटुल्न थाल्यो र बिस्तारै बिरामीको चाप बढ्न थालेको रजिष्ट्रार डा यादवको दाबी छ । अञ्चल अस्पताल भएको बेलामा मुस्किलले दैनिक दुई सय जना बिरामी आउने अस्पतालमा अहिले दैनिक करिब आठ सय दैनिक बिरामी पुग्ने गरेको छ । अहिले अस्पताल दुई शय्याबाट लगभग चार सय शय्याको भएको छ । विशेषज्ञ सेवा २० बाट ५५ पुगेको छ । विशेषज्ञ चिकित्सक, बेडको अभाव तथा कर्मचारीको उचित व्यवस्थापन नहुँदा अस्पतालले दिने सेवा लथालिङ बनेको थियो । तर, मधेस सरकार मातहत आएसँगै अस्पतालले दिने सेवादेखि सरसफाइमा सुधार आएको छ । प्रदेश सरकारले यसलाई पाँच सय बेडको बनाउने निर्णय गरे पनि अहिले चार सय बेडको सेवा दिँदै आएको छ । मधेस स्वास्थ्य विज्ञान प्रतिष्ठान, प्रादेशिक अस्पताल प्रदेश सरकार मातहत आएपछि अस्पतालले आफ्ना सेवामा पनि विस्तार गरेको छ । दैनिक दुईदेखि अढाइ सयसम्म बिरामी आउने प्रादेशिक अस्पतालमा अहिले साढे ७ देखि ९ सयसम्म दैनिक बिरामी आउनुले पनि अस्पतालको सेवामा सुधार भएको सहज रूपमा भन्न सकिन्छ । मधेस स्वास्थ्य विज्ञान प्रतिष्ठान, प्रादेशिक अस्पताल जनकपुरधामका उपकुलपति डा अंकुर साहले प्रतिष्ठान भएपछि दर्जनौं सेवा थप गरेको जनाएका छन् । क्यान्सर ओपीडी, एनआईसी, आँखा विभाग, न्युरो सर्जरी, युरोलोजी, नेट्रोलोजीलगायतका सेवा विस्तार गरेको छ । समयमा अस्पताल नआउने कर्मचारी प्रवृत्तिलाई निरुत्साहित गर्न अस्पतालमा बायोमेट्रिक हाजिर गर्नुपर्ने प्रावधान लगाइएको छ, उपकुलपति डा साहले भने । सेवालाई चुस्तदुरुस्त बनाउन टोकन सिस्टम र माइकिङलगायतका व्यवस्था गरिएको छ । इमरजेन्सी सेवालाई प्रभावकारी बनाउन एजडीयू सेवा लागू गरेको बताउँदै डा साहले भने, पहिला इमरजेन्सी सेवा प्रभावकारी थिएन । कुनै बिरामी इमरजेन्सीमा आउँदा सामानको अभावमा उपचारमा कठिनाइ हुँदै आएको थियो । तर, अहिले इमरजेन्सीमा १० बेडको एजडीयू सेवा सुरु भएपछि अस्पतालले प्रदान गर्ने सेवामा व्यापक सुधार आएको छ । सीमित समयका लागि सञ्चालन हुने ल्याब सेवालाई अहिले चौबिसैघण्टा सञ्चालन गरिरहेको उनले बताए । लामो समयदेखि लेप्रोस्कोपी मेसिन थन्काएर राखिएको थियो । तर, अहिले मेसिन सञ्चालनमा छ । त्यसैगरी, गम्भीर प्राकृतिका शल्यक्रिया गर्न तीनवटा मोडुलर ओटी कक्ष सञ्चालनमा ल्याइएको छ । आफूले जिम्मेवारी सम्हाल्नासाथ अस्पतालको दुरवस्था बदल्न शौचालयको सरसफाइ र ढोकाहरू फेर्ने काम थालनी गरेको डा विनोदकुमार यादव बताउँछन् । अस्पतालमा अक्सिजनको अभावमा बिरामीको उपचार सहजताका लागि अस्पतालभित्रै अक्सिजन उत्पादन हुने प्लान्ट जडान गरिएको रजिस्ट्रार डा विनोदकुमार यादवले बताए । प्रतिष्ठानमा एमआरआई मेसिन, क्याथ ल्याबलगायतका अन्य सेवा सञ्चालनमा रहेको डा यादवको भनाइ छ । उनल भने, प्रतिष्ठानले अहिले गुणस्तरीय स्वास्थ्य सेवामा सबैको पहुँच पुर्याउन जोड दिएको छ । स्वास्थ्य सेवामा प्रदेशका सबै नागरिकको पहुँच अभिवृद्धि गर्दै सरल र सहज रूपमा स्वास्थ्य शिक्षा प्रदान गर्ने उद्देश्यले प्रदेश सरकारले मधेस स्वास्थ्य विज्ञान प्रतिष्ठान स्थापनासँगै बीएस्सी नर्सिङ, बीपीएच, बीएमएलटी र बीएनएस कक्षा सञ्चालन गर्दै आएको छ । मधेस स्वास्थ्य विज्ञान प्रतिष्ठान ऐन २०७७ अनुसार स्थापना भएको प्रतिष्ठानले स्थापनाको छोटो समयमै महत्त्वपूर्ण चार प्राज्ञिक कक्षा सञ्चालन गर्न सफल भएको छ । प्रतिष्ठानले एमडी एमएस कक्षा सञ्चालनसमेत गरिरहेको प्रतिष्ठानका उपकुलपति डा अंकुर साहले बताए । चिकित्सा शिक्षा आयोगबाट मान्यता प्राप्त गरी २०७८ मंसिर महिनादेखि शिक्षण प्रशिक्षणको चारवटा कोर्स सञ्चालन गर्दै आएको प्रतिष्ठानले स्वास्थ्यसम्बन्धी शिक्षण प्रशिक्षण कोर्सअन्तर्गत बीएनएस संकायमा, बीएस्सी नर्सिङ, बीपीएच र बीएमएलटीको अध्ययन अध्यापन गराइरहेको छ । प्रादेशिक अस्पताल जनकपुर स्वास्थ्य विज्ञान प्रतिष्ठान मातहतका अस्पताल भएको बताउँदै उपनिर्देशक डा कृष्णचन्द्र दासले भने, हामीले आफ्नो क्षमता र हैसियतले अस्पतालमा व्यापक सुधार गरेका छौं । यो अस्पताललाई प्रदेशस्तरको बनाउनमा प्रदेश सरकार सक्रियतापूर्वक लागेकै कारण हामी यहाँसम्म गर्न सक्षम भएका छौं । अस्पतालले ल्याब स्थापना, आवश्यक जनशक्ति व्यवस्थापन र अक्सिजन प्लान्ट स्थापना तथा खोप अभियानलाई तीव्रता दिएको छ । जनकपुरधामको मुजेलियास्थित मणिपालको भवन मर्मत सम्भार गरी मधेस स्वास्थ्य विज्ञान प्रतिष्ठानको मातहतमा रहने गरी आईसीयू र एचडीयू बेडसहितको एक सय शय्याको अस्पताल सञ्चालनमा ल्याएको छ । उपनिर्देशक केडी दासले अस्पतालको शाख र स्तरलाई तलबाट माथि ल्याउन दिनरात एक गुर्नुपरेको सुनाउँदै भने, संस्था कसरी राम्रो बनाउन सकिन्छ भन्ने लक्ष्य लिएर काम गर्दा देशकै एउटा उत्कृष्ट अस्पताल बनाउन सम्भव भएको हो । काम गर्ने इच्छा शक्ति र सबैको सहयोगबाट सेवा प्रवाहमा प्रदेश अस्पताल देशकै उत्कृष्ट अस्पतालमध्ये एउटा बन्न सफल भएको छ । प्रदेश सरकार मातहत रहेको अस्पताललाई सुविधायुक्त बनाउन मधेस सरकारले पनि ठूलो सहयोग गरिरहेको छ । उत्कृष्ट सेवासँगै अस्पतालको सरसफाइ, बगैंचा व्यवस्थापनजस्ता कामलाई पनि उत्तिकै महत्त्व दिने गरेको रजिस्ट्रार यादव बताउँछन् । पहिल्यैभन्दा अस्पतालभित्र र बाहिरको सरसफाइ, सुन्दर बगैंचा, पानीको व्यवस्थापनजस्ता कुरामा सुधार भएको अनुभूति भयो, महोत्तरी रामगोपालपुर नगरपालिकाबाट उपचारका लागि आएका रामशोभित यादवले भने । मधेसका जनतालाई राहत अस्पताल प्रांगणमा फार्मेसी, एम्बुलेन्स सेवा सञ्चालन छ । बिमामा उपचार, जनरल, इमरजेन्सी र निःशुल्क औषधि वितरण गर्ने फार्मेसी चलाइएको छ । अपरेसन थिएटर, देशको प्रसूति गराउन प्रादेशिक अस्पताल जनकपुर नै उपयुक्त छ । अस्पतालका उपनिर्देशक कृष्णचन्द्र दासले भने, अपरेसनका लागि धेरै समय कुर्न पर्दैन । अस्पतालले अहिले डायलाइसिस, आईसीयू, एनआईसीयू, म्यामोग्राफी, एमआरआई, सीटी स्क्यानजस्ता सेवा दिने गरेको छ । मुटु, हाडजोर्नी, न्युरोसर्जरी, नाक, कान, घाँटी, पत्थरीलगायतका शल्यक्रिया अस्पतालमा हुने भएकोले मधेसवासीलाई ठूलो राहत भएको छ । चुनौतीमा अवसर प्रदेश अस्पताललाई राम्रो बनाउने क्रममा धेरै खालका चुनौतीसँग जुध्नु परेको रजिस्ट्रार डा विनोद यादव बताउँछन् । धेरैले आक्षेप पनि लगाए । तर हिम्मत हारिएन । चुनौतीलाई अवसरको रूपमा लिइयो, डा यादवले भने । प्रतिष्ठानको तीन उद्देश्य मधेस स्वास्थ्य प्रतिष्ठानको दक्ष जनशक्ति उत्पादनका लागि गुणस्तरीय शिक्षा र सर्वसुलभ रूपमा विशिष्ठीकृत स्वास्थ्य सेवा प्रदान गर्ने र स्वास्थ्य अनुसन्धान र नवीनताको खोजी गर्ने मुख्य अभिप्राय हो । प्रतिष्ठानका उपकुलपति डा अंकुर साहका अनुसार हाल अस्पतालमा साइक्र्याट्रिक वार्ड पनि सुरु गरिएको छ भने मिर्गौलाका बिरामीलाई डायलासिस सेवा उपलब्ध छ । अब प्रतिष्ठानलाई प्रदेशका आठवटै जिल्ला अस्पतालको सञ्जालमा जोडेर काम अघि बढाइने उनले बताए । अब जुन अस्पतालमा जे आवश्यक छ त्यहाँ पीजीका कार्यक्रमहरू आलोपालो गरी सञ्चालन गर्नेछौं । त्यसले प्रदेशका अस्पतालको क्षमता विकास हुन्छ भने रेफरल सिस्टममा पनि सुधार आउनेछ, उपकुलपति डा अकुर साह भने, सातवटै प्रदेशमध्ये सबैभन्दा बढी जनघनत्व भएको प्रदेश हो यो । काठमाडौंपछि सबैभन्दा बढी स्वास्थ्यकर्मी उत्पादन हुने जिल्लाको रूपमा धनुषा र महोत्तरी छन् । जनकपुर अहिले पनि तराईका पाँच बढी जिल्लाको रिफरल सेन्टर छ । एमडीएमएस सुरु भएपश्चात् अस्पतालका सेवा थप प्रभावकारी हुन्छन् । जनताले पहिलेभन्दा अहिले प्रभावकारी स्वास्थ्य सेवा पाउँछन् । मधेसका लागि निकै नै महत्त्वपूर्ण उपलब्धि हो । प्रतिष्ठानको सेवाले बेग्लै उचाइ लिनेछ । शिक्षाको हब मधेस स्वास्थ्य विज्ञान प्रष्तिठान स्थापनासँगै पहिलो वर्षमा स्नातक तहको चार विधामा कार्यक्रम सञ्चालन गरिएको छ । जसमा बीएनएस, बीएस्सी नर्सिङ, बीपीएच, बीएस्सी एमएलटीको कक्षा सञ्चालन भइरहेको छ । यसैगरी स्नाकोत्तर तहतर्फ एमडी इन् अब्सट्रेटिक्स एन्ड गाइनोक्लोजी, एमडी इन् पेडियाट्रिक्स, एमडी इन् इन्टरनल मेडिसिन र एमडी इन् जेनरल सर्जरीमा अध्ययन अध्यापन भइरहेको छ ।"
गुल्मीको रेसुंगा नगरपालिकामा मंगलबार सार्वजनिक बिदा,"गुल्मी : गुल्मीको रेसुंगा नगरपालिकाले आज (मंगलबार) सार्वजानिक बिदा दिएको छ। गत साउन १४ गते बसेको नगर कार्यपालिकाको बैठकको निर्णयानुसार कृष्ण जन्माष्टमीको भोलिपल्ट अर्थात् आज सार्वजानिक बिदा दिइएको नगरपालिकाले जनाएको छ। रेसुंगा नगरपालिकाले भदौ ७ गते एक सूचना जारी गर्दै मंगलबार नगरपालिका मातहतका सम्पूर्ण निकायमा सार्वजानिक बिदा दिइएको हो। रोपाइँ जात्रा कार्यक्रमलाई भव्य बनाउनका लागि नगरपालिका कार्यालय, वडा कार्यालय, विद्यालय, स्वास्थ्य संस्था लगायत नगरपालिका मातहतका सम्पूर्ण निकायमा सार्वजनिक बिदा दिइएको सूचनामा उल्लेख गरिएको छ। श्रीकृष्ण जन्माष्टमीको अर्को दिन तम्घास बजारमा विभिन्न क्लब, समूह, संघसंस्थाले रोपाइँ जात्रा लगायतका कार्यक्रमहरू गरेर यो पर्व मनाउने प्रचलन वर्षौंदेखि रहँदै आएको छ। निमित्त प्रमुख प्रशासकीय अधिकृत पीताम्बर पन्थीद्वारा हस्ताक्षरित सूचनामा प्रत्येक वर्ष कृष्ण जन्माष्टमी पर्वको भोलिपल्ट जिल्लाको सदरमुकाम तम्घास बजारमा सांस्कृतिक रोपाइँ जात्रा हुने हुँदा नगरबासीको सहभागीतालाई सहज र कार्यक्रमलाई भव्य बनाउका लागि सार्वजानिक बिदा दिइएको बताइएको छ।"
"विराटनगरमा आज राधाकृष्ण रथयात्रा, कोशी प्रदेशमा सार्वजनिक बिदा","विराटनगर : कोशी प्रदेशको राजधानी विराटनगरको प्रतिष्ठासँग जोडिएको ऐतिहासिक राधाकृष्ण रथयात्रा आज (मंगलबार) निकालिँदै छ। प्रत्येक वर्ष श्रीकृष्ण जन्माष्टमीको भोलिपल्ट रथयात्रा निकाल्ने परम्परा छ। विराटनगरसहित प्रदेशका विभिन्न स्थानमा रथयात्रा निकाल्ने गरिन्छ। रथयात्रालाई लक्षित गरेर कोशी प्रदेश सरकारले सार्वजनिक बिदा दिएको छ। विराटनगरको रथयात्रालाई दक्षिण एसियाको दोस्रो ठूलो रथयात्रा भएको दाबी गरिँदै आएको छ। यो विक्रम संवत १९८८ सालदेखि खट यात्राबाट प्रारम्भ भएको थियो। २०२५ सालबाट खटसँगै रथयात्रा निकाल्न थालिएको हो। आज निकालिने रथयात्रा खटको ९३ औं र रथको ५६ औं संस्करण हो। विराटनगर महानगरपालिका१ स्थित राधाकृष्ण मन्दिर परिसरबाट राधाकृष्णको युगल जोडीसहितको रथ दिउँसो ३:३० बजेतिर निकाल्ने तयारी छ। रथयात्राले बजार क्षेत्रको ९ किलोमिटर यात्रा तय गर्ने छ। रथयात्रा तीनपैन, मेनरोड, ट्राफिक चोक, रोडशेष चोक, महेन्द्रचोक, धरान रोड, बरगाछी हुँदै पुनः मन्दिर परिसरमा पुगेर समापन हुनेछ। यात्राका क्रममा रथलाई ४३ स्थानमा विश्राम गराइने छ। राधाकृष्ण रथयात्रा हेर्न पूर्वी नेपालसहित छिमेकी मुलुक भारतका विभिन्न स्थानबाट हजारौं भक्तजन आउने गरेका छन्। रथयात्रा समारोह समितिले करिब ५ लाख भक्तजनले रथयात्राको अवलोकन गर्ने अपेक्षा गरेको छ। रथयात्रालाई लक्षित गरेर विराटनगरको सुरक्षा व्यवस्था कडा पारिएको छ। बिहानैदेखि ठूलो संख्यामा नेपाल र सशस्त्र प्रहरी परिचालन गरिएको छ। रथयात्रालाई भव्य, सुरक्षित र मर्यादित बनाउन सादा पोसाक र हतियारसहितका प्रहरी परिचालन गरिएको मोरङ प्रहरी प्रमुख एसपी नवराज कार्कीले बताए। उनका अनुसार सादा पोसाकमा मात्रै १३ वटा अलगअलग टोली परिचालन गरिएको छ। प्रहरीले करिब १ महिना अघिदेखि नै रथयात्रा लक्षित सुरक्षा तयारी थालेको थियो। विशेष गरेर यात्राका क्रममा हुनसक्ने चोरी, पकेटमारी र लुटपाट केन्द्रित गरेर प्रहरी सक्रियता बढाइएको कार्की बताउँछन्। विगतमा अवाञ्छित गतिविधि गर्दै आएका र केही शंकास्पद व्यक्तिहरुमाथि निगरानी बढाइएको जानकारी उनले दिए। रथयात्रामा मानवीय चहलपहल अत्यधिक हुँदा सुरक्षा चुनौती पनि बढ्ने गरेको छ। सुरक्षा व्यवस्था चुस्त दुरुस्त बनाउँदै भक्तजनको सुरक्षामा प्रहरी चनाखो रहेको जानकारी एसपी कार्कीले दिए। शंकास्पद व्यक्तिलाई निगरानीमा राख्दै कुनै घटना, अपराधिक र उच्छृङ्खल गतिविधि भएमा तत्काल नियन्त्रणमा लिएर कारबाही अघि बढाउने प्रहरीको तयारी छ। एसपी कार्कीले विगतमा चोरी तथा लुटपाट मुद्दा चलेर छुटेकाहरुमाथि पनि सूक्ष्म निगरानी भइरहेको बताए। कुनै किसिमका अपराधिक गतिविधि हुन लाग्यो वा भइहाल्यो भने तत्कालै प्रहरीलाई खबर गर्न उनले सबैमा आग्रह गरेका छन्। प्रहरीले आइतबार र सोमबार राति केही भारतीयसहितलाई नियन्त्रणमा लिएको छ। प्रहरीले ७ जनालाई नियन्त्रणमा लिएको हो। मध्य रातमा बिना काम हिँड्डुल गर्ने र चोरी गर्ने उद्धेश्य देखिएपछि उनीहरुलाई नियन्त्रणमा लिएर अनुसन्धान सुरु गरिएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार रथयात्रालाई शान्त, सभ्य, सुरक्षित र भव्य बनाउन प्रहरीले सबैमा अपिल गरिएको छ। सुरक्षा व्यवस्था कडा पारिएका कारण सबै जना ढुक्क भएर रथयात्रामा सहभागी हुनसक्ने डीएसपी बस्नेतको भनाइ छ। भीडभाडमा आउँदा बहुमूल्य गरगहना नलगाउन, बहुमूल्य वस्तु नल्याउन तथा स्वयं आफू पनि सचेत र चनाखो हुन आग्रह गरिएको छ, उनले भने, सबै जना रथयात्रामा केन्द्रित हुँदा चोरी हुने सम्भावना रहेकाले भक्तजनले आफ्नो डेरा वा घरको सुरक्षामा पनि ध्यान दिनुपर्ने हुन्छ।"
लागू औषधसहित २ युवा पक्राउ,"स्याङ्जा : बुटवलबाट पोखरातर्फ जाँदै गरेको बस वालिङमा चेकजाँच गर्ने क्रममा औषधसहित २ जना पक्राउ परेका छन्। कास्की पोखरा महनगरपालिका बस्ने ३४ वर्षीय सुवास गुरुङ र २२ वर्षीय दिनेश सिंह लागू औषधसहित पक्राउ परेको प्रहरी नायब उपरीक्षक ईन्द्रबहादुर रानाले जानकारी दिए। सिद्धार्थ राजमार्गमा खटिएको प्रहरीले चेकजाँच गर्ने क्रममा लु २ ख ५८४ नम्बरको बसमा सवार उनीहरूबाट अवैध लागू औषध फेला परेको जनाउँदै नियन्त्रणमा लिएको छ। उनीहरूको साथबाट डाईजेपाम १९ एम्पुल, फेनरागन २० एम्पुल, नोर्फिम २१ एम्पुल फेला परेको प्रहरीले जनाएको छ। अदालतले म्याद बढाइ थप अनुसन्धान जारी रहेको बताइएको छ।"
कछुवा गतिमा दिगो विकास लक्ष्य,"काठमाडौं : संसार दिगो विकासको नारा बोकेर हिँडिरहेको छ। संयुक्त राष्ट्रसंघका सदस्य राष्ट्रहरू यसमा प्रतिबद्ध छन्। र, यथासक्य लक्ष्यमा अडिगै देखिन्छन्। तर, १५ वर्षे लक्ष्य कार्यान्वयनमा आएको करिब ९ वर्षमा ट्र्याक मा आएको प्रगति भने मात्र १७ प्रतिशत छ। राष्ट्रसंघकै तथ्यांकले भन्छ मध्यम प्रगति १८ र न्यून प्रगति ३० प्रतिशत छ। कार्य स्थिरता १८ प्रतिशत मात्र छ भने केही पनि हुँदै नभएको स्थिति १७ प्रतिशत छ। आधाभन्दा धेरै बाटो छिचोली सक्नुपर्ने अवस्थामा विश्व राष्ट्रहरू विस्तारै बामे सरेर केही अघि मात्र बढेका छन्। बाँकी रहेको ६ वर्षमा कागज गरेका प्रतिबद्धता केकसरी पूरा गर्लान्, चिन्ताको विषय छ। राष्ट्रसंघ स्वयं यसमा चिन्तित छ। राष्ट्रसंघ महासभाको सन्निकट छ। नेपालसहित सम्पूर्ण सदस्य राष्ट्र वा सरकार प्रमुखसहितका टोली त्यसमा सामेल हुँदैछन्। विश्व नेताहरूको जमघटमा अवश्यै यो सन्दर्भ उठ्ने छ। समीक्षा हुनेछ। प्रगतिको फेहरिस्त हेर्दा लक्ष्य पूरा गर्न भने चानचुने तागतले सम्भव छैन। प्रगति होइन, अधोगति बेलायती संसद्को २०३० को आधा बाटो : दिगो विकास लक्ष्यहरू रिपोर्ट भन्छ सन् २०१५ देखि २०२२ सम्ममा संसारमा शरणार्थी संख्या १०० प्रतिशत वृद्धि भएको छ। सरकारहरूले पेट्रोलियम पदार्थमा दिने अनुदान घटाउनुको सट्टा बढाउँदै सन् २०१४ कै हाराहारी (७ खर्ब ३२ अर्ब अमेरिकी डलर) पुर्याएका छन्। ठीक उल्टो विपन्न देशहरूलाई क्लिन इनर्जीको अनुसन्धान र उत्पादनमा दिइने अन्तर्राष्ट्रिय वित्तीय अनुदान सन् २०१७ को २६ अर्ब ४० करोड अमेरिकी डलर झरेर सन् २०२१ मा १० अर्ब ८० करोड डलरमा आइपुगेको छ। सन् २०१५ मा १५ देखि २४ वर्षका ३१ प्रतिशत युवती शिक्षा, रोजगार वा तालिमबाट बिमुख थिए, जुन संख्या २०२२ मा आउँदा झन् बढेर ३२ प्रतिशतमा पुगेको छ। प्रतिदिन १९० अमेरिकी डलरभन्दा कम कमाउने अर्थात् गरिबीको रेखामुनिको रोजगार जनसंख्याको अनुपात विश्वभर औसत ६ प्रतिशत छ। जब कि यो सबसाहारन अफ्रिकाका हकमा ३६ प्रतिशत र ओसियानामा १९ प्रतिशत छ। यो चुनौतीपूर्ण हो। विश्व जनसंख्यामा कुपोषणको रेखामुनिको अनुपात १० प्रतिशत छ। जब कि यो सबसाहारन अफ्रिकामा २३ प्रतिशत र दक्षिण एसियामा १७ प्रतिशत छ। पाँच वर्षमुनिका बालबालिकाको विश्वव्यापी मृत्यु दर प्रत्येक हजारमा ३८ जना छ। जब कि सबसाहारन अफ्रिकामा यो प्रतिहजार ७४ र ओसियानामा ३९ छ। यसले के देखाउँछ भने विश्वका सरकारहरू दिगो होइन, तीव्रत्तर तर भद्रगोल विकासमा जोडतोडले लागेका छन्। जुन विकासको प्रतिफल उपल्ला र सम्भ्रान्त वर्ग लक्षित छन्। वातावरणीय र अन्य प्रभावलाई बेवास्ता गरेर दिइने अनुदानको मुख्य हिस्सा धनी र शक्तिशालीसम्म पुग्छ। उदाहरणका लागि नेपालमा दिइने पेट्रोलियम अनुदानलाई लिन सकिन्छ। सरकारले गरिबका लागि चाहिने मट्टितेलमा कम, महँगा निजी गाडीले प्रयोग गर्ने पेट्रोलमा बढी अनुदान दिन्छ। जसका कारण राज्यस्रोत एकातिर दोहन भइरहेको छ भने अर्कातिर वातावरणीय प्रदूषण तीव्रत्तर बढिरहेको छ। प्रगतिबाट राष्ट्रसंघ चिन्तित गत वर्ष राष्ट्रसंघका महासचिव एन्टिनियो गुटेरेसले दिगो विकास एजेन्डाबारे समीक्षा गर्दै भनेका थिए, विश्व अर्थतन्त्र बहुरूपी धक्काहरू खेपिरहेको छ, जसले दिगो विकास लक्ष्यको प्रगति ऋणात्मक उन्मुख गराएको छ। कोभिड महामारी, रुसयुक्रेन युद्ध, उच्च मन्दी तथा न्यून आर्थिक वृद्धि, संकुचित मौद्रिक एवं वित्तीय अवस्था, कमजोर ऋणभारका साथै बढ्दो वातावरणीय आपत विश्वव्यापी अर्थत्रासका प्रमुख कारक हुन्। कसैलाई पछाडि नछोडौं केन्द्रीय सन्देश रहेको दिगो विकास लक्ष्यमा धेरै देशले धेरै नागरिकलाई पछाडि छाडिरहेका छन्। त्यति मात्र होइन, सन् २०२४ को दिगो विकास लक्ष्य प्रतिवेदनमा महासचिव गुटेरेसले भनेका छन्, दिगो विकासको १७ प्रतिशत मात्र लक्ष्य ट्र्याकमा छ। आधाको हाराहारी न्यूनमध्यम प्रगतिमा छ। एकतिहाइ प्रगति भने रोकिएको सरह छ। कोभिड महामारीको घातक प्रभाव, बढ्दो द्वन्द्व, भूराजनीतिक तनाव एवं बढिरहेको वातावरणीय संकटले लक्ष्यमा नराम्रो चोट पुर्याएका छन्। त्यसका साथै, विश्वव्यापी आर्थिक एवं मौद्रिक प्रणालीको अपुग र असमानता विपन्न राष्ट्रका लागि त्यहाँसम्म पुग्न बाधक बनिरहेका छन्। महासचिवको चिन्ता छ, असमानता बढिरहेको छ। जलवायु संकट निरन्तर उकालो लागिरहेको छ। जैविक विविधता ओरालो लाग्दो छ। लैंगिक समानताको प्रगति निराशाजनक छ। र, युक्रेन, गाजा, सुडान र अन्यत्रका द्वन्द्वले विश्वभर १२ करोड नागरिकलाई विस्थापित गराएको छ। परिस्थिति सप्रिइहाल्ने अवस्था पनि छैन। विपन्न र विकासशील राष्ट्रहरू यो पुस्ताकै खराब मध्यमस्तरीय आर्थिक अवस्था झेलिरहेका छन्। सबैभन्दा जटिल जलवायु संकट राष्ट्रसंघ महासचिवले भनेझैं दिगो विकास लक्ष्यको गति सुस्त हुनुमा बहुआयामिक कारण छन्। तीमध्ये प्रमुख कारण धनी राष्ट्रले लक्ष्यलाई गम्भीरतापूर्वक नलिनु हो। त्यसको एउटा उदाहरण जलवायु मुद्दा मान्न सकिन्छ। विश्व राष्ट्रले प्रतिबद्धता जनाएका १७ लक्ष्यमध्ये प्रगतिको सबैभन्दा पिँधमा छ जलवायु कार्य। त्यसमा उनीहरूले जलवायु परिवर्तन र यसको प्रभावमा अत्यावश्यक कार्य गरिहाल्ने भनेका थिए। तर, प्रगतिको सुस्तता यसमै छ। पछिल्लो समय जलवायु संकट चुलिएको छ। बढ्दो तापमान रोकिएको छैन र विश्वव्यापी हरितगृह ग्यास उत्सर्जन निरन्तर चढिरहेको छ। विश्व समुदाय अति खराब मौसम निरन्तरका घातक रोगबाट प्रताडित भइरहेका छन्, दिगो विकास लक्ष्यको प्रतिवेदन, २०२४ मा भनिएको छ, यसबीच जीवास्म इन्धनमा दिइने अनुदानले उच्च कीर्तिमानै बनाएको छ। विश्व समुदाय संवेदनशील परिवेशमा छ। यसबीच राष्ट्रसंघीय इमिसन्स ग्यास रिपोर्ट, २०२३ का अनुसार सन् २०२२ मा विश्वव्यापी हरितगृह ग्यास उत्सर्जनले ५७४ गिगाटन पुगी नयाँ रेकर्ड बनाएको थियो। दिगो विकास लक्ष्यअनुसार सन् २०३० सम्ममा तापमान वृद्धि १५ डिग्री सेल्यिसमा सीमित गराउन हरितगृह ग्यास उत्सर्जन ४२ प्रतिशत घटाउन सक्नुपर्छ। त्यसका लागि प्रत्येक वर्ष ८७ प्रतिशतका दरले घटाउनुपर्नेछ। जुन सम्भव बनाउन निकै गाह्रो छ। यसैबीच अर्को घातक कीर्ति संसारले राखेको छ। वल्र्ड मेटोरोलोजिकल अर्गनाइजेसन (डब्लूएमओ) का अनुसार सन् २०२३ इतिहासकै तातो वर्ष बन्यो। जुन पूर्वऔद्योगिक कालको भन्दा १४५ डिग्री सेल्सियस बढी थियो। अर्को चुनौती : लैंगिक समानता राष्ट्रसंघले १२० देशबाट पाएको तथ्यांक विश्लेषण गर्दा सन् २०१९ देखि २०२३ सम्म लैंगिक समानताका ५६ कानुन बनेका छन्। तीमध्ये २२ कानुन रोजगारीमा समान अधिकारसँग सम्बन्धित छन्। १८ वटा महिलामाथि हुने हिंसा रोक्ने विषयका छन्। तैपनि लैंगिक असमानता विश्वव्यापी जर्जर समस्या बनिरहेकै छ। प्रयास कानुनमा सीमित छन्, व्यवहारत : महिला अपहेलित नै छन्। दिगो विकास लक्ष्यको ताजा प्रतिवेदन भन्छ, पाँचमा एक छोरी अझै १८ वर्षभन्दा कम उमेरमा विवाह गर्न बाध्य छन्। सार्वजनिक जीवनमा महिला समानता आदर्शको कुरा मात्र बनेको छ। जहाँसम्म उच्च पदमा, यही गति रहने हो भने समानताका लागि अझै १७६ वर्ष लाग्नेछ। महिलाले पक्षपातपूर्ण रूपमा घरायसी र सेवासु श्रुषाको कामको भार बोक्नु परेको छ। तिनले हरेक दिन पुरुषको भन्दा २५ गुणा बढी समय काममा व्यतीत गर्छन्। गरिबी निर्मूल लक्ष्यमै सीमित दिगो विकास लक्ष्यको पहिलो नम्बरमा छ, सबैतिरका र सबै स्वरूपका गरिबी पूर्णत : निर्मूल गर्ने। यो लक्ष्य पूरा गर्न विश्व राष्ट्रहरूलाई निकै हम्मे छ। कोभिड १९ को प्रभाव स्वरूप सन् २०२० दशकमै सबैभन्दा गरिबी बढेको वर्ष बन्यो। सन् २०१९ मा अधिक गरिबी ८९ प्रतिशत थियो, जुन २०२० मा ९७ प्रतिशत पुग्यो। यसले लक्ष्यको गन्तव्यमा निकै धक्का लगायो। वर्तमान ट्रेन्ड कायम रहेमा सन् २०३० सम्ममा गरिबी निवारण त परै जाओस्, ५९ लाख जनसंख्या अधिक गरिबीको चपेटामै हुनेछन्। १० मा ७ बालबालिका अझै सामाजिक सुरक्षाबाट वञ्चित छन्। के हो दिगो विकास लक्ष्य ? सन् १९९२ मा ब्राजिलको रियो दि जेनेरियोमा पृथ्वी सम्मेलन आयोजना गरियो। त्यसमा जुटेका १७८ भन्दा बढी राष्ट्रले दिगो विकासका लागि विश्वव्यापी साझेदारीका २१ एजेन्डा तय गर्यो। मानवजातिको समृद्धि र वातावरणीय संरक्षण त्यसका मुख्य ध्येय थिए। त्यसको पूरकका रूपमा सन् २००० सेप्टेम्बरमा सहश्राब्दी सम्मेलन आयोजना गरियो। त्यसले सन् २०१५ भित्र अधिक गरिबी घटाउने मुख्य लक्ष्यसहित ८ वटा सहश्राब्दी विकास लक्ष्य किट्यो। त्यसकै विस्तारित स्वरूपअन्तर्गत सन् २०१३ मा राष्ट्रसंघ महासभाले ३० सदस्यीय कार्यसमूह बनाई दिगो विकास लक्ष्यको प्रस्ताव निर्माण गर्न जिम्मा दियो। २०१५ मा त्यसलाई पारित गरियो। र, २०१६ जनवरी १ बाट लागू गरियो। यसका १७ लक्ष्य छन्। विकसित र विकासशील राष्ट्रको विश्वव्यापी साझेदारीबाट यो पूरा गर्ने अवधारणा छ। ती १७ लक्ष्य यस्ता छन् १ गरिबीविहीनता २ शून्य भोकमरी ३ राम्रो स्वास्थ्य र कल्याण ४ गुणस्तरीय शिक्षा ५ लैंगिक समानता ६ शुद्ध पानी सरसफाइ ७ सस्तो वातानुकूलित ऊर्जा ८ सम्मानित काम र आर्थिक वृद्धि ९ उद्योग, आविष्कार र पूर्वाधार १० समानता न्यूनीकरण ११ दिगा सहर र समुदाय १२ उत्तरदायी उपभोग र उत्पादन १३ जलवायुकार्य १४ पानीमुनिका जीवन १५ जमिनका जीवन १६ शान्ति, न्याय र दर्बिला निकायहरू र १७ लक्ष्यका लागि साझेदारी । दिगो विकास लक्ष्यमा नेपालको स्कोर ६७०७ छ। यो १६६ देशमा ९५औं नम्बरमा आउँछ। विश्व प्रगतिको ठीक उल्टो नेपालले भने जलवायुकार्य अर्थात् लक्ष्य नम्बर १३ मा मात्र लक्ष्य हासिल गरिसकेको छ। विश्व समुदाय सबैभन्दा कमजोर यसमै छ। दिगो विकास लक्ष्यमा अगाडिका १० देश १ स्विडेन (८४७२) २ डेनमार्क (८४५६) ३ फिनल्यान्ड (८३७७) ४ फ्रान्स (८११३) ५ जर्मनी (८०७७) ६ नर्वे (८०७६) ७ अस्ट्रिया (८०७०) ८ चेक गणतन्त्र (८०५८) ९ नेदरल्यान्ड्स (८०३७) १० इस्टोनिया (८००६) दिगो विकास लक्ष्यमा पछाडिका १० देश १५७ नाइजर (५०१५) १५८ कंगो (४९७१) १५९ सुडान (४९५६) १६० नाइजेरिया (४९२८) १६१ मदागास्कार (४९१४) १६२ लाइबेरिया (४७१२) १६३ सोमालिया (४६२१) १६४ चाड (४३७५) १६५ साउथ सुडान (४३६६) १६२ सेन्ट्रल अफ्रिका रिपब्लिक (३८५४)"
घोरेपानी हिँडेका दुई स्पेनिस पर्यटक बेपत्ता,"कास्की : चक्रीय अन्नपूर्ण पदमार्ग अन्तर्गतको प्रसिद्ध पर्यटकीयस्थल घोरेपानी पदयात्राका क्रममा दुई स्पेनिस पर्यटक बेपत्ता भएका छन् । कास्कीको अन्नपूर्ण गाउँपालिका९ तिखेढुङ्गाबाट आइतबार उल्लेरी हुँदै घोरेपानी जाने क्रममा स्पेनिस नागरिक इरिक कासानोभास (पुरुष) र मोलास जुन्का मेसी (महिला) सम्पर्कविहीन भएको अन्नपूर्ण गाउँपालिकाका प्रवक्ता भरतमान गुरुङले जानकारी दिए। भुरुङदी खोलाको पुल नजिक पर्यटकका दुई झोला आइतबार साँझ बाटोमा बेवारिसे अवस्थामा भेटिएपछि सोमबार दिनभर खोजी गरे पनि अवस्था पत्ता लाग्न नसकेको उनले बताए। पर्यटकलाई भुरुङदी खोलाले बगाएको हुन सक्ने आशंका गरिएको छ । 'पुरानो बाटोबाट हिँड्दा खोलाले बगाएको हुनसक्छ । उहाँहरुले विरेठाँटीमा रहेको एक्यापको चेकपोस्टमा घोरेपानी जान लागेको भनेर दर्ता गर्नुभएको रहेछ', प्रवक्ता गुरुङले भने। एक्याप विरेठाँटी चेकपोष्टका प्रमुख यामबहादुर गुरुङले आइतबार बिहान पर्यटकले कार्यालयमा नाम दर्ता गराएको जानकारी निए। उनले बाटोमा झोला राखेर छहरामा फोटो खिच्ने क्रममा खोलामा खसेर बेपत्ता भएको हुन सक्ने आशंकाले दिनभर खोजी गरिएको बताए। प्रवक्ता गुरुङले भने, 'पर्यटकको झोला भेटिएको नजिकै बाटोमा सुन्दर छहरा छ, त्यही फोटो खिच्ने क्रममा लडेर खोलामा परेका हुनसक्छन् । प्रहरी, जनप्रतिनिधि तथा स्थानीयवासीसहित खोज्ने क्रममा छहरामा दुई वटा स्टिक(लौरी) भेटिएको छ । अन्य कुरा फेला पार्न सकेका छैनौँ ।' मङ्गलाबार गोताखोरसहितको टोलीले खोलामा खोजी गरिने जानकारी दिए। पर्यटक हराएको जानकारी दूतावासलाई गराइ सकिएको प्रवक्ता गुरुङले बताए। रासस"
"आज झापामा श्रीकृष्ण रथयात्रा निकालिँदै, सुरक्षा व्यवस्था कडा","झापा : आज मंगलबार झापाका ६ पालिकामा श्रीकृष्ण रथयात्रा हर्सोल्लासका साथ निकाल्ने तयारी गरिएको छ। वैदिक सनातन हिन्दु धर्मावलम्बीले श्रीकृष्ण जन्माष्टमीको भोलिपल्ट श्रीकृष्ण रथयात्रा निकाल्ने धार्मिक प्रचलन छ। सोही बमोजिम जिल्लाको भद्रपुर, दमक, गौरीगञ्ज, विर्तामोड, झापा र गौरादहमा श्रीकृष्ण रथयात्रा निकाल्ने तयारी गरिएको हो। जिल्लाको सदरमुकाम भद्रपुरमा २२औं पटक निकालिने श्रीकृष्ण रथयात्राको सम्पूर्ण तयारी पूरा भइसकेको श्रीकृष्ण रथयात्रा उत्सव समारोह समितिका अध्यक्ष किरण भारतीले जानकारी दिए। श्रीकृष्ण भगवान् सवार रथको विशेष पूजा अर्चना पश्चात् भद्रपुर५ स्थित लक्ष्मीनारायण मन्दिर अगाडिबाट आज दिउँसो २ बजे रथयात्रा निकालिने अध्यक्ष भारतीले बताए। जिल्लामै भद्रपुरको रथयात्रा पहिलो हो। अहिले बिस्तारै सबै पालिकाहरूले निकाल्न थालेको उनको भनाइ छ। यस वर्ष रथयात्राका लागि भारत विहारको फारभिजगञ्जका बोलाएको १४ जनाको टोलीले श्रीकृष्ण ताण्डव नृत्य समेत प्रस्तुत गर्ने समितिका सचिव सञ्जय घोषले जानकारी दिए। विभिन्न झाँकीसहित निकालिने रथयात्रा गौशाला, झापाचोक, संगमचोक, सगरमाथा चोक, लेखनाथ चोक, चन्द्रगढी बजार हुँदै एसपी मोड, क्याम्पस मोड, अस्पताल चोक, जनता चोक, भद्रपुर बजारबाट पुनः लक्ष्मीनारायण मन्दिरमा आएर समापन हुने समितिका सहसचिव राजेश पकुवालले बताए। यस वर्ष रथयात्राको दुरी घटाइएको छ। विगतका वर्षहरूमा भद्रपुर३ स्थित ज्ञानेचोकसम्म रथ लगिन्थ्यो। श्रीकृष्ण जन्माष्टमी मेला र रथयात्राका लागि अनुमानित ५ लाख रुपैयाँ खर्च हुने समितिका कोषाध्यक्ष मुकेश मित्रुकाले जानकारी दिए। भद्रपुर नगरपालिकासहित विभिन्न संघसंस्था, चन्दादाताहरूबाट रकम संकलन गरिएको उनको भनाइ छ। २०५९ सालमा काठको पाङ्ग्राले बनाइएको रथ जीर्ण भएपछि भद्रपुर नगरपालिकाले ८ लाख रुपैयाँ बजेट छुट्याएर टायरको पाङ्ग्रासहित फलामले रथ बनाइदिएको हो। त्यस्तै विर्तामोडमा दोस्रो वर्ष रथयात्रा निकाल्ने तयारी गरिएको छ। श्री बालाजी मन्दिर समिति विर्तामोड र श्री कृष्ण प्रणामी मन्दिर सतगुरु श्री देवचन्द्र सदन विर्तामोडले अघिल्लो वर्ष छुट्टाछुट्टै रुपमा विर्तामोडमा श्रीकृष्ण रथयात्रा निकालिएको थियो। तर, यस वर्ष यी दुवैको आयोजनामा बृहत् रुपमा रथयात्रा निकालिने श्री बालाजी मन्दिर समितिका अध्यक्ष नवीन गोयलले जानकारी दिए। बिहान ११ गते विशेष पूजाअर्चाना गरिने र दिउँसो ३ बजे रथयात्रा बालाजी मन्दिरबाट प्रारम्भ हुने उनको भनाइ छ। रथयात्रा विर्तामोड बजार परिक्रमा गर्ने जनाइएको छ। सद्गुरु सदनले दुई वर्षअघि पनि एकल रथयात्रा निकालेको थियो। त्यसैगरी दमक नगरपालिकामा आठौं श्रीकृष्ण रथयात्रा भव्यताका साथ निकाल्नका लागि सम्पूर्ण तयारी पूरा भइसकेको जनाइएको छ। दमकको राधाकृष्ण मन्दिरबाट सुरु भएको रथयात्रा नगर परिक्रममा गरी पुनः सोही मन्दिरमा पुगेर समापन गरिने छ। रथयात्रामा विभिन्न झाँकीसमेत प्रदर्शन गरिएको उनको भनाइ छ। गौरीगञ्ज गाउँपालिकामा चौथो पटक रथयात्रा निकाल्ने तयारी गरिएको छ। गौरीगञ्जको पहिचान र गौरवलाई मध्यनजर गरी श्रीकृष्ण रथयात्रा समारोह समितिले रथयात्रा निकालिएको हो। २०७५ सालमा पहिलो पटक गाडामा भगवान् श्री कृष्णको मूर्ति राखेर रथयात्रा निकालिएको थियो। समितिले दुई वर्ष अघि नै नयाँ रथ बनाएको थियो। खजुरगाछीको राधाकृष्ण मन्दिरबाट सुरु हुने रथयात्रा नगर परिक्रममा गरी पुनः सोही मन्दिरमा आएर समापन हुने जनाइएको छ। त्यस्तै गौरादहमा पनि रथयात्रा निकाल्ने तयारी गरिएको छ। गौरादह १ स्थित राधाकृष्ण मन्दिर परिसरबाट विभिन्न झाँकीसहित निकालिने रथ बजार परिक्रममा गरी पुनः मन्दिरमा आएको समापन हुने जनाइएको छ। झापा गाउँपालिका६ स्थित श्रीकृष्ण प्रणामी सत्सङ्गले दोस्रो वर्ष पनि गाडीमा भगवान् श्रीकृष्ण राखेर रथ निकाल्ने तयारी गरेको छ । सो रथयात्रा झापा७ दयालधाम, मदरगाछ हुँदै शरणामती बजार परिक्रमा गरेर पुनः मन्दिरमा पुगेर समापन हुने जनाइएको छ। यता जिल्लाका विभिन्न पालिकामा रथयात्रा निकाल्ने तयारी गरिएसँगै सुरक्षा व्यवस्था पनि चुस्तदुरुस्त बनाइने जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। भद्रपुर, विर्तामोड र दमकमा जिल्लाबाट थप प्रहरी जनशक्ति पठाइने उनले बताए । अन्य पालिकाहरूमा त्यहीका जनशक्ति परिचालन गरिने उनको भनाइ छ।"
"विवाद भएपछि स्नुकर सञ्चालकको हत्या, शंकास्पद व्यक्ति प्रहरी नियन्त्रणमा",काठमाडौंं : शंखमूलस्थित द टाइम पास स्नुकर एन्ड खाजा घर सञ्चालक रूपक बान्तबाको हत्या भएको छ । गए राति उनलाई आफ्नै घरमा हतियार प्रहार भएको थियो । जिल्ला प्रहरी परिसर काठमाडौंंका प्रवक्ता नवराज अधिकारीका अनुसार उनलाई टाउकोमा गम्भीर चोट लागेर सोफामा ढलेको अवस्थामा प्रहरीले फेला पारेको थियो । उनको खाजा घरबाट गएराति एक युवक हतारिँदै भागेका थिए । त्यतिबेला सोमबार बिहान १ बजेर ५० मिनेट भइसकेको थियो । युवक भागेको देखेपछि एक जना महिलाले प्रहरीलाई फोन गरेर घटनाको जानकारी दिएकी थिइन् । प्रहरी वृत्त बानेश्वरको प्रहरी टोली केही मिनेटमा नै घटनास्थलमा पुगेको थियो । ४० वर्षीय रूपक बान्तवा स्नुकरको सोफामा पल्टिरहेका भेटिए । उनको टाउकोमा चोट लागेको थियो । प्रहरीले उनलाई मीनभवनस्थित सिभिल अस्पतालमा पुर्याएको थियो । चिकित्सकले उनलाई साढे २ बजेमा मृत घोषणा गरेका हुन् । प्रहरीका अनुसार स्नुकर सञ्चालक रूपकको स्थायी घर बारा हो । उनले शखमुलमा रहेको आफ्नै घरमा स्नुकर सञ्चालन गरेका थिए । बौद्ध बिहार अघिल्तिर रहेको सो स्नुकरमा बान्तवाको हत्या भएको आशंका प्रहरीको छ । स्नुकरमा विवाद भएपछि उनलाई कसैले हतियार प्रहार गरेर हत्या गरिएको हुनसक्ने अनुमान प्रहरीको छ । घटनाबारे वृत्त बानेश्वर र जिल्ला प्रहरी परिसर काठमाडौंंले अनुसन्धान गरिरहेको छ । केही शंकास्पद व्यक्तिहरू प्रहरी नियन्त्रणमा छन् ।
