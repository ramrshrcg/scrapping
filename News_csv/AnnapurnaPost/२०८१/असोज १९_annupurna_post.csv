शीर्षक,विवरण
अध्यक्ष ढकाल पश्चिमाञ्चल विकास मञ्चद्वारा सम्मानित,"काठमाडौं : नेपाल उद्योग वाणिज्य महासंघका अध्यक्ष चन्द्रप्रसाद ढकाललाई पश्चिमाञ्चल विकास मञ्चले सम्मान गरेको छ। मुलुकको अर्थतन्त्रको विकासमा पुर्याएको उल्लेखनीय योगदानका साथै साविकको पश्चिमाञ्चल विकास क्षेत्रमा जन्मिएर नेपाली उद्योगी व्यवसायीहरूको छाता संस्था नेपाल उद्योग वाणिज्य महासंघको अध्यक्ष बन्न सफल भएकामा अध्यक्ष ढकाललाई सम्मान गरिएको थियो। साथै सो मञ्चका निवर्तमान अध्यक्ष समेत रहेका ढकालले मञ्चको संस्थागत विकासका क्षेत्रमा निर्वाह गर्नुभएको विशिष्ट भूमिकाको कदरस्वरुप उनलाई सो सम्मान प्रदान गरिएको मञ्चले जनाएको छ। मञ्चको वार्षिक साधारण सभाका अवसरमा आज राजधानीमा आयोजित एक समारोहमा पूर्वप्रधानन्यायाधीश कल्याणराज श्रेष्ठले उनलाई उक्त सम्मान प्रदान गरेका थिए। कार्यक्रममा मुख्यसचिव एकनारायण अर्याल, प्रधानसेनापति अशोकराज सिग्देललगायतका विशिष्ठ व्यक्तित्वहरुलाई पनि सम्मान गरिएको थियो। नेपाल हाल संघीय शासन प्रणालीमा रूपान्तरित भएको भए पनि साविकको पश्चिमाञ्चल विकास क्षेत्रको विकास र प्रवर्धन हेतु स्थापित सो मञ्चले मुलुकको पश्चिमाञ्चल क्षेत्रमा जन्म भई राष्ट्रिय जीवनका उच्च पदमा पुग्न सफल व्यक्तित्वहरुलाई सम्मान गर्ने गर्दछ।"
ललितपुरमा पानी आपूर्तिका लागि मन्त्री यादवले मागे दक्षिणकालीबासीसँग सहयोग,"काठमाडौं : खानेपानी मन्त्री प्रदीप यादवले दक्षिणकालीका जनप्रतिनिधि र नागरिकहरूलाई ललितपुरका नागरिकको प्यास मेटाउन पानी आपूर्तिका लागि सहयोग गर्न आग्रह गरेका छन्। आज फर्पिङ र दक्षिणकाली क्षेत्र पुगेर बाढीले पुर्याएको क्षतिको विवरण र पुनःस्थापनाका लागि चलिरहेको कार्यको प्रगतिको विषयमा जानकारी लिने क्रममा मन्त्री यादवले बाढीले थुप्रै खानेपानी योजनाहरूमा क्षति पुर्याएको र ललितपुर क्षेत्रमा दक्षिणकालीबाट पानी जाने व्यवस्था अवरुद्ध भएको जानकारी दिँदै मानवीयताका आधारमा पानीको सङ्कटमा परेका ललितपुरवासीलाई सहयोग गर्न दक्षिणकालीबासीलाई आग्रह गरे। 'कसैले प्यासले तड्पिनुपरेको छ भने हाम्रो कर्तव्य हो। हामीले सकेसम्म सहयोग गर्नुपर्छ,' उनले भने। मन्त्री यादवले केही पूर्व कर्मचारी र सम्बन्धित निकायका कमजोरीका कारण दक्षिणकालीबासी असन्तुष्ट हुनसक्ने बताउँदै समस्या समाधानका लागि पहल गर्ने प्रतिबद्धता जनाए। 'तपाईँहरूका समस्या के छन्? म समाधानका लागि पूर्ण प्रयास गर्नेछु। तर, ललितपुरमा पानी पठाउन सहयोग गर्न आग्रह गर्दछु,' उनले भने। उनले हालको विपद्मा सबै नेपालीले एकजुट भएर एक अर्कालाई सहयोग गर्नुपर्ने पनि बताए। 'अविरल वर्षाले देशका २१ जिल्लामा ठूलो क्षति पुर्याएको छ। अहिले हामी सबै विपद्को सामना गर्दै छौं। नागरिकहरू पानीको अभावमा छटपटाइरहेका छन्। तपाईँसँग पानीको स्रोत छ, त्यसैले तपाईँकै सहयोगले धेरैको जीवन सहज हुनेछ,' उनले भने। त्यस्तै मन्त्री यादवले बाढी पहिरोले दक्षिणकालीमा पुर्याएको क्षतिको विवरण सङ्कलन गरेर तत्काल समाधानका लागि सरकारको पहल हुने जानकारी दिए। 'म मन्त्रिपरिषद्को निर्णयमार्फत आवश्यक सहयोग उपलब्ध गराउन प्रयासरत छु। क्षतिको मूल्याङ्कन चाँडो गरौं। म समस्या समाधानको पहल गरिरहनेछु,' उनले भने। फर्पिङ र दक्षिणकाली क्षेत्रमा अवलोकन भ्रमण गर्दै मन्त्री यादवले बाढीले पुर्याएको क्षति र पानी आपूर्तिका चुनौतीहरूको निरीक्षण गरे। उनले सुन्दरीघाट पानी प्रशोधन केन्द्र, सातमूल मुहान, फर्पिङ हेड पंडजलविद्युत जलाशयको पेनस्टक पाइप, कुटुरी मुल र फर्पिङ पम्प हाउसमा पुगेको क्षतिको समीक्षा गर्दै स्थानीय जनप्रतिनिधिहरूसँग गहन छलफल गरे। मन्त्री यादवले ललितपुर र दक्षिणकाली क्षेत्रमा स्वच्छ र नियमित पानी आपूर्तिको व्यवस्था गर्न आफ्नो प्रतिबद्धता दोहोर्याउँदै, दीर्घकालीन समाधानमार्फत सबै नागरिकलाई स्वच्छ पानी उपलब्ध गराउने आफ्नो लक्ष्य रहेको बताए।"
विपद् संकटग्रस्त क्षेत्र घोषणाप्रति ५ सांसदले जनाए आपत्ति,"सिन्धुपाल्चोक : सरकारले शुक्रबार गरेको विपद् संकटग्रस्त क्षेत्र घोषणाप्रति सिन्धुपाल्चोकका ५ सांसदले आपत्ति जनाएका छन्। शनिबार सिन्धुपाल्चोकका प्रमुख जिल्ला अधिकारीमार्फत राष्ट्रिय विपद जोखिम न्यूनिकरण तथा व्यवस्थापन प्राधिकरण, नेपाल सरकार र गृह मन्त्रालयको ध्यानाकर्षण गराउँदै सांसदहरुले विपद् संकटग्रस्त क्षेत्र घोषणा गर्दा सिन्धुपाल्चोकको भोटेकोशी गाउँपालिका मात्रै परेको भन्दै आपत्ति जनाएका हुन्। प्रतिनिधि सभा सदस्य माधव सापकोटा, बागमती प्रदेशसभा सदस्यहरु युवराज दुलाल, सरल सहयात्री पौडेल, अमृता नेपाल र कुमारी तामाङद्वारा हस्ताक्षरित ध्यानाकर्षण पत्र जारी गर्दै विपद संकटग्रस्त क्षेत्र घोषणा अपूर्ण र विना तयारी गरिएको बताएका छन्। असोज ११ र १२ गतेको भारी बर्षा, बाढी र पहिरोमा परि सिन्धुपाल्चोकका लिसंखुपाखर, सुनकोशी र जुगल गाउँपालिकामा मानवीयसहित ठूलो भौतिक क्षति भएको छ। बलेफी, चौतारा साँगाचोकगढी, पाँचपोखरी थाङ्पाल र बाह्रबिसेमा ठूलो भौतिक क्षति भएको छ। मेलम्ची र हेलम्बु विपद्बाट गुजिरहेका छन्, सो पत्रमा भनिएको छ अरनिको लोकमार्गसहितका सहायक राष्ट्रिय लोकमार्गहरु छियाछिया भएका छन्। किसानका धान बगेका र पुरिएका छन्। पहिरो र नदी कटानले स्थानीय बासिन्दालाई त्राहिमाम बनाएको छ। यस्तो अवस्थामा सिन्धुपाल्चोकका सन्दर्भमा गरिएको विपद संकटग्रस्त क्षेत्र घोषणा अपूर्ण र विना तयारी गरिएको देखिन्छ। संवेदनशील विषयमा सरकारले गरेको हचुवा र गैर जिम्मेवार निर्णयप्रति हाम्रो गम्भीर आलोचनासहित आपत्ती छ। विपद जोखिम न्यूनिकरण तथा व्यवस्थापन ऐन २०७४ बमोजिम २०७७ असोज ६ गते सिन्धुपाल्चोक र बागलुङ जिल्लालाई र २०७८ साउन ४ गते सरकारले सिन्धुपाल्चोक र मनाङ जिल्लालाई नै विपद् संकटग्रस्त क्षेत्र घोषणा गरेको तथ्य यहाँ स्मरण गराउँदै सांसदहरुले चाहन्छौं। विपद जोखिम न्यूनिकरण तथा व्यवस्थापन ऐन २०७४ बमोजिम २०७७ असोज ६ गते सिन्धुपाल्चोक र बागलुङ जिल्लालाई र २०७८ साउन ४ गते सरकारले सिन्धुपाल्चोक र मनाङ जिल्लालाई नै विपद् संकटग्रस्त क्षेत्र घोषणा गरेको तथ्य यहाँ स्मरण गराउँदै सांसदहरुले स्थानीय तहहरुको यकिन तथ्याङ्कका आधारमा विपद संकटग्रस्त क्षेत्र घोषणाको कार्यलाई पुनरावलोकन गरी सूचिमा थप गर्न ध्यानाकर्षण गराएका छन्। दशक यता सिन्धुपाल्चोकले प्राकृतिक विपत्तिबाट कहालीलाग्दो क्षति बेहोरिरहेको तथ्यांक जिल्ला प्रशासन, राष्ट्रिय विपद जोखिम न्युनिकरण तथा व्यवस्थापन प्राधिकरण र नेपाल सरकार, गृह मन्त्रालयसँग सुरक्षित छ भन्ने हाम्रो विश्वास छ, ध्यानाकर्षण पत्रमा भनिएको छ सिन्धुपाल्चोकबाट निर्वाचित जनप्रतिनिधिका रुपमा यी विषयहरु संघीय संसद र प्रदेश सभामा पनि पटक पटक उठाइरहेको स्मरण गराउँदै क्षति पुगेका स्थानीय तहहरुको यकिन तथ्याङ्कका आधारमा विपद संकटग्रस्त क्षेत्र घोषणाको कार्यलाई पुनरावलोकन गरी सूचीमा थप गर्न सम्बद्ध निकायहरुको गम्भीर ध्यानाकर्षण गराउन चाहन्छौं।"
वीरगन्ज टी२० सुपर लिगको उपाधि साहिब दरबारले जित्यो,"वीरगन्ज : वीरगन्जमा आयोजित वीरगन्ज टी२० सुपर लिग सिजन३ को उपाधि ड्रगन अफ साहिब दरबारले जितेको छ। आदर्शनगर रंगशालामा शनिबार भएको फाइनल खेलमा वीरगन्ज ब्लास्टरलाई ४ विकेटले हराउँदै साहिब दरबारले उपाधि उचालेको हो। वीरगन्ज ब्लास्टरले दिएको ११३ रनको लक्ष्य साहिब दरबारले १६।२ ओभरमा केवल ६ विकेटको क्षतिमा भेट्याउँदै उपाधि चुम्यो। उसका लागि मनोज गिरीले २८, ऋषि सहनीले २५ र सन्तोष कार्कीले अविजित २४ रन बनाए। बलिङतर्फ वीरगन्ज ब्लास्टरका लागि अनुज चौहानले ३ तथा सराजुल अहमदले २ र महमद मेराजले १ विकेट लिए। त्यसअघि टस हारेर पहिले ब्याटिङ गरेको वीरगन्ज ब्लास्टरले निर्धारित १९१ ओभरमा अलआउट हुँदै ११३ रन मात्र बनाएको थियो। उसका लागि अनुज चौहानले ४७ र रुहुल हकले २९ रन बनाए। बलिङतर्फ साहिब दरबारका लागि चन्दन रामले ४ तथा वासिम मन्सुरी र परवेज हुसेनले समान २र२ विकेट लिए। पर्सा क्रिकेट संघको समन्वयमा वीरगन्ज युथ स्पोर्टस एकेडेमीले आयोजना गरेको प्रतियोगितामा ६ वटा टिमले भाग लिएका थिए।"
उदयपुरका मुख्य सबै सडक दसैंअघि नै सञ्चालन हुने,"उदयपुर : उदयपुरका राजमार्ग र ग्रामीण क्षेत्रका मुख्य सडकहरू दसैंअघि नै सञ्चालन हुने भएका छन्। असोज १२ गतेको अविरल वर्षाका कारण भत्किएका सडकहरू सञ्चालन गर्न जिल्ला विपद् व्यवस्थापन समितिको बैठकको म्यानडेट अनुसार सम्बन्धित क्षेत्रका सबै निकायले तयारी तीव्र बनाएका हुन्। बैठकले दसैंअघि सबै सडक सुचारु गर्ने र जिम्मेवारी पाएका निकायले चाडपर्वमा समेत आलोपालो गरी सडक मर्मत गर्ने निर्णय गरिएको छ। बैठकले खासगरी मदन भण्डारी, सिद्धिचरण र सगरमाथा राजमार्गलाई चौबिसै घण्टा सञ्चालन गर्ने गरी मेसिन र आवश्यक जनशक्ति तयारी अवस्थामा राख्न अनुरोध गरिएको प्रमुख जिल्ला अधिकारी हरी प्रसाद घिमिरेले बताए। त्यसैगरी सगरमाथा राजमार्गको फोक्सीनटारमा लगाइएको पक्की पुल सुनकोशी नदीले बगाएकाले विकल्पमा रुसुवाघाटमा रहेको झोलुङ्गे पुल सञ्चालन गर्ने र त्यहाँसम्म पुग्ने सडक रौतामाई गाउँपालिकाले मर्मत गर्ने निर्णय भएको उनले बताए। बैठकले विषयगत कार्यालयहरू विद्युत प्राधिकरण, खानेपानी तथा सरसफाइ, जलस्रोत तथा सिँचाइ डिभिजन कार्यालय, स्वास्थ्य, पूर्वाधार विकास कार्यालय, कृषि, भेटेरिनरी लगायतले मनसुनजन्य विपद्का कारण अवरुद्ध भएको सेवा प्रवाह अविलम्ब सुचारु गर्न पहल गर्ने र क्षतिको विवरण सम्बन्धित पालिकासँग समन्वय गरी संकलन गर्ने निर्णय गरेको प्रजिअ घिमिरेले बताए। त्यस्तै विपदमा परेकाहरूलाई राहत उपलब्ध गराउन केन्द्र, प्रदेश र स्थानीय तहले माग गरेको खण्डमा जिल्ला प्रशासन कार्यालयले स्थानीय विपद् व्यवस्थापन समितिको निर्णय र प्रहरी सर्जमिन मुचुल्कासहित पठाउने निर्णय भएको समितिका सदस्य सचिव तथा सहायक प्रमुख जिल्ला अधिकारी लक्ष्मीप्रसाद रेग्मीले बताए। बैठकले बेलका नगरपालिका८ स्थित एलकेखोज आसपासका विभिन्न तीन स्थानबाट सप्तकोशी नदीको पानी मानव बस्तीमा प्रवेश गरी धनजनको क्षति भएकाले उक्त स्थानमा सप्तकोशी नदी नियन्त्रणका लागि आवश्यक व्यवस्था गर्न केन्द्रीय विपद् व्यवस्थापन समिति र राष्ट्रिय विपद् जोखिम न्यूनीकरण तथा व्यवस्थापन प्राधिकरण मार्फत सम्बन्धित निकायमा पहल गर्न सिफारिस गर्ने निर्णय भएको उनले बताए। त्यस्तै त्रियुगा र बेलका नगरपालिकाका विभिन्न खोलाहरूमा नदीजन्य पदार्थ थुप्रिन गई नदीको सतह उच्च भएर बाढी तथा कटानको जोखिका कारण बस्ती, बजार र सडकमा क्षति हुने सम्भावना देखिएकाले जोखिम मूल्यांकन गरी आवश्यक कानुनी प्रक्रिया पूरा गरेर नदीजन्य सामग्री स्थानीय तहले व्यवस्थापन गर्ने निर्णय गरिएको छ। बैठकले साउन १ देखि असोज १५ गतेसम्म विपद् व्यवस्थापन कोषबाट आगलागी, बाढिपहिरो र हावाहुरीबाट पीडित तथा मृतकलाई वितरण गरिएको राहत नौ लाख ८३ हजार खर्च अनुमोदन गरिएको रेग्मीले बताए।"
बाढीपहिरोका घाइते भेट्न स्वास्थ्य मन्त्री पौडेल धुलिखेल अस्पतालमा,"काभ्रे : बाढीपहिरोमा परेर घाइते भएकाहरूलाई भेट्नका लागि स्वास्थ्य तथा जनसंख्यामन्त्री प्रदीप पौडेल धुलिखेल अस्पताल पुगेका छन्। मन्त्री पौडेल शनिबार घाइतेको स्वास्थ्य अवस्था बुझ्न काभ्रे आइपुगेका हुन्। धुलिखेल अस्पतालका प्रशासकीय निर्देशक डा विराजमान कर्मचार्य, डा राजेन्द्र कोजू लगायतले त्यहाँ उपचाररत घाइतेको अवस्था र अस्पतालले गरिरहेको प्रयासबारे मन्त्री पौडेललाई जानकारी गराएका थिए। मन्त्री पौडेलले घाइतेहरूको अवस्था बुझ्न र उपचार कसरी व्यवस्थित गराउन सकिन्छ भन्ने चासोका साथ अस्पताल आएको बताए। उनले बाढीपहिरोमा परेर घाइते सबैको उपचार निःशुल्क गर्ने सरकारले निर्णय गरेको जानकारी दिँदै मन्त्री पौडेलले विपदपछि हुन सक्ने स्वास्थ्यजन्य महामारीको बारेमा सरकार सचेत भएको र त्यसको तयारी गर्न अस्पताललाई निर्देशन दिए। विपदको समयमा धुलिखेल अस्पतालले पुर्याएको सेवा लाई धन्यवाद दिँदै मन्त्री पौडेल विपदमा प्राथमिक दिएर उपचार गर्न अस्पताललाई जोड दिए। बाढीपहिरोमा परेर धुलिखेल अस्पतालमा २ जना सघन उपचार कक्षमा र १८ जना विभिन्न वार्डमा उपचाररत रहेका छन्। केही घाइतेहरू उपचार सकेर फर्किसकेको अस्पतालले जनाएको छ। जिल्लामा बाढी पहिरोमा परेर ७२ जनाको मृत्यु भएको र ५ जना अझै बेपत्ता रहेको प्रहरीले जनाएको छ।"
मन्त्री यादवको आग्रहपछि दक्षिणकाली नगरपालिकाले ललितपुरमा पठायो खानेपानी,"काठमाडौं : खोपानीमन्त्री प्रदीप यादवले दक्षिणकालीका जनप्रतिनिधिलाई ललितपुरका नागरिकका लागि तत्काल पानी आपूर्तिमा सहयोग गरिदिन आग्रह गरेपछि दक्षिणकाली नगरपालिकाले अहिले ललितपुरका लागि पानी पठाएको छ। शनिबार दिनभरको प्रयासपछि भैँसेपाटीको ट्याङ्कीमा पनि पानी झर्न थालेको काठमाडौं उपत्यका खानेपानी लिमिटेड (केयुकेएल) भैँसीपाटीले जनाएको छ। दक्षिणकाली नगरपालिका र स्थानीयहरूसँग गरिएका कतिपय प्रतिवद्धता पूरा गर्न भने बाँकी नै रहेका र दसैं लगत्तै गर्नु पर्ने केयुकेएलले जनाएको छ। मन्त्री यादवको आग्रहसँगै उक्त नगरपालिकाले आज साँझदेखि ललितपुरका नागरिकका लागि दक्षिणकाली नगरपालिकाको कुटुरी मुहानबाट पानी पथान्तरण गरी काठमाडौं उपत्यका खानेपानी लिमिटेड (केयुकेएल) भैँसीपाटीको खानेपानी टयाङ्कीमा पानी अइपुगेको खानेपानी मन्त्रालयका सचिव प्रमिलादेवी शाक्य बज्रचार्यले जानकारी दिइन्। उनले भनिन्, 'तत्काललाई दसैंसम्मलाई दक्षिणकाली नगरपालिकाले त्यहाँबाट पानी छोडिदिने पूर्णिमाको पर्सिपल्ट पुनस् बैठक बसेर सम्पूर्ण क्षतिको लागत अनुमान तयारी गरी ललिपुर महानगरपालिका, दक्षिणकाली नगरपालिका र केयुकेल बसेर केके काम गर्न सकिन्छ सो विषयमा सम्झौता पत्र तयार गरी हस्ताक्षर गर्ने सहमति भएको छ।' ललितपुरमा रहेको काठमाडौं उपत्यका खानेपानी लिमिटेड (केयुकेएल) भैँसीपाटीको खानेपानी टयाङ्कीमा पानी आइपुगेकाले अब चाडै यहाँका नागरिकलाई पानी वितरणको कार्य सुरु गरिने केयुकेएलका कार्यकारी निर्देशक अशोक पौडेलले बताए। खानेपानीमन्त्री प्रदीप यादव आज दक्षिणकाली नगरपालिकामा गएर आफू राज्यको प्रतिनिधि भएकाले दक्षिणकालीमा बाढी पहिरो लगायतका विपद्बाट नागरिकले भोग्नुपरेका पीडा खानेपानीका समस्याहरू स्वयं आफ्ना पीडा भएको र त्यसको समस्या समाधानका लागि हरतरहले अग्रसर रहने प्रतिवद्धता जनाएका थिए।"
भारतीय सेनाका मेजर जनरल देवगनले भने नेपाल भ्रमण सफल र फलदायी भयो,"काठमाडौं : भारतीय सेनाका मेजर जनरल चरणजीत सिंह देवगन नेपालको ६ दिने भ्रमण सकेर स्वदेश फर्किएका छन्। असोज १४ गते नेपालका भ्रमणका लागि काठमाडौं आइपुगेका ३ गोर्खा राइफल्सका कर्णेल अफ दी रेजिमेन्ट देवगन शनिबार स्वदेश फर्किएका हुन्। नेपालका भ्रमणका क्रममा देवगनले नेपाली सेनाका प्रधानसेनापति अशोक राज सिग्देलसँग भेटवार्ता गरेका थिए। भेटमा द्विपक्षीय सैन्य सम्बन्धलाई अझ अघि बढाउने विषयमा छलफल भएको थियो। भारतीय दूतवासका अनुसार उनीहरूबीच दुई देशका सेनाबीचको सम्बन्धलाई सुदृढ पार्ने विषयमा छलफल भएको थियो। त्यस्तै देवगनले पोखरा भ्रमण पनि गरेका थिए। पोखरामा भूतपूर्व सैनिक र्यालीमा वीरता पुरस्कार विजेता र वीर नारीलाई सम्मान गरिएको दूतावासले जनाएको छ। नेपाल भ्रमणका क्रममा उनले रक्षा प्रभागका विभिन्न शाखा र भूतपूर्व सैनिक अंशदायी स्वास्थ्य योजना (इसीएचएस) पोलिक्लिनिकको पनि भ्रमण गरेका थिए। त्यसक्रममा उनले भूतपूर्व सैनिकको सेवामा इसीएचएस नेपालको पहुँचलाई अझ अगाडि बढाउने कुरामा जोड दिएका थिए। मेजर जनरल देवगनले नेपाल भ्रमण सफल र फलदायी भएको बताएको भारतीय दूतावासले जनाएको छ। 'उहाँले दुवै देशको द्विपक्षीय सम्बन्धलाई अघि बढाउन खेलेको कुशल व्यावसायिक भूमिका र नेपालमा भूतपूर्व सैनिकहरुको कल्याणका लागि लिइएका प्रयासको प्रशंसा गर्नुभएको थियो,' दूतावासले जारी गरेको विज्ञप्तिमा भनिएको छ।"
रवि लामिछानेविरुद्ध प्रदर्शन गर्ने सहकारी पीडित पक्राउ,काठमाडौं : राष्ट्रिय स्वतन्त्र पार्टीका सभापति एवं चितवन क्षेत्र नम्बर ३ का प्रतिनिधिसभा सदस्य रवि लामिछानेविरुद्ध प्रदर्शन गर्ने सहकारी पीडितलाई प्रहरीले नियन्त्रणमा लिएको छ। शनिबार चितवनमा आयोजित एक कार्यक्रममा सहभागी हुँदै गर्दा सहकारी पीडितहरूले प्रदर्शन गरेका थिए। उक्त कार्यक्रममा चितवन साहारा सहकारीका पीडितहरू ब्यानरसहित नारा लगाउँदै कार्यक्रम स्थल आउने क्रममा नारायणगढको लायन्स चोकमा प्रहरीले तितरवितर पारेको थियो। त्यसपछि पनि कार्यक्रमस्थल पुगेका सहकारी पीडितहरू कार्यक्रमस्थल बाहिरबाट प्रहरीले नियन्त्रणमा लिएको हो। सहकारी पीडितहरूले भने आफूहरूले शान्तिपूर्ण प्रदर्शन र ज्ञापन पत्र बुझाउन खोज्दा कार्यक्रमस्थलबाटै आफूहरूमाथि ढुङ्गा प्रहार भएको दाबी गरेका छन्। साहारा सहकारी पीडित संघर्ष समितिका संयोजक शालिकराम दुवाडीले आफ्नो समस्याका बारेमा लामिछानेलाई जानकारी गराउन खोज्दा उल्टै हस्तक्षेप गरिएको जिकिर गरे। साहारा सहकारी बाट गोर्खा मिडियामा गएको ६५ करोड के हो? १५ प्रतिशतको तपाईँ भागिदार हुनेको नहुने विषयमा कुरा गर्न आउँदा भित्रबाट एक्कासी पीडितमाथि ढुंगा र बोतल प्रहार भएको दुवाडीले बताए।
झलनाथ खनालले मागे प्रधानमन्त्री ओलीको राजीनामा,काठमाडौं : नेकपा एकीकृत समाजवादीका सम्मानित नेता झलनाथ खनालले प्रधानमन्त्री केपी शर्मा ओलीको राजीनामा माग गरेका छन्। शनिबार काठमाडौंको बल्खुमा बाढी पीडितलाई खाद्यान्न वितरण कार्यक्रममा खनालले सरकारले प्राकृतिक विपतिको तयारी राम्रो हुन नसक्दा ठूलो धनजनको क्षति भएको र जनता समस्यामा परेको भन्दै वर्तमान सरकारले राजीनामा दिनुपर्ने बताए। उनले अहिले सरकार भएको आभाष नभएकाले जनताले आफ्नो सरकार बनाउने बाटो खुल्ला गनुपर्ने बताए। अहिलेको सरकार पूर्णरूपमा फेला भएकाले विपक्षीमा रहेका दलहरू अघि बढेर काम गर्नुपर्ने उनको भनाइ छ। खनालले मौसमविद्हरूले ठूलो वर्षा हुनसक्ने जानकारी गराउँदा पनि त्यसको तयारी सरकारले बेलैमा राम्रो ढंगले गर्न नसक्दा ठूलो धनजनको क्षति भएको भएको जिकिर गरे। खनालले सरकारले गरेको लापरबाहीको कारण जनता समस्यामा परेको उल्लेख गरे। उनले प्राकृतिक विपदपछि पार्टीको सम्पूर्ण जनशक्ति जनतामा केन्द्रित गरेको बताए।
बाढीले वितण्डा मच्चाएको खोलामा वनमन्त्रीको निरीक्षण,ढल्केवर(धनुषा) : बाढीले वितण्डा मच्चाएको खोलाको मधेस प्रदेश सरकारका वन तथा वातावरण मन्त्री त्रिभुवन साहले स्थलगत निरीक्षण गरेका छन्। शनिबार भू तथा जलाधार व्यवस्थापन कार्यालय महोत्तरीका प्रमुखसहितका प्राविधिक टोलीलाई लिएर मन्त्री साहले धनुषाको मिथिला नगरपालिका५ श्रीपुरस्थित बसही खोलाको निरीक्षण गरेका हुन्। गत साता परेको अविरल वर्षासँगै आएको बाढीले श्रीपुर गाउँका मात्रै करिब दुई विघा जग्गा कटान गरेको हो। त्यहाँका किसानले उब्जाउने खेतीयोग्य जग्गा अहिले खोला बनेको छ। निरीक्षणका क्रममा मन्त्री साहसहितका टोलीले पीडित किसानको गुनासाहरू सुनेका थिए। किसानहरूले खेतीयोग्य जमिन कटान गरेपछिको पीडा मन्त्री साहलाई सुनाएका थिए। वडाध्यक्ष रामचन्द्र महतोले पनि बसही खोला र किसानको वस्तुगत स्थितिको विषयमा ब्रिफिङ गरेका थिए। स्थलगत निरीक्षणपश्चात सञ्चारकर्मीलाई प्रतिक्रिया दिँदै मन्त्री साहले किसानको जमिन रक्षा गर्न आफू र प्रदेश सरकार पनि गम्भीर रहेको उल्लेख गरे। उनले नदी नियन्त्रणका उपायका विषयमा चाँडै छलफल गरेर योजनाबद्ध तरिकाले काम गर्ने तयारीका लागि नै स्थलगत निरीक्षण गरेको उनको भनाइ थियो। निरीक्षण टोलीमा रहेका भू तथा जलाधार व्यवस्थापन कार्यालय महोत्तरीका प्रमुख बेचन महतोले खेतीयोग्य जमिन कटान समस्याको मुख जड चुरेको अवैध दोहन रहेको बताए। अहिले प्रभावित क्षेत्रको स्थलगत अवस्था बुझेर त्यसका विषयमा गम्भीर छलफल गरिने उनले जनाए।
८४ को चुनावमा माओवादीले सबै तहमा एक्लै चुनाव लड्छ : अध्यक्ष दाहाल,काठमाडौं : नेकपा माओवादी केन्द्रका अध्यक्ष पुष्पकमल दाहालले आगामी उपनिर्वाचन र २०८४ को निर्वाचनमा आफ्नो पार्टीले सबै तहमा एक्लै उम्मेदवारी दिएर प्रतिस्पर्धा गर्ने बताएका छन्। नेकपा माओवादी केन्द्र दोलखा काठमाडौं सम्पर्क समन्वय समितिले शनिबार काठमाडौंमा आयोजना गरेको कार्यक्रममा दाहालले अन्य दलसँग गठबन्धन गरेर द्बुनाव लड्दा माओवादीको पहिचान नै कमजोर हुन पुगेको भन्दै अब गठबन्धन नगरी चुनाव लड्ने बताए। देशब्यापी रूपमा एकल प्रतिस्पर्धामा जाने गरी पार्टीले तयारी थालेको र त्यसको सुरुवात आगामी मंसिरमा हुने उपनिर्वाचनबाट गरिने उनले बताए। उनले प्राकृतिक प्रकोपका कारण सिर्जना भएको संकट समाधानका लागि आफ्नो पार्टीले महत्त्वपूर्ण पहलकदमी लिएको बताए। जनताको सेवा गर्न सरकारमा रहने वा नरहने कुराले अर्थ नराख्ने उल्लेख गर्दै उनले अहिले सरकार कहाँ छ भनेर जनताले नभेटाइरहेको बेला बाढीपहिरोका कारण सिर्जना भएको संकट समाधानका लागि आफ्नो पार्टीले अग्रपंक्तिमा रहेर नेतृत्व गरिरहेको बताए। अहिलेको सरकार देश र जनताको पक्षमा काम गर्न नभई भ्रष्टाचारीको पक्षमा काम गर्ने सरकार भएको उनको भनाइ छ। उनले सरकारको गलत कामको विरोध र प्रतिवाद सडक र सदनबाट गर्ने स्पष्ट पारे। उनले सबैतिरका समस्या केन्द्रित गरेर चाँडै सरकारलाई ज्ञापनपत्र बुझाउने र त्यसलाई जनताको बीचमा पनि यथार्थ जानकारी गराउने जिकिर गरे। दाहालले पार्टीप्रति नयाँ आशा र आकर्षण पैदा भएको उल्लेख गर्दै माओवादी केन्द्रको नेतृत्व र विचारलाई फेरि एकपटक साथ दिन जनता तयार हुँदै गएको बताए।
हुम्ला जिप दुर्घटना : मृतकको पहिचान खुल्यो,हुम्ला : हुम्लामा शनिबार दिउँसो जिप दुर्घटनामा मृत्यु भएका दुई जनाको पहिचान खुलेको छ। लु११ च २३४३ नम्बरको बोलोरो जिप दुर्घटना हुँदा बाँकेका ४९ वर्षीय विष्णु परियार र हुम्लाको चंखेली गाउँपालिका६ का ४ वर्षीय अभिषेक बुढाको मृत्यु भएको हो। खार्पुनाथ गाउँपालिकाबाट नेपालगन्ज तर्फ जाँदै गरेको बोलोरो जिप पैमा पिलाघारा भन्ने स्थानमा दुर्घटना भएको हो। हुम्लाबाट नेपालगन्ज जाँदै गरेको जिपमा ७ जना सवार रहेको जिल्ला प्रहरी कार्यालय हुम्लाका प्रहरी निरिक्षक सुरेश सुवेदीले बताए। ताजाँकोटको छपेलाबाट प्रहरी घटनास्थलतर्फ गएको उनले बताए।
प्रेस काउन्सिलले निकाल्यो 'एयर बुक',"काठमाडौं : प्रेस काउन्सिल नेपालले ५५औं वार्षिकोत्सवको अवसरमा नेपाली सञ्चार जगतको समग्र वस्तुस्थिति समेट्ने गरी मिडिया एयर बुक प्रकाशन गरेको छ। यो प्रकाशन अंग्रेजी भाषामा छ। नेपाली मिडियाको समग्र अवस्थाबारे अंग्रजी भाषामा आधिकारिक प्रकाशन नभएकाले काउन्सिलले यो पहल गरेको अध्यक्ष बालकृष्ण बस्नेतले जानकारी दिए। विशेषतः तीव्ररूपमा विकास भइरहेको मिडिया क्षेत्रमा हरेक वर्षका प्रमुख घट्ना, प्रवृति, नीति र कार्यक्रमहरूको विवेचना गर्दै यो वर्ष पुस्तक प्रकाशन भएको हो। नेपालभित्र मात्र नभई अन्तर्राष्ट्रियरूपमा नै नेपाल र नेपालको मिडियाबारे चासो राख्नेहरूलाई यो पुस्तक उपयोगी हुनेछ। 'हाम्रा प्राय सबै प्रकाशन नेपाली भाषामा हुँदा बाहिरी जगतलाई मिडियाको अवस्था बुझाउन कठिन थियो। आधिकारिकरूपमा अंग्रेजीमा प्रकाशन नभएको सन्दर्भमा एयर बुकको अवधारणाले सिंगो प्रेस जगत बुझाउन सजिलो भएको छ,' यो प्रकाशनबारे अध्यक्ष बस्नेतले भने। उक्त प्रकाशनको प्रारम्भिकरूपमा राष्टपति रामचन्द्र पौडेलले काउन्सिलको वार्षिकोत्सवका अवसरमा सार्वजनिक गरेका थिए। शनिबारदेखि भने यसलाई आम जनमानसमा ल्याइएको काउन्सिलले जनाएको छ। यो वर्षको एयर बुक संस्करणमा जम्मा १६ वटा लेखहरू प्रकाशित छ। जसमा नेपाली मिडिया क्षेत्रले भोगेका समस्यादेखि, अहिले प्रविधिले पत्रकारिता क्षेत्रमा ल्याएका चुनौती र अवसरहरू, मिथ्या सूचना, अभिव्यक्ति स्वतन्त्रता, टिकटकमाथि प्रतिबन्ध र खुलालगायत विषयमा लेखहरू प्रकाशित भएका छन्। पत्रकार कमलदेव भट्टराई सम्पादक रहेको यो वार्षिक प्रकाशनमा अस्वस्थमा भक्त खरेल, रामजी दाहाल, श्रीराम पौडेल, जीवेश झा, राजेन्द्र पौडेल, झविन्द्र भुसाल, टुमराज कोइराला, उमेश पोखरेल, कोषराज कोइराला, नारायणप्रसाद घिमिरे, बृजकुमार यादव, सविका श्रेष्ठ, सारा पहारी, जीवन भण्डारी, विमला तुम्खेवा, सृष्टि काफ्ले र रामकुमार कामतका मिडिया विश्लेषण समावेश छन्। नेपालको मिडिया क्षेत्रको अवस्था, विकासक्रम र चुनौती बाह्य संसारलाई बुझाउन एवं यहाँको नौला अभ्यास आदनप्रदान गर्न यो प्रकाशन प्रभावकारी हुने अध्यक्ष बस्नेतले बताए। काउन्सिलले मिडिया क्षेत्रको विकास र सुधारका लागि अध्ययन, अनुसन्धान एवं प्रकाशनलाई प्राथमिकता दिएर काम गर्दै आएको छ।"
वीरगन्ज नाकाबाट १० लाख बढीको सामान बरामद,"वीरगन्ज : भारतबाट तस्करी गरी ल्याइएका १० लाख रुपैयाँभन्दा बढी मूल्यका सामान सशस्त्र प्रहरीले वीरगन्ज नाकाबाट बरामद गरेको छ। सामान तस्करीमा प्रयोग गरिएको एउटा स्कुटर पनि सशस्त्र प्रहरीले नियन्त्रणमा लिएको छ । वीरगन्जको इनर्वा नाकास्थित वीरगन्ज भन्सारमा खटिएको सशस्त्र प्रहरीले औषधि, मोटरपार्टस्, जुत्ता, श्रृंगाार सामग्रीसहित १० लाख १२ हजार ३८७ रुपैयाँ मूल्यको सामान बरामद गरेको हो। भारतको रक्सौलबाट तस्करहरुले ल्याउँदै गरेका ती सामान वीरगन्ज भन्सार क्षेत्रबाट बरामद गरिएको सशस्त्र प्रहरी बल नेपाल नम्बर १३ गण हेडक्वाटर पर्साका प्रवक्ता एवं सशस्त्र प्रहरी नायब उपरीक्षक नरेन्द्रसिंह धामीले जानकारी दिए। तस्करीको सामान ओसार्न प्रयोग गरिएको बीआर ०५ एएम ६५१५ नम्बरको स्कुटर पनि नियन्त्रणमा लिइएको उनले बताए। बरामद सामान र स्कुटर आवश्यक कारबाहीका लागि शुक्रबार नै साँझ वीरगन्ज भन्सार कार्यालयमा बुझाइएको सशस्त्र प्रहरी नायब उपरीक्षक धामीले जानकारी दिए।"
बर्दिबासमा घरेलु कार्यालय स्थापना गर्न माग,"बर्दिबास : महोत्तरी चेम्बर अफ कमर्सले बर्दिबासमा घरेलु कार्यालय स्थापना गर्न माग गरेको छ। कमर्सको तर्फबाट सुधिर अग्रवालले मधेस प्रदेशका मुख्यमन्त्री सतिश कुमार सिंहलाई ज्ञापनपत्र बुझाउदै बर्दिबासमा घरेलु कार्यालय सञ्चालन गर्न माग गरेका हुन्। महोत्तरीको बर्दिबास वरिपरि ६ हजार घरेलु उद्यमी तथा साना व्यवसायीहरू छन्। तर, घरेलु कार्यालयको सेवा लिन उनीहरूलाई ४२ किलोमिटर टाढा जलेश्वर धाउनु पर्छ। ससाना कामका लागि टाढा धाउनु पर्छ। व्यवसायी र उद्यमीहरूको खर्च पनि उस्तै हुन्छन्। समय पनि धेरै लाग्छ। त्यो पनि एक दिनमा काम हुँदैन, अध्यक्ष अग्रवालले मुख्यमन्त्रीसँग भने, त्यसैले बर्दिबासमै प्रदेश सरकारले घरेलु कार्यालय स्थापना गरेर हप्तामा एक दिन भएपनि सेवा दिनुपर्छ। बर्दिबासका व्यवसायीहरूको समस्या समाधान गर्न आफू सकारात्मक रहेको मुख्यमन्त्रीले प्रतिबद्धता जनाए। बर्दिबास मधेस प्रदेशको मुख्य व्यापारी हब हो। जहाँबाट चिन र भारत दुवै तर्फको व्यापारिक पहुँच छ।"
"मन्त्री पाण्डेको पहलपछि क्याबिन क्रूको आन्दोलन फिर्ता, आजैबाट काममा फर्कने","काठमाडौं : ४५ वर्ष उमेर हदलाई हटाउन माग गर्दै आन्दोलनमा नेपाल एयरलाइन्सका क्याबिन क्रू (विमान परिचारकरपरिचारिका) आन्दोलन फिर्ता लिन सहमत भएका छन्। शनिबार संस्कृति,पर्यटन तथा नागरिक उड्डनमन्त्री बद्री पाण्डेको उपस्थीतिमा भएको दुई चरणको छलफलपछि क्याबिन क्रू जारी आन्दोलन फिर्ता लिन सहमत भएका हुन्। ४५ वर्ष उमेर हदलाई हटाउन माग गर्दै आन्दोलन गरिरहेका क्याबिन क्रू (विमान परिचारकरपरिचारिका) हड्तालमा उत्रिएपपछि मन्त्री पाण्डेले आन्दोलनरत पक्ष र नेपाल एयरलाइन्सका प्रतिनिधिहरूलाई मन्त्रालयमा बोलाएर छलफल गरेका थिए। छलफलपछि नेपाल एयरलाइन्स ४५ वर्षको उमेर हद हेरफेर गर्न सकारात्मक भएको छ। त्यसका लागि विनियमावली परिवर्तन विषय प्रक्रियामा लाने सहमति भएको छ। सर्वोच्च अदालतमा विचारधीन मुद्दा र दुई पटक भएको अन्तरिम आदेशको विषयमा महान्यायाधिवक्तासँग छलफल गर्न दुईपक्ष सहमत भएका छन्। आन्दोलन फर्तासँगै विमान परिचालिका एवं परिचालकहरूले आजैबाट काममा फर्किएका छन्। निगममा कार्यरत परिचारिकाहरूको संस्था नेफाल वायुसेवा क्याबिन क्रू संघले ४५ वर्षपछि अनिवार्य अवकासमा जाने नियम, सेवा सुविधामा विभेद् भएको भनी ०८० पुसमा सर्वोच्च अदालतमा रिट निवदेन दिएका थिए। उक्त मुद्दाको किनारा लागेको छैन। निगमले ४५ वर्ष उमेर पुगेका क्याबिन क्रूको करार नवीकरण नगरेपछि असोज १६ यता उनीहरू पुनः आन्दोलनमा उत्रिएका थिए।"
हुम्लामा जिप दुर्घटना हुँदा २ जनाको मृत्यु,हुम्ला : हुम्लामा जिप दुर्घटना हुँदा २ जनाको मृत्यु भएको छ। हुम्लाबाट नेपालगन्ज जाँदै गरेको जिप दुर्घटना हुँदा दुई जनाको मृत्यु भएको हो। ताजाँकोट गाउँपालिकाको पुइमा मोडमा जीप दुर्घटना भएको प्रहरीले जनाएको छ।
लाभग्राही पहिचान भएर आएको तीन दिनभित्र अस्थायी आवास बनाउन रकम उपलब्ध गराउँछौं : गृहमन्त्री,"काठमाडौं : गृहमन्त्री रमेश लेखकले बाढी, पहिरो र डुबानलगायत प्रभावित जिल्लापालिकाहरूलाई चाँडोभन्दा चाँडो लाभग्राही पहिचान गरी पठाउन आग्रह गरेका छन्। शनिबार गृह मन्त्रालयमा आयोजित कार्यक्रममा बोल्दै गृहमन्त्री लेखकले लाभग्राही पहिचान भएर आएको तीन दिनभित्र अस्थायी आवास बनाउन रकम उपलब्ध गराउनसक्ने बताए। उनले विपद्मा ठूलो जनधनको क्षति भएकोमा सरकारको गम्भीर रूपले ध्यानाकर्षण भएको बताए। मृतकका परिवारलाई दुई लाख राहत दिने निर्णय गरेर सम्बन्धित जिल्लामा रकम पठाएर घरमै पुगेर वितरण गरिरहेको र घाइतेहरूको पनि अस्पतालमा निःशुल्क उपचार अघि बढेको उनले बताए। बाढी पहिरो प्रभावित पालिकाहरूलाई सरकारले विपद् संकटग्रस्त क्षेत्र घोषणा गरिसकेकाले त्यसमा राज्यले सम्पूर्ण ध्यान केन्द्रित गरेको जानकारी दिए। गृहमन्त्री लेखकले ग्रामीण भेगमा नागरिकहरूको स्वास्थ्य उपचारका लागि आपतकालीन हेली उद्धार तथा संरक्षणको मागसहित एक महिनाअघि आमरण अनसन बसेका तेह्रथुमका ४२ वर्षीय दीपक सिलवालसँग सहमति गर्दै जुस खुवाएर अनशन अन्त्य गराएका थिए। गृहमन्त्री लेखकले अनशनरत सिलवालले उठाएका विषय सरकारले गम्भीररूपमा लिएको बताए।"
भारत र चीनसँग समान सम्बन्ध राख्नुपर्छ : नारायणकाजी श्रेष्ठ,"काठमाडौं : नेकपा (माओवादी केन्द्र)का वरिष्ठ उपाध्यक्ष नारायणकाजी श्रेष्ठले आफूहरू कुनै पनि देशमाथिको हस्तक्षेप नचाहने बताएका छन्। शनिबार काठमाडौंमा नेपालभेनेभुएला मैत्री संघको घोषणा कार्यक्रमलाई सम्बोधन गर्दै श्रेष्ठले कुनै पनि देशले अरु देशको सार्वभौम सत्तामाथि हमला गर्न नहुने र आफूहरू पनि कुनै पनि देशमाथिको हस्तक्षेप नचाहने बताएका हुन्। उनले भारत र चीनसँग समान सम्बन्ध राख्नुपर्ने कुरामा जोड दिँदै विश्वका अरु देशसँग पनि नेपालले त्यही आधारमा नै सम्बन्ध कायम गर्नुपर्ने बताए। देशको स्वाधीनताका पक्षमा सधैं अडान दिने भन्दै त्यसलाई अन्य देशले अन्यथा लिन नहुने उनको भनाइ छ। उनले देशको भूराजनीतिक अवस्थाले उत्पन्न गरेको संवेदनशीलता र चुनौतीहरू धेरै भएकाले स्वतन्त्र परराष्ट्र नीतिको अवलम्वन गर्ने, पञ्चशीलको मान्यता र संयुक्त राष्ट्रसंघको वडापत्रलाई मूल आधार बनाएर अघि बढ्नुपर्ने बताए। त्यस्तै अन्य सहभागीहरूले नेपाल र भेनेजुएलाबीचको सम्बन्धलाई थप प्रगाढ गर्नुपर्नेमा जोड दिएका थिए।"
धरानबाट पाँच जुवाडे पक्राउ,"धरान : सुनसरीको धरान उपमहानगरपालिकाबाट पाँच जना जुवाडे पक्राउ परेका छन्। धरान१५ का दिलकुमार खवासको घरमा जुवा खेलिरहेको अवस्थामा उनीहरूलाई पक्राउ गरिएको इलाका प्रहरी कार्यालय धरानका प्रमुख डीएसपी प्रकाश जबेगुले बताए। पक्राउ पर्नेमा घरधनी खवास, धरान१८ का किसन घिमिरे, धरान१ का विकास गौतम, भोजपुर हतुवागडी७ का ज्ञानबहादुर राई, भोजपुर पौवादुम्बा७ श्रीप्रसाद राई पक्राउ परेको डीएसपी जबेगुले बताए। उनले जुवाडेको साथबाट ४९ हजार ३ सय १५ रुपैयाँ र तास बरामद गरिएको बताए। पक्राउ परेका पाँचै जनालाई जिल्ला प्रशासन कार्यालय सुनसरीबाट पाँच दिनको म्याद थप गरिएको इलाका प्रहरी कार्यालय धरानका प्रहरी निरीक्षक दिवश कुँवरले जानकारी दिए।"
"बाढी र पहिरोले सिन्धुलीमा मात्र २५ विद्यालयमा क्षति, १८ हजार विद्यार्थी प्रभावित","सिन्धुली : असोजको पहिलो साता सिन्धुलीका विद्यालयहरूमा प्रथम त्रैमासिक परीक्षा चलिरहेको थियो। प्रथम त्रैमासिक परीक्षा सकिएसँगै दसैँ र तिहारसम्म झण्डै एक महिना विद्यालय बिदा दिने तयारीमा थिए। तर, एक साताअघि आएको बाढी र पहिरको कारण विद्यालय भवनहरू नै तहसनहस भएपछि परीक्षा नसकिंदै यहाँका विद्यालयहरू अनिश्चित बन्द भएका छन्। गत १० गतेबाट परेको अविरल वर्षाका कारण रोशी र सुनकोशी नदीमा आएको बाढीका कारण सिन्धुलीका तीनवटा पालिकाका विद्यालयहरू परीक्षा नसकिँदै अनिश्चितकालका लागि बन्द भएका हुन्। बाढीले विद्यालय भवनहरू पूर्णरुपमा क्षति हुँदा जिल्लाको सुनकोशी, गोलन्जोर र फिक्कल गाउँपालिकाका २५ वटा विद्यालयहरूमा क्षति पुगेको छ। तीमध्ये पाँच वटा विद्यालयका सबै भवनहरू पूर्ण रुपमा क्षति पुगेको छ। २० वटा विद्यालयमा आंशिक क्षति भए पनि पठनपाठन गर्न सक्ने अवस्थामा छैनन्। ती विद्यालय र असपासका बस्तीहरूका विद्युत, खानेपानी तथा यातायात सेवा एक सातादेखि अवरुद्ध छन्। विद्यालय भवनहरूमा क्षति पुग्दा तीनवटा पालिकाका मात्र झण्डै १८ हजार विद्यार्थीहरू प्रभावित भएका छन्। बाढीका कारण सबैभन्दा बढी सुनकोसी गाउँपालिकाका विद्यालय भवनहरूमा क्षति पुगेको बताइएको छ। उक्त गाउँपालिकाका १३ वटा विद्यालय भवनमा क्षति पुगेको हो। गाउँपालिकाका विभिन्न १३ वटा विद्यालयमा बाढी र पहिरोले क्षति पुर्याएको छ। तीमध्ये एउटा विद्यालय पूर्णरुपमा क्षति भएको छ भने अन्य विद्यालयहरूमा समेत पठनपाठन गराउन सक्ने अवस्थामा छैनन्, दर्जीले भने। गाउँपालिकाका प्रमुख प्रशासकीय अधिकृत अर्जुन दर्जीका अनुसार सुनकोसी गाउँपालिका ५ मुलकोटको पशुपति आधारभूत विद्यालयका तीनवटै भवन सुनकोशी नदीको डुवानमा परेका छन्। भवनहरू पूर्णरूपमा डुवान हुँदा विद्यालय सञ्चालन अनिश्चित बनेको हो। विद्यालयको एकतलासम्म सुनकोसी नदीको बाढीले पुरेको छ। विद्यालयका फर्निचर, लगायतका प्रशासनिक कागजातसमेत नष्ट भएका छन्। यस्तै सुनकोशी गाउँपालिका १ को नेपालथोक आधारभूत विद्यालय, वडा नम्बर ६ को गणेश मावि थुम्का, ज्वालादेबी मावि लगायतका विद्यालयहरुमा क्षति पुगेको छ। सुनकोशी १ दुम्जामा रहेको आदी लिङ्गेश्वर कुशेश्वर महादेव गुरुकुल विद्यालय बाढीको चपेटामा परेको छ। त्यहाँको गुरुकुलमा अध्ययनरत २६ बटुक तथा गुरुहरुसहित रोशी र सुनकोशी नदीको बाढीमा फसेका ३३ जनालाई २५ घण्टापछि नेपाली सेनाको हेलिकप्टर मार्फत उद्धार गर्नु परेको थियो। यस्तै जिल्लाको गोलन्जोर गाउँपालिका स्थित सुनकोशीगढतीर क्षेत्रका तीनवटा प्राथमिक तहका विद्यालयहरूमा सुनकोशी नदीमा आएको बाढीले पूर्णरुपमा क्षति पुर्याएको छ। गोलन्जोर गाउँपालिकाका उपाध्यक्ष ज्वालाप्रसाद न्यौपाने (पुकार)का अनुसार गाउँपालिकाको वडा नम्बर १ को आधारभूत विद्यालय च्याकुटारवेसी३ को आधारभूत विद्यालय मुर्गीवेसी र वडा नम्बर ६ को आधारभूत विद्यालय बलेनी सुनकोशी नदीमा आएको बाढीका कारण डुवानमा पर्दा पूर्णरुपमा क्षति भएको हो। यी विद्यालयको पुनर्निर्माण गर्ने कि नयाँ भवन बनाउनु पर्ने हो एकिन भएको छैन। तर गत शुक्रबारबाट विद्यालय अनिश्चितकालका लागि बन्दगर्नुपर्ने अवस्था आयो, उनले भने। बाढी र पहिरको कारण गाउँपालिकाका अन्य केही विद्यालयहरूमा समेत आंशिक क्षति पुगेको छ। गाउँपालिका स्थित मध्य पहाडी लोकमार्ग र अन्य सहायक सडकहरूमा क्षति पुगेपछि गत शुक्रबारदेखि गाउँपालिकाका सबै विद्यालयहरू बन्द छन्। प्रथम त्रैमासिक परीक्षासमेत अनिश्चित कालका लागि रोकिएका छन्, उनले थपे। यस्तै फिक्कल गाउँपालिकामा बाढी र पहिरको कारण ९ वटा विद्यालयमा क्षति पुगेको छ। तीमध्ये फिक्कल गाउँपालिका ६ रत्नावती स्थित आधारभूत प्रावि तीनखण्डेको भवन पूर्णरुपमा क्षति पुगेको स्थानीय तथा नेकपा एमाले फिक्कल गाउँ कमिटिका सचिव नवराज पहाडीले जानकारी दिए। आधारभूत प्रावि तीनखण्डेको भवनमा पनि सनुकोशी नदिमा आएको बाढीले क्षति गरेको छ। उक्त विद्यालयको भवनको एकतलासम्म बाढीले बालुवा र माटो थुपारेर पुरेको छ। अन्य विद्यालयको भवनहरूमासमेत बाढी र पहिरोले क्षति पुर्याएको छ। गाउँपालिकाका ८ वटा विद्यालयहरू बाढी र पहिरको जोखिममा छन्। यिनको पुनर्निर्माण र नयाँ निर्माण नगरेसम्म पठनपाठन सञ्चालन गर्न सक्ने अवस्था छैन, पहाडीले भने। सुनकोशी, गोलन्जोर र फिक्कल गाउँपालिकाका विद्यालयहरू एक सातादेखि पूर्णरुपमा बन्द छन्। परीक्षा चलिरहेको समयमा विद्यालय भवनसँगै कतिपय विद्यार्थीहरूको अवाससमेत क्षति भएपछि विद्यार्थीको कापी किताबसमेत नष्ट भएका छन्। बाढी र पहिरको कारण तीनवटै पालिकाका विद्यालयका झण्डै १८ हजार विद्यार्थीहरू प्रभावित भएका छन्। विद्यालय भवनहरूमा क्षति भयो, सुनकोसीको दुम्जा, मुलकोट, गोदन्जोरको खुर्कोट, बलेनी, रत्नावती तथा रामेछापको सित्खा लगायतका क्षेत्रका बस्तीहरु नै बाढीले बगाएपछि शिक्षक र विद्यार्थीहरू नै प्रभावित भएका छन्। घरहरू डुबाउँदा धेरै विद्यार्थीहरूका किताब तथा कपीसमेत नष्ट भएका छन्। अव परीक्षा सँगै विद्यालयहरू कहिलेबाट सञ्चालन गर्न सकिन्छ भन्ने कुरा नै अन्यौंल भयो, सुनकोशी गाउँपालिकका प्रमुख प्रशासकीय अधिकृत दर्जीले भने। जिल्लाका कतिपय विद्यालयहरू पुनर्निर्माण नगरी सञ्चालन गर्न सक्ने अवस्थामै नरहेको बताइएको छ। उता जिल्लाको हरिहरपुरगढी गाउँपालिका समेत बाढी र पहिरको कारण प्रभावित गाउँपालिका भए पनि त्यहाँ भने विद्यालय भवनहरूमा भने कुनै पनि क्षति नभएको गाउँपालिकाका शिक्षा शाखा प्रमुख यमकुमार आछामीले जानकारी दिए।"
"स्थानीय तहमा मनपरीतन्त्र, जताततै भ्रष्टाचार","काठमाडौं : घरदैलोका स्थानीय सरकार। जनतालाई सेवा दिनेभन्दा भ्रष्टाचार गर्ने प्रवृत्ति बढदै गएको छ। विविध शीर्षकमा बजेट छुट्ट्याउने र त्यसलाई दलगतव्यक्तिगत भेला, पिकनिक आदिमा खर्च गर्ने प्रवृत्ति बढेको छ। यस्तै, परामर्श शीर्षकमा अनियमित खर्च गर्ने, पटकपटक एउटै विषयमा डीपीआर तयार पार्ने, डीपीआरबमोजिम संरचना निर्माण नगर्ने र एउटै व्यक्ति फर्मबाट पटकपटक ड्रइङ डिजाइन बनाउन लगाई प्रतिवेदन लिने र भुक्तानी दिने गरेको पाइएको छ। अख्तियार दुरुपयोग अनुसन्धान आयोगले हालै सार्वजनिक गरेको प्रतिवेदनमा स्थानीय तहका भ्रष्टाचारका प्रवृत्ति केलाइएको छ। अख्तियारका अनुसार स्थानीय तहमा गैरकानुनी रूपमा सल्लाहकार नियुक्ति गर्ने प्रवृत्ति एकदमै बढेको छ। अपारदर्शी ढंगले प्रतिस्पर्धा सीमित हुने गरी दरबन्दी नै नरहेको पदमा करारमा कर्मचारी नियुक्ति गर्ने गरेको भेटिएको छ। स्थानीय तहले प्रेस, कानुनी, राजनीतिक लगायतका नाममा सल्लाहकार नियुक्त गर्दै आएका छन्, जुन गैरकानुनी हो । मुलुकमा ७ सय ५३ वटै स्थानीय तहमा विपद् व्यवस्थापन तथा आर्थिक सहायता शीर्षकका रकम मापदण्डबिना आफूखुसी खर्च गरी अनियमितता भइरहेको अख्तियारले जनाएको छ। जटिल प्रकृतिका निर्माण कार्य पनि उपभोक्ता समितिमार्फत गर्ने गराउने गरेको पाइएको अख्तियारको प्रतिवेदनमा छ। राजनीतिक कार्यकर्तालाई पोस्नको लागि ठेकेदारमार्फत गर्नुपर्ने काम पनि उपभोक्तामार्फत स्थानीय तहले गरिरहेका छन। प्रतिवेदनअनुसार उपभोक्ता समितिले जिम्मा लिएको कार्य अन्य ठेकेदारमार्फत गराउने प्रवृत्ति पनि स्थानीय तहमा बढेको छ। स्थानीय तहका पदाधिकारी र कर्मचारीको मिलेमतोमा कानुनअनुसार संकलन गर्नुपर्ने राजस्व कम दाखिला गराई अनुचित लाभ लिने गरिएको छ। यस्तै, राजस्व नतिर्ने उद्देश्यले गलत लिखत तयार गर्ने तथा क्षेत्राधिकारभन्दा बाहिरको विषयमा कर लगाउने गरेको भेटिएको छ। किर्ते कागजात पेस गरी भुक्तानी लिनेदिने गरेको देखिएको छ। स्थानीय तहमा खरिदमा ठूलै हिनामिना हुने गरेका छन्। फर्चिनर, मेसिन औजार र सवारीसाधन खरिद गर्दा सार्वजनिक खरिद ऐननियमको प्रावधान मिचेर सोझै खरिद गर्ने गरेको भेटिएको अख्तियारले जनाएको छ। पदाधिकारी र कर्मचारीका अफिसका कोठाहरू आलिसान बनाइएका छन्। संघ वा प्रदेशबाट पहिले नै बजेट विनियोजन भइसकेको योजनामा पनि स्थानीय तहले पुनः बजेट विनियोजन गरेर दोहोरो प्रकृतिका योजनाकार्यक्रम स्वीकृत गर्ने, सञ्चालन गर्ने र दोहोरो भुक्तानी दिने गरिएको छ। तोकिएको कामै नगरी नक्कली भरपाई र किर्ते कागज बनाई सरकारी रकम भुक्तानी लिने धेरै भेटिएको अख्तियारले जनाएको छ। योजना र कार्यक्रम सञ्चालनको मापदण्ड, कार्यविधि, नियम निर्देशिका नबनाई जथाभावी, मनपरी गरेको भेटिएको छ। हिनामिना गर्ने तथा कार्यक्रमसमेत अधुरै छाड्ने गरिएको छ। स्थानीय तहमा विविध शीर्षकको बजेटको त दोहन नै भइरहेको अख्तियारको भनाइ छ। जुन बजेट दलगतव्यक्तिगत भेला, पिकनिक आदिमा खर्च गर्ने गरेको पाइएको छ। परामर्श शीर्षकमा अनियमित खर्च गर्ने, पटकपटक एउटै विषयमा डीपीआर तयार पार्ने, डीपीआरबमोजिम संरचना निर्माण नगर्ने गरिएको पनि पाइएको छ। एउटै व्यक्ति फर्मबाट पटकपटक ड्रइङ डिजाइन बनाउन लगाई प्रतिवेदन लिने र भुक्तानी दिने गरेको पाइएको छ। गोष्ठी, सेमिनार, तालिम आदिको नाममा कार्यक्रम नै सञ्चालन नगरी कागजमा मात्र देखाई अनियमितता गर्ने गरेको पनि भेटिएको अख्तियारको प्रतिवेदनमा उल्लेख छ। पुल, भवनजस्ता सार्वजनिक संरचनाहरूको निर्माण अवधिमा नियमानुसार अनुगमन, मूल्यांकन नै नहुने गरेको प्रतिवेदनमा उल्लेख गरिएको छ। कार्य सम्पन्न प्रतिवेदन र निरीक्षणबिना तथा यथार्थ प्राविधिक नापजाँच नगरी गलत प्राविधिक परीक्षण प्रतिवेदन बनाई बढी भुक्तानी दिने लिने गरेको भेटिएको छ। स्थानीय तहमा मापदण्डभन्दा बाहिर गई इन्धनको व्यापक दुरुपयोग भइरहेको छ। सरकारी सवारीसाधन व्यक्तिगत प्रयोजनमा उपयोग गर्ने गरिएको छ। इन्धनको नक्कली बिल देखाई भुक्तानी लिने गरिएको धेरै ठाउँमा भेटिएको प्रतिवेदनमा उल्लेख छ। संघ र प्रदेशबाट प्राप्त ससर्त प्रकारका रकम खर्च नहुँदा सञ्चित कोषमा फिर्ता गर्नुपर्नेमा अन्य खातामा सारेर आफूखुसी खर्च गरिएको छ। सामाजिक सुरक्षा भत्ता वितरणमा पूर्ण रूपमा बैंकिङ प्रणालीको प्रयोग गरिएको छैनन्। लगत अद्यावधिक नगर्ने र अभिलेख सच्याई भत्ता वितरण गर्ने गरिएको भेटिएको प्रतिवेदनमा छ। नदीजन्य पदार्थ (ढुंगा, गिट्टी, बालुवा) को आय ठेक्का, राजस्व संकलन तथा सोको उपयोगमा वातावरणीय पक्षलाई बेवास्ता गरिएको पाइएको छ। दोहोरो रसिद प्रयोग, जथाभावी उत्खनन गरी राजस्व हिनामिना गर्ने, अवैधानिक रूपमा क्रसर उद्योगहरूको दर्ता तथा सञ्चालन गरी स्थानीय तहको मिलेमतोमा नदीजन्य पदार्थको दोहन तथा रकम हिनामिना गर्ने गरिएको प्रतिवेदनमा उल्लेख छ। अपारदर्शी रूपमा मिलेमतोमा ठेक्का पार्ने गरिएको छ। आफू अनुकूल पक्षलाई ठेक्का दिने, नगरसभाको निर्णयबाट आय ठेक्काको राजस्व तथा मूल्य अभिवृद्धि करमा छुट दिने गरिएको छ। उच्चतम दररेटमा सवारीसाधन भाडामा लिने र सवारीसाधनको दुरुपयोग गर्ने गरिएको छ। ५२ प्रतिशत स्थानीय तहका मुद्दा अख्तियारले आधाभन्दा बढी स्थानीय तहविरुद्ध मुद्दा चलाएको छ। हालै सार्वजनिक गरिएको अख्तियारको प्रतिवेदनअनुसार २०८०।८१ मा सबैभन्दा बढी १ सय २ वटा मुद्दा स्थानीय तहका छन्। यो कुल मुद्दाको ५२ प्रतिशत हो। २०८१०८२ मा अख्तियारले २ सय १ वटा मुद्दा दायर गरेको छ। संघ सरकारका जनप्रतिनिधि तथा कर्मचारीविरुद्ध ७९ वटा मुद्दा छन्। प्रदेश सरकार जनप्रनिधि तथा कर्मचारीविरुद्ध २० वटा विषयमा मुद्दा दायर गरिएको छ। स्थानीय तहका जनप्रतिनिधि तथा कर्मचारीविरुद्ध १ सय २ मध्ये एकतिहाइ अर्थात् ३२ वटा मुद्दामा जनप्रतिनिधिसमेतलाई प्रतिवादी बनाइएको छ। जसमा वडाध्यक्ष ४३, प्रमुखअध्यक्ष २२, उपप्रमुखउपाध्यक्ष १९, जिसस प्रमुख १ र अन्य सदस्य १९ गरी १ सय ४ स्थानीय प्रतिनिधिलाई प्रतिवादी बनाइएको छ। स्थानीय तहका प्रतिवादी कायम गरिएका मुद्दामा सबैभन्दा धेरै गैरकानुनी लाभ वा हानिसँग ६२ जना जनप्रतिनिधिलाई प्रतिवादी बनाइएको छ। सार्वजनिक सम्पत्ति हानि नोक्सानीमा १९,राजस्व चुहावटहिनामिनामा १४, घुस रिसवत ८ र गैरकानुनी सम्पत्ति आर्जनमा एक जना जनप्रतिनिधि छन्। सर्लाहीको बागमती नगरपालिकाका प्रमुख भरत थापालाई अकुत सम्पत्ति आर्जनमा मुद्दा दायर गरिएको छ। स्थानीय तहमा राजनीतिक पहुँच र भनसुनका आधार योजना छनोट गर्ने, स्वार्थको द्वन्द्व प्रस्ट देखिने गरी नातेदार आसेपासेलाई नियुक्त गर्ने प्रवृृत्ति स्थानीय तहमा धेरै देखिएको छ। अख्तियारको अनुसन्धानमा पालिकाबाट प्रदान हुने विभिन्न प्रकारका सिफारिस, अनुदान वितरण, पञ्चीकरणलगायतमा पनि घुस माग्ने प्रवृत्ति देखिएको छ। अबन्डा बजेट राखी दुरुपयोग गर्ने, विधायिकी निर्णयबिना आर्थिक वर्षको बीचमा जथाभावी रकमान्तर गर्ने गरिएको छ। ५३ प्रतिशत उजुरी स्थानीय तहका आधाभन्दा बढी उजुरी पनि स्थानीय तहका नै छन्। अख्तियारमा २०८०।८१ मा अघिल्लो वर्ष सरेकासहित ३६ हजार १ सय ८६ उजुरी परेका छन्। सबैभन्दा बढी उजुरी ५२८० प्रतिशत स्थानीय तहविरुद्ध छन्। संघ सरकारका निकायविरुद्ध ३४८८ प्रतिशत र प्रदेश सरकारका निकायविरुद्ध १२३२ प्रतिशत उजुरी रहेको अख्तियारको प्रतिवेदनमा छ। सबैभन्दा धेरै उजुरी पर्ने पोखरा, त्यसपछि काठमाडौं महानगर दर्ता भएका स्थानीय तहविरुद्धका उजुरीमध्ये सबैभन्दा धेरै पोखरा महानगरपालिका (कास्की)का छन्। त्यसपछि काठमाडौं महानगरपालिका विरुद्धका उजुरी धेरै छन। अख्तियारको प्रतिवेदनअनुसार पचरौता नगरपालिका (बारा) तेस्रो र सुवर्ण गाउँपालिका (बारा) चौथो सबैभन्दा बढी उजुरी भएका स्थानीय तह हुन्। त्यसपछि क्रमशः जनकपुर उपमहानगरपालिका (धनुषा), छिपहरमाई गाउँपालिका (पर्सा), कृष्णनगर नगरपालिका (कपिलवस्तु), जलेश्वर नगरपालिका (महोत्तरी), राजपुर नगरपालिका (रौतहट) र हेटौंडा उपमहानगरपालिका (मकवानपुर) बढी उजुरी पर्ने स्थानीय तह रहेका छन्। २०८०८१ मा स्थानीय तहका निकायविरुद्ध परेका कुल उजुरीमध्ये पोखरा महानगरपालिका, काठमाडौं महानगरपालिका, पचरौता नगरपालिका र सुवर्ण गाउँपालिकासँग सम्बन्धित उजुरी क्रमशः १८८, १४४, १२९ र ११५ रहेका छन्। त्यसैगरी जनकपुर उपमहानगरपालिकाको ०९२ प्रतिशत छिपहरमाई गाउँपालिकाको ०६९, कृष्णनगर नगरपालिकाको ०६९ प्रतिशत, जलेश्वर नगरपालिकाको ०६५ प्रतिशत, राजपुर नगरपालिकाको ०६४ र हेटौंडा उपमहानगरपालिकाको ०६४ उजुरी रहेका छन्। बढी उजुरी पर्ने १० स्थानीय तहमा स्थानीय तहविरुद्धका कुल उजुरी ९९८ छन् भने बाँकी स्थानीय तहसँग सम्बन्धित ९० भन्दा बढी उजुरी रहेका छन्। पोखरा महानगरमा ३५९ र काठमाडौं महानगरमा २ सय ७५ उजुरी परेका छन्। पचरौता नगरपालिकामा २ सय ४६ सुवर्ण गाउँपालिकामा २ सय १९, जनकपुर उपमहानगरपालिकामा १ सय ७६, छिपहरमाई गाउँपालिका १ सय ३२, कृष्णनगर नगरपालिका १ सय ३१, जलेश्वर नगरपालिका १ सय २५, राजपुर नगरपालिका र हेटौंडा उपमहानगरपालिका १ सय २२ १ सय २२ उजुरी परेका छन्। सातवटै प्रदेशमा स्थानीय तहका उजुरी बढी छन्। कोशी प्रदेशमा आधाभन्दा बढी उजुरी स्थानीय तहका छन्। कोशीमा १ हजार ९ नौ सय ९९ उजुरी स्थानीय तहका छन्। यो प्रदेशबाट जम्मा ३ हजार ४ सय ७० उजुरी परेका छन्। मधेस प्रदेशमा अझै धेरै छ। जम्मा ८ हजार ५ सय २९ उजुरीमा ६ हजार २ सय ६३ उजुरी स्थानीय तहका छन्। त्यस्तै, बागमती प्रदेशका कुल उजुरी १० हजार ५ सय २० मा २ हजार ५ सय ३६ उजुरी स्थानीय तहका छन्। गण्डकी प्रदेशमा आधाभन्दा धेरै उजुरी स्थानीय तहका नै छन्। स्थानीय तहका विकृती विविध शीर्षकको बजेट दोहन मनलाग्दी सल्लाहकार नियुक्त आर्थिक सहायतामा आफूखुसी खर्च गलत लिखत तयार गर्ने सोझै खरिद गर्ने दोहोरो भुक्तानी लिने परामर्श शीर्षकमा अनियमित खर्च पटकपटक डीपीआर बनाउने, एउटै व्यक्तिफर्मलाई पटकपटक भुक्तानी इन्धनको दुरुपयोग सरकारी सवारीसाधन व्यक्तिगत काममा अवैधानिक रूपमा क्रसर उद्योग दर्ता सवारीसाधन भाडामा मनपरी किर्ते कागज बनाई भुक्तानी गण्डकीमा २ हजार ६ सय ६८ मा १५ सय उजुरी स्थानीय तहका छन्। लुम्बिनी प्रदेशका कुल ४ हजार ८ सय ९४ उजुरीमा स्थानीय तहका २ हजार ९ सय ४० छन्। कर्णाली प्रदेशमा ३ हजार २ सय ४० कुल उजुरीमा २ हजार १ सय २८ स्थानीय तहका छन्। सुदूरपश्चिममा जम्मा २ हजार ८ आठ सय ६५ मा १ हजार ७ सय ४० स्थानीय तहका छन्। कुल ३६ हजार १ सय ८६ उजुरीमा १९ हजार १ सय ६ स्थानीय तहका छन्। विषयका क्षेत्रका आधारमा ३८९१ प्रतिशत अर्थात् एक तिहाइ बढी उजुरी स्थानीय तहसमेत संघीय मामिलासँग सम्बन्धित छन्। स्थानीय तहसमेत संघीय मामिलाका १४ हजार ८० छन्। स्थानीय तहसहित शिक्षासम्बन्धी उजुरी १५७९ प्रतिशत छ। संघीय मामिला र शिक्षासम्बन्धी स्थानीय तहसमेतका गरी आधाभन्दा बढी ५५ प्रतिशत उजुरी रहेको प्रतिवेदनमा उल्लेख छ। स्थानीय तहसहित शिक्षाका ५ हजार ७ सय १२ उजुरी छन्। प्रतिवादीमा बिचौलिया धेरै अख्तियारले प्रतिवादी बनाएकामध्ये सबैभन्दा धेरै मतियार र बिचौलिया रहेका छन्। अख्तियारको ३४आंै प्रतिवेदनमा प्रतिवादी बनाएकामध्ये ४८ प्रतिशत बिचौलिया र मतियार रहेका छन्। आर्थिक वर्ष २०८०८१ मा अख्तियारले १ हजार ५ सय ४५ जनाविरुद्ध विशेष अदालतमा मुद्दा दायर गरेको छ। जसमा सबैभन्दा बढी मतियार, बिचौलिया र अन्य व्यक्ति ७ सय ३९ जना छन्। अख्तियारले २ सय १ वटा मुद्दा दायर गरेको छ। जसमा २ जना मन्त्रीसहित ठूलो संख्यामा स्थानीय जनप्रतिनिधि (१ सय ४)लाई प्रतिवादी कायम गरिएको छ। राजनीतिक नियुक्ति पाएका ३२ जना छन्। अख्तियारले मुख्यसचिवसहित ६ जना विशिष्ट श्रेणीका कर्मचारीलाई पनि प्रतिवादी बनाएर मुद्दा दायर गरेको छ। अधिकृतस्तरका कर्मचारी ३ सय १४, सहायकस्तरका कर्मचारी दुई सय जनालाई प्रतिवादी बनाएको छ। १ सय ४८ जना मनोनीत व्यक्तिलाई समेत अख्तियारले मुद्दा हालेको छ। जसमा उपभोक्ता तथा व्यवस्थापन समितिका पदाधिकारी पनि छन्। मुलुकमा ७ सय ५३ वटै स्थानीय तहमा विपद् व्यवस्थापन तथा आर्थिक सहायता शीर्षकका रकम मापदण्डबिना आफूखुसी खर्च गरी अनियमितता भइरहेको छ। जटिल प्रकृतिका निर्माण कार्य पनि उपभोक्तानी समितिमार्फत गर्ने गराउने गरेको पाइएको छ। स्थानीय तहका पदाधिकारी र कर्मचारीको मिलेमतोमा कानुनअनुसार संकलन गर्नुपर्ने राजस्व कम दाखिला गराई अनुचित लाभ लिने गरिएको छ। संघ वा प्रदेशबाट पहिले नै बजेट विनियोजन भइसकेका योजनामा पनि स्थानीय तहले पुनः बजेट विनियोजन गरेर दोहोरो प्रकृतिका योजनाकार्यक्रम स्वीकृत गर्ने, सञ्चालन गर्ने र दोहोरो भुक्तानी दिने गरिएको छ। उजुरी परेकामध्ये १ हजार ५० वटा विस्तृत अनुसन्धानका लागि पेस भएका थिए। केही विस्तृत अनुसन्धानतर्फका फाइलमा एकभन्दा बढी निर्णय हुने हुँदा जम्मा १ हजार १ सय ८७ वटा निर्णय भई थप कारबाही अगडि बढाइएको छ। विस्तृत अनुसन्धान सम्पन्न भएकामध्ये २ सय १ वटा आरोप पत्र विशेष अदालतमा दायर भएका छन्। त्यस्तै सम्बन्धित निकायलाई सुझाव दिएको १ सय ३१ र लेखी पठाइएका १२ छन्। २५ वटा तामेली गर्ने र १ मुल्तबीमा राखिएको छ। विस्तृत अनुसन्धानपश्चात् मुद्दा दायर २ सय १ मध्ये सबैभन्दा बढी ५८ वटा मुद्दा गैरकानुनी लाभ हानिसम्बन्धी रहेका छन् भने त्यसपछि घुस रिसवतसम्बन्धी ४८ मुद्दा रहेका छन्। त्यसैगरी, झुटानक्कली शैक्षिक प्रमाणपत्रसम्बन्धी ३४, सार्वजनिक सम्पत्तिको हानिनोक्सानीसम्बन्धी ३३, राजस्व चुहावटसम्बन्धी १३, गैरकानुनी सम्पत्ति आर्जनसम्बन्धी ११, र विविध विषयका ४ वटा रहेका छन्। विशेष अदालतमा दायर गरिएका २ सय १ वटा मुद्दामा १ हजार १ सय १७ जना पुरुष, ३ सय ८० जना महिला र ४८ वटा संस्थालाई समेत प्रतिवादी बनाई कुल १ हजार ५ सय ४५ जनाविरुद्ध जम्मा ४० करोड ६ लाख ४९ हजार ४ सय ७९ बिगो मागदाबी लिइएको छ। संघ सरकारका निकायविरुद्धका उजुरीको विश्लेषण गर्दा औसत उजुरी १ हजार ८ सय ३ रहेको देखिएको छ। बागमती प्रदेशमा औसतभन्दा चार गुणा बढी उजुरी परेका छन् भने अन्य प्रदेशमा औसतभन्दा कम उजुरी परेको छ। बागमती प्रदेशका निकायविरुद्ध सबैभन्दा बढी ७ हजार २ सय ३३ उजुरी तथा कर्णाली प्रदेशका निकायहरूविरुद्ध सबैभन्दा कम ४ सय ५३ उजुरी परेको छ। प्रदेश सरकारका निकायविरुद्धका उजुरीको विश्लेषणबाट औसत उजुरी ६ सय ३७ रहेको छ। मधेस, बागमती, लुम्बिनी र कर्णाली प्रदेशमा औसतभन्दा बढी उजुरी परेका छन्। संघका आधारमा बागमती प्रदेश सरकारका निकायविरुद्ध सबैभन्दा बढी ७ सय ५१ उजुरी तथा गण्डकी प्रदेश सरकारका निकायहरूविरुद्ध सबैभन्दा कम उजुरी ४ सय ३३ उजुरी छन्। त्यसैगरी, स्थानीय तहविरुद्धका प्रदेशगत औसत २ हजार ७ सय २९ उजुरी छ। मधेस प्रदेशका स्थानीय तहविरुद्ध सबैभन्दा बढी अर्थात् औसतभन्दा दोब्बर (६ हजार २ सय ६३ ) र गण्डकी प्रदेशका स्थानीय तहविरुद्ध सबैभन्दा कम (१५ सय) उजुरी परेको छ। आर्थिक वर्ष २०८०८१ मा २ सय ३३ मुद्दा फैसला भएका थिए। विशेष अदालतबाट भएका ४५ पूर्ण र १ सय ७ गरी १ सय ५२ मुद्दामा कसुर स्थापित भएका छन्। कसुर स्थापित भएका मुद्दामध्ये पनि बिगो जरिबाना र आरोपित प्रतिवादीका विषयमा आंशिक सफाइ भएका ५५ र कसुर स्थापित नभएका मुद्दामध्ये ३६ गरी ९१ पुनरावेदन गर्ने निर्णय भएको थियो। अघिल्लो वर्षका पुनरावेदन गर्ने निर्णय भएको एक समेत गरी आर्थिक वर्ष २०८०। ८१ मा जम्मा ९२ मुद्दा सर्वोच्च अदालतमा पुनरावेदन गरिएको छ। विशेष अदालतबाट फैसला भएका भ्रष्टाचारसम्बन्धी मुद्दा आयोगमा उपलब्ध गराइएका समेत गरी ६५२४ प्रतिशतमा सफलता प्राप्त भएको दाबी अख्तियारको छ। कानुन नहुँदा नीतिगत निर्णयका नाममा उन्मुक्ति अख्तियार दुरुपयोग अनुसन्धान आयोगले प्रचलित कानुनमा नीतिगत निर्णय सम्बन्धी स्पष्ट व्याख्या नरहेको कारण आयोगलाई अनुसन्धानको क्रममा द्विविधा हुने गरेको बताएको छ। अख्तियारको ३४आंै प्रतिवेदनमा नीतिगत निर्णय सम्बन्धी व्याख्याको कारण धेरै भ्रष्टाचार गर्नेहरूले उन्मुक्ति पाउने गरेको उल्लेख गरेको छ। अख्तियार दुरुपयोग अनुसन्धान आयोग ऐन, २०४८ को दफा ४ को उपदफा (ख) मा मन्त्रिपरिषद् वा त्यसको कुनै समितिले सामूहिक रूपमा गरेको नीतिगत निर्णय सम्बन्धमा आयोगले कुनै कारबाही नगर्ने प्रावधान रहेको छ। यो व्यवस्थाको दुरुपयोग देखिने गरी बदनियतसाथ मन्त्रालयबाटै गर्न सकिने नियमित प्रशासनिक र सार्वजनिक खरिदसम्बन्धी विषयलाई समेत मन्त्रिपरिषद्बाट निर्णय गराई नीतिगत निर्णयको आवरणमा अनुसन्धानबाट उम्कने प्रवृत्ति देखिएको अख्तियारले जनाएको छ। अख्तियारको प्रतिवेदनमा मन्त्रिपरिषद् वा अन्य निकायका निर्णयहरूलाई नीतिगत निर्णय हो या होइन भन्ने कुरा स्पष्ट पार्न निर्णयको वर्गीकरण र व्याख्या सम्बन्धमा आवश्यक कानुनी व्यवस्था गर्नुपर्ने सुझाव दिइएको छ। प्रतिवादीहरू मन्त्री : २ स्थानीय जनप्रतिनिधि : १०४ राजनीतिक नियुक्ति : ३२ विशिष्ट कर्मचारी : ६ अधिकृत कर्मचारी : ३१४ सहायक कर्मचारी : २०० मनोनीत : १४८ बिचौलिया : ७३९ जम्मा प्रतिवादी : १,५४५"
मूर्ति पूजाको आध्यात्मिक स्वरूप,"दैनिक रूपमा विभिन्न देवीदेवताका मूर्तिहरू घरहरूमा पूजित छन् भन्ने समयसमयमा धार्मिक अनुष्ठानद्वारा पनि मूर्ति पूजाको सुदीर्घ परम्परा यहाँ छ। मूर्ति पूजाको परम्परा : पृथ्वीमा मानवको उत्पत्ति हुँदा सर्वप्रथम सूर्यले उसको जीवनरक्षा गरेको हुँदा उनी प्रत्यक्ष देवताको रूपमा पूजित हुन थालेको विश्वास गरिन्छ। तर, औपचारिक रूपमा कुनै मान्य देवताको मूर्ति बनाएर पूजा गर्ने चलन भने युरोपका गुफाहरूको अध्ययन गर्दा ढुंगेयुगको मानव सभ्यताबारे जानकारी प्राप्त गर्न सकिन्छ। प्राचीन मिश्र तथा बेबिलोनियाबाट पनि प्राचीन मूर्तिहरू प्राप्त भएको जानकारी गराइएको छ। भारतीय उपमहाद्वीपमा सर्वप्रथम सिन्धु घाँटीको सभ्यताबाट नै मूर्तिहरू प्राप्त भएकाले पूजा परम्पराको विश्वास गरिएको छ। यसको समय ईपू २८००२००० सम्म मानिएको छ। त्यसपछि ब्राह्मण, उपनिषद्, अरण्यक साहित्यहरूमा मूर्ति पूजाको परम्परा देखाइएको छ। हुँदाहुँदै आज मूर्ति पूजा घरघरमा आफ्नो स्थान ओगटिसकेको छ। दैनिक रूपमा विभिन्न देवीदेवताका मूर्तिहरू घरहरूमा पूजित छन् भन्ने समयसमयमा धार्मिक अनुष्ठानद्वारा पनि मूर्ति पूजाको सुदीर्घ परम्परा यहाँ छ। यस्ता पूजा परम्परामा बडादसैंको अवसरमा दुर्गापूजा, इन्द्रपूजा, कृष्णपूजा (कृष्णाष्टमी) गणेशपूजा, हनुमान पूजा ध्वजको प्रतीक झन्डा) सन्तोषी माताको पूजा आदि मूर्ति बनाएर गरिन्छ। यस अतिरिक्त मन्दिर, गहबर आदि ठाउँमा स्थायी रूपमा मान्य देवीदेवताहरूको पनि तिथिअनुसार पूजा गर्ने चलन छ। दुर्गा पूजा : मिथिलाञ्चलमा वा भनौं मधेसतिर दुर्गा पूजा दुई किसिमले मनाउने परम्परा छ। एक पूर्वदेखि स्थापित मन्दिरमा रहेका दुर्गा मूर्तिलाई आधार बनाई घटस्थापनादेखि दशमीसम्मका सबै विधिविधानअनुसार दुर्गा पूजा गर्ने गरिन्छ। अर्को रूप हुन्छ, मूर्तिकारहरूको सहयोगमा दुर्गालगायत देवीदेवताको मूर्ति बनाउन लगाई पण्डितजीहरूको सहयोगमा पूजापाठ गरी दुर्गा पूजाको व्यवस्थापन गरिन्छ। यस प्रकारको पूजा सहरी क्षेत्रलगायत ग्रामीण क्षेत्रमा पनि प्रशस्त मात्रामा हुने गरिन्छ। मधेस प्रदेशका अनेकौं शक्तिपीठमा पूजाको तैयारी प्रारम्भ भइसकेको छ। असोज १७ गते बिहीबार घटस्थापना भइसकेको छ। यस अवसरमा पूजा पद्धतिका सम्पूर्ण विधिलाई अवलम्बन गर्दै भव्यताका साथ यो पूजा मनाइने गरिन्छ। यसमा पनि जनकपुरधामको राम मन्दिरस्थित राजदेवी मन्दिरमा स्थापित पिण्ड शक्तिलाई दुर्गा भगवतीको प्रतीकस्वरूप मान्दै वर्षौंदेखि अत्यन्त श्रद्धा र विधिपूर्वक पूजाअर्चनाको व्यवस्थापन गरिँदै आइएको छ। मूर्ति निर्माण गरी मनाइने दुर्गा पूजा : अर्को स्वरूप हुन्छ मूर्ति बनाउन लगाई सम्पूर्ण पूजा पद्धतिअनुसार दुर्गा पूजाको व्यवस्थापन गर्नु। अब त स्थापित दुर्गा मन्दिर भएका ठाउँहरूमा पनि मूर्ति बनाई पूजा गर्ने परम्परा सुरु गरिएको छ। जनकपुरधाममा राम मन्दिरमा हुने पूजाबाहेक मूर्ति बनाई पूजा गर्ने चलन पहिला थिएन। पछि यो चलाइएको हो र अब त अनेकौंैं ठाउँमा यस्ता मूर्ति स्थापना गरी पूजा गर्ने गरिन्छ। दुर्गा पूजाको मूर्ति बनाई पूजा गर्ने वास्तवमा गाउँमा बढी हुन्छ। यद्यपि पहिला त भुकुण्डोलाई काटेर बलि प्रदानको विधि पूरा गरिन्थ्यो। बलि प्रदान गर्दा प्रदायक पक्षले कुनै न कुनै विषयमा भाकल गरेका बढी हुन्छन्। मूर्ति निर्माण गर्दाका विधिहरू : मूर्ति निर्माण गर्दा दुर्गा पूजा गर्नेचलन दुई किसिमले हुन्छ। एउटा निजी रूपमा र दोस्रो सामूहिक रूपमा। कुनै परिवारले आफ्नो निजी सुख, सुविधा वा कुनै अन्य किसिमको संकल्प लिई दुर्गा मूर्ति बनाई पूजा गर्ने भाकल गरेका हुन्छन्, तिनीहरू पनि निजी खर्च र व्यवस्थापनमा दुर्गा पूजा गर्ने गर्छन्। अर्को हुन्छ, सामाजिक रूपमा। यसमा गाउँका भद्रभलादमी बसेर सामूहिक निर्णय गर्छन् र चन्दापत्ती लगाएर पैसा असुल गरी दुर्गा पूजाको व्यवस्थापन गर्छन्। यो दुवै किसिमको दुर्गा पूजामा सामूहिक सरसल्लाह र सहयोग भने रहन्छ। एकअर्कालाई सहयोग गरी अनुष्ठान पूरा गर्ने चलन छ। पूजापद्धतिको स्वरूप : मूर्ति बनाउने पद्धतिमा १५२० दिन पूर्व बंसकट्टी हुन्छ। यसमा दुर्गा पूजामा बनाइने मूर्तिहरूमा प्रयोग गरिने बाँस काटिन्छन्। यसको पनि संख्या निर्धारित हुन्छ ९, ११ वा यस्तै। बंसकट्टी भएपछि सर्वप्रथम दुर्गा पूजा हुने स्थलमा महावीर हुनमानजीको झन्डा ठड्याइन्छ। यो आराधनाका साथ कि उनको दुर्गापूजासम्मको उपस्थितिले पूजाव्यवस्थापनलाई सुसम्पन्न हुन मद्दत होस्। ध्वजा स्थापनापछि बिहानसाँझ उहाँको पूजा प्रारम्भ हुन्छ। अब मूर्ति बनाउने मूर्तिकार बोलाइन्छ। उनीसँग पारिश्रमिक तय गरी मूर्ति बनाउने काम सुरु गराइन्छ। माटोको प्रबन्ध आयोजकबाट भइसकेको हुन्छ। कलश स्थापनाको दिन बाजागाजा, गीतनादका साथ कलश यात्रा हुन्छ। पानी भरेर पूजा स्थलमा ल्याइन्छ। त्यसमध्ये पाँच वा सातवटा कलश माटोमा जौ मिलाई राखिएका ठाउँमा राखिन्छन्। त्यही दिनदेखि दुर्गा भगवतीको पूजा प्रारम्भ भइहाल्छ। तर त्यो मूर्ति पूजा भने हुँदैन। पाठद्वारा भगवतीको स्मरण गर्दै पूजा गर्ने परम्परा छ। यो ब्राह्मण पुरोहितद्वारा सम्पन्न हुन्छ। षष्ठीको दिन बेलन्योंती हुन्छ। अर्थात् बेल फललाई पूजाका लागि निम्त्याइन्छ। यो पनि गाजाबाजासाथ ग्रामीणहरूको समूहमा विधि सम्पन्न गरिन्छ। बेलको रुखमुनि पूजापाठ हुन्छ। त्यसपछि रुखमा फलेको बेललाई रातो कपडामा अक्षता राखेर बाँधिन्छ। र त्यही भगवती पूजाका लागि निमन्त्रणा दिइन्छ। सप्तमीमा त्यस्तै बाजागाजाका साथ बेलतोडी हुन्छ। अर्थात् हिजो निम्त्याइएको बेललाई तोडेर भगवती पूजाका लागि भिœयाइन्छ। षष्ठीसम्म मूर्तिहरू बनेर तयार भइसकेका हुन्छन्। षष्ठी रात्रिमा निशाभाग पूजा हुन्छ। त्यो बिहान ३४ बजेसम्म पनि हुन सक्छ। पूजापछि भगवतीलाई ग्रामीण भाषामा बिन्द पार्ने क्रिया पण्डितजीद्वारा गरिन्छ। अर्थात् आँखा दिने काम हुन्छ। त्यसपछि भगवतीको पूजा सुरु हुन्छ। आँखा खोल्ने समयमा बोका बलि दिने परम्परा छ। सबै ठाउँमा हुन्छ थाहा छैन तर विगत ७३ वर्षदेखि निरन्तर पूजाआराधना (मूर्ति बनाएर) हुँदै आएको धनुषा जिल्लाका ललिया गाउँका पूजाको जिम्मेवारी बोक्दै आएका छन्, बघचौरा गाउँ निवासी पं ललित मिश्र। मिश्र भन्छन् ललियामा परापूर्वदेखि नै मेरो बाबु चन्द्रशेखर मिश्रद्वारा पूजापद्धतिको भएको सुरुवातअनुसार आज पनि यहाँ आँखा खोल्ने समयमा बोकाको बलि दिने चलन छ। यहाँ पूजा घर बनाएको भए पनि प्रत्येक वर्ष नयाँ मूर्ति बनाई पूजा गरिन्छ। पूजामा मूर्तिका कति राखिन्छ त ? सोध्दा उनी भन्छन् यो श्रद्धा अनुसार वा भाकल अनुसार हुन्छ। तर सामान्यतः दुर्गाजीका अतिरिक्त गणेशजी, लक्ष्मीजी, दुर्गाजी, सरस्वतीजी, कार्तिकेयजी, भोलानाथजी, कालिकाजी, महिषासुर, शुम्भ, निशुम्भ, भैरव आदि रहन्छन्। यो पूजा पद्धति सामान्यतः सहरी वा ग्रामीण क्षेत्र सबैमा सामान्य हुने गर्छ। पूजाको खर्च : मूर्ति बनाउनेहरूले कति पारि श्रमिक लिन्छन् त ? विभिन्न आयोजकहरूको विचार लिँदा ६०७० हजार जति लिन्छन्। मूर्तिका सजावट, अंगवस्त्र आदिका लागि ३०४० हजार, सामान्य खर्च हो। त्यसमा नाचगान पनि अनिवार्य नै हुन्छ। अचेल त डिजेको धुन र महिलाको नृत्य ५० हजारदेखि लाखसम्म पुग्छ। पुरोहितहरूको दानदक्षिणा ५०६० हजारसम्म। अन्य विविध खर्च हेर्दा न्यूनतम खर्च लाखदेखि अढाइतीन लाखसम्म लाग्न सक्छ।"
उमंग नै उमंग !,"बडादसैंमा रातो टीका, जमरा खुसी नै खुसी !  हो, धीत मथ्र्यो उसबेलाको दसैं उमंग नै उमंग !  धीतै मर्दैन यसबेलाको दसैं न जोश, न जाँगर !"
फेमे खोलामा डाईभर्सन निर्माण सुरु,फिदिम : फिदिम फालोट सडकखण्डस्थित फिदिम नगरपालिका १ र ११ को सिमाना भएर बग्ने फेमे खोलामा डाईभर्सन निर्माण सुरु गरिएको छ । खोरङ्गाखोला जलबिद्युत् आयोजनाको पेनस्टक पाइप प्रयोग गरेर डाईभर्सन निर्माण सुरु गरिएको हो । आइतबारदेखि यातायात सुचारु गर्ने उद्देश्यका साथ काम थालिएको निर्माणमा खटिएका प्रकाश गुरुङले जानकारी दिए । असोज १२ गतेको बाढीले याहाँको पक्की पुल भत्काएपछि यातातात अवरुद्ध भएको हो । यातायात अबरुद्ध हुँदा फिदिम नगरपालिकाका ४ वटा वडासहित सिङ्गो फालेलुङ गाँउपालिका नराम्ररी प्रभावित भएको छ।
होण्डाको चाडपर्व योजनाअन्तर्गत चार जना विजयी,"काठमाडौं : होण्डा नेपालको चाडपर्व योजना 'हाम्रो चाडबाड, होण्डाको खुशियाली बारबार' अन्तर्गत चार जना ग्राहकले जनही एकएक लाख रुपैयाँ नगद पुरस्कार जितेका छन्। स्क्र्याच कार्डमार्फत छनोट गरिएको विजेताहरुमा एकान्तकुनाको तिरुमाला मोटर्सबाट निश्चल घर्ती, भरतपुरको युनाइटेड मोटर्स प्रालिबाट प्रतिमा भन्डारी, वालिङको आस्था ट्रेडर्सका सन्तोष सुवेदी र महेन्द्रनगरको केडी अटोमोबाइल्सकी ग्राहक शान्ति साउद छन् । दसैं, तिहार र छठ पर्वको अवसर पारेर कम्पनीले अफर योजना ल्याएको हो। यसलाई ग्राहकहरूले मन पराएको कम्पनीले जनाएको छ। कम्पनीका अनुसार योजनाअन्तर्गत यो चाडपर्वको समयमा होण्डाको बाइक र स्कुटर खरिद गर्ने ग्राहकले प्रत्येक खरिदमा १० लाख रुपैयाँसम्मको नगद पुरस्कार जित्ने मौका पाउने छन्। होण्डाका दुई पांग्रे सवारी खरिदमा इजी फाइनान्स पनि उपलब्ध छ।"
नेपाल एसबिआई बैंक लि द्वारा प्रधानमन्त्री दैवी प्रकोप उद्धार कोषमा २५ लाख सहयोग,"काठमाडौं : नेपाल एसबिआई बैंकले प्रधानमन्त्री दैवी प्रकोप उद्धार कोषमा आफ्नो संस्थागत सामाजिक उत्तरदायित्त्व अन्तर्गत हालै आएको बाढीपहिरो र डुबानबाट प्रभावित तथा पीडितको सहायताका लागि २५ लाख रुपैयाँ सहयोग प्रदान गरेको छ। उक्त सहयोग रकमको चेक सम्माननीय प्रधानमन्त्री श्री केपी शर्मा ओलीलाई नेपाल एसबिआई बैँकका प्रबन्ध निर्देशक तथा प्रमुख कार्यकारी अधिकृत श्री दीपक कुमार देले प्रधानमन्त्री कार्यालय, सिंहदरबारमा हस्तान्तरन्तरण गरेका थिए। सो कार्यक्रममा बैँकका नायब प्रमुख कार्यकारी अधिकृत तथा प्रमुख वित्तीय अधिकृत, श्री राजेश कुमार पंडा, प्रमूख संचालन अधिकृत, श्री यादवेन्द्र कान्त, प्रमुख व्यवसाय प्रवर्द्धन अधिकृत, श्री विकास आनन्द, श्री रितेश अर्याल तथा नेपाल सरकारका उच्च तहका कर्मचारीहरूको उपस्थिति रहेको थियो। हाल बैंकले १०० शाखा, २२ एक्सटेन्सन काउण्टर, ७ प्रदेश कार्यालय, १९ शाखारहित बैंकिङ सेवा, १२१ एटीएम र १ कर्पोरेट कार्यालय मार्फत सेवा प्रदान गर्दै आएको छ।"
चाडपर्वमा अनुचित कार्य रोक्न लुम्बिनी सरकारले अनुगमनमा कडाइ गर्ने,"अर्घाखाँची : चाडपर्वका समयमा व्यापारमा हुने अनुचित क्रियाकलाप रोक्न लुम्बिनी प्रदेश सरकारले अनुगमनमा कडाइ गर्ने भएको छ। लुम्बिनी प्रदेश उद्योग, पर्यटन तथा यातायात मन्त्रालयले सबै घरेलु तथा साना उद्योग कार्यालयलाई परिपत्र गर्दै बजार अनुगमनलाई कडाइ गरेर अनुचित क्रियाकलाप नियमन गर्न निर्देशन दिएको छ। उद्योग पर्यटन तथा यातायात मन्त्री प्रचण्ड विक्रम न्यौपानेले चाडबाडका समयमा उपभोक्ता माथि हुने ठगी नियन्त्रणका लागि बजार अनुगमनलाई तीव्र पारिने जानकारी दिए। 'चाडपर्वका समयमा उपभोक्ताहरू बजारबाट ठगिँदै आइरहेको गुनासा आइरहन्छन्, चाडबाडका बेला उपभोक्ता माथि हुने ठगी नियन्त्रणका लागि बजार अनुगमनलाई तीव्र पारिने छ', मन्त्री न्यौपानेले भने, 'उपभोक्तालाई ठगी गर्नेलाई कारवाहीको दायरामा ल्याइने छ।' केही दिनअघि मन्त्रालय मातहतको बजार नियमन तथा प्रतिस्पर्धा प्रवर्धन परिषद् बैठकले समेत बजार अनुगमनलाई तीव्र पार्ने निर्णय गरेको थियो। मन्त्री न्यौपानेको अध्यक्षतामा बसेको बैठकको निर्णय अनुसार मन्त्रालय मातहतका प्रदेशका १२ वटै जिल्लाका घरेलु उद्योग कार्यालयहरूले जिल्लाका सरोकारवाला पक्षको समन्वयमा बजार अनुगमन गर्ने छन्। बजार अनुगमनमा बजारमा देखिएका समस्या समाधानसँगै उपभोक्तालाई समेत ठगिनबाट जोगिने सचेत गराइने छ। उपभोग्य वस्तुको मूल्य, गुणस्तर , परिमाण तथा शुद्धताका बारेमा उपभोक्तालाई सचेतसमेत गराइने मन्त्री न्यौपानेले जानकारी दिए। 'बजारमा देखिने समस्यासँगै उपभोक्ताहरूलाई ठगिनबाट जोगिन सचेत गराइने छ', मन्त्री न्यौपानेले भने, 'बजारमा हुने अनुचित कृयाकलापबाट जोगिन उपभोक्ता आफू पनि सचेत हुनु जरुरी छ।'"
विजया दशमीबडादसैं !,"९० वर्षको उमेरमा पनि युवा जोश झैं अध्ययन गर्नुहुन्छ ग्वंगः। पढ्नेमात्र होइन, लेख्नु पनि हुन्छ। बडादसैंबारेको यो लेख उहाँकै हस्तलिपिमा।"
शुभकामना छ !,परेको छ दाउ शुभकामना छ अझै थप्नु घाउ शुभकामना छ ! सबै स्रोतसाधनहरू सातु झैं छन् बुकाऊ ! लुटाऊ ! शुभकामना छ ! बलि चढ्नलाई सबै मन्सिए छन् मजाले चढाऊ शुभकामना छ ! दसैं शान्तिको गर्दिने कामना हो स्टाटस् पठाऊ शुभकामना छ ! छ त्यो कुर्सीमा प्राण आई अडेको लु कुर्सी बचाऊ शुभकामना छ ! यता नर्कवासी उता देवता छन् भनें स्वर्ग जाऊ शुभकामना छ !
घरम पुगेर अशक्तलाई नागरिकता प्रदान,नुवाकोट : नुवाकोटको कुवापानीकी एक फरक क्षमता भएकी किशोरीलाई घरमै पुगेर नागरिकता प्रदान गरिएको छ। सूर्यगढी गाउँपालिका२ कुवापानी घर भएकी शारीरिक तथा मानसिक रूपमा अशक्त १९ वर्षीया युनिशा लामिछानेलाई जिल्ला प्रशासन कार्यालयको टोलीले घरमै पुगेर नेपाली नागरिकताको प्रमाणपत्र प्रदान गरेको हो। सहायक प्रमुख जिल्ला अधिकारी कृष्णप्रसाद हुमागाईंको नेतृत्वमा गएको टोलीले शारीरिक तथा मानसिक रूपमा अशक्त किशोरीलाई नेपाली नागरिकताको प्रमाणपत्र प्रदान गरेको हो। रामहरि लामिछाने र लक्ष्मी लामिछानेकी छोरी युनिशालाई सूर्यगढी गापा२ का वडाध्यक्ष दीपक अधिकारीले आवश्यक कागजपत्रसहित जिल्ला प्रशासनलाई नेपाली नागरिकताका लागि सिफारिस गरेका थिए। कार्यालय आउन असमर्थ रहेका शारीरिक तथा मानसिक रूपमा अशक्त व्यक्तिलाई घरमै पुगेर नेपाली नागरिकताको प्रमाणपत्र प्रदान गरिएको सहायक प्रजिअ हुमागाईंको भनाइ छ। किशोरी युनिशालाई प्रदान गरेको नागरिकता नं २५०१८१०३८३८ मा जन्ममिति २०६२ फागुन २४ गते उल्लेख छ। नागरिकता पाएपछि खुसी हुँदै युनिशाका परिवारजनले उनलाई अपांगता प्रोत्साहन भत्ता र अन्य सुविधाका लागि सहजता भएको बताए।
पाँचथरमा दुई महिलाको शव फेला,फिदिम : पाँचथरमा दुई जना महिलाको शव फेला परेको छ । कुम्मायक गाउँपालिका ३ तमोर नदीको बरुम्जे दोभानमा बाढीले बगाएर ल्याएको अवस्थामा एक जना र फिदिम नगरपालिका १२ भोटेगाउँको सडकमा लडिरहेको अवस्थामा एक जनाको शव भेटिएको हो । जिल्ला प्रहरी कार्यालय पाँचथरका पाँचथरका प्रहरी प्रवक्ता बिनालाल साहका अनुसार फिदिममा भेटिएकी महिला फालेलुङ गाँउपालिका७ की ५५ वर्षीया देवीमाया रिमाल (तामाङ) को हो । तमोर नदी किनारमा भेटिएको महिलाको पहिचान खुल्न बाँकी छ । बाढीले बगाएर ल्याएको अवस्थामा भेटिएको सो शव पहिचानका लागि बाढी पहिरोमा परेर बेपत्ता भएका परिवारलाई खबर गरिएको साहले बताए । फालेलुङ  ७ की तामाङ भने असोज १२ गते घरदेखि फिदिम १२ मा रहेको माइती घर जान्छु भनेर हिडेकी थिइन्। तीनदिनसम्म माइती नपुगेपछि खोजी गर्ने क्रममा उनको शव स्थानीयले फेला पारेको प्रहरीले जनाएको छ । दुईवटै शव पोस्टमार्टमका लागि पाँचथर अस्पतालमा ल्याइएको छ ।
काभ्रेका ९२ विद्यालयमा बाढीपहिरोले क्षति,"काभ्रे : गत शनिबारको बाढीपहिरोबाट काभ्रेका धेरै विद्यालयमा क्षति पुगेको छ । जिल्ला शिक्षा इकाइ काभ्रेका प्रमुख देवकी ढकालका अनुसार वर्षाले जिल्लाको सबैभन्दा धेरै क्षति पुगेको रोशी गाउँपालिका, पनौती नगरपालिका र बेथानचोक गाउँपालिकाका विद्यालयहरूमा पूर्ण क्षति पुगेको छ । जिल्लाको पनौती नगरपालिकामा १३, रोशी गापामा १२, बेथानचोक गापामा ५, भुम्लु गापामा १०, तेमाल गापामा ७, धुलिखेल नगरपालिकामा ५, पाँचखाल नगरपालिकामा १३, चौरी देउराली गापामा २८, बनेपा नगरपालिकामा ३, खानीखोला गापामा ४ र मण्डन देउपुर नगरपालिकामा ६ विद्यालयमा क्षति पुगेको इकाइले जनाएको छ । रोशी, पनौती र बेथानचोक पालिकाभित्र रहेका धेरैजसो विद्यालयहरूमा दसैंपछि नै कक्षा सञ्चालन गर्न नसक्ने अवस्थामा विद्यालयहरूमा क्षति पुगेको इकाइ प्रमुख ढकालले जानकारी दिइन् । विद्यालयमा क्षति पुग्नुका साथै पनौती नगरपालिकामा ३, रोशी गापामा २, तेमाल गापामा २ र धुलिखेल नगरपालिकामा १ विद्यार्थीकोे बाढी पहिरोमा परेर मृत्यु भएको जिल्ला शिक्षा इकाइ काभ्रेले जनाएको छ । जिल्लामा क्षति पुगेका विद्यालयहरूलाई कसरी सञ्चालनमा ल्याउन सकिन्छ भन्ने बारेमा माथिल्लो निकायसँग समन्वय र पहल भइरहेको ढकालले बताइन् । रोशी गाउँपालिका ९ मंगलटारमा रहेको मंगलजन विजय माविमा पूर्ण क्षति पुगेको प्रअ बासु थापाले जानकारी दिए । बाढीपहिरो आएदेखि विद्यालय पूर्ण बन्द छ । विद्यालयले अर्काे सूचना जारी नगरुन्जेललाई बन्द नै रहनेछ, प्रअ थापाले भने । तत्काल विद्यालय निर्माणका लागि पहल गर्न तीनै तहको सरकारलाई अनुरोध गरिएको थापाले जानकारी दिए । अब विद्यालय पुरानो अवस्थामै फर्काउन करिब दुई करोड रुपैयाँ लाग्ने थापाको अनुमान छ । जिल्लाको दुई पालिका नमोबुद्ध नगरपालिका र महाभारत गाउँपालिकाभित्र रहेको विद्यालयहरूको क्षतिको विवरण प्राप्त हुन सकेको छैन । विद्युत् सेवा सञ्चालन नभएका कारण त्यहाँँका के कति विद्यालयमा क्षति भयो भन्ने यकिन नभएको महाभारत गाउँपालिकाका अध्यक्ष कान्छालाल जिम्बाले बताए ।"
हेटौंडाबाट ११ करोडभन्दा बढीको अवैध सुनसहित दुई भारतीय पक्राउ,हेटौंडा : मकवानपुर प्रहरीले ११ करोडभन्दा बढीको अवैध सुनसहित हेटौंडाबाट दुई जना भारतीय नागरिकलाई पक्राउ गरेको छ । पक्राउ पर्नेमा भारतको महाराष्ट्र राज्य सांगली जिल्ला दिघंची थाना पुजारवाडी बस्ने २५ वर्षीय अभिषेक अजिनाथ कुटी र भारतको महाराष्ट्र राज्य सांगली जिल्ला बस्ने २७ वर्षीय राहुल भिट्टिहाल रहेका छन् । प्रहरीले पूर्वपश्चिम सडकखण्ड अन्तरगत पर्ने मकवानपुरको हेटौंडा उपमहानगरपालिका१५ रातोमाटेबाट उनीहरूलाई पक्राउ गरेको हो । प्रहरीका अनुसार बिहान ३ बजेको समयमा पथलैयाबाट हेटौंडातर्फ आउँदै गरेको बागमती प्रदेश ०२०४७ प ७५०३ नम्बरको स्कुटरलाई रोकी चेकजाँच गर्ने क्रममा उनीहरूको साथमा ११ करोड ४३ लाख ५७ हजार ८७८ रुपैयाँ ६५० पैसा बराबरको अवैध सुन फेला परेको हो । स्कुटर चालक अभिषेक र स्कुटरमा सवार राहुलको साथबाट ८ वटा बिस्कुटको आकारको (तौल गर्दा ८ किलो २४३ ग्राम ९७० मिलिग्राम) सुन बरामद भएको मकवानपुरका प्रहरी उपरीक्षक विश्वराज खड्काले बताए ।
नवरात्रको तेस्रो दिन : चन्द्रघण्टा देवीको विधिपूर्वक पूजाआराधना,"काठमाडौं : नवरात्रको तेस्रो दिन दसैँ घर वा पूजा कोठामा नौ दुर्गामध्येकी तेस्रो चन्द्रघण्टा देवीको विधिपूर्वक पूजाआराधना गरिएको छ । नवदुर्गामध्येकी तेस्रो देवी चन्द्रघण्टाले हातमा चन्द्रमाको आधार भएको घण्ट लिने भएकाले यिनको नाम चन्द्रघण्टा रहन गएको भन्ने विभिन्न पौराणिक एवं धर्मशास्त्रीय ग्रन्थमा उल्लेख गरिएको छ । यस्ती देवीको पूजाआराधनाले शक्ति प्राप्त हुने भएकाले नवरात्रका अवसरमा विशेष पूजाआराधना गर्ने गरिएको छ । चन्द्रघण्टा देवीबाट कृपा भए समग्र पाप नाश हुने विश्वास छ । घटस्थापना गरिएको दिन घडामा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजाआराधना गरिएको थियो । दोस्रो दिन शुक्रबार पूजास्थलमा नवदुर्गामध्येकी दोस्रो ब्रह्मचारिणी देवीलाई आह्वान गरी विधिपूर्वक पूजाआराधना गरिएको थियो । नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवतलगायत देवी स्तोत्र पाठसमेत गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन् । नौ दिनसम्म पूजाआराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ । यसरी १५ दिनसम्म नेपालीले बडादसैँ पर्व मनाउँछन् । दुर्गा पक्षसमेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्रि, आठौँ दिन महागौरी र नवौँ दिन सिद्धिदात्रीको पूजाआराधना गरिन्छ । नवरात्रका अवसरमा देशभरका शक्तिपीठमा पूजाआराधना एवं दर्शन गर्ने भक्तजनको विशेष घुइँचो लागेको छ ।"
बेपत्ता युवक खोलामा मृत फेला,विराटनगर : मोरङको जहदा गाउँपालिका४ सिसौबारीस्थित लोहन्द्रा खोलामा शनिबार बिहान १ जना युवक मृत फेला परेका छन्। मोरङ प्रहरीका डीएसपी वेदप्रकाश जोशीले कटहरी गाउँपालिका५ का १८ वर्षीय आशिष राजवंशीको शव बिहान ९ बजेतिर फेला परेको जानकारी दिए। राजवंशीलाई गत बिहीबार धनपालथान गाउँपालिका७ बाट लोहन्द्रा खोलाले बगाएर बेपत्ता बनाएको थियो। बेपत्ता भएको २ दिनपछि शव भेटिएको हो। घटनास्थलबाट करिब ४ किलोमिटर तल खोलामै शव फेला परेको डीएसपी जोशीले बताए। पौडी खेल्ने क्रममा उनलाई खोलाले बगाएको थियो। प्रहरीका अनुसार स्थानीयको सहयोगमा खोजी गर्ने क्रममा शव भेटिएको हो। इलाका प्रहरी कार्यालय रंगेलीका इन्स्पेक्टर सन्तोषकुमार खड्का नेतृत्वको टोलीले कानुनी प्रक्रिया पूरा गर्दै शवलाई पोस्टमार्टमका लागि विराटनगरको कोशी अस्पताल पठाएको छ। डीएसपी जोशीका अनुसार घटनाको थप अनुसन्धान सुरु गरिएको छ।
"काठमाडौंबाट लमजुङ जाँदै गरेको गाडी नुवाकोटमा दुर्घटना : एक जनाको मृत्यु, ५ घाइते","नुवाकोट : नुवाकोटको काफलडाँडामा हाइलक्स गाडी दुर्घटना हुँदा एक जनाको मृत्यु भएको छ। शिवपुरी गाउँपालिका ८ काफलडाँडामा शनिबार काठमाडौंबाट नुवाकोट हुँदै लमजुङ जाने क्रममा बा १४ च ३८५४ नम्बरको निजी हाइलक्स गाडी सडकबाट ५० मिटर तल खसेको हो। दुर्घटनामा काठमाडौंको तारकेश्वर नगरपालिका ९ का ५८ वर्षीय उपेन्द्र खनालको मृत्यु भएको जिल्ला प्रहरी कार्यालय नुवाकोटले जनाएको छ । दुर्घटनामा चालकसहित पाँच जना घाइते भएका छन् । दुर्घटनामा चालक काठमाडौंको तारकेश्वर १ का ४६ वर्षीय विश्वनाथ अधिकारी, नागार्जुन ३ का ६३ वर्षीय चन्द्रनाथ शर्मा, तारकेश्वर ९ मनमैजुका ५२ वर्षीय रामशरण अधिकारी, ७६ वर्षीया हरिकला खनाल र ५१ वर्षीया गायत्री खनाल घाइते भएको प्रहरी उपरिक्षक शान्तिराज कोइरालाले जानकारी दिए । उनका अनुसार दुर्घटनामा गम्भीर घाइते भएका खनालको काठमाडौको त्रिवि शिक्षण अस्पताल महाराजगन्जमा उपचारका क्रममा ज्यान गएको हो । दुर्घटनालगत्तै स्थानीयवासी, जनप्रतिनिधि र प्रहरीले घाइतेको उद्धार गरेका थिए । घाइतेहरुको काठमाडौंको विभिन्न अस्पतालमा उपचार भइरहेको नुवाकोट प्रहरीले जनाएको छ ।"
कोशीमा बाढीले क्षति पुर्याएका सडक र पुल तत्काल मर्मत गरिने,"विराटनगर : कोशी प्रदेशमा बाढी पहिरोले क्षति पुर्याएका सडक र पुल तत्काल मर्मत गरिने भएको छ। मुख्यमन्त्री हिक्मतकुमार कार्कीले अविरल वर्षापछिको बाढी र पहिरोले क्षति पुर्याएका सडक, पुललगायत दसैंअघि मर्मत सम्भर गरिसक्ने गरी प्रदेश सरकार लागेको जानकारी दिए। तत्काल मर्मत सम्भार गरेर सडक र पुललाई प्रयोग योग्य बनाइने उनको भनाइ छ। नेकपा (एमालें) कोशी प्रदेशका इन्चार्ज पूर्व मुख्यमन्त्री शेरधन राई, प्रदेश समिति अध्यक्ष घनश्याम खतिवडा र सचिव राजकुमार भण्डारीले शनिबार बिहान मुख्यमन्त्री कार्कीलाई ध्यानाकर्षण पत्र बुझाएका छन्। ध्यानाकर्षण पत्र बुझ्दै कार्कीले बाढी र पहिरोबाट पुगेको क्षतिको विवरण संकलन गर्ने काम भइरहेको बताए। असोज १३ गते बसेको मन्त्रिपरिषद्को बैठकले बाढी पहिरोबाट ज्यान गुमाएकाप्रति श्रद्धाञ्जली व्यक्त गर्दै पीडितको उद्धार, बेपत्ताहरुको खोजी, घाइेतको निःशुल्क उपचार र पीडितलाई राहत उपलब्ध गराउने निर्णय गरिएको जानकारी कार्कीले दिए। क्षतिको पूर्ण विवरण संकलन गरेर दसैंअघि नै गर्नसक्ने मर्मत सम्भारमा ध्यान दिन सम्बन्धित मन्त्रालयलाई निर्देशन दिइसकिएको उनको भनाइ छ। मुख्यमन्त्री कार्कीले प्रदेश सरकारप्रति जनताको विश्वास एवं अनुभूति जागृत गराउन सडक, पुललगायतको मर्मत सम्भार एवं निर्माणलाई दु्रत गतिमा अघि बढाउन सम्बन्धित मन्त्रालयलाई निर्देशन दिइसकिएको उल्लेख गरे। उनले नेपाल सरकार, विपद् प्राधिकरण र प्रदेश मन्त्रालयको सहकार्यमा आगामी १० दिनभित्र गर्नसक्ने कार्यका लागि प्रमुख सचिवलाई निर्देशन दिएको बताए। एमाले प्रदेश इन्चार्ज एवं पूर्वमुख्यमन्त्री राईले यस विपद्को घडीमा मृतकलाई तत्काल राहत, घाइतेहरुको निःशुल्क उपचार, बेपत्ताहरुको खोजी, विस्थापितहरुको पुनःस्थापना र बालीनालीको क्षतिपूर्ति उपलब्ध गराउन प्रदेश सरकारलाई आग्रह गरेका छन्। राईले प्रदेशमा विशेष विपद् प्राधिकरण गठन गरी उद्धार ,राहत, पुनःस्थापना र पुनःनिर्माण कार्य सुरु गर्न प्रदेश सरकारको ध्यानाकर्षण गराएका छन्। एमाले प्रदेश अध्यक्ष घनश्याम खतिवडाले असोज ११ र १२ गतेको वर्षाका कारण जनधनको ठूलो क्षति भएको बताए। उनले राहतमा लाग्नका लागि सरकारको ध्यानाकर्षण गराइएको बताए। सो अवसरमा प्रदेशका आन्तरिक मामिला तथा कानुनमन्त्री लिलाबल्लभ अधिकारी, आर्थिक मामिला तथा योजनामन्त्री रामबहादुर मगर, भौतिक पूर्वाधार विकासमन्त्री भूपेन्द्र राई, खानेपानी, सिँचाई तथा उर्जामन्त्री एकराज कार्की, मुख्यमन्त्री तथा मन्त्रिपरिषद्की राज्यमन्त्री सिर्जना राई, मन्त्रालयका सचिवहरु र विभिन्न जिल्लाका एमाले अध्यक्षहरु उपस्थित थिए। कोशी प्रदेशका मुख्यमन्त्री हिक्मतकुमार कार्कीलाई ध्यानाकर्षण पत्र बुझाउँदै पूर्वमुख्यमन्त्री शेरधन राई नेतृत्वको टोली।"
बडादसैंमा,"नौरथै लाग्यो लौ नौवटा दिन घटस्थापना नि मेरा बाबा, घटस्थापना नि। तामाको घडामा चाँदीको थाली नौ शिखा राखन मेरा बाबा, नौ शिखा राख न। दियो र कलशबालुवा माथि जौका अंकुराले मेरा बाबा, जौका अंकुरा। बडा र दसैंमा दुर्गाले गर्छिन् चिताको पूरा नि मेरा बाबा, चिताको पूरा। त्रिशूल खड््ग र गदा पद््म हातमा लिएकी मेरा बाबा, हातमा लिएकी। भक्तको शिरमा तथास्तु भनी आशीर्वाद दिएकी मेरा बाबा, आशीर्वाद दिएकी। कुष्माण्डा, शैलपुत्री, कालरात्रि देवी नौ दुर्गा सवार मेरा बाबा, नौ दुर्गा सवार। धुप र दीप नि शंख र घण्ट सबको घर घर मेरा बाबा, सबको घर घर। नवौं दिन पूजा र विधिले गरी जाग्राम रातमा मेरा बाबा, जाग्राम रातमा। दशमीका दिन र बडाको घर परिवार साथमा मेरा बाबा, परिवार साथमा। निधारमा टीका र आशीर्वाद थाप्दै जमरा माथमा मेरा बाबा, जमरा माथमा ।"
"सरकारसँग एमाले कोशी प्रदेशको माग : पुनर्निर्माण प्राधिकरण स्थापना गरौं, राहत र क्षतिपूर्ति उपलब्ध गराऊ","विराटनगर : नेकपा एमाले कोशी प्रदेश समितिले बाढीपीडितलाई तत्काल राहत र क्षतिपूर्ति उपलब्ध गराउन कोशी प्रदेश सरकारको ध्यानाकर्षण गराएको छ । शनिबार विराटनगरमा पूर्व मुख्यमन्त्री एवम् एमाले कोशी प्रदेश इन्चार्ज शेरधन राई नेतृत्वको एमाले टोलीले कोशी प्रदेशका मुख्यमन्त्री हिक्मत कुमार कार्कीलाई ध्यानाकर्षण पत्र बुझाउँदै पीडितहरूलाई राहत, घाइतेहरूको निःशुल्क उपचार उपलब्ध गराउन माग गरेको हो । यसैगरी भौतिक पूर्वाधार, खानेपानी र सञ्चार क्षेत्रमा भएको क्षतिको अध्ययन गरी तत्काल र दीर्घकालीनरुपमा पुनर्निर्माणका लागि छुट्टै विशेष पुनर्निर्माण प्राधिकरण स्थापना गर्न आग्रह गरेको छ । पूर्व मुख्यमन्त्री शेरधन राईले प्रदेश सरकारप्रति अनास्था बढिरहेको बेला विपद् पीडितहरूलाई राहत र क्षतिपूर्ति तथा विपदमा भएको भौतिक क्षतिको पुनर्निर्माण गरी प्रदेश सरकारको आवश्यकता र औचित्य साबित गर्न सकिने बताए। ध्यानाकर्षण पत्र बुझ्दै कोशी प्रदेशका मुख्यमन्त्री हिक्मत कुमार कार्कीले प्रदेश सरकारले बाढी, पहिरो र डुबानबाट भएको क्षतिको विवरण संकलन गर्ने कार्य शुरु गरिसकेको र संघीय सरकारसँगको समन्वयमा पीडितहरूलाई राहत र क्षतिपूर्ति उपलब्ध गराउन आवश्यक गृहकार्य गरिरहेको जानकारी दिए। उनले प्रदेश सरकारको अनुभूति दिलाउने गरी आफूहरूले पुनर्निर्माण कार्यको लागि समन्वय गरिरहेको पनि बताए। ध्यानाकर्षण पत्रमा कोशी प्रदेशमा २२ जनाको मृत्यु, ५ जना बेपत्ता र एक जना घाइते भएको तथ्यांक एमाले कोशीले बुझाएको छ । यसैगरी सडक, खानेपानी, बिजुली, सञ्चार क्षेत्रमा भएको भौतिक क्षतिको विवरण पनि बुझाएको छ ।"
दसैंको तेस्रो दिन आज चन्द्रघण्टा देवीको पूजा आराधना गरिंदै,"काठमाडौं : बडा दसैं एवं नवरात्रको तेस्रो दिन आज दसैँघर वा पूजा कोठामा नौ दुर्गामध्येकी तेस्रो चन्द्रघण्टा देवीको विधिपूर्वक पूजा आराधना गरिँदैछ। नवदुर्गामध्येकी तेस्रो देवी चन्द्रघण्टाले हातमा चन्द्रमाको आधार भएको घण्ट लिने भएकाले नै यिनको नाम चन्द्रघण्टा रहन गएको भन्ने विभिन्न पौराणिक एवं धर्मशास्त्रीय ग्रन्थमा उल्लेख गरिएको छ । यस्ती देवीको पूजा आराधनाले शक्ति प्राप्त हुने भएकाले नवरात्रका अवसरमा विशेष पूजा आराधना गरिन्छ। मार्कण्डेय पुराणमा चन्द्र : घण्टायां यस्या : सा अर्थात् चन्द्रमा जसको घण्टामा रहेको छ उहाँको नाम चन्द्रघण्टा हो भनी उल्लेख गरिएको छ । चन्द्रघण्टा देवीले शिरमा अर्धचन्द्रका साथै घण्ट पनि धारणा गर्ने भएकाले यो नाम रहन गएको हो । चन्द्रघण्टा देवीको स्वरुप पहेँलो वर्णको हुन्छ । यस्ती देवीले अत्याचारी दानवी स्वरुपलाई नाश गर्नेछिन् । चन्द्रघण्टा देवीको पूजा आराधनाका दिन मणिपुर चक्रलाई ध्यान गरिन्छ । चन्द्रघण्टा देवीको स्वरुपको ध्यान गर्दा अनेकौँ शक्ति प्राप्त हुने विश्वास गरिन्छ । चन्द्रघण्टा देवीबाट कृपा भए समग्र पाप नाश हुने देवीको वर्णन गरिएका विभिन्न पुराण एवं ग्रन्थमा व्याख्या गरिएको वाल्मीकि विद्यापीठका उपप्राध्यापक चिन्तामणि भट्टराईले बताए। चन्द्रघण्टा देवीको स्वरुप सामान्य, शान्त, एवं करुणामयी छ । गीत सङ्गीत क्षेत्रमा लागेकाले चन्द्रघण्टा देवीको विशेष आराधना गर्दछन् । आजका दिन चन्द्रघण्टा देवीको विशेष पूजा आराधनासहित ध्यान गर्नाले ललाटमा चमक प्राप्त हुने पनि उनले सुनाए। नवरात्रको पहिलो दिन आइतबार दसैँघर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो । घटस्थापनाको अर्थ देवीको ध्यान साधनामा स्थापित हुनु पनि हो भन्ने श्रीमद्देवीभागवत लगायत पुराण एवं धर्मशास्त्रीय ग्रन्थमा उल्लेख गरिएको छ । यही शास्त्रीय वचनका आधारमा धेरै भक्तजनले नवरात्रमा घर एवं शक्तिपीठमा देवीको साधना गरेर बिताउँछन् । घटस्थापना गरिएको दिन घडामा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो । दोस्रो दिन शुक्रबार पूजा स्थलमा नवदुर्गामध्येकी दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो । तेस्रो दिन आज चन्द्रघण्टा देवीको निष्ठाका साथ पूजा आराधना गरिँदै छ । नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवीभागवत लगायत देवी स्तोत्र पाठ समेत गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन् । नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ । यसरी १५ दिनसम्म नेपालीले बडा दसैँ पर्व मनाउँछन् । दुर्गा पक्षसमेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौं दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी, र नवौँ दिन सिद्धिदात्रीको पूजा आराधना गर्ने गरिन्छ । यीनै नौवटा दुर्गाका रुपलाई नवदुर्गा पनि भनिन्छ । नवरात्रका अवसरमा देशभरका शक्तिपीठमा पूजा आराधना एवं दर्शन गर्ने भक्तजनको विशेष भीड लाग्छ ।"
"आगामी तीन दिन मनसुनी वायुको प्रभाव कायमै, यी ठाउँमा पानी पर्ने","काठमाडौं : देशभर मनसुनी वायु तथा देशको पूर्वी र मध्य भागमा बंगलादेशको उत्तर भूभाग तथा भारतको पश्चिम बंगाल आसपासको क्षेत्रमा बनेको न्यून चापीय प्रणालीको आंशिक प्रभाव रहेको मौसम पूर्वानुमान महाशाखाले जनाएको छ। महाशाखाका अनुसार आज बिहान कोशी र लुम्बिनी प्रदेशका एकदुई स्थानमा हल्कादेखि मध्यम वर्षा भइरहेको छ। आज कोशी, मधेश, बागमती र गण्डकी प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङ्ग सहित हल्का देखि मध्यम वर्षा हुने महाशाखाको बुलेटिनमा उल्लेख छ। आइतबार पनि सबै प्रदेशका एकदुई स्थानमा मेघ गर्जनचट्याङ्ग सहित हल्का देखि मध्यम वर्षा हुने जनाइएको छ। सोमबार कोशी, बागमती, गण्डकी, लुम्बिनी र सुदूरपश्चिम प्रदेशका थोरै स्थानहरूमा तथा बाँकी प्रदेशका एकदुई स्थानमा मेघ गर्जनचट्याङ्ग सहित सामान्य पानी पर्ने बुलेटिनमा उल्लेख छ।"
रुकुमकोटका ३ पसलमा सिल,"रुकुमपूर्व : रुकुमपूर्वमा बजार अनुगमन गर्दा मापदण्डविपरीत सञ्चालित तीन पसल सिल गरिएको छ। सहायक प्रमुख जिल्ला अधिकारी जीवनकुमार खड्का संयोजकत्वमा अनुगमन गर्दा दुई वटा किराना पसल र एउटा मासु पसल बन्द गरिएको हो। चाडपर्वको समयमा बजारमा गुणस्तरहीन वस्तुको बिक्री वितरण भइरहेको गुनासो आएपछि तथा चाडपर्वमा हुने कालोबजारी र म्याद गुज्रिएका सामान बरामद गर्ने उद्देश्यले रुकुमकोट बजार अनुगमन गरिएको हो। जिल्ला प्रशासन कार्यालय, रुकुमकोट उद्योग वाणिज्य संघ, घरेलु तथा साना उद्योग कार्यालय, सिस्ने गाउँपालिका, रेडियो पूर्वी रुकुमलगायत सरोकारवाला निकायहरूको संयुक्त उपस्थितिमा सिस्ने गाउँपालिका वडा नम्बर ५ र ६ मा रहेका मासु पसल, खाद्यान्न पसल तरकारी पसल, होटेल तथा मदिरा पसलहरूमा अनुगमन गरिएको छ। यस क्रममा १८ वटा पसलहरू अनुगमन गर्दा म्याद गुज्रिएका ९ हजार ७ सय ९० बराबरको सामान बरामद गरी नष्ट गरिएको र मापदण्डविपरीत मासु पसल सञ्चालन गरेका दुइटा पसललाई ७ हजार रुपैयाँ जरिबाना तथा दुई वटा किराना पसल र एउटा मासु पसल बन्द गरिएको सहायक प्रमुख जिल्ला अधिकारी जीवनकुमार खड्काले बताए। सहायक प्रमुख जिल्ला अधिकारी खड्का अनुसार अझै पनि व्यवसायीलाई पसलअनुसार मापदण्ड पूरा गर्न निर्देशन गरिएको छ भने अब बजार अनुगमनको कामलाई तीव्रता दिइनेछ। बजार अनुगमन गर्दा उद्योगी तथा व्यापारीहरूले अनुगमन टोलीसँग झगडा गर्ने, असभ्य भाषा प्रयोग गर्ने, सरकारी जागिरेवालाले पसल दर्ता नै नगरी व्यवसाय सञ्चालन गरेको समेत पाइएको छ। अनुगमनका क्रममा अधिकांश पसल तथा व्यवसायले न्यूनतम मापदण्डसमेत पूरा नगरेको पाइएको छ। पसलमा मूल्य सूची नराखेको, बिलबिजक जारी र नवीकरण नगरेको धेरै जसो पसलहरू मापदण्डविपरीत रहेको पाइएको जिल्ला प्रशासन कार्यालय रुकुमपूर्वले जनाएको छ।"
"चितामा आमा जलिरहिन्, उनीहरू टोलाइरहे","अछाम : आमाको चितामा दागबत्ती दिए। अनि, थचक्क बसे। एकले अर्कोको मलिन अनुहार हेरे। दाइले भाइलाई अँगालो हाले। अनि, दाजुभाइले आँसु झारे। त्यसपछि, चुपचाप टोलाइरहे। मलामीमा सन्नाटा छायो। दाजुभाइको त्यो अबोधपना र प्रेम देखेर मलामीका आँखा रसाए। ढुंगाचाल्नाकी सरिता जैसीले अस्पताल नपुग्दै बाटोमै बच्चा जन्माइन्। साल आएन। अनि, ज्यान गयो। चार छोराछोरी टुहुरा भए। सबैभन्दा जेठी छोरी मनिषा हुन्। दुई छोरा छन्। ९ वर्षका युवराज र ७ वर्षका लक्ष्मण। दाजुभाइले आमा सरिताको चितामा दागबत्ती दिएका थिए। सरिताका पति अपांग छन्। त्यसैकारण, नवजात शिशु र अरू तीन छोराछोरीको स्याहारसुसार र भविष्यलाई लिएर मलामीहरू पनि चिन्तित बने। टुहुरा दाजुभाइलाई सान्त्वना त दिए। तर, टुहुरा बालबालिकाको भविष्य भने अनिश्चित नै छ। बिहीबार सुत्केरी व्यथा लागेपछि सरितालाई स्ट्रेचरमा बोकेर ढुंगाचाल्ना स्वास्थ्यचौकी लगिएको थियो। एकदेखि डेढ घण्टाको बाटो थियो। स्वास्थ्यचौकी नपुग्दै उनले राति २ः४५ बजे बाटोमा नै बच्चा जन्माइन्। नवजात शिशुसहित सरितालाई स्थानीयले राति ३ बजे स्वास्थ्यचौकी पुर्याएका थिए। निकै बेरसम्म पनि साल आएन। धेरै नै रक्तस्राव भइरह्यो। न साल आयो, न त रक्तस्राव नै रोकियो, स्वास्थचौकीकी अनमी नीराकुमारी साउदले भनिन्, त्यसपछि जिल्ला अस्पताल लैजान सुझाव दिएकी थिएँ। तर अस्पताल नपुग्दै ज्यान गएछ। साल निकाल्नका लागि आफूले सबै प्रक्रिया गरे पनि सफल नभएको उनले बताइन्। नवजात शिशु भने स्वस्थ छन्। अनमी साउदका अनुसार सरिताको सुत्केरी हुने डेट भदौ २९ गतेको थियो। असोज ७ गतेसम्म व्यथा नलागेपछि सुत्केरी हुन जिल्ला अस्पताल जानुपर्छ भनेकी आफूले सुझाव दिएको साउदले बताइन्। तर, सरिताले योभन्दा पहिलाका सन्तान पनि सुत्केरी हुने मितिभन्दा ढिलै हुने गरेको जवाफ दिएकी थिइन्। गर्भवती जाँचका लागि स्वास्थ्यचौकी आउँदा मैले धेरै पटक तपाईंको शरीरमा रगतको कमी छ, कमजोर हुनुहुन्छ, ख्याल गर्नु भनेर सुझाव दिएकी थिएँ, उनले भनिन्, तर, भौगोलिक विकटता र सवारीसाधन नहुँदा उहाँ अस्पताल जान सक्नु भएनछ। आमाको मृत्युपछि चार छोराछोरीको बिचल्ली भएको स्थानीय कृष्ण थापाले बताए। उनले भने, दुई दिनको दुधेबालक भोकले रोइरहन्छन्, बिचल्ली भयो। मृतकका श्रीमान् अपांग छन्। अब यी बालबालिकाको अवस्था के हुने भन्ने चिन्ता छ। विकट बस्तीका नागरिकले समयमै स्वास्थ सेवा नपाउँदा अकालका ज्यान गुमाउनुपर्ने अवस्था अझै रहेको भन्दै उनले असन्तुष्टि जनाए। आर्थिक अवस्था निकै कमजोर भएका मृतक सरिताका श्रीमान् टंकप्रसाद जैसीको आँखाको ज्योति गुमेको धेरै भयो। जिल्ला अस्पताल अछामका निमित्त मेडिकल सुपरिटेन्डेन्ट डा अधिराज आचार्य भन्छन्, समयमै अस्पताल पुर्याउन सकिएको भए सरिताको ज्यान जोगाउन सकिन्थ्यो। हाम्रा लागि यो घटना दुर्भाग्य भयो। जिल्ला स्वास्थ्य कार्यालय अछामका प्रमुख झनक ढुंगानाका अनुसार चालु आर्थिक वर्षमा अत्यधिक रक्तस्रावबाट ज्यान गुमाउने सरिता पहिलो हुन्। गत वर्ष चार जना सुत्केरी तथा गर्भवतीले ज्यान गुमाएका थिए। ढुंगानाका अनुसार गत वर्ष रामारोशनको सुतारका दुई जना तथा कमलबजार र तुर्माखाँदका एकएक सुत्केरीको ज्यान गएको थियो।"
हुम्लीलाई जहिल्यै जहाज टिकटमा सास्ती,"हुम्ला : राष्ट्रिय सडक सञ्जालसँग नजोडिएको हुम्लामा सेवा दिँदै आएका निजी एयरलाइन्सले मनपरी टिकट वितरण गर्दा यात्रुले सास्ती खेप्नु परेको छ। नेपालगन्ज, सुर्खेतबाट उडान गर्दै आएका निजी एयरलाइन्स समिट, तारा, सीता र सरकारी स्वामित्वमा रहेको नेपाल वायु सेवा निगम उडान भरे पनि फ्लाइटको टिकट मनपरी वितरण गरेको यात्रुको गुनासो छ। सदरमुकाम सिमकोटदेखि नेपालगन्ज सुर्खेत झर्न दैनिक विमानस्थलमा पुगे पनि एयरलाइन्सका कर्मचारीहरूले फोन, फेसबुक म्यासेन्जरका आधारमा टिकट वितरण गरेको पीडित यात्रुहरूले सुनाउँछन्। जहाज टिकट कतिबेला वितरण हुन्छ सर्वसाधारण नागरिकलाई थाहै हँुदैन, सर्केगाड गाउँपालिका ७ का रोडिकोटका ज्ञानसिंह विकले गुनासो गरे। सुर्खेत झर्न जहाज टिकटको लागि १६ दिनसम्म विमानस्थल धाउँदाधाउँदै पनि जहाजको टिकट नपाएको बिकले आक्रोश पोखे। निजी एयरलाइन्स र सरकारी स्वामित्वको नेपाल एयरलाइन्सले १६ दिनसम्म धाउँदा पनि टिकट नपाएको उनले अन्नपूर्णसँग भने। जहाज धाउँदाधाउँदै होटेलमा १० देखि १५ हजार रुपैयाँ खर्च भइसकेको र जहाज भाडा सिमकोटको होटेलमै सकिएपछि आफू आक्रोश भएर सीता एयरलाइन्सको कार्यालयमा तालाबन्दी गरेको उनले बताए। जहाज टिकट नपाएपछि १७ दिनपछि पैदल हिँड्दै नेपालगन्जबाट सामान ल्याएर खापुनाथ पुगेको माहवाहक ट्रकबाट सुर्खेत हिँडेको उनको भनाइ छ। ज्ञानसिंह विकले दसैंतिहार मनाउने जहाज टिकटको प्रतीक्षा गर्दागर्दै पाँच दिनसम्म कुरे पनि टिकट नपाएपछि दक्षिणी भेगको सर्केगाड हुँदै गाडीमा नेपालगञ्ज हिँडेको सामाजिक विकास कार्यालयका लेखा अधिकृत भक्तबहादुर शाहीले बताए। जहाज टिकट पहँुचवालाहरूले मात्रै पाउने हो। हामीजस्तो सोझासाझा नागरिकले कहाँ पाउँछांै, शाहीले भने। टेलिफोन र फेसबुक म्यासेजका आधारमा टिकट वितरण हुने शाहीले दुःखेसो पोखे। उडान घटे नेपालगन्ज, सुर्खेतदेखि दैनिक उडान हुँदा विमानस्थल भिडभाड हुने सिमकोट विमानस्थलमा पछिल्लो समय उडान घट्दै गएका छन्। निजी एयरलायन्स कम्पनीहरू पूर्वतिर केन्द्रित भएसँगै हुम्ला उडान पनि घट्दै गएका छन्। कोरोना महामारीभन्दा पहिला दैनिक एकदिनमा ६० देखि ७० उडान हुँदै आएको सिमकोट विमानस्थल पछिल्ला समय भारतीय तीर्थयात्रीहरूको संख्या घटेसँगै सिमकोट विमानस्थल सुनासानजस्तै देखिन्छ। काम विशेषले नेपालगन्ज, सुर्खेत र हुम्ला नेपालगन्ज आउजाउ गर्न हुम्ली नागरिकलाई जहिल्यै पनि सकस हुने गरेको छ। सरकारी स्वामित्वको नेपाल एयरलाइन्सको जहाज फाटफुट आउने गरे पनि जहाजको उडान नबढाउँदा हुम्ली नागरिक सास्ती खेप्न बाध्य छन्। दसैंतिहारको समयमा सरोकारवाला निकायले ध्यान नदिँदा नेपालगन्जबाट हुम्ला आउने नागरिकहरू नेपालगन्ज र सुर्खेतमै अलपत्र परेका छन्। जहाज भाडा अचाक्ली हुम्लासुर्खेतका लागि निजी एयरलाइन्स र नेपाल एयरलान्सहरू हुम्लादेखि सुर्खेतसम्मको ७ हजार रुपैयाँ भाडा लिने गरेका छन्। हुम्लाबाट नेपालगन्जका लागि ९ हजार रुपैयाँ तिरेर यात्रुहरू सहर झर्ने गरेका छन्। त्यसैगरी नेपालगन्जबाट हुम्ला आउने यात्रुहरूले ९ हजारदेखि १४ हजार रुपैयाँसम्म जहाज भाडा तिर्दै आएका छन्। महँगोे जहाज भाडा तिरे पनि नागरिकहरूले सहजै जहाज टिकट भने पाउन मुस्किल भएको छ। होटेलमै सकिन्छ जहाज भाडा नेपालगन्ज, सुर्खेतबाट नियमित उडान नभएपछि हुम्ला आउने यात्रुहरूको जहाज भाडा नेपालगन्ज, सुर्खेतका होटेलमै सकिने गरेको छ। जहाजको प्रतीक्षा गर्दागर्दै जहाज भाडा होटेलको खर्च तिरेरै सकिएको चंखेली गाउँपालिका ५ की बबिता तामाङले बताइन्। हुम्लाका लागि जहाज टिकट नपाउँदा बाजुराको टिकट कुर्दाकुर्दै होटेलेमै खर्च सकिएको उनको भनाइ छ। निजी एयरलान्स कम्पनी सीता, तारा, समिट एयरलान्सहरूले उडान नबढाउँदा हुम्ली नागरिक बर्सेनि सास्ती खेप्न बाध्य छन्। नेपालगन्ज सुर्खेतदेखि हुम्ला आउने गाडीमा पनि हुम्ली नागरिकमाथि सिन्डिकेट लगाउने गरिएको छ। सुर्खेतबाट छुटेको गाडीहरूलाई कालीकोटको जितेगडा र बाजुराको पिलुचौरमा यातायात व्यवसायीहरूले सिन्डिकेट लगाउँदा नागरिकको बिजोक हुने गरेको छ।"
