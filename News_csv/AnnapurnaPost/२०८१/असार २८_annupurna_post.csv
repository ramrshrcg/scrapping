शीर्षक,विवरण
विस्तार हुन नसकेको अर्थतन्त्र,"बैंकमा पैसाको थुप्रो लागेको छ। लगानीयोग्य प्रशस्त पैसा हुँदा पनि त्यसको परिचालन हुन सकेको छैन। कोही ऋण लिन चाहँदैन। किनभने ऋण लिएर लगानी गर्ने वातावरण देखेको छैन। यो वर्ष बैंक तथा वित्तीय संस्थाबाट निजी क्षेत्रमा प्रवाहित कर्जा २ खर्ब ४६ अर्ब ८० करोड रुपैयाँ (५१ प्रतिशत) ले मात्रै बढेको छ। विदेशमा काम गरेर कमाएको पैसा युवाले स्वदेश पठाएका छन्, जुन क्रम वृद्धि नै छ। चालु आवको ११ महिनासम्ममा रेमिट्यान्स १९३ प्रतिशतले वृद्धि भई १३ खर्ब २७ अर्ब ५१ करोड रुपैयाँ पुगेको छ। यो निकै मात्रामा भित्रिएको रेमिट्यान्स हो। गत असार मसान्तमा १५ खर्ब ३९ अर्ब ३६ करोड रुपैयाँबराबर रहेको कुल विदेशी विनिमय सञ्चिति २७८ प्रतिशतले वृद्धि भई २०८१ जेठ मसान्तमा १९ खर्ब ६७ अर्ब १९ करोड रुपैयाँ पुगेको छ। महँगी बढेको छ। भान्साका दैनिक आवश्यकताका सामान किन्न नसक्ने अवस्थामा उपभोक्ता पुगेका छन्। दाल, चामल, गेडागुडी र तरकारीको भाउ अकासिएको छ। एकातिर रोजगारीको अवसर कम छ, अर्कातिर महँगी। अनि उद्यमशीलताको वातावरणको पनि चरम अभावै। हो, यिनै कारण युवा विदेश पलायन भइरहेका छन्। युवा विदेश पलायनले जनशक्तिको पलायन भएकै छ नै आर्थिक रूपमा पनि पुँजी पलायन पनि उस्तै चरम छ। ११ महिनासम्म १ खर्ब १७ अर्ब रुपैयाँ वैदेशिक अध्ययनका लागि बिदेसिएको छ। यसअघिको १० महिनामा मात्रै १ खर्ब ४ अर्ब २५ करोड रुपैयाँ रकम बाहिरिएको थियो। समग्रमा अर्थतन्त्र चलायमान बनाउने भनेको युवासहितका नागरिकमा उत्पन्न निराशा चिर्ने हो। यो देशमा केही हुन्न होइन, केही हुन्छ भन्ने भाष्य स्थापित गर्ने हो। त्यसका लागि सरकारमा आउनेजाने क्रम रोकिनु पर्छ। स्थिर सरकार बनाएर, त्यसले युवामैत्री, उद्यमशीलतामैत्री नीति लिनुपर्छ। अब बन्ने मुलुकका ठूला पार्टीहरूको सरकार पनि जुन जोगी आए पनि शैली भएन भने र सुशासनको प्रत्याभूति गर्न थाल्यो भने पक्कै पनि अर्थतन्त्र चलायमान बन्न सक्छ। विस्तार हुन सक्छ।"
चिल्ड्रेनपार्कले छोपेको ५ सय वर्ष पुरानो मुकुन्द सेनको इतिहास,"गोरखा : गोरखा नगरपालिका५ को हाल चिल्ड्रेनपार्क भनेर चिनिने डाँडाको पुरानो नाम मणि मुकुन्दसेन कोट हो। नयाँ पुस्ताले पाँच सय वर्ष पुरानो इतिहासको सुनौलो महिमा मेटेर चिल्ड्रेनपार्क नामकरण गरिएको छ। चिल्ड्रेनपार्कको नाम पनि परिमार्जन गरी आजभोलि सीपी नामकरण गरिएको छ। यो मुकुन्दसेन कोटको इतिहास खोज्दै जाँदा विक्रम संवत् १५७५ देखि १६१० सम्म पुग्न सकिन्छ। जतिबेला पाल्पाका चक्रवर्ती राजा मणिमुकुन्द सेनले यहाँसम्म राज्य सञ्चालन गरेका थिए। द्रव्य शाहले विक्रम संवत् १६१६ मा गोरखा राज्य स्थापना गर्नुअघि यहाँ राजा मुकुन्द सेन (प्रथम)को राज्य थियो। यहाँ अहिले पनि त्यतिबेला मुकुन्द सेनको दरबार र उनले निर्माण गरेको खड्गदेवी मन्दिर छ। यसलाई पुरातŒव विभागले जीर्णोद्धार गरिराखेको छ। त्यतिबेला पाल्पाका राजा मुकुन्द सेन (प्रथम) राज्य एकीकरण अभियानमा थिए। उनले पूर्वमा गंगा र ब्रह्मपुत्रको संगमस्थल, पश्चिममा कुमाउँ, गडवाल र श्रीनगरसम्म राज्य विस्तार गरेका थिए भने उत्तरमा धौलागिरि हिमाल र दक्षिणमा हरिहर क्षेत्रसम्म अजेय राज्य सञ्चालन गरेका थिए। उनले शिववाणी सुनेका थिए र उनलाई भगवान् शिवले खड्ग उपहार दिएका थिए भन्ने गरिन्छ। सोही खड्गलाई पूजा गर्न उनले यहाँ खड्गदेवी मन्दिर निर्माण गरेका थिए भन्ने इतिहास छ। उनको दरबारभन्दा केही तल उनले धारा निर्माण गरेको थिए, जसलाई मिरकोटे धारा भनिन्छ। राजा मुकुन्द सेन दुई जना थिए। मुकुन्द सेन प्रथम जीवनको उत्तरार्धमा बन्दीपुर हुँदै देवघाटमा गएर मुनि बनेर तपस्यामा लीन बने र सशरीर परमात्मामा विलीन भए। मुनि मुकुन्द सेन भन्दाभन्दै पछि उनी मणि मुकुन्द सेन नामले कहलाए। गोरखाका राजा पृथ्वीनारायण शाहसँग पाल्पाली सेन राजाको नाता साइनो पनि थियो। पाल्पाली राजा गन्धर्व सेनकी छोरी कौशल्यावतीलाई गोरखाका राजा नरभूपाल शाहले विवाह गरे। जसको कोखबाट आधुनिक नेपालका निर्माता बडामहाराजाधिराज पृथ्वीनारायण शाहको जन्म भएको थियो। यिनै मणि मुकुन्द सेन (प्रथम)ले केही समय राज्य चलाएको डाँडा भएकाले यसलाई मुकुन्दसेनकोट भनेर चिनिएको इतिहासविद् दिनेशराज पन्तले जानकारी दिए। पन्तका अनुसार १५७५ देखि १६१० सम्म उनको शासनकाल रहेको छ। गोरखा सदरमुकामको सबैभन्दा प्राचीन धरोहरका रूपमा रहेको भए पनि प्रचारप्रसारको अभावमा यसको महŒव ओझेलमा परेको छ। गोरखा नगरपालिका५ स्थित मणि मुकुन्दसेनकोट। तस्बिर : शिव उप्रेती।"
सिन्धुलीका २४८ किसानलाई दुग्ध उत्पादनमा १९ लाख अनुदान,"सिन्धुली : सिन्धुलीका व्यावसायिक दुग्ध उत्पादन गर्ने किसानलाई १९ लाख रुपैयाँ बढी अनुदान प्रदान गरिएको छ। जिल्लाको कमलामाई नगरपालिका र गोलन्जोर गाउँपालिकाले व्यावासयिक रूपमा दूध उत्पादन गरी बिक्री गर्ने २ सय ४८ जना किसानलाई १९ लाख १२ हजार २ सय ३४ रुपैयाँ ४ पैसा अनुदान प्रदान गरेका हुन्। कमलामाई नगरपालिकाले वडा नम्बर ३ का १ सय ५० जना किसानहरूलाई ७ लाख १२ हजार ८ सय १८ रुपैयाँ र गोलन्जोर गाउँपालिकाले ९८ जना किसानहरूलाई ११ लाख ८८ हजार ४ सय १६ रुपैयाँ ४ पैसा दुग्ध उत्पादनमा आधारित रहेर अनुदान वितरण गरेका हुन्। बिहीबार गोलन्जोर गाउँपालिका ५ हिर्दिङमा आयोजित कार्यक्रममा गोलन्जोर गाउँपालिका ३, ५ ६ र ७ नम्बर वडाका ५५ जना किसानहरूलाई ९ लाख ६४ हजार ६ सय ३३ रुपैयाँ ४ पैसा अनुदान रकम वितरण गरिएको हो। लक्ष्य बहुउद्देश्यीय सहकारी संस्थासँगको सहकार्यमा गाउँपालिकाले ५५ जना किसानलाई प्रतिलिटर ३ रुपैयाँका दरले उक्त रकम वितरण गरिएको गाउँपालिकाका अध्यक्ष शंकरराज बरालले जानकारी दिए। गाउँपालिकाले अनुदानका लागि ९ लाख ६४ हजार ६ सय ३३ रुपैयाँ ४ पैसा विनियोजन गरेको भए पनि १५ प्रतिशत करकट्टी गर्दा किसानहरूले ८ लाख १९ हजार ९ सय ३८ रुपैयाँ ४ पैसा पाएका छन्। यस्तै, गाउँपालिकाले गोलन्जोर गाउँपालिकाको वडा नम्बर ७ स्थित कृषक उत्थान दुग्ध उत्पादन सहकारी संस्था लिमिटेड मार्फत ४३ जना किसानहरूलाई २ लाख २३ हजार ७ सय ८३ रुपैयाँ रकम वितरण गरेको छ। वडा नम्बर ७ का किसानहरूले व्यावसायिक रूपमा उत्पादन गरेको दूधका आधारमा उक्त रकम वितरण गरिएको गाउँपालिकाका उपाध्यक्ष ज्वालाप्रसाद न्यौपाने (पुकार) ले जानकारी दिए। दुवै पालिकाले किसानले दूध उत्पादन गरेको आधारमा प्रतिलिटर ३ रुपैयाँका दरले अनुदान रकम किसानलाई दिएका हुन्। दुवै पालिकाका २ सय ४८ जना किसानहरूले एक वर्षमा ६ लाख ३३ हजार लिटरबढी दूध उत्पादन गरेका छन्। अनुदान रकम वितरण कार्यक्रममा गोलन्जोर गाउँपालिकाका अध्यक्ष बरालले दैनिकरूपमा कम्तीमा चार लिटर दूध सहकारीमा विक्री गर्ने किसानहरूलाई प्रतिलिटर ३ रुपैयाँका दरले गाउँपालिकाले अनुदान उपलब्ध गराएको बताए। उनले आगामी दिनमा पनि गाउँपालिकाले यस्तो कार्यक्रमलाई निरन्तरता दिँदै गाउँपालिकाभरि विस्तार गर्ने योजना रहेको उल्लेख गरे। यस्तै गाउँपालिकाका उपाध्यक्ष ज्वालाप्रसाद न्यौपानेले गाउँपालिकाका नागरिकलाई कृषि क्षेत्रबाटै व्यावसायिक बनाउनका लागि अनुदानको व्यवस्थापन गर्न थालेको उल्लेख गरे।"
अन्नपूर्ण पदमार्गमा सार्वजनिक शौचालय,"बेनी : म्याग्दीको अन्नपूर्ण गाउँपालिकामा रहेको मौरिस हर्गोज पदमार्गमा एक प्रवासी युवतीले दाताको सहयोग जुटाएर पूर्वाधार निर्माण गरेकी छिन्। अन्नपूर्ण आधार शिविरको पदयात्रामा जाँदा सार्वजनिक शौचालय, खानेपानी सुविधा र फोहोर व्यवस्थापनको आवश्यकता महसुस गरेको थिए, ललिताले भनिन्, शौचालय बनाउन सामाजिक सञ्जालमार्फत गरेको अपिलमा दाताहरूले सहयोग गर्नुभयो र बर्खा यामको बाबजुद पनि निर्माण गर्न सफल भइयो। अध्ययनका लागि अस्टेलिया गएकी शेरपुञ्जा हाल सौन्दर्य प्रतियोगिता मिस नेपाल २०२४ मा भाग लिन नेपाल आएकी छिन्। शौचालय निर्माणका लागि मौरिस हर्गोज पदमार्गका अभियन्ता तेज गुरुङ र नारच्याङका तम चोचांगी पुनलाई शेरपुञ्जाले ४ लाख ६० हजार रुपैयाँ पठाएकी थिइन्। ललिताको शौचालय अभियानमा अन्य दाताहरूले पनि सहयोग गरेका थिए। शेरपुञ्जाले पठाएको रकमबाट १५ दिनसम्म ८ जना मजदुर परिचालन र निर्माण सामग्री खरिद, ढुवानी गरी शौचालय, खानेपानी आपूर्ति र फोहोर व्यवस्थापन गर्ने खाडल बनाएको चोचांगीले बताए। सार्वजनिक शौचालयको अभावमा पर्यटक, स्थानीयवासी र पर्यटक मजदुरहरूलाई असहज भएको थियो। वातावरण प्रदूषण न्यूनीकरण, सरसफाइ कायम र पर्यटकको सुविधाका लागि सार्वजनिक शौचालय बनाएको ललिताले बताइन्। ८,०९१ मिटर अग्लो अन्नपूर्ण प्रथम हिमालको पहिलो आरोहण दलको नेतृत्व गरेका फ्रान्सका मौरिस हर्गोजको सम्मानमा नारच्याङदेखि आधार शिविर जोड्ने पदमार्गको नामकरण गरिएको छ। अन्नपूर्ण आठ हजार मिटरभन्दा अग्लो पहिलोपटक मानव पाइला परेको हिमाल भएकाले यसको नेपालको आरोहण पर्यटनमा महŒव छ। सन् १९५० जुन ३ गते अन्नपूर्णको सफल आरोहण भएको थियो। प्रथम आरोही मौरिसको पाइला पछ्याउँदै नारच्याङका तेज गुरुङको अगुवाइमा विसं २०६८ मा पहिचान भएको पदमार्ग विसं २०७७ देखि सञ्चालन भएको थियो। नारच्याङदेखि २० किलोमिटर टाढा हुमखोलासम्म नीलगिरि खोला जलविद्युत् आयोजनाको पहुँचमार्ग छ। हुमखोलादेखि आधार शिविर जोड्ने २२ किलोमिटर लामो पदमार्ग, खोलाहरूमा झोलुंगेपुल, आश्रयस्थल निर्माण गरिएको छ। एकै दिनको पैदलयात्रामा आधार शिविर पुग्न सकिने भएकाले पर्यटकको आकर्षण बढेको छ। सन्धिखर्क, धरमढुंगा, भुसकेट, गुफाफाँट, हुमखोला र छोटेपामा ७ वटा आश्रयस्थल निर्माण भएको छ। होटल तथा लजको सुविधा नभएको यो पदमार्गमा क्याम्पिङ गर्नका लागि खाने बस्ने सामग्री लिएर जानुपर्छ। अन्नपूर्ण र नीलगिरि हिमालको फेदीबाट बग्ने मिस्त्रीखोलाको किनारैकिनार, अग्ला झरना, मनमोहक हिमशृंखला, अनौठो भूगोल, पहाड, दुर्लभ वनस्पति, वन्यजन्तुको अवलोकन गर्दै आधारशिविर पुग्न सकिन्छ।"
निकुञ्जमा बढ्यो हात्तीको आहारा,"गुलरिया : हिउँदका बेला मध्यवर्ती क्षेत्र वरपर किसानका खेतवारीमा धान, गहुँ, मकैलगायतका खेती बालीहरू खाएर नोक्सानी गर्दै हिँड्ने बर्दियाका एसियन जंगली हात्तीहरूलाई वर्षायाम सुरु भएसँगै निकुञ्जभित्रै आहारा बढेको छ। निकुञ्जमा प्रशस्त आहारा भएपछि हात्तीहरू जंगलमै रमाउन थालेका छन्। हात्तीमा विद्यावारिधि गरेका बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार रामले वर्षाद्को समयमा निकुञ्जभित्र हात्तीलाई प्रशस्त आहारा भएकोले कुनै समस्या नरहेको बताए। हिउँदमा जस्तो आहारा समस्या यतिखेर छैन। आहारा नहुँदा सुख्खा समयमा हात्तीहरू केरा, सागुन, साल लगायतका रूखका बोक्रा समेत खान्छन्। हात्तीलाई धेरै आहारा चाहिन्छ। त्यसले पनि नपुगेपछि खेतबारीमा किसानहरूले लगाएको धान, गहुँलगायतका खेती, बाली खाने अनि नोक्सानी गर्ने उनीहरूको आदत हुन्छ। नेपालकै हात्तीविज्ञ रामका अनुसार बर्दिया निकुञ्ज क्षेत्रमा १ सय ७० वटा जंगली हात्ती छन् जसमा ५० वटा जति प्रवासी र बाँकी रैथाने छन्। यतिखेर हात्तीको झुन्ड खाता जैविकमार्ग लगायतका क्षेत्रमा देखिएको छ। बसाइँ सर्ने क्रममा हात्तीहरू नेपाल भारत दुवैतर्फका जंगलहरूमा विचरण गर्ने गर्छन््। उनले भने निकुञ्जको हात्तीसारस्थित प्रजनन केन्द्रमा १३ वटा हात्ती छन्। हात्ती संरक्षणमा मुख्य चुनौती भनेको मानवहात्ती द्वन्द्व नै हो। उनले भने यसवर्ष हात्तीले मानवीय क्षति नगरे पनि अन्नबालीलगायत घरगोठमा क्षति पुयाएको छ। खानका लागि धेरै आहारा, प्रशस्त पानी र ठूलो झुन्डमा बस्न रुचाउने भएकाले हात्ती एकै ठाउँमा नबसी जीवनयापनका लागि लामो यात्रामा निस्कन्छन्। बर्दियामा शुक्लाफाँटा राष्ट्रिय निकुञ्ज, भारतको दुधवा नेसनल पार्क तथा कर्तनियाघाट वन्यजन्तु आरक्षदेखि हात्तीहरू ओहोरदोहोर गर्ने गरेको उनी बताउँछन्। हात्तीले लामो यात्रा गर्ने भएकाले पनि भूपरिधिस्तरीय संरक्षण आवश्यक हुने उनको बुझाइ छ। बर्दियामा निकुञ्जले हात्ती संरक्षणका लागि बासस्थान, पानीलगायत आहारा क्षेत्र व्यवस्थापन र द्वन्द्व निरूपण गर्न सचेतनाका कार्यहरू गर्दै आएको छ। हात्ती संरक्षित वन्यजन्तुको सूचीमा पर्छ। हात्तीले धनजनको क्षति गरे क्षतिपूर्ति ऐन तथा निर्देशिकामार्फत सरकारले राहत उपलब्ध गराउँदै आएको बताए। जंगली हात्तीहरूमा रोगको अध्ययन नगरिए पनि प्रजनन केन्द्रमा रहेका घरपालुवा हात्तीहरूमा टीबी, हर्पिस, दमलगायतका रोगहरू पाइने प्रमुख संरक्षण अधिकृत रामले प्रष्ट्याए। मिचाहा प्रजातिका कारण हात्तीको आहारामा कमी आउने गरेको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत अजित तुम्बाहाङ्फे बताउँछन्। मिचाहा प्रजाति व्यवस्थापन गर्न निकुञ्ज र कोषले सहकार्य गर्दै आएको छ। हात्ती मानव द्वन्द्वका बेला चोरी सिकार नियन्त्रण युवा परिचालन अभियानका युवा, कोष एवं निकुञ्ज सुरक्षार्थ खटिएका नेपाली सेनाको यापिड रेस्पोन्स टिम तत्काल मैदानमा पुग्ने र आक्रमणबाट जोगिने उपायका बारेमा सचेत पार्ने गरेको उनले बताए। भारतको कर्तनियाघाट वाइल्ड लाइफ सेन्चुरी र नेपालको बर्दिया राष्ट्रिय निकुञ्ज जोड्ने अन्तर्राष्ट्रिय जैविकमार्ग भएर दुवै देशका हात्तीहरू ओहोरदोहोर गर्छन््। डिभिजन वन कार्यालयसँग हात्ती संरक्षणका नाममा कुनै बजेट नआउने भए पनि गैरसरकारी संस्थाको सहकार्यमा मानवहात्ती सहअस्तित्वका लागि सचेतनात्मक हात्ती मेरो साथी कार्यक्रम सञ्चालन गरिएको डिभिजन वन कार्यालय बर्दियाका प्रमुख प्रवीण बिडारीले बताए।"
दलहरूको बलियो बहुमतमा ७६(२) निर्विकल्प,"संविधानमा कुनै पनि दलको एक्लो बहुमत नभएको अवस्थामा दिगोपना र स्थिरताका लागि दुई वा दुईभन्दा बढी दलको मिलोमतोमा सरकार बनाउने प्रावधान राखिएको छ । धारा ७६ (२) को मर्म र अन्तर्य त्यही हो । दुई ठूला दल र दुई तिहाइभन्दा बढी सांसदले दर्बिलो सरकार बनाउने भन्दै एमाले अध्यक्ष केपी शर्मा ओलीका पक्षमा हस्ताक्षर गरिसकेपछि अल्पमतको सरकार बनाउन ७६ (३) आकर्षित नहुने संविधानविद्हरू बताउँछन् । जबकि ७६ (३) बाट प्रधानमन्त्री पाउने कांग्रेस सभापति शेरबहादुर देउवा स्वयंले त्यसलाई अस्वीकार गरिसकेका छन् । यस परिप्रेक्ष्यमा ७६ (३) भन्नु असान्दर्भिक र बेतुकको हुने उनीहरूको धारणा छ । काठमाडौं : नेपालको संविधान धारा ७६ मा मन्त्रिपरिषद्को गठनसम्बन्धी संवैधानिक व्यवस्था छ। यही धारा ७६ (१) ले भन्छ, संसद्मा प्रतिनिधित्व गर्ने जनताका प्रतिनिधिहरूले सम्भावना भएसम्म संसद्भित्रैबाट दलगत र व्यक्तिगत तहमा समेत बहुमतको सरकार गठन गर्ने सम्भावना खोज्नुपर्छ। अहिले उपधारा (१) मा भएको संवैधानिक व्यवस्थाअनुसार, मुलुकमा मन्त्रिपरिषद् गठनको अवस्था छैन। किनकि सो धाराअनुसार राष्ट्रपतिले सरकार गठनको लागि प्रतिनिधिसभामा बहुमत प्राप्त संसदीय दलको नेतालाई नियुक्त गर्ने व्यवस्था छ। संघीय संसद्का २ सय ७५ सदस्यीय संघीय संसद्मा कुनै पनि दलको बहुमत छैन। त्यसैले उपधारा (१) अनुसार मन्त्रिपरिषद् गठन हुन सक्ने आधार नै रहेन। त्यसपछिको दोस्रो विकल्प हो, उपधारा (२)। उपधारा (२) ले भन्छ, उपधारा (१) बमोजिम प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्नेछ। संसद्मा दोस्रो ठूलो दल नेकपा एमालेले पुष्पकमल दाहाल नेतृत्वको सरकारलाई दिएको समर्थन फिर्ता लिएको छ। प्रतिनिधिसभामा ८८ सांसद रहेको सबैभन्दा ठूलो दल नेपाली कांग्रेस र ७७ (सभामुख र एक निलम्बित सांसदबाहेक) सांसद रहेको एमालेबीच सातबुँदे सत्ता गठबन्धनको सहमति भएको छ। संविधान संशोधनलगायतका विषयमा यी दुई ठूला दलको सहमतिपछि प्रधानमन्त्री पुष्पकमल दाहाल नेतृत्वको सरकार अल्पमतमा परेको छ। संविधानको धारा १०० (२) को संवैधानिक व्यवस्थाअनुसार सरकार सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले विश्वासको मतका लागि प्रतिनिधिसभा समक्ष प्रस्ताव राख्नुपर्छ। दाहालले पदबाट राजीनामा नदिई २८ असारमा (आज) संसद्मा विश्वासको मत लिन प्रयासरत छन्।२ सय ७५ सदस्यीय प्रतिनिधिसभाको दुई तिहाइभन्दा बढी मत विपक्षमा देखिएकाले प्रधानमन्त्री दाहाल संवैधाानिक एवं नैतिकरूपमा कमजोर बनेका छन्। बहिर्गमनको सम्मुखमा रहेका प्रधानमन्त्री दाहालले विश्वासको मत प्राप्त गर्न पाउने संवैधानिक अधिकार अघि सारेका छन्। प्रधानमन्त्री दाहालले शुक्रबार प्रतिनिधिसभामा विश्वासको मतका लागि प्रतिनिधिसभामा प्रस्ताव राख्ने कार्यसूची पनि रहेको छ। उनले विश्वासको मत नपाउने निश्चितप्रायः छ। विश्वासको मत पाउन नसकेमा नयाँ मन्त्रिपरिषद् पनि धारा ७६ (२) अनुसार नै गठन हुनुपर्ने तर्क संविधानविद्हरूको छ। संविधानविद्को सुझाव : ७६ (२) को सरकार दिगो र स्थिरसंविधानविद्हरूका अनुसार, स्वस्थ संवैधानिक परम्पराको दृष्टिबाट हेर्दा ७६ (१) पछिको विकल्प हो, धारा ७६ (२)। संविधानविद्हरू प्रधानमन्त्री दाहालले विश्वासको मत पाउन सकेनन् भने संविधानको धारा ७६ (२) अनुसारै सरकार गठन हुने तर्क गर्छन्। संविधानविद् डा विपिन अधिकारी प्रतिनिधिसभाबाट विश्वासको मत प्राप्त गर्न नसके प्रधानमन्त्री पुष्पकमल दाहाल पदमुक्त हुने बताउँछन्। विश्वासको मतमा असफल हुनेबित्तिकै प्रधानमन्त्री नियुक्तिको प्रक्रिया राष्ट्रपतिले सुरु गर्नुपर्ने हुन्छ। त्यसपछि संविधानको धारा ७६ (२) अनुसार दुई वा दुईभन्दा बढी दलको समर्थनमा संयुक्त सरकार गठन गर्नुपर्ने हुन्छ, संविधानविद् डा अधिकारी भन्छन्, संविधानले स्थिर, बलियो र टिकाउ सरकारको परिकल्पना गरेको छ, ७६ (२) अनुसार सरकार गठन गर्ने अवस्था हुँदाहुँदै ७६ (३) को सरकार आह्वान गर्ने अधिकार राष्ट्रपतिलाई छैन। प्राविधिक छिद्र खोजेर जानाजान कमजोर सरकार गठनको आह्वान गरियो भने त्यो असंवैधानिक हुन्छ। नेपाली कांग्रेस र नेकपा एमालेका संसदीय दलका नेताद्वय शेरबहादुर देउवा र केपी शर्मा ओलीले पत्र लेखेर ओलीलाई प्रधानमन्त्री बनाउन राष्ट्रपतिलाई आग्रह गर्ने तयारी रहेको स्रोतले जनायो। त्यसका लागि दुई तिहाइभन्दा बढी सांसदको हस्ताक्षर लिइसकिएको छ। संविधानविद् डा भीमार्जुन आचार्य पनि धारा ७६ (२) अनुसारको नयाँ सरकार गठन गर्नुपर्ने तर्क गर्छन्। डा आचार्य भन्छन्, प्रधानमन्त्री दाहालले विश्वासको मत प्राप्त नगरेपछि ठूला राजनीतिक दलले स्थिरताको सरकार दिन्छौं भनेर वचनबद्धता व्यक्त गरेर संविधानको धारा ७६ (२) बमोजिम सरकार गठन गर्न तयार छन् भने राष्ट्रप्रतिज्यूले सहयोग र समर्थन गर्नु उपयुक्त हुन्छ। राष्ट्रपति पनि मन्त्रिपरिषद्को सल्लाह र सम्मतिमा सञ्चालित हुने संविधानमा उल्लेख छ। यसमा कुनै प्रकारको व्यवधान हुनु राम्रो होइन। संविधानविद् टीकाराम भट्टराईका अनुसार संविधानको धारा ७६ (२) कि ७६ (३) भन्ने कुरा राष्ट्रपति वा कुनै राजनीतिक दलको चाहनाको विषय होइन। संविधानले तोकेका सर्तहरू पूरा भएको अवस्थामा संविधानका जुनसुकै धाराहरू पनि सक्रिय हुन्छन्। अहिलेको वस्तुगत अवस्था हेर्दाखेरि प्रधानमन्त्री दाहालले विश्वासको मत प्राप्त गरिसकेर करिब चार महिना सरकार सञ्चालन गरिसकेको हुनाले यस्तो अवस्थामा धारा ७६ (३) आकर्षित हुँदैन, संविधानविद् भट्टराई भन्छन्, ७६ (२) को सरकार गठन भएर ३० दिनभित्र विश्वासको मत प्राप्त गर्न सकेन भने बल्ल स्वतः ७६ (३) मा जान्छ। अहिलेको अवस्था त्यो हो होइन। ७६ (२) बमोजिम प्रधानमन्त्री भएर दाहालले सरकार सञ्चालन गरिसकेको हुनाले संविधानको धारा ७६ (२) कै सरकार बन्छ भन्नेमा आफैं प्रष्ट छ। यसअघि प्रतिनिधिसभा विघटन र कोशी प्रदेश सरकारको मुद्दामा पनि सर्वोच्च अदालतले गरेको व्याख्याका आधारमा पनि ७६ (२) अन्तर्गतमै सरकार गठन हुने डा भट्टराईले बताए। उच्च अदालत बार एसोसिएसन पाटनका पूर्वअध्यक्ष भोजराज आचार्यका अनुसार, धारा ७६ (२) अनुसार प्रधानमन्त्री बनेका दाहालले धारा ७६ (४) अनुसार विश्वासको मत लिनुपर्ने हुन्छ। अहिलेको दाहाल सरकारले नियुक्ति भएको ३० दिनभित्र एक पटक विश्वासको मत लिइसकेको हो। यस पटकको विश्वासको मत भनेको यसअघि समर्थन गरेको दलले समर्थन फिर्ता लिएको अवस्थामा लिन लागेको अवस्था हो, अधिवक्ता आचार्यको तर्क छ, प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्य को हुनुहुन्छ ? भनी धारा ७६(२) अनुसार मन्त्रिपरिषद् गठनका लागि आह्वान गर्नुपर्ने हुन्छ। यसअघि विश्वासको मत पाइसकेको र अहिले विश्वास गुमाइसकेको अवस्था भएकाले नयाँ सरकार गठन पनि धारा ७६ (२) अनुसारै हुनुपर्ने राय संविधानविद्हरूको छ। धारा ७६ (३) को प्रसंग असान्दर्भिकसरकार गठन र सञ्चालनमा राजनीतिक दलहरूबीचको सहकार्य र समझदारीको अपेक्षा संविधानले गरेको छ। असार १७ गते प्रतिनिधिसभाको सबैभन्दा ठूलो दल नेपाली कांग्रेस र दोस्रो ठूलो दल नेकपा (एमाले) बीच संयुक्त सरकार गठनको सहमति भएको थियो। दुवै दलले ७६ (२) अनुसारको सरकार गठन हुने निष्कर्ष निकाल्दै आवश्यक तयारीसमेत गरिसकेका छन्। दुई ठूला दलबीचको सहकार्य पनि संविधानको अपेक्षाअनुसारको भएको संविधानविद्हरूको भनाइ छ। नेपाल बार एसोसिएसनका पूर्व उपाध्यक्षसमेत रहेका वरिष्ठ अधिवक्ता भट्टराई सबैभन्दा ठूलो दल नेपाली कांग्रेस नै संविधानको धारा ७६ (३) अनुसार सरकार गठन गर्न इच्छुक नदेखिएको बताउँछन्। यसअघि ठूला राजनीतिक दलहरू नेपाली कांग्रेस र नेकपा एमालेले ७६ (२) अनुसार सरकार गठन गर्ने निर्णय गरिसकेका छन्। अहिलेको आवश्यकता बलियो सरकार हो, संविधानविद् भट्टराई भन्छन, बलियो सरकार बनाउन ठूला राजनीतिक दलहरू सहमत भइसकेको र संविधानसम्मत पनि भएकोले धारा ७६( २) आकर्षित हुन्छ। राष्ट्रपतिले कहिल्यै पनि कमजोर सरकार बनाउने परिकल्पना गर्नु हुँदैन। धारा ७६ (३) को प्रसंग नै छैन। संविधानविद् डा अधिकारीका अनुसार, धारा ७६ (१) नभए ७६ (२) र धारा ७६ (२) नभए ७६ (३) अनुसार सरकार बन्ने अवस्था निर्वाचन भए लगत्तैको अवस्थामा मात्र लागू हुने हो। संविधानले बलियो सरकारको परिकल्पना गरेको र प्रदेश सरकारको सन्दर्भमा सर्वोच्च अदालतको नजिर हेर्दा पनि अहिले ७६ (३) मा जाने अवस्था नै छैन, डा अधिकारीले भने। वरिष्ठ अधिवक्ता सविता भण्डारी बराल मुलुकमा पटकपटक सरकार परिवर्तन हुने गरेको स्मरण गर्दै भन्छिन्, संविधानले गरेको परिकल्पना नै बहुमत प्राप्त दलले सरकार बनाउने हो। संविधानको अक्षरशः पालना गर्ने हो भने धारा ७६ (३) अनुसार प्रतिनिधि सभामा सबैभन्दा बढी सदस्यहरू रहेको ठूलो दललाई सरकार गठन गर्न आह्वान हुनुपर्छ। तर, ७६ (३) अन्तर्गतको सरकार दिगो र बलियो भने हुँदैन। वरिष्ठ अधिवक्ता रामनारायण बिडारी पनि धारा ७६ (२) अनुसारको सरकार बलियो हुने बताउँछन्। धारा ७६ (३) अनुसारको सरकार अल्पमतको बन्छ। अल्पमतको सरकारले बजेट पास गर्न पनि सक्दैन। एक महिनाभित्र विश्वासको मत लिन नसके सरकार नै हट्छ, वरिष्ठ अधिवक्ता बिडारी भन्छन्, संविधानको रक्षाका लागि धारा ७६ (२) अन्तर्गत नै गठन गर्नु उपयुक्त हुन्छ। नेकपा एमालेका अध्यक्ष केपी शर्मा ओलीको नेतृत्वमा संविधानको धारा ७६ (२) बमोजिम दुई वा दुईभन्दा बढी दल मिलेर सरकार गठन गर्ने व्यवस्थाबमोजिम जाने सहमति नेपाली कांग्रेस र नेकपा एमालेले गरिसकेका छन्। संविधानको धारा ७६ (३) मा संसद्को ठूलो दलको नेतालाई राष्ट्रपतिले प्रधानमन्त्री नियुक्त गर्ने व्यवस्था छ। यद्यपि, संसद्को सबैभन्दा ठूलो दल नेपाली कांग्रेसका सभापति एवं संसदीय दलका नेता शेरबहादुर देउवाले आफू तत्काल प्रधानमन्त्री नबन्ने बताइसकेका छन्। कोशी प्रदेशको नजिर२०८० साउन ११ गते सर्वोच्च अदालतको पूर्ण इजलास (न्यायाधीशत्रय ईश्वरप्रसाद खतिवडा, डा आनन्दमोहन भट्टराई र तिलप्रसाद श्रेष्ठ) बाट कोशी प्रदेश, नेकपा एमाले प्रदेश संसदीय दलका नेता हिक्मतबहादुर कार्की निवेदक रहेको मुद्दामा भएको आदेशका मुख्य मुख्य बुँदाहरू : प्राविधिक छिद्र खोजेर जानाजान कमजोर सरकार गठन आह्वान गरियो भने असंवैधानिक हुन्छ। ७६ (३) को सरकार आह्वान गर्ने अधिकार राष्ट्रपतिज्यूलाई छैन।डा विपिन अधिकारी, संविधानविद् ठूला दलहरू स्थिरताको सरकार दिन्छांै भनेर वचनबद्धतासहित संविधानको धारा ७६ (२) बमोजिम सरकार गठन गर्न तयार छन् भने राष्ट्रपतिज्यूले सहयोग र समर्थन गर्नु उपयुक्त हुन्छ। डा भीमार्जुन आचार्य, संविधानविद् संविधानको धारा ७६ (३) अनुसार सरकार गठन गर्न आह्वान हुनुपर्छ। तर, यसअन्तर्गत गठन हुने सरकार दिगो र बलियो भने हुँदैन।सविता भण्डारी, वरिष्ठ अधिवक्ता दुई वा दुईभन्दा बढी दलहरूको समर्थनमा बहुमत प्राप्त गर्न सक्ने संवैधानिक व्यवस्थाबमोजिम धारा ७६ (२) अनुसार सरकार गठनको आह्वान गर्नुपर्छ। भोजराज आचार्य, पूर्वअध्यक्ष, उच्च अदालत बार एसोसिएसन, पाटन बलियो सरकार बनाउन ठूला दलहरू सहमत भइसकेको र संविधानसम्मत पनि भएकोले धारा ७६ (२) आकर्षित हुन्छ। सर्वोच्च अदालतको नजिर हेर्दा पनि अहिले ७६ (३) मा जाने अवस्था नै छैन। राष्ट्रपतिले कमजोर सरकार बनाउने परिकल्पना गर्नु हुँदैन।टीकाराम भट्टराई, संविधानविद् संविधानको रक्षाको लागि धारा ७६(२) अन्तर्गत नै सरकार गठन हुनु उपयुक्त हुन्छ। रामनारायण बिडारी, वरिष्ठ अधिवक्ता संविधानको धारा ७६ (३) सरकार गठनको आह्वान गर्दा सबैभन्दा ठूलो दलका रूपमा नेपाली कांग्रेसका सभापति शेरबहादुर देउवा प्रधानमन्त्री बन्नुपर्ने हुन्छ। विजय गुप्ता, वरिष्ठ अधिवक्ता"
भूकम्पपीडितले किन पाएनन् अस्थायी आवासको दोस्रो किस्ता ?,"जाजरकोट : भेरी नगरपालिका२ पुरानो रिसाङका रते बाँठाको सात जनाको परिवार छ। गत कात्तिक १७ गते जाजरकोटको रामीडाँडा केन्द्र बिन्दु भएर गएको भूकम्पले घर भत्किएपछि घरवारविहीन भएका उनको परिवार टिनको टहरामा बस्दै आएको छ। जेनतेन साहुऋण गरेर टहरा बनाएका उनले अहिलेसम्म दोस्रो किस्ताबापतको २५ हजार रुपैयाँ पाउन सकेका छैनन्। सरकारले पहिलो किस्ताबापत २५ हजार मात्र दियो। टहरा बनेपछि थप २५ हजार दिने भनेको महिनांै बितिसक्यो पाउन सकेनौं रतेले गुनासो पोख्दै भनेघरमा खाने अन्न छैन, पानी परेको बेला टहरा चुहिएर बस्नै गाह्रो हुन्छ। पहिरो आएर बगाउँछ कि भन्ने चिन्ता छुट्टै छ। टहरा बनाउँदा लागेको ऋण अहिलेसम्म चुक्ता गर्न सकेका छैनौं। हाम्रो त साह्रै बिजोग भयो। सोही गाउँकै नैनकला परियार एकल महिला हुन्। भूकम्पले घर भत्किएपछि उनको पनि बिचल्ली भएको छ। पैसा आउने आशले जेनतेन टहरा बनाएर सोही टहरामा बस्दै आएकी छन्। तर उनले पनि दोस्रो किस्ता पाउन सकेकी छैनन्। पाँच वर्षअघि नै रुखबाट लडेर श्रीमान्को काल भयो। तीन छोराछोरी छन्। कमाइकजाइ केही छैन। पेट पाल्नसमेत धौ धौ छ। सरकारले केही सहायता गर्ला र घर बनाउँला भन्ने सोचेकी थिएँ। दोस्रो किस्ता नै दिएन। घरमा खाने अन्न छैन। ज्याला मजदुरी गर्न नसके भोकभौकै पर्ने अवस्था छ उनले दु:खेसो पोख्दै भनिन् हामीलाई पैसा दिनुभन्दा घर बनाइदिएको भए बेस हुन्थ्यो। टहरामा हावाहुरी पानी, गर्मी, सर्पको डर, पहिरो जाने चिन्तालगायतका कारणले निकै समस्या भएको छ। उनीहरू जस्तै ३२ हजार बढी परिवार यसरी नै सकसपूर्ण तरिकाले टिनको घरभित्र बस्न बाध्य छन्। भूकम्प गएको साढे आठ महिना पुग्न केही दिनमात्र बाँकी छ। यतिबेलासम्म पुनर्लाभका साथै पुनर्निर्माणको चरणमा गइसक्नु पर्ने बेला हो तर सबै भूकम्पपीडितले अस्थायी आवासको दोस्रो किस्ता नै पाउन सकेका छैनन्। भूकम्प गएको नौ महिनासम्म पनि जाजरकोट भूकम्पका लाभग्राहीले अस्थायी आवासको रकम किन पाउन सकेनन् ? जिम्मेवार निकायले दोषको भारी अर्को निकायलाई थुपारेर आफू उम्किने प्रयत्न गरिरहेका छन्। पीडितहरूको बिजोग छ। केही स्थानीय सरकारले दोस्रो किस्ताका लागि पहल नै गरेका छैनन् भने दोस्रो किस्ताका लागि प्रक्रिया पुयाइसकेका पालिकालाई पनि जिल्ला विपत् न्यूनीकरण तथा व्यवस्थाापन समितिले रकम नै निकासा दिएको छैन। अहिलेसम्म केही गैरसरकारी संस्थाले अस्थायी आवास निर्माणमा दोस्रो किस्ता दिए पनि सरकारले एक जनालाई पनि दोस्रो किस्ता दिन सकेको छैन। केही पालिकाले चर्किएका घर भत्काएपछि मात्र दोस्रो किस्ता दिने भन्दै दोस्रो किस्ता रोकिरहेका छन्। लाभग्राहीहरू चर्किएका घर भत्काउन चाहिरहेका छैनन्। चर्किएका घरमा मालसमान, गाईबस्तु र कतिपय जोखिम मोलेरै पनि आफैं बस्दै आएका छन्। कतिपयले कार्यविधिविपरीत लाभग्राही कायम गरेको, एकाघरकाले भूकम्पपछि छुट्टिएर छुट्टै लाभग्राही कायम गरेको, कार्यविधिविपरीत जिल्ला बाहिर घर भएकाले पनि लाभग्राही कायम गरी सुविधा लिएको लगायतका कारण आफू फसिने डरले वडाध्यक्षले सिफारिस गर्न नमानेको र स्थानीय सरकारका प्रमुख प्रशासकीय अधिकृतहरूले कार्यविधि कडाइ गर्दा दोस्रो किस्ता वितरणमा समस्या देखिएको जाजरकोटका नागरिक अगुवा राजेन्द्रविक्रम शाहको भनाइ छ। भूकम्पले भेरी नगरपालिका१ कोलचौरका सर्वजित कामीको घर भत्किएपछि केही समय त्रिपालमा बसे। केही समयपछि टिनले बेरेको अस्थायी घर (कटेरो) बनाएका छन्। त्यही कटेरोमा उनको सकसपूर्ण दैनिकी चलिरहेको छ। उनका दुई छोरा र दुई छोरीमध्ये एक छोरा र श्रीमती बितिसकेका छन्। छोरीहरूको विवाह भइसकेको छ। अहिले उनी एकल जीवन बिताइरहेका छन्। ज्येष्ठ नागरिकलाई सरकारले दिने सामाजिक सुरक्षा भत्ताले उनको दैनिकी चलिरहेको छ। सरकारले अस्थायी आवासका लागि पहिलो किस्तास्वरूप दिएको २५ हजार र अरू ऋण काढेर अस्थायी घर बनाएका छन्। तर दोस्रो किस्ता उनले अझै पाउन सकेका छैनन्। दोस्रो किस्ता रकम नपाउँदा उनले साहुबाट लिएको ३५ हजार रुपैयाँ तिर्न सकेका छैनन्। ब्याज थपिएको थपियै छ। दोस्रो किस्ताको पर्खाइमा महिनौ बितिसके अझै नपाएको उनले बताइन्। सरकारले एउटा सानोतिनो घर बनाइदिएको भए बुढेसकालमा ढुक्कले बस्न हुन्थ्यो। यो पोल्ने टिनभित्र सकसपूर्ण तरिकाले कहिलेसम्म बस्नुपर्ने हो ? उनले सरकार सँग प्रश्न गर्दै भने। जाजरकोटमा कुल ४८ हजार ५ सय १७ लाभग्राही कायम गरिएको छ। जबकि २०७८ सालको जनगणना अनुसार ३७ हजार ४ सय ५३ मात्र घरधुरी संख्या छ। लाभग्राहीमध्ये ४० हजार ७ सय ७० जनाले पहिलो किस्ताका लागि पालिकासँग सम्झौता गरेका छन्। २४ हजार ४ सय ५७ घरधुरीको दोस्रो किस्ताका लागि विपत् पोर्टलमा इन्ट्री गर्ने काम सम्पन्न भइसकेको भए पनि ती घरधुरीले रकम पाउन सकेका छैनन्। अस्थायी आवास निर्माणमै सरकार रुमल्लिरहेको छ। पुनर्निर्माणका निर्माणका लागि अहिलेसम्म कार्यविधिसमेत बन्न सकेको छैन। कार्यविधि नबन्दा विस्तृत क्षतिको विवरण (डीडीए) संकलनको कामसमेत अघि बढ्न सकेको छैन। सरकारले भूकम्पपीडितको दोस्रो किस्ता दिने रकम पठाउन नसक्दा पीडितले रकम पाउन नसकेका हुन्। पहिलो किस्ताबापत लिएकै केही पालिकामा १२ लाखदेखि ९ करोड रुपैयाँसम्म थन्किएको छ। उक्त रकम बाँडेपछि थप निकासा दिन सकिने स्थानीय तहलाई जानकारी गराएको प्रमुख जिल्ला अधिकारी ऋषिकान्त अधिकारीले बताए।"
वर्षान्तको पूर्वसन्ध्यामा विकास खर्च ५८ मात्रै,"काठमाडौं : सरकारले समयमा बजेट विनियोजन नगर्ने, बिनायोजनामा छुट्ट्याउने, टुक्रे परियोजनामा केन्द्रित गर्दा बर्सेनि विकास खर्च चुनौतीपूर्ण बन्दै गएको छ। यो अवस्थाले हरेक वर्ष लक्ष्यभन्दा कम पुँजीगत खर्च हुँदै आएको छ। यो अवस्था आर्थिक वर्ष २०८०८१ मा पनि दोहोरिएकै छ। आर्थिक वर्षको अन्तिम महिना असार २७ गतेसम्ममा लक्ष्यभन्दा कम अर्थात् ५७९५ प्रतिशतमात्रै खर्च भएको छ। जबकि सो आवमा ३ खर्ब २ अर्ब ७ करोड ४४ लाख रुपैयाँ बजेट विकास निर्माणमा खर्च गर्ने लक्ष्य राखेको थियो। यसअघिको आर्थिक वर्ष २०७९८० को अन्त्यसम्ममा पनि लक्ष्यभन्दा कम अर्थात् ६१४४ प्रतिशतमात्रै खर्च भएको थियो। चालु आवमा सरकारको दैनिक हिसाबकिताब राख्ने महालेखा नियन्त्रक कार्यालयको तथ्यांकअनुसार सो आवमा विकास निर्माणको काममा कुल विनियोजित बजेटमध्ये १ खर्ब ७५ अर्ब ५ करोड ६५ लाख रुपैयाँ अर्थात् साढे ५९ प्रतिशत हाराहारीमा मात्रै खर्च भएको हो। तर सरकारको कुल खर्च भने ७८२४ प्रतिशतबराबर भएको छ। कुल १७ खर्ब ५१ अर्ब ३१ करोड २१ लाखबराबर खर्च गर्ने लक्ष्य राखिएकामा १३ खर्ब ७० अर्ब २० करोड ८४ लाख रुपैयाँबराबर खर्च भएको छ। यसअनुसार सरकारको खर्चमध्ये सबैभन्दा बढी चालु खर्चमा छ। ११ खर्ब ४१ अर्ब ७८ करोड ४१ लाख बराबरको चालु खर्च गर्ने लक्ष्य राखेको सरकारले ९ खर्ब ४१ अर्ब १२ करोड २४ लाख रुपैयाँ अर्थात् ८२४२ प्रतिशत खर्च गरेको छ। असारे लक्षित विकास खर्च बर्सेनि बजेट विनियोजनपछि विकास खर्चको प्रवृत्ति असारै लक्षित देखिन्छ। खर्चमा ढिलाइ गर्दा वर्षयाममा निर्माणको कामले गति लिने गरेको देखिन्छ। तथ्यांकले पनि त्यही भन्छ। महालेखा नियन्त्रकको कार्यालयको तथ्यांकअनुसार चालु आवको पहिलो महिना ८२ करोड ३१ लाख रुपैयाँ विकास खर्च भयो तर अन्तिम महिनामा आउँदा ह्वात्तै ४१ अर्ब २४ करोड ३६ लाख रुपैयाँबराबरको खर्च भएको छ। यो असार २७ दिनको तथ्यांक हो। अझ अन्तिम साता खर्चको चाप बढ्दो छ। २७ गते मात्रै २ अर्ब ४३ करोड १९ लाख रुपैयाँबराबरको विकास खर्च भएको छ। यसअघिका महिनामा क्रमश: भदौमा ७ अर्ब ३४ करोड, असोजमा ९ अर्ब ६६ करोड, कात्तिकमा १२ अर्ब १५ करोड, मंसिरमा ६ अर्ब ७ करोड, पुसमा १३ अर्ब १७ करोड, माघमा १४ अर्ब ३४ करोड, फागुनमा १७ अर्ब ६३ करोड चैत्रमा १६ अर्ब १६ करोड खर्च भएको छ। यस्तै, वैशाखमा १४ अर्ब ५० करोड, जेठमा २१ अर्ब ९३ करोड र असारमा मात्रै ४१ अर्ब २४ करोड विकास खर्च भएको छ। असार लक्षित विकास खर्चलाई औंल्याउँदै अर्थविद् केशव आचार्य यसलाई कम गर्न प्रोजेक्ट बैंकमा नआएकालाई खर्च गर्न नहुने र आयोजनामा काम गर्ने कर्मचारीलाई सरुवा गर्न नहुने बताउँछन्। उनका अनुसार वर्षभरिका अरू महिना कम खर्च गर्ने एकैचोटी असारमा आएर बढी खर्च गर्ने प्रवृत्ति अन्त्य हुन सकेन। उनी भन्छन्, असारे विकास हटेन। झन्, झन् असारे विकास कम हुनुपर्नेमा बढेको छ। झरीमा पनि सडकमा कालोपत्रै गरिरहेका छन्। बजेट सिध्याउनमात्रै चासो दिइयो। वास्तवमा राजनीति अलि अस्थिर हुँदा चलखेल गर्ने व्यापक रूपमा हुने देखिएको उनको भनाइ छ। स्थिर राजनीति भयो। सरकार १२ वर्ष चल्छ भन्ने भयो भने बदमासी गर्ने नियत भएका मान्छे समात्लाकी भनेर डराउँछन्। अब सरकार आज ढल्छ कि भोलि भन्ने स्थितिमा हुँदा सरकारले हेर्न सक्दैन, कसैले समात्न खोजे चन्दा दिएर फकाउँछु भनेर असारमा अल्मल्याएर काम गर्ने देखियो। अस्थिर सरकार हुँदा हल्ला बढी, सुपरिवेक्षण पनि नहुने भयो, उनले अन्नपूर्णसँग भने, सरकारको नेतृत्व गर्ने मन्त्रीहरूले ८० प्रतिशत समय राजनीतिमै जाने र सम्हालेको मन्त्रालय हेर्न पाएनन्। मन्त्रीहरूले यसो गरेपछि कर्मचारीतन्त्रले पनि यही मौका हो किन राम्ररी गर्नुपयो भन्ने प्रवृत्ति हाबी हुन सक्छ। अझ यसपटक मन्त्रिपरिषद्ले निर्णय गरेर ३० अर्ब रुपैयाँ रकमान्तर गर्ने भनेर गरेको निर्णय अचम्मको भएको उनको भनाइ छ। वास्तवमा अन्तिम घडीमा आएर रकमान्तर गर्नै नहुने उनको तर्क छ। किनभने यसो गर्दा असारको अन्तिम एक हप्तामै वर्षभरिकै १३१४ प्रतिशत खर्च गर्दा पनि ठेकेदारको पैसा नतिर्ने, ब्याज अनुदानको पैसा नतिर्ने, कोभिड बिमाको पैसा पनि तिर्न सरकारले चासो नदिने हुँदा समग्रमा गैरजिम्मेवार भएको उनले बताए। अर्थविद् आचार्य भन्छन्, यो सबैको दोष राजनीतिक नेतृत्वले अर्थतन्त्रलाई प्राथमिकतामा नराख्नु र निहित स्वार्थले आफ्नो निर्वाचन क्षेत्र, आफ्नै क्षेत्र, आसेपासेलाई ठेक्कापटट्टा दिएर हो। साथै उनीहरूलाई कानुनअनुसार गर्ने कार्य पनि मत्थर पार्नु हो। यसले गर्दा बजेटप्रति जिम्मेवारपना भएन। मूल कुरा जिम्मेवारीको अभाव, बेथिति, विकृति, वित्तीय अनुशासनहीनता, जवाफदेहिता नहुनु यी सबैले गर्दा विकास खर्चले गति दिन नसकेको अर्थविद् डा डिल्लीराज खनाल औंल्याउँछन्। उनका अनुसार सुशासन र समृद्धिलाई रूपान्तरित गर्ने र उपलब्धिमा परिणत गर्ने एउटा कन्क्रिट ठोस प्रमाण भनेको मूल बजेट हो। बजेट खर्च सुस्त हुँदा यसले नारा एकातिर र व्यवहार अर्कोतिर रहेको उनले टिप्पणी गरे। यस्तो स्थितिले सरकारको सुशासन र समृद्धिको नारा खोक्रो देखायो। यससँगै जोडिएका आधारभूत निर्माण, बजेटलाई विश्वसनीय बनाउने, खर्चलाई मितव्ययी र परिणाममुखी बनाउनेमा झन् ह्रास उन्मुख अवस्था भयो, उनले भने। यो स्थिति विडम्बना हो र भोलिका दिनमा अर्थतन्त्र सुधार गर्न चुनौती भएकोमा पनि अर्थविद् डा खनालले ध्यानाकर्षण गरे। सरकारले हरेक वर्ष योजनासहितको बजेट पेस गर्छ। तर रकमान्तरले यसको बाँडफाँट भने नीतिअनुसार नभएको औंल्याइएको छ। खर्च गर्ने क्षमता कम भएकाले रकमान्तर भएन भने खर्च नहुने पनि अर्थ मन्त्रालयको तर्क छ। असार अन्त्यतिर खर्च गर्ने पहिल्यैदेखिको अभ्यास देखिएकोले समयमै पुँजीगत खर्च बढाउनुपर्छ भने पनि जेठ, असारमा आएर खर्चको लोड बढी हुँदा रकमान्तरसँगै खर्च पनि पछि धेरै हुन गएको अर्थ मन्त्रालयले जनाएको छ।"
ओलीदेउवा शीतल निवासमा,काठमाडौं : नेपाली कांग्रेसका सभापति शेरबहादुर देउवा र नेकपा एमाले अध्यक्ष केपी शर्मा ओली शीतल निवास पुगेका छन्। एमाले अध्यक्ष ओलीलाई प्रधानमन्त्री पदका लागि दाबी पेस गर्न उनीहरू राष्ट्रपति निवास पुगेको एमालेका प्रमुख सचेतक महेश बर्तौताले जानकारी दिए। राष्ट्रपति रामचन्द्र पौडेलले संविधानको धारा ७६(२) बमोजिम सरकार गठनका लागि आह्वान गरेपछि देउवा र ओली सांसदहरूको हस्ताक्षरसहित प्रधानमन्त्रीका लागि दाबी पेस गरेका हुन्। दाबी पेस गरेपछि राष्ट्रपति कार्यालयले आजै एमाले अध्यक्ष ओलीलाई प्रधानमन्त्री नियुक्ति गर्ने तयारी गरेको छ।
अर्को सरकार गठन नभएसम्म यही मन्त्रिपरिषद्ले कार्यसञ्चालन गर्ने,"काठमाडौं : राष्ट्रपति रामचन्द्र पौडेलले अर्को मन्त्रिपरिषद् गठन नभएसम्मका लागि वर्तमान मन्त्रिपरिषद्ले कार्य सञ्चालन गर्ने गरी तोकेका छन्। राष्ट्रपति कार्यालयबाट आज जारी विज्ञप्तिमा राष्ट्रपति पौडेलले नेपालको संविधानका धारा ७७ को उपधारा (३) बमोजिम अर्को मन्त्रिपरिषद् गठन नभएसम्मका लागि वर्तमान मन्त्रिपरिषद्ले कार्यसञ्चालन गर्नेगरी तोकेका हुन्। 'प्रधानमन्त्री दाहालले संविधानको धारा १०० को उपधारा (२) बमोजिम प्रतिनिधिसभाको आजको बैठकमा राख्नुभएको विश्वासको मतसम्बन्धीको प्रस्ताव सोही धाराको उपधारा (३) बमोजिम सभामा तत्काल कायम रहेको सम्पूर्ण सदस्य सङ्ख्याको बहुमतबाट पारित हुन नसकेको व्यहोरा सङ्घीय संसद् प्रतिनिधिसभा सभामुखको यही असार २८ गतेको पत्र प्राप्त हुन आएकाले संविधानबमोजिम यही मन्त्रिपरिषद्ले कार्यसञ्चालन गर्नेगरी तोक्नुभएको छ,' विज्ञप्तिमा उल्लेख छ।"
प्रदेशप्रतिको घृणा र आक्रोशलाई बदल्ने गरी काम गर्न सचिवहरूलाई मुख्यमन्त्रीको निर्देशन,"विराटनगर : कोशी प्रदेशका मुख्यमन्त्री हिक्मतकुमार कार्कीले प्रदेशप्रतिको घृणा र आक्रोशलाई बदल्नेगरी काम गर्न मन्त्रालयका सचिवहरूलाई निर्देशन दिएका छन्। शुक्रबार प्रदेश सरकार अन्तर्गतका मन्त्रालय र निकायका सचिवलाई निर्देशन दिदै उनले प्रदेशप्रति असन्तुष्टि बढेको र त्यसलाई कम गर्नेगरी काम गर्नका लागि सचिवहरूलाई निर्देशन दिएका हुन्। उनले भने, अहिले प्रदेशमा घृणा, आक्रोश छ। त्यसलाई बदलेर अब प्रदेश सरकार देख्न, सकिने, छाम्न सकिने र हेर्न सकिने गरी काम गर्नुपर्छ। प्रदेश सरकारले कुनैपनि कानुनहरू सच्याउनुपर्ने, खरिद ऐन सच्याउनुपर्ने अवस्था भए तत्कालै सच्याउन तयार रहेको र सोही अनुरूप मन्त्रालयले काम गर्नुपर्ने उनले बताए। उनले शासकीय सुधारमा जोड दिँदै सुशासनमा ध्यान दिन र भ्रष्टचारमा शून्य सहनशीलता अपनाएर काम गर्नसमेत निर्देशन दिएइ। आगामी वर्षदेखि योजना बैंक सञ्चालन गरेर अर्को आर्थिक वर्षमा योजना बैंकमा आएका योजना हेरेर बजेट बनाउनेगरी अहिले देखिनै त्यसको तयारी गर्नुपर्ने जानकारी दिए।"
ओलीलाई प्रधानमन्त्री बन्ने बाटो खुल्यो,"काठमाडौं : नेकपा एमाले अध्यक्ष केपी शर्मा ओलीलाई प्रधानमन्त्री बन्ने बाटो खुलेको छ। राष्ट्रपति रामचन्द्र पौडेलले संविधानको धारा ७६(२) बमोजिम सरकार गठनको आह्वान गरेपछि ओलीलाई प्रधानमन्त्री बन्ने बाटो खुलेको हो। यसअघि सत्तापक्ष र प्रतिपक्षबीच संविधानको धारा ७६(२) र ७६(३) लाई लिएर विवाद उत्पन्न भएको थियो। सत्तापक्षले ७६(२) विफल भएपछि स्वतः ७६(३) बमोजिम सरकार गठन हुनुपर्ने माग गर्दै आएका थिए। प्रधानमन्त्री पुष्पकमल दाहालले समेत संवैधानिक व्यवस्थाअनुसार ७६(३) बमोजिम सरकार बन्नुपर्ने बताएका थिए। सत्तापक्षले ७६(३) को माग गरे पनि कांग्रेसएमाले नेताहरूले ७६(२) बमोजिम नै सरकार गठन हुने बताउँदै आएका थिए। सरकार गठनको आह्वानअघि राष्ट्रपति पौडेलले कानुनविद्हरूसँग छलफल गरेका थिए। राष्ट्रपति पौडेलले कानुनविद्हरू पूर्णमान शाक्य, विपिन अधिकारी, गोपालकृष्ण घिमिरे, हरिहर दाहाल, शेरबहादुर केसी, टीकाराम भट्टराई, चन्द्रकान्त ज्ञवाली र सीताराम केसीसँग छलफल गरेका थिए। उनीहरूले संविधानको धारा ७६(२) बमोजिम सरकार गठनको आह्वान गर्न सकिने र त्यसका लागि कुनै कानुनी जटिलता नहुने सुझाव दिएको राष्ट्रपति कार्यालयले जानकारी दिएको थियो। सरकार गठनको आह्वानसँगै ओली नेतृत्वको सरकार गठनका लागि कांग्रेसएमालेले दाबी पेस गर्ने भएको छ। आजमात्रै ओली नेतृत्वमा सरकार गठनका लागि कांग्रेस र एमाले सांसदहरूको हस्ताक्षर संकलन गरिएको थियो।"
राष्ट्रपतिद्वारा संविधानको धारा ७६(२) बमोजिम सरकार गठनको आह्वान,काठमाडौं : राष्ट्रपति रामचन्द्र पौडेलले नयाँ सरकार गठनका लागि आह्वान गरेका छन्। राष्ट्रपति पौडेलले संविधानको धारा ७६(२) बमोजिम आइतबार ५ बजेसम्मका लागि सरकार गठनको आह्वान गरेका हुन्। प्रधानमन्त्री पुष्पकमल दाहालले विश्वासको मत पाउन नसकेपछि राष्ट्रपति पौडेलले संविधानको धारा ७६ को उपधारा (२) बमोजिम प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्नसक्ने प्रतिनिधिसभाको सदस्यलाई नेपालको प्रधानमन्त्री पदमा नियुक्ति गर्ने प्रयोजनका लागि दाबी पेश गर्न आह्वान गरिएको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्।
प्रधानमन्त्रीमा केपी ओलीको दाबी पेस,काठमाडौं : प्रतिनिधिसभाका दुई ठूला दल नेपाली कांग्रेस र नेपाल कम्युनिष्ट पार्टी (एमाले)ले नयाँ प्रधानमन्त्रीमा दाबी पेस गरेका छन्। राष्ट्रपति रामचन्द्र पौडेलले नेपालको संविधानको धारा ७६ को उपधारा (२) बमोजिम प्रधानमन्त्री पदका लागि दाबी पेस गर्न आह्वान गरेलगत्तै दुई पार्टीले दाबी पेस गरेका हुन्। कांग्रेस सभापति शेरबहादुर देउवा र एमाले अध्यक्ष केपी शर्मा ओलीले दलका नेताका हैसियतमा बहुमत सदस्यको हस्ताक्षरसहित अध्यक्ष ओलीलाई प्रधानमन्त्रीमा नियुक्तिका लागि राष्ट्रपति समक्ष केहीबेर अघि दाबी पेस गरेको एमालेका प्रमुख सचेतक महेश बर्तौलाले बताए। प्रधानमन्त्री पुष्पकमल दाहालले आज प्रतिनिधिसभाको बैठकमा विश्वासको मत नपाएपछि राष्ट्रपति पौडेलले नेपालको संविधानको धारा ७६ को उपधारा (२) बमोजिम प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रतिनिधिसभाको सदस्यलाई नेपालको प्रधानमन्त्री पदमा नियुक्ति गर्ने प्रयोजनका लागि असार ३० अपरान्ह ५ बजेभित्र दाबी पेस गर्न आह्वान गरेका थिए।
राष्ट्रपतिबाट आह्वानलगत्तै ओलीलाई प्रधानमन्त्रीमा दाबी गर्ने कांग्रेसएमालेको तयारी,"काठमाडौं : राष्ट्रपति रामचन्द्र पौडेलबाट नयाँ सरकार गठनका लागि आह्वान भएलगत्तै नयाँ प्रधानमन्त्रीका लागि दाबी पेस गर्न नेपाली कांग्रेस, नेपाल कम्युनिष्ट पार्टी (एमाले)सहितका दलले तयारी गरेका छन्। प्रतिनिधिसभाको आजको बैठकपछि सञ्चारकर्मीलाई प्रतिक्रिया दिँदै नेपाली कांग्रेसका प्रमुख सचेतक रमेश लेखकले सदनमा दुई वा दुईभन्दा बढी दलको सरकार गठन हुनसक्ने अवस्था रहेसम्म सर्ववच्च अदालतको नजिरबमोजिम संविधानको धारा, ७६(२) बमोजिम नै सरकार गठनका लागि आह्वान हुनेमा विश्वास व्यक्त गरे। सोही दलका नेता डा प्रकाशशरण महतले आफूहरू एमालेसँगको सहमतिका आधारमा एमाले अध्यक्ष केपी शर्मा ओलीलाई प्रधानमन्त्रीमा अघि सार्न स्पष्ट रहेको उनले अवगत गराए। एमालेका प्रमुख सचेतक महेश बर्तौलाले दुई दलको सहमतिबमोजिम एमालेका अध्यक्ष केपी शर्मा ओलीलाई नयाँ प्रधानमन्त्रीका रुपमा राष्ट्रपतिसमक्ष दाबी पेस गर्ने तयारीमा आफूहरु रहेको जानकारी दिए। प्रमुख सचेतक बर्तौलाले राष्ट्रपति पौडेलले प्रधानमन्त्रीको विश्वासको मत असफल भएको जानकारी पाएपछि सम्भवतः आजै वा भोलिसम्ममा नयाँ सरकार गठनका लागि आह्वान गर्ने र उक्त आह्वानका आधारमा आफूहरु प्रक्रियामा सहभागी हुने बताए। नेपाल कम्युनिष्ट पार्टी (माओवादी केन्द्र) का सांसद माधव सापकोटाले राष्ट्रपति पौडेलले संविधानको धारा ७६ (२) बमोजिमको अहिलेको सरकारले विश्वासको मत नपाएकाले अब धारा ७६ (३) बमोजिम ठूला दलका नेतृत्वमा सरकार गठनका लागि राष्ट्रपति पौडेलले आह्वान गर्नुपर्ने आग्रह गरे। उनले ठूलो दलका नेता प्रधानमन्त्री बन्ने अवस्थामा त्यस्तो सरकारलाई आफ्नो दलले विश्वासको मत दिने तर एमाले अध्यक्ष ओलीको नेतृत्वमा सरकार गठन भएमा आफूहरू त्यसको विपक्षमा रहने जनाए। राष्ट्रिय स्वतन्त्र पार्टीका अध्यक्ष रवि लामिछानले वर्तमान सरकारमा रहेर देश र जनताका लागि इमानदाररूपमा काम गरेको र अबका दिनमा प्रतिपक्षमा रहेर भूमिका निर्वाह गर्ने बताए।"
"संविधान हामीले ल्याएका हौं, यसको रक्षा हामी गर्छौं, कसैको अर्तिउपदेश आवश्यक छैन : रमेश लेखक","काठमाडौं : नेपाली कांग्रेसले मुलुकलाई स्थीरता दिँदै संविधानलाई गतिशिल बनाउनका निम्ति संसदमा रहेका दुई ठूला दल एक ठाउँमा आउनुपर्ने परिस्थित सृजना भएको बताएको छ। शुक्रबार प्रतिनिधिसभा बैठकमा प्रधानमन्त्री पुष्पकमल दाहाल 'प्रचण्ड'ले राखेको विश्वासको मतको प्रस्तावमाथि छलफलमा भाग लिँदै प्रमुख सचेतक रमेश लेखकले अस्थिरतातर्फ जान लागेको मुलुकलाई सही ढंगबाट अगाडि लैजान नेपाली कांग्रेस र नेकपा एमालेबीच सहमति भएको दावी गरेका हुन्। उनले मुलुकको अर्थतन्त्रलाई सुधार गर्दै मुलुकलाई विकासको बाटोतर्फ अघि बढाउन नयाँ सरकारले प्राथमिकताका साथ काम गर्ने जिकिर गरे। नेता लेखकले मुलुकको आवश्यकताअनुसार संविधान संशोधन हुनुपर्ने बताए। उनले संविधान कुनै दुई दल वा एक दल मिलेर संविधान नहुने भन्दै सहमतिका आधारमा मात्रै संशोधन हुने जिकिर गरे। उनले भने, 'संविधान संशोधन गर्ने भनेको दुईवटा पार्टी मिलेर गर्ने भनेको होइन। संशोधन गर्नका लागि सबै दलहरूलाई समावेश गरेर सहमतिका आधारमा संशोधन गर्ने भनेको हो। तर, पहल त कसैले गर्नुपर्ला कि। हिजो पनि संविधान निर्माण गर्दाखेरी कसैले नेतृत्व गरेको होला नि। हो, त्यो छलफलको प्रारम्भ हामीले गरेका हौं।' नेपाली कांग्रेस लोकतन्त्रका लागि लडेको पार्टी भएको भन्दै यसका विरुद्ध आपेक्ष गर्ने, कल्पना र अनुमानका आधारमा विभिन्न भाष्य निर्माण गर्ने काम रोकिनुपर्ने उनको भनाइ छ। 'नेपाली कांग्रेस आफ्नो जन्मदिनदेखि आजसम्म लोकतन्त्रका लागि लडेको पार्टी हो। लोकतन्त्र व्यवस्थामा लोकतन्त्र विरोधीहरूलाई लिएर इतिहास बनाएको पार्टी हो। यसकारण यो लोकतान्त्रिक संविधानलाई कमजोर पार्ने कुरामा,कांग्रेसका माथि आपेक्ष गर्ने, कल्पना र अनुमानका आधारमा विभिन्न भाष्य निर्माण गर्ने काम बन्द गरिनुपर्छ,'उनले भने,'यो संविधान हामीले ल्याएको हौं। संविधानको रक्षा हामीले गर्छौं। यसका लागि कुनै अर्तिउपदेश आवश्यक छैन।' मुलुकमा कानुन बमोजिम भ्रष्टाचार नियन्त्रण गर्न सुशासन गर्नका लागि दुई दलबीच सहमति भएको उनले दावी गरे। उनले मुलुकलाई सही ढंगबाट सञ्चालन गर्नका निम्ति संविधान संशोधनको विषय उठेको जिकिर गरे। संविधान संशोधनको विषय उठ्ने वित्तिकै पश्चयगमन नहुने उनको भनाइ छ। उनले भने,'संविधान संशोधनको विषय उठाउनु ,छलफल गरिनु, यसको समीक्ष गर्नु पश्चयगमन होइन, अग्रगमन हो। यदि संविधानलाई जटवस्तुका रुपमा लिएर पूजाकोठामा राखेर पाठ गर्ने विषयका रुपमा लियौं भने यो संविधान कमजोर हुनसक्छ। यसलाई चलायमान बनाउन आवश्यक छ। '"
"प्रतिनिधिसभा बैठक सुरू, प्रधानमन्त्री प्रचण्डले पाँचौ पटक विश्वासको मत लिँदै","काठमाडौं : प्रतिनिधिसभा बैठक सुरू भएको छ। आजको बैठकमा प्रधानमन्त्री पुष्पकमल दाहाल 'प्रचण्ड'ले विश्वासको मत लिने कार्यसूची छ। संसदमा दुई ठूला दल नेपाली कांग्रेस र नेकपा एमालेबीच गठबन्धनसहित राष्ट्रिय सहमतिको सरकार बनाउने सहमति भएपछि अल्पमतमा परेका प्रधानमन्त्री प्रचण्डले १८ महिनाको अवधिमा आज पाँचौ पटक विश्वासको मत लिन लागेका हुन्। पछिल्लो पटक उनलाई समर्थन गरेको दल एमालेले समर्थन फिर्ता लिएपछि प्रचण्डले नेपालको संविधानको धारा १०० को उपधारा (२) अनुसार विश्वासको मत लिन लागेका हुन्। संविधानको धारा १०० को उपधारा (२) बमोजिम प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले विश्वासको मत लिनुपर्ने प्रावधान छ। सोही प्रावधानअनुसार प्रधानमन्त्री प्रचण्डले आज विश्वासको मत लिन लागेका हुन्। तर,उनले विश्वासको मत पाउने संभावना भने छैन। हाल २ सय ७५ सदस्यीय प्रतिनिधिसभामा बहुमतका लागि १३८ सीट आवश्यक पर्छ। अहिले सबैभन्दा ठूलो दल नेपाली कांग्रेस ८८ र दोस्रो ठूलो दल नेकपा एमाले सँग ७९ जना सांसद छन्। यी दुवैलाई जोड्दा पनि बहुमत पुग्ने अर्थात् १६७ सीट पुग्ने अवस्था छ। एमाले सांसदमध्ये सभामुख देवराज घिमिरेले बराबर मत नभएमा मतदान गर्न पाउने छैनन् भने सांसद टोपबहादुर रायमाझी निलम्बित छन्। प्रचण्डसँग नेकपा माओवादी केन्द्रको (३२),रास्वपा (२१) र एकीकृत समाजवादी (१०) गरी जम्मा ६३ मत मत मात्रै छ। प्रमुख दुई ठूला दल कांग्रेस र एमालेमात्रै नभइ सरकारमा रहेका साना दलले पनि प्रचण्डको विपक्षमा मत हाल्ने निर्णय गरेका छन्। राष्ट्रिय प्रजातन्त्र पार्टी (राप्रपा),जनता समाजवादी पार्टी नेपाल (जसपा नेपाल), जनता समाजवादी पार्टी (जसपा), जनमत पार्टी, लोकतान्त्रिक समाजवादी पार्टी (लोसपा) र नागरिक उन्मुक्ति पार्टीले विपक्षमा मतदान गर्ने निर्णय गरिसकेका छन्। प्रचण्डको पक्षमा नेकपा माओवादी केन्द्र,रास्वपा र नेकपा एसले मत दिन ह्वीप जारी गरेका छन्। प्रधानमन्त्री नियुक्त भएको १५ दिनपछि प्रचण्डले पहिलोपटक २०७९ पुस २६ गते प्रतिनिधिसभाको बैठकमा विश्वासको मत लिएका थिए। प्रतिनिधिसभाका २७० जना सांसदमध्ये २६८ जनाले विश्वासको मत दिएका थिए। दुईजना सांसदले विपक्षमा मतदान गरेका थिए। त्यसको झण्डै साढे दुई महिनापछि एमालेलगायतका दलले सरकारलाई दिएको समर्थन फिर्ता लिएपछि प्रधानमन्त्री प्रचण्डले २०७९ साल चैत ६ गते दोस्रोपटक विश्वासको मत लिएका थिए। त्यसबेला उनलाई प्रतिनिधिसभा बैठकमा उपस्थित २६२ सांसदमध्ये कांग्रेससहित १७२ जनाले विश्वासको मत दिएका थिए । विपक्षमा ८९ जना सांसदले मतदान गरेका थिए। एकजना सांसद तटस्थ बसेका थिए। प्रधानमन्त्री प्रचण्डले २०८० साल फागुन ३० गते कांग्रेससँगको गठबन्धन तोडेर एमालेसहितको गठबन्धन बनाएपछि तेस्रोपटक विश्वासको मत लिएका थिए। त्यसबेला प्रतिनिधिसभा बैठकमा सहभागी २६८ सांसदमध्ये १५७ जनाले उनको पक्षमा मतदान गरेका थिए। कांग्रेससहित ११० सांसदले भने विपक्षमा मतदान गरेका थिए भने एकजना सांसद तटस्थ बसेका थिए। त्यसपछि जनता समाजवादी पार्टी नेपाल विभाजन भएसँगै सो पार्टीले सरकारलाई दिएको समर्थन फिर्ता लिएपछि प्रधानमन्त्री दाहालले २०८१ साल जेठ ७ गते विश्वासको मत लिएका थिए। कांग्रेसलगायत विपक्षी दलको संसद् बैठक अवरोधका बीच उनले चौथोपटक विश्वासको मत लिएका थिए। त्यसबेला उनको पक्षमा १५७ सांसदले मत दिएका थिए। प्रधानमन्त्री प्रचण्डले संविधानको धारा १०० को उपधारा २ बमोजिम विश्वासको मत लिने जानकारी गराएका छन्। संविधानको धारा ७६ (२)मा कुनै दलको बहुमत नरहेको अवस्थामा दुई वा दुईभन्दा बढी दलको समर्थनमा सरकार बनाउने प्रावधान छ। प्रधानमन्त्रीलाई नेकपा एमाले र कांग्रेसले नयाँ सरकार गठनका लागि मार्ग प्रशस्त गर्न आग्रह गरे पनि उनले राजीनामा नदिएर संसद फेस गर्न लागेका हुन्। असार १७ गते एमाले र कांग्रेसबीच गठबन्धनसहितको राष्ट्रिय सरकार बनाउने सहमति भएको थियो। सहमतिअनुसार संसदको बाँकी कार्यकाल नेपाली कांग्रेस र एमालेले आलोपालो सरकारको नेतृत्व गर्ने सहमति भएको छ। पहिलो चरणमा सरकारको नेतृत्व एमाले अध्यक्ष ओलीले गर्नेछन्। त्यसपछि कांग्रेस सभापति शेरबहादुर देउवाले नेतृत्व गर्ने सहमति भएको छ। उनीहरूबीच संविधानको धारा ७६ (२) अनुसार नै सरका गठन गर्ने सहमति भएको हो। प्रधानमन्त्री प्रचण्डले विश्वासको मत नपाएमा आजै नयाँ सरकार गठनको प्रक्रिया सुरू हुनेछ। संसदबाट प्रधानमन्त्रीले विश्वासको मत नपाएको जानकारी सभामुखले राष्ट्रपति रामचन्द्र पौडेललाई गराएलगत्तै बहुमत सदस्यको हस्ताक्षरसहित कांग्रेस र एमाले राष्ट्रपतिकहाँ जाने तयारी गरेका छन्।"
गृहमन्त्रीलाई ज्ञानेन्द्र शाहीको आग्रह : फाइल खोलेर सरकार ढल्यो भनेर गलत सूचना नदिनुहोस्,"काठमाडौं : राष्ट्रिय प्रजातन्त्र पार्टी (राप्रपा) सांसद ज्ञानेन्द्र बहादुर शाहीले भ्रष्टाचारका फाइल खोलेर सरकार ढल्यो भनेर गलत भाष्य सृजना नगर्न आग्रह गरेका छन्। प्रतिनिधिसभा बैठकमा प्रधानमन्त्री पुष्पकमल दाहाल 'प्रचण्ड'ले पेश गरेको विश्वासको मतको प्रस्तावमाथिको छलफलमा बोल्दै राप्रपाका प्रवक्ता समेत रहेका शाहीले उपप्रधान तथा गृहमन्त्री रवि लामिछानेलाई इंगित गर्दै फाइल खोलेर सरकार ढल्यो भनेर गलत भाष्य सृजना नगर्न आग्रह गरेका हुन्। 'समीकरण मिलेन। केके उहाँहरूको सर्त मिलेन। सर्त नमिल्या हुनाले सरकार ढल्यो भने त भइहाल्यो नि । फाइल खोलेर एउटा मान्छे जेल हालेको छैन। कहाँ फाइल छ। न निर्मला पन्तको हत्यारा पक्राउ गरेको छ। न त जीवी राई पक्राउ पर्या छन्। न सहकारी ठगीका दोषी जेल गएका छन्। न नक्कली भुटानी शरणार्थी प्रकरणका दोषी जेल गएका छन्। कोही गएका छैनन्,'उनले भने,' ठूलाठूला नेताहरू मिलेर नै सरकार ढलेको हो। फाइल खोलेर सरकार ढल्यो भनेर गलत भाष्य सृजना नगर्नुहोस्।'"
प्रधानमन्त्री प्रचण्डले मागे विश्वासको मत,"काठमाडौं : प्रधानमन्त्री पुष्पकमल दाहाल प्रचण्डले विश्वासको मत मागेका छन्। प्रधानमन्त्री प्रचण्डले नेपालको संविधानको धारा १०० को उपधार (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली २०७९ को नियम १५५ बमोजिम प्रस्ताव पेश गरेका हुन्। प्रस्ताव प्रस्तुत गर्दै प्रधानमन्त्री प्रचण्डले आफूलाई विश्वासको मत दिन आग्रह गरेका छन्। प्रधानमन्त्रीले संसदमा राखेको प्रस्तावमाथि छलफल गर्न सभामुखले दुई घण्टाको समय निर्धारण गरेका छन्। संसदको पहिलो र दोस्रो ठूलो दल मिलेर सरकार बनाउने नेपाली कांग्रेस र नेकपा एमालेको सहमतिपछि विशेषगरी एमालेले सरकारलाई दिएको विश्वासको मत फिर्ता लिएपछि आफू सदनमा विश्वासको मतका लागि पुनः उपस्थित भएको जानकारी गराए। असार १७ गते राति संसदमा दुई ठूला दल नेपाली कांग्रेस र नेकपा एमालेबीच गठबन्धनसहित राष्ट्रिय सरकार निर्माण गर्ने सहमति गरेसँगै अल्पमतमा परेका प्रधानमन्त्री प्रचण्डले आज विश्वासको मत लिन लागेका हुन्। तर,उनले विश्वासको मत पाउने संभावना भने छैन। हाल २ सय ७५ सदस्यीय प्रतिनिधिसभामा बहुमतका लागि १३८ सीट आवश्यक पर्छ। अहिले सबैभन्दा ठूलो दल नेपाली कांग्रेस ८८ र दोस्रो ठूलो दल नेकपा एमाले सँग ७९ जना सांसद छन्। यी दुवैलाई जोड्दा पनि बहुमत पुग्ने अर्थात् १६७ सीट पुग्ने अवस्था छ। एमाले सांसदमध्ये सभामुख देवराज घिमिरेले बराबर मत नभएमा मतदान गर्न पाउने छैनन् भने सांसद टोपबहादुर रायमाझी निलम्बित छन्। प्रचण्डसँग नेकपा माओवादी केन्द्रको (३२),रास्वपा (२१) र एकीकृत समाजवादी (१०) गरी जम्मा ६३ मत मत मात्रै छ। प्रमुख दुई ठूला दल कांग्रेस र एमालेमात्रै नभइ सरकारमा रहेका साना दलले पनि प्रचण्डको विपक्षमा मत हाल्ने निर्णय गरेका छन्। राष्ट्रिय प्रजातन्त्र पार्टी (राप्रपा),जनता समाजवादी पार्टी नेपाल (जसपा नेपाल),जनता समाजवादी पार्टी (जसपा), जनमत पार्टी, लोकतान्त्रिक समाजवादी पार्टी (लोसपा) र नागरिक उन्मुक्ति पार्टीले विपक्षमा मतदान गर्ने निर्णय गरिसकेका छन्। उनको पक्षमा माओवादी केन्द्र,रास्वपा र नेकपा एसले मात्रै मत दिने निर्णय गरेका छन्। यस अगाडि २०८१ जेठ ७ गते चौथो पटक प्रधानमन्त्री प्रचण्ड विश्वासको मत लिएका थिए। त्यतिबेला उनले राखेको विश्वासको मतको प्रस्तावको पक्षमा १५७ मत खस्यो भने विपक्षमा शून्य मत खसेको छ। एक सांसद भने तटस्थ बसे। बैठकमा १५८ मत खसेको थियो। प्रचण्डले तेस्रो पटक २०८० फागुन ३० गते विश्वासको मत पाएका थिए । विश्वासको मतका लागि पेश गरेको प्रस्तावको पक्षमा १५७ मत र विपक्षमा ११० मत खसेको थियो। प्रचण्डले त्यसअघि दोस्रो पटक २०७९ पुस २६ गते पहिलो पटक र चैत्र ६ गते दोस्रो पटक विश्वासको मत लिएका थिए। पहिलो पटक बैठकमा उपस्थित २७० सांसदमध्ये २६८ जनाले प्रचण्डलाई मत दिएका थिए। दोस्रो पटक बैठकमा उपस्थित २६२ सांसदमध्ये १७२ जनाले मत दिएका थिए। गत २०७९ पुस १० गते कांग्रेसको गठबन्धन तोडेर एमाले नेतृत्वको गठबन्धनबाट प्रचण्ड प्रधानमन्त्री नियुक्त भएका थिए। त्यसपछि एमालेको गठबन्धन तोडेर कांग्रेससँग गठबन्धन गरेका थिए। उनले पुन:कांग्रेससँगको गठबन्धन तोडेर एमालेसँग सहकार्य गरेका थिए। उनलाई समर्थन दिएको एमालेले समर्थन फिर्ता लिएपछि प्रचण्डले प्रधानमन्त्री बनेको १८ महिनाको अवधिमा पाँचौं पटक विश्वासको मत लिन लागेका हुन्।"
राष्ट्रपति पौडेललाई भेट्न प्रधानमन्त्री दाहाल शीतल निवासमा,"काठमाडौं : प्रधानमन्त्री पुष्पकमल दाहाल राष्ट्रपति रामचन्द्र पौडेललाई भेट्न शीतल निवास पुगेका छन्। संसद बैठक सकिएलगत्तै प्रधानमन्त्री दाहाल राष्ट्रपति पौडेललाई भेट्न महाराजगन्ज पुगेका हुन्। माओवादी केन्द्रका सांसद माधव सापकोटाले प्रधानमन्त्री दाहालले पछिल्लो राजनीतिक परिस्थितिबारे राष्ट्रपति पौडेललाई रिपोर्टिङ गर्ने बताए। संविधानको धारा ७६(३) बमोजिम सरकार गठनको आह्वान गर्न राष्ट्रपतिलाई आग्रह गरिने उनको भनाइ छ। 'प्रधानमन्त्रीजी राष्ट्रपतिकहाँ जानुभएको छ। उहाँले राजनीतिक परिस्थितिबारे रिपोर्टिङ गर्नुहुन्छ। संवैधानिक व्यवस्था जे छ, त्यहीअनुसार सरकार गठन आह्वान गर्न राष्ट्रपतिलाई आग्रह गर्नुहुन्छ। हामीलाई आशा छ, राष्ट्रपतिले संविधान मिच्नुहुन्न,' उनले भने। प्रधानमन्त्री दाहालले आजको प्रतिनिधिसभा बैठकमा विश्वासको मत मागेका थिए। विश्वासको मतको पक्षमा ६३ मत मात्रै खसेको थियो। विपक्षमा भने १९४ मत खसेको थियो। विश्वासको मत नपाएपछि दाहाल नेतृत्वको सरकार ढलेको छ। प्रधानमन्त्री दाहाल पदमुक्त बनेका छन्।"
प्रतिनिधिसभा बैठकमा विश्वासको मत लिँदै प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल 'प्रचण्ड' ले प्रतिनिधिसभा बैठकमा विश्वासको मतका लागि प्रस्ताव पेश गरेका छन्। प्रधानमन्त्री प्रचण्डले नेपालको संविधानको धारा १०० को उपधार (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली २०७९ को नियम १५५ बमोजिम प्रस्ताव पेश गरेका हुन्। अहिले विश्वासको मतको प्रस्तावमाथि छलफल जारी छ। प्रस्तावमाथि छलफलका लागि सभामुखले दुई घण्टाको समय दिएका छन्। असार १७ गते राति संसदमा दुई ठूला दल नेपाली कांग्रेस र नेकपा एमालेबीच गठबन्धनसहित राष्ट्रिय सरकार निर्माण गर्ने सहमति गरेसँगै अल्पमतमा परेका प्रधानमन्त्री प्रचण्डले आज विश्वासको मत लिन लागेका हुन्। तर,उनले विश्वासको मत पाउने संभावना भने छैन। हाल २ सय ७५ सदस्यीय प्रतिनिधिसभामा बहुमतका लागि १३८ सीट आवश्यक पर्छ। अहिले सबैभन्दा ठूलो दल नेपाली कांग्रेस ८८ र दोस्रो ठूलो दल नेकपा एमाले सँग ७९ जना सांसद छन्। यी दुवैलाई जोड्दा पनि बहुमत पुग्ने अर्थात् १६७ सीट पुग्ने अवस्था छ। एमाले सांसदमध्ये सभामुख देवराज घिमिरेले बराबर मत नभएमा मतदान गर्न पाउने छैनन् भने सांसद टोपबहादुर रायमाझी निलम्बित छन्। प्रचण्डसँग नेकपा माओवादी केन्द्रको (३२),रास्वपा (२१) र एकीकृत समाजवादी (१०) गरी जम्मा ६३ मत मत मात्रै छ। प्रमुख दुई ठूला दल कांग्रेस र एमालेमात्रै नभइ सरकारमा रहेका साना दलले पनि प्रचण्डको विपक्षमा मत हाल्ने निर्णय गरेका छन्। राष्ट्रिय प्रजातन्त्र पार्टी (राप्रपा),जनता समाजवादी पार्टी नेपाल (जसपा नेपाल),जनता समाजवादी पार्टी (जसपा), जनमत पार्टी, लोकतान्त्रिक समाजवादी पार्टी (लोसपा) र नागरिक उन्मुक्ति पार्टीले विपक्षमा मतदान गर्ने निर्णय गरिसकेका छन्। उनको पक्षमा माओवादी केन्द्र,रास्वपा र नेकपा एसले मात्रै मत दिने निर्णय गरेका छन्। यस अगाडि २०८१ जेठ ७ गते चौथो पटक प्रधानमन्त्री प्रचण्ड विश्वासको मत लिएका थिए। त्यतिबेला उनले राखेको विश्वासको मतको प्रस्तावको पक्षमा १५७ मत खस्यो भने विपक्षमा शून्य मत खसेको छ। एक सांसद भने तटस्थ बसे। बैठकमा १५८ मत खसेको थियो। प्रचण्डले तेस्रो पटक २०८० फागुन ३० गते विश्वासको मत पाएका थिए । विश्वासको मतका लागि पेश गरेको प्रस्तावको पक्षमा १५७ मत र विपक्षमा ११० मत खसेको थियो। प्रचण्डले त्यसअघि दोस्रो पटक २०७९ पुस २६ गते पहिलो पटक र चैत्र ६ गते दोस्रो पटक विश्वासको मत लिएका थिए। पहिलो पटक बैठकमा उपस्थित २७० सांसदमध्ये २६८ जनाले प्रचण्डलाई मत दिएका थिए। दोस्रो पटक बैठकमा उपस्थित २६२ सांसदमध्ये १७२ जनाले मत दिएका थिए। गत २०७९ पुस १० गते कांग्रेसको गठबन्धन तोडेर एमाले नेतृत्वको गठबन्धनबाट प्रचण्ड प्रधानमन्त्री नियुक्त भएका थिए। त्यसपछि एमालेको गठबन्धन तोडेर कांग्रेससँग गठबन्धन गरेका थिए। उनले पुन:कांग्रेससँगको गठबन्धन तोडेर एमालेसँग सहकार्य गरेका थिए। उनलाई समर्थन दिएको एमालेले समर्थन फिर्ता लिएपछि प्रधानमन्त्री बनेको १८ महिनाको अवधिमा प्रचण्डले आज पाँचौं पटक विश्वासको मत लिन लागेका हुन्।"
"एकीकृत समाजवादी नयाँ सरकारमा सहभागी नहुने,प्रचण्डलाई मत दिने","काठमाडौं : नेपाल कम्युनिष्ट पार्टी (एकीकृत समाजवादी) अब बन्ने नयाँ सरकारमा सहभागी नहुने भएको छ । सरकारलाई गुण र दोषका आधारमा सहयोग गर्ने नेता मेटमणि चौधरीले जानकारी दिए । प्रधानमन्त्री पुष्पकमल दाहाल प्रचण्ड नेतृत्वको सरकारलाई विश्वासको मतको प्रस्तावका पक्षमा मतदान गर्ने पार्टीले आफ्ना सांसदलाई सरकारको पक्षमा मतदान गर्न निर्देशन दिएको छ । वर्तमान सरकारमा रहेका नेपाल कम्युनिष्ट पार्टी (एमाले), जनता समाजवादी पार्टी नेपाललगायत केही दल सरकारबाट बाहिरिएपछि दाहाल नेतृत्वको सरकार अल्पमतमा परेकाले आज संसद्बाट विश्वासको मत लिने कार्यतालिका छ । वामपन्थी शक्तिको एकतालाई जोड दिएर समाजवादी मोर्चामा आबद्ध सो पार्टीको प्रतिनिधिसभामा १० सिट तथा राष्ट्रियसभामा आठ सिट छ । पार्टीको तर्फबाट वर्तमान मन्त्रिपरिषदमा दुई मन्त्री तथा सुदूरपश्चिम प्रदेशको नेतृत्व गरेको छ ।रासस"
"प्रधानमन्त्री प्रचण्डले पाएनन् विश्वासको मत, सरकार ढल्यो","काठमाडौं : प्रधानमन्त्री पुष्पकमल दाहाल 'प्रचण्ड' नेतृत्वको सरकार ढलेको छ। शुक्रबार प्रतिनिधिसभा बैठकमा प्रधानमन्त्री 'प्रचण्ड'ले विश्वासको मत पाउन सकेनन्। विश्वासको मतका लागि भएको मत विभाजनमा प्रधानमन्त्री प्रचण्डले ६३ मत मात्रै पाए। विश्वासको मतको विपक्षमा १९४ मत र एक जना तटस्थ बसे। प्रतिनिधिसभा बैठकमा कूल २५८ जना सांसद उपस्थित थिए। सभामुख देवराज घिमिरेले प्रधानमन्त्री दाहालले मागेको विश्वासको मत अस्वीकृत भएको घोषणा गरे। प्रचण्डलाई माओवादी केन्द्रका ३२, राष्ट्रिय स्वतन्त्र पार्टीका २१ र एकीकृत समाजवादीका १० जना सांसदले मात्रै विश्वासको मत दिए। नेपाली कांग्रेस, नेकपा एमाले, राष्ट्रिय प्रजातन्त्र पार्टी (राप्रपा), जनता समाजवादी पार्टी नेपाल (जसपा नेपाल), जनता समाजवादी पार्टी (जसपा), जनमत पार्टी, लोकतान्त्रिक समाजवादी पार्टी (लोसपा) र नागरिक उन्मुक्ति पार्टीले विपक्षमा मतदान गरे। संसदमा दुई ठूला दल नेपाली कांग्रेस र नेकपा एमालेबीच गठबन्धनसहित राष्ट्रिय सहमतिको सरकार बनाउने सहमति भएपछि अल्पमतमा परेका प्रधानमन्त्री प्रचण्डले १८ महिनाको अवधिमा आज पाँचौ पटक विश्वासको मत लिएका हुन्। पछिल्लो पटक उनलाई समर्थन गरेको दल नेकपा एमालेले समर्थन फिर्ता लिएपछि प्रचण्डले नेपालको संविधानको धारा १०० को उपधारा (२) अनुसार विश्वासको मत लिनुपरेको हो। संविधानको धारा १०० को उपधारा (२) बमोजिम प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले विश्वासको मत लिनुपर्ने प्रावधान छ। सोही प्रावधानअनुसार प्रधानमन्त्री प्रचण्डले विश्वासको मत लिएका हुन्। प्रधानमन्त्री नियुक्त भएको १५ दिनपछि प्रचण्डले पहिलोपटक २०७९ पुस २६ गते प्रतिनिधिसभाको बैठकमा विश्वासको मत लिएका थिए। प्रतिनिधिसभाका २७० जना सांसदमध्ये २६८ जनाले विश्वासको मत दिएका थिए। दुईजना सांसदले विपक्षमा मतदान गरेका थिए।"
"प्रधानमन्त्री प्रचण्डले संसदमा आक्रोश पोखे,गलत सूचना दिए : एमाले","काठमाडौं : नेकपा एमालेले प्रधानमन्त्री प्रधानमन्त्री पुष्पकमल दाहाल प्रचण्डले संसदमा गलत सूचना दिएको दाबी गरेको छ। प्रतिनिधि सभाको आजको बैठकमा प्रधानमन्त्री प्रचण्डले विश्वासको मत प्राप्त गर्न प्रस्ताव राखेपछि छलफलमा भाग लिँदै एमाले सचिव योगेश भट्टराईले प्रचण्डले आक्रोश पोखेको बताएका हुन्। उनले भने,प्रधानमन्त्रीले सदनमा दिएको वक्तव्य सुन्दा आफू कहिले पनि रोस्टममा प्रधानमन्त्रीको हैसियतले अब फेरि भाषण गर्ने दिन फर्किदैन कि भन्ने जस्तो मलाई महसुस भयो। माया पारेको जस्तो पनि मैले महसुस गरे। उहाँ प्रधानमन्त्रीको पदबाट बिदा भइरहँदा उहाँ संसदको सदस्य र पार्टीको नेता कायम नै हुनुहुन्छ। उहाँको जवाफदेहिता आजको मात्र हुँदैन। बाचुञ्जेल जवाफदेहिता बोक्नुपर्छ भनेर बोलेको भए हुने थियो। भट्टराईले देशले निकास र अग्रगमन खोजेकाले कांग्रेस र एमाले एक ठाउँमा आइपुगेको दाबी गरे। एमाले र कांग्रेस सात दशक अगाडिदेखि राजनीतिक संघर्षको इतिहासबाट आएको बताउँदै भट्टराईले दुई दलको अगुवाईमा ठूला ठूला परिवर्तन आएको उल्लेख गरे । उनले प्रचण्डलाई आफूलाई अनुकुल हुँदा एउटा र प्रतिकूल हुँदा अर्को व्याख्या नगर्न चेतावनी दिए। भट्टराईले एमाले अध्यक्ष केपी शर्मा ओली १२ बुँदे सम्झौताका मस्यौदाकार रहेको नबिर्सन आग्रह गरे। उनले भने,एमाले अध्यक्ष केपी शर्मा ओली १२ बुँदे सम्झौताका मस्यौदाकार हुनुहुन्थ्यो। एक जना मस्यौदाकार एमालेको तर्फबाट उहाँ हो। शेरबहादुर देउवा पनि थुनामा हुनुहुन्थ्यो १२ बुँदे सम्झौतामा हस्ताक्षर गर्नु भएको होइन र ? संविधान निर्माण र राजनीतिमा माओवादीको योगदान भएकाले नै संसदमा माओवादी भएको बताउँदै उनले ठूला ठूला हिंसात्मक आन्दोलन बिलय भएको स्मरण गर्न आग्रह गरे।"
देश आर्थिक संकटको डिलबाट बाहिर आइसकेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले पछिल्लो समय देशको आर्थिक अवस्था सुधार हुँदै गएको बताएका छन्। प्रतिनिधिसभाबाट विश्वासको मत लिने क्रममा प्रधानमन्त्री प्रचण्डले संविधान कार्यान्वयन, सङ्घीयताको सबलीकरण, अर्थतन्त्रको सुधार र पुनरुत्थान, उत्पादन र उत्पादकत्व वृद्धि, रोजगारी सिर्जना, सुशासन प्रवर्द्धन, सार्वजनिक सेवा प्रवाहमा सुधार र सरलीकरण हुँदै गएको बताए। प्रधानमन्त्री प्रचण्डले नागरिकमैत्री शासन प्रणालीको स्थापना तथा भ्रष्टाचार नियन्त्रण,राष्ट्रिय हितको रक्षालगायतका सबै जिम्मेवारीमा सरकार आम जनताले देखिने र बुझिने गरी राम्रो अङ्कका साथ उत्तीर्ण भएका स्पष्ट पारे। सामाजिक न्याय, सुशासन र समृद्धिका क्षेत्रमा बनेका कैयौँ मानकहरू त्यही अग्रसरताका परिणाम भएको उल्लेख गर्दै प्रधानमन्त्री प्रचण्डले संघ,प्रदेश र स्थानीय तहबीचको समन्वय तथा अन्तरसम्बन्ध व्यवस्थित गर्न राष्ट्रिय समन्वय परिषद, प्रशासनिक समन्वय परिषद तथा विषयगत समितिहरूलाई सक्रिय बनाइएको बताए । उनले देश आर्थिक सङ्कटबाट धेरै बाहिर आएको स्पष्ट पारे। मैले तथ्याङ्कमै भनें, हाम्रा सबैजसो आर्थिक सूचकहरू सकारात्मक हुँदै गएका छन् । त्यसैले हाम्रो अर्थतन्त्रमा देखिएको शिथिलता पनि कायम रहने छैन,'प्रधानमन्त्री प्रचण्डले भने,'बजेट निर्माण प्रक्रियालाई समावेशी, वैज्ञानिक र वस्तुपरक बनाउन मैले निकै प्रयास गरें । डेढ वर्षको अवधिमा प्राप्त यो आर्थिक उपलब्धि सानो होइन । म ढुक्कले भन्न सक्छु,देश अब आर्थिक सङ्कटको डिलबाट धेरै बाहिर आइसकेको छ ।'"
"मेटमणिको भविष्यवाणी ४ महिनामै सरकार ढल्छ, प्रचण्डकै पक्षमा परिस्थिति अनुकुल हुन्छ","काठमाडौं : नेकपा एकीकृत समाजवादीका प्रमुख सचेतक मेटमणि चौधरीले चार महिनामै कांग्रेसएमाले नेतृत्वको सरकार ढल्ने दाबी गरेका छन्। शुक्रबार संसदमा बोल्दै उनले चार महिनापछि फेरि प्रचण्डकै पक्षमा परिस्थिति अनुकुल हुने दाबी गरे। 'प्रधानमन्त्रीलाई म आग्रह गर्न चाहन्छु, तपाईँले कांग्रेस सभापतिलाई कति पनि दोषी नदेख्नुस्। उहाँसगको सम्बन्धलाई कायम राख्नुस्। चार महिनामै परिस्थिति अनुकुल हुन्छ। आजको मितिदेखि गनेर राख्नुस्, तपाइँकै पक्षमा परिस्थिति अनुकुल हुन्छ,' चौधरीले भने। सांसद चौधरीले फेरि संसद विघटनतिर सरकार जाने भएकाले त्यसको साथ नबन्न कांग्रेस सभापति शेरबहादुर देउवालाई आग्रह गरे। 'यो सरकार जाने भनेको फेरि संसद विघटनतिरै हो। कांग्रेस सभापतिलाई आग्रह गर्न चाहन्छु, संसद विघटन हुने कुराको साक्षी नबन्नुस्,' उनले भने। उनले कांग्रेसएमालेलाई संविधाको धारा ७६(२)मा फर्काएर संवैधानिक कू नगर्न आग्रह गरे। '७६ (२) पछि ७६ (३) आउँछ भनेर केही अघि आफ्नै संसदीय दलको बैठकमा बोलेको कुरा हो। अनि कुन मुखले अहिले ७६ (२) मा फर्किनुहुन्छ। अच्चम लागिरहेको छ। आफू हुँदा एकथरी व्यख्या आफू नहुँदा अर्कै व्याख्या,' उनले भने, '७६ (३) मा जानुको विकल्प छैन। यदि त्यसो भएन भने तपाईँहरू ठूला दलले संवैधानिक कू गर्दै हुनुहुन्छ।'"
"एमालेले समर्थन फिर्ता लिएर, कांग्रेससँग मिलेर सरकार बनाउने भएपछि विश्वासको मत माग्न लागेको हुँ : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले एमालेले सरकारलाई दिएको विश्वासको मत फिर्ता लिएपछि आफू सदनमा विश्वासको मतका लागि पुनः उपस्थित भएको बताएका छन्। प्रतिनिधिसभाबाट आज विश्वासको मत लिने क्रममा प्रधानमन्त्री प्रचण्डले एमाले र कांग्रेस मिलेर सरकार बनाउने भएकाले आफूले विश्वासको मतका लागि संसद्मा उपस्थित भएको बताएका हुन्। उनले भने, अविरल वर्षा, बाढी, पहिरो र जनधनको ठूलो क्षतिको विषम परिस्थितिमा संसदको पहिलो र दोश्रो ठूलो दल मिलेर सरकार बनाउने नेपाली कांग्रेस र नेकपा (एमाले) को सहमतिपछि विशेषगरी एमालेले सरकारलाई दिएको विश्वासको मत फिर्ता लिएपछि आफू सदनमा विश्वासको मतका लागि पुनः उपस्थित भएको छु। उनले विश्वासको मत र प्रधानमन्त्रीको पदका विषयमा आफू कहिल्यै चिन्तित नभएको उल्लेख गरे। मैले विश्वासको मत पाउँला नपाउँला, म प्रधानमन्त्री रहुँला नरहुँला, त्यसमा म बिल्कुल चिन्तित छैन। यो संविधानमा माओवादी केन्द्रको सबैभन्दा ठूलो लगानी छ। त्यसैले यसलाई माओवादीले कमजोर बनाउँदैन र बनाउन पनि दिँदैन, उनले भने, संविधानलाई मध्यरातमा झम्टीझम्टी च्यात्न खोज्दा पनि सडकमा पलेटी कसेर जनताको साथ लिएर बचाइएको हो र आउने दिनमा पनि त्यसरी नै बचाइनेछ। उनले पछिल्ला दिनमा आएको अबिरल वर्षा,बाढी र पहिरोका कारण ज्यान गुमाउनुहुने नागरिकप्रति भावपूर्ण श्रद्धाञ्जली व्यक्त गरेका हुन्। उनले लोकतन्त्रको आधारस्तम्भ र नागरिक सम्प्रुभताको प्रयोगस्थल संसद् भएको उल्लेख गरे।"
दलहरूको बलियो बहुमतमा ७६(२) निर्विकल्प,"संविधानमा कुनै पनि दलको एक्लो बहुमत नभएको अवस्थामा दिगोपना र स्थिरताका लागि दुई वा दुईभन्दा बढी दलको मिलोमतोमा सरकार बनाउने प्रावधान राखिएको छ । धारा ७६ (२) को मर्म र अन्तर्य त्यही हो । दुई ठूला दल र दुई तिहाइभन्दा बढी सांसदले दर्बिलो सरकार बनाउने भन्दै एमाले अध्यक्ष केपी शर्मा ओलीका पक्षमा हस्ताक्षर गरिसकेपछि अल्पमतको सरकार बनाउन ७६ (३) आकर्षित नहुने संविधानविद्हरू बताउँछन् । जबकि ७६ (३) बाट प्रधानमन्त्री पाउने कांग्रेस सभापति शेरबहादुर देउवा स्वयंले त्यसलाई अस्वीकार गरिसकेका छन् । यस परिप्रेक्ष्यमा ७६ (३) भन्नु असान्दर्भिक र बेतुकको हुने उनीहरूको धारणा छ । काठमाडौं : नेपालको संविधान धारा ७६ मा मन्त्रिपरिषद्को गठनसम्बन्धी संवैधानिक व्यवस्था छ। यही धारा ७६ (१) ले भन्छ, संसद्मा प्रतिनिधित्व गर्ने जनताका प्रतिनिधिहरूले सम्भावना भएसम्म संसद्भित्रैबाट दलगत र व्यक्तिगत तहमा समेत बहुमतको सरकार गठन गर्ने सम्भावना खोज्नुपर्छ। अहिले उपधारा (१) मा भएको संवैधानिक व्यवस्थाअनुसार, मुलुकमा मन्त्रिपरिषद् गठनको अवस्था छैन। किनकि सो धाराअनुसार राष्ट्रपतिले सरकार गठनको लागि प्रतिनिधिसभामा बहुमत प्राप्त संसदीय दलको नेतालाई नियुक्त गर्ने व्यवस्था छ। संघीय संसद्का २ सय ७५ सदस्यीय संघीय संसद्मा कुनै पनि दलको बहुमत छैन। त्यसैले उपधारा (१) अनुसार मन्त्रिपरिषद् गठन हुन सक्ने आधार नै रहेन। त्यसपछिको दोस्रो विकल्प हो, उपधारा (२)। उपधारा (२) ले भन्छ, उपधारा (१) बमोजिम प्रतिनिधिसभामा कुनै पनि दलको स्पष्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्यलाई राष्ट्रपतिले प्रधानमन्त्री नियुक्त गर्नेछ। संसद्मा दोस्रो ठूलो दल नेकपा एमालेले पुष्पकमल दाहाल नेतृत्वको सरकारलाई दिएको समर्थन फिर्ता लिएको छ। प्रतिनिधिसभामा ८८ सांसद रहेको सबैभन्दा ठूलो दल नेपाली कांग्रेस र ७७ (सभामुख र एक निलम्बित सांसदबाहेक) सांसद रहेको एमालेबीच सातबुँदे सत्ता गठबन्धनको सहमति भएको छ। संविधान संशोधनलगायतका विषयमा यी दुई ठूला दलको सहमतिपछि प्रधानमन्त्री पुष्पकमल दाहाल नेतृत्वको सरकार अल्पमतमा परेको छ। संविधानको धारा १०० (२) को संवैधानिक व्यवस्थाअनुसार सरकार सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले विश्वासको मतका लागि प्रतिनिधिसभा समक्ष प्रस्ताव राख्नुपर्छ। दाहालले पदबाट राजीनामा नदिई २८ असारमा (आज) संसद्मा विश्वासको मत लिन प्रयासरत छन्।२ सय ७५ सदस्यीय प्रतिनिधिसभाको दुई तिहाइभन्दा बढी मत विपक्षमा देखिएकाले प्रधानमन्त्री दाहाल संवैधाानिक एवं नैतिकरूपमा कमजोर बनेका छन्। बहिर्गमनको सम्मुखमा रहेका प्रधानमन्त्री दाहालले विश्वासको मत प्राप्त गर्न पाउने संवैधानिक अधिकार अघि सारेका छन्। प्रधानमन्त्री दाहालले शुक्रबार प्रतिनिधिसभामा विश्वासको मतका लागि प्रतिनिधिसभामा प्रस्ताव राख्ने कार्यसूची पनि रहेको छ। उनले विश्वासको मत नपाउने निश्चितप्रायः छ। विश्वासको मत पाउन नसकेमा नयाँ मन्त्रिपरिषद् पनि धारा ७६ (२) अनुसार नै गठन हुनुपर्ने तर्क संविधानविद्हरूको छ। संविधानविद्को सुझाव : ७६ (२) को सरकार दिगो र स्थिरसंविधानविद्हरूका अनुसार, स्वस्थ संवैधानिक परम्पराको दृष्टिबाट हेर्दा ७६ (१) पछिको विकल्प हो, धारा ७६ (२)। संविधानविद्हरू प्रधानमन्त्री दाहालले विश्वासको मत पाउन सकेनन् भने संविधानको धारा ७६ (२) अनुसारै सरकार गठन हुने तर्क गर्छन्। संविधानविद् डा विपिन अधिकारी प्रतिनिधिसभाबाट विश्वासको मत प्राप्त गर्न नसके प्रधानमन्त्री पुष्पकमल दाहाल पदमुक्त हुने बताउँछन्। विश्वासको मतमा असफल हुनेबित्तिकै प्रधानमन्त्री नियुक्तिको प्रक्रिया राष्ट्रपतिले सुरु गर्नुपर्ने हुन्छ। त्यसपछि संविधानको धारा ७६ (२) अनुसार दुई वा दुईभन्दा बढी दलको समर्थनमा संयुक्त सरकार गठन गर्नुपर्ने हुन्छ, संविधानविद् डा अधिकारी भन्छन्, संविधानले स्थिर, बलियो र टिकाउ सरकारको परिकल्पना गरेको छ, ७६ (२) अनुसार सरकार गठन गर्ने अवस्था हुँदाहुँदै ७६ (३) को सरकार आह्वान गर्ने अधिकार राष्ट्रपतिलाई छैन। प्राविधिक छिद्र खोजेर जानाजान कमजोर सरकार गठनको आह्वान गरियो भने त्यो असंवैधानिक हुन्छ। नेपाली कांग्रेस र नेकपा एमालेका संसदीय दलका नेताद्वय शेरबहादुर देउवा र केपी शर्मा ओलीले पत्र लेखेर ओलीलाई प्रधानमन्त्री बनाउन राष्ट्रपतिलाई आग्रह गर्ने तयारी रहेको स्रोतले जनायो। त्यसका लागि दुई तिहाइभन्दा बढी सांसदको हस्ताक्षर लिइसकिएको छ। संविधानविद् डा भीमार्जुन आचार्य पनि धारा ७६ (२) अनुसारको नयाँ सरकार गठन गर्नुपर्ने तर्क गर्छन्। डा आचार्य भन्छन्, प्रधानमन्त्री दाहालले विश्वासको मत प्राप्त नगरेपछि ठूला राजनीतिक दलले स्थिरताको सरकार दिन्छौं भनेर वचनबद्धता व्यक्त गरेर संविधानको धारा ७६ (२) बमोजिम सरकार गठन गर्न तयार छन् भने राष्ट्रप्रतिज्यूले सहयोग र समर्थन गर्नु उपयुक्त हुन्छ। राष्ट्रपति पनि मन्त्रिपरिषद्को सल्लाह र सम्मतिमा सञ्चालित हुने संविधानमा उल्लेख छ। यसमा कुनै प्रकारको व्यवधान हुनु राम्रो होइन। संविधानविद् टीकाराम भट्टराईका अनुसार संविधानको धारा ७६ (२) कि ७६ (३) भन्ने कुरा राष्ट्रपति वा कुनै राजनीतिक दलको चाहनाको विषय होइन। संविधानले तोकेका सर्तहरू पूरा भएको अवस्थामा संविधानका जुनसुकै धाराहरू पनि सक्रिय हुन्छन्। अहिलेको वस्तुगत अवस्था हेर्दाखेरि प्रधानमन्त्री दाहालले विश्वासको मत प्राप्त गरिसकेर करिब चार महिना सरकार सञ्चालन गरिसकेको हुनाले यस्तो अवस्थामा धारा ७६ (३) आकर्षित हुँदैन, संविधानविद् भट्टराई भन्छन्, ७६ (२) को सरकार गठन भएर ३० दिनभित्र विश्वासको मत प्राप्त गर्न सकेन भने बल्ल स्वतः ७६ (३) मा जान्छ। अहिलेको अवस्था त्यो हो होइन। ७६ (२) बमोजिम प्रधानमन्त्री भएर दाहालले सरकार सञ्चालन गरिसकेको हुनाले संविधानको धारा ७६ (२) कै सरकार बन्छ भन्नेमा आफैं प्रष्ट छ। यसअघि प्रतिनिधिसभा विघटन र कोशी प्रदेश सरकारको मुद्दामा पनि सर्वोच्च अदालतले गरेको व्याख्याका आधारमा पनि ७६ (२) अन्तर्गतमै सरकार गठन हुने डा भट्टराईले बताए। उच्च अदालत बार एसोसिएसन पाटनका पूर्वअध्यक्ष भोजराज आचार्यका अनुसार, धारा ७६ (२) अनुसार प्रधानमन्त्री बनेका दाहालले धारा ७६ (४) अनुसार विश्वासको मत लिनुपर्ने हुन्छ। अहिलेको दाहाल सरकारले नियुक्ति भएको ३० दिनभित्र एक पटक विश्वासको मत लिइसकेको हो। यस पटकको विश्वासको मत भनेको यसअघि समर्थन गरेको दलले समर्थन फिर्ता लिएको अवस्थामा लिन लागेको अवस्था हो, अधिवक्ता आचार्यको तर्क छ, प्रतिनिधिसभामा प्रतिनिधित्व गर्ने दुई वा दुईभन्दा बढी दलहरूको समर्थनमा बहुमत प्राप्त गर्न सक्ने प्रतिनिधिसभाको सदस्य को हुनुहुन्छ ? भनी धारा ७६(२) अनुसार मन्त्रिपरिषद् गठनका लागि आह्वान गर्नुपर्ने हुन्छ। यसअघि विश्वासको मत पाइसकेको र अहिले विश्वास गुमाइसकेको अवस्था भएकाले नयाँ सरकार गठन पनि धारा ७६ (२) अनुसारै हुनुपर्ने राय संविधानविद्हरूको छ। धारा ७६ (३) को प्रसंग असान्दर्भिकसरकार गठन र सञ्चालनमा राजनीतिक दलहरूबीचको सहकार्य र समझदारीको अपेक्षा संविधानले गरेको छ। असार १७ गते प्रतिनिधिसभाको सबैभन्दा ठूलो दल नेपाली कांग्रेस र दोस्रो ठूलो दल नेकपा (एमाले) बीच संयुक्त सरकार गठनको सहमति भएको थियो। दुवै दलले ७६ (२) अनुसारको सरकार गठन हुने निष्कर्ष निकाल्दै आवश्यक तयारीसमेत गरिसकेका छन्। दुई ठूला दलबीचको सहकार्य पनि संविधानको अपेक्षाअनुसारको भएको संविधानविद्हरूको भनाइ छ। नेपाल बार एसोसिएसनका पूर्व उपाध्यक्षसमेत रहेका वरिष्ठ अधिवक्ता भट्टराई सबैभन्दा ठूलो दल नेपाली कांग्रेस नै संविधानको धारा ७६ (३) अनुसार सरकार गठन गर्न इच्छुक नदेखिएको बताउँछन्। यसअघि ठूला राजनीतिक दलहरू नेपाली कांग्रेस र नेकपा एमालेले ७६ (२) अनुसार सरकार गठन गर्ने निर्णय गरिसकेका छन्। अहिलेको आवश्यकता बलियो सरकार हो, संविधानविद् भट्टराई भन्छन, बलियो सरकार बनाउन ठूला राजनीतिक दलहरू सहमत भइसकेको र संविधानसम्मत पनि भएकोले धारा ७६( २) आकर्षित हुन्छ। राष्ट्रपतिले कहिल्यै पनि कमजोर सरकार बनाउने परिकल्पना गर्नु हुँदैन। धारा ७६ (३) को प्रसंग नै छैन। संविधानविद् डा अधिकारीका अनुसार, धारा ७६ (१) नभए ७६ (२) र धारा ७६ (२) नभए ७६ (३) अनुसार सरकार बन्ने अवस्था निर्वाचन भए लगत्तैको अवस्थामा मात्र लागू हुने हो। संविधानले बलियो सरकारको परिकल्पना गरेको र प्रदेश सरकारको सन्दर्भमा सर्वोच्च अदालतको नजिर हेर्दा पनि अहिले ७६ (३) मा जाने अवस्था नै छैन, डा अधिकारीले भने। वरिष्ठ अधिवक्ता सविता भण्डारी बराल मुलुकमा पटकपटक सरकार परिवर्तन हुने गरेको स्मरण गर्दै भन्छिन्, संविधानले गरेको परिकल्पना नै बहुमत प्राप्त दलले सरकार बनाउने हो। संविधानको अक्षरशः पालना गर्ने हो भने धारा ७६ (३) अनुसार प्रतिनिधि सभामा सबैभन्दा बढी सदस्यहरू रहेको ठूलो दललाई सरकार गठन गर्न आह्वान हुनुपर्छ। तर, ७६ (३) अन्तर्गतको सरकार दिगो र बलियो भने हुँदैन। वरिष्ठ अधिवक्ता रामनारायण बिडारी पनि धारा ७६ (२) अनुसारको सरकार बलियो हुने बताउँछन्। धारा ७६ (३) अनुसारको सरकार अल्पमतको बन्छ। अल्पमतको सरकारले बजेट पास गर्न पनि सक्दैन। एक महिनाभित्र विश्वासको मत लिन नसके सरकार नै हट्छ, वरिष्ठ अधिवक्ता बिडारी भन्छन्, संविधानको रक्षाका लागि धारा ७६ (२) अन्तर्गत नै गठन गर्नु उपयुक्त हुन्छ। नेकपा एमालेका अध्यक्ष केपी शर्मा ओलीको नेतृत्वमा संविधानको धारा ७६ (२) बमोजिम दुई वा दुईभन्दा बढी दल मिलेर सरकार गठन गर्ने व्यवस्थाबमोजिम जाने सहमति नेपाली कांग्रेस र नेकपा एमालेले गरिसकेका छन्। संविधानको धारा ७६ (३) मा संसद्को ठूलो दलको नेतालाई राष्ट्रपतिले प्रधानमन्त्री नियुक्त गर्ने व्यवस्था छ। यद्यपि, संसद्को सबैभन्दा ठूलो दल नेपाली कांग्रेसका सभापति एवं संसदीय दलका नेता शेरबहादुर देउवाले आफू तत्काल प्रधानमन्त्री नबन्ने बताइसकेका छन्। कोशी प्रदेशको नजिर२०८० साउन ११ गते सर्वोच्च अदालतको पूर्ण इजलास (न्यायाधीशत्रय ईश्वरप्रसाद खतिवडा, डा आनन्दमोहन भट्टराई र तिलप्रसाद श्रेष्ठ) बाट कोशी प्रदेश, नेकपा एमाले प्रदेश संसदीय दलका नेता हिक्मतबहादुर कार्की निवेदक रहेको मुद्दामा भएको आदेशका मुख्य मुख्य बुँदाहरू : प्राविधिक छिद्र खोजेर जानाजान कमजोर सरकार गठन आह्वान गरियो भने असंवैधानिक हुन्छ। ७६ (३) को सरकार आह्वान गर्ने अधिकार राष्ट्रपतिज्यूलाई छैन।डा विपिन अधिकारी, संविधानविद् ठूला दलहरू स्थिरताको सरकार दिन्छांै भनेर वचनबद्धतासहित संविधानको धारा ७६ (२) बमोजिम सरकार गठन गर्न तयार छन् भने राष्ट्रपतिज्यूले सहयोग र समर्थन गर्नु उपयुक्त हुन्छ। डा भीमार्जुन आचार्य, संविधानविद् संविधानको धारा ७६ (३) अनुसार सरकार गठन गर्न आह्वान हुनुपर्छ। तर, यसअन्तर्गत गठन हुने सरकार दिगो र बलियो भने हुँदैन।सविता भण्डारी, वरिष्ठ अधिवक्ता दुई वा दुईभन्दा बढी दलहरूको समर्थनमा बहुमत प्राप्त गर्न सक्ने संवैधानिक व्यवस्थाबमोजिम धारा ७६ (२) अनुसार सरकार गठनको आह्वान गर्नुपर्छ। भोजराज आचार्य, पूर्वअध्यक्ष, उच्च अदालत बार एसोसिएसन, पाटन बलियो सरकार बनाउन ठूला दलहरू सहमत भइसकेको र संविधानसम्मत पनि भएकोले धारा ७६ (२) आकर्षित हुन्छ। सर्वोच्च अदालतको नजिर हेर्दा पनि अहिले ७६ (३) मा जाने अवस्था नै छैन। राष्ट्रपतिले कमजोर सरकार बनाउने परिकल्पना गर्नु हुँदैन।टीकाराम भट्टराई, संविधानविद् संविधानको रक्षाको लागि धारा ७६(२) अन्तर्गत नै सरकार गठन हुनु उपयुक्त हुन्छ। रामनारायण बिडारी, वरिष्ठ अधिवक्ता संविधानको धारा ७६ (३) सरकार गठनको आह्वान गर्दा सबैभन्दा ठूलो दलका रूपमा नेपाली कांग्रेसका सभापति शेरबहादुर देउवा प्रधानमन्त्री बन्नुपर्ने हुन्छ। विजय गुप्ता, वरिष्ठ अधिवक्ता"
ओली नेतृत्वको सरकार गठनका लागि हस्ताक्षर संकलन,काठमाडौं : नेकपा एमाले अध्यक्ष केपी शर्मा ओलीको नेतृत्वमा सरकार गठनका लागि सांसदहरूको हस्ताक्षर संकलन गरिएको छ। शुक्रबार संसद भवनमा नेपाली कांग्रेस र नेकपा एमालेका सांसदहरूको हस्ताक्षर संकलन गरिएको हो। कांग्रेस सभापति शेरबहादुर देउवा र एमाले अध्यक्ष केपी शर्मा ओलीले पनि हस्ताक्षर गरेका थिए। राष्ट्रपति रामचन्द्र पौडेलले सरकार गठनको आह्वान गरेलगत्तै दाबी पेस गर्ने तयारी रहेको कांग्रेसएमाले नेताहरूले जानकारी दिएको छ।
सरकारमा सहभागी दलले समर्थन फिर्ता लिएपछि दीर्घकालिन असरका निर्णय र नियुक्ति गरिनँ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले एमालेले विश्वासको मत फिर्ता लिएपछि दीर्घकालिन असरका निर्णय र कुनै पनि नियुक्ति नगरेको बताएका छन्। प्रतिनिधिसभाबाट आज विश्वासको मत लिने क्रममा प्रधानमन्त्री प्रचण्डले नैतिक प्रश्न उठ्ने गरी तदर्थ सरकार चलाउन आफूलाई कुनै रूचि नभएको प्रष्ट पारेका हुन्। नैतिक प्रश्न उठ्ने गरी तदर्थ सरकार चलाउन मलाई कुनै रूचि थिएन र छैन, प्रधानमन्त्री प्रचण्डले भने, प्राविधिक तयारीका समय आवश्यक हुँदैनथ्यो भने म भोलिपल्टै पनि विश्वासको मतका लागि तयार थिएँ। मैले १० दिनभित्रै विश्वासको मत लिने जानकारी सदनलाई गराएँ। उनले बाढीपहिरोको चपेटामा देश परेर सरकार चौबीसै घण्टा खटेर उद्दार र राहतमा लागिरहेको बेला वक्तव्यबाजी गरेर कर्मचारीतन्त्रलाई धम्क्याएर र फकाएर सरकारलाई प्रभावहीन बनाउन कोशिस गरिएको आरोप लगाए। उनले विश्वासको मत र प्रधानमन्त्रीको पदका विषयमा आफू कहिल्यै चिन्तित नभएको उल्लेख गरे। उनले भने, मैले विश्वासको मत पाउँला नपाउँला, म प्रधानमन्त्री रहुँला नरहुँला,त्यसमा म बिल्कुल चिन्तित छैन। उनले संसदको पहिलो र दोस्रो ठूलो दललाई विश्वासले नभइ डरले जोड्नु चिन्ताको विषय भएको टिप्पणी गरे। उनले भने,जुन परिस्थितिमा, जे कारणले कांग्रेस र एमाले मिल्न खोज्नुभएको छ, तपाईहरूको सहकार्यको सहमतिलाई जनताले अनुमोदन गरेको छ कि छैन, आफै मूल्याङ्कन गरिरहनुभएको होला। प्रधानमन्त्री प्रचण्डले सहमति नाघेर र छलछाममा लागेर संविधान संशोधनका नाममा राष्ट्रलाई अनावश्यक द्वन्द्वतिर नलैजान आग्रह गरे। प्रचण्डले संविधान सभामा संविधान निर्माणको प्रक्रिया पनि व्यापक विचार विमर्श र अधिकतम राष्ट्रिय सहमतिबाट अघि बढेको स्मरण गरे।"
पर्खाल भत्किएर बालिकाको मृत्यु,काठमाडौं : काठमाडौंको दक्षिणकालीस्थित थाई गुम्बा नजिकैको पर्खाल भत्किएर एक बालिकाको मृत्यु भएको छ। सो घटनामा परेका पाँच जनाको सकुशल उद्धार गरिएको छ। काठमाडौं उपत्यका प्रहरी प्रहरी कार्यालयका प्रवक्ता एवं प्रहरी वरिष्ठ उपरीक्षक दिनेशराज मैनालीका अनुसार आज अपराह्न चार बजे उक्त पर्खाल भत्किएर ६ जना पुरिएका थिए। घटनामा परेका सबैको उद्धार गरिएकामा उपचारका क्रममा एक बालिकाको मृत्यु भएको उनले बताए। मृतकको पहिचान हुन सकेको छैन। घटनाबारे जानकारी पाएलगत्तै फर्पिङबाट प्रहरी निरीक्षकको नेतृत्वमा गएको टोलीले स्थानीयवासीको सहयोगमा उनीहरूको उद्धार गरेको थियो। घाइते सबैको बल्खुस्थित वयोधा अस्पतालमा उपचार भइरहेको प्रहरीले जनाएको छ। घटनामा परेका सबै सोही स्थानमा रहेको थाई गुम्बामा बस्ने बालबालिका भएका बताइएको छ।
प्रधानमन्त्री प्रचण्डलाई कांग्रेसको जवाफ : भ्रष्टाचार नियन्त्रण र सुशासन कायम गर्न दुई दलबीच सहमति भएको हो,"काठमाडौं : नेपाली कांग्रेसले दुई राजनीतिक दलबीच भएको सहमतिको ठोस आधार भएको बताएका छन्। प्रतिनिधि सभाको आजको बैठकमा प्रधानमन्त्री पुष्पकमल दाहाल प्रचण्डले विश्वासको मत प्राप्त गर्न प्रस्ताव राखेपछि छलफलमा भाग लिँदै कांग्रेसका प्रमुख सचेतक रमेश लेखकले मुलुकलाई ठिक ढंगले अगाडि लैजान सैद्धान्तिक र व्यवहारिक आधार भएको जानकारी गराएका हुन्। लेखकले भ्रष्टाचार नियन्त्रण गर्न र सुशासन कायम गर्न एमाले र कांग्रेस बीच सहमति भएको संसदमा जानकारी गराए। रोष्टममा उभिँदा साथीहरुले भ्रष्टाचार नियन्त्रण र सुशासन कायम गर्ने बडेबढे भाषण गरेको मैले सुनेको छु तर, व्यवहारमा भाषणबाहेक केहि देखिएको छैन। स्टण्डको राजनीतिबाहेक केहि भएन। उनले भने, अर्कालाई धम्क्याउन, तर्साउनका लागि यी विषयहरु उठे तर यथार्थमा केहि भएन। जानै लाग्दा फाइल खोल्छु, फाइल खोल्छु भन्ने कुरा भए तर विषय अगाडि बढेन, यो मुलुकमा कानुन बमोजिम भ्रष्टाचार नियन्त्रण गर्ने हो, कानुन बमोजिम सुशासन कायम गर्ने हो, त्यसमा सहमति भएको हो। लेखकले प्रधानमन्त्री प्रचण्डले पीडामा भएकाले थप टिप्पणी गरेर पीडा नदिने स्पष्ट पारे। उनले संसदमा प्रतिपक्ष कमजोर नहुने विश्वास व्यक्त गरे। आज संसदमा विश्वासको मत राख्दा राखेको आक्रोश र प्रस्तु प्रधानमन्त्री प्रचण्ड नै प्रमुख प्रतिपक्ष दलको नेता हुने भएकाले लोकतन्त्र कमजोर नहुने विश्वास आफूलाई भएको टिप्पणी गरे। राष्ट्रका विकास र गतिविधिलाई चलायमान बनाउन दुई दलबीच सहमति भएको प्रष्ट पारे। उनले प्रचण्डले प्रधानमन्त्री पदमा पाँचौं पटक विश्वासको मत माग्नु परेको भन्दै अझै ४० महिनामा कति पटक विश्वासको मत माग्ने हो भन्दै प्रश्न गरे। लेखकले देशमा राजनीतिक स्थिरता कायम गर्न नयाँ गठबन्धन बनाउनुपरेको धारणा राखे।"
"राष्ट्रिय स्वतन्त्र पार्टीले प्रधानमन्त्री प्रचण्डलाई विश्वास मत दिने, सांसदहरूलाई ह्वीप जारी","काठमाडौं : राष्ट्रिय स्वतन्त्र पार्टीले प्रधानमन्त्री पुष्पकमल दाहाल प्रचण्डलाई विश्वास मत दिन आफ्ना सांसदहरूलाई ह्वीप जारी गरेको छ। आज बसेको संसदीय दलको बैठको निर्णय अनुसार प्रधानमन्त्री प्रचण्डलाई विश्वासको मत दिन ह्वीप जारी गरेको हो। यो सँगै प्रचण्डको पक्षमा माओवादी केन्द्र,रास्वपा र नेकपा एस रहेका छन्। प्रतिनिधिसभा बैठकमा आज प्रधानमन्त्री प्रचण्डले विश्वासको मत माग्ने प्रस्ताव पेस हुनेछ।"
रवि लामिछानेको दाबी फाइल खोलेको २४ घन्टामै सरकार ढाले,"काठमाडौं : गृहमन्त्री रवि लामिछानेले फाइल खोलेको २४ घन्टाभित्र सरकार ढालेको दाबी गरेका छन्। शुक्रबार संसदमा बोल्दै उनले बेचन झा र प्रतिक थापा पक्राउ परेपछि सरकार ढालेको दाबी गरेका हुन्। 'फाइल खोलेको २४ घन्टामा सरकार ढाल्नुभयो। कसरी खोल्ने फाइल?,' उनले प्रश्न गरे, 'बेचन झा र प्रतिक थापा पक्राउ परेकोबाहेक अरु कारण छैन, सरकार ढालेको।' व्यवस्था ल्याउन ज्यान दिन नपाए पनि व्यवस्था जोगाउन ज्यान दिन तयार रहेको उनको भनाइ छ। उनले कांग्रेस नेता रमेश लेखक सम्भावित गृहमन्त्री हुने उल्लेख गर्दै आफूजस्तै स्टन्ट गर्न सुझाव दिए। 'रमेश लेखक सम्भावित गृहमन्त्री हुनुहुन्छ रे। उहाँले मेरो कामलाई स्टन्टको आरोप लगाउनुभएको छ। यदि मैल बाँसबारीको जग्गामा स्टन्ट गरेको हो भने यस्तै स्टन्टको अपेक्षा गरेका छौं,' उनले भने। उनले आफ्नो दल चेकलिस्टसहित सरकारमा आएका बताउँदै चार महिनामा इमानदार भएर जनताका हितमा काम गरेको बताए। गृहमन्त्री लामिछानेले राष्ट्रिय सहमतिप्रति आशंका व्यक्त गरे। 'सहमतिका कुरा धेरै सुनिए। त्यसका धेरै कारण देखाइयो। तर, सहमतिबारे कसैलाई केही थाहा छैन। जनतालाई थाहा नदिएर गरिएको राष्ट्रिय सहमतिले मानमर्दन गरेको छ,' उनले भने, 'एकाएक सहमति किन गर्नुपर्यो। हामीलाई आशंका छ। संविधानको चिन्ता एक्कासि कसरी आयो। हामीलाई आशंका छ। संविधान चलाउनुपर्छ, तर यो अवस्थामा चलाउनुपर्ने हो? संविधान जोगाउनकै लागि सहमति भएको हामी स्वीकार गर्दैनौं।' उनले दुई ठूला दल मिलेर सुशासन कायम गर्न पाए राम्रो भए पनि विगत ३० वर्षको इतिहास पनि साक्षी रहेको बताए 'दुई ठूला दल मिलेर सुशासन हुन्छ भने ठीक छ। हामी हेर्छौं। तर हामीले ३० वर्षदेखि हेर्दै आएका छौं। तपाइँहरूले गरेको भए सायद हाम्रो जन्म पनि हुँदैनथ्यो होला,' उनले भने।"
नयाँ सरकार कसरी बन्छ ?,"काठमाडौं : नेपाल कम्युनिस्ट पार्टी (एमाले)ले समर्थन फिर्ता लिएपछि आज असार २८ गते बस्ने प्रतिनिधिसभा बैठकमा प्रधानमन्त्री पुष्पकमल दाहालले विश्वासको मत लिँदैछन्। नेकपा एमाले र नेपाली कांग्रेसले यही असार १७ गते मध्यरातमा नयाँ सत्ता समीकरणका लागि सहमति गरेका थिए। एमालेले विश्वासको मत फिर्ता लिएपछि उनले नेपालको संविधानको धारा १०० को उपधारा (२) अनुसार विश्वासको मत लिन लागेका हुन्। २०८० साल फागुन ३० गते कांग्रेससँगको गठबन्धन तोडेर प्र्रधानमन्त्री दाहालले एमालेसहितको गठबन्धन बनाएपछि विश्वासको मत लिएका थिए। संविधानको धारा १०० को उपधारा (२) बमोजिम प्रधानमन्त्रीले प्रतिनिधित्व गर्ने दल विभाजित भएमा वा सरकारमा सहभागी दलले आफ्नो समर्थन फिर्ता लिएमा ३० दिनभित्र प्रधानमन्त्रीले विश्वासको मतका लागि प्रतिनिधिसभासमक्ष प्रस्ताव राख्नुपर्ने व्यवस्था छ। प्रधानमन्त्री दाहालले आफ्नो पक्षमा बहुमत देखाउन १३८ मत ल्याउनु पर्छ। सोही धाराको उपधारा (३) मा उपधारा (१) र (२) बमोजिम पेस भएको प्रस्ताव प्रतिनिधिसभामा तत्काल कायम रहेका सम्पूर्ण सदस्य संख्याको बहुमतमा विश्वासको मत पाउन नसकेमा प्रधानमन्त्री आफ्नो पदबाट मुक्त हुने व्यवस्था छ। संविधानअनुसार हालको प्रतिनिधिसभा प्रत्यक्ष निर्वाचित १ सय ६५ र समानुपातिकतर्फ १ सय १० गरी कुल २ सय ७५ सदस्यीय २०७९ मंसिर ४ गते सम्पन्न प्रतिनिधिसभाको २ सय ७५ सिटका लागि भएको निर्वाचनमा कांग्रेसले ८९, एमालेले ७८, माओवादी केन्द्रले ३२, राष्ट्रिय स्वतन्त्र पार्टीले २०, राष्ट्रिय प्रजातन्त्र पार्टीले १४, जनता समाजवादी पार्टीले १२, नेकपा (एकीकृत समाजवादी) ले १०, जनमत पार्टीले ६, स्वतन्त्र ५ जना, लोकतान्त्रिक समाजवादी पार्टीले ४, नागरिक उन्मुक्ति पार्टीले ३, नेपाल मजदुर किसान पार्टी र राष्ट्रिय जनमोर्चा ११ सिटमा विजयी भएका थिए। संविधानको धारा ७६ (२) अनुसारकै नयाँ सरकार गठन हुने दाबी नेकपा एमाले र नेपाली कांग्रेसबीच भएको सहमतिको आधारमा सरकार बन्ने दाबी एमालेले गर्दै आएको छ। कांग्रेस र एमालेबीच भएको सहमतिअनुसार एमालेका अध्यक्ष ओली नेपालको संविधान धारा ७६ (२) अनुसार प्रधानमन्त्री बन्ने सहमति भएको छ। तर, माओवादी केन्द्र ओलीलाई रोक्ने ७६(३) मा धकेल्न दाउ खेलेको देखिन्छ। यस्तो छ संवैधानिक प्रावधान संविधानमा मन्त्रिपरिषद् गठनसम्बन्धी व्यवस्था धारा ७६ मा छ। उपधारा १ मा प्रतिनिधिसभामा बहुमत प्राप्त संसदीय दलको नेतालाई राष्ट्रपतिले प्रधानमन्त्री नियुक्त गर्ने उल्लेख छ। उपधारा २ मा प्रतिनिधिसभामा कुनै दलको प्रस्ट बहुमत नरहेको अवस्थामा प्रतिनिधिसभामा प्रतिनिधित्व गर्ने दुई वा दुईभन्दा बढी दलको समर्थनमा बहुमत प्राप्त गर्न सक्ने प्रतिनिधिसभा सदस्यलाई राष्ट्रपतिले प्रधानमन्त्री नियुक्त गर्नेछ, भनिएको छ। संविधानको धारा ७६ (२) वा (३) दुवै उपधाराअनुसार सरकार गठन हुन सक्छ। ७६ (२) का प्रधानमन्त्रीले विश्वासको मत नपाएपछि उपधारा (३) जाँदा स्वाभाविक हुने, यदि उपधारा (२) अनुसार नै आह्वान गर्ने स्वविवेक राष्ट्रपति रामचन्द्र पौडेललाई छ।"
प्रधानमन्त्री प्रचण्डको विपक्षमा मतको ओइरो,"काठमाडौं : एकपछि अर्को दलले समर्थन फिर्ता लिन थालेकाले प्रधानमन्त्री पुष्पकमल दाहालले विश्वासको मत गुमाउने निश्चित छ। उल्टै विपक्षमा झन्डै दुई तिहाइ मत पर्ने सम्भावना बलियो बन्दैछ। नेपाली कांग्रेस र नेकपा एमालेबीच गठबन्धनसहित राष्ट्रिय सहमतिको सरकार बनाउने सहमति भएपछि अल्पमतमा परेका प्रधानमन्त्री प्रचण्डले आज विश्वासको मत लिन लागेका हुन्। प्रधानमन्त्री प्रचण्डले नेपालको संविधानको धारा १०० को उपधारा (२) बमोजिम प्रतिनिधि सभाबाट विश्वास प्राप्त गर्न प्रतिनिधि सभा नियमावली, २०७९ को नियम १५५ बमोजिम प्रस्ताव पेश गर्ने र निर्णायार्थ पेश गर्न आज बिहान ११ बजे प्रतिनिधि सभाको बैठक बोलाइएको छ। प्रमुख दुई ठूला दल कांग्रेस र एमालेमात्रै होइन, सरकारमा रहेका साना दलले पनि प्रचण्डको विपक्षमा मत हाल्ने निर्णय गरिरहेका छन्। राष्ट्रिय प्रजातन्त्र पार्टी (राप्रपा), जनता समाजवादी पार्टी नेपाल (जसपा नेपाल), जनता समाजवादी पार्टी (जसपा), जनमत पार्टी, लोकतान्त्रिक समाजवादी पार्टी (लोसपा) र नागरिक उन्मुक्ति पार्टीले विपक्षमा मतदान गर्ने निर्णय गरिसकेका छन्। कांग्रेस र एमालेको मात्रै प्रतिनिधिसभामा १ सय ६७ सिट छ। कांग्रेसको ८८ र एमालेको ७९ सिट छ। एमाले सांसद रहेका सभामुख र निलम्बित टोपबहादुर रायमाझीले मतदान गर्न पाउने छैनन्। राप्रपा संसदीय दलको बैठकले प्रधानमन्त्री दाहालले संसद्मा लिने विश्वासको मतको विपक्षमा मतदान गर्ने निर्णय गरेको छ। बैठकपछि राप्रपाका प्रमुख सचेतक ज्ञानबहादुर शाहीले संसदीय दलको बैठकले प्रधानमन्त्री दाहाललाई विश्वासको मत नदिने निर्णय गरेको जानकारी दिए। उनले देशलाई अहिलेको अवस्थामा पुर्याउने काम स्वयं वर्तमान प्रधानमन्त्री दाहालले गरेको आरोप लगाए। लाखौं युवालाई विदेश जान बाध्य पार्ने, देशका भौतिक संरचना ध्वस्त पारेर मुलुकलाई विश्वको गरिब देश बनाउने मुख्य पात्र वर्तमान प्रधानमन्त्री दाहाल भएको उनको भनाइ छ। राप्रपाको प्रतिनिधिसभामा १४ सिट छ। अशोक राई नेतृत्वको जसपाले पनि प्रधानमन्त्री प्रचण्डलाई विश्वासको मत नदिने ह्विप जारी गरेको छ। जसपाको प्रतिनिधिमा ७ सिट छ। उपेन्द्र यादवको नेतृत्व गरेको जसपा नेपालले पनि विश्वासको मतको विपक्षमा नै मतदान गर्ने बताउँदै आएको छ। जसपा नेपालको प्रतिनिधिसभामा ५ सिट छ। यादवले कांग्रेस एमालेको गठबन्धनलाई सबैभन्दा पहिला समर्थन जनाएका थिए। उता जनमत पार्टी र नागरिक उन्मुक्ति पार्टीले पनि विपक्षमा नै मतदान गर्ने बताएको छ। जनमतको ६ र नागरिक उन्मुक्तिको ४ सिट छ। महन्थ ठाकुरको नेतृत्वमा रहेको लोकतान्त्रिक समाजवादी पार्टी त अझ प्रचण्ड सरकारको विपक्षमा नै रहँदै आएको छ। प्रतिनिधिसभामा लोसपाको ४ सिट छ। प्रधानमन्त्री प्रचण्डको साथमा राष्ट्रिय स्वतन्त्र पार्टी (रास्वपा) र नेकपा एकीकृत समाजवादीमात्रै देखिने भएका छन्। संसद्मा प्रचण्डको पार्टी माओवादी केन्द्रको ३२, रास्वपाको २१ र एकीकृत समाजवादीको १० सिट छ। २ सय ७५ सदस्यीय प्रतिनिधि सभामा जम्मा ६३ जना मात्रै प्रधानमन्त्रीको पक्षमा देखिएका छन्। रास्वपाले निर्णय गरिसकेको छैन। रास्वपाले त्यसबारे निर्णय गर्न शुक्रबारमात्रै बैठक बोलाएको छ। एमालेले समर्थन फिर्ता लिएपछि गोजीमा राजीनामा लिएर बालुवाटार पुगेका रास्वपाका मन्त्रीलाई प्रधानमन्त्री प्रचण्डले फकाएर फर्काएका थिए। त्यसैले रास्वपा विश्वासको मतको पक्षमा रहन सक्छ। जनमोर्चा नेपालले नेपाली कांग्रेस र एमालेको गठबन्धनका विपक्षमा अभिव्यक्ति दिँदै आएको छ। कांग्रेस एमालेको गठबन्धनको विरोध गदै आए पनि जनमोर्चाका अध्यक्ष एवं सासद चित्रबहादुर केसीले पक्ष वा विपक्षमा कता मत दिने भन्ने विषयमा केही बोलेका छैनन्। जसको प्रतिनिधिमासभा १ सिट छ। नेपाल मजदुर किसान पार्टी (नेमकिपा) सधैंजसो सरकारको विपक्षमा नै रहँदै आएको छ। उसले प्रचण्डलाई विश्वासको मत दिने सम्भावना देखिँदैन। नेमकिपाको पनि १ सिट छ। प्रभु साहले नेतृत्व गरेको आम जनता पार्टीलगायत दुई स्वतन्त्र सांसद अमरेशकुमार सिंहले पक्ष वा विपक्षमा मतदान गर्ने भन्नेमा खुलेका छैनन्।"
पहिरोमा परेर बेपत्ता भएका यात्रुहरूको खोजी एवम् उद्धारका लागि प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहाल प्रचण्डले बाढी पहिरोले भएको धनजनको क्षतिप्रति गहिरो दुख व्यक्त गरेका छन्। शुक्रबार बिहान नारायणगढ मुग्लिङ सडकखण्डको सिमतालमा पहिरोले बस बगाउँदा झण्डै पाँच दर्जन यात्रु बेपत्ता एवं विभिन्न भागमा बाढी पहिरोका कारण भएकोप्रति प्रधानमन्त्रीले दु:ख व्यक्त गरेका हुन्। बेपत्ता यात्रुहरूको खोजी एवं प्रभावकारी उद्धारका लागि गृह प्रशासन लगायत सरकारका सबै निकायलाई प्रधानमन्त्रीले निर्देशन दिएका छन्। नारायणगढमुग्लिन सडकखण्डको सिमतालमा पहिरोले बस बगाउँदा झण्डै पाँच दर्जन यात्रु बेपत्ता एवं देशका विभिन्न भागमा बाढी पहिरोका कारण भएको धनजनको क्षतिप्रति गहिरो दुख व्यक्त गर्दछु।उनले सामाजिक सञ्जालमार्फत भनेका छन्,बेपत्ता यात्रुहरूको खोजी एवं प्रभावकारी उद्धारका लागि गृह प्रशासन लगायत सरकारका सबै निकायलाई निर्देशित गर्दछु। तस्बिर : अनिल ढकाल मौसम सक्रिय रहेकाले उच्च सतर्कताका साथ विपद् व्यवस्थापन र जोखिम न्यूनिकरण सम्बन्धि पूर्वतयारी व्यवस्थित तुल्याउन, उद्धार र राहतमा आवश्यक सहकार्य र समन्वयका लागि सङ्घीय,प्रादेशिक र स्थानीय सरकारलाई समेत अपील गरेका छन्। आज बिहान ३:३० बजे दुई बस त्रिशूलीमा खसेका हुन्। काठमाडौंबाट रौतहटको गौर जाँदै गरेको गणपति डिलक्स र वीरगञ्जबाट काठमाडौँ जाँदै गरेको बागमती प्रदेश १५१६ नम्बरको एञ्जल बस त्रिशूलीमा खसेको हो। गौर जाँदै गरेको बसमा ४१ र काठमाडौँ जाँदै गरेको बसमा २४ जना रहेका छन्। यता अविरल वर्षापछि पहिरो जाँदा गए राति कास्कीमा एकै परिवारका सातसहित नौ जनाको मृत्यु भएको हो। पहिरोमा दुई जना बेपत्ता छन्। म्याग्दीको धवलागिरी गाउँपालिका७ ताकममा शुक्रबार बिहान पहिरोले घर पुरिंदा २ जनाको मृत्यु भएको छ। ताकमको आरखोलाका तुलप्रसाद न्यौपानेको घर पुरिएको हो। घरभित्र सुतेका घरधनी अन्दाजी ५०५१ वर्षका तुलप्रसाद र उनकी श्रीमति बालकुमारी न्यौपानेको पहिरोमा पुरिएर मृत्यु भएको ताकम प्रहरी चौकीका प्रहरी सहायक निरीक्षक रमेशप्रसाद अधिकारीले बताए।"
प्रधानमन्त्री दाहालले आज विश्वासको मत लिने,काठमाडौं : प्रधानमन्त्री पुष्पकमल दाहालले आज संसदमा विश्वासको मत लिने भएका छन्। नेपाली कांग्रेस र नेकपा एमालेबीच गठबन्धनसहित राष्ट्रिय सहमतिको सरकार बनाउने सहमति भएपछि अल्पमतमा परेका प्रधानमन्त्रीले विश्वासको मत लिन लागेका हुन्। प्रधानमन्त्रीले संविधानको धारा १०० को उपधारा २ बमोजिम विश्वासको मत लिने जानकारी गराएका छन्। प्रधानमन्त्रीलाई नेकपा एमाले र कांग्रेसले नयाँ सरकार गठनका लागि मार्ग प्रशस्त गर्न आग्रह गरे पनि उनले संसद फेस गर्ने बताउँदै आएका छन्। प्रधानमन्त्री दाहाललाई नेकपा एकीकृत समाजवादीले विश्वासको मत दिने निर्णय गरेको छ। त्यस्तै जनमत पार्टी र राष्ट्रिय प्रजातन्त्र पार्टीले भने दाहाललाई विश्वासको मत नदिने निर्णय गरेको छ। नेपाली कांग्रेसले पनि आजको प्रतिनिधिसभा बैठकमा अनिवार्य उपस्थित भइ आफ्ना सांसदहरूलाई प्रधानमन्त्रीको विपक्षमा मतदान गर्न निर्देशन जारी गरेको छ। असार १७ गते एमाले र कांग्रेसबीच गठबन्धनसहितको राष्ट्रिय सरकार बनाउने सहमति भएको थियो। सहमतिअनुसार संसदको बाँकी कार्यकाल नेपाली कांग्रेस र एमालेले आलोपालो सरकारको नेतृत्व गर्ने सहमति भएको छ। पहिलो चरणमा सरकारको नेतृत्व एमाले अध्यक्ष ओलीले गर्नेछन्। त्यसपछि कांग्रेस सभापति शेरबहादुर देउवाले नेतृत्व गर्ने सहमति भएको छ। उनीहरूबीच संविधानको धारा ७६ (२) अनुसार नै सरका गठन गर्ने सहमति भएको हो।
शनिबार देशका यी स्थानमा हुने छ वर्षा,"काठमाडौं : शनिबार देशभर साधारणतया बदली रहने छ। मौसम पूर्वानुमान महाशाखाका अनुसार कोशी, मधेश, बागमती, गण्डकी र लुम्बिनी प्रदेशका धेरै स्थानहरूमा साथै कर्णाली र सुदूरपश्चिम प्रदेशका केही स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, बागमती र गण्डकी प्रदेशका एकदुई स्थानमा भारी वर्षाको सम्भावना रहेको छ। शनिबार राति देशभर साधारणतयादेखि पूर्णतया बदली रहने छ। कोशी, मधेश, बागमती, गण्डकी, लुम्बिनी र सुदूरपश्चिम प्रदेशका थोरै स्थानहरूमा साथै कर्णाली र प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। कोशी, मधेश र गण्डकी प्रदेशका एकदुई स्थानमा भारी वर्षाको सम्भावना रहेको छ।"
दूधको रकम उपलब्ध गराउन मुख्यमन्त्री कार्कीको पहल,"विराटनगर : विराटनगर दुग्ध वितरण आयोजनाले कोशी प्रदेशका ८ जिल्लाका किसानहरूको दूधको रकम लामो समयदेखि भुक्तानी गर्न नसकेपछि मुख्यमन्त्री हिक्मतकुमार कार्कीले किसानहरूलाई रकम उपलब्ध गराउनका लागि पहल थालेका छन्। प्रदेशका विभिन्न जिल्लाका किसानहरूले दूधको रकम नपाएको गुनासो मुख्यमन्त्री कार्कीसँग गरेपछि उनले रकम उपलब्ध गराउने विषयमा पहल थालेका हुन्। शुक्रबार विराटनगर दुग्ध वितरण आयोजनाका प्रमुख र कर्मचारीहरूलाई कार्यालयमा बोलाएर रकम कसरी उपलब्ध गराउन सकिन्छ र प्रदेश सरकारले केके गर्न सक्छ भन्ने विषयमा छलफल गरे। प्रदेश सरकार तीनै तहको संरचनासँग समन्वय गरेर अगाडि बढ्ने सरकार भएकाले किसानको गुनासोलाई सम्बोधन गर्न सरोकारवालालाई बोलाएर समन्वय र निर्देशन दिइएको मुख्यमन्त्री कार्कीले बताए। उनले आयोजनाको कार्य प्रगति, संस्थाको अवस्था र बजारका विषयमा छलफल गरेका थिए। उनले आयोजना संघीय सरकारको संरचना भए पनि किसानहरूको हितलाई ध्यानमा राखेर आयोजनासँग सहकार्य गर्ने र पूर्णरुपमा सञ्चालन र बजारीकरणका लागि संघीय सरकारसँग पनि छलफल गरेर अगाडि बढ्ने बताए। मुख्यमन्त्री कार्कीले संघीय सरकारसँग पनि किसानको रकम उपलब्ध गराउन तत्कालै कुराकानी गर्ने र चाँडोभन्दा चाँडो रकम दिनका लागि समन्वय गर्ने बताए। कोशी प्रदेश सरकारका प्रमुख सचिव केदारनाथ शर्मासहितको उपस्थितिमा छलफल भएको थियो। विराटनगर दुग्ध वितरण आयोजनाले कोशी प्रदेशको धनकुटा, तेह्रथुम, उदयपुर, सुनसरी, मोरङ, झापा, इलाम, पाँचथर साथै मधेश प्रदेशको सप्तरी जिल्लासमेत गरेर किसानलाई ३२ करोड रुपैयाँ भुक्तानी गर्न बाँकी रहेको छ। कार्यालयका प्रमुख परमेश्वर चौधरीका अनुसार बजारमा खुला रूपमा बिक्री भइरहेको दूधभन्दा आयोजनाले बेच्ने दूध महँगो भएको र बजारीकरणमा पनि समस्या भएकाले अहिलेको अवस्था आएको बताए। आयोजनाले प्रतिलिटर ९८ रुपैयाँमा दूध बिक्री गरिरहेको चौधरीले जानकारी दिए।"
विपद्को पूर्व तयारीमा जुट्न मुख्यमन्त्री कँडेलको निर्देशन,वीरेन्द्रनगर : कर्णाली प्रदेशका मुख्यमन्त्री यामलाल कँडेलले विपद्का कारण हुन सक्ने सम्भावित जोखिम न्यूनीकरणका लागि तल्लो तहसम्म सुरक्षा युनिटहरू परिचालन गर्न निर्देशन दिएका छन्। शुक्रबार वीरेन्द्रनगरमा आयोजित प्रदेशस्थित सुरक्षा प्रमुखहरूको आकस्मिक बैठकमा मुख्यमन्त्री कँडेलले विपदमा हुने क्षति न्यूनीकरणमा तल्लो तहका युनिटहरू सक्रिय भएमा ठूलो क्षतिबाट जोगाउन सकिने भन्दै यस्तो बताएका हुन्। मुख्यमन्त्री कँडेलले विपदबाट हुने सम्भावित जोखिम न्यूनीकरणको लागि सुरक्षा निकायको भूमिका महत्वपूर्ण हुने हुँदा उपलब्ध साधन श्रोत र जनशक्तिलाई तयारी अवस्था रहनसमेत निर्देशन दिए। प्रदेश सरकारले आफ्नो सामर्थ्यले भ्याएसम्म विपदको लागि आफ्ना संरचनाहरू परिचालन गर्ने बताउँदै मुख्यमन्त्री कँडेलले जोखिम न्यूनीकरण तथा राहत र उद्धारमा सरोकारवाला निकाय तथा विकास साझेदारहरूलाई आफ्ना संरचनाहरूलाई प्रभावकारी ढंगले परिचालन गर्नुपर्नेमा जोड दिए। यस वर्ष कर्णालीमा अहिलेसम्म अन्यत्र जस्तो जोखिम नदेखिएको तर सम्भावित खतरासँग जुध्न सुरक्षा निकायहरूबीच समन्वयकारी भूमिका आवश्यक रहेको बताए।
वीरगन्जबाट काठमाडौं आउँदै गरेको बसमा थिए सात भारतीय नागरिक,"मुग्लिन (चितवन) : नारायणगढ मुग्लिन सडकअन्तर्गत भरतपुर महानगरपालिका२९ सिमलतालमा शुक्रबार बिहान पहिरोले त्रिशूली नदीमा बगाएका दुई बसमध्ये एकमा सात भारतीय नागरिक रहेका खुलेको छ । वीरगन्जबाट काठमाडौतर्फ गइरहेको वाग्मती प्रदेश ०३००६ख १५१६ नम्बरको बसमा चालकसहित बसका तीनजना कर्मचारी, १४ जना यात्री र भारतीय नागरिक सातजना गरी २४ जना रहेका प्रमुख जिल्ला अधिकारी इन्द्रदेव यादवले राससलाई जानकारी दिएका छन्। हालसम्म जिल्ला प्रशासन कार्यालयले सातजना भारतीय नागरिकसहित १७ जनाको विवरण सार्वजनिक गरेको छ । सोही मार्ग भएर काठमाडौंबाट रौतहटको गौरतर्फ गइरहेको अर्को बस पनि त्रिशूलीमा खसेको छ । नदीमा खसेको बस अहिलेसम्म भेटिएको छैन । सो बसका यात्रुमध्ये तीनजना पौडिएर बाँच्न सफल भएका छन् । पहिरोले बगाएका दुवै बस र तिनमा सवार यात्रुको खोजीमा नेपाली सेना,सशस्त्र प्रहरी बल र नेपाल प्रहरीको संयुक्त टोली परिचालन भएको छ ।"
रेड एडभाइजरी जारी गरेका जिल्ला र क्षेत्रमा रात्रिकालीन सवारी चलाउन रोक,"काठमाडौं : मनसुनका कारण उच्च जोखिमका सूचना जारी भएका सडक खण्डमा रात्रिकालीन सवारी चलाउन रोक लगाइने भएको छ। शुक्रबार गृह मन्त्रालयमा गृहसचिवको नेतृत्वमा बसेको सुरक्षा निकायका साथै सरोकारवाला निकायसँगको छलफलले जल तथा मौसम पूर्वानुमान महाशाखाले रेड एडभाइजरी जारी गरेका जिल्ला र क्षेत्रमा रात्रिकालीन सवारी चलाउन रोक लगाउने निर्णय गरेको हो। त्यस्तो व्यवस्था यातायात व्यवस्था विभाग र यातायात व्यवसायीहरूले मिलाउने निर्णय भएको उपप्रधान एवं गृहमन्त्री रवि लामिछानेले सदनमा जानकारी गराए। उनले टिकट काटेर मात्रै यात्रा गर्न आग्रह गर्दै टिकट काटे वा नकाटेको अनुगमन गर्न ट्राफिक प्रहरीलाई सक्रिय गर्ने निर्णय भएको बताए। सडक अवरुद्ध भएका स्थानहरूको जानकारी लिई त्यस स्थानमा पुग्नु अगावै सुरक्षित एवं खाद्यान्न, शौचालय लगायतको व्यवस्था भएका स्थानमा सवारी रोक्नुपर्ने व्यवस्था गर्ने निर्णय भएको लामिछानेले बताए। ठूला सवारी साधन चल्न अनुमति नदिइएका अन्य मार्गहरूमा पटक पटक पटके परमिट काटी ठूला बस ट्रक लगायतका सवारी साधन चल्न दिने व्यवस्था तत्काल बन्द गर्ने पनि निर्णय पनि भएको उनले बताए। उनले चितवनमा पहिरोमा परेको बसेको खोजी कार्य तीव्रताका साथ अघि बढाइएको जानकारी दिए। बाढी र पहिरोका कारण ३८ जिल्ला प्रभावित भएको उनले बताए।"
जंगली च्याउ खाँदा २ जना गम्भीर बिरामी,दाङ : दाङमा जंगली च्याउ खाँदा दुई जना गम्भीर बिरामी भएका छन्। जंगली च्याउ खाँदा दाङको शान्तिनगर गाउँपालिका२ अमुवाका मिना न्यौपाने र उनका ससुरा ४५ वर्षीय ज्ञानु न्यौपाने गम्भीर बिरामी परेको इलाका प्रहरी कार्यालय तुलसीपुरका सूचना अधिकारी प्रहरी निरीक्षक प्रकाश थापाले जानकारी दिए। दुवै जनाको राप्ती प्रादेशिक अस्पतालमा तुलसीपुरमा प्राथमिक उपचारपछि थप उपचारका लागि राप्ती लाइफ केयर हस्पिटल तुलसीपुरमा रेफर गरिएको छ। उनीहरूको राप्ती लाइफ केयर हस्पिटल सघन कक्षमा उपचार भइरहेको जनाइएको छ।
अन्नपूर्ण पदमार्गमा सार्वजनिक शौचालय,"बेनी : म्याग्दीको अन्नपूर्ण गाउँपालिकामा रहेको मौरिस हर्गोज पदमार्गमा एक प्रवासी युवतीले दाताको सहयोग जुटाएर पूर्वाधार निर्माण गरेकी छिन्। रघुगंगा गाउँपालिका१ बेगकी ललिता शेरपुञ्जाले दाताको सहयोग जुटाएर अन्नपूर्ण गाउँपालिका४ मा पर्ने मौरिस हर्गोज पदमार्गको सन्धिखर्कमा दुईकोठे सार्वजनिक शौचालय, खानेपानीलगायतका पूर्वाधार निर्माण गरेकी हुन्। अन्नपूर्ण आधार शिविरको पदयात्रामा जाँदा सार्वजनिक शौचालय, खानेपानी सुविधा र फोहोर व्यवस्थापनको आवश्यकता महसुस गरेको थिए, ललिताले भनिन्, शौचालय बनाउन सामाजिक सञ्जालमार्फत गरेको अपिलमा दाताहरूले सहयोग गर्नुभयो र बर्खा यामको बाबजुद पनि निर्माण गर्न सफल भइयो। अध्ययनका लागि अस्टेलिया गएकी शेरपुञ्जा हाल सौन्दर्य प्रतियोगिता मिस नेपाल २०२४ मा भाग लिन नेपाल आएकी छिन्। शौचालय निर्माणका लागि मौरिस हर्गोज पदमार्गका अभियन्ता तेज गुरुङ र नारच्याङका तम चोचांगी पुनलाई शेरपुञ्जाले ४ लाख ६० हजार रुपैयाँ पठाएकी थिइन्। ललिताको शौचालय अभियानमा अन्य दाताहरूले पनि सहयोग गरेका थिए। शेरपुञ्जाले पठाएको रकमबाट १५ दिनसम्म ८ जना मजदुर परिचालन र निर्माण सामग्री खरिद, ढुवानी गरी शौचालय, खानेपानी आपूर्ति र फोहोर व्यवस्थापन गर्ने खाडल बनाएको चोचांगीले बताए। सार्वजनिक शौचालयको अभावमा पर्यटक, स्थानीयवासी र पर्यटक मजदुरहरूलाई असहज भएको थियो। वातावरण प्रदूषण न्यूनीकरण, सरसफाइ कायम र पर्यटकको सुविधाका लागि सार्वजनिक शौचालय बनाएको ललिताले बताइन्। ८,०९१ मिटर अग्लो अन्नपूर्ण प्रथम हिमालको पहिलो आरोहण दलको नेतृत्व गरेका फ्रान्सका मौरिस हर्गोजको सम्मानमा नारच्याङदेखि आधार शिविर जोड्ने पदमार्गको नामकरण गरिएको छ। अन्नपूर्ण आठ हजार मिटरभन्दा अग्लो पहिलोपटक मानव पाइला परेको हिमाल भएकाले यसको नेपालको आरोहण पर्यटनमा महŒव छ। सन् १९५० जुन ३ गते अन्नपूर्णको सफल आरोहण भएको थियो। प्रथम आरोही मौरिसको पाइला पछ्याउँदै नारच्याङका तेज गुरुङको अगुवाइमा विसं २०६८ मा पहिचान भएको पदमार्ग विसं २०७७ देखि सञ्चालन भएको थियो। नारच्याङदेखि २० किलोमिटर टाढा हुमखोलासम्म नीलगिरि खोला जलविद्युत् आयोजनाको पहुँचमार्ग छ। हुमखोलादेखि आधार शिविर जोड्ने २२ किलोमिटर लामो पदमार्ग, खोलाहरूमा झोलुंगेपुल, आश्रयस्थल निर्माण गरिएको छ। एकै दिनको पैदलयात्रामा आधार शिविर पुग्न सकिने भएकाले पर्यटकको आकर्षण बढेको छ। सन्धिखर्क, धरमढुंगा, भुसकेट, गुफाफाँट, हुमखोला र छोटेपामा ७ वटा आश्रयस्थल निर्माण भएको छ। होटल तथा लजको सुविधा नभएको यो पदमार्गमा क्याम्पिङ गर्नका लागि खाने बस्ने सामग्री लिएर जानुपर्छ। अन्नपूर्ण र नीलगिरि हिमालको फेदीबाट बग्ने मिस्त्रीखोलाको किनारैकिनार, अग्ला झरना, मनमोहक हिमशृंखला, अनौठो भूगोल, पहाड, दुर्लभ वनस्पति, वन्यजन्तुको अवलोकन गर्दै आधारशिविर पुग्न सकिन्छ।"
निकुञ्जमा बढ्यो हात्तीको आहारा,"गुलरिया : हिउँदका बेला मध्यवर्ती क्षेत्र वरपर किसानका खेतवारीमा धान, गहुँ, मकैलगायतका खेती बालीहरू खाएर नोक्सानी गर्दै हिँड्ने बर्दियाका एसियन जंगली हात्तीहरूलाई वर्षायाम सुरु भएसँगै निकुञ्जभित्रै आहारा बढेको छ। निकुञ्जमा प्रशस्त आहारा भएपछि हात्तीहरू जंगलमै रमाउन थालेका छन्। हात्तीमा विद्यावारिधि गरेका बर्दिया राष्ट्रिय निकुञ्जका प्रमुख संरक्षण अधिकृत डा अशोककुमार रामले वर्षाद्को समयमा निकुञ्जभित्र हात्तीलाई प्रशस्त आहारा भएकोले कुनै समस्या नरहेको बताए। हिउँदमा जस्तो आहारा समस्या यतिखेर छैन। आहारा नहुँदा सुख्खा समयमा हात्तीहरू केरा, सागुन, साल लगायतका रूखका बोक्रा समेत खान्छन्। हात्तीलाई धेरै आहारा चाहिन्छ। त्यसले पनि नपुगेपछि खेतबारीमा किसानहरूले लगाएको धान, गहुँलगायतका खेती, बाली खाने अनि नोक्सानी गर्ने उनीहरूको आदत हुन्छ। नेपालकै हात्तीविज्ञ रामका अनुसार बर्दिया निकुञ्ज क्षेत्रमा १ सय ७० वटा जंगली हात्ती छन् जसमा ५० वटा जति प्रवासी र बाँकी रैथाने छन्। यतिखेर हात्तीको झुन्ड खाता जैविकमार्ग लगायतका क्षेत्रमा देखिएको छ। बसाइँ सर्ने क्रममा हात्तीहरू नेपाल भारत दुवैतर्फका जंगलहरूमा विचरण गर्ने गर्छन््। उनले भने निकुञ्जको हात्तीसारस्थित प्रजनन केन्द्रमा १३ वटा हात्ती छन्। हात्ती संरक्षणमा मुख्य चुनौती भनेको मानवहात्ती द्वन्द्व नै हो। उनले भने यसवर्ष हात्तीले मानवीय क्षति नगरे पनि अन्नबालीलगायत घरगोठमा क्षति पुयाएको छ। खानका लागि धेरै आहारा, प्रशस्त पानी र ठूलो झुन्डमा बस्न रुचाउने भएकाले हात्ती एकै ठाउँमा नबसी जीवनयापनका लागि लामो यात्रामा निस्कन्छन्। बर्दियामा शुक्लाफाँटा राष्ट्रिय निकुञ्ज, भारतको दुधवा नेसनल पार्क तथा कर्तनियाघाट वन्यजन्तु आरक्षदेखि हात्तीहरू ओहोरदोहोर गर्ने गरेको उनी बताउँछन्। हात्तीले लामो यात्रा गर्ने भएकाले पनि भूपरिधिस्तरीय संरक्षण आवश्यक हुने उनको बुझाइ छ। बर्दियामा निकुञ्जले हात्ती संरक्षणका लागि बासस्थान, पानीलगायत आहारा क्षेत्र व्यवस्थापन र द्वन्द्व निरूपण गर्न सचेतनाका कार्यहरू गर्दै आएको छ। हात्ती संरक्षित वन्यजन्तुको सूचीमा पर्छ। हात्तीले धनजनको क्षति गरे क्षतिपूर्ति ऐन तथा निर्देशिकामार्फत सरकारले राहत उपलब्ध गराउँदै आएको बताए। जंगली हात्तीहरूमा रोगको अध्ययन नगरिए पनि प्रजनन केन्द्रमा रहेका घरपालुवा हात्तीहरूमा टीबी, हर्पिस, दमलगायतका रोगहरू पाइने प्रमुख संरक्षण अधिकृत रामले प्रष्ट्याए। मिचाहा प्रजातिका कारण हात्तीको आहारामा कमी आउने गरेको राष्ट्रिय प्रकृति संरक्षण कोष बर्दिया संरक्षण कार्यक्रमका संरक्षण अधिकृत अजित तुम्बाहाङ्फे बताउँछन्। मिचाहा प्रजाति व्यवस्थापन गर्न निकुञ्ज र कोषले सहकार्य गर्दै आएको छ। हात्ती मानव द्वन्द्वका बेला चोरी सिकार नियन्त्रण युवा परिचालन अभियानका युवा, कोष एवं निकुञ्ज सुरक्षार्थ खटिएका नेपाली सेनाको यापिड रेस्पोन्स टिम तत्काल मैदानमा पुग्ने र आक्रमणबाट जोगिने उपायका बारेमा सचेत पार्ने गरेको उनले बताए। भारतको कर्तनियाघाट वाइल्ड लाइफ सेन्चुरी र नेपालको बर्दिया राष्ट्रिय निकुञ्ज जोड्ने अन्तर्राष्ट्रिय जैविकमार्ग भएर दुवै देशका हात्तीहरू ओहोरदोहोर गर्छन््। डिभिजन वन कार्यालयसँग हात्ती संरक्षणका नाममा कुनै बजेट नआउने भए पनि गैरसरकारी संस्थाको सहकार्यमा मानवहात्ती सहअस्तित्वका लागि सचेतनात्मक हात्ती मेरो साथी कार्यक्रम सञ्चालन गरिएको डिभिजन वन कार्यालय बर्दियाका प्रमुख प्रवीण बिडारीले बताए।"
जनकपुरमा एक वडा एक पोखरी निर्माण तथा सौन्दर्यीकरण गरिने,"जनकपुरधाम : जनकपुर उपमहानगरपालिकाले प्रत्येक वडामा एक वडा एक पोखरी निर्माण तथा सौन्दर्यीकरण गर्ने नीति सार्वजनिक गरेको छ। उपमहानगरपालिकाको १२औँ नगरसभामा उपमहानगरपालिकाद्वारा आर्थिक वर्ष २०८१८२ का लागि आज नीति तथा कार्यक्रम प्रस्तुत गरिएको थियो। जनकपुर उपमहानगरपालिकाका प्रमुख मनोजकुमार साहले प्रस्तुत गरेको नीति तथा कार्यक्रममा सडकमा पार्किङ व्यवस्था गर्ने, मैथिली भाषा साहित्य प्रवर्द्धनका लागि मिथिला सांस्कृतिक प्रतिष्ठान गठन गर्ने, एक वडा एक खेलको अवधारणाअनुसार खेलकुद पूर्वाधार निमार्ण गर्ने एवं प्रत्येक दुई वर्षमा बृहत् खेलकुद महोत्सव आयोजना गरिने र प्रत्येक वर्ष शैक्षिक मेलाको आयोजना गरिने उल्लेख गरिएको छ। साथै उपमहानगरपालिकाकाले ३० लाख रुपैयाँसम्मको करदाताको सम्पत्ति करमा ३४ प्रतिशत छुट दिने, आर्थिक वर्षको पहिलो त्रैमासिकभित्र सम्पत्तिकर बुझाउने पुरुषलाई पाँच प्रतिशत तथा महिलालाई १० प्रतिशत छुट दिने तथा अनलाइनबाट कर तिर्ने प्रणाली स्थापना गर्ने नीति तथा कार्यक्रममा उल्लेख छ। सो नीति तथा कार्यक्रममा जनकपुरधामलाई सफा, स्वच्छ, सुन्दर तथा सुसंस्कृत बनाउने उद्देश्यसहित बृहत् सेनेटरी ल्यान्डफिल साइट स्थापना गरेर सञ्चालनमा ल्याइने र नगरभित्र विभिन्न स्थानका फोहर सङ्कलन केन्द्र राखिने बताइएको छ। लामखुटे नियन्त्रणका लागि विशेषज्ञहरुसँग सल्लाह गरेर अगाडि बढाइने पनि नीति तथा कार्यक्रममा उल्लेख गरिएको छ। सो नीति तथा कार्यक्रम सर्वसम्मतले पारित गरेको उपमहानगरपालिकाले जनाएको छ।"
"हनी ट्रयापमा पारी एक करोड बार्गेनिङ, दुई जना पक्राउ",काठमाडौं : हनी ट्रयापमा पारी एक करोड बार्गेनिङ गर्ने दुई जना पक्राउ परेका छन्। पक्राउ पर्नेमा सिन्धुपाल्चोकको मेलम्ची नगरपालिका७ घर भई काठमाडौंको बौद्ध बस्ने २० वर्षीया सिर्जना तामाङ र जुगल गाउँपालिका५ घर भई काठमाडौंको मुलपानी बस्ने २९ वर्षीय लिला बहादुर तामाङ रहेका छन्। काठमाडौं उपत्यका अपराध अनुसन्धान कार्यालयका अनुसार लिलाले पीडितको फेसबुक आईडी सिर्जनाको ह्वाट्सएपमा पठाई साथी बन्न लगाएका थिए। फेसबुक म्यासेन्जरबाट सिर्जनाले पीडितसँग कुरा गरी भेट्नका लागि आफ्नो कोठामा बोलाएकी थिइन्। पीडित कोठामा आउन मन्जुर भएपछि लिलाले आफ्नो मोबाइलबाट पीडितसँगको भिडियो बनाउन लगाएका थिए। लिलाले दिएको मोबाइलबाट सिर्जनाले आफ्नो र पीडितको अश्लील भिडियो बनाएर मोबाइल सौरभलाई फिर्ता गरेकी थिइन्। उक्त भिडियो सिर्जना र लिलाले पीडितलाई पठाई पीडितसँग सुरुमा १ करोडको बार्गेनिङ गरेको र पछि १५ लाखमा कुरा मिलाएको अनुसन्धानबाट खुलेको सूचना अधिकारी काजी कुमार आचार्यले बताए। कार्यालयबाट खटिएको विशेष अनुसन्धान टोलीले बौद्धबाट पक्राउ गरी आपराधिक लाभ मुद्दामा थप अनुसन्धानका लागि जिल्ला प्रहरी परिसर काठमाडौं पठाएको छ।
म्याग्दीको खोपारामा पर्यटकीय पूर्वाधार विस्तार,"बेनी : म्याग्दीको अन्नपूर्ण गाउँपालिका५ मा रहेको खोपारामा पर्यटकीय पूर्वाधार विस्तार भएको छ। पर्यटन तथा उद्योग कार्यालय म्याग्दीले यस वर्ष २ किलोमिटरभन्दा बढी पदमार्ग, २ वटा आश्रयस्थल, खानेपानी, दृश्य अवलोकनस्थल लगायतका पूर्वाधार निर्माण गरेका हुन्। प्रदेश सरकारको १३ लाख, गाउँपालिका र गैरसरकारी संस्थाको १२१२ लाख रुपैयाँ बजेटमा पर्यटकीय पूर्वाधार निर्माण गरेको उपभोक्ता समितिका अध्यक्ष हरिप्रसाद तिलिजाले बताए। खोपारा भ्रमणमा आउने पर्यटक, खयर ताल जाने भक्तजन, तीर्थयात्रीहरूलाई सुविधा पुगेको छ, उनले भने भौगोलिक रुपमा विकट र हिमाली क्षेत्रमा प्रतिकुल मौसमका कारण छोटो समयमा तोकिए बमोजिमको काम गर्न नसक्दा प्रदेशको ७ लाख र गाउँपालिका र गैरसरकारी संस्थाको ४४ लाख रुपैयाँ खर्च हुन सकेन। उद्योग तथा पर्यटन कार्यालय मार्फत विनियोजन भएको बजेटबाट खोपारदेखि खयरतर्फ जाने पदमार्गमा १ किलोमिटर २०० मिटर माटो काटेर र २४५ मिटर ढुङ्गा छापेको पदमार्ग निर्माण भएको कार्यालयका इञ्जिनियर सुमन बोगटीले बताए। ५ वटा खानेपानी भण्डारण गर्ने ट्यांकी राखिएको छ। पैदलयात्रीलाई विश्राम गर्नका लागि १६ वटा फलामको बेञ्च राखिएको छ। लाकुशेको मुहानमा टंकी बनाएर पदमार्ग र खोपाराको सामुदायिक लजमा खानेपानीको व्यवस्थापन गरिएको छ। साझेदारीको कार्यक्रम मार्फत चमकी ओडार क्षेत्रको साँघुरो पैदलमार्गको डिलतर्फ ५३ मिटर फलामको रेलिङ राखिएको छ। २३६ मिटर ढुंगाको सिढी, ७९८ मिटर माटा काटेको पदमार्ग र २ ठाउँमा आश्रयस्थल बनाइएको अन्नपूर्ण गाउँपालिका५ का प्राविधिक रोहित बस्ताकोटिले बताए। राते र सुनौलोमा ११ वटा ट्रसले छाएको १० देखि १५ जना बास बस्न सक्ने आश्रयस्थल निर्माण भएको छ। खोपाराको सामुदायिक लजको नयाँ भवनको डिलतर्फ पर्खाल बनाएर संरक्षण गरिएको छ। समुन्द्रि सतहदेखि ३ हजार ६०० मिटरको उचाइमा अवस्थित खोपारालाई केन्द्र बनाएर अन्नपूर्णधौलागिरी सामुदायिक पदमार्ग सञ्चालन भएको छ। सडक विस्तारसँगै अन्नपूर्ण चक्रीय पदमार्गमा छोटिएको पर्यटकको बसाई र यात्रा अवधि लम्बाउन खोपारालाई वैकल्पिक गन्तव्य बनाउने उद्देश्य अनुसार पूर्वाधार विस्तार गरिएको अन्नपूर्ण५ का वडाध्यक्ष राजेश तिलिजा पुनले बताए। खोपारा अन्नपूर्ण संरक्षण क्षेत्र आयोजना (एकयापभित्र) पर्छ। घोडेपानी, शिख, पाउद्धार र नारच्याङबाट खोपारा जोड्ने पदमार्ग रहेका छन्। खोपारामा रहेको ६० जना क्षमताको लज समुदायले सञ्चालन गरेका हुन्। सामुदायिक विद्यालयका निजी स्रोतका शिक्षकको तलबभत्ता जुटाउन खोपारामा सुरु गरिएको सामुदायिक लजलाई पछिल्लो समय पर्यटन सहकारी संस्था मार्फत सञ्चालन गरिएको छ। खोपाराको विकासमा अगुवाइ गरिरहेका राजु पुनका अनुसार पूर्वाधार नहुँदा र पर्यटक नआउँदा खोपारा स्थानीयबासीको भैसी गोठमा सीमित थियो। गुराँसको जंगलको बीचमा पहाडको टाकुरामा भिरालो भुगोलमा अवस्थित खोपारा जैविक विबिधतायुक्त ठाउँ हो। अन्नपूर्ण, धौलागिरी, निलगिरी, गुर्जा हिमाल, सुर्योदय, सुर्यास्त, पहाडी भूगोल, वनजंगल, वन्यजन्तु, पशुगोठ, ताल, झरनाको दृश्य अवलोकन गर्न सकिन्छ। खोपाराको प्राकृतिक सौन्दर्यले यात्राको थकान र दुख बिर्साउने पर्यटकको अनुभव छ। पाउद्धारबासीले खोपारा र खयरभारानी थान जोड्ने पदमार्गमा १ करोड ६० लाख रुपैयाँभन्दा बढी चन्दा जुटाएर पूर्वाधार निर्माण गरेका छन्। जंगल, भिर र अप्ठ्यारो पहाडको बाटोमा आफ्ना दिवंगत भएका आफन्तको सम्झनामा १० किलोमिटर भन्दा बढी पदमार्ग, १०० वटा चौतारी, तीन वटा धर्मशाला र १० ठाउँमा पानीका धारा बनाएका छन्। महाभिर पुनको अवधारणा अनुसार करिब बीस वर्षअघि सुरु भएको खोपारालाई पर्यटकीय गन्तव्य बनाउने अभियानमा केही वर्षयता प्रदेश सरकार, गाउँपालिका र खयर भारानी थान तथा क्षेत्र संरक्षण कोषले पनि साथ दिएको छ।"
रघुगंगाको बाढीले सडक र तटबन्ध बगायो,"बेनी : रघुगंगा नदीमा शुक्रबार बिहान आएको बाढीले रघुगंगा गाउँपालिका३ राहुघाटमा सडक र तटबन्ध बगाएको छ। संरक्षणका लागि बनाइएको तटबन्ध बगाएको बाढीले सडकलाई कटान गरेर साँघुरो बनाएपछि बेनीजोमसोम सडक अवरुद्ध बनेको छ। रघुगंगा नदीले बेनी नगरपालिका९ गलेश्वर तर्फ बाढी नियन्त्रणका लागि निर्माण गरेको तटबन्ध भत्काएको छ। गलेश्वरको बस्ती, मोटरेबल पुल र राहुघाटको बस्ती बाढीको जोखिममा परेको राहुघाटका लक्ष्मण चालिसेले बताए। राहुघाट र कालीगण्डकीको दोभानबाट ढुंगा, गिट्टी, बालुवा निकाल्न डोजर लैजान बनाइएको बाटोबाट बाढी पसेर सडक कटान गरेको हो। रघुगंगाको कटानका कारण राहुघाटमा रहेको धार्मिक तथा ऐतिहासिक महत्वको गायत्री मन्दिर क्षेत्र उच्च जोखिममा परेको छ। बेनीजोमसोमकोरला सडकको म्याग्दी खण्ड राहुघाटसहित ४ ठाउँमा पहिरो र कटानका कारण अवरुद्ध भएको छ। सडक अवरुद्ध हुँदा सिंगो मुस्ताङ जिल्ला, अन्नपूर्ण गाउँपालिकाको पुरै र रघुगंगा गाउँपालिकाको ८ मध्य ६ वटा वडाको यातायात सम्पर्क बिच्छेद भएको हो। बेनीजोमसोम सडक आयोजनाका सव इञ्जिनियर सोहनजंग कार्कीका अनुसार रघुगंगा गाउँपालिकाको राहुघाट, बैसरी, सिरुवारी र कालीओडारमा पहिरो र कटानका कारण सडक अवरुद्ध बनेको छ। अन्नपूर्ण गाउँपालिकाको रुप्से, गुइठेभिर, भिरकाटे र दोवाखोलाको पहिरो पन्छाएर यातायात सञ्चालन भएको छ, उनले भने कालीओडार, सिरुवारी र बैसरीमा पहिरो पन्छाउन सडक विभागको डोजर, लोडर लगायतका उपकरण, प्राविधिक जनशक्ति र मजदुर परिचालन भएका छौं। बेनीजोमसोम सडकको प्रवेश बिन्दुमा पर्ने रघुगंगा गाउँपालिका३ गायत्री मन्दिर नजिकै रघुगंगा नदीले कटान गरेर भासिएको सडक मर्मत गर्न केही समय लाग्ने सव इञ्जिनियर कार्कीले बताए। भीरकाटेको पहिरो बाहेक अन्य पहिरो बेनीजोमसोम सडकमा हरेक मनसुनमा दैनिक झरिरहने नियमित र अति जोखियुक्त पहिरा हुन्। सडक अवरुद्ध हुँदा रघुगंगा, अन्नपूर्ण गाउँपालिका र मुस्ताङका बासिन्दाका साथै पर्यटक, तीर्थयात्रीहरूलाई समस्या भएको छ। निर्माणाधीन जलविद्युत, प्रशारण लाइन, सडक लगायत विकास आयोजनाहरू प्रभावित भएका छन्। म्याग्दीको रघुगंगा र अन्नपूर्ण गाउँपालिकाका कृषकले उत्पादन गरेको आलु बजार पठाउन समस्या भएको छ। पहिरोले पोल ढलाएका कारण अन्नपूर्ण गाउँपालिकाको अधिकांश वडामा विद्युत आपूर्ति बन्द हुँदा जनजीवन कष्टकर बनेको अन्नपूर्ण६ का वडा अध्यक्ष रामबहादुर खड्काले बताए। यसैबीच फापरखेत र बाङ्गेपहिरोमा अवरुद्ध म्याग्दीको पश्चिमी क्षेत्रका धवलागिरी, मालिका र मंगला गाउँपालिकालाई जिल्ला सदरमुकाम बेनी बजारसँग जोड्ने बेनीदरवाङ सडक खुलाउन डोजर परिचालन गरिएको पूर्वाधार विकास कार्यालय, म्याग्दीले जनाएको छ।"
कालीकोट कर्णाली प्रदेशकै पहिलो पूर्णखोप सुनिश्चितता जिल्ला घोषणा,"कालीकोट : कालीकोट कर्णाली प्रदेशकै पहिलो पूर्णखोप सुनिश्चितता जिल्ला घोषणा गरिएको छ। जिल्लाका नौवटै पालिकालाई पूर्णखोप सुनिश्चित पालिका घोषणापछि जिल्लालाई पनि पूर्णखोप सुनिश्चितता तथा दिगोपना जिल्ला घोषणा गरिएको हो। पूर्णखोप सुनिश्चितता, हाम्रो प्रतिबद्धता भन्ने मूल नाराका साथ स्वास्थ्य सेवा कार्यालय कालीकोट घोषणा गर्न सफल भएको जनस्वास्थ्य अधिकृत कटक महतले बताए। जिल्ला खोप समन्वय समितिका संयोजक धनजित बहादुर शाहीले नियमित रूपमा बालबालिकालाई लगाउने खोप कार्यक्रमले बाल मृत्युदर घटाएको बताए। यसैगरी जिल्ला स्वास्थ्य कार्यालय कालीकोटका निमित्त स्वास्थ्य व्यवस्थापक संकेत विश्वकर्माले हरेक वर्ष माघ, फागुन र चैत महिनामा घरधुरी सर्वेक्षण गरेर खोज र खोप अभियान सञ्चालन गरी खोप छुटेका बालबालिकालाई खोप लगाउने गरिएको बताए। उनले भने १६ देखि ५९ महिनाका बालबालिकाहरूले १५ महिनाको उमेर भित्र पाउने सबै खोप पाएको सुनिश्चित गरेपछि वडाले प्रमाणीकरण गर्ने गर्छ। २०७९ असार ३० गते कालीकोटलाई पहिलो पटक पूर्णखोप सुनिश्चित तथा दिगोपना जिल्ला घोषणा गरिएको थियो भने यो दोस्रो पटक हो।"
सिन्धुलीमा माइक्रो दुर्घटना हुँदा ११ जना घाइते,"सिन्धुली : विपी राजमार्ग अन्तर्गत सिन्धुलीको सिन्धुलीको सुनकोसी गाउँपालिका७ खुर्कोट नजिकै कानढुङ्ग्रीमा माइक्रो बस दुर्घटना हुँदा ११ जना घाइते भएका छन्। सर्लाहीबाट काठमाडौं तर्फ जाँदै गरेको प्रदेश २०३००१ ज ०१३२ नम्बरको माइक्रोबास शुक्रबार दिउँसो अनियन्त्रित भएर दुर्घटना भएको हो। माइक्रोबस दुर्घटना हुँदा घाइते हुनेहरूमा माइक्रोबसका चालक बागमती नगरपालिका २ सर्लाहीका वर्ष ३८ का रुपराज राउत, सोही ठाउँका वर्ष ३८ को महेश कुमार थापा, कृष्णकुमार केसी, लालबन्दी नगरपालिका २ सर्लाही बस्ने वर्ष १८ की खेसाङ लामा रहेका छन्। यस्तै कमलामाई नगरपालिका९ का वर्ष ४९ का काउले माझी, तिनपाटन गाउँपालिका७ का वर्ष ४१ की जमुना काफ्ले सोही ठाउँका रामजी काफ्ले, लालबन्दी ९ सर्लाही बस्तिपुरका अनोज मगर, उनकी दिदी वर्ष २४ की अस्मिता खपाङ्गी, अनोजकी छोरी वर्ष ५ की श्रीया योन्जन र लालबन्दी ७ सर्लाहीका ३१ वर्षका दशरथ यादव रहेका छन्। घाइतेमध्ये गाडी चालक राउतको थप उपचारका लागि काठमाडौंको ट्रमा सेन्टर रिफर गरिएको छ। घाइतेहरूको सशस्त्र प्रहरी र नेपाल प्रहरीले उद्धार गरेर खुर्कोट स्थित शुभजीवन अस्पताल र सुनकोसी सामुदायिक अस्पतालमा उपचारका लागि लगिएको छ। माइक्रो बस सडकबाट करिब ३० मिटर तल खसेको छ। अन्य १० जना घाइतेको शुभजीवन अस्पताल र सुनकोसी सामुदायिक अस्पताल र धुलिखेल अस्पतालमा उपचार भइरहेको प्रहरीले जनाएको बताइएको छ। यसैबीच शुक्रबार नै सिन्धुलीका दुधौली नगरपालिका ४ लक्ष्मीपुरमा टाटा सफारी र अटो एक आपसमा ठक्कर खाँदा दुई जना घाइते भएका छन्। मदन भण्डारी लोकमार्ग अन्तर्गत दुधौली नगरपालिका४ लक्ष्मीपुरमा सिन्धुलीको भिमानबाट दुधौली तर्फ जाँदै गरेको बा १७ च ३६०२ नम्बरको टाटा सफारी र विपरित दिशाबाट आइरहेको को २ ह २९३६ नम्बरको अटो एक आपसमा ठक्कर खाएका थिए। दुर्घटनामा अटो चालक कटारी नगरपालिका ४ बस्ने वर्ष ४५ का वकिल बहादुर आले र सोही ठाउँकी वर्ष ५० की नरिमाया आलेमगर घाइते भएका छन्। उक्त दुर्घटनाका घाइतेको थप उपचारका लागि धुलिखेल अस्पताल पठाइएको प्रहरीले जनाएको छ।"
क्यास एपमार्फत कारोबार गर्ने गिरोह पक्राउ,"काठमाडौं : काठमाडौं उपत्यका अपराध अनुसन्धान कार्यालयको टोलीले क्यास एपमार्फत पाँच करोड रुपैयाँ बराबरको कारोबार गरेको अभियोगमा पाँच जनालाई पक्राउ गरेको छ। मोरङ उर्लाबारी महानगरपालिका८ घर भई हाल काठमाडौं रविभवन २२ वर्षीय गौरभ भट्टराई, सोही ठाउँका २३ वर्षीय सुजन दाहाल, ओखलढुङ्गा चम्पादेवी गाउँपालिका६ का २२ वर्षीय सिद्धार्थ नेपाली, सुनसरी धरान उपमहानगरपालिका१५ का २४ वर्षीय आशुतोष कोइराला तथा मोरङ उर्लाबारी महानगरपालिका७ का २४ वर्षीय मिलन मिश्रलाई पक्राउ गरी आज सार्वजनिक गरिएको उपत्यका अपराध अनुसन्धान कार्यालयका सूचना अधिकारी एवं प्रहरी उपरीक्षक काजीकुमार आचार्यले जानकारी दिए। उनका अनुसार आरोपितहरूले क्यास एपनामक अनलाइनको प्रयोग गरी अवैध आर्थिक कारोबार गरेको गोप्य सूचनाका आधारमा पक्राउ गरिएको हो। उनीहरूले नगद एप सर्भरको पहुँच दिई छवटा इसेवा वालेट, पाँचवटा आइपिएस खाता जडान र सोही खाता मेरो लिंकअप भएका १९ वटा विभिन्न बैंकका खाताहरूसमेतमा अवैध तरिकाले क्यास एपमार्फत पाँच करोड रुपैयाँ बराबरको आर्थिक कारोबार गरेको अनुसन्धानबाट खुल्न आएको सूचना अधिकारी आचार्यले बताए। उनका अनुसार पक्राउ परेकाहरूको साथबाट आइफोन पाँच थान, ल्यापटप तीन थान बरामद गरिएको छ। निजहरूलाई मुलुकी अपराध संहिता, २०७४ को परिच्छेद५ अन्तर्गत दफा १२५ (जुवा खेल्न वा सट्टाबाजी गर्न नहुने) कसुरमा र सोही संहिताको दफा २६२ (क) १ अभौतिक मुद्रा प्रयोग गर्न नहुने कसुरमा आवश्यक अनुसन्धान एवं कारबाहीको लागि जिल्ला प्रहरी परिसर भद्रकाली पठाइएको सूचना अधिकारी आचार्यले जानकारी दिए।"
चिल्ड्रेनपार्कले छोपेको ५ सय वर्ष पुरानो मुकुन्द सेनको इतिहास,"गोरखा : गोरखा नगरपालिका५ को हाल चिल्ड्रेनपार्क भनेर चिनिने डाँडाको पुरानो नाम मणि मुकुन्दसेन कोट हो। नयाँ पुस्ताले पाँच सय वर्ष पुरानो इतिहासको सुनौलो महिमा मेटेर चिल्ड्रेनपार्क नामकरण गरिएको छ। चिल्ड्रेनपार्कको नाम पनि परिमार्जन गरी आजभोलि सीपी नामकरण गरिएको छ। यो मुकुन्दसेन कोटको इतिहास खोज्दै जाँदा विक्रम संवत् १५७५ देखि १६१० सम्म पुग्न सकिन्छ। जतिबेला पाल्पाका चक्रवर्ती राजा मणिमुकुन्द सेनले यहाँसम्म राज्य सञ्चालन गरेका थिए। द्रव्य शाहले विक्रम संवत् १६१६ मा गोरखा राज्य स्थापना गर्नुअघि यहाँ राजा मुकुन्द सेन (प्रथम)को राज्य थियो। यहाँ अहिले पनि त्यतिबेला मुकुन्द सेनको दरबार र उनले निर्माण गरेको खड्गदेवी मन्दिर छ। यसलाई पुरातŒव विभागले जीर्णोद्धार गरिराखेको छ। त्यतिबेला पाल्पाका राजा मुकुन्द सेन (प्रथम) राज्य एकीकरण अभियानमा थिए। उनले पूर्वमा गंगा र ब्रह्मपुत्रको संगमस्थल, पश्चिममा कुमाउँ, गडवाल र श्रीनगरसम्म राज्य विस्तार गरेका थिए भने उत्तरमा धौलागिरि हिमाल र दक्षिणमा हरिहर क्षेत्रसम्म अजेय राज्य सञ्चालन गरेका थिए। उनले शिववाणी सुनेका थिए र उनलाई भगवान् शिवले खड्ग उपहार दिएका थिए भन्ने गरिन्छ। सोही खड्गलाई पूजा गर्न उनले यहाँ खड्गदेवी मन्दिर निर्माण गरेका थिए भन्ने इतिहास छ। उनको दरबारभन्दा केही तल उनले धारा निर्माण गरेको थिए, जसलाई मिरकोटे धारा भनिन्छ। राजा मुकुन्द सेन दुई जना थिए। मुकुन्द सेन प्रथम जीवनको उत्तरार्धमा बन्दीपुर हुँदै देवघाटमा गएर मुनि बनेर तपस्यामा लीन बने र सशरीर परमात्मामा विलीन भए। मुनि मुकुन्द सेन भन्दाभन्दै पछि उनी मणि मुकुन्द सेन नामले कहलाए। गोरखाका राजा पृथ्वीनारायण शाहसँग पाल्पाली सेन राजाको नाता साइनो पनि थियो। पाल्पाली राजा गन्धर्व सेनकी छोरी कौशल्यावतीलाई गोरखाका राजा नरभूपाल शाहले विवाह गरे। जसको कोखबाट आधुनिक नेपालका निर्माता बडामहाराजाधिराज पृथ्वीनारायण शाहको जन्म भएको थियो। यिनै मणि मुकुन्द सेन (प्रथम)ले केही समय राज्य चलाएको डाँडा भएकाले यसलाई मुकुन्दसेनकोट भनेर चिनिएको इतिहासविद् दिनेशराज पन्तले जानकारी दिए। पन्तका अनुसार १५७५ देखि १६१० सम्म उनको शासनकाल रहेको छ। गोरखा सदरमुकामको सबैभन्दा प्राचीन धरोहरका रूपमा रहेको भए पनि प्रचारप्रसारको अभावमा यसको महŒव ओझेलमा परेको छ। गोरखा नगरपालिका५ स्थित मणि मुकुन्दसेनकोट। तस्बिर : शिव उप्रेती।"
सुदूरपश्चिम प्रदेशको ३८ प्रतिशत विकास बजेट फ्रिज,"धनगढी : सुदूरपश्चिममा यसपालि पनि ३८ प्रतिशत बजेट फ्रिज भएको छ। पुँजीगत तर्फको कुल १७ अर्बको बजेटमा १० अर्ब अथवा ६२ प्रतिशत र चालुतर्फको कुल ११ अर्ब बजेटमा ८ अर्ब अथवा ६७ प्रतिशत रकम खर्च भएको हो। पुँजीगत खर्च बढाउन यसपालि पनि सुदूरपश्चिम प्रदेश सरकार असफल भएको छ। विगतको जस्तै यसपालि पनि प्रदेशको पुँजीगत तर्फको ३८ प्रतिशत बजेट फ्रिज भएको प्रदेश लेखा नियन्त्रक बासुदेव जोशीले बताए। यसपालि पनि पुँजीगततर्फको झन्डै ३८ प्रतिशत बजेट फ्रिज भएको छ, यो भनेको प्रदेशको विकासका लागि राम्रो संकेत होइन प्रदेश लेखा नियन्त्रक जोशीले भने। प्रदेशहरूमा अस्थिर सरकार, समयमा खरिदको प्रक्रिया नहुनु र हरेक पटकको बजेटमा मनपरी रूपमा नयाँ योजना थपिने कारणले पुँजीगत बजेटको अवस्था नाजुक बन्दै गएको हो। आर्थिक वर्ष २०८०८१ को असार २५ गतेसम्म प्रदेशको विकास बजेटको ६२ प्रतिशतमात्रै रकम खर्च भएको हो भने बाँकी रहेको ३८ प्रतिशत पुँजीगत बजेट फ्रिज भएको हो। आन्तरिक मामिला तथा कानुन मन्त्रालयले सबै मन्त्रालयहरूभन्दा बढी ७६ दशमलव ४९ प्रतिशत खर्च गरेको छ। त्यसपछि उद्योग पर्यटन वन तथा वातावरण मन्त्रालयले ७३ दशमलव २७ प्रतिशत, सामाजिक विकास मन्त्रालयले ७२ प्रतिशत, भौतिक पूर्वाधार विकास मन्त्रालयले ७० प्रतिशत, भूमि व्यवस्था कृषि तथा सहकारी मन्त्रालयले ६५ प्रतिशत रकम र मुख्यमन्त्री तथा मन्त्रिपरिषद्को कार्यालयले २ दशमलव ३१ प्रतिशत पुँजीगत बजेट खर्च गरेको छ। प्रदेश संरचना सुरु भएदेखि नै सुदूरपश्चिम प्रदेशको पुँजीगत बजेट खर्चको अवस्था ७० प्रतिशत नाघेको छैन। यसपालि असारमा मात्रै साढे ३ अर्ब रकम सकिएको छ। असारमा मात्रै कुल बजेटको २० प्रतिशत अथवा झन्डै साढे तीन अर्ब रकम भुक्तानी भएको छ प्रदेश लेखा नियन्त्रक जोशीले भने। हरेक वर्ष नयाँनयाँ सरकार बन्नु र मन्त्रीहरूले आआफ्नो निर्वाचन क्षेत्र केन्द्रित योजना बनाउनु, नयाँ तर डीपीआर नै नबनाइएका योजनामा बजेट हाल्नु, बहुवर्षीय योजनामा कम बजेट हुनु र योजना संख्याको आधारमा प्राविधिकहरू नहुनु बजेट कार्यान्वयन नहुनुका कारण हुन्। सरकारमा भएका मन्त्रीहरूले आआफ्नो निर्वाचन केन्द्रित भएर बजेट बनाउँछन्। हरेक वर्ष सरकार परिवर्तन भइरहन्छ, क्रमागत अथवा बहुवर्षीय ठेक्काहरूको बजेट कटौती गरिन्छ, अनि कसरी बजेट खर्च हुन्छ ? स्वतन्त्र प्रदेशसभा सदस्य डा ताराप्रसाद जोशीले भने। उनले, कर्मचारीहरूले असारमा बजेट आएपछिका ३४ महिना आराम गर्ने महिनाका रूपमा लिने गरेका पनि समस्या भएको बताए। असार मसान्तपछि कर्मचारीहरू तीनचार महिना सुस्ताउछन्। दशैसतिहारपछि मात्रै खरिद प्रक्रिया सुरु हुन्छ। अनि कसरी विकास बजेट खर्च हुन्छ डा जोशीले भने। बर्खाको बेलाका तीनचार महिनामा खरिद प्रक्रिया सकेको भए पो असोज कात्तिकदेखि ठेक्काको काम सुरु हुन्छ। प्रदेशमा बजेट न प्राथमिकताका आधारमा ल्याइन्छ, न जनताको आवश्यकताअनुसार नै। सरकारमा रहेका दलका नेता, मन्त्रीहरूको निर्वाचन क्षेत्र र कमिसन आउने क्षेत्रतिर बजेटको बहाव हुने गर्छ।"
सिन्धुलीका २४८ किसानलाई दुग्ध उत्पादनमा १९ लाख अनुदान,"सिन्धुली : सिन्धुलीका व्यावसायिक दुग्ध उत्पादन गर्ने किसानलाई १९ लाख रुपैयाँ बढी अनुदान प्रदान गरिएको छ। जिल्लाको कमलामाई नगरपालिका र गोलन्जोर गाउँपालिकाले व्यावासयिक रूपमा दूध उत्पादन गरी बिक्री गर्ने २ सय ४८ जना किसानलाई १९ लाख १२ हजार २ सय ३४ रुपैयाँ ४ पैसा अनुदान प्रदान गरेका हुन्। कमलामाई नगरपालिकाले वडा नम्बर ३ का १ सय ५० जना किसानहरूलाई ७ लाख १२ हजार ८ सय १८ रुपैयाँ र गोलन्जोर गाउँपालिकाले ९८ जना किसानहरूलाई ११ लाख ८८ हजार ४ सय १६ रुपैयाँ ४ पैसा दुग्ध उत्पादनमा आधारित रहेर अनुदान वितरण गरेका हुन्। बिहीबार गोलन्जोर गाउँपालिका ५ हिर्दिङमा आयोजित कार्यक्रममा गोलन्जोर गाउँपालिका ३, ५ ६ र ७ नम्बर वडाका ५५ जना किसानहरूलाई ९ लाख ६४ हजार ६ सय ३३ रुपैयाँ ४ पैसा अनुदान रकम वितरण गरिएको हो। लक्ष्य बहुउद्देश्यीय सहकारी संस्थासँगको सहकार्यमा गाउँपालिकाले ५५ जना किसानलाई प्रतिलिटर ३ रुपैयाँका दरले उक्त रकम वितरण गरिएको गाउँपालिकाका अध्यक्ष शंकरराज बरालले जानकारी दिए। गाउँपालिकाले अनुदानका लागि ९ लाख ६४ हजार ६ सय ३३ रुपैयाँ ४ पैसा विनियोजन गरेको भए पनि १५ प्रतिशत करकट्टी गर्दा किसानहरूले ८ लाख १९ हजार ९ सय ३८ रुपैयाँ ४ पैसा पाएका छन्। यस्तै, गाउँपालिकाले गोलन्जोर गाउँपालिकाको वडा नम्बर ७ स्थित कृषक उत्थान दुग्ध उत्पादन सहकारी संस्था लिमिटेड मार्फत ४३ जना किसानहरूलाई २ लाख २३ हजार ७ सय ८३ रुपैयाँ रकम वितरण गरेको छ। वडा नम्बर ७ का किसानहरूले व्यावसायिक रूपमा उत्पादन गरेको दूधका आधारमा उक्त रकम वितरण गरिएको गाउँपालिकाका उपाध्यक्ष ज्वालाप्रसाद न्यौपाने (पुकार) ले जानकारी दिए। दुवै पालिकाले किसानले दूध उत्पादन गरेको आधारमा प्रतिलिटर ३ रुपैयाँका दरले अनुदान रकम किसानलाई दिएका हुन्। दुवै पालिकाका २ सय ४८ जना किसानहरूले एक वर्षमा ६ लाख ३३ हजार लिटरबढी दूध उत्पादन गरेका छन्। अनुदान रकम वितरण कार्यक्रममा गोलन्जोर गाउँपालिकाका अध्यक्ष बरालले दैनिकरूपमा कम्तीमा चार लिटर दूध सहकारीमा विक्री गर्ने किसानहरूलाई प्रतिलिटर ३ रुपैयाँका दरले गाउँपालिकाले अनुदान उपलब्ध गराएको बताए। उनले आगामी दिनमा पनि गाउँपालिकाले यस्तो कार्यक्रमलाई निरन्तरता दिँदै गाउँपालिकाभरि विस्तार गर्ने योजना रहेको उल्लेख गरे। यस्तै गाउँपालिकाका उपाध्यक्ष ज्वालाप्रसाद न्यौपानेले गाउँपालिकाका नागरिकलाई कृषि क्षेत्रबाटै व्यावसायिक बनाउनका लागि अनुदानको व्यवस्थापन गर्न थालेको उल्लेख गरे।"
किसानहरूलाई आधुनिक प्रविधि हस्तान्तरण,"नुवाकोट : नुवाकोटको विदुरमा किसानहरूलाई आधुनिक उपकरण प्रदान गरिएको छ। विदुर नगरपालिकाले छनौट गरी कृषि समूह तथा सहकारीमार्फत किसानलाई ती उपकरणहरू हस्तान्तरण गरेको हो। विदुर नपाले सञ्चालन गरेको रैथाने बाली प्रवर्द्धन कार्यक्रमअन्तर्गत कृषि समूह र सहकारीमार्फत किसानहरूलाई ५० प्रतिशत अनुदानमा विभिन्न प्रविधि हस्तान्तरण गरेको हो। कम्माइन मिल आठ थान र मल्टिक्रप्स थ्रेसर आठ थान वितरण गरिएको छ। उपमेयर प्रभा बोगटीले ती सामग्रीहरू हस्तान्तरण गरिन्। आधुनिक कृषि सामग्री पाएकाहरूमा सुन्दरादेवी किसान समूह, गेर्खुटार कृषि सहकारी, खड्गभन्ज्याङ महिला साना किसान कृषि सहकारी, हाम्रो सहकारी संस्था, जनअपेक्षा महिला कृषि सहकारी, बच्छदादेवी बहुउद्देश्यीय सहकारी, शहीद विमला स्मृति बहुउद्देश्यीय सहकारी संस्था रहेको छ।"
भूकम्पपीडितले किन पाएनन् अस्थायी आवासको दोस्रो किस्ता ?,"जाजरकोट : भेरी नगरपालिका२ पुरानो रिसाङका रते बाँठाको सात जनाको परिवार छ। गत कात्तिक १७ गते जाजरकोटको रामीडाँडा केन्द्र बिन्दु भएर गएको भूकम्पले घर भत्किएपछि घरवारविहीन भएका उनको परिवार टिनको टहरामा बस्दै आएको छ। जेनतेन साहुऋण गरेर टहरा बनाएका उनले अहिलेसम्म दोस्रो किस्ताबापतको २५ हजार रुपैयाँ पाउन सकेका छैनन्। सरकारले पहिलो किस्ताबापत २५ हजार मात्र दियो। टहरा बनेपछि थप २५ हजार दिने भनेको महिनांै बितिसक्यो पाउन सकेनौं रतेले गुनासो पोख्दै भनेघरमा खाने अन्न छैन, पानी परेको बेला टहरा चुहिएर बस्नै गाह्रो हुन्छ। पहिरो आएर बगाउँछ कि भन्ने चिन्ता छुट्टै छ। टहरा बनाउँदा लागेको ऋण अहिलेसम्म चुक्ता गर्न सकेका छैनौं। हाम्रो त साह्रै बिजोग भयो। सोही गाउँकै नैनकला परियार एकल महिला हुन्। भूकम्पले घर भत्किएपछि उनको पनि बिचल्ली भएको छ। पैसा आउने आशले जेनतेन टहरा बनाएर सोही टहरामा बस्दै आएकी छन्। तर उनले पनि दोस्रो किस्ता पाउन सकेकी छैनन्। पाँच वर्षअघि नै रुखबाट लडेर श्रीमान्को काल भयो। तीन छोराछोरी छन्। कमाइकजाइ केही छैन। पेट पाल्नसमेत धौ धौ छ। सरकारले केही सहायता गर्ला र घर बनाउँला भन्ने सोचेकी थिएँ। दोस्रो किस्ता नै दिएन। घरमा खाने अन्न छैन। ज्याला मजदुरी गर्न नसके भोकभौकै पर्ने अवस्था छ उनले दु:खेसो पोख्दै भनिन् हामीलाई पैसा दिनुभन्दा घर बनाइदिएको भए बेस हुन्थ्यो। टहरामा हावाहुरी पानी, गर्मी, सर्पको डर, पहिरो जाने चिन्तालगायतका कारणले निकै समस्या भएको छ। उनीहरू जस्तै ३२ हजार बढी परिवार यसरी नै सकसपूर्ण तरिकाले टिनको घरभित्र बस्न बाध्य छन्। भूकम्प गएको साढे आठ महिना पुग्न केही दिनमात्र बाँकी छ। यतिबेलासम्म पुनर्लाभका साथै पुनर्निर्माणको चरणमा गइसक्नु पर्ने बेला हो तर सबै भूकम्पपीडितले अस्थायी आवासको दोस्रो किस्ता नै पाउन सकेका छैनन्। भूकम्प गएको नौ महिनासम्म पनि जाजरकोट भूकम्पका लाभग्राहीले अस्थायी आवासको रकम किन पाउन सकेनन् ? जिम्मेवार निकायले दोषको भारी अर्को निकायलाई थुपारेर आफू उम्किने प्रयत्न गरिरहेका छन्। पीडितहरूको बिजोग छ। केही स्थानीय सरकारले दोस्रो किस्ताका लागि पहल नै गरेका छैनन् भने दोस्रो किस्ताका लागि प्रक्रिया पुयाइसकेका पालिकालाई पनि जिल्ला विपत् न्यूनीकरण तथा व्यवस्थाापन समितिले रकम नै निकासा दिएको छैन। अहिलेसम्म केही गैरसरकारी संस्थाले अस्थायी आवास निर्माणमा दोस्रो किस्ता दिए पनि सरकारले एक जनालाई पनि दोस्रो किस्ता दिन सकेको छैन। केही पालिकाले चर्किएका घर भत्काएपछि मात्र दोस्रो किस्ता दिने भन्दै दोस्रो किस्ता रोकिरहेका छन्। लाभग्राहीहरू चर्किएका घर भत्काउन चाहिरहेका छैनन्। चर्किएका घरमा मालसमान, गाईबस्तु र कतिपय जोखिम मोलेरै पनि आफैं बस्दै आएका छन्। कतिपयले कार्यविधिविपरीत लाभग्राही कायम गरेको, एकाघरकाले भूकम्पपछि छुट्टिएर छुट्टै लाभग्राही कायम गरेको, कार्यविधिविपरीत जिल्ला बाहिर घर भएकाले पनि लाभग्राही कायम गरी सुविधा लिएको लगायतका कारण आफू फसिने डरले वडाध्यक्षले सिफारिस गर्न नमानेको र स्थानीय सरकारका प्रमुख प्रशासकीय अधिकृतहरूले कार्यविधि कडाइ गर्दा दोस्रो किस्ता वितरणमा समस्या देखिएको जाजरकोटका नागरिक अगुवा राजेन्द्रविक्रम शाहको भनाइ छ। भूकम्पले भेरी नगरपालिका१ कोलचौरका सर्वजित कामीको घर भत्किएपछि केही समय त्रिपालमा बसे। केही समयपछि टिनले बेरेको अस्थायी घर (कटेरो) बनाएका छन्। त्यही कटेरोमा उनको सकसपूर्ण दैनिकी चलिरहेको छ। उनका दुई छोरा र दुई छोरीमध्ये एक छोरा र श्रीमती बितिसकेका छन्। छोरीहरूको विवाह भइसकेको छ। अहिले उनी एकल जीवन बिताइरहेका छन्। ज्येष्ठ नागरिकलाई सरकारले दिने सामाजिक सुरक्षा भत्ताले उनको दैनिकी चलिरहेको छ। सरकारले अस्थायी आवासका लागि पहिलो किस्तास्वरूप दिएको २५ हजार र अरू ऋण काढेर अस्थायी घर बनाएका छन्। तर दोस्रो किस्ता उनले अझै पाउन सकेका छैनन्। दोस्रो किस्ता रकम नपाउँदा उनले साहुबाट लिएको ३५ हजार रुपैयाँ तिर्न सकेका छैनन्। ब्याज थपिएको थपियै छ। दोस्रो किस्ताको पर्खाइमा महिनौ बितिसके अझै नपाएको उनले बताइन्। सरकारले एउटा सानोतिनो घर बनाइदिएको भए बुढेसकालमा ढुक्कले बस्न हुन्थ्यो। यो पोल्ने टिनभित्र सकसपूर्ण तरिकाले कहिलेसम्म बस्नुपर्ने हो ? उनले सरकार सँग प्रश्न गर्दै भने। जाजरकोटमा कुल ४८ हजार ५ सय १७ लाभग्राही कायम गरिएको छ। जबकि २०७८ सालको जनगणना अनुसार ३७ हजार ४ सय ५३ मात्र घरधुरी संख्या छ। लाभग्राहीमध्ये ४० हजार ७ सय ७० जनाले पहिलो किस्ताका लागि पालिकासँग सम्झौता गरेका छन्। २४ हजार ४ सय ५७ घरधुरीको दोस्रो किस्ताका लागि विपत् पोर्टलमा इन्ट्री गर्ने काम सम्पन्न भइसकेको भए पनि ती घरधुरीले रकम पाउन सकेका छैनन्। अस्थायी आवास निर्माणमै सरकार रुमल्लिरहेको छ। पुनर्निर्माणका निर्माणका लागि अहिलेसम्म कार्यविधिसमेत बन्न सकेको छैन। कार्यविधि नबन्दा विस्तृत क्षतिको विवरण (डीडीए) संकलनको कामसमेत अघि बढ्न सकेको छैन। सरकारले भूकम्पपीडितको दोस्रो किस्ता दिने रकम पठाउन नसक्दा पीडितले रकम पाउन नसकेका हुन्। पहिलो किस्ताबापत लिएकै केही पालिकामा १२ लाखदेखि ९ करोड रुपैयाँसम्म थन्किएको छ। उक्त रकम बाँडेपछि थप निकासा दिन सकिने स्थानीय तहलाई जानकारी गराएको प्रमुख जिल्ला अधिकारी ऋषिकान्त अधिकारीले बताए।"
भुक्तानी नपाएपछि निर्माण व्यवसायी आन्दोलनमा,"रौतहट : निर्माण व्यवसायी संघ रौतहटले बिहीबार डिभिजन सडक कार्यालय चन्द्रनिगाहपुरमा अनिश्चतकालीन तालाबन्दी गरेको छ। डिभिजन सडक कार्यालय चन्द्रनिगाहपुरले निर्माण व्यवसायीहरूले गरेको कामको भुक्तानी नदिएको भन्दै सडक डिभिजन कार्यालयमा अनिश्चतकालीन तालाबन्दी गरेका हुन। तालाबन्दी गरेपछि निर्माण व्यवसायीहरूले सडक कार्यालय अगाडि एक घण्टा राजमार्गमा समेत चक्काजाम गरेका थिए। काम पूरा भइसक्दा पनि डिभिजन सडक कार्यालय चन्द्रनिगाहपुरले भुक्तानी नदिएपछि बाध्य भएर चक्काजाम गर्नु परेको संघ रौतहटका अध्यक्ष कृष्णदेव यादवले बताए। समयमै भुक्तानी नपाउँदा निर्माण व्यवसायी मारमा पर्दै आएको अध्यक्ष यादवले गुनासो गरे। राज्यले समयमै भुक्तानी नदिँदा निर्माण व्यवसायीहरू कालो सूचीमा पर्ने, चेक बाउन्सको त्रास, करको ताकेता, निर्माण सामग्री तथा सवारी साधन घेर्नुको साथै ज्यान समेत गुमाउनु पर्ने अवस्था रहेको अध्यक्ष यादवको भनाइ छ। डिभिजन सडक कार्यालय रौतहटले आफूहरूलाई करिब १८ करोड भुक्तानी दिनुपर्ने उनले बताए। कार्यालयमा अनिश्चिकालका लागि तालाबन्दी गरेको अध्यक्ष यादवले जानकारी दिए। डिभिजन सडक कार्यालयका प्रमुख दिपेन्द्र पाण्डेले विभागबाट पैसा नआउँदा भुक्तानीमा समस्या आएको बताए। करिब ६ करोड ४४ लाख रुपैयाँ आए मात्रै पनि तत्काल समस्या समाधान हुने कार्यालय प्रमुख पाण्डेको भनाइ छ। रौतहट र सर्लाहीमा गरी जम्मा १२ वटा योजना सञ्चालनमा छन्। केही योजना चैत्रवैशाखमै सम्पन्न हुँदा समेत ठेकेदारलाई भुक्तानी दिन सकेको छैन। सडक डिभिजन कार्यालयमा तालाबन्दी र सडक जाम गर्न निर्माण व्यवसायी संघ रौतहटका वरिष्ठ उपाध्यक्ष उपेन्द्र कुमार यादव, उपाध्यक्ष उपेन्द्र यादव, सचिव कल्याण कार्की, निर्माण व्यवसायी नारायण न्यौपाने लगायतको निर्माण व्यवसायीहरू पुगेका थिए।"
"प्राकृतिक विपत्तिमा परेकाको खोजी,उद्धार र राहत तत्काल उपलब्ध गराउन सांसदको आग्रह","काठमाडौं : प्रतिनिधिसभाका सांसदहरूले नारायणगढमुग्लिन सडकखण्डको सिमतालमा बससहित बेपत्ता भएका यात्रुहरुको खोजीकार्यलाई तीव्रताका साथ अघि बढाउन सरकारको ध्यानाकर्षण गराएका छन् । प्रतिनिधिसभाको शुक्रबारको बैठकको आकस्मीक समयमा उनीहरुले नारायणगढमुग्लिन सडकखण्डको सिमतालमा पहिरोले दुईवटा बस त्रिशूली नदीमा खसाएर करिब पाँच दर्जन यात्रु बेपत्ता भएको घटनाप्रति दुःख व्यक्त गर्दै खोजी कार्यलाई तीव्रता दिन सरकारको ध्यानाकर्षण गराएका हुन् । साथै उनीहरुले मनसुन अवधिभर जोखिमयुक्त सडकखण्डमा रात्रीबस सञ्चालनमा रोक लगाउनुपर्ने जनाएका छन् । सांसद शंकर भण्डारीले भारी वर्षका कारण तराइ क्षेत्रमा डुवान र पहाडी क्षेत्रमा पहिरो जाने क्रम जारी रहेकाले सिंगो सदन एक भएर नेपाली नागरिकको जीवन रक्षाका लागि जुट्नुपर्ने बताए । उनले चितवनमा भएको घटनाप्रति दु:ख व्यक्त गर्दै खोजी कार्यलाई तीव्रता दिन आग्रह गरे। त्यस्तै सांसद प्रभु साहले नारायणगढमुग्लिन सडकखण्डमा बस बेपता भएपछि सिंगो मुलुक स्तव्ध भएको बताए । बस र यात्रुको अवस्था र उद्दारको कामका बारेमा सरकारले जवाफ दिनुपर्ने उनले बताए। उनले सो क्षेत्रमा हरेक वर्ष पहिरो जाँदा पनि राज्यले ध्यान नदिँदा यस वर्ष पनि दु:खद घटना घटेको उल्लेख गरे। त्यस्तै सांसद अमेरशकुमार सिंहले मनसुनको अवस्थामा रात्री बस सञ्चालनमा रोक लगाएको भए अहिलेको घटना नहुने जिकिर गरे। त्यस्तै सांसद राजेन्द्र पाण्डेले सिमतालमा बेपत्ता भएका यात्रुहरुको खोजी कार्य राम्रो संग हुन नसकेको भन्दै सरकारको ध्यानाकर्षण गराए । उनले भाद्र १५ सम्म रात्रीबस सञ्चालनमा रोक लगाउनुपर्ने बताए। त्यस्तै सांसदहरुले देशका विभिन्न ठाउँमा बाढी,पहिरो र डुवानमा परी भएको जनधनको क्षतिप्रति दुःख व्यक्त गर्दै उद्धारका लागि सरकारको ध्यानाकर्षण गराएका थिए ।"
"त्रिशूली नदीमा बस बेपत्ता, उद्धारकार्यमा कठिनाइ (तस्बिरसहित)",चितवन : नारायणगढमुग्लिन सडकको सिमलतालमा आएको पहिरोले त्रिशुली नदीमा बस बेपत्ता भएको छ। घटनास्थलमा उद्धारकार्यमा कठिनाइ भएको छ। उद्धारकार्यका लागि घटनास्थल जाँदै गरेकाका सशत्र बलको विपद व्यवस्थापन टोली पहिरोले गर्दा बाटैमा फसेका छन्। उनीहरु कुरिनटारस्थित कालीखोलाको पहिरोले घटनास्थल पुग्न कठीन भएको प्रहरीले जनाएको छ। नारायणगढमुग्लिन सडकको सिमलतालमा लेदोसहित आएको पहिरोले दुईवटा बस बगाएर त्रिशूली नदीमा बेपत्ता भएको हो । ती बसमा चालकसहित ६५ जना रहेका प्रहरीले जनाएका छन्। आज बिहान ३:३० बजे दुई बस त्रिशूलीमा खसेका हुन् । काठमाडौंबाट रौतहटको गौर जाँदै गरेको गणपति डिलक्स र वीरगञ्जबाट काठमाडौँ जाँदै गरेको बागमती प्रदेश १५१६ नम्बरको एञ्जल बस त्रिशूलीमा खसेको हो। गौर जाँदै गरेको बसमा ४१ र काठमाडौँ जाँदै गरेको बसमा २४ जना रहेका छन् । घटनास्थलमा पानी परिरहेकाले उद्धारको काम थप कठिनाइ भएको छ।
"कास्कीमा पहिरो, एकै परिवारका ७ जनाको मृत्यु","कास्की : कास्कीमा पहिरोमा परेर एकै परिवारका ७ जनाको मृत्यु भएको छ। पहिरोमा परेर पोखरा महानगरपालिका१९ तल्नाकोट टाढीका सात जनाको मृत्यु भएको प्रहरीले जनाएको छ। प्रहरीका अनुसार हिजो राती लगभग सवा १० बजे कुलबहादुर परियारको घरमा पहिरो खसेको थियो। पहिरोले एकै घरमा रहेका ७ सदस्यको मृत्यु भएको हो। पहिरोमा परेर मृत्यु भएका सातै जनाको शव निकालिसकिएको प्रहरीले जनाएको छ। मृत्यु हुनेमा ४६ वर्षका कुलबहादुर परियार, ४३ वर्षकी मनकुमारी परियार, ८५ वर्षीया लक्षिमा परियार, १५ वर्षीया प्रशना परियार, २५ वर्षीय अस्मित परियार, २० वर्षीया प्रभा परियार र ५६ वर्षीया राधिका परियार छन्।"
"बाढी पहिरोले गोरखाको सडक, घरगोठ र खेतमा क्षति","गोरखा : बिहिबार रातीदेखि शुक्रबार बिहानसम्म परेको अविरल वर्षाका कारण गोरखाका विभिन्न स्थानमा क्षति पुर्याएको छ। विभिन्न ठाउँमा खसेको पहिरोले अवरुद्ध बनेको गोरखा आबुखैरेनी सडक खण्ड बिहान प्रहरी, जनप्रतिनिधि तथा स्थानीयबासीको पहलमा खुलाइएको छ। सहिदलखन गाउँपालिका ७ सुखौरा बस्ने अर्जुन थापाको घरभित्र लुदीखोलाको बाढी पसेर भाँडावर्तन तथा १५ वटा कुखुरा बगाएर लगेको प्रहरीले जनाएको छ। सहिद लखन २ बाँझोगरामा पहिरोसँगै ढलेको रुखले लागेर एक गोठमा क्षति पुर्याएको छ। त्यस्तै सहिद लखन गाउँपालिका ५ तीनमाने माझगाउँमा गएको पहिरोले वकिल बहादुर परियारको घरमा क्षति पुर्याएको छ। पालुङ्टार नगरपालिका १ खोप्लाङका वडाअध्यक्षसमेत रहेका कृष्णबहादुर परियारको घरमाथिबाट आएको पहिरोले क्षति पुर्याएको वडाअध्यक्ष परियारले जानकारी दिएका छन्। गण्डकी गाउँपालिका वडा नं २ को साँदीखोलाकी मिनीमाया थापाको घर माथिबाट झरेको पहिरोले क्षति गरेको छ। घरको झ्यालसम्म पहिरोले पुरी घरभित्र लेदो पसेको वडाअध्यक्षले जानकारी दिएका छन्। गोरखा नगरपालिका वडा नं ५ मानेपानीको तीन घरमा पहिरोले क्षति पुर्याएको प्रहरीले जनाएको छ। स्थानीय रमेश सिर्मल, सर्मिला अछामी र दयाराम सार्कीको घरमा पहिरोले क्षति पुर्याएको छ। माथिबाट पहिरो आई घरमा क्षति पुर्याएपछि सर्मिला अछामीको छ जनाको परिबारलाई स्थानान्तरण गर्नुपर्ने अवस्था भएको छ। रमेश सिर्मलको चार जनाको परिबारलाई पनि अन्यत्र स्थानान्तरण गर्नुपर्ने अबस्था आएको प्रहरीको भनाइ छ। त्यस्तै दयाराम सार्कीको घरभन्दा तल पहिरो गई जोखिम बनाएको प्रहरीले जनाएको छ। त्यस्तै गोरखा नगरपालिका ९ ठिँगुरेस्वाँराको रामकुमार योगीको गोठ पहिरोले क्षति पुर्याएको छ। सोही ठाउँका राजु गुरुङको घर पनि पहिरोले जोखिम बनाएकाले स्थानान्तरण गर्नुपर्ने अबस्थामा रहेको प्रहरीको भनाइ छ। पालुङ्टार नगरपालिका ९ को खारखोला र चुक्तीखोलाको बाढी रोपाइँ गरिसकिएको फाँटमा पसेर बगाएको छ। रोपाइ गरिसकिएको खेतमा बाढी पसेर ठूलो क्षति पुर्याएको वडाअध्यक्ष भेजराज पाण्डेले जानकारी दिए।"
पृथ्वी राजमार्ग राति १० देखि बिहान ३ बजेसम्म बन्द हुने,"काठमाडौं : सडक विभागले पृथ्वी राजमार्गअन्तर्गत नौबिसे मलेखु सडकखण्डमा पर्ने गणेश खोला, डाङ्डुङ खोला, खेस्टे खोला र पोखरे खोलाका पुल मर्मत गर्नुपर्ने भएकाले राति १० देखि बिहान ३ बजेसम्म बन्द गर्ने भएको छ । सडक प्रयोगकर्तालाई हुनसक्ने जोखिम तथा यातायात आवागमनमा बाधा पर्न जाने देखिएकाले सम्भावित जोखिमलाई दृष्टिगत गरी उक्त सडक बन्द गर्ने निर्णय भएको विभागले जनाएको छ । 'आगामी साउन ९ गतेसम्म हरेक दिन राति १० बजेदेखि बिहान ३ बजेसम्म सम्पूर्ण सवारीसाधनलाई (एम्बुलेन्स र सुरक्षा निकायले प्रयोग गर्ने सवारीसाधनबाहेक) पूर्ण रूपमा रोकिने व्यहोरा जानकारी गराइन्छ', विभागद्वारा जारी सूचनामा भनिएको छ । विभागले वैकल्पिक मार्गका रूपमा गल्छी विदुर छहरे टोखा सडक प्रयोग गर्न सम्बद्ध सबैलाई आग्रह गरेको छ ।"
"कास्कीमा पहिरो : एकै परिवारका सातसहित नौ जनाको मृत्यु, २ जना बेपत्ता","कास्की : अविरल वर्षापछि पहिरो जाँदा गए राति कास्कीमा मानवीय क्षति भएको छ। पहिरोमा परी पोखरामा एकै परिवारका सातसहित नौ जनाको मृत्यु भएको हो। पहिरोमा दुई जना बेपत्ता छन्। पोखरा महानगरपालिका१९ पुरुनचौर तल्लाकोटका ४७ वर्षीय कुलबहादुर परियारको घर पहिरोले पुर्दा एकै परिवारका सात जनाको घटनास्थलमै मृत्यु भएको जिल्ला प्रहरी कार्यालयका प्रवक्ता एवं प्रहरी नायब उपरीक्षक वसन्तकुमार शर्माले जानकारी दिए। पहिरोमा परेर कुलबहादुरसहित उनकी आमा ८५ वर्षीया लक्षिमा, पत्नी ४३ वर्षीया मनकुमारी, छोरी १५ वर्षीया प्रशना, २० वर्षीया प्रभा, ज्वाइँ २५ वर्षीय अस्मित परियार र छोरी राधिका परियारको मृत्यु भएको हो। राति १०:३० बजेको समयमा परिवारका सबै सदस्य जम्मा भएको बसेको बेला पहिरो खसेको बताइन्छ। घटनामा दुई जनाको सकुशल उद्धार गरिएको रासस समाचारमा जनाइएको छ। यसैगरी पोखरा३२ मा चैनपुरमा आरती ओझाको घर पहिरोले पुरिँदा १८ वर्षीया अनिता ओझा र नौ वर्षीय प्रतीक सुवेदीको मृत्यु भएको प्रहरीले जनाएको छ। ११ वर्षीया अनुस्का ओझा बेपत्ता छन्। मादी गाउँपालिका११ मा पहिरोमा पुरिएर ८० वर्षीया माइतीकुमारी गुरुङ पनि बेपत्ता भएको खोजी भइरहेको प्रहरीले जनाएको छ। पहिरोमा परेका ओमबहादुर गुरुङलाई सकुशल उद्धार गरिएको प्रहरीले जनाएको छ। प्रहरी नायब उपरीक्षक शर्माले पहिरोमा परेर मृत्यु भएका सबैको शव परीक्षणका लागि पोखरा स्वास्थ्य विज्ञान प्रतिष्ठान अन्तर्गतको पश्चिमाञ्चल क्षेत्रीय अस्पतालमा राखिएको जानकारी दिए। पहिरोमा बेपत्ताको खोजी भइरहेको बताइन्छ।"
पहिरोमा परी ज्यान गुमाएकालाई राहत वितरण,"स्याङ्जा : स्याङ्जा प्रशासन र आँधीखोला गाउँपालिकाले विपत्तिमा परी ज्यान गुमाएका बिचारी चौताराका तुलसीप्रसाद पौडेल र फलेवासका झलक पौडेलको परिवारलाई भेट गर्नुका साथै बाढीपहिरो प्रभावित बस्तीको निरीक्षण तथा अनुगमन गरेको छ। विपद् व्यवस्थापन समितिका संयोजक एवं सहायक प्रमुख जिल्ला अधिकारी दीपक पौडेलको नेतृत्वमा गएको टोलीले तुलसीप्रसादका परिवारलाई राहत रकमसमेत उपलब्ध गराएको छ। सहायक प्रजिअ पौडेलले गण्डकी प्रदेश सरकारद्वारा उपलब्ध ५० हजार नगद परिवारलाई हस्तान्तरण गरेका हुन्। राहत रकम हस्तान्तरण गर्दै सहायक प्रजिअ पौडेलले दु:खद् घटना घटेको स्मरण गरे। मानवीय क्षति अपूरणीय हुने बताउँदै आश्रित परिवारको राहतका लागि राज्यले उपलब्ध गराएको रकम प्रदान गरिएको उनले बताए। उनले थपे, संघीय सरकारद्वारा उपलब्ध हुने दुई लाख रुपैयाँ पत्नीको बैंक खातामा राखिदिने तयारीमा छौं। गाउँपालिकाका अध्यक्ष विश्व पौडेलले स्थानीय विपद् व्यवस्थापन समितिको बैठकले क्षतिको विवरण संकलन गरी प्रभावित व्यक्तिका लागि तत्काल राहत सहयोग उपलब्ध गराइएको र थप सहयोगका लागि पालिका जुटिरहेको जानकारी गराए। उनले सुरक्षित स्थानमा बसोवासको व्यवस्थापन बिजुली, खानेपानी र खाद्य व्यवस्थापनमा पालिका जुटेको पनि जानकारी दिए। गाउँपालिकाका उपाध्यक्ष सीता थापा, प्रहरी नायब उपरीक्षक इन्द्रबहादुर राना, आँधीखोला ३ का वडाध्यक्ष शेरबहादुर कार्कीलगायत अन्य वडाका वडाध्यक्षहरू, स्थानीयवासीलगायत सहभागीले बाढीपहिरोको निरीक्षण एवं अनुगमन गरेका छन्। स्याङ्जाको आँधीखोला गाउँपालिका३ बिचारीचौताराका तुलसीप्रसाद पौडेल र पर्वतको फलेवास नगरपालिका १ का झलकप्रसाद पौडेललाई शनिबार आएको पहिराले बगाउँदा मृत्यु भएको थियो। बैरी खोलाको वारि स्याङ्जा र पारि पर्वत छ। फलेवासतर्फ पहिरो झरेर गोठमा पुरिन थालेपछि गोठमा बाधिएका भैंसी बाख्रा फुकाउन खोज्दा झलक र तुलसीलाई पहिरोले हुत्ताएर खोलामा पुयाएको स्थानीयको भनाइ छ। चार दाजुभाइमध्ये झलक कान्छा र अविवाहित हुन्। तुलसी एउटै छोरा हुन् भने उनका पत्नी, ससाना २ छोरी, बुवा, आमा छन्। शनिबारको पहिराले आँधीखोलाका २ जनाको ज्यान गएको छ भने २ जना घाइते छन्।"
"त्रिशूली नदीमा बेपत्ता बस भेटिएनन्, खोजि जारी",चितवन : पहिरोले बगाउँदा त्रिशूली नदीमा बेपत्ता भएका दुईवटा बसको खोजी कार्य तीव्र पारिएको छ । नारायणगढमुग्लिन सडकको भरतपुर महानगरपालिका वडा २९ स्थित सिमलतालमा लेदोसहितको पहिरो खस्दा त्रिशूली नदीमा शुक्रबार बिहान दुईवटा बस नदीमा खसेका थिए । बसमा ६५ जना सवार रहेको बताइएको छ । नदीमा पानीको सहत बढेकाले पानी परिरहेकाले उद्धारमा केही कठिनाइ भइरहेको प्रहरीले जनाएको छ । नेपाली सेना र सशस्त्र प्रहरी बलको गोताखोर टोलीले डुङ्गामा खोजी थालेका छन् । चितवन प्रहरी प्रमुख भावेश रिमालले नारायणगढमुग्लिन सडकमा दुईवटा बस पहिरोले बगाएको खबर प्राप्त गर्ने वित्तिकै घटनास्थलमा पुगेर खोजी कार्य जारी राखेको जानकारी दिए । काठमाडौंबाट आएको बसको तीनजनाको भने उद्दार गरेर उपचार भइरहेको उनले बताए। काठमाडौंबाट रौतहटको गौर जाँदै गरेको गणपति डिलक्स र वीरगञ्जबाट काठमाडौं जाँदै गरेको एञ्जल लेखिएको बस पहिरोले बगाउँदा त्रिशूलीमा खसेको थियो । गौर जाँदै गरेको बसमा ४१ र काठमाडौँ जाँदै गरेको बसमा २४ जना रहेका थिए ।
"प्राकृतिक विपद् : गएको २४ घण्टामा १७ जनाको मृत्यु, मृतकको संख्या १०१ पुग्यो","काठमाडौं : प्राकृतिक विपदमा परेर गएको २४ घण्टामा १७ जनाको मृत्यु भएको छ। शुक्रबार बिहान ९ बजेदेखि आज बिहान ८ बजेसम्ममा १७ जनाको मृत्यु भएको प्रहरीले जनाएको छ। प्रहरीका अनुसार बाढीले ३ जना, पहिरोमा परेर १३ जना र चट्याङ लागेर १ जनाको मृत्यु भएको हो। त्यसैगरी १ जना बेपत्ता भएका छन्। बाढी, पहिरोसहित यो अवधिमा ७७ वटा घटना भएका छन्। योसँगै मनसुन सुरु भए यता प्राकृतिक विपदमा परेर १०१ जनाको मृत्यु भएको छ भने १०८ जना घाइते भएका छन्।"
"रौतहटमा जन्ती चढेको स्कारपिओ दुर्घटना, २ जनाको मृत्यु","रौतहट : गढिमाई नगरपालिका ६ सिंगारमन मा जन्ती बोकेको भारतीय नम्बरको स्कार्पियो दुर्घटना हुँदा दुई जनाको मृत्यु भएको छ। मृत्यु हुनेमा काठमाडौं घर भएका ५५ वर्षीय कुलबहादुर श्रेष्ठ र सर्लाही चक्रघट्टा गाउँपालिका ३ सुन्दरपुर बस्ने रविन्द्र पंडितको ७ वर्षीया छोरी स्वेता पंडित रहेको रौतहट जिल्ला प्रहरी प्रमुख एसपी दिलीप घिमिरेले जानकारी दिएका छन्। ईलाका प्रहरी कार्यालय गरुडाका प्रमुख डिएसपी रामेश्वर त्वातीका अनुसार गढीमाई ६ सिङगारमन स्थित सडक खण्डको धर्मपुर नहरमा धनहारी गाँउबाट सर्लाहीतर्फ जन्ती बोकी जाँदै गरेको एचआर ७ डी ८३८२ नम्बरको स्कार्पियो शुक्रवार बिहान ९ बजे अनियन्त्रित भइ नहरमा खसेको थियो। स्कारपिओमा १२ जना सवार मध्ये ५ जना सकुशल रहेका, ३ जनाको स्थानीय अस्पतालमा उपचार गर्न पठाइएको प्रहरीले जनाएको छ। चक्रघटाकै वर्ष २५ को अमलेश ठाकुरको दाहिने खुट्टा, छाती,घाँटीमा चोट लागेकोले प्रादेशिक अस्पताल गौरमा उपचार भइरहेको जिल्ला प्रहरी कार्यालय रौतहटले जनाएको छ। स्कारपिओ चालक भने फरार भएका प्रहरीले जनाएको छ।"
पहिरोले अवरुद्ध पृथ्वीराजमार्ग सात घण्टापछि खुल्यो,"तनहुँ : पृथ्वीराजमार्गअन्र्तगत व्यास नगरपालिका१२ घाँसीकुवामा पहिरो खसेर अवरुद्व भएको सडक सात घण्टापछि खुलेको छ । मुग्लिनपोखरा सडक विस्तार आयोजनाका तीनवटा उपकरण प्रयोग गरी पहिरो पन्छाएपछि सडक दुईतर्फी सञ्चालन भएको जिल्ला प्रहरी कार्यालयका प्रहरी नायब उपरीक्षक दीपककुमार रायले राससलाई जानकारी दिए। 'ठूलो पहिरो खसेकाले पन्छाउन समय लागेको हो,'उनले भने, 'अहिले दुइतर्फी सडक पूर्ण रुपमा सञ्चालनमा आएको छ ।' पहिरोले अस्पतालमा क्षति,सेवा बन्द तनहुँको भानु नगरपालिका५ स्थित पुरनडिही अस्पताल भवनमा पहिरो खस्दा सेवा प्रभावित भएको छ । पहिराले अस्पताल भवनको प्रयोगशाला र प्रसूति कक्षमा क्षति भएको भानु नगरपालिकाका स्वास्थ्य शाखा प्रमुख ऐश्वर्यचन्द्र भट्टराईले बताए। अस्पतालबाट अति आवश्यक आधारभूत सेवामात्र प्रवाह भइरहेको अस्पताल प्रशासनले जनाएको छ । अस्पतालबाट नियमित सञ्चालन भइरहेको प्रयोगशाला सेवा र प्रसूति सेवा भने पूर्ण रूपमा बन्द हुने अस्पतालले एक सूचना निकालेर जनाएको छ ।"
अविरल वर्षासँगै आएको बाढीपहिरोबाट हालसम्म १०१ जनाको मृत्यु,"काठमाडौं : देशमा मनसुन भित्रिएसँगै परेको अविरल वर्षाका कारण आएको बाढीपहिरालगायत विपद्मा परी हालसम्म एक सय एक जनाले ज्यान गुमाएका छन् । गत जेठ २८ गते बिहान ९ बजेदेखि आज असार २८ गते बिहान ८ बजेसम्म देशका विभिन्न स्थानमा आएको बाढीपहिरामा परी १०१ जनाको मृत्यु भएको केन्द्रीय प्रहरी प्रवक्ता एवं प्रहरी नायब महानिरीक्षक दानबहादुर कार्कीले राससलाई जानकारी दिए। उनका अनुसार जेठ २८ गते बिहान ९ बजेदेखि आज बिहान ८ बजेसम्ममा बाढीपहिरामा परी १०१ जनाको मृत्यु, १०८ जना घाइते र छ जना बेपत्ता भएका हुन्। यसैगरी बाढीपहिरो तथा विपद्का कारण काठमाडौँमा एकजना, कोशी प्रदेशमा १९, मधेस प्रदेशमा पाँच, बागमती प्रदेशमा छ, गण्डकी प्रदेशमा ३६, लुम्बिनी प्रदेशमा २३, कर्णाली प्रदेशमा चार र सुदूरपश्चिम प्रदेशमा सात जनागरी जम्मा एक सय एक जनाको मृत्यु भएको प्रहरी प्रधान कार्यालयले जनाएको छ । मृत्यु भएकाहरुमध्ये बाढीबाट २७, पहिरामा परी ५० र चट्याङ्बाट २३ जनाको मृत्यु भएको प्रवक्ता कार्कीले बताए। अविरल वर्षाकै कारण हालम्म १०८ जना घाइते भएका तथा छ जना बेपत्ता भएका छन् । बेपत्ता भएकामा कोशी प्रदेशमा दुईजना,बागमती प्रदेशमा दुईजना, गण्डकीमा एकजना तथा सुदूरपश्चिम प्रदेशमा एकजनागरी छ जना रहेका छन् । बाढीपहिरो तथा विपद्का कारण काठमाडौँ तीन, कोशी प्रदेशमा ३१ जना, मधेस प्रदेशमा सात जना, बागमती प्रदेशमा चार जना, गण्डकी प्रदेशमा २८ जना, लुम्बिनी प्रदेशमा नौ जना, कर्णाली प्रदेशमा १५ जना तथा सुदूरपश्चिम प्रदेशमा ११ जनागरी जम्मा १०८ जना घाइते भएका प्रहरीले जनाएको छ । घाइतेको स्थानीय अस्पतालमा उपचार भइरहेको प्रहरीले जनाएको छ । बाढीपहिरोबाट अहिलेसम्म ४१ लाख २० हजार बराबरको क्षति भएको तथा उद्धारका लागि पाँच सय एक जना प्रहरी परिचालन भएका प्रवक्ता कार्कीले जानकारी दिए। यसैगरी देशव्यापी रूपमा तीनवटै सुरक्षा निकायबीचको समन्वय र सहकार्यसहित प्रभावित क्षेत्रमा परिचालित भई खोज तथा उद्धार कार्य जारी रहेको प्रहरी प्रधान कार्यालयले जनाएको छ ।"
दाङमा रूखबाट लडेर १२ वर्षीया बालिकाको मृत्यु,दाङ : दाङमा रूखबाट लडेर १२ वर्षीया बालिकाको मृत्यु भएको छ। शान्तिनगर गाउँपालिका४ को १२ वर्षीया सुवर्ण खड्काको मृत्यु भएको इलाका प्रहरी कार्यालय तुलसीपुरका प्रहरी निरीक्षक प्रकाश थापाले जानकारी दिए। उनी बिहीबार बेलुका ६ बजेतिर घरनजिकैको जामुन रूखमा चढ्दा लडेर घाइते भएकी थिइन्। उपचारका लागि उनलाई राप्ती प्रादेशिक अस्पताल पुर्याइएको थियो।
मोरङमा टिपरको ठक्करबाट स्कुटर चालकको मृत्यु,विराटनगर : मोरङमा टिपरको ठक्करबाट स्कुटर चालकको मृत्यु भएको छ । पूर्वपश्चिम लोकमार्गअन्तर्गत पथरीशनिश्चरे नगरपालिका१० डाँस खोलामा बिहीबार साँझ दुर्घटना भएको हो । प्रहरीका अनुसार पूर्वबाट पश्चिमतर्फ आउँदै गरेको प्रदेश १०२००१ क ५०६३ नम्बरको टिपरले विपरीत दिशातर्फ जाँदै गरेको प्रदेश१०२०४० प ७८७५ नम्बरको स्कुटरलाई साँझ ६:१० बजेतिर ठक्कर दिएको थियो । टिपरको ठक्करबाट स्कुटर चालक इलामको चुलाचुली गाउँपालिका५ का ३३ वर्षीय सुभाष राईको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए । उनका अनुसार दुर्घटनामा परेर गम्भीर घाइते भएका राईको उपचारका क्रममा विराटनगरको नोबेल शिक्षण अस्पतालमा राति ८ बजेतिर मृत्यु भएको हो । दुर्घटनालगत्तै फरार बनेका टिपर चालकलाई शुक्रबार बिहान प्रहरीले पक्राउ गरेको छ । चालक रंगेली नगरपालिका२ का ३५ वर्षीय अमृतलाल उराउलाई पक्राउ गरिएको जानकारी बस्नेतले दिए । टिपरको तीव्र गतिका कारण दुर्घटना भएको प्रहरीको प्रारम्भिक अनुसन्धानबाट खुलेको छ । प्रहरीले घटनाको विस्तृत अनुसन्धान सुरु गरिएको जनाएको छ ।
कुखुरा फार्मका सञ्चालकको हत्यामा संलग्न दम्पती पक्राउ,विराटनगर : मोरङको सुन्दरहरैँचा नगरपालिका१ स्थित कुखुरा फार्मका सञ्चालकको हत्यामा संलग्न दम्पतीलाई प्रहरीले पक्राउ गरेको छ। पक्राउ पर्नेमा उर्लाबारी नगरपालिका४ घर भइ कुखुरा फार्ममा काम गर्दै आएका ३५ वर्षीय छिरिङ भनिने सुनील तामाङ र उनकी श्रीमती ३३ वर्षीया प्रनिसा पाँचकोटी रहेका छन्। प्रहरीका अनुसार डेढ महिना अघिदेखि कुखुरा फार्ममा काम गर्दै आएका दम्पतीले फार्मका सञ्चालक सुन्दरहरैँचा नगरपालिका९ का ४९ वर्षीय सहदेव बजगाईंको बिहीबार हत्या गरेका थिए। हत्यापछि फरार भएका उनीहरुलाई सुनसरीको धरान उपमहानगरपालिका१२ स्थित अरुणोदय धर्मशालाको गेस्ट हाउसबाट साँझ ७:३० बजेतिर पक्राउ गरिएको मोरङ प्रहरी प्रमुख एसपी नवराज कार्कीले जानकारी दिए। धरानबाट पक्राउ गरेर उनीहरुलाई थप अनुसन्धान एवं कारबाहीको प्रक्रिया अघि बढाउन मोरङको इलाका प्रहरी कार्यालय बेलबारी ल्याइएको उनले बताए। हत्यामा संलग्नविरुद्ध कर्तव्य ज्यान मुद्दा चलाउने प्रहरीको तयारी छ। प्रहरीका अनुसार फार्मका सञ्चालकले काम गरेको पैसा नदिने र गालीगलौज गर्दै तुच्छ व्यवहार गर्ने गरेका कारण सहन नसकेर हत्या गरेको दम्पतीले स्वीकार गरेका छन्। टाउको क्षतविक्षत भएको बीभत्स अवस्थामा बजगाईंको शव बिहीबार बिहान १०:३० बजेतिर कुखुरा फार्मभित्रै फेला परेको थियो। बन्चरो र दाउ प्रहार गरेर बजगाईंको हत्या गरेपछि कामदार दम्पती फरार भएको एसपी कार्कीले बताए। घटनास्थलबाट प्रहरीले रगत लतपतिएको अवस्थामा बन्चरो र दाउ बरामद गरेको थियो। घटनाको जानकारी पाउनसाथ मोरङ प्रहरी प्रमुख एसपी कार्की र इलाका प्रहरी कार्यालय बेलबारीबाट इन्सपेक्टर तेजबहादुर दाहाल नेतृत्वको संयुक्त टोली घटनास्थल पुगेको थियो। इन्सपेक्टर दाहाल नेतृत्वको टोलीले घटनाको थप अनुसन्धान अघि बढाएको छ।
पहिरोमा आएको लेदोसहितको ढुङ्गाले लागेर चालकको मृत्यु,चितवन : भरतपुर महानगरपालिका२९ स्थित १७ किलोमा लेदोसहितको ढुङ्गा लागेर बस चालकको मृत्यु भएको छ । मृत्यु हुनेमा नवलपरासीको सुनवल नगरपालिका४ का ३६ वर्षीय मेघनाथ विक रहेका छन् । जिल्ला प्रहरी कार्यालय चितवनका प्रहरी नायब उपरीक्षक भेषराज रिजालका अनुसार बुटवलबाट काठमाडौं जाँदै गरेको लु२ख ६५६६ नम्बरको बसका चालक विकलाई लेदोसहितको ढुङ्गाले लागेको थियो । आज बिहान दुर्घटनामा गम्भीर घाइते भएका विकको उपचारका क्रममा चितवन मेडिकल कलेजमा मृत्यु भएको उनले जानकारी दिए। दुर्घटनापछि बसमा सवार यात्रु अलपत्र परेका समाचार राससमा छ।
"भैरहवामा बुद्ध एयरको जहाज धावनमार्गमै फस्यो, विमानस्थल बन्द",भैरहवा : गौतमबुद्ध अन्तर्राष्ट्रिय विमानस्थलमा अवतरणका क्रममा बुद्ध एयरको जहाज धावनमार्गमै फसेपछि विमानस्थल बन्द रहेको छ। गएराति जहाज चिप्लिएर धावनमार्गको किनारमा चक्काले भुईँ (माटो)छुन पुगेको हो। चक्का माटोमा भाँसिएकोले विमान थप अगाडि बढ्न नपाएको हो। जिल्ला प्रहरी कार्यालय रुपन्देहीका प्रहरी नायब उपरीक्षक मनोहर प्रसाद भट्टले जहाज अहिले पनि धावनमार्गमै रहेको कारण विमानस्थल बन्द रहेको जानकारी दिए । उनका अनुसार काठमाडौँबाट गएराति ९:३० बजे उडान भरेको जहाज विमानस्थलको पूर्वबाट पश्चिमतर्फ अवतरण गर्नेक्रममा चिप्लिन पुगेको हो। प्रवक्ता भट्टका अनुसार जहाजबाट सबै यात्रुलाई सकुशल सुरक्षित बाहिर निकालिएको थियो। जहाजमा चालक दलका सदस्यसहित ५९ यात्रु सवार थिए। गएराति जहाजलाई तानेर सुरक्षित स्थानतर्फ ल्याउने प्रयास गरेपनि नसकिएको हो। उनले काठमाडौंबाट आएको बुद्ध एयरको प्राविधिक टोलीले विमानलाई ट्याकमा ल्याउनका लागि काम गरिररहेको बताए। विमानको चक्का माटोमा भाँसिएकोले सुरक्षित निकाल्ने प्रयास भइरहेको छ।
कास्कीमा पहिरोमा परी मर्नेको सङ्ख्या ११ पुग्यो,कास्की : कास्कीका विभिन्न स्थानमा गए रातिको पहिरोमा परी मृत्यु हुनेको सङ्ख्या ११ पुगेको छ। पोखरा महानगरपालिकामा १० र मादी गाउँपालिकामा एक जनाको पहिरोमा मृत्यु भएको हो। पोखरा १९ पुरुनचौर तल्लाकोटका कुलबहादुर परियारको घर पहिरोमा पुरिँदा सात जनाको मृत्यु भएको हो। यसैगरी पोखरा ३२ चैनपुरस्थित बाह्रबिसेमा पहिरोको कारण तीन जनाको घटनास्थलमै मृत्यु भएको छ। मादी गाउँपालिका११ ताप्लेमा गए राति पहिरोमा परी बेपत्ता भएकी ८० वर्षीया माइतीकुमारी गुरुङको शव फेला परेको जिल्ला प्रहरी कार्यालय कास्कीका प्रहरी नायब उपरीक्षक बसन्तकुमार शर्माले जानकारी दिए। मृतकको शव परीक्षणका लागि पोखरा स्वास्थ्य विज्ञान प्रतिष्ठानअन्तर्गतको पश्चिमाञ्चल क्षेत्रीय अस्पतालमा राखिएको उनले बताए। रासस
वैदेशिक रोजगारीमा मौलाउँदो ठगी,"वैदेशिक रोजगारीमा जाने श्रमिकहरूले गन्तव्य मुलुकमा पुगेपछि पूर्वसम्झौताअनुसारको सेवा र सुविधा नपाउने मुख्य समस्या छ। नेपालबाट श्रमिकहरूलाई आकर्षक तलब भनेर विदेश लगेर भनेअनुसारको काम र पैसा नपाए पछि सिर्जित समस्याले कामदारहरूलाई अन्य थप समस्याहरू निम्त्याएको हामीले देखेका छौं। ओभरटाइम लगाएर अतिरिक्त समयको तलब नदिनेजस्ता गुनासाहरू धेरै छन्। त्यसैगरी विदेशमा मृत्यु भएकाहरू, जेल केस र हराइरहेका व्यक्तिहरूको समस्याहरू पनि धेरै आउने गरेका छन्। कुलप्रसाद कार्की बिचौलियाहरूले वैदेशिक रोजगारीको लागि भनेर पर्यटक भिसामा विदेश लैजाने गरेको पाइन्छ। म्यानपावर कम्पनीका बिचौलियाहरूको आश्वासनअनुसार श्रमिकहरूले आशा गरेको सेवा सुविधाहरू नपाए पछि उनीहरू आफ्नो कम्पनी छोडेर भाग्ने गरेका छन्। कतिपय त घरपरिवारसँग सम्पर्कमा पनि नआउने गरेका हामीले पायौं । यसरी मुख्यतया सम्झौताअनुसारको तलब नपाउनु नै हो । सँगसँगै वैदेशिक रोजगार ऐनको कार्यान्वयन नभएको, भइरहेको नीतिमा पनि सरकारी कर्मचारीहरूको अस्पष्टता र ऐन कार्यान्वयनको अनुगमन नहुनाले वैदेशिक रोजगारीमा समस्याहरू बढेको छ । यसो हुनु भनेको अन्ततोगत्वा तपाईं हाम्रै नेपाली दाजुभाइहरूले विदेशमा दुःख पाउनु हो । सरकार कामदारको पक्षमा जति प्रतिबद्ध रहन्छ त्यति नै समस्याहरूलाई न्यूनीकरण पनि गर्न सकिन्छ । हाम्रो संस्थाले यिनै विदेशमा दुःख पाएका नेपाली श्रमिकलाई देशविदेशका विभिन्न निकायहरूमा समन्वय र सहजीकरण गरी सहयोग गर्ने गरेका छौं । (कार्की, प्रवासी नेपाली समन्वय समितिका निवर्तमान अध्यक्ष हुन्)"
"त्रिशूलीमा बेपत्ता बस अझै भेटिएन, गोताखोर परिचालन",चितवन : पहिरोले बगाउँदा त्रिशूली नदीमा बेपत्ता भएका दुईवटा बस अझैसम्म फेला पार्न सकिएको छैन। नारायणगढमुग्लिन सडकको भरतपुर महानगरपालिका  २९ स्थित सिमलतालमा लेदोसहितको पहिरो खस्दा त्रिशूली नदीमा आज बिहान दुईवटा बस नदीमा खसेका थिए। बसमा ६५ जना सवार रहेको बताइएको छ। चितवनका प्रमुख जिल्ला अधिकारी इन्द्रदेव यादवले पानी परिरहेकाले उद्धारमा केही कठिनाइ भइरहेको बताए। त्रिशूलीमा जलसतह उच्च भएकाले खोजीमा समस्या भएको जनाइएको छ। अहिले नेपाली सेना र सशस्त्र प्रहरी बलको गोताखोर टोलीले डुङ्गामा खोजी थालेका छन्। हालसम्म बस फेला पर्न नसकेको प्रजिअ यादवले जानकारी दिए। आज बिहान आज बिहान ३:३० बजे काठमाडौंबाट रौतहटको गौर जाँदै गरेको गणपति डिलक्स र वीरगञ्जबाट काठमाडौं जाँदै गरेको एञ्जल लेखिएको बस पहिरोले बगाउँदा त्रिशूलीमा खसेका थिए । प्रजिअ यादवका अनुसार गौर जाँदै गरेको बसमा ४१ र काठमाडौँ जाँदै गरेको बसमा २४ जना रहेका थिए। जिल्ला प्रहरी कार्यालयका प्रहरी नायब उपरीक्षक भेषराज रिजालका अनुसार काठमाडौँ र वीरगञ्जमा गाडी नम्बर र चलानीको बारेमा बुझ्ने काम भइरहेको छ। यद्यपि वास्तविक विवरण प्राप्त नभइसकेको उनले जानकारी दिए।
म्याग्दीको ताकममा पहिरोले घर पुरिंदा २ जनाको मृत्यु,"बेनी : म्याग्दीको धवलागिरी गाउँपालिका७ ताकममा शुक्रबार बिहान पहिरोले घर पुरिंदा २ जनाको मृत्यु भएको छ । ताकमको आरखोलाका तुलप्रसाद न्यौपानेको घर पुरिएको हो । घरभित्र सुतेका घरधनी अन्दाजी ५०५१ वर्षका तुलप्रसाद र उनकी श्रीमति बालकुमारी न्यौपानेको पहिरोमा पुरिएर मृत्यु भएको ताकम प्रहरी चौकीका प्रहरी सहायक निरीक्षक रमेशप्रसाद अधिकारीले बताए । उनका अनुसार जनप्रतिनिधि, प्रहरी र स्थानीयवासीहरूले उद्धार गरेका थिए । केही दिनदेखिको निरन्तरको झरीका कारण म्याग्दी, राहुघाट र कालीगण्डकी नदीको सतह बढेको छ । जल तथा मौसम विज्ञान विभागले म्याग्दी नदीको सतहले सतर्कता तह पार गरेको र बढ्दो क्रममा रहेकाले तटीय क्षेत्रमा सतर्कता अपनाउन अनुरोध गरेको छ ।"
त्रिशुलीमा दुईवटा यात्रुबाहक बस खस्यो,"चितवन : नारायणघाट मुग्लिन सडक खण्डको त्रिशुली नदीमा यात्रुवाहक बस खसेको छ। भरतपुर महानगरपालिका२९ मा रहेको सिमलतालमा सडक माथिबाट आएको पहिरोले बगाउँदा दुई वटा बस त्रिशुलीमा खसेको प्रहरीले जनाएको छ। एउटा काठमाडौंबाट वीरगञ्ज चल्ने र अर्को काठमाडौंदेखि गौर चल्ने बस खसेको प्रारम्भिक जानकारी प्रहरीले दिएको छ। काठमाडौंबाट गौर जान हिँडेको गणपति डिलक्समा ३० जना यात्रु रहेको बताइएको छ। तीन जना सकुशल भेटिएको चितवन प्रहरी प्रवक्ता डिएसपी भेशराज रिजालले बताए। उनका अनुसार पानी परेकोले उद्धारमा कठिनाइ भएको छ। अहिले मुग्लिन नारायणघाट सडकमा सवारी आवागमन रोकिएको छ। भरतपुरबाट करिब २० किलोमिटरको दुरीमा पर्छ। चितवनका प्रमुख जिल्ला अधिकारी इन्द्रदेव यादव , प्रहरी प्रमुख भावेश रिमाल घटनास्थल पुगेका छन्। हामी घटनास्थल जाँदैछौ। पानी परेकोले उद्धारमा कठिनाइ भएको कुरा आएको छ , प्रजिअ यादवले बताए।"
त्रिशूलीमा बेपत्ता दुई बसमा चालकसहित ६५ जना,"चितवन : नारायणगढमुग्लिन सडकको सिमलतालमा लेदोसहित आएको पहिरोले बगाएर त्रिशूली नदीमा दुईवटा बस बेपत्ता भएका छन् । ती बसमा चालकसहित ६५ जना रहेका चितवनका प्रमुख जिल्ला अधिकारी इन्द्रदेव यादवले बताए। यादवका अनुसार शुक्रबार बिहान ३:३० बजे दुई बस त्रिशूलीमा खसेका हुन् । काठमाडौंबाट रौतहटको गौर जाँदै गरेको गणपति डिलक्स र वीरगन्जबाट काठमाडौँ जाँदै गरेको एञ्जल बस त्रिशूलीमा खसेको हो। प्रजिअ यादवका अनुसार गौर जाँदै गरेको बसमा ४१ र वीरगञ्जबाट काठमाडौँ जाँदै गरेको बसमा २४ जना रहेका थिए । उनले भने, 'हामी घटनास्थलमा छौँ । पानी परिरहेकाले छ । उद्धारको काम थालिएको छ । पहिरो पन्छाउन सुरु गरिएको छ ।' उनले ती बसमा रहेका यात्रुको यकिन विवरण प्राप्त भइ नसकेको बताए।"
