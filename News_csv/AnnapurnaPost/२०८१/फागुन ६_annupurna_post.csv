शीर्षक,विवरण
प्रधानमन्त्रीलाई संस्कृत विश्वविद्यालयको जग्गा खोजबिन समितिको प्रतिवेदन हस्तान्तरण,"काठमाडौं : प्रधानमन्त्री केपी शर्मा ओलीसमक्ष नेपाल संस्कृत विश्वविद्यालयको जग्गा खोजबिन समितिले आज आफ्नो प्रतिवेदन हस्तान्तरण गरेको छ। प्रधानमन्त्री निवास बालुवाटारमा सो समितिका संयोजक शेखरप्रसाद पौडेलले विश्वविद्यालयको विद्यमान जग्गाहरूको उपयोग, अतिक्रमणको अवस्था र अतिक्रमण हटाउन चालिनुपर्ने कदमका विषयमा सुझावसहितको प्रतिवेदन कुलपति ओलीलाई बुझाएका हुन्। मन्त्रिपरिषदको गत असार २० गतेको निर्णयबाट उच्च अदालतका पूर्व न्यायाधीश पौडेलको संयोजकत्वमा पाँच सदस्यीय जग्गा खोजबिन समिति गठन गरिएको थियो। समितिले दाङमा रहेको विश्वविद्यालयको कूल एक हजार छ सय ६२ बिगाहा जग्गा रहेको र देउखुरी क्षेत्रमा एक हजार तीन सय ३६ बिगाहामध्ये नौ सय १० बिगाहा अतिक्रमण भई २०५९ देखि ती जग्गाबाट विश्वविद्यालयले कुनै आम्दानी प्राप्त नगरेको पाइएको बताए। सोही क्षेत्रमा विश्वविद्यालयको दुई सय बिगाहा जमिन राप्ती नदीले कटान गरेको पाइएको छ। संयोजक पौडेलले जग्गालाई उपयोगमा ल्याउन लिजमा दिन सकिने र अतिक्रमण हटाउन सरकार र राजनीतिक दलको सहयोग आवश्यक हुने सुझाव दिए। प्रधानमन्त्री ओलीले प्रतिवेदन ग्रहण गर्दै अध्ययन र छलफल गरेर आवश्यक प्रक्रिया अघि बढाउने विश्वास दिलाउँदै विश्वविद्यालयहरूमा तालाबन्दी र अतिक्रमणजस्ता अवाञ्छित क्रियाकलाप रोकिनुपर्नेमा जोड दिए। प्रतिवेदन हस्तान्तरणका अवसरमा शिक्षा, विज्ञान तथा प्रविधिमन्त्री एवं सहकुलपति विद्या भट्टराई पनि सहभागी थिए।"
नेपालमा एमसीसी परियोजना स्थगित,"काठमाडौं : नेपालमा सञ्चालित अमेरिकी परियोजना मिलेनियम च्यालेन्ज कर्पोरेशन (एमसीसी) स्थगित भएको छ। जनवरी २० मा राष्ट्रपति डोनाल्ड ट्रम्पले जारी गरेको कार्यकारी आदेशसँगै नेपालमा एमसीसीका परियोजना स्थगित भएको अर्थ मन्त्रालयले जानकारी दिएको छ। अर्थ मन्त्रालयले मंगलबार विज्ञप्ति जारी गरेर अमेरिकी सहायता सञ्चालित एमसीसी परियोजना ९० दिनका लागि स्थगित भएको जानकारी दिएको छ। 'अमेरिकी सहायता संस्था मिलेनियम च्यालेन्ज कर्पोरेशन (एमसीसी)ले २०८१ फागुन २ गतेको इमेल पत्रमार्फत नेपाल सरकार र उक्त निकायबीच २०७४ भदौ २९ मा सम्पन्न कम्प्याक्टअन्तर्गत कार्यान्वयन भइरहेका आयोजनाहरूसँग सम्बन्धित 'एमसीसी फन्ड'बाट भुक्तानी हुने क्रियाकलापहरू अमेरिकी राष्ट्रपतिको जनवरी २० मा जारी ९० दिनको स्थगनसम्बन्धी कार्यकारी आदेशानुसार रोकिएको व्यहोरा सरोकारवालाहरूलाई जानकारी गराइन्छ,' अर्थ मन्त्रालयले भनेको छ। अमेरिकी राष्ट्रपति ट्रम्पले २० जनवरीमा सपथ लिएसँगै वैदेशिक सहायता ९० दिनका लागि निलम्बन गर्नेसम्बन्धी कार्यकारी आदेश जारी गरेको थियो। सो आदेशससँगै अमेरिकी सरकारको सहयोगमा सञ्चालित नेपालका सबै परियोजनाहरू स्थगित भएका छन्। एमसीसी सम्झौतामा के छ? एमसीसीअन्तर्गत अमेरिकी सरकारले ५० करोड डलर (५५ अर्ब रुपैयाँ) अनुदान स्वरूप उपलब्ध गराउनेछ। नेपालका तर्फबाट १३० मिलियन डलर (करिब १४ अर्ब रुपैयाँ)बराबर रकम विनियोजन गर्नुपर्नेछ। उक्त रकम ऊर्जा र यातायात विकासका क्षेत्रमा सम्झौता लागू भएको मितिदेखि पाँच वर्षभित्र परिचालन गरिसक्नुपर्ने प्रावधान छ। सम्झौतामा विद्युत् प्रसारण लाइन निर्माण तथा सडक मर्मतसम्भार समेटिएको छ। काठमाडौंको उत्तरपूर्व अवस्थित लप्सीफेदीबाट काठमाडौंको पश्चिममा रहेको नुवाकोटको रातमाटेसम्मको खण्ड, रातमाटेबाट हेटौंडासम्मको खण्ड, रातमाटेबाट दमौलीसम्मको खण्ड, दमौलीबाट बुटवलसम्मको खण्ड र बुटवलबाट भारतको सिमानासम्मको खण्डमा ४ सय केभी क्षमताका प्रसारण लाइन बनाइनेछ। रातमाटे, दमौली र बुटवलमा तीनवटा सबस्टेसन बन्नेछन्। अनुदानमध्ये ३ सय किलोमिटर प्रसारण लाइन र सबस्टेसन निर्माणमा करिब ४० करोड डलर खर्च गरिनेछ। सडकतर्फ पूर्वपश्चिम राजमार्गको कपिलवस्तु चन्द्रौटाबाट लमही हुँदै बाँके र दाङमा पर्ने शिवखोलासम्म ३ सय ५ किलोमिटर स्तरोन्नतिमा करिब ५२ करोड डलर खर्च गरिनेछ। एमसीसीमा परेका गौरवका आयोजनाहरू मन्त्रिपरिषद्को २०७५ असोज ५ गते बसेको बैठकले एमसीसीको सहयोगका दुई आयोजनालाई राष्ट्रिय गौरवका आयोजना घोषणा गर्यो। जसमा काठमाडौं लप्सेफेदीबाट धादिङको गल्छीरातमाटे प्रसारण लाइन र दमौलीभरतपुरबुटवल प्रसारण लाइन निर्माण आयोजना छन्। एमसीसीको अनुदान कुन क्षेत्रमा परिचालन गर्ने भन्नेमा विज्ञसँग छलफल गरियो। सोही सन्दर्भमा अर्थ मन्त्रालयको संयोजकत्वमा समिति बनाइयो। समितिले आर्थिक वृद्धिका अवरोधहरू पहिचान गर्न विज्ञ टोलीद्वारा अध्ययन गरायो। त्यसपछि सरकारले सहयोगलाई प्रसारण लाइन र सडक स्तरोन्नतिमा खर्च गर्ने निर्णय गरेको हो।"
विकास र समृद्धिमा निजी क्षेत्रको योगदान अत्यावश्यक छ : पर्यटनमन्त्री,"स्याङ्जा : संस्कृति, पर्यटन तथा नागरिक उड्ययन मन्त्री बद्रिप्रसाद पाण्डेले विकास र समृद्धिका लागि निजी क्षेत्रको योगदान अत्यावश्यक रहने बताए। मन्त्री पाण्डेले सरकारले मात्र विकास गर्न नसक्ने जनाउँदै निजी क्षेत्रले अग्रसरता लिनुपर्ने बताएका हुन्। स्याङ्जा सातौं महोत्सवको मंगलबार पुतलीबजार नगरपालिका१ स्थित मालेबगर खेलमैदानमा उद्घाटन गर्दै मन्त्री पाण्डेले लगानीमैत्री नीति राज्यले बनाइदिने र निजी क्षेत्रले कार्यान्वयन गर्नुपर्ने बताए। मन्त्री पाण्डेले थपे, निजी क्षेत्र अगाडि आउने हो। निजी क्षेत्रले लगानीमैत्री वातावरण छ। मुनाफा कमाउन सक्छु भनेर अघि सर्नु जरुरी छ। धनीमानी भनेको माफिया र शोषक भन्ने भाष्य बढेको छ। यस्ता भाष्य चिर्दै धनीमानी मानिसलाई देशमै लगानी गर्न र विदेशमा रहेकालाई पनि स्वदेशमा लगानीको वातावरण बनाई दिनुपर्छ, उनले भने। सरकारले अध्यादेशमार्फत लगानीमैत्री ऐन बनाउने उनले दाबी गरे। केही वर्ष पहिला कुश्मा सुनसान थियो। म्याग्दी, मुस्ताङ हुँदै मुक्तिनाथ पुगिन्थ्यो। सरकारले वातावरण बनायो। कुश्मामा ५६ जना युवा मिलेर निजी क्षेत्रबाट बन्जीजम्पको सुरुवात गरेसँगै चहलपहल र आर्थिक चलायमान भएको छ। आज दैनिक हजारभन्दा धेरै व्यक्ति कुश्मा लक्षित गर्दै त्यहाँ पुग्छन्। पर्यटकीय एवं धार्मिक गन्तव्य समेत बनेको छ। स्याङ्जा धेरै क्षेत्रमा अग्रणी स्थानमा रहेकाले धेरै सम्भावना बोकेको जिल्ला भएको उनले बताए।"
नेपाल कम्युनिष्ट पार्टी (विद्रोही)को कार्यकर्ता हुँ भन्दै चन्दा उठाउँदै हिँड्ने व्यक्ति पक्राउ,"काठमाडौं : नेपाल कम्युनिष्ट पार्टी (विद्रोही)को कार्यकर्ता हुँ चन्दा उठाउँदै हिँड्ने व्यक्ति पक्राउ परेका छन्। पक्राउ पर्नेमा खोटाङको खोटेहाङ गाउँपालिका८ का ३९ वर्षीय भरत कुमार राई रहेका छन्। राईलाई नेपाल कम्युनिष्ट पार्टी (विद्रोही) को कार्यकर्ता हुँ भन्दै विभिन्न स्थानमा चन्दा रकम माग गर्न गएको अवस्थामा पक्राउ गरिएको प्रहरीले जनाएको छ। उनलाई जिल्ला प्रहरी परिसर काठमाडौंको टोलीले नयाँबानेश्वरबाट पक्राउ गरेको हो। सीआरएस अभिलेख अनुसार यसअघि विभिन्न प्रहरी कार्यालयमा मुद्दा दर्ता भई अनुसन्धान कार्य भएको भएको परिसरका सूचना अधिकारी प्रहरी उपरीक्षक अपील राज बोहराले बताए। प्रहरी वृत्त नयाँबानेश्वरमा हातहतियार तथा खरखजाना, विस्फोटक पदार्थ सम्बन्धी कसुर मुद्दा, स्कुटर चोरी मुद्दा, जिल्ला प्रहरी परिसर काठमाडौंमा बैंकिङ कसुर मुद्दा, जिल्ला प्रहरी कार्यालय काभ्रेमा डाँका चोरी मुद्दा दर्ता भएको छ।"
पूर्व राजाले भने  राजगद्दी त्यागेको विषयलाई कमजोरी नठानियोस्,"काठमाडौं : पूर्व राजा ज्ञानेन्द्र शाहले आफूहरूले राजगद्दी त्यागेको विषयलाई कमजोरी नठान्न चेतावनी दिएका छन्। प्रजातन्त्र दिवसको अवसरमा शुभकामना सन्देश जारी गर्दै पूर्व राजा ज्ञानेन्द्रले त्यागले कसैको कद सानो नहुने बताएका छन्। उनले आफूहरूले राजगद्दी त्यागे पनि व्यवस्था बदलियो भन्नेहरूले अवस्था बदल्न नसकेको आरोप लगाए। अहिलेको व्यवस्थाले इतिहासलाई नास गरेर पहिचानको पनि अपमान गरिरहेको उनको आरोप छ। 'प्रजातन्त्र आशा जगाउने प्रणाली हुनुपर्छ। जनताको भरोसा बढाउने प्रणाली हुनुपर्छ। आम जनताको मुहारमा मुस्कान ल्याउने, जनतालाई खुसी र सुखी बनाउने, सबैले खोजेको र हामीले चाहेर रोजेको पनि त्यही प्रजातान्त्रिक व्यवस्था हो। व्यवस्था बदलियो भन्नेहरूले अवस्था राम्ररी बदल्न नसक्नु दुःखको कुरा हो,' उनले शुभकामना सन्देशमा भनेका छन्। पूर्व राजा ज्ञानेन्द्रले आफूहरूले राष्ट्रको हितमा उदारता देखाए पनि अहिलेको व्यवस्थाले सबै पक्षलाई नसमेटेको आरोप लगाए। 'हाम्रो यो नेपाल देश, भक्त पुर्खाहरूले फलाएको र फुलाएको सुन्दर राष्ट्र हो । यो राष्ट्रमा कुनै संकट नआओस् भन्ने हाम्रो परिकल्पना हो। त्यसैले राष्ट्रको हितमा हामीले उदारता राख्दै आयौं। त्यत्ति मात्र होइन हामीले जनताको भलो होस भनेर आफ्नो ओहदा र सुख सुविधालाई पनि त्याग गरेका हौं। त्यागले कसैको कद सानो हुने होइन, र त्यस्तो भावलाई कसैले पनि कमजोरी ठान्नु हुँदैन। कतै कुनै पन पक्ष नगरी सबैलाई समेटेर जाने हाम्रो अभिलाषा हो। हाम्रो त्यागको अर्थ र आसय पनि त्यही नै हो। हाम्रो इतिहासलाई नास गरेर र पहिचानको अपमान गरेर हामी उभो लाग्दैनौ भन्ने कुराको हेक्का राखेर हामी अघि बढौं। विगतका कमीकमजोरी तथा आफ्नो प्रकृति र संस्कृति विरुद्धका त्रुटि सच्याएर अघि बढ्ने चेतना हामीलाई प्राप्त होस्,' उनले भनेका छन्। यस्तो छ पूर्व राजाको शुभकामना सन्देश नेपाली दिदीबहिनी तथा दाजुभाइहरु, नेपालमा प्रजातन्त्रको मिरमिरे विहानी उदय भएको फागुन ७ गतेको शुभ सन्दर्भमा हामी सबै नेपालीलाई हार्दिक शुभकामना व्यक्त गर्दछौं । प्रजातन्त्र स्थापनाका निम्ति उदारता दर्शाइबक्सने हाम्रा जिज्यू बुबाज्यू राष्ट्रपिता श्री ५ त्रिभूवनको सम्झना गर्दै यो अवसरमा मौसुफप्रति हामी श्रद्धासुमन अर्पण गर्दछौं । जनता र राजा मिलेर प्रजातन्त्रलाई सबल बनाउन लागि परेको इतिहास साक्षी छ । त्यसैले, प्रजातन्त्रका निम्ति जीवन दान दिने ज्ञात अज्ञात शहीदहरु र प्रजातन्त्रका लागि कृयाशील रहने सबैपात्रहरुप्रति पनि हामी उच्च सम्मानभाव राख्दछौं । प्रजातन्त्र आजको युगको उत्तम शासन पद्धति हुनु पर्ने हो । आम जनताको मन, मगज र मतका आधारमा देशको विधी व्यवस्था तथा मान्यता अनुसार राज्य संचालन गर्ने  सर्वमान्य आर्दश पनि हुन पर्थ्यो । यसबाट हामी कोही विमुख छैनौं । राष्ट्र भित्रका हरेकवर्ग, समूह वा व्यक्तिको हक अधिकारको संरक्षण गर्दै, प्रतिष्ठा तथा प्रगति अघि बढाउने प्रजातन्त्र  सबैको प्रिय व्यवस्था हुनु पर्दथ्यो । यसमा कहिं कसैको शंका हुन सक्दैन । प्रजातन्त्रको कुरा गर्दा हामीले यसलाई बाद विवाद, द्वन्द विग्रह वा विरोध प्रतिरोधको अर्थले मात्र बुझ्नु हुँदैन । यस प्रणालीलाई हामीले समाजमैत्री र जनहितैषिको रुपमा पनि हेर्नु पर्दछ । सुन्दर शब्द, आकर्षक आर्दशले मात्र प्रजातन्त्र सार्थक हुने होइन। कर्म र व्यवहारमा प्रजातन्त्रलाई उर्ताने सेवाभाव र सही प्रजातान्त्रिक आचरण हुनु पर्दछ । सबैको पहिचान हुनु पर्दछ, सबैको अस्तित्व सुरक्षित हुनु पर्दछ । निषेधको दृष्टिकोण राख्ने राजनीतिले प्रजातन्त्रलाई बलियो बनाउँदैन । पक्ष विपक्षको अहंकार, आआफ्नै खालको स्वार्थ तथा हठवादले पनि प्रजातन्त्रलाई गतिशील बनाउन सक्दैन । आज देशको इतिहास मेटिदै गएको छ । नेपालको अस्तित्व नासिदै गएको छ । नेपालका होनहार जनशक्ति दिनहुँ ताँती लागेर देशबाट बाहिरिदै गएका छन् । नेपालीको पसिना आफ्नो माटोमा होइन, अन्तै पोखिरहेको छ । जन्मदै नेपालीको शिरमा हजार होइन लाखको ऋणभारको बोझ छ । हाम्रा कलकारखाना, व्यापार व्यवसाय निरन्तर धरासायी बन्दै छ । हुँदा हुँदा हाम्रा शिक्षालयहरुमा समेत शिक्षक र विद्यार्थीहरु पातलिदै गएका छन् । नेपालको पद्धति, नीति र गतिविधी ठीक छैन, यहाँ बसेर केही हुँदैन । श्रम, शीप चेतना र ज्ञान भएका हाम्रा नागरिकहरुमा त्यस प्रकारको भाष्य चलि रहेको छ । यस्ता कुराले प्रजातन्त्रलाई शोभनीय बनाउँदैन । प्रजातन्त्र आशा जगाउने प्रणाली हुनु पर्दछ । जनताको भरोसा बढाउने प्रणाली हुनु पर्दछ । प्रजातन्त्र फल्दै फुल्दै जाँदा हामी सबैको भाग्य र भविष्य चम्कन्छ भन्ने भावना जाग्रत गराउने हुनु पर्दछ, तर तीन दशक यताको हाम्रो स्थिति यस्तो छैन । आम जनताको मुहारमा मुस्कान ल्याउने, जनतालाई खुशी र सुखी बनाउने, सबैले खोजेको र हामीले चाहेर रोजेको पनि त्यही प्रजातान्त्रिक व्यवस्था हो । व्यवस्था बदलियो भन्नेहरुले अवस्था राम्ररी बदल्न नसक्नु दुःखको कुरा हो । हाम्रो यो नेपाल देश, भक्त पुर्खाहरुले फलाएको र फुलाएको सुन्दर राष्ट्र हो । यो राष्ट्रमा कुनै संकट नआओस् भन्ने हाम्रो परिकल्पना हो । त्यसैले राष्ट्रको हितमा हामीले उदारता राख्दै आयौं । त्यत्ति मात्र होइन हामीले जनताको भलो होस भनेर आफ्नो ओहदा र सुख सुविधालाई पनि त्याग गरेका हौं । त्यागले कसैको कद सानो हुने होइन, र त्यस्तो भावलाई कसैले पनि कमजोरी ठान्नु हुँदैन । कतै कुनै पन पक्ष नगरी सबैलाई समेटेर जाने हाम्रो अभिलाषा हो । हाम्रो त्यागको अर्थ र आसय पनि त्यही नै हो । हाम्रो इतिहासलाई नास गरेर र पहिचानको अपमान गरेर हामी उभो लाग्दैनौ भन्ने कुराको हेक्का राखेर हामी अघि बढौं । विगतका कमीकमजोरी तथा आफ्नो प्रकृति र संस्कृति विरुद्धका त्रुटी सच्याएर अघि बढ्ने चेतना हामीलाई प्राप्त होस । देशका निम्ति र राष्ट्रका खातिर हाम्रो समर्पण, निष्ठा सदैब हुनेछ । राष्ट्र रक्षाको निम्ति सबैको अनुशासन र इमान्दार प्रयत्न हुनु पर्दछ । हामीले पहिले पनि राष्ट्रिय समस्या सुल्झियोस भनेर त्याग गरेका हौं । अब नेपालको उन्नतिको लागि हामीबाट अरु के के त्याग गर्नु पर्ने हो, हामी तयार छौं । अब समय आयो, राष्ट्र जोगाउने हो भने, राष्ट्रिय एकता कायम राख्ने हो भने, देशको समृद्धि र उन्नतिका निमित्त हामीलाई साथ दिन सबै देशबासीहरूलाई आह्वान गर्दछौं । श्री पशुपतिनाथले हामी सबैको कल्याण गरुन् । जय नेपाल २०८१ साल फागुन ७ गते"
भक्तपुरको चाँगुनारायणमा युवकको शव फेला,काठमाडौं : भक्तपुरको चाँगुनारायण नगरपालिका४ खोरियामा युवकको शव फेला परेको छ। जिल्ला प्रहरी परिसर भक्तपुरका अनुसार १९ वर्षीय निरोज लामाको शव फेला परेको हो। चाँगुनारायण४ स्थित २१ वर्षीय बादल तामाङको घरमा उनको शव फेला परेको प्रहरीले जनाएको छ। निरोज गएराति बादलको घरमा गएको र उनीहरू छुट्टाछुट्टै कोठामा सुतेको परिसरका डीएसपी ढुण्डिराज न्यौपानेले बताए। प्रहरीका अनुसार मंगलबार दिउँसो ३ बजेसम्म पनि नउठेपछि बादल उनलाई बोलाउन जाँदा अचेत अवस्थामा भेटिएका थिए।
प्रकृति लम्साल मृत्यु प्रकरण : ओडीसा राज्य सरकारले बनायो उच्चस्तरीय छानबिन समिति,"काठमाडौं : कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयका छात्रा प्रकृति लम्सालको मृत्यु प्रकरण सम्बन्धनमा ओडीसा राज्य सरकारले उच्चस्तरीय छानबिन समिति गठन गरेको छ। ओडीसाको सूचना तथा जनसम्पर्क विभागका निर्देशकले विज्ञप्ति जारी गर्दै राज्य सरकारले उच्चस्तरीय छानबिन समिति गठन गरेको र समितिको निष्कर्षअनुसार कानुनी कारबाही अगाडि बढाइने जानकारी दिएको छ। छानबिन समितिमा गृह विभागका अतिरिक्त मुख्य सचिव, महिला तथा बाल विकास विभागका प्रमुख सचिव र उच्च शिक्षा विभागका आयुक्त सहसचिव सदस्यहरू छन्। ओडीसा सरकारले नेपाली विद्यार्थीमाथि गरिएको दमनलाई दुर्भाग्यपूर्ण रहेको बताउँदै त्यस विषयमा तुरुन्तै 'एक्सन' लिइएको बताएको छ। केआइआइटीका सुरक्षा गार्डलाई पक्राउ गर्न र गल्ती गर्ने कर्मचारीहरूलाई निलम्बन गर्न निर्देशन दिइएको विभागको विज्ञप्तिमा उल्लेख छ। त्यस्तै स्थानीय व्यक्तिहरूले पनि नेपाली विद्यार्थीमाथि बल प्रयोग गरेको विषयमा अनुसन्धान भइरहेको जानकारी दिएको छ। गल्ती गर्ने जोकोहीलाई कानुनी दायरामा ल्याउने प्रतिवद्धता ओडीसा सरकारले गरेको छ। 'स्थानीय व्यक्तिहरूद्वारा विद्यार्थीविरुद्ध बल प्रयोग लगायतका दुर्व्यवहारका रिपोर्टहरूको अनुसन्धान भइरहेको छ। गल्ती गर्नेहरूलाई कानुन अनुसार जवाफदेही बनाइनेछ। ओडिशा सरकार प्रत्येक विद्यार्थीको सुरक्षा, मर्यादा र कल्याण सुनिश्चित गर्न प्रतिबद्ध छ। ओडिशा सरकारले छिटो र निष्पक्षरूपमा न्याय प्रदान गर्न सबै आवश्यक कदम चाल्नेछ,' विज्ञप्तिमा भनिएको छ।"
सिस्नेरी खानेपानी आयोजना तीव्र गतिमा अघि बढ्छ : मन्त्री यादव,"काठमाडौं : खानेपानीमन्त्री प्रदीप यादवले मकवानपुरस्थित सिस्नेरी खोलाको खानेपानी आयोजनालाई तीव्र गतिमा अघि बढाउने प्रतिबद्धता जनाएका छन्। काठमाडौं उपत्यकाको खानेपानी आपूर्तिलाई दिगो र भरपर्दो बनाउने लक्ष्यसहित मन्त्री यादवले सिस्नेरी आयोजनाको मुहान निरीक्षण गर्दै स्थलगत अवलोकन गरेका थिए। निरीक्षणपछि सञ्चारकर्मीहरूसँग कुराकानी गर्दै उनले आयोजनालाई यथाशक्य चाँडो सम्पन्न गर्ने स्पष्ट निर्देशन दिएको जानकारी गराए। 'वर्षायाममा मेलम्चीमा कुनै अवरोध आए उपत्यकाबासीले खानेपानी अभाव भोग्न नपरोस् भन्ने हाम्रो उद्देश्य हो। त्यसैले, सिस्नेरी आयोजना तीव्र रूपमा अघि बढाइनेछ,' उनले भने। उक्त महत्वाकांक्षी आयोजना समयमै सम्पन्न गर्न संघीय, प्रदेश, र स्थानीय सरकारको समन्वय अपरिहार्य रहेको मन्त्री यादवको भनाइ छ। उनले अन्तर्राष्ट्रिय विकास साझेदारहरूको प्रविधि, वित्तीय सहयोग र अनुभवबाट परियोजना छिट्टै सम्पन्न हुने विश्वास व्यक्त गरे। उनले भने, 'मैले तीनै तहका सरकार र अन्तर्राष्ट्रिय साझेदारहरूलाई यस आयोजनामा सहयोग गर्न आग्रह गरेको छु। काठमाडौं उपत्यकाका नागरिकलाई भरपर्दो र दिगो खानेपानी उपलब्ध गराउन हाम्रो सामूहिक प्रयास आवश्यक छ।' काठमाडौं उपत्यकाबासी नागरिकलाई बाह्रै महिना पानी वितरण गर्ने एवं २४ घण्टा पानी धारामा पठाउने योजनाअनुसार सिस्नेरी खोला खानेपानी आयोजनाको कामलाई तीब्र रूपमा अघि बढाउन लागिएको मन्त्री यादवको भनाइ छ। मकवानपुरको सिस्नेरी खोलामा बाँध निर्माण गरी पानी सङ्कलन गरिने र आयोजना सम्पन्न भएपछि दैनिक १३ देखि १४ करोड लिटर पानी ललितपुरको भैसेपाटी सैंबु जलाशयमा पठाई ललितपुर क्षेत्रभित्र वितरण गर्ने योजना रहेको काठमाडौं उपत्यका खानेपानी व्यवस्थापन बोर्ड (भ्याली बोर्ड) का कार्यकारी निर्देशक संजीबवीक्रम राणाले जानकारी दिए।"
"कपडासहितको भ्यान नियन्त्रणमा, चालक पक्राउ","विराटनगर : तस्करीको कपडा लोड गरिएको मारुती भ्यानलाई प्रहरीले मोरङको उर्लाबारीबाट मंगलबार दिउँसो नियन्त्रणमा लिएको छ। मोरङ प्रहरीका प्रवक्ता डीएसपी मदन केसीका अनुसार भारतबाट तस्करी गरेर नेपाल भित्राइएको अवैध कपडा लोड गरिएको भ्यानलाई नियन्त्रणमा लिएर भ्यानका चालकलाई पक्राउ गरिएको छ। विशेष सूचनाका आधारमा इलाका प्रहरी कार्यालय उर्लाबारीबाट इन्स्पेक्टर राकेश यादवको नेतृत्वमा खटिएको टोलीले उर्लाबारी नगरपालिका७ पशुपति मार्ग जाने भित्री बाटोबाट भन्सार छलीका कपडासहितको भ्यानलाई मंगलबार दिउँसो ३:३० बजेतिर नियन्त्रणमा लिएको हो। डीएसपी केसीले प्रदेश ३०१०२३ च २४७५ नम्बर भ्यानसहित चालक झापाको भद्रपुर नगरपालिका६ का २१ वर्षीय सुमन राजवंशीलाई नियन्त्रणमा लिइएको जानकारी दिए। उनका अनुसार चालकले भ्यानभित्र राखिएको कपडाको बिल देखाउन सकेनन्। बिल देखाउन नसकेपछि कपडा भारतबाट तस्करी गरेर ल्याइएको पत्ता लागेको उनले बताए। डीएसपी केसीले भ्यानभित्रबाट ५ लाख ५० हजार मूल्य बराबरको विभिन्न प्रकारका कपडा बरामद भएको बताए। बरामद गरिएको कपडा, नियन्त्रणमा लिइएको भ्यान र पक्राउ परेका चालकलाई इलाका प्रहरी कार्यालय उर्लाबारीमा राखिएको छ। आवश्यक कारबाहीका लागि विराटनगर भन्सार कार्यालयमा बुझाइने जानकारी केसीले दिए। प्रहरीले कपडाबाहेक भ्यानको मात्रै ८ लाख बराबरको मूल्यांकन गरेको छ। भारतबाट तस्करी गरेर ल्याइएको कपडा र भ्यानसहित १३ लाख ५० हजार बराबरको मूल्यांकन गरेर भन्सार बुझाउने तयारी गरिएको उनले बताए।"
आगामी वर्षको बजेटको सिलिङ १९ खर्ब,काठमाडौं : आगामी आर्थिक वर्षको बजेट १९ खर्ब हुने भएको छ। राष्ट्रिय योजना आयोगले आगामी आर्थिक वर्ष २०८२८३ को बजेटको सिलिङ करिब १९ खर्बको हुने गरी स्रोत अनुमान गरेको अर्थ मन्त्रालय स्रोतले जनाएको छ। राष्ट्रिय योजना आयोगले मंगलबार अर्थ मन्त्रालयमा राष्ट्रिय स्रोतको प्रारम्भिक अनुमान तथा खर्च सीमा निर्धारण सम्बन्धी प्रतिवेदन २०८१ पेश गरेको छ। अर्थ मन्त्रालयले चालू आर्थिक वर्षमा १८ खर्ब ६० अर्बको बजेट बनाइएकोमा मध्यावधि समीक्षामार्फत १६ खर्ब ९२ अर्ब मात्रै खर्च हुने अनुमान गरेको छ। त्यसैगरी योजना आयोगले आर्थिक वर्ष २०८२८३ को आयोजना तथा कार्यक्रम प्रस्ताव गर्ने सम्बन्धी मार्ग दर्शन पनि अर्थ मन्त्रालयमा पेश गरेको छ।
नेपाली विद्यार्थीको समस्या समाधान नगरिए ओडीसा राज्यमा एनओसी रोक्ने शिक्षा मन्त्रालयको चेतावनी,"काठमाडौं : सरकारले ओडीसा राज्य सरकारलाई नेपाली विद्यार्थीहरूको समस्या समाधान गर्न आग्रह गरेको छ। कलिंगा इन्स्टिच्यूट अफ इन्डस्ट्रियल टेक्नोलोजी (केआइआइटी) विश्वविद्यालयमा विकसित घटनाप्रति गम्भीर ध्यानाकर्षण गराउँदै शिक्षा, विज्ञान तथा प्रविधि मन्त्रालयले न्यायपूर्ण ढंगले समस्या समाधान गर्न आग्रह गरेको छ। नेपाली विद्यार्थीहरूको समस्या समाधान नगरे ओडीसा राज्यका विश्वविद्यालयमा वैदेशिक अध्ययन अनुमतिपत्र (एनओसी) स्थगित गर्ने मन्त्रालयले चेतावनी दिएको हो। 'केआइआइटी घटनाबाट सिर्जित समस्याको न्यायपूर्ण र वैधानिकरूपमा समाधान नगरिएमा भविष्यका लागि भारतको ओडिसा राज्यका विश्वविद्यालयशिक्षण संस्थानमा अध्ययनका लागि प्रदान गर्दै आएको वैदेशिक अध्ययन अनुमतिपत्र (एनओसी) प्रदान गर्ने कार्य स्थगित गर्न सकिने,' विज्ञप्तिमा भनिएको छ। विद्यार्थीहरूले निर्वाधरूपमा अध्ययन गर्न पाउने अवस्थाको सुनिश्चितताको लागि कूटनीतिक तवरबाट परराष्ट्र मन्त्रालयमार्फत मन्त्रालयले निरन्तर पहल गरिरहेको सहसचिव शिवकुमार सापकोटाले बताए। त्यसका अतिरिक्त सो घटनाबाट प्रभावित विद्यार्थी तथा अभिभावकलाई आकस्मिक सहजीकरण एवं सहायता प्रदान गर्ने तथा भावी दिनमा अन्य विदेशी विश्वविद्यालयमा समेत घट्नसक्ने विद्यार्थीका शैक्षिक समस्या समाधान गर्न पूर्वयोजनासहित मन्त्रालयको भूमिका अझ प्रभावकारी तुल्याउने उद्देश्यले यस मन्त्रालयमा तपसिलका कर्मचारी सहितको सहायता कक्ष स्थापना गरिएको उनले बताए।"
जाजरकोटमा पनि शिक्षक आन्दोलन: कालोपट्टी बाँधेर ज्ञापनपत्र पेस,जाजरकोट : नेपाल शिक्षक महासंघसँग पटकपटक भएका सम्झौता कार्यान्वयनमा सरकारले आलटाल गरेको र प्रस्तावित विद्यालय शिक्षा विधेयक संसदमा पेस गर्न ढिलाइ गरेको भन्दै नेपाली शिक्षकहरू आन्दोलनमा उत्रिएका छन्। आन्दोलनका घोषित कार्यक्रमअन्तर्गत जाजरकोटका शिक्षकहरूले मंगलबार कालोपट्टी बाँधेर सरकारको विरोध गरेका छन्। नेपाल शिक्षक महासंघ र सरकारबीच भएका सम्झौताहरूको कार्यान्वयन तथा सम्बोधन गर्न हिउँदे अधिवेशनबाट शिक्षा ऐन जारी गरियोस् भन्ने मूल मुद्दा उठाउँदै नेपाल शिक्षक महासंघ (राष्ट्रिय समिति)द्वारा घोषित आन्दोलनबमोजिम भेरी नगरपालिकामा ध्यानाकर्षण पत्र तथा ज्ञापनपत्र बुझाइएको नेपाल शिक्षक महासंघ भेरी नगर समितिका अध्यक्ष रुद्रराज वलीले बताए। नेपाल शिक्षक महासंघ (भेरी नगरपालिका) का अध्यक्ष रुद्रबहादुर वलीको नेतृत्वमा शिक्षक कर्मचारीहरूको विशेष उपस्थितिमा विगतमा शिक्षक र कर्मचारीबीच भएको सहमति कार्यान्वयन गर्न तत्काल शिक्षा ऐन जारी गरियोस् भन्ने नारा लगाउँदै हातमा कालोपट्टी बाधेर र्यालीसहित नगरपालिका पुगेर ज्ञापनपत्र बुझाएका थिए। भेरी नगरपालिकाका नगर शिक्षा शाखा प्रमुख अमृतबहादुर पुनलाई ध्यानाकर्षण पत्र बुझाइएको थियो।
नसर्ने रोग न्युनिकरणका लागि एक महिने परीक्षण अभियान,"तानसेन : स्वास्थ्य कार्यालय पाल्पाले नसर्ने रोगहरूको अवस्था पहिचान र निदानका विषयमा एक महिने अभियान सञ्चालन गरेको छ । कार्यालयले सरोकारवाला पक्षसँग अन्तरक्रिया गरी परीक्षणको कामलाई तीव्रता दिएको छ । नसर्ने रोग न्युनिकरणका लागि संघीय स्वास्थ्य मन्त्रालयले ७७ वटै जिल्ला र ७५३ वटा पालिकामा फागुन १ गते मसान्तसम्म एक महिने जनचेतना,खोज अनुसन्धान, रोग परीक्षण पहिचान तथा उपचारका कार्यक्रम सञ्चालन गरिएको छ। नसर्ने रोग न्युनिकरणका लागि मधुमेह,उच्च रक्तचाप,मिर्गौला,शरीरको तौल मापनको अवस्था पत्ता लगाउन सरकारी स्वास्थ्य नि:शुल्क परीक्षणको व्यवस्था गरिएको स्वास्थ्य कार्यालय पाल्पाले जनाएको छ । नसर्ने रोगहरूलाई न्युनिकरण गर्न स्वस्थकर खानपान र नियमित व्यायाम तथा तनाव व्यवस्थापनमा ध्यान दिनुपर्नेमा सहभागीले जोड दिए । जिल्ला स्वास्थ्य कार्यालय पाल्पाले नियमित व्यायामको लागि नमूनाको रुपमा तानसेन, रामपुर र पूर्वखोलामा खुला व्यायाम सञ्चालनमा ल्याएको छ । जिल्लामा पहिलो चरणमा ८० वर्षभन्दा माथिका ज्येष्ठ नागरिक र क र ख वर्गका अपांग व्यक्तिहरको घरघरमा पुगी नि:शुल्क स्वास्थ्य परीक्षण कार्यक्रम गरेको छ । पाल्पामा प्रदेश सरकार स्वास्थ्यमन्त्रालयले ४० वर्षमाथिका व्यक्तिहरूलाई सुगर प्रेसरको नि:शुल्क चेकजाँच,३० वर्षमाथिका महिलालाई पाठेघर मुखको नि:शुल्क परीक्षण,दम रोगको नि:शुल्क परीक्षण तथा उपचार कार्यक्रम सञ्चालन गरेको छ । यसैगरी जिल्ला स्वास्थ्य कार्यालयबाट विपिन्न वर्गको मुटु,मृगौला र क्यान्सर उपचारका लागि २ लाख रुपैयाँ र अन्य १० प्रकारका नसर्ने रोगको उपचारका लागि एक रुपैयाँ सहयोग प्रदान गर्दै आएको जिल्ला स्वास्थ्य कार्यालय पाल्पाका निमित्त प्रमुख टुक प्रसाद पोखरेलले बताए । प्रमुख जिल्ला अधिकारी तोयनारायण सुवेदीले अहिले सर्ने रोगभन्दा नसर्ने रोगका बिरामी बढ्दै गएकाले नसर्ने रोगहरूको जनचेतना अभियानलाई प्रभावकारी रुपमा सञ्चालनका लागि स्वास्थ्य कार्यालय,जिल्लाका अस्पताल,स्वास्थ्य चौकी तथा पालिकासँग समन्वयको काम गर्दै आएको बताए । समय समयमा छडके चेकदेखि कार्यालय प्रमुखहरूको नियमित बैठक,पालिका प्रमुखहरूको बैठकमा स्वास्थ्य अवस्था र समस्याका बारेमा कुराहरू उठाउँदै आएको प्रजिअ सुवेदीले बताए । प्रजातन्त्र दिवसको दिन फागुन ७ गते बिहान ८ बजे दरवार परिसमा सबैको नि:शुल्करुपमा सुगर परीक्षण, ब्लड प्रेसर जाँच गरिने कार्यक्रम रहेको प्रजिअ सुवेदीले बताए । कार्यक्रममा जिल्ला अस्पताल पाल्पाका मेडिकल अधिकृत विवेक पौडेलले अहिले जिल्ला अस्पतालमा सबै किसिमका परीक्षण तथा ल्याब सेवादेखि धेरैजसो रोगहरूको उपचारको व्यवस्था रहेको बताए । जिल्ला अस्पतालले कम भन्दा कम रिफर गर्ने गरी गुणस्तरीय उपचारमा ध्यान दिएको डापौडेलले जोड दिए । नसर्ने रोग निकै आक्रामक तरिकाले वृद्धि भएकाले समयमै परीक्षण गरे धजधनको जोगाउन सकिने डापौडेलले बताए । पत्रकार महासंघ पाल्पाका अध्यक्ष कमलराज तिमिल्सेनाले नसर्ने रोगको जनचेतना फैलाउन तालिका नै बनाएर काम गर्नुपर्ने,सरोकार निकायसँग अन्तरक्रिया गर्ने,समय समयमा नमूना परीक्षण कार्यक्रम बढाउनुपर्ने पत्रकारसँग अन्तरक्रिया नियमितरुपमा गर्नुपर्नेमा जोड दिए।"
पानीको खाल्डोमा डुबेर बालिकाको मृत्यु,चितवन : पानीको खाल्डोमा डुबेर ३ वर्षीया बालिकाको मृत्यु भएको छ। मृत्यु हुनेमा माडी नगरपालिका४ खैरहनी बस्ने सलिना न्यौपानेकी छोरी ३ वर्षीया मनिषा न्यौपाने रहेकी छन्। उनको घर नजिकै रहेको पानीको खाल्डोमा डुबेर मंगलबार दिउँसो मृत्यु भएको हो। डुबेर अशक्त भएकी उनको स्थानीय बघौडा अस्पताल माडीमा उपचारको क्रममा मृत्यु भएको जिल्ला प्रहरी कार्यालयले जनाएको छ। यसैगरी कैलालीको गोदावारी नगरपालिका१ बस्ने प्रेम विकको छोरा ३ वर्षीय पियुस विकको घर नजिकै रहेको पानीको खाल्डोमा डुबेर मंगलबार दिउँसो मृत्यु भएको छ। डुबेर अशक्त भएका उनको मायामेट्रो अस्पताल धनगढीमा उपचारका क्रममा मृत्यु भएको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
२ अर्ब बढीको अनलाइन जुवा खेलाउने ४ जना भारतीय पक्राउ,"काठमाडौं : काठमाडौंको बूढानीलकण्ठ नगरपालिका२ तौलुङमा घर भाडामा लिई विभिन्न अवैध अनलाइन गेमिङ वेबसाइटहरूको प्रयोग गर्दै अनलाइन जुवा खेलाएको आरोपमा ४ जना भारतीय नागरिक पक्राउ परेका छन्। पक्राउ पर्नेमा भारतको उत्तर प्रदेश गोरखपुर जिल्लाका २२ वर्षीय मो आरिफ हुसेन, उत्तर प्रदेश फत्तेपुर जिल्लाका ४२ वर्षीय अब्दुल कलाम, उत्तर प्रदेश गोरखपुरका २५ वर्षीय अविसेक मदेसिया र फत्तेपुर जिल्लाका ४० वर्षीय इरफान पठान रहेका छन्। हाल उनीहरू बूढानीलकण्ठस्थित तौलुङमा बस्दै आएका थिए। जिल्ला प्रहरी परिसर तथा मातहत प्रहरी वृत्त महाराजगंज र प्रहरी प्रभाग बूढानीलकण्ठबाट खटिएको प्रहरी टोलीले उनीहरूलाई सोमबार पक्राउ गरेको हो। भारतीय नागरिकहरूले २ अर्बभन्दा बढी नेपाली रुपैयाँ बराबरको कारोबार हुनेगरी अवैध अनलाइन जुवा (सट्टाबाजी) खेल्नेखेलाउने कार्य गरेको देखिएको जिल्ला प्रहरी परिसर काठमाडौंका सूचना अधिकारी प्रहरी उपरीक्षक अपील राज बोहराले बताए। उनीहरूलाई काठमाडौं जिल्ला अदालतबाट ५ दिनको म्याद थप अनुमति लिएर अनुसन्धान गरिरहेको उनले बताए।"
गाउँपालिकाको मोटरसाइकल सडकमै बेवारिसे,"गुल्मी : स्थानीय तहका वडाध्यक्ष र कर्मचारीहरू सरकारी सवारीसाधन चढ्छन्। उनीहरूले सरकारी सेवाको भरपूर उपभोग पनि गर्छन्। 'अति गरे खति हुन्छ' भनेजस्तै उनीहरू त्यसकै कारण आलोचित पनि बन्छन्। गुल्मीको मालिका गाउँपालिकाका जनप्रतिनिधि र कर्मचारी यस्तै रवैयाका कारण आलोचित भइरहेका छन्। जिल्लाको पश्चिम क्षेत्रमा पर्ने यस गाउँपालिकामा सरकारी सवारीसाधनको चरम दुरुपयोग गरेको घटना बाहिर आएको छ। गाउँपालिकाका एक कर्मचारीले सरकारी सवारीसाधन बेवारिसे अवस्थामा छाडेका छन्। माघ २४ गतेदेखि एउटा मोटरसाइकल सडक छेउमै उत्तानो परेको अवस्थामा भेटिएको छ। वडा१ नेटा कार्यालयका सहायक सुनिल थापाले विगत केही समयदेखि प्रयोग गर्दै आएको लु१ब ८७७ सेतो नम्बर प्लेटको मोटरसाइकल उत्तानो अवस्थामा भेटिएको हो। उल्लेखित नम्बरको मोटरसाइकल वडाको नेटादेखि निस्ती जाने सडक छेउमै बेवारिसे अवस्थामा रहेको स्थानीयहरूले बताएका छन्। घरदेखि वडा कार्यालय जाने क्रममा मोटरसाइकल सडकमै बिग्रिएको कार्यालय सहायक थापाले बताए। थापाका अनुसार आफूले मोटरसाइकल मर्मतका लागि मिस्त्रीलाई फोन गरेको तर, मिस्त्रीले शनिबारबाहेक अन्य समयमा नभ्याउने भनेपछि मोटरसाइकलाई स्थानीयको घर नजिकै छोडिएको बताए। त्यसैदिन दिउँसो काम विशेषले आफू काठमाडौं जानु परेकाले कार्यालयलाई मोटरसाइकल बिग्रिएको जानकारी गराएको उनको भनाइ छ। आफूले स्थानीयको घर अगाडि सुरक्षित स्थानमा मोटरसाइकल छाडे पनि स्थानीयले उत्तानो पारेर तस्बिर भाइरल बनाएको उनको आरोप छ। मोटरसाइकलको उचित व्यवस्थापनमा कसैले चासो नदिँदा गत शनिबारसम्म सडकको छेउमै उत्तानो अवस्थामा रहेको स्थानीयले जानकारी दिए। गाउँकै एक विद्यालयमा अध्यापन गराउने शिक्षकले लामो समयसम्म सरकारी नम्बर प्लेटको मोटरसाइकल सडकको छेउमै उत्तानो अवस्थामा रहेको बताए। पालिकाका जनप्रतिनिधि र कर्मचारी गैर जिम्मेवार हुँदा सडकमै मोटरसाइकल बस्ने अवस्था आएको स्थानीयले गुनासो गरेका छन्। सरकारी साधनको दुरुपयोग गरेको भन्दै त्यहाँका स्थानीय आक्रोशित समेत बनेका छन्। वडाध्यक्ष दीपक श्रीषले मोटरसाइकल सडकमै बिग्रेर त्यहाँ छोडेर गएको र स्थानीय खबर गरेपछि मात्रै आफूले थाहा पाएको उनले बताए। कार्यालय सहायक थापाको मोटरसाइकल रहेको सडकदेखि घर तल र वडा कार्यालय माथि रहेकाले त्यही छोडेर गएको हुनसक्ने वडाध्यक्ष श्रीषले बताए। बिग्रेको मोटरसाइकल सडकमै छोडेर थापा काठमाडौं गएका थिए। फागुन ४ गते बिग्रेको मोटरसाइकल नजिकैको स्थानीयको घरमा राखिएको छ।"
पाँच पटक म्याद थप्दा समेत बनेन रौतहटको लमाहा पुल,"रौतहट : जिल्लाको पश्चिमी भेगमा पर्ने गुजरा नगरपालिका१, कोठियारस्थित लमाहा खोला पुल निर्माण अलपत्र बनेको छ। पुल निर्माण सम्पन्न गर्न पाँच पटक म्याद थप भए तापनि हालसम्म पनि पुल अलपत्र छ। लमाहा खोलामा बन्दै गरेको १ सय २५ मिटर लामो पुल निर्माणका लागि श्री पप्पुशिवशंकर जेभी गरुडा रौतहटले ठेक्का लिएको थियो। चन्द्रपुर र गुजरा नगरपालिकालाई जोड्ने प्रिस्ट्रेस आरसीसी पुल निर्माणका लागि २०७३ जेठ २ गते सम्झौता भएको डिभिजन सडक कार्यालयका सूचना अधिकारी ई शिव नारायण प्रसाद साहले बताए। २०७५ असोज १५ गते निर्माण कार्य सम्पन्न गर्ने गरी सम्झौता गरेको भए तापनि ठेकेदारको लापरबाहीको कारण पाँच पटकसम्म म्याद थप हुँदा समेत पुल नबनेका कारण आफूहरूले सास्ती खेप्नु परेको कोठियारका स्थानीय रामकुमार उपाध्यायले बताए। लमाहा खोलामा पुल बन्ने आशामा गुजरावासी बसेको वर्षौं भयो, हरेक बर्खामा पुल तर्न जोखिम मोल्नुपर्ने बाध्यता छ। बाढी आएको बेला आवतजावत नै बन्द हुन्छ, अब त सरकार र ठेकेदारप्रति विश्वास लाग्न छाड्यो, उपाध्यायले भने। सूचना अधिकारी साहका अनुसार सो पुल निर्माण गर्न मूल्य अभिवृद्धि करसहित ९ करोड २२ लाख ७७ हजार ५ सय ५९ रुपैयाँमा ठेक्का लागेको थियो। हालसम्म उक्त पुलको ७१ प्रतिशत काम मात्र सम्पन्न भएको छ। तीनवटा स्पान रहेको सो पुल निर्माणका लागि डिभिजन सडक कार्यालय चन्द्रनिगाहपुरले निर्माण कम्पनीलाई अहिलेसम्म ५ करोड ४५ लाख ४५ हजार ८ सय २८ रुपैयाँ भुक्तानी गरिसकेको कार्यालयले जानकारी दिएको छ। यता सो पुल समयमा निर्माण कार्य सम्पन्न नुहुँदा स्थानीयले सास्ती खेप्नु परेको गुनासोको सुनुवाइ कतैबाट पनि हुन नसकेको स्थानीय राजकुमार कटुवालले बताए। पुल बन्ने आसैआसमा ८ वर्ष बित्यो तर पुल बन्ने आशा अब मरिसक्यो, कटुवालले भने। पुल बन्छ भनेर घरमा सामान राख्न दिइयो, घरको बिजुली पनि दिइयो न पुल बन्यो न त बिजुलीकै पैसा आयो, कटुवालले भने। सो पुलका सामग्री रेखदेख गरेबापतको ३ वर्षको ज्याला समेत नदिएर ठेकेदार दयाराम साह बेपत्ता भएको कटुवालले बताए। ठेकेदारको चरम लापरबाही र राज्यले ठेकेदारलाई काम अनुसारको रकम नदिएकै कारण रौतहटमा यस्ता आधा दर्जन भन्दा बढी पुल अलपत्र अवस्थामा छन्।"
अध्यादेशको विपक्षमा मतदान गर्ने एकीकृत समाजवादीको निर्णय,"काठमाडौं : नेकपा एकीकृत समाजवादीले सरकारले ल्याएका अध्यादेशहरूको विपक्षमा मतदान गर्ने निर्णय गरेको छ। आलोकनगरमा मंगलबार बसेको स्थायी कमिटीको बैठकले संसद अधिवेशनको संघारमा संसदलाई छलेर सरकारले विभिन्न अध्यादेशहरू जारी गर्नु गलत भएको भन्दै अध्यादेशहरूको विपक्षमा मतदान गर्ने निर्णय गरेको नेकपा एकीकृत समाजवादीका प्रचार विभाग प्रमुख प्रकाश ज्वालाले जानकारी दिए। समितिमा छलफल भइरहेको विधेयकसमेत फिर्ता नलिई सरकारले संविधान, ऐन कानुन, संसद नियमावली र स्थापित अभ्यासहरूसमेत मिचेर विधेयक ल्याउनु प्रक्रियागत रूपमा नै गलत रहेको उनले बताए। ज्वालाले अध्यादेशहरूबाट भूमाफिया, कालोबजारीया, राजस्व छली गर्ने व्यक्ति, विचौलिया, भ्रष्टचारी, तस्कर र दलालहरूलाई फाइदा पुग्ने निष्कर्ष निकालिएको जानकारी दिए। त्यस्तै बैठकले भारतको ओडिसास्थित एक क्याम्पसमा नेपाली विधार्थीमाथि भएको घटनाप्रति सत्यतथ्य छानबिन गरि दोषीलाई कारबाही गर्न र विद्यार्थीहरूलाई सुरक्षाको प्रत्याभूति हुने गरी व्यवस्था मिलाउनका लागि कूटनीतिकलगायत आवश्यक पहल गर्न सरकारसँग माग गरिएको प्रचार विभाग प्रमुख ज्वालाले जानकारी दिए। त्यस्तै स्थायी कमिटीको बैठकले अध्यक्षको राजनीतिक प्रतिवेदन, पार्टी नियमावली, विनियम, निर्देशिका, आचारसंहिता, र आन्दोलनद्वारा पार्टी निर्माण सम्बन्धी आगामी कार्ययोजनासहितका एजेण्डा पारित गरिएको ज्वालाले बताए। पार्टीको स्थायी कमिटी बैठक बुधबार पुन बस्ने नेकपा समाजवादी बैठकले जनाएको छ।"
क्यानडा विमान दुर्घटना : सबै यात्रु र चालक दलका सदस्य सुरक्षित,"टोरन्टो : क्यानडाको टोरन्टो पियर्सन विमानस्थलमा भएको विमान दुर्घटनामा सबै यात्रु र चालक दलका सदस्यहरू सकुशल बाँच्न सफल भएका छन्। ग्रेटर टोरन्टो विमानस्थल प्राधिकरणकी प्रमुख कार्यकारी अधिकृत डेबोरा फ्लिन्टले उक्त जानकारी दिएकी हुन्। उनले भनिन्, 'हामी धेरै खुसी छौं कि कुनै पनि यात्रुको मृत्यु भएन र दुर्घटनाको तुलनामा यात्रुहरूलाई भएको चोटपटक सामान्य थियो।' आपतकालीन सेवाका अनुसार दुर्घटनामा एक बालक र दुई वयस्क गम्भीर घाइते भएका छन्। टोरन्टो पियर्सन विमानस्थलले डेल्टा एयरलाइन्सको विमान मिनियापोलिसबाट आउँदै गरेको बताएको छ। विमानमा ८० जना सवार थिए। तीमध्ये ७६ जना यात्रु र ४ जना चालक दलका सदस्य थिए। जम्मा १८ जना यात्रुलाई अस्पताल लगिएको थियो। अमेरिकी संघीय उड्डयन प्रशासनका अनुसार डेल्टा एयर लाइन्सको उडान ४८१९ स्थानीय समय अनुसार दिउँसो २:४५ बजे अवतरणको क्रममा पल्टिएको थियो। यो विमान डेल्टा एयरलाइन्सको सहायक कम्पनी एन्डेभर एयरद्वारा सञ्चालित छ।"
पर्साको रंगपुरटाँडीमा आधुनिक कृषि बजार तथा चिस्यान केन्द्र निर्माण,"वीरगन्ज : पर्साको पटेर्वा सुगौली गाउँपालिका२ गादीको रंगपुरटाँडीमा नवनिर्मित आधुनिक कृषि बजार तथा चिस्यान केन्द्र भवनको मंगलबार उद्घाटन गरिएको छ। किसानले उत्पादन गरेका सामग्रीको संकलन र बिक्री वितरण तथा भण्डारणका लागि १ करोड रुपैयाँभन्दा बढीको लागतमा निर्माण गरिएको भवनको मधेस प्रदेशको भूमि व्यवस्था कृषि तथा सहकारी मन्त्री जनार्दन सिंह क्षेत्रीले चिस्यान केन्द्रको उद्घाटन गरेका हुन्। मन्त्री सिंहले यो वर्ष कार्यसम्पादन मूल्यांकनमा मधेस प्रदेशमै दोस्रो स्थान हासिल गर्न सफल पटेर्वा सुगौली गाउँपालिकालाई आगामी वर्षमा पहिलो बन्ने गरी काम गर्न सुझाव दिए। पटेर्वा सुगौली गाउँपालिकाले शिक्षा, स्वास्थ्य, कृषि, सडक पूर्वाधार विकास लगायतमा उदाहरणीय काम गरिरहेको उनले बताए। मधेस प्रदेशलाई कृषि बिउ बिजनको उत्पादनमा आत्मनिर्भर बनाउने लक्ष्य लिएर आफ्नो मन्त्रालयले काम गरिरहेको उनले सुनाए। संघीय सरकारको कृषि तथा पशुपक्षी विकास मन्त्रालय र गाउँपालिकाको गरी कूल १ करोड ३० लाख रुपैयाँको लागतमा आधुनिक कृषि बजार तथा चिस्यान केन्द्र भवन निर्माण गरिएको पटेर्वा सुगौली गाउँपालिकाका अध्यक्ष दिनेश चौधरीले बताए। उनका अनुसार आधुनिक कृषि बजारमा किसानले उत्पादन गर्ने तरकारी संकलन र बिक्रीवितरणका लागि ६ वटा व्यवस्थित पक्की सेड, एउटा शौचालय र कम्पाउन्ड वाल निर्माण गरिएको छ। यस्तै किसानका तरकारी भण्डारणका लागि कृषि बजार परिसरमै १९ लाख १९ हजार रुपैयाँको लागतमा मिनि कोल्ड स्टोर(चिस्यान केन्द्र)पनि निर्माण गरिएको छ। उनका अनुसार उक्त चिस्यान केन्द्रको क्षमता १ मेट्रिक टन रहेको छ। केन्द्र भवनभित्रै स्तनपान कक्षपनि निर्माण गरिएको उनले जानकारी दिइन्।"
सुशासन भर्सेस भ्रष्टाचार,"सुशासन लोकतन्त्रमा तबसम्म असम्भव हुन्छ, जबसम्म समुदायहरूलाई परिचालन गरिन्न। साथै जनप्रतिनिधि जसले देश हाँक्छन्, तिनले जबसम्म समुदायको मतको सम्मान गर्दैनन्। डियान कलेन भ्रष्टाचार विकास र सुशासनको शत्रु हो। यसलाई हटाउनै पर्छ। सरकार र सामान्य जनताले यस राष्ट्रिय लक्ष्यलाई हासिल गर्न एकसाथ उभिनुपर्छ। प्रतिभा पटेल ट्रान्सपरेन्सी इन्टरनेसनल (टीआई)को सन् २०२४ को प्रतिवेदनलाई आधार मान्ने हो भने नेपाल अति नै भ्रष्टाचार हुने सूचीमा देखिन्छ। अघिल्लो वर्षको अंक हेर्दा आउँदो वर्ष नेपाल सुध्रन्छ अर्थात् सुशासनतिर फड्को मार्छ भन्ने अनुमान भएथ्यो। भइदियो उल्टो। हुन त, पञ्चायती खप्की खाँदा खाँदा वाक्कदिक्क बनेका नेपाली नागरिकले ठूलो आस गरेका थिए, बहुदलीय व्यवस्था आएपछि देशमा सुशासन छाउनेछ। छाएन। राज्यका हरेक नराम्रा पक्ष चिर्दै भएको १० वर्षे जनआन्दोलनपछि २०६२०६३ मा देखा परेको नयाँ राजनीतिक परिदृश्यमा त अझ ठूलो सम्भावना देखेका थिए उनै नेपाली नागरिकले सुशासनको। त्यसले पनि हावा खायो। अब ता देशले विकास गर्छ। अब ता देशले समृद्धिमा फड्को मार्छ। अब त भ्रष्टाचार हुँदैन। अब त केही हुन्छ। अहम् जनताले २०४६ सालदेखि अपेक्षा गरेको सार्थक दिन २०८१ बित्नै लाग्दासमेत आएन। बरु बर्सेनि अन्तर्राष्ट्रिय यस्तै परीक्षाहरूमा फेल भइरह्यो। हुँदाहुँदा गत वर्ष पाएको ३५ अंक पनि कायम राख्न नसकेर ३४ मा झरेछ। सरकार र सरकारहरू के पढ्छन् ? कस्तो अभ्यास गर्छन् ? कस्तो परीक्षा दिन्छन् ? र, फेल हुन्छन् ? अनि फेल हुने सरकार (हरू)लाई सरकारमा बस्ने छुट कसले दिन्छ ? के कक्षामा असफल हुने विद्यार्थीलाई अघिल्लो कक्षा पढ्न पाउने अधिकार हुन्छ र ? माथि सुरुमै कलेन र पटेलले बोलेका क्रमशः सुशासन र भ्रष्टाचारबारेका वाणी परस्पर विरोधी विषयमा छन्। जसले सुशासन भर्सेस भ्रष्टाचार देखाएको छ। जसरी टीआईको भ्रष्टाचार अवधारणा सूचकांक प्रतिवेदनमा डेनमार्क भर्सेस नेपाल देखिन्छ। डेनमार्क युरोपमा रहेको देश जो सुशासनमा अब्बल ठहरिएको छ यो वर्ष पनि नम्बर १ मा परेर। अनि नेपाल जो एसियामा छ र विश्वका १८० देशमध्ये नेपाल १०७ मा छ। पटेलले भने झैं विकास र सुशासनको शत्रु भ्रष्टाचारलाई नेपाल किन सधैं पोल्टामै च्यापिरहन्छ ? अनि किन कलेनले भनेजस्तो समुदायलाई समेट्दैन, सम्मान गर्दैन र सहकार्य गर्दैन नेपाल ? सुशासनले दिने इज्जत के भ्रष्टाचार गरेर कमाउने करोडौं रुपैयाँले दिन्छ ? विश्वकै सर्वोच्च सगरमाथा नेपालमै छ तर सुशासनमा डेनमार्कले आफूलाई सगरमाथा जस्तै उभ्याइरहँदा नेपालले चाहिँ त्यो सुशासनको शिखर कहिले चुम्ला ? सुशासनमा कसरी उत्कृष्ट भयो डेनमार्क ?अ संसारमा सर्वोत्कृष्ट शासन कुन देशमा छ ? भनेर प्रश्न सोध्दा केही वर्षदेखि विश्वका आठ खर्ब बढी मानिसले लिने नाम हो, डेनमार्क। जो विश्व बैंकको गभर्नेन्स इन्डिकेटर्स, ट्रान्सपरेन्सी इन्टरनेसनलको करप्सन पर्सेप्सन्स इन्डेक्स र संयुक्त राष्ट्रसंघको ह्युमन डेभलपमेन्ट इन्डेक्स (मानव विकास सूचकांक) जस्ता विश्वव्यापी शासन सूचकांकहरूमा लगातार उच्च स्थानमा राज गर्न सफल छ। यसका पछाडि कारण अवश्य छन्। बलियो कानुनी शासन मुख्य कारण हो। डेनमार्कसँग भएको बलियो कानुनी प्रणालीले पारदर्शिता, जवाफदेहिता र निष्पक्षता सुनिश्चित गरेको पाइन्छ। जहाँ न्यायपालिका स्वतन्त्र छ। भ्रष्टाचार अत्यन्तै न्यूनमात्र छ। सरकार र सेवाप्रवाहप्रति नागरिकको विश्वास उच्च स्तरको हुनु दोस्रो कारण देखिन्छ। जुन विश्वास पारदर्शिता, जवाफदेहिता र प्रभावकारी सार्वजनिक सेवाहरूका आधारमा निर्माण गरिएको पाइन्छ। कल्याणकारी राज्यको ढाँचा अपनाएर डेनमार्कले तेस्रो गतिलो काम गरेको छ। जहाँ राज्यले नागरिकका लागि उच्च तहको जीवनस्तर सुनिश्चित गरेको छ। जसमा शिक्षा होस् वा स्वास्थ्य अनि सामाजिक सुरक्षा, सबैमा सबैलाई समान ढंगको पहुँच दिन्छ सरकार। यसले एकातिर असमानता घटाउँछ भने अर्कोतिर सामाजिक एकतालाई प्रोत्साहित गर्छ। चौथो सूत्र हो, विकेन्द्रित शासन। यो त्यस्तो शासन संरचना हो जहाँ नगरपालिकाहरूलाई महŒवपूर्ण स्वायत्तता दिइन्छ। जसले सार्वजनिक सेवाप्रवाहहरूलाई बढी प्रभावकारी बनादिन्छ। दिगोपनमा केन्द्रित हुनु पाँचौं कारण हो। विश्वव्यापी दिगोपन र हरित ऊर्जाका क्षेत्रमा डेनमार्क अग्रणी भूमिकामा छ। जसले कार्बन उत्सर्जन घटाउने र नवीकरणीय ऊर्जा प्रवद्र्धन गर्ने नीतिहरू अक्षरशः अपनाएको छ। जुन विश्वव्यापी दिगोपनको लक्ष्यसँग मेल खान्छ। छैटौं हो, नवीनता र शिक्षा। अर्थात् इनोभेसन र एजुकेसनमा डेनमार्कले ठूलो लगानी गर्छ। जसले उच्च सीप भएका श्रमिक शक्ति तयार पार्दै प्रतिस्पर्धात्मक अर्थतन्त्रको सुनिश्चितता गर्छ। हरित प्रविधिहरू (ग्रिन टेक्नोलोजिज)मा अनुसन्धान र विकासलाई प्रोत्साहित गर्नु यस देशको सशक्त पक्ष हो। सातौं सूत्र समावेशी निर्णय निर्माण अर्थात् इन्क्लुससभ डिसिजनमेकिङ हो। डेनिस शासनले व्यवहारतः समावेशिता र सहमति निर्माणलाई पहिलो प्राथमिकतामा राखेको छ। नागरिक, सरोकारवाला, नागरिक समाज आदि सबैसँगको व्यापक सहभागिता र उनीहरूबीचको परामर्शपछिमात्र नीतिहरू निर्माण र विकास गरिन्छ। नेपाल किन कमजोर भइरहन्छ सुशासनमा ?: स्वतःसिद्ध तथ्य भन्नै पर्दैन कि डेनमार्कले जे गरेर अब्बल बन्यो, त्यो नेपालले गरेकै छैन। डेनमार्कले गरेका यी प्रमुख सात कर्म त परै जाओस्, त्यसपछिका १७ वटा सूचक खोज्ने हो भने नेपालले अँगालेको पक्कै भेटिँदैन। नेपालमा सुशासन हुन नसक्नुको प्रमुख कारण भनेकै नीतिगत भ्रष्टाचार नै हो। यसको जरो समात्ने हो भने सर्वप्रथम देशमा सरकार कम्तिमा स्थायी हुनुपर्छ। कम्तीमा पाँच वर्ष चल्नुपर्ने सरकार पाँच वर्षमा पाँचभन्दा बढी पटक फेरिन्छन्। यस्तो भएपछि देश सिस्टममा चल्न सक्दैन। नेपाल त आजका मितिसम्म सिस्टममा चलेकै छैन। सिस्टम नभएपछि सेवाप्रवाह सर्वसुलभ हुने कुरै भएन। यतिमात्र नहुनु भनेको सुशासन शून्य झैं हुनु हो। भ्रष्टाचार नियन्त्रण गर्न नसकेपछि सुशासनको अपेक्षा बेकार हुन्छ। सरकार (हरू) नै कालोबजारीको चंगुलमा चल्छन्, बिचौलियाको इशारामा चल्छन्। उनीहरूले चाहे चल्छन्, नत्र सरकारबाट ढल्छन् पनि। अब यस्ता सरकार र तिनका मन्त्रीहरूबाट जनताले के पाउलान् ? महँगी बढ्दा सरकार त्यसविरुद्ध एउटा पाइलोसम्म सार्न सक्दैन भने त्यहाँ कसरी सुशासन हुन्छ ? कार्टेलिङका कारण पनि सरकार हातखुट्टा चल्मलाउन नसक्ने अवस्थामा देखिन्छ। कार्यपालिका, व्यवस्थापिका र न्यायपालिका, सरकारका यी तीनवटै अंग चल्नुपर्ने जसरी चलेकै छैनन्। तिनलाई चौथो अंग मानिएको पत्रकारिताले पनि ट्र्याकमा ल्याउन सकेको छैन। राजनीतिकर्मीमा सदाचार भए पो, बाँकी क्षेत्रले त्यसलाई अपनाउँथ्यो। सरकारमा पुग्ने यिनले कम्तीमा सरकारी क्षेत्रको घुसखोरी र भ्रष्टाचारको निष्पक्ष छानबिन गरुन् न। न सरकार जिम्मेवार छ, न संसद्। सबैभन्दा बढी भ्रष्टाचार गर्ने मुलुकबाट सिक्नुपर्ने पाठ: दक्षिण सुडान विश्वमा सबैभन्दा बढी भ्रष्टाचार गर्ने मुलुक बनेको छ यतिबेला। यस्तै दोस्रोमा सोमालिया छ। जसले १०० मा क्रमशः ८ र ९ अंकमात्र पाएका छन्। जब कि डेनमार्कले ९० अंक प्राप्त गरेको छ। सुशासन दिने सन्दर्भमा भुटानले एसियामा बाजी मारेको छ। ७२ अंक ल्याएर १८औं स्थानमा आफूलाई उभ्याएको भुटानबाट नेपालले अबका दिनमा पाठ सिक्नैपर्छ। सिंगापुर, फिनल्यान्ड, अस्ट्रेलियाजस्ता मुलुकले भ्रष्टाचार नियन्त्रण गर्ने र सुशासन दिने कार्यमा आफूलाई उल्लेखनीय सुधार गरेको पाइन्छ। के नेपाल यी देशको बाटो समात्न सक्दैन र ? उच्च भ्रष्टाचार भएका देशहरूको कमजोरीका मुख्य कारणहरू थाहा पाउनु र तत्तत् कार्य हुन नदिनु नेपालका लागि सुशासनको बाटो पहिल्याउनु हो। संस्थाहरू कमजोर हुनु, राजनीतिक अस्थिरता हुनु, कानुनको शासनमा कमी आउनु, प्राकृतिक स्रोतहरूमा आर्थिक निर्भरता रहनु, गरिबी र असमानता, पारदर्शिता र जवाफदेहीको कमी, सांस्कृतिक र ऐतिहासिक कारकहरू, बाह्य प्रभावहरू, भ्रष्टाचारविरुद्धका उपायहरूको खोजी नगर्नु, नागरिक समाज कमजोर हुनु आदि भ्रष्टाचार बढ्नुका प्रमुख कारण हुन्। भ्रष्टाचार बढ्यो, विकास घट्यो, सुशासन बढ्यो विकास बढ्यो। राजनीतिक अस्थिरताको सिकार देश नेपालमा नेताले नै शासनलाई कमजोर बनाए र त भ्रष्टाचारले अवसर पायो र जरा गाड्यो। नागरिकहरू जबसम्म आधारभूत सेवा प्राप्त गर्नकै लागि घुस दिन बाध्य हुन्छन्, तबसम्म भ्रष्टाचार रहिरहन्छ। सरकारका हरेक काममा पारदर्शिता हुन थालेपछि सुशासन मौलाउन थालिहाल्छ।"
बाढीपहिरोबाट क्षति भएका २६ वटा आयोजना पुनर्निर्माणका लागि अर्थ मन्त्रालयको सहमति,"काठमाडौं : अर्थ मन्त्रालयले गत असोज दोस्रो साता गएको बाढी पहिरोबाट क्षति भएका सडक तथा पुल गरी २६ वटा आयोजना पुनर्निर्माणका लागि १८ अर्ब ८८ करोड रुपैयाँको स्रोत सहमति प्रदान गरेको छ। भौतिक पूर्वाधार तथा यातायात मन्त्रालयबाट फागुन ४ गते माग भइ आएकोमा उपप्रधानमन्त्री एवं अर्थमन्त्री विष्णुप्रसाद पौडेलले आज आयोजनाहरू पुनर्निर्माणका लागि स्रोत सहमति प्रदान गर्ने निर्णय गरेका हुन्। २६ वटा आयोजना १३ वटा सडक र १३ वटा पुल पुनर्निर्माणसँग सम्बन्धित आयोजना छन्। सडक पुनर्निर्माणमा बिपी राजमार्ग, मेची राजमार्ग, अरनिको राजमार्ग, कान्ति राजमार्गसहित १३ वटा आयोजना रहेका छन्। त्यसैगरी अर्थ मन्त्रालयले जाजरकोट भूकम्पबाट क्षति भएका संरचनाहरूको पुनर्निर्माण अघि बढाउन अस्थायी कार्यालय स्थापनाका साथै दरबन्दी सिर्जना गर्न राष्ट्रिय विपद् जोखिम न्यूनीकरण तथा व्यवस्थापन प्राधिकरणलाई सहमति प्रदान गरेको छ।"
प्रकृतिको मृत्युबारे छानबिनका लागि कूटनीतिक पहल गर्न राष्ट्रिय सभाले सरकारलाई गरायो ध्यानाकर्षण,"काठमाडौं : राष्ट्रियसभाले भारतको ओडिसास्थीत एक कलेजमा प्रकृति लम्सालको मृत्यु भएकाबारे छानबिनका लागि कूटनीतिक पहल गर्न सरकारको ध्यानाकर्षण गराएको छ । मंगलबार बसेको राष्ट्रियसभा बैठकमा सदस्यहरुले प्रकृति लम्सालको मृत्यु घटनामा सरकारको ध्यानाकर्षण गराएपछि राष्ट्रियसभा अध्यक्ष नारायणप्रसाद दाहालले उक्त घटनामा सभाको गम्भीर ध्यानाकर्षण भएको भन्दै छानबिनका कुटनीतिक पहल गर्न सरकारको ध्यानाकर्षण गराएका हुन् । उनले उक्त घटनामा सत्यतथ्य छानबिन गरी यथार्थ अवस्था पहिचान गरी निज छात्रालाई उचित न्याय प्रदान गर्न यथाशीघ्र गम्भीर रुपमा कूटनीतिक पहल गर्न सरकारको ध्यानाकर्षण गराए । साथै उक्त कलेजमा अध्ययनरत नेपाली विद्यार्थी सुरक्षित वातावरणमा नीर्भिकताका साथ अध्ययन गर्ने वातावरण बनाउन पनि सरकारलाई उनले आग्रह गरे। त्यसअघि बैठकमा राष्ट्रियसभा सदस्य राधेश्याम पासवानले प्रकृति लम्सालको रहस्यमय मृत्यु भएपछि नेपाली विद्यार्थीहरूले छानविनको माग गर्दा कलेजबाटै निकालेको भन्दै कूटनीतिक पहलमार्फत छानबिन गर्न माग गरेका थिए । त्यस्तै राष्ट्रियसभा सदस्य कृष्ण बहादुर रोकायाले प्रकृति लम्सालको मृत्युका बारेमा फरकफरक धारणा बाहिर आएको भन्दै यस घटनामा कलेजले ट्वीस्ट गर्न खोजेको बताए । उक्त घटनाको छानविनका लागि तत्काल पहल गर्न उनले माग गरे । त्यस्तै अन्य सदस्यहरुले नेपाली विद्यार्थीमाथि भएको दमन रोक्दै आगामी दिनमा यस्ता घटना घट्न नदिन तत्काल कूटनीतिक पहल गर्न आग्रह गरेका थिए । विटेक तेस्रो वर्षमा अध्ययनरत बुटवलकी छात्रा प्रकृति लम्सालको शंकास्पद मृत्यु लाई विश्वविद्यालयले आत्महत्या भनेको थियो। तर, विद्यालय प्रशासनको भनाइप्रति विद्यार्थीहरू आक्रोशित बन्दै उक्त घटनाको छानबिनको माग गर्दै प्रदर्शन गरेका थिए। त्यस लगत्तै ठूला संख्यामा नेपाली विद्यार्थीलाई विश्वविद्यालयबाट निकालिएको थियो। विश्वविद्यालयकै कर्मचारी दूर्व्यवहार गरेको भिडियो पनि स्पष्ट देखिन्छ। विद्यार्थीमाथि ज्यादती गरिएको भन्दै नेपाल र भारतमा चौतर्फी आलोचना भएपछि फर्काउन पहल गरिएको हो। आलोचना र दबाब बढ्दै जान थालेपछि उक्त घटनालाई लिएर आज प्रशासनले कारबाही प्रक्रिया अगाडि बढाएको छ। सोही विश्वविद्यालयमा अध्ययरत भारतीय विद्यार्थीको दुर्व्यवहारका कारण छात्रा लम्सालको मृत्यु भएको नेपाली विद्यार्थीहरूको आरोप थियो। नेपाली विद्यार्थीको प्रदर्शनप्रति विश्वविद्यालय प्रशासन उल्टै आक्रोशित बनेको थियो। ठूला संख्यामा नेपाली विद्यार्थीलाई रातारात विश्वविद्यालयबाट निकालियो। रेल स्टेसनमा लगेर अलपत्र पारियो। दुर्व्यवहार गरी सयौं विद्यार्थीलाई घर फिर्ता जान प्रशासनले जबर्जस्ती गरेको विद्यार्थीहरूको गुनासो छ। सो विश्वविद्यालयमा करिब १२ सयको हाराहारीमा नेपाली विद्यार्थी अध्ययनरत रहेको अनुमान छ। विश्वविद्यालयले फिर्ता गर्ने भने पनि नेपाली विद्यार्थीहरूमा त्रास कायमै छ।"
भूमि अधिकारका लागि भूमि अध्यादेश,"भूमिसम्बन्धी समस्या समाधान गर्न सरकारले पुस २६ मा मन्त्रिपरिषद् बैठकले भूमिसम्बन्धी केही नेपाल ऐनलाई संशोधन गर्नेसम्बन्धी अध्यादेश ल्याउने निर्णय गरेको थियो। योसँगै अन्य पाँच अध्यादेश पनि थियो। राष्ट्रपति रामचन्द्र पौडेलले अन्य पाँच वटा अध्यादेश तत्काल स्वीकृत गरे। तर भूमिसम्बन्धी अध्यादेश उनले दुई दिन होल्ड गरे। छलफलपछि मात्रै अध्यादेशलाई स्वीकृत गरे। यो बेलासम्म थुप्रै कुरा आयो अध्यादेशलाई लिएर। सरकारले अध्यादेश पारित गर्न सदनमा पेस गरेको छ। यसलाई लिएर दलहरू फरकफरक कित्तामा उभिएका छन्। यसले भूमिसम्बन्धी अध्यादेशमा सबैको चासो र बहसको विषय बनेको छ। अध्यादेशमा के छ ? भूमिसम्बन्धी अध्यादेशमा भूमिसम्बन्धी ऐन, २०२१, वन ऐन २०७६ र राष्ट्रिय निकुञ्ज ऐनका केही प्रावधान संशोधन प्रस्ताव गरिएका छन्। भूमिसम्बन्धी ऐन दफा ५२ख को उपदफा (४) को खण्ड (ग) को सट्टा सार्वजनिक जग्गा, नदी, खोला, वा नहर किनारको जग्गा, जोखिमयुक्त स्थानमा बसोबास गरिएको जग्गा, राष्ट्रिय निकुञ्ज वा आरक्षको जग्गा, मध्यवर्ती क्षेत्रको जग्गा, हाल रुखबिरुवाले ढाकिएको वनको जग्गा र सडक सीमाभित्रको जग्गा तर सुरु नापी हुँदाका बखत क्षेत्रीय नापी किताब वा लगतमा गौचर, हाट, हाटघाट वा बजार उल्लेख भएको जग्गामा दफा ५२ ग मा तोकेको समयावधिभन्दा अगावैदेखि घरटहरा बनाई आवादकमोत गर्दै आएका रहेछन् र त्यस्तो जग्गा सुरु नापी हुँदाका बखत क्षेत्रीय नापी किताबको विरह महलमा वा लगतमा उल्लेख भएबमोजिम हाल उपयोगमा छैन भन्ने व्यहोरा जग्गा रहेको स्थानीय तहको कार्यपालिकाको किटानी निर्णयसहित लेखी आएमा त्यस्तो जग्गा भूमिहीन दलित, भूमिहीन सुकुम्बासी वा अव्यवस्थित बसोबासीलाई उपलब्ध गराउन बाधा पर्ने छैन। भन्ने कुरा अध्यादेशमा उल्लेख छ। तर उल्लिखित जग्गामा वा नदी किनार, तालतलैयाको किनार, राष्ट्रिय निकुञ्ज, आरक्ष, वन क्षेत्र, सडकको मापदण्डभित्र वा अन्य जोखिमयुक्त स्थानमा बसोबास गरिरहेका भूमिहीन दलित वा भूमिहीन सुकुम्बासीलाई अन्यत्रै बसोबासको व्यवस्था मिलाउनु पर्नेछ। भन्ने अध्यादेशमा थपिएको छ। भूमिसम्बन्धी ऐन दफा ५२ग को दफा १ मा रहेको  अभिलेखमा वन क्षेत्र जनिएको  भन्ने शब्दहरूको सट्टा अभिलेखमा वन क्षेत्र वा मध्यवर्ती क्षेत्र जनिएको  भन्ने शब्दहरू अध्यादेशमा राख्न प्रस्ताव गरिएको छ। त्यस्तै उपदफा (३) को सट्टा (३) उपदफा (१) बमोजिम अव्यवस्थित बसोबासीलाई जग्गा उपलब्ध गराउँदा जग्गाको प्रकृति, क्षेत्रफल र मूल्यांकनलाई समेत हेरी तोकिएबमोजिमको दस्तुर लिई जग्गाको स्वामित्व उपलब्ध गराउन सक्नेछ। भन्ने अध्यादेशमा छ। राष्ट्रिय निकुञ्ज ऐन, २०२९ को दफा ३खको उपदफा (१) को प्रतिबन्धात्मक वाक्यांशको सट्टा तर यसरी व्यवस्थापन वा संरक्षण गर्दा उक्त क्षेत्रमा रहेको स्थानीय जनताको भूस्वामित्वलाई कुनै असर नपर्ने गरी अभिलेखमा वन, वन क्षेत्र वा बुट्ट्यान क्षेत्र जनिएको जग्गालाई पुनः नक्सांकन गरी वन क्षेत्रबाट छुट्ट्याई नेपाल सरकारको नाममा कायम गरी अध्यावधिक गर्न बाधा पर्ने छैन। प्रतिबन्धात्मक वाक्यांश अध्यादेशमा राखिएको छ। यस्तै, वन ऐन, २०७६ को दफा ३ को उपदफा (२) मा तर अभिलेखमा वन, वन क्षेत्र वा बुट्ट्यान क्षेत्र जनिएको जग्गालाई पुनः नक्सांकन गरी वन क्षेत्रबाट छुट्ट्याई नेपाल सरकारको नाममा कायम गरी अध्यावधिक गर्न बाधा पर्ने छैन। भन्ने प्रतिबन्धात्मक वाक्यांश राखिएको छ। यो अध्यादेश विगतका आयोगका अनुभव, सिकाइ र सरोकारवालाहरूको समेत राय परामर्शका आधारमा भूमिहीन दलित, भूमिहीन सुकुम्बासी र अव्यवस्थित बसोबासीको समस्या ठोस, व्यावहारिक र दिगो रूपमा समाधान गर्न आएको छ। यसरी अनौपचारिक जग्गाबाट राज्यले राजस्व संकलन गर्न पनि सकेको छैन र अहिले ती बस्ती हटाउन सक्ने स्थिति पनि छैन। त्यस्तै, वर्षौंदेखि बसेको बस्ती हटाउँदा नयाँ खालको द्वन्द्व निम्तिने हुन्छ। ती ठाउँहरूमा ठूलठूला संरचनाहरू बनेका छन्, विद्यालय, स्वास्थ्य संस्था, बजारलगायत पानी बत्ती सबैखाले पूर्वाधार भएको सुविधा सम्पन्न बस्तीहरू छन्। उनीहरू सबैको जीविकोपार्जनको माध्यम पनि त्यही भूमिमा जोडिएको अवस्था छ। यसैले एक पटक जो जहाँ जसरी बसेको छ, यदि त्यो जमिन बसोबास गर्न उपयुक्त छ भने कानुनी मापदण्डका आधारमा त्यहीँ व्यवस्थापन गर्नु अत्यन्तै व्यावहारिक र उपयुक्त हुन्छ। यसबाट राज्यले अर्बौ राजस्व संकलन पनि गर्न सक्ने देखिन्छ। आयोगको काम यसअघिको आयोग विघटनपूर्व ७ सय २४ स्थानीय तहसँग मिलेर काम गर्न सहमति भएको सूचना दिइएको देखिन्छ। यो भूमिहीन दलितको ८६ हजार ४ सय ८२, भूमिहीन सुकुम्बासी १ लाख ६४ हजार २ सय ९३ र अव्यवस्थित ८ लाख ३४ हजार ४ सय ७० गरी यो संख्या १० लाख ८५ हजार २ सय ४५ भूमि माग गर्ने निवेदन कम्प्युटरमा प्रविष्टीकरण भएको देखिन्छ। साथै, आयोगले विभिन्न समयमा गठित भूमि आयोग तथा समितिले संकलन गरेको पुरानो अधुरो कार्यको निवेदन ८६ हजार ४ सयसमेतको प्रक्रिया बढाएको देखिन्छ। अघिल्लो केशव निरौला आयोगले ३२ महिना काम गर्दा जम्मा ५ हजार ३ सय ५३ परिवारलाई लालपुर्जा वितरण गरेको देखिन्छ। संविधान प्रदत्त अधिकार कार्यान्वयनका लागि पनि समय लम्बिरहेको अवस्थालाई मध्यनजर गरी यस पटक तोकिएको समयसीमाभित्र नै भूमिहीन समस्या समाधान गर्ने लक्ष्य सरकारले लिएर सरकारले भूमि समस्या समधान आयोग बनाएको छ। यो आयोगले कार्यलाई सहज बनाउनको लागि विगतमा आयोगले के, कस्ता कार्यहरू गर्न सक्षम भए के चुनौतीहरू त्यसको मिहिन समीक्षाका आधारमा यो आयोगले केही सुझावहरू सरकारलाई दिएको थियो। किनकि भूमिसम्बन्धी आठौं संशोधनमा दफा ५२ (ग) मा प्रचलित कानुनमा जुनसुकै कुरा लेखिएको भए तापनि यो दफा प्रारम्भ हुँदाका बखत ऐलानी वा अन्य सरकारी जग्गा वा अभिलेखमा वन क्षेत्र जनिएको भए तापनि आवादीमा परिणत भएको जग्गामा कम्तीमा १० वर्षअघिदेखि आवाद कमोत गरिआएका अव्यवस्थित बसोबासीलाई एकपटकको लागि नेपाल सरकारले निजहरूले आबाद कमोत गर्दै आएको स्थानमा तोकिएको क्षेत्रफलको हदमा नबढ्ने गरी जग्गा उपलब्ध गराउन सक्नेछ भनिए पनि भूमि र वन ऐन बाझिएको भन्दै प्रशासनिक झमेलाहरू रहेकोले यो विषय छिनोफानो गर्नु आवश्यक भएकोले यो भूमिसम्बन्धी केही नेपाल ऐनलाई संशोधन गर्न बनेको अध्यादेश जारी हुनु राम्रो हो। कानुनीमा भएको प्रष्ट व्यवस्थाका सन्दर्भमा भएका प्रशासनिक झमेलाहरू हटाएमा नेपालका भूमिहीन सुकुम्बासी र अव्यवस्थितका समस्याहरू समाधानका लागि भएका प्रयासहरू परिणाममुखी हुन्छन्। अहिले गठन भएको आयोगले काम गर्न सकेन भने आयोगको मात्र असफलता हुँदैन्। यो समस्या समाधान भएन भने सबैभन्दा बढी भूमिहीन दलित, भूमिहीन सुकुम्बासी अनि अव्यवस्थित बसोबासीलाई अन्याय हुन पुग्दछ। नेपालमा लाखौं भूमिहीन र गरिबका समस्याका उपयुक्त समाधान हुन अपरिहार्य छ। न्यायपूर्ण भूमि वितरणबाट त्यो विभेदको अन्त्य र सामाजिक न्याय सुनिश्चितताका लागि महŒवपूर्ण अवसर समयले अहिलेको सरकार, राजनीतिक नेतृत्व र भूमि समस्या समाधान आयोगलाई दिएको छ। समयले सुम्पेको यो महŒवपूर्ण कार्यभार पुरा गर्नैपर्छ। भूमिहीन सुकुम्बासीहरूको मुद्दा भनेको अत्यन्त भुइँतहका कमजोर वर्गको आवाज नभएकाहरूको आवाजसँग सम्बन्धित मुद्दा हो। आवाजविहीन र सामाजिक न्यायको पर्खाइमा बसिरहेकाहरूलाई न्याय गर्ने एक न्यायोचित कदमका रूपमा यसलाई लिएर स्थानीय तह, प्रदेश सरकार र संघीय सरकारको सहयोग र समन्वयमा सबै सरोकारवालाहरूको सहकार्यमा जिम्मेवार ढंगले अभियानको रूपमा आयोगले काम गर्नुपर्दछ। भूमिहीन सुकुम्बासी र अव्यवस्थित बसोबासीहरू कतिपय वैधानिकताको अभावमा राज्यका सेवा सुविधाहरूबाट बञ्चित भएका र कतिबेला उठिबास हुने हो भनी अनिश्चय र त्रासमा बाँच्नु परेको अवस्था रहेको छ। प्राकृतिक प्रकोपको उच्च जोखिममा यिनै बसोबासीहरू रहेका छन्। जोखिमहरूलाई न्यूनीकरण तथा व्यवस्थापन गर्नको लागि राज्यले लगानी गर्नसमेत अप्ठ्यारो अवस्था रहेको छ। राज्यको औपचारिक लगतमा समावेश नभएका कारण त्यस्ता क्षेत्रबाट राज्यले कर प्राप्त गर्न सकेको छैन। बसोबासी आफूले उपयोग गरेको जग्गा बंैकिङ प्रणालीमार्फत आर्थिक उन्नयनमा उपयोग गर्न नसक्दा त्यस्तो बसोबास क्षेत्र अनुत्पादक क्षेत्रको रूपमा नै रहनेछ। सुकुम्बासी र अव्यवस्थितहरूलाई हेला वा हेयका दृष्टिले हेर्ने सामाजिक परम्परा कायम रहनेछ, यसले सामाजिक अन्यायलाई प्र श्रय दिनेछ। समस्याको थप विस्तार भई सरकारी तथा सार्वजनिक जग्गा र वन क्षेत्र थप दबाबमा पर्ने देखिन्छ। यसले अझ सामाजिक असमानता र आर्थिक विपन्नता विकास गर्दछ। अन्त्यमा, यस अर्थमा संविधानको मौलिक हक र नीति कार्यान्वयन गर्नु राज्यको कर्तव्य तथा दायित्व रहेको छ। नागरिकहरूले वर्षौंदेखि आवाद कमोत गरी भोगचलन गर्र्दै आएको जमिन नक्सामा वन, वन बुट्ट्यान क्षेत्रका नाममा स्वामित्व प्राप्त गर्नबाट वञ्चित रहेको अवस्था छ। यस्ता कतिपय ठाउँहरूमा सहर बसेको अवस्था छ। त्यस्ता बस्ती न हटाउन सकिने न वैधता दिन सकिने अवस्थामा रहेकाले एकपटक यी समस्या समाधान गर्न यो भूमि अध्यादेश नेपालका सबै राजनीतिक दलहरूले राजनीतिक प्रतिबद्धताअनुसार पारित गर्नुपर्छ। विगतदेखि नै देशका सबै राजनीतिक दलहरूले यी समस्याको दिगो समाधान गर्ने भनेर प्रतिबद्धता पनि जनाउँदै आएकै हुन्। यिनै जटिल र बाध्यकारी समस्याको रूपमा रहेको भूमिसित जोडिएको समस्या समाधान गर्न यो अध्यादेश आएको हो। त्यसकारण यो समस्या सदाका लागि समाधान गर्नको लागि सबै दल प्रतिबद्ध हुन जरुरी छ।"
रवि लामिछाने तारिख बुझ्न काठमाडौं जिल्ला अदालतमा उपस्थित,"काठमाडौं : राष्ट्रिय स्वतन्त्र पार्टीका सभापति एवं पूर्वगृहमन्त्री रवि लामिछाने काठमाडौं जिल्ला अदालतमा उपस्थित भएका छन्। कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको धरौटीमा रिहा भएका रास्वपा सभापति लामिछाने आज तारिख बुझ्नको लागि जिल्ला अदालत पुगेका हुन् । काठमाडौं जिल्ला अदालतले थुनछेक बहस पछि लामिछानेसँग ६० लाख रुपैँया धरौटी मागेको थियो। यस अगाडि स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा रास्वपा सभापति लामिछानेसहित ३९ जनाविरुद्ध मुद्दा दर्ता भएको थियो। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका थिए। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ।"
केआईआईटीमा भएको दूर्व्यवहारको छानबिनका लागि कूटनीतिक पहल गर्न प्रतिनिधि सभाका सांसदले गराए ध्यानाकर्षण,"काठमाडौं : प्रतिनिधि सभाको बैठकमा सांसदहरुले भारतको ओडिसास्थीत कलिङ इन्स्टिच्यूट अफ इन्डस्ट्रियल टेक्नोलोजी (केआईआईटी)मा प्रकृति लम्सालको मृत्यु र नेपाली विद्यार्थीलाई गरिएको दूर्व्यवहारका बारे छानबिनका लागि कूटनीतिक पहल गर्न सरकारको ध्यानाकर्षण गराएका छन्। प्रतिनिधि सभाको आकस्मिक समयमा बोल्दै उनीहरुले उक्त घटनामा सत्यतथ्य छानबिन गरी यथार्थ अवस्था पहिचान गरी निज छात्रालाई उचित न्याय प्रदान गर्न यथाशीघ्र गम्भीर रुपमा कूटनीतिक पहल गर्न सरकारको ध्यानाकर्षण गराएका हुन्। बैठकमा एमाले सचिव एवम् सांसद् छविलाल विश्वकर्माले विद्यार्थी दबाबमा रहेको जानकारी रहेकाले तथ्यपरक छानबिन गर्न माग गरे। त्यसैगरी नेकपा माओवादी केन्द्रका सांसद माधव सापकोटाले केआईआईटीमा छानबिनको माग गर्दै आन्दोलन गरेका विद्यार्थीहरूमाथि क्याम्पस प्रशासनले अमानवीय व्यवहार गरेको दाबी गरे। उनले उक्त घटनामा कूटनीतिक अक्षमता प्रदर्शन भएको भन्दै माओवादीले घोर निन्दा गर्ने बताए। यसैगरी रास्वपा सांसद मनिष झाले नेपालको बजेटलाई कलेज बजेटसँग तुलना गरेको भन्दै आपत्ति जनाए। उनले २२ लाख नेपाली भारतमा भएकाले नेपालले हेर्ने कुटनीति परिवर्तन गर्नुपर्ने बताए। उनले विद्यार्थीहरुप्रति गरेको व्यवहारको कुटनीतिक पहल गर्न आग्रह गरे। त्यस्तै सांसद ठाकुर गैह्रेले पनि मृतकप्रति श्रद्धाञ्जली व्यक्त गर्दै उक्त विद्यालयका प्रशासकले गरेको अभद्र व्यवहारप्रति आक्रोश व्यक्त गरे। उनले नेपाली विद्यार्थीमाथि भएको व्यवहारप्रति खेद व्यक्त गरे। बैठकमा बोल्ने सांसद प्रभु शाह, ध्रुव प्रधानलगायतका सांसदले पनि भारतीय प्रशासकको व्यवहारको निन्दा गरेका छन्। भारतमा बिटेक पढिरहेकी एक नेपाली विद्यार्थी मृत फेला भारतमा नेपाली विद्यार्थी मृत्यु प्रकरणबारे प्रधानमन्त्रीले भने कूटनीतिक पहल गरिरहेका छौं नेपाली छात्राको मृत्युले ओडीसामा त्यस्तो के भयो? जहाँ ५ सय बढी नेपाली विद्यार्थी होस्टलबाट निकालिए नेपाली विद्यार्थीका लागि न्याय माग्दै भाजपा समर्थित विद्यार्थी संगठनको प्रदर्शन प्रकृतिको मृत्युबारे छानबिनका लागि कूटनीतिक पहल गर्न राष्ट्रिय सभाले सरकारलाई गरायो ध्यानाकर्षण"
प्रतिनिधिसभा बैठक जारी (),काठमाडौं : संघीय संसदअन्तर्गत प्रतिनिधिसभा बैठक सुरू भएको छ। बैठकमा सांसदहरुले भारतको ओडिसास्थीत एक कलेजमा प्रकृति लम्सालको मृत्यु भएकाबारे छानबिनका लागि कूटनीतिक पहल गर्न सरकारको ध्यानाकर्षण गराइरहेका छन्। उनीहरुले उक्त घटनामा सत्यतथ्य छानबिन गरी यथार्थ अवस्था पहिचान गरी निज छात्रालाई उचित न्याय प्रदान गर्न यथाशीघ्र गम्भीर रुपमा कूटनीतिक पहल गर्न सरकारको ध्यानाकर्षण गराएका छन्।
कालोमोसो दल्ने घटनाका संलग्न भएको आरोपमा जसपा नेपाल धरानका उपाध्यक्ष पक्राउ,"धरान : ताप्लेजुङको पाथीभरामा निर्माण गर्न लागिएको केबलकारको पक्षमा लागेका पदम चेन्जि माबोलाई धरानमा कालोमोसो दल्ने घटनामा संलग्न भएको आरोपमा जनता समाजवादी पार्टी नेपाल धरानका उपाध्यक्ष सुमन चेम्जोङ पक्राउ परेका छन्। सोमबार माबोले इलाका प्रहरी कार्यालय धरानमा कालोमोसो दल्ने ८ जना विरुद्ध किटानी जाहेरी दिएपछि प्रहरीले मंगलबार पक्राउ गरिएको हो। मामोको उजुरी दिएपछि कालोमोसो दल्ने विरुद्ध ८ जना विरुद्ध उजुरी दिएपछि इलाका प्रहरी कार्यालय धरानले जिल्ला अदालत सुनसरीबाट पक्राउ पुर्जीको अनुमति लिएको थियो। अदालतको अनुमतिपश्चात् प्रहरीले चेम्जोङलाई पक्राउ गरिएको धरानका डीएसपी प्रकाश जबेगुले बताए। माबोले कालोमोसो दल्ने विरुद्ध आपराधिक उपद्रो ऐन अन्तर्गत किटानी जाहेरी दिएका छन्। पक्राउ परेका जसपा उपाध्यक्ष चेम्जोङले माबोलाई कालोमोसो दलिरहेको अवस्थामा आफूले छुट्याएर अप्रिय घटना हुनबाट बचाएको बताए। उनले आफूलाई फसाउने उद्देश्यले उजुरी दिएको भन्दै सत्यतथ्य छानबिन गर्न माग गरे। आइतबार मुकुम्लुङ संरक्षण संयुक्त संघर्ष समिति सुनसरीका कार्यकर्ताहरूले धरान९ स्थित पुतलीलाइनमा कुटपिट गरी कालोमोसो दलेका थिए। कालोमोसो दल्ने कार्यमा संलग्न जनमुक्ति पार्टीका केन्द्रीय उपमहासचिव विष्णु थाम्देन, नागरिक उन्मुक्ति पार्टीका केन्द्रीय नेता अमर इजम, पहिचानवादी मोर्चाका नेता जेन्टल लावती लगायत ८ जना विरुद्ध पक्राउ पुर्जी जारी गरिएको बुझिएको छ।"
डोनाल्ड ट्रम्पले भने : अमेरिकाले अब पारस्परिक कर लगाउँछ,"वासिङटन डिसी : अमेरिकी राष्ट्रपति डोनाल्ड ट्रम्पले फेरि एक पटक पारस्परिक(रेसिप्रोकल) कर लगाउने कुरा दोहोर्याएका छन्। उनले विश्वभरका देशहरूमा पारस्परिक भन्सार लगाउने कुरा गरेका छन्। 'व्यापारमा, पारदर्शिताको खातिर मैले पारस्परिक र लगाउने निर्णय गरेको छु,' उनले सामाजिक सञ्जाल एक्समा लेखेका छन्, 'यसको अर्थ जुन देशले अमेरिकामा जति कर लगाउँछ उक्त देशमा हामी पनि त्यति नै कर लगाउनेछौं। न कम न बढी।' यो सबैका लागि निष्पक्ष हुने ट्रम्पले बताएका छन्। कुनै पनि देशले यसबारे गुनासो गर्न नसक्ने उनको भनाइ छ। कुनै देशलाई अमेरिकाले धेरै कर लगाएको भन्ने लाग् भने सो देशले पनि अमेरिका विरुद्ध लगाउँदै गरेको शुल्क घटाउनु वा हटाउनु पर्ने हुन्छ। अमेरिकामै बनेका उत्पादनहरूमा भने कर नलाग्ने उनले बताए। राष्ट्रपति ट्रम्पले फेब्रुअरी १३ मा एक ज्ञापनपत्रमा हस्ताक्षर गरेका थिए, त्यसमा रेसिप्रोकल करको योजना बनाउन आदेश दिइएको थियो। यस विषयमा राष्ट्रपति डोनाल्ड ट्रम्पले निष्पक्ष, स्वतन्त्र, पारस्परिक व्यापारको योजना घोषणा गरेको ह्वाइट हाउसले जनाएको थियो। ह्वाइट हाउसले संयुक्त राज्य अमेरिकाले अब अर्को देशले गरेको अत्यधिक मूल्य निर्धारण सहन नसक्ने जनाएको थियो। बीबीसी"
"सेयर बजार निरन्तर उकालोतिर, १० अर्ब ४३ करोड बढिको कारोबार","काठमाडौं : साताको तेस्रो सेयर कारोबार दिन मंगलबार नेप्से परिसूचक दोहोरो अंकले बढेर बन्द भएको छ। नेप्से परिसूचक ११९१ अंकले बढेर २७३९८२ विन्दुमा पुगेको हो। सेन्सेटिभ इण्डेक्स ०१७ अंकले बढेर ४५९८८ विन्दुमा अडिएको छ। कारोबार रकम सोमबारको तुलनामा वृद्धि भएको छ। सोमबार १० अर्ब ४ करोड रुपैयाँ बराबरको सेयर कारोबार भएको थियो। त्यसअघि साताको पहिलो कारोबार दिन आइतबार पनि नेप्से परिसूचक दोहोरो अंकले बढेको थियो। सो दिन ९ अर्ब ४७ करोड बराबरको सेयर कारोबार भएको थियो। यसदिन ३१४ स्क्रिप्सको १ करोड ८२ लाख ३० हजार ३०२ कित्ता सेयर १० अर्ब ४३ करोड ७० लाख ६ हजार २१४ रुपैयाँमा खरिदबिक्री भए। चार कम्पनीको सेयर सकारात्मक सर्किट लेभलमा कारोबार भयो। सप्तकोशी डेभलपमेन्ट बैंक र केबीएल डिवेन्चर २०८६ का लगानीकर्ताले भने गुमाए। ती कम्पनीको सेयर १० प्रतिशतले घट्यो। कारोबार रकमका आधारमा हिमालयन रिइन्स्योरेन्स शीर्ष स्थानमा रह्यो। सो कम्पनीको ८२ करोड २ लाख ३६ हजार ९१० रुपैयाँको सेयर कारोबार भयो। नेपाल रिइन्स्योरेन्स कम्पनीको ५१ करोडको सेयर कारोबार हुँदा पिपुल्स हाइड्रोपावरको २९ करोड,एनआरएन इन्फ्रास्टक्चर एण्ड डेभलपमेन्टको २२ करोड र सीईडीबी होल्डिंगसको २० करोड मूल्य बराबरको सेयर कारोबार भयो। कारोबारमा आएकामध्ये ८७ वटा स्टक्सक मूल्य बढ्दा १४९ वटाको घट्यो। बाँकी ८ समूहको मूल्य भने स्थिर रह्यो। यसदिन सातवटा समूहको उपसूचक बढ्दा ६ वटाको उपसूचक नकारात्मक देखिएका छन्।"
'केआइआइटी घटनाका विषयमा जानकारी गराउन सरकारसँग माग',काठमाडौं : राप्रपाले भारतको ओडिसास्थित कलिङ्गा इन्स्टिच्युट अफ इन्डस्ट्रियल टेक्नोलोजीमा भएको घटनाका सम्बन्धमा सदनमा जानकारी गराउन सरकारसँग माग गरेको छ। मंगलबार प्रतिनिधिसभाको विशेष समयमा बोल्दै राप्रपा अध्यक्ष राजेन्द्र लिङदेनले प्रकृति लम्सालको शंकास्पद मृत्युको घटनापछि उत्पन्न परिस्थितिका विषयमा सामाजिक सञ्जालमा नभइ परराष्ट्रमन्त्री वा सम्बन्धित निकायले संसदलाई जानकारी गराउनुपर्ने माग गरे। उक्त घटनाको कूटनीतिक तवरले अनुसन्धान गर्न उनले बताए। अध्यक्ष लिङ्देनले देशको शैक्षिक वातावरण र भविष्य ठीक नभएकाले लाखौं विद्यार्थीहरू पढ्नका लागि विदेश जान बाध्य भएकाले सरकारले यस घटनाबाट पाठ सिक्नुपर्ने धारणा राखे। उनले अहिले देशको अवस्था ठीक छैन भन्ने कुरा र छिमेकीहरूले नेपाललाई हेर्ने दृष्टिकोण पनि तल्लो स्तरको छ भन्ने यसबाट प्रमाणित भएको उल्लेख गरे।
नेपाली विद्यार्थीको अवस्था बुझ्न दूतावासका दुई प्रहरी अधिकारी केआइआइटी पुगिसके : परराष्ट्रमन्त्री,"काठमाडौं : नेपाली विद्यार्थीको अवस्था बुझ्न नयाँ दिल्लीस्थित नेपाली दूतावासका दुई प्रहरी अधिकारी ओडीसा पुगेका छन्। कलिंगा इन्स्टिच्युट अफ इन्डस्ट्रियल टेक्नोलोजी (केआइआइटी) विश्वविद्यालयमा अध्ययनरत नेपाली छात्राको मृत्युपछि विकसित घटनाक्रमबारे बुझ्न उनीहरू त्यहाँ गएका हुन्। परराष्ट्रमन्त्री आरजु राणा देउवाले यस विषयमा जानकारी गराउँदै प्रकृति लम्सालको मृत्यु र त्यसपछि विकसित परिस्थितिबारे निरन्तररूपमा फलोअप गरिरहेको बताइन्। 'नेपाली विद्यार्थीको अवस्था बुझ्न र त्यहाँ रहेका नेपाली विद्यार्थीलाई कलेजमा सुरक्षाको वातावरण मिलाउने सन्दर्भमा नेपाली दूतावास नयाँ दिल्लीबाट नेपाल प्रहरीका दुई जना वरिष्ठ अधिकारी आज बिहानै विश्वविद्यालय पुग्नुभएको छ। मैले उहाँहरूसँग फोनमा कुरा गरी घटनाको आवश्यक अनुसन्धानका लागि भारतीय सुरक्षाकर्मीसँग समन्वय गर्न तथा नेपाली विद्यार्थीलाई आवश्यक सहयोग र होस्टलमा सुरक्षित रूपमा रहनका लागि विश्वविद्यालय प्रशासनसँग समन्वय गर्न निर्देशन दिएकी छु,' मन्त्री राणाले भनेकी छन्। यस विषयमा दिल्लीस्थित दूतावास दिल्लीले निरन्तर आवश्यक पहल गरिरहेको उनले बताइन्। 'हिजोको कूटनीतिक प्रयासपछि कलेजले विद्यार्थीहरूलाई होस्टेलमा फर्कन अपील गरिसकेको छ भने नेपाली विद्यार्थीलाई दुर्व्यवहार गर्ने स्टाफलाई कारबाही गरिसकिएको जानकारी पनि विश्वविद्यालयले सार्वजनिक सूचनामार्फत गराएको छ,' उनले फेसबुकमा उल्लेख गरेकी छन्। यस विषयमा परराष्ट्र मन्त्रालय र नेपाली राजदूतावास दिल्लीले विश्वविद्यालय प्रशासन र भारतीय सुरक्षा अधिकारीको सम्पर्कमा रहेर आवश्यक समन्वयका साथ काम गरिरहेका उनले बताएकी छन्।"
"नेपाली विद्यार्थीलाई दूर्व्यवहार गर्ने केआईआईटी छात्रावासका दुई सुरक्षा कर्मचारी बर्खास्त, आइआरओका अधिकारी निलम्बन","काठमाडौं : नेपाली विद्यार्थीलाई दूर्व्यवहार गर्ने भारतको ओडिसा राज्यस्थित कालिंगा इन्स्टिच्युट अफ इन्डस्ट्रियल टेक्नोलोजी (केआईआईटी) छात्रावासका दुई सुरक्षा कर्मचारी बर्खास्त भएका छन्। विटेक तेस्रो वर्षमा अध्ययनरत बुटवलकी छात्रा प्रकृति लम्सालको शंकास्पद मृत्यु पश्चात विरोध गर्ने नेपाली विद्यार्थीलाई रातारात निकाल्ने र दूर्व्यवहार गरेपछि सुरक्षा अधिकारीलाई कारबाही गरिएको केआईआईटीका रजिष्टारले जनाएका छन्। रजिष्टारका अनुसार दुई सिनियर होस्टल अधिकारी र अन्तर्राष्ट्रिय सम्बन्ध कार्यालय () का एक वरिष्ठ प्रशासनिक अधिकारीलाई अनुसन्धानको लागि निलम्बन गरिएको छ। विटेक तेस्रो वर्षमा अध्ययनरत बुटवलकी छात्रा प्रकृति लम्सालको शंकास्पद मृत्यु लाई विश्वविद्यालयले आत्महत्या भने। तर, विद्यालय प्रशासनको भनाइप्रति विद्यार्थीहरू आक्रोशित बन्दै उक्त घटनाको छानबिनको माग गर्दै प्रदर्शन गरेका थिए। त्यस लगत्तै ठूला संख्यामा नेपाली विद्यार्थीलाई विश्वविद्यालयबाट निकालिएको थियो। विश्वविद्यालयकै कर्मचारी दूर्व्यवहार गरेको भिडियो पनि स्पष्ट देखिन्छ। विद्यार्थीमाथि ज्यादती गरिएको भन्दै नेपाल र भारतमा चौतर्फी आलोचना भएपछि फर्काउन पहल गरिएको हो। आलोचना र दबाब बढ्दै जान थालेपछि उक्त घटनालाई लिएर आज प्रशासनले कारबाही प्रक्रिया अगाडि बढाएको हो। केआईआईटी अधिकारीहरू र सम्पूर्ण कर्मचारीहरू १६ फेब्रुअरीमा भएको घटनाप्रति गहिरो दुःख व्यक्त गर्दछन्। दुई सुरक्षा कर्मचारीलाई तुरुन्तै बर्खास्त गरिएको छ। दुई वरिष्ठ होस्टेल अधिकारीहरू र अन्तर्राष्ट्रिय सम्बन्ध कार्यालय () का एक वरिष्ठ प्रशासनिक अधिकारीलाई पूर्ण अनुसन्धानको लागि निलम्बन गरिएको छ।आज विश्वविद्यालयबाट जारी विज्ञप्तिमा भनिएको छ,कर्मचारीहरूले विद्यार्थीहरूलाई सकेसम्म चाँडो क्याम्पसमा फर्कन सक्रिय रूपमा मनाइरहेका छन्। क्याम्पसमा नेपाली विद्यार्थीहरूलाई फर्काउन सहज बनाउन क्याम्पस ६ मा एक समर्पित नियन्त्रण कक्ष चौबिसै घण्टा सञ्चालनमा छ। सोही विश्वविद्यालयमा अध्ययरत भारतीय विद्यार्थीको दुर्व्यवहारका कारण छात्रा लम्सालको मृत्यु भएको नेपाली विद्यार्थीहरूको आरोप थियो। नेपाली विद्यार्थीको प्रदर्शनप्रति विश्वविद्यालय प्रशासन उल्टै आक्रोशित बनेको थियो। ठूला संख्यामा नेपाली विद्यार्थीलाई रातारात विश्वविद्यालयबाट निकालियो। रेल स्टेसनमा लगेर अलपत्र पारियो। दुर्व्यवहार गरी सयौं विद्यार्थीलाई घर फिर्ता जान प्रशासनले जबर्जस्ती गरेको विद्यार्थीहरूको गुनासो छ। सो विश्वविद्यालयमा करिब १२ सयको हाराहारीमा नेपाली विद्यार्थी अध्ययनरत रहेको अनुमान छ। अलपत्र परेका विद्यार्थीले दिल्लीस्थित नेपाली राजदूतावासमा फोन गरेर पीडा सुनाएका थिए। यद्यपी आज विज्ञप्ति जारी गर्दै कर्मचारी विद्यार्थीमाथि गरेको व्यवहारप्रति क्षमा मागेको छ। विज्ञप्तिमा भनिएको छ, हाम्रा कर्मचारीहरुले गरेको केही टिप्पणीहरू प्रति क्षमा चाहन्छौं। हामी हाम्रा विद्यार्थीहरूको सुरक्षा र कल्याणलाई सबैभन्दामाथि प्राथमिकता दिन्छौं। सुरुवातमा विश्वविद्यालयको भनाइ भने फरक थियो। विश्वविद्यालयले विज्ञप्ति नै निकालेर भनेको थियो, हाम्रो प्रशासनले नेपाली विद्यार्थीको मृत्युको घटनालाई लिएर १० घण्टादेखि शान्तिपूर्वक धेरैपटक परामर्श गर्न खोज्यो, शान्तिपूर्वक सम्झाउन खोज्यो। तर, नेपाली विद्यार्थीहरूले कानुनलाई उल्लंघन गर्दै कलेजमा तनाव सिर्जना गर्न खोजे। उनीहरूले सार्वजनिक सडकमा पनि १ घण्टा अवरूद्ध गरेर थप तनाव दिए। तनाब बढेपछि विद्यार्थी घर पठाएको विश्वविद्यालयको भनाइ थियो। यतिमात्रै होइन कलेजले मृत्युको घटनालाई सहज र पूर्वाग्रहरहित तरिकाले अनुसन्धानलाई निरन्तरता दिन नेपाली विद्यार्थीलाई घर जान सल्लाह दिएको बताएको थियो । घटनाका बारेमा निष्पक्ष भएर छानबिन नहुँदासम्मका लागि हामीले नेपाली विद्यार्थीलाई तत्काल स्थानीयहरूको सहयोगमा घर जान सल्लाह दिएका हौं। तर, पछि कलेजले होस्टेलमा बसेका र अस्थायी रूपमा निकालिएका विद्यार्थीहरूको निलम्बन फिर्ता लिएको जनाएको छ। उसले फिर्ता हुन चाहने विद्यार्थीलाई राख्ने पनि जनाएको छ। उसले विद्यार्थीहरूको एकेडेमिक कक्षा चाँडै सञ्चालन हुने र यसमा विशेष ध्यान दिइने पनि बताएको छ। विश्वविद्यालयले फिर्ता गर्ने भने पनि नेपाली विद्यार्थीहरूमा त्रास कायमै छ। विदेशी विद्यार्थीमा गर्ने व्यवहारमा विभेद छ। कूटनीतिक पहल के भयो ? उक्त घटनालाई प्रधानमन्त्री केपी शर्मा ओलीले गम्भीरतापूर्वक लिएको प्रतिक्रिया दिए। प्रधानमन्त्री ओलीले नेपाली विद्यार्थी मारिएको र होस्टलबाट जबरजस्ती निकालिएको घटनामा सरकारले कूटनीतिक तवरले बुझ्दै सम्पर्कमा रहेर काम गरिरहेको सामाजिक सञ्जालमार्फत जानकारी दिए। केआईआईटी विश्वविद्यालयको होस्टेलमा एकजना नेपाली छात्राको मृत्यु भएको र नेपाली विद्यार्थीलाई होस्टेलबाट जबर्जस्ती निकालेको कुरा मिडिया र सामाजिक सञ्जालमार्फत जानकारीमा आएको छ, यस विषयमा सरकारले कूटनीतिक तबरले बुझ्दै सम्पर्कमा रहेर काम गरिरहेको छ, प्रधानमन्त्री ओलीले सामाजिक सञ्जालमा लेखे। भारतस्थित नेपाली राजदूतावासले नेपाली विद्यार्थीहरूलाई छात्रावासबाट निकालिएको सूचना प्राप्त हुनासाथ रजिस्ट्रार लगायतका प्रतिनिधिसँग छलफल गरेको जानकारी दिएको थियो। शैक्षिक संस्थामा रहेका नेपाली विद्यार्थीहरूको कक्षा सञ्चालनका लागि आवश्यक व्यवस्था मिलाउनसमेत अनुरोध गरिएको दूतावासले जनाएको छ। राजदूतावासको अनुरोध र प्रधानमन्त्री ओलीको सक्रियताले नेपाली विद्यार्थीहरूलाई छात्रावासमा फर्काउने र नेपाली विद्यार्थीहरूका लागि कक्षा सञ्चालनको व्यवस्था गर्ने जानकारी राजदूतावासलाई विश्वविद्यालयले गराएको छ। राजदूतावासका काउन्सिलर गोकुल बस्नेतले अथक प्रयत्नपछि समस्या समाधान भएको जानकारी दिए। राजदूतावासले मृत्यु भएकी विद्यार्थी लम्सालको मृत्युको सम्बन्धमा स्वतन्त्र एवं निष्पक्ष तबरले अनुसन्धान हुनुपर्नेमा जोड दिएको छ। विश्वविद्यालयले पनि यो विषयलाई गम्भीरतापूर्वक लिने प्रतिबद्धता व्यक्त गरेको थियो। राजदूतावासले वरिष्ठ प्रहरी उपरीक्षकको नेतृत्वमा मंगलबार ओडिसामा टोली पठाउने जनाएको छ। घटनाको यथार्थ जानकारी लिन एसएसपीसहित टोली विश्वविद्यालय जाने काउन्सिलर बस्नेतले जानकारी दिए। परराष्ट्र मन्त्रालयका प्रवक्ता एवं सहसचिव कृष्णप्रसाद ढकालले नयाँ दिल्लीस्थित नेपाली राजदूतावास र सम्बन्धित विश्वविद्यालयसँग निरन्तर सम्पर्कमा रहेको र आवश्यक सहयोग र समन्वय भइरहेको जानकारी दिए। ढकालका अनुसार विश्वविद्यालयले विद्यार्थीलाई पुनः होस्टलमा फिर्ता गर्ने प्रतिबद्धता जनाएको छ। परराष्ट्रमन्त्री डा आरजु देउवाले समेत केआईआईटीमा भएको घटनाका विषयमा आवश्यक कूटनीतिक पहल भइरहेको बताएकी थिइन्। सो विश्वविद्यालयको होस्टेलमा नेपाली विद्यार्थी प्रकृति लम्सालको मृत्यु भएको र त्यसपछि नेपाली विद्यार्थीमाथि भएको व्यवहारका सन्दर्भमा आफू सोमबार बिहानदेखि नै सम्पर्कमा रहेर आवश्यक कूटनीतिक पहल थालेको उनले जानकारी दिइन्।"
सार्वजनिक निकायमा स्वदेशी वस्तु प्रयोग अनिवार्य कार्यान्वयन गर्ने सरकारको निर्णय,"विभिन्न मन्त्रालयहरूमा फाइल निर्णयमा ढिलाइ हुने समस्या समाधान गर्न संशोधित सुशासन सञ्चालन तथा व्यवस्थापन ऐन तथा कार्यसम्पादन नियमावली अनुसार तोकिएको समयभित्रै टुङ्ग्याउने निर्णय भएको छ। काठमाडौं : सरकारले सार्वजनिक निकायमा स्वदेशी वस्तुको प्रयोग गर्ने निर्देशन दिएको छ। मुख्यसचिव एकनारायण अर्यालको संयोजकत्वमा सोमबार बसेको सचिवस्तरीय बैठकले सार्वजनिक निकायमा स्वदेशी वस्तुको प्रयोग सम्बन्धी निर्देशिका सबै मन्त्रालयले अनिवार्य रुपमा कार्यान्वयन गर्ने निर्णय गरेको हो। स्वदेशी वस्तुको प्रयोग लागि प्रदेश तथा स्थानीय तहलाई कार्यान्वयनको लागि अनुरोध गर्ने निर्णय भएको छ। बैठकले डिजिटल शासन, सुशासन, प्रविधिमैत्री सेवा प्रवाह तथा प्रशासनिक सुधारका विषयमा पनि निर्णय भएको छ। सार्वजनिक निकायबाट हुने सेवा प्रवाहलाई प्रविधिमैत्री बनाउने उद्देश्यअनुरुप कार्यान्वयनमा ल्याइएको नागरिक एपमार्फत छिटो छरितो सेवा दिने प्रबन्ध सबै मन्त्रालय र विभाग र कार्यालयले गर्ने गराउने र समयमै सेवा प्रवाह र निर्णय भए नभएको सन्दर्भमा केन्द्रीय निकाय र राष्ट्रिय सतर्कता केन्द्रले नियमित अनुगमन गर्ने निर्णय भएको छ। एकीकृत कार्यालय व्यवस्थापन प्रणाली लागू आर्थिक वर्ष २०८२८३ देखि सबै सरकारी कार्यालयमा क्युआर कोड सहितको एकीकृत कार्यालय व्यवस्थापन प्रणाली ०८१ पौषमै लागू गर्ने निर्णय भई सकेकोको सन्दर्भमा डिजिटल हस्ताक्षरको व्यवस्था गृह मन्त्रालयले गर्नेछ भने अन्य प्राविधिक पक्ष सञ्चार तथा सूचना प्रविधि मन्त्रालयले व्यवस्थापन गर्ने तथा विद्युतीय सुशासन बोर्डले अन्य प्राविधिक सहयोग उपलब्ध गराउने निर्णय गरिएको छ । पूर्वकर्मचारीहरूको ज्ञान उपयोग र आचरण संहिताका लागि समिति गठन सेवा निवृत्त राष्ट्रसेवक तथा निजामती कर्मचारीहरूको ज्ञान, सीप र अनुभवलाई राष्ट्र सेवामा प्रभावकारी रूपमा उपयोग गर्ने उद्देश्यसहित समिति गठन गरेको छ। संघीय मामिला तथा सामान्य प्रशासन मन्त्रालयका सचिवको संयोजकत्वमा गृह सचिव तथा प्रधानमन्त्री तथा मन्त्रिपरिषद्को कार्यालयका शासकीय मामिला हेर्ने सचिव सदस्य रहने गरी समिति गठन गर्ने निर्णय गरेको हो। समितिले महिनाभित्र सेवा निवृत्त राष्ट्रसेवकनिजामती कर्मचारीहरूको ज्ञान सीप र अनुभवलाई राष्ट्रसेवामा समुचित उपयोग गर्न तथा निजहरूले पालना गर्नुपर्ने आचरणलाई संहिताबद्ध गर्नका लागि मस्यौदा तयार पार्न जिम्मेवारी दिइएको छ। मस्यौदा तयार भएपछि आगामी सचिव बैठकमा पेश हुनेछ। विभिन्न मन्त्रालयहरूमा फाइल निर्णयमा ढिलाइ हुने समस्या समाधान गर्न संशोधित सुशासन सञ्चालन तथा व्यवस्थापन ऐन तथा कार्यसम्पादन नियमावली अनुसार तोकिएको समयभित्रै टुङ्ग्याउने निर्णय भएको छ। यसैगरी सगरमाथा संवाद २०८२ का लागि तयारी नेपाल सरकारको आयोजनामा २०८२ साल जेठ २, ३, ४ गते हुने सगरमाथा संवाद कार्यक्रमको सफलताका लागि सबै मन्त्रालयहरूलाई आवश्यक सहयोग, समन्वय र सहजीकरण गर्न निर्देशन दिइएको छ।"
बूढानीलकण्ठमा अनलाइन जुवा खेलाउने २४ भारतीय पक्राउ,"काठमाडौं : बूढानीलकण्ठमा दुई वटा घर भाडामा लिएर अनलाइन जुवा खेलाउने २४ जना भारतीय नागरिक पक्राउ परेका छन्। उपत्यका अपराध अनुसन्धान कार्यालयका प्रवक्ता काजीकुमार आर्चायका अनुसार सोमवार साँझ उनीहरूलाई अनलाइन जुवा खेलाउँदै गरेको अवस्थामा प्रहरीले पक्राउ गरेको हो। उनीहरुले त्यहाँको दुईवटा घर दुई वर्षको लागि भाडामा लिएर सट्टेबाजी गर्दै आएका थिए। तीन महिना अगाडिबाट उक्त घर भाडामा लिएका थिए। उनीहरूले तीन महिनामा १ अर्ब ६४ करोड बराबारको कारोबार गरेका थिए। पक्राउ परेका भारतीयको साथबाट प्रहरीले भारतीय आधार कार्ड, सीम, मोबाइल, केही ल्यापटप लगायतका सामान बरामद गरेको छ।"
प्रकृति लम्सालको मृत्यु प्रकरण : केआईआईटी विश्वविद्यालयले माग्यो माफी,"काठमाडौं : नेपाली विद्यार्थीलाई दुर्व्यवहार गर्ने भारतको ओडिसा राज्यस्थित कलिंगा इन्स्टिच्युट अफ इन्डस्ट्रियल टेक्नोलोजी (केआईआईटी) विश्वविद्यालयले माफी मागेको छ। मंगलबार क्षमा याचना पत्र जारी गर्दै विश्वविद्यालयले माफी मागेको हो। विश्वविद्यालयका उपकुलपति प्रा सरनजीत सिंहले १६ फेब्रुअरी २०२५ को साँझ क्याम्पसमा भएको अप्रिय घटनाबाट आफूहरु अत्यन्तै दुखी भएका जनाएका छन्। उनले क्याम्पससँग सम्बन्धित केही व्यक्तिले आन्दोलनकारी विद्यार्थीहरूसँग गरेको व्यवहारप्रति पनि विश्वविद्यालय परिवार दुःखी भएको बताए। उनले भने, 'हामी हाम्रा विद्यार्थीहरूलाई माया गर्छौं र उनीहरूलाई कहिल्यै कुनै अपमान गरेका छैनौं। हाम्रा दुई अधिकारीहरूले गरेका टिप्पणीहरू अत्यन्तै गैरजिम्मेवारपूर्ण छन्। यद्यपि टिप्पणीहरू उनीहरूको व्यक्तिगत क्षमतामा क्षणिक प्रेरणामा गरिएका हुन्। हामी उनीहरूको कार्यलाई समर्थन गर्दैनौं।' सजायस्वरुप ती कर्मचारीलाई सेवाबाट हटाइएको उनले बताए। घटनाप्रति माफी माग्दै उनले भने, 'उनीहरूले पनि आफ्नो व्यवहारको लागि माफी मागेका छन्। हामी पनि जे भयो त्यसको लागि माफी चाहन्छौं र यसैद्वारा सबै विद्यार्थी र नेपालका जनताप्रति हाम्रो माया र स्नेह प्रकट गर्दछौं। हामी उनीहरूलाई त्यति नै माया गर्छौं जति हामी भारतका जनता र विश्वका जनतालाई माया गर्छौं।' उनले नेपाली विद्यार्थीलाई नियमित शैक्षिक कार्यक्रममा सामेल हुन अपील गरेका छन्। विटेक तेस्रो वर्षमा अध्ययनरत बुटवलकी छात्रा प्रकृति लम्सालको शंकास्पद मृत्यु लाई विश्वविद्यालयले आत्महत्या भनेको थियो। तर, विद्यालय प्रशासनको भनाइप्रति विद्यार्थीहरू आक्रोशित बन्दै उक्त घटनाको छानबिनको माग गर्दै प्रदर्शन गरेका थिए। त्यस लगत्तै ठूला संख्यामा नेपाली विद्यार्थीलाई विश्वविद्यालयबाट निकालिएको थियो। विश्वविद्यालयकै कर्मचारी दूर्व्यवहार गरेको भिडियोमा पनि स्पष्ट देखिन्छ। सोही विश्वविद्यालयमा अध्ययरत भारतीय विद्यार्थीको दुर्व्यवहारका कारण छात्रा लम्सालको मृत्यु भएको नेपाली विद्यार्थीहरूको आरोप थियो। नेपाली विद्यार्थीको प्रदर्शनप्रति विश्वविद्यालय प्रशासन उल्टै आक्रोशित बनेको थियो। ठूला संख्यामा नेपाली विद्यार्थीलाई रातारात विश्वविद्यालयबाट निकालियो। रेल स्टेसनमा लगेर अलपत्र पारियो। दुर्व्यवहार गरी सयौं विद्यार्थीलाई घर फिर्ता जान प्रशासनले जबर्जस्ती गरेको विद्यार्थीहरूको गुनासो छ। सो विश्वविद्यालयमा करिब १२ सयको हाराहारीमा नेपाली विद्यार्थी अध्ययनरत रहेको अनुमान छ। अलपत्र परेका विद्यार्थीले दिल्लीस्थित नेपाली राजदूतावासमा फोन गरेर पीडा सुनाएका थिए। यो पनि पढ्नुहोस नेपाली विद्यार्थीलाई दूर्व्यवहार गर्ने केआईआईटी छात्रावासका दुई सुरक्षा कर्मचारी बर्खास्त, आइआरओका अधिकारी निलम्बन"
"कांग्रेसको प्रतिस्पर्धी एमाले हो, चित्त नबुझ्दा खबरदारी आवश्यकता छ : डा कोइराला","काठमाडौं : नेपाली कांग्रेसका नेता डा शेखर कोइरालाले सरकार एमालेकरण भइरहेको टिप्पणी गरेका छन्। नेपाल प्रेस युनियनले मंगलबार आयोजना गरेको राष्ट्रिय सम्मेलनको उद्घाटन समारोहमा कोइरालाले कांग्रेसएमालेले संयन्त्रमार्फत् सरकार सञ्चालन गरेको टिप्पणी गरे। हामी सत्तामा छौँ, तर सत्ता बाहिर छौँ। सरकारलाई खबरदारी गर्नुपर्ने आवश्यकता छ। हामी प्रतिष्पर्धी पनि हौं, भोलिको राजनीतिमा एमालेको प्रतिष्पर्धी नेपाली कांग्रेस हो, त्यसकारण जे जे कुरामा चित्त बुझ्दैन, त्यसमा हामीले खबरदारी गरेर अघि बढ्नुपर्ने आवश्यकता छ। नेता कोइरालाले भने, चिन्ता लागेको छ यो सरकार एमालेकरण भइरहेको छ कि भनेर। संयन्त्रले सरकार चलाउने कम्युनिष्टहरूमा मात्रै हुनसक्छ। साम्यवादी देशहरूमा मात्रै संयन्त्रले देश चलाउँछ। यहाँ यही प्रक्रिया केन्द्रदेखि गाउँपालिकासम्म बनाइसकिएको छ। अब वडामा बाँकी छ। संयन्त्रले सरकार चलाउने दुष्प्रयास भइरहेको छ। लोकतन्त्रमा संयन्त्रले सरकार चलाउने होइन। सरकारले सदनमा लगेका विधेयक, केन्द्र र प्रदेश हुँदै स्थानीय तहसम्म संयन्त्रमार्फत शासन गर्ने शैलीले कांग्रेसलाई प्रतिनिधित्व नगर्ने उनको भनाई छ। कोइरालाले सरकारले ल्याएको सामाजिक सञ्जाल विधेयक अभिव्यक्ति स्वतन्त्रताविरूद्ध रहेको टिप्पणी गरे। उनले सरकारले अध्यादेश ६ दिन अगाडि ल्याएको भन्दै विरोध गरे। उनले भने,जसरी यो सरकार चल्दैछ, अघि बढ्दैछ, संसदलाई छलेर अध्यादेश ल्याउने जमर्को गरिरहेको छ, यसले लोकतन्त्रलाई अफ्ठ्यारोमा पारिरहेको छ। अध्यादेश राम्रो छ की छैन, कस्तो छ भन्ने कुरा पछिको कुरा हो, संसद बोलाउनुभन्दा ६ दिन पहिला अध्यादेश ल्याइन्छ। के कारणले ल्याएको ? अध्यादेश किन अर्जेन्सी परेको हो भन्ने कुरामा सरकारले जवाफ दिनु जरुरी छ।"
"'संसद नचलेका बेला अध्यादेश ल्याउने संवैधानिक व्यवस्था छ, यसको विरोध नगरौं'",काठमाडौं : नेपाली कांग्रेसले सरकारले ल्याएको अध्यादेशका विषयमा अनावश्यक विरोध नगर्न विपक्षी दललाई आग्रह गरेको छ । मंगलबार बसेको प्रतिनिधिसभाको विशेष समयमा बोल्दै कांग्रेस प्रमुख सचेतक श्याम घिमिरेले संसद नचलेका बेला अध्यादेश ल्याउने सरकारको संवैधानिक अधिकार रहेको भन्दै अध्यादेशको विरोधका लागि विरोध नगर्न आग्रह गरेका हुन्। अध्यादेशलाई सधैं विरोध गर्ने हो भने अध्यादेश ल्याउने संविधानमा भएको व्यवस्था हटाउन उनले सुझाव दिए। उनले अध्यादेश संसदबाट अघि बढेपछि मात्रै विधेयकको रुप दिने भन्दै संसद छलेर अध्यादेश ल्यायो भन्न नमिल्ने तर्क गरे। प्रतिपक्षीमा बस्दैमा सबै कुराको विरोध नै गर्नुपर्छ भन्ने नहुने उनको भनाइ छ । प्रमुख सचेतक घिमिरेले संविधान संशोधनको कुरा चलिरहेको भन्दै सहमतिमा नै संशोधन गर्नुपर्ने बताए। उनले भारतमा अध्ययनरत छात्रा प्रकृति लम्सालको मृत्यु प्रकरणमा सरकारले गरेको पहलका कारण सम्बन्धीत व्यक्तिलाई पक्राउ गरि विद्यार्थीलाई कजेलमा फर्काउने काम भएको बताए।
इनरुवान्यूपूर्णिया र दोधाराबरेली : क्यापसिटी बुकिङ दायित्व नेपालकै,"काठमाडौं : नेपालभारत मिलेर बनाउन लागेको इनरुवान्यूपूर्णिया र दोधाराबरेली अन्तरदेशीय प्रसारणलाइनको शुल्क (क्यापसिटी बुकिङ) नेपालले नै तिर्ने सहमति भएको छ। ४ सय किलोभोल्ट (केभी) क्षमताका यी प्रसारणलाइनको क्षमता शुल्क नेपालले नै तिर्ने सहमति भएको ऊर्जा, जलस्रोत तथा सिँचाइ मन्त्रालयका सहसचिव एवं प्रवक्ता सन्दीपकुमार देवले जानकरी दिए। क्यापसिटी बुकिङ नगरी कुनै पनि प्रसारणलाइन बन्न नसक्ने उनको भनाइ छ। यसको मतलब प्रयोग गरे पनिनगरे पनि वा क्षमताअनुसार विद्युत् प्रसार भए पनिनभए पनि नेपालले प्रसारणलाइन शुल्क भारतलाई तिर्नुपर्ने छ। नेपालले यसअघि पनि भारतसँगको अन्तरदेशीय प्रसारणलाइन ढल्केबरमुज्जफपुर र निर्माणाधीन बुटवलगोरखपुर ४ सय केभी प्रसारणलाइनको शुल्क २५ वर्षका लागि आफैंले तिर्ने सहमति गरेको थियो। सञ्चालनमा रहेको ढल्केबरमुज्जफपुर प्रसारणइनको क्षमता २ हजार मेगावाट भए पनि ८ सय मेगावाट विद्युत् व्यापार हुँदै आएकोमा भारतको पछिल्लो निर्णयअनुसार अहिले १ हजार मेगावाट क्षमता पुर्याइएको छ। बाँकी करिब १ हजार मेगावाटको प्रसारणलाइन शुल्क नेपालले प्रयोग नगरे पनि तिर्नुपर्ने हुन्छ। यी प्रसारणलाइनबाट कम्तीमा ४ हजार मेगावाट (प्रत्येकबाट कम्तीमा २ हजार मेगावाट) विद्युत् आयात निर्यात गर्न सकिने छ। आगामी वर्षहरूमा नेपाल कुल उत्पादन हुने बिजुली, आन्तरिक खपत र बढी हुने आकडाको हिसाबकिताब गरेर नै ती प्रसारणलाइन निर्माणको आवश्यकता भएको हो। हाम्रो बिजुली भारत बेच्नका लागि हामीलाई थप अन्तरदेशीय प्रसारणलाइन आवश्यक छ, भन्दै प्रवक्ताले हामीलाई आवश्यक भएको भएर त्यसको क्षमता बुकिङ हामीले गर्नु परेको स्पष्ट पारे। गत सातामा भारतको नयाँ दिल्लीमा भएको नेपालभारत ऊर्जा सचिवस्तरीय संयुक्त निर्देशक समिति (जेएससी) को १२ औं बैठकले २ अन्तरदेशीय प्रसारणलाइन बनाउन सहमति जनाएको थियो। ती अन्तरदेशीय प्रसारण लाइनहरूको निर्माण कार्य संयुक्त सहकार्यमार्फत अघि बढाइने भनिएको छ। इनरुवा न्यूपूर्णिया सन् २०२८२९ सम्म र दोधराबरेली २०२९३० सम्ममा सम्पन्न गर्ने भनिएको छ। यसका लागि नेपालतर्फको प्रशारण लाइन प्राधिकरणको ५१ प्रतिशत र भारतको पावर ग्रिडको ४९ प्रतिशत तथा भारततर्फको प्रशारण लाइनको लागि ५१ प्रतिशत पावर ग्रिड र ४९ प्रतिशत नेपाल विद्युत् प्राधिकरणको स्वपुंजी रहने गरी संयुक्त सहकार्यको मोडालिटीमा गर्ने सहमति भएको छ। नेपाल र भारतको समान लगानी रहने गरी संयुक्त कम्पनी स्थापना गरिनेछ। आगामी १ महिनाभित्र दुई देशीय संयुक्त कम्पनी स्थापना गरिनेछ। प्राधिकरण र भारतको पावर ग्रीड कर्पोरेसन अफ इन्डियाले समान रूपमा लगानी गरी कम्पनी स्थापना गर्ने छ। यी प्रसारणलाइनमा लगानी संरचना भने ८० र २० प्रतिशत हुने गरी व्यवस्था गरिएको छ। त्यसमा ८० प्रतिशत ऋण लिइने छ भने २० प्रतिशतको हकमा भने नेपाल र भारतका तर्फबाट स्वपुँजीका रूपमा लगानी गरिनेछ। तोकिएको समयमा निर्माण सम्पन्नपछि ती प्रसारणलाइनबाट बिजुली आयातनिर्यात भए पनि तोकिएको शुल्क नेपालले तिर्नुपर्ने छ। तर, त्योभन्दै प्राधिकरण नै डुब्ने भन्ने नहुने भन्दै प्रवक्ता देवले भने, प्रसारणलाइन तयार भएको सुरुमा क्षमता जति विद्युत् प्रसारण नहुँदा प्राधिकरणले प्रयोग गरेभन्दा बढी पनि शुल्क तिर्नुपर्न सक्छ तर विद्युत् उत्पादन बढ्ने भएकाले प्राधिकरणलाई नाफा नै हुन्छ।"
भूमिहीनता अन्त्यको निहीतार्थ,"संविधानले सबै नेपाली नागरिकलाई आवासको अधिकार सुनिश्चित गर्छ, तर लाखौं नेपालीसँग आफ्नै आवास छैन, किनभने तिनीहरूसँग जमिन छैन । कतिपयसँग जमिन छ त लालपुर्जा छैन । लाखौं नेपाली भूमिहीन छन् । यही समस्या समाधान गर्न सरकारले भूमिसम्बन्धी अध्यादेश ल्यायो । संसद्बाट ल्याउनुपर्ने कानुन अध्यादेशबाट आए पनि आखिर पारित त संसद्बाटै गर्नुपर्छ तर सत्तारूढ दलहरूमै मतैक्य नहुँदा अन्योल सिर्जना भएको छ । सत्तारूढ जसपा नेपाल र लोसपाले भूमिसम्बन्धी अध्यादेश स्वीकार नगर्ने निर्णय गरेका छन् । प्रधानमन्त्री केपी शर्मा ओलीको सरकारलाई उनको आफ्नै पार्टी एमाले, अर्काे सहयात्री कांग्रेसका सांसदको समर्थनमात्रै पनि काफी छ प्रतिनिधिसभामा बहुमतका लागि तर राष्ट्रियसभामा भने ती दुई पार्टीका सांसदको संख्याले मात्रै बहुमत जुट्दैन । सरकारले भूमिहीन, सुकुम्बासी तथा अव्यवस्थित बसोबास गरिरहेका नागरिकलाई जग्गाको स्वामित्व दिने उद्देश्य त राख्यो तर त्यसमा मधेस केन्द्रित दलहरू सशंकित बने । सत्ताका सहयात्रीहरूसँग छलफल गरेर वा अध्यादेश ल्याउनुअघि नै सहमति जुटाउन सकेको भए सरकारलाई अहिले टाउको दुखाइ पक्कै हुँदैनथ्यो । तर यत्ति अध्यादेश पारित गर्ने नगर्ने मुद्दालाई दुईले सत्ताका प्रमुख घटकसँग मोलमोलाइ गर्ने ठाउँ पाएका छन् । राजनीति झन् फोहोरी र सौदाबाजीतिर जाने भनेर थप आलोचना चुलिएको पनि छ । बहुमत नजुट्ने भयकै कारण भूमि अध्यादेश सरकारले सदनमा थप प्रक्रियामा लैजान चाहेको देखिन्न । फलतः यो निष्क्रिय पनि हुन सक्छ । तर त्यो समाधानको उपाय होइन । भूमिहीन सुकुम्बासी, भूमिहीन दलित तथा अव्यवस्थित बसोबासीको समस्या नेपालमा दशकौंदेखिको जटिल मुद्दा हो । पुस्तौंपुस्तादेखि राज्यको उपेक्षामा परेका यी समुदायहरू लालपुर्जा नपाउने अन्योल, उठिबास हुने त्रास, र स्थिर जीवनयापन गर्न नपाउने अवस्थाबाट गुज्रिरहेका छन् । यो समस्याको दीर्घकालीन समाधानबारे गम्भीर छलफल हुँदै आएको भए पनि व्यावहारिक कार्यान्वयन भने सधैं जटिल बनाइएको छ । फेरि यो समस्याको समाधान फुकाइनुको साटो संसदमा गाँठो पर्नु ती भूमिहीनका लागि दुर्भाग्य हो । यसैलाई कुनै पनि दलले राजनीतिको रोटी सेक्ने साधन बनाउनु हुँदैन । भूमिहीनको समस्या समाधानको विषय अझ केवल सत्तारूढ दलको मात्रै चासो नभई सबै दलहरूको सहमतिको विषय हुनुपर्ने हो । र सहमतिको विषय बनाइनुपर्छ । दलहरू, दलीय राजनीतिभन्दा माथि उठेर भूमिहीनको समस्या समाधानमा केन्द्रित हुनुपर्छ । आशंकित दलहरूलाई विश्वस्त पार्नु चाहिँ सरकारका मुख्य घटक दलहरूको कर्तव्य हो । अध्यादेशको निहीतार्थ भूमिहीन समस्याको समाधान हुनुपर्छ ।"
"कर्णालीमा केन्द्र सरकारको बजेट टन्नै, प्रदेश सरकार ठेकेदार कस्दै","वीरेन्द्रनगर : कर्णालीवासीको लाइफ लाइन हो कर्णाली राजमार्ग (अर्थात् कर्णाली करिडोर)। यसको स्तरोन्नति नहुँदा जनस्तरबाटै प्रश्नहरू उठ्ने गर्छन्। नगरून् पनि किन ? किनकि, यहाँका बासिन्दाको भाग्य र भविष्यसँग जोडिन्छ, यो करिडोर। साउथ एन्ड नर्थ एक्सिस ग्रोथका रूपमा रहेको कर्णाली कोरिडोरले नेपाल, चीन र भारत जोड्दै छ। उक्त राजमार्गको स्तरोन्नतिका लागि संघीय सरकारले हालै ४ अर्ब २० करोडको स्रोत सुनिश्चितता गरी ठेक्का खुलाएको छ। यसले कर्णालीवासीमा खुसियाली छाएको छ। कालीकोटको तिलागुफा नगरपालिका प्रमुख शंकरप्रसाद उपाध्यायले भने, कर्णाली राजमार्गको स्तरोन्नतिको काम संघीय सरकारले आफ्नो प्राथमिकतामा राखेर कर्णालीको मुख्य सवाललाई सम्बोधन गरेको छ। यसबाट निकै उत्साहित छौं। उक्त राजमार्ग चीनको सिमाना जोडिएको हुम्लाको हिल्सादेखि भारतसँग सिमाना जोडिएको बाँकेको जमुनाह नाकासम्म विस्तार हुनेछ। कर्णाली करिडोर नामकरण गरी बाटो खन्न थालेको २३ वर्ष भयो। राष्ट्रिय सडक सञ्जालले नजोडिएको जिल्ला हुम्लालाई पनि यसै सडकले जोड्दै छ। ०५७ सालमा तत्कालीन उपप्रधानमन्त्री (हाल राष्ट्रपति) रामचन्द्र पौडेलले कर्णाली कोरिडोरको कालीकोटको खुलालुमा शिलान्यास गरेका थिए ०७५ सालमा बल्ल ट्र्याक खुल्यो। तर स्तरोन्नतिको कार्यले गति लिएको थिएन। जमुनाहहिल्सासम्मको कुल लम्बाइ ५ सय ५ किलोमिटर छ। कालीकोटको खुलालुबाजुराको पिलुचौरसिमकोट हिल्सा चीन सीमासम्म सडकको दूरी २ सय ६९ किलोमिटर हो। १ सय २३ किलोमिटर अहिले कर्णाली करिडोर दक्षिण खण्ड (खुलालुसल्लीसल्ला) सडक योजना कोल्टी बाजुरा र सल्लीसल्लासिमकोट हिल्सा सडक १ सय ४६ किलोमिटर कर्णाली करिडोर उत्तर खण्ड (हिल्सासिमकोटसल्लीसल्ला) सडक योजना हुम्लाको क्षेत्राधिकार हो। दक्षिण खण्डको खुलालु पिलुचौरको ६० किलोमिटर सडक गत वर्ष नै झन्डै २० करोडमा ठेक्का व्यवस्थापन गरेर काम जारी छ। चालु आर्थिक वर्षमा स्रोत सुनिश्चित गरेर पिलुचौरकुवाडी (बाजुरा खण्ड) र कुवाडीतुमचौर (हुम्ला खण्ड) को ५० किलोमिटर सडक निर्माणका लागि चार अर्बको ठेक्का आह्वान गरिएको कर्णाली कोरीडोर सडक योजना कोल्टी बाजुराका इन्जिनियर पंकजसिंह धामीले बताए। उनका अनुसार ग्राभेल, सडक चौडा, नाला निर्माणका कामहरू खुलालुदेखि भइरहेका छन। पिलुचौरतुमचौर खण्डको काम सक्न दुईवटा बहुवर्षीय ठेक्का आह्वान गरिसकेका छौं। अब चाँडै नै काम सुरुवात हुन्छ, उनले भने। बाजुराको पिलुचौरकुवाडी २३ दशमलव ७ र कुवाडीतुमचौर २६ दशमलव ३ किलोमिटर सडक कालोपत्रे गर्नेगरी ठेक्का व्यवस्थापन गरिएको छ। बहुवर्षे ठेक्काबाट सम्झौता गरिएको मितिदेखि तीन वर्षमा काम सक्ने लक्ष्य राखिएको आयोजनाले जनाएको छ। पिलुचौरतुमचौर खण्डको सडकमा नाला निर्माण, सडक चौडा, ग्राभेलजस्ता काम गरिनेछन्। कठिन भिरमा ५ दशमलव ५, अन्य क्षेत्रमा ७ दशमलव ७५ र बजार क्षेत्रमा ९ मिटरसम्म सडक कालोपत्रे गरिने तयारी छ। कर्णाली करिडोर उत्तर खण्ड (हिल्सासिमकोटसल्लीसल्ला) योजना कार्यालयमा यो वर्ष ३४ करोड बजेट विनियोजन गरिएको छ। गत वर्षदेखि सिमकोट हिल्सा खण्डमा सडक स्तरोन्नति कार्य सुरु गरिसकिएको छ। रत्न राजमार्गको पनि स्तरोन्नति हुँदै कर्णालीको अर्को महत्त्वपूर्ण राजमार्ग होकोहलपुरसुर्खेतबांगेसिमल जोड्ने रत्न राजमार्ग। यसको पनि स्तरोन्नति हुने भएको छ। कुल ९० दशमलव ७५ किलोमिटर दूरीको यो सडकखण्डले बाँके, बर्दिया र सुर्खेत जोडेको छ। सडक विभागले यस राजमार्गको स्तरोन्नतिका लागि वातावरणीय प्रभाव मूल्यांकन प्रतिवेदन वन तथा वातावरण मन्त्रालयमा पेस गरेको छ। प्रस्तावित सडकखण्ड स्तरोन्नतिका लागि सडकको क्षेत्राधिकार भित्र नै आयोजनालाई आवश्यक पर्ने जमिन रहेका कारण थप जग्गा भने अधिग्रहण गर्नु नपर्ने प्रतिवेदनमा उल्लेख छ। यो आयोजनाको कुल लागत ६ अर्ब ५० करोड अनुमान गरिएको छ। सडक चार वर्षभित्र निर्माण सक्ने लक्ष्य रहेको प्रतिवेदनमा उल्लेख छ। उक्त सडकको विद्यमान चौडाइ ५ दशमलव ५ मिटर छ। यसलाई स्तरोन्नति गरी अब ७ मिटर पुर्याइनेछ। स्तरोन्नतिपछि सडक दुई लेन कालोपत्र हुनेछ। यस सडक खण्डमा विभिन्न स्थानमा भत्कने गरेको र दुईतर्फी सवारी सञ्चालनमा समस्या भएपछि सरकारले स्तरोन्नति गर्ने योजना बनाएको हो। जसका लागि सरकारले बजेटको सुनिश्चितता गरी स्तरोन्नतिको काम अगाडि बढाउने भएको छ। निर्माण व्यवसायी महासंघ कर्णाली प्रदेशका महासचिव मानव बमले भने, कर्णाली प्रदेश प्रवेशको मुख्य राजमार्ग अहिले साँघुरो छ। पटकपटक सडक अवरुद्ध हुने समस्या पनि छ। उक्त राजमार्ग संघीय सरकारले दुई लेनको बनाउने गरी आवश्यक बजेट सुनिश्चित गरी प्रक्रिया अगाडि बढाउनु निकै सकारात्मक कुरा हो। यसले कर्णाली प्रवेश हुने गेटवेको काम गर्नेछ। कर्णालीमा विकास निर्माणका सामग्रीहरू ढुवानीका लागि पनि निकै सहज हुनेछ। यस आयोजना भित्र ३८ वटा पुल जीर्ण अवस्थामा रहेको र यसलाई आयोजनाले स्तरोन्नति गर्ने छ। यो सडकले कर्णाली प्रदेशको राजधानी वीरेन्द्रनगरलाई लुम्बिनी प्रदेशको व्यापारिक सहर नेपालगञ्ज र अन्य प्रमुख सहरसँग जोड्छ। पूर्वपश्चिम राजमार्ग अन्तर्गत कोहलपुर चोकबाट सुरु हुने यो राजमार्गको अन्तिम बिन्दु सुर्खेत वीरेन्द्रनगरस्थित बांगेसिमल हो। आयोजना कार्यान्वयनका बेला सामुदायिक वनमा ४ हजार ३ सय ४८ र राष्ट्रिय निकुञ्जमा ६ हजार ५ यस ३८ रुख काट्नुपर्ने देखिएको छ। अर्थात, १० हजार ८ सय ८६ रुख काट्नुपर्ने प्रतिवेदनमा उल्लेख छ। मदन भण्डारी राजमार्ग पनि द्रूत गतिमा कर्णालीको विकास र समृद्धिसँग जोडिएको अर्को महत्त्वपूर्ण राजमार्ग हो मदन भण्डारी राजमार्ग यो राजमार्ग निर्माणको काम पनि तिब्र गतिमा भइरहेको छ। मदन भण्डारी राजमार्ग योजना कार्यालय सुर्खेतले पश्चिम खण्डमा दुई चरणमा काम गरिरहेको छ। सुर्खेतमा पहिलो चरणको काम थालिएको धुलियाविटगुमीभेडावरी सडक सम्पन्न हुँदैछ। ०७९ सालबाट विद्यापुरबिजौराबल्दे सडक निर्माण सुरु गरिएको हो। अहिले तेस्रो चरणमा विद्यापुरचत्तुरेचौर र बल्दैबेतानलगाम २५ किलोमिटर सडकको ठेक्का व्यवस्थापन गरेर काम थालिएको छ। सुर्खेत पश्चिमको बड्डीचौरबाट मदन भण्डारी राजमार्ग लगाम जोडिन्छ। यो खण्डमा राजमार्गको दूरी ८५ किलोमिटर छ। उक्त सडकखण्ड निर्माणको काम तिब्र रूपमा भइरहेको आयोजनाले जनाएको छ। मदन भण्डारी राजमार्ग ६ जेठ ०७५ मा नेपाल सरकारले स्वीकृत गरेको हो। झापाको बाहुनडाँगीबाट सुरु भएको राजमार्गको अन्तिम विन्दु डडेल्धुराको रूपाल हो। राजमार्ग सुर्खेत जिल्लाको पूर्वी गुर्भाकोटको भेडावारीबाट सुरु भएर पश्चिम चौकुने गाउँपालिकाको बेनीघाट हुँदै सुदूरपश्चिमको डोटी जिल्ला प्रवेश गर्छ। मदन भण्डारीको सुर्खेतमा मात्रै झण्डै १ सय ५८ किलोमिटर पर्छ। योमध्ये भेडावारीबोटेचौररैकरबालुवासंग्रही (छिन्चुजाजरकोडडोल्पा) सडक करिव १२, धुलियाविटबांगेसिमल (फोरलेन) सडक आठ र बांगेसिमलबड्डीचौर (कर्णाली राजमार्ग) सडक ३० किलोमिटर कालोपत्रे भइसकेको छ। बाँकी खण्डमा मदन भण्डारी आयोजना र कर्णाली प्रदेश सरकारले काम गरिरहेको छ। मदन भण्डारी राजमार्गको सुर्खेत खण्डमा २३ वटा पक्की पुल निर्माण गर्नुपर्नेछ। यीमध्ये हालसम्म निर्माणको क्रममा रहेका १६ पक्की पुलमा १३ वटा निर्माण सम्पन्न गरेर सवारी सञ्चालन भइसकेका छन्। बेतनी खोलाको पुल ढलान गर्ने चरणमा रहेकाले आगामी असारसम्म सक्ने लक्ष्य कार्यालयको छ। सुर्खेत पश्चिम खण्डमा १० वटा पक्की पुल निर्माण गर्नुपर्ने छ। हाल विद्यापुर, गुटु र ब्युरेनी खोलामा पुल निर्माणको काम जारी छ। गुटु खोलामा निर्माण भइरहेको पुल ढलान गर्ने तयारीमा छ। ब्युरेनी खोलाको पुलको ढलान सकिएको छ। पञ्चपुरी नगरपालिकाको स्यालीघाट, चत्तुरे, बरैचे, सलाम दुवेखोला तथा चौकुने गाउँपालिकाको सिमल खेत र लेमु खोलामा पक्की पुल निर्माण गर्नुपर्नेछ। ६ वटा पक्की पुलको विस्तृत प्रतिवेदन परियोजना र वातावरणीय प्रभाव मूल्यांकन भइसकेको छ। दैलेखको राकममा ५० शय्याको अस्पताल जुम्लास्थित कर्णाली स्वास्थ्य विज्ञान प्रतिष्ठान शिक्षण अस्पतालले दैलेखको राकम कर्णालीमा ५० शय्याको स्याटेलाइट अस्पताल सञ्चालन गर्ने भएको छ। राकममा यसअघि नै प्रतिष्ठान मातहत अस्पताल सञ्चालनको पहल भइरहेको थियो। तर सरकारले बजेटको सुनिश्चितता नगरिदिँदा उक्त योजना ओझेलमा परेको थियो। पछिल्लो समय संघीय सरकारले राकम कर्णालीमा रहेको आधारभूत अस्पताललाई प्रतिष्ठान मातहत सञ्चालन गर्ने निर्णय गरेसँगै राकममा ५० शय्याको अस्पताल बन्ने बाटो खुलेको छ। कर्णाली र सुदूरपश्चिमका झन्डै ९ लाख जनसंख्याले सेवा लिन सक्ने सम्भावना बोकेको राकम कर्णालीमा प्रतिष्ठान मातहत अस्पताल सुरु हुने निर्णयले यहाँका स्थानीय उत्साहित छन्। राकमका युवा नैनबहादुर शाहीले भने, राकममा ५० शय्याको अस्पताल बन्ने चर्चा पहिलेदेखि चलेको थियो। तर, ठोस प्रक्रिया अगाडि बढिरहेको थिएन। संघीय सरकारको मन्त्रिपरिषद्ले निर्णय नै गरेर ५० शय्याको स्याटेलाइट अस्पताल सञ्चालन हुने निश्चित भएपछि हामी उत्साहित छौं। अब घर आँगनमै सुविधायुक्त अस्पतालमा हामीले स्वास्थ्य उपचार सेवा लिन पाउने भयौं। कालीकोट, दैलेख, बाजुरा, बझाङ, अछाम, हुम्ला र मुगुका बिरामीलाई राकम अस्पताल लैजान सहज हुनेछ। कर्णाली राजमार्गमा हुने सवारी दुर्घटनाबाट घाइतेहरूलाई उपचार गराउन पनि सहजता हुनेछ। सिगारिँदै प्रदेश राजधानी वीरेन्द्रनगर कर्णाली स्वास्थ्य विज्ञान प्रतिष्ठानका उपकुलपति डा मंगल रावलका अनुसार तत्काल आधारभूत अस्पताल स्तरवृद्धि गरेर ५० शय्याको अस्पताल सञ्चालन गर्ने योजना छ। यो अस्पतालबाट स्वास्थ्य सेवा मात्र नभइ शिक्षा र अनुसन्धानका क्षेत्रमा पनि काम हुनेछ। सरकारको पछिल्लो निर्णयले कर्णालीको स्वास्थ्य, शिक्षा र अनुसन्धानका क्षेत्रमा सकारात्मक सन्देश दिएको छ। आठबिस नगरपालिका४ राकम कर्णालीमा आधारभूत अस्पतालको सम्पूर्ण व्यवस्थापन र सञ्चालनको जिम्मेवारी कर्णाली स्वास्थ्य विज्ञान प्रतिष्ठानलाई दिएको हो। यहाँ आधारभूत अस्पताल भवन निर्माण कार्य अन्तिम चरणमा छ। अब सक्दो चाँडो ५० शय्याको अस्पतालबाट सेवा सञ्चालन गर्ने प्रतिष्ठानले जनाएको छ। कर्णाली राजमार्गको छेउमै रहेको यो अस्पतालमा स्थानीय र यात्रुले स्वास्थ्य सेवा प्राप्त गर्न सक्ने प्रतिष्ठानका रजिस्ट्रार नृपेन्द्र महतले बताए। कर्णालीका दुर्गम तथा पिछडिएको क्षेत्रका नागरिकलाई गुणस्तरीय स्वास्थ्य सेवामा पहुँचमा पुर्याउने यो एक महत्त्वपूर्ण कदम हो। प्रतिष्ठानका रजिस्ट्रार महतले भने, अब यो सञ्चालनको निम्ति तीनै तहका सरकारले साथ दिनुपर्ने हुन्छ। यसले राकम कर्णालीलाई चिकित्सा शिक्षा र सेवाको केन्द्र बनाउन र कर्णालीको स्वास्थ्य सेवामा केही हदसम्म परिवर्तन ल्याउने छ। प्रतिष्ठानले अहिले जुम्लामा तीन सय शय्याको अस्पताल चलाइरहेको छ। प्रतिष्ठानअन्र्तगत जुम्लामै डाक्टरी पढाइ भइरहेकोले यहाँ उत्पादित जनशक्तिले कर्णालीकै अस्पतालमा काम पाउने छन्। ०६८ मा कर्णाली स्वास्थ्य विज्ञान प्रतिष्ठानको स्थापना भएसँगै अहिले डाक्टर उत्पादन गरेर देशैभर स्वास्थ्य जनशक्ति पठाउने कार्य गरिरहेको छ। यी आयोजनामा मात्र होइन, संघीय सरकारले पछिल्लो समय कर्णालीका अन्य धेरै भौतिक पूर्वाधारका क्षेत्रमा लगानी बढाइरहेको छ। भेरी करिडोरमा ४ अर्ब २० करोड सुनिश्चित कर्णालीको अर्को महत्त्वपूर्ण राजमार्ग (भेरीकरिडोर) स्तरोन्नतिको लागि ४ अर्ब २० करोड रकमको स्रोत सुनिश्चितता गरि बहुवर्षीय ठेक्का खुलाइएको छ। भूकम्पबाट पीडित भएका जाजरकोट र रुकुमपश्चिमका पीडित जनाताको पुनस्र्थापनका लागि ३ अर्ब निकासा गरिएको छ। कर्णाली करिडोरको उत्तरी सिमाना जोड्ने, हिल्साशेर मित्रराष्ट्र चीनले निर्माण गरेको मितेरी पुलको काम अगाडि बढेको छ। सिमकोटहिल्सा सडकको स्तरोन्नतिका लागि मित्रराष्ट्र चीनसँग दुईपक्षीय सम्झौता गरेको छ। कर्णाली प्रदेश सरकारका मुख्यमन्त्री यमलाल कँडेलले भने, पछिल्लो समय कर्णालीका महत्त्वपूर्ण आयोजनाहरूमा संघीय सरकारले धेरै लगानी गरेको छ। त्यसका लागि प्रदेश सरकारले पटकपटक पहल गर्दै आएको थियो। प्रदेश सरकारले उठाएका विकासका सवालहरू संघीय सरकारले क्रमशः सम्बोधन गरिदिएकोमा कर्णालीवासीका तर्फबाट संघीय सरकारलाई धन्यवाद छ। चेतावनीपछि फटाफट काम सुर्खेतको प्रमुख धार्मिक एवं पर्यटकीयस्थल मंगलगढीकाँक्रेबिहार जोड्ने दुई किलोमिटर सडक स्तरोन्नतिको जिम्मा लिएको अमरसिस्नेनेपाल मेघा जेभी, नेपालगन्ज३ लाई समयमै काम सम्पन्न नगरे ठेक्का रद्द गर्ने चेतावनी दिएपछि हाल निर्माणको अन्तिम चरणमा पुगेको छ। रानीवासरहकुल सडक निर्माणको जिम्मा लिएको नान्जिला एज्ड आकांक्षा कन्सट्रक्सन एन्ड सप्लायर्स प्रालि काठमाडौं र कुहिनेजामुविद्यापुरभक्तडीजंगलघाट सडक खण्डको जिम्मा लिएको अनकजयदेवीसनलाइट जेभी, नेपालगन्जलाई यथास्थितिमा काम सम्पन्न नभए ठेक्का रद्द गर्ने चेतावनी दिएपछि काम अगाडि बढिरहेको छ। कर्णाली राजमार्गको स्तरोन्नतिको काम संघीय सरकारले आफ्नो प्राथमिकतामा राखेर कर्णालीको मुख्य सवाललाई सम्बोधन गरेको छ। यसबाट हामी निकै उत्साहित छौं। शंकरप्रसाद उपाध्याय प्रमुख, तिलागुफा नगरपालिका पछिल्लो समय कर्णालीका महत्त्वपूर्ण आयोजनामा संघीय सरकारले धेरै लगानी गरेको छ। त्यसका लागि प्रदेश सरकारले पटकपटक पहल गर्दै आएको थियो। प्रदेश सरकारले उठाएका विकासका सवालहरू संघीय सरकारले क्रमशः सम्बोधन गरिदिएकोमा कर्णालीवासीका तर्फबाट संघीय सरकारलाई धन्यवाद छ। यमलाल कँडेल मुख्यमन्त्री, कर्णाली प्रदेश नगरपालिकाको आन्तरिक स्रोत, शिक्षा, स्वास्थ्य, खानेपानी, सडक, बिजुली, सञ्चारलगायतका महत्त्वपूर्ण पूर्वाधारको विस्तार भएसँगै वीरेन्द्रनगरलाई उपमहानगरपालिका बनाउन आवश्यक प्रक्रिया अघि बढाइएका छौं । मोहनमाया ढकाल प्रमुख, वीरेन्द्रनगर नगरपालिका कर्णालीका विकास आयोजनाहरूलाई लथालिंग अवस्थामा पार्ने निर्माण व्यवसायीको सूची मन्त्रालयले तयार गरिसकेको छ। त्यसले धेरै आयोजनाको काम पनि अगाडि बढेका छन्। शेरबहादुर बुढा, भौतिक पूर्वाधार तथा सहरी विकास मन्त्री, कर्णाली प्रदेश सिगारिँदै प्रदेश राजधानी वीरेन्द्रनगर कर्णाली प्रदेशको राजधानी रहेको सुर्खेतको वीरेन्द्रनगर पछिल्लो समय सिगारिँदै छ। प्रदेशका अन्य जिल्लाको तुलनामा राजनीतिक, प्रशासनिक, आर्थिक, सामाजिक, शैक्षिक, स्वास्थ्यको हबका रूपमा रहेको वीरेन्द्रनगरमा मुख्य सडक चार लेनको छ। अन्य भित्री परम्परागत सडकलाई व्यवस्थित र नयाँ सडकको मापदण्ड तय गरेर सुरक्षित सहर बनाउन नगरपालिकाले विभिन्न योजनाहरू अघि बढाइरहेको छ। घण्टाघर पार्कलाई व्यवस्थित, फोरलेन सडक र टोलटोलमा उज्यालो बनाउन लाइट जडान गर्ने काम भइरहेका छन्। वीरेन्द्रनगर कर्णाली प्रदेशकै सुन्दर नमुना सहरका रूपमा विकास भइरहेको छ। वीरेन्द्रनगरलाई उपमहानगर घोषणाको पहल ०३३ सालमा उपत्यका क्षेत्रभित्र पर्ने कटकुवा, गोठीकाडा र जर्बुटा गाउँ पञ्चायतभित्र पर्ने केही भागलाई मिलाएर बनेको वीरेन्द्रनगरले ४८ वर्षपछि उपमहानगरपालिकाका लागि आवश्यक पर्ने सबै मापदण्ड पूरा गर्न सक्षम भएको छ। वीरेन्द्रनगर नगरपालिका प्रमुख मोहनमाया ढकालले भनिन्, नगरपालिकाको आन्तरिक स्रोत, शिक्षा, स्वास्थ्य, खानेपानी, सडक, बिजुली, सञ्चार लगायतका महत्त्वपूर्ण पूर्वाधारको विस्तार भएसँगै वीरेन्द्रनगरलाई उपमहानगरपालिका बनाउन आवश्यक प्रक्रिया अघि बढाइएका छौं। नगरसभाले उपमहानगरपालिका घोषणाका लागि कर्णाली प्रदेश सरकारमार्फत केन्द्र सरकारलाई अनुरोध गर्न सार्वजनिक महत्त्वको प्रस्ताव पारित गरेको छ। नगरसभाबाट पारित उपमहानगरपालिका बनाउने एजेन्डा कर्णाली प्रदेश सरकारमार्फत संघीय सरकारमा जानेछ। उपमहानगरपालिकाका लागि आवश्यक मापदण्ड दुई लाख जनसंख्या, २५ करोड आन्तरिक राजस्व र आवश्यक प्रशासनिक संरचना हुनुपर्छ। वीरेन्द्रनगरलाई उपमहागरपालिका घोषणा गर्ने पर्याप्त मापदण्ड पूरा भइसकेको प्रमुख ढकालले बताइन्। ०७८ को जनगणनाअनुसार वीरेन्द्रनगरमा १ लाख ५३ हजार ८ सय ६३ जना बसोबास गर्छन्। राजधानीको नगरपालिका भएकाले वीरेन्द्रनगरमा अस्थायी बसोबास गर्नेको संख्या समावेश गर्ने हो भने यो संख्या पाँच लाखभन्दा बढी छ। उपमहानगर बन्नका लागि नगरपालिकाको आन्तरिक वार्षिक औसत आम्दानी २५ करोड हुनुपर्छ। नगरपालिकाले गत वर्ष नै लगभग यो मापदण्ड पूरा गरिसकेको छ। यो वर्ष मात्रै नगरपालिकाले ४३ करोड आन्तरिक राजस्व उठाउने लक्ष्य राखेको छ। उपमहानगरपालिका बन्नका लागि फोहोरमैला प्रशोधन तथा व्यवस्थापनको उचित व्यवस्था भएको हुनुपर्छ। नगर क्षेत्रबाट संकलित फोहोर वीरेन्द्रनगर१ तारेभिरमा व्यवस्थापन गरिँदै आएको छ। यहाँ लेदोसहितको फोहोर व्यवस्थापन गर्न प्लान्ट तयार गरिएको छ। वीरेन्द्रनगरमा सभाहल यसअघि नै निर्माण गरिएको छ। विद्युत खानेपानी र सञ्चार सेवाको उपलब्धता पर्याप्त छ। नगरभित्रका प्रमुख सडक कालोपत्रे, आधुनिक पशु वधशाखा र व्यवस्थित शवदाह स्थलको मापदण्डसमेत पूरा भएको छ। नगरपालिकाले आफ्नै नगर अस्पताल सञ्चालन र लाटीकोइलीमा १५ शय्याको अस्पताल निर्माणको क्रममा छ। वीरेन्द्रनगरमै तीन सय शय्याको प्रदेश अस्पतालले विशेषज्ञसहितका सेवा सुविधाहरू प्रदान गरिरहेको छ। प्रदेशकै पहिलो १० हजार दर्शकको क्षमता भएको फुटबल रंगशाला निर्माण सम्पन्न हुँदैछ। यो रंगशालामा आगामी चैतमा राष्ट्रिय खेलकुद प्रतियोगिता सञ्चालन गरिँदैछ। वीरेन्द्रनगरको मुख्य सडक फोरलेन सडक र भित्री सडकहरू कालोपत्रे छन्। उपत्यकाको चक्रपथको कालोपत्रे सुरु गरिएको छ भने केही कच्ची सडकहरू पक्की बनाउन काम जारी छ। उच्च शिक्षाका लागि दुई विश्वविद्यालय छन्। मध्यपश्चिम विश्वविद्यालय र त्रिभुवन विश्वविद्यालयअन्तर्गत रहेको सुर्खेत बहुमखी क्याम्पस छन्। ७९ वटा स्थानीय तह रहेको कर्णालीमा एउटा पनि उपमहानगरपालिका छैन। ७९ मध्ये २५ वटा नगरपालिका र ५४ वटा गाउँपालिका छन्। वीरेन्द्रनगरलाई सिँगारेर कर्णालीकै एक मात्र नमुना उपमहानगरपालिका बनाइँदैछ। ठेकेदारविरुद्ध कस्दै कर्णाली सरकार निर्माण व्यवसायीको लापरबाही र सरकारी उदासीनताका कारण धेरै विकास आयोजनाहरू अलपत्र परेका छन। महत्त्वपूर्ण विकास आयोजना समयमै सम्पन्न नगरी अलपत्र पार्ने निर्माण व्यवसायीविरुद्ध कर्णाली प्रदेश सरकार एक्सन मा उत्रिएको छ। प्रदेश सरकारले ठेक्का व्यवस्थापन गरेका सडक पूर्वाधारहरू तोकिएको समयावधिमा पूरा नगरी अलपत्र पार्ने निर्माण व्यवसायीहरूलाई ठेक्का रद्द गर्ने चेतावनी दिएको छ। प्रदेश सरकारका भौतिक पूर्वाधार तथा सहरी विकासमन्त्री शेरबहादुर बुढाले विकास आयोजनाहरूलाई लथालिंग अवस्थामा छाड्ने निर्माण व्यवसायीको सूची मन्त्रालयले तयार गरिसकेको बताए। उनका अनुसार सुरुवातमा निर्माण आयोजना अलपत्र पार्ने निर्माण व्यवसायीको सूची तयार गरियो। त्यसपछि ती निर्माण व्यवसायीहरूलाई पटकपटक मन्त्रालयमा बोलाई छलफल गरेर निर्माणमा ढिलासुस्ती हुनुको कारण खोजी गर्ने काम गरियो। सरकारका तर्फबाट केही सुधार गर्नेपर्ने पक्ष भएमा सुधार गरी काम गर्ने वातावरण निर्माण गरियो,मन्त्री बुढाले भने,धेरै आयोजनाको काम पनि अगाडि बढेको छ। तर विभिन्न बहाना बनाएर विकास आयोजना अलपत्र पार्न कसैलाई छुट छैन। अब पनि आयोजनामा ढिलाइ गरे कानुनी बाटो रोज्न बाध्य हुने छौं।"
"कतारका अमिर भारतमा, विमानस्थलमा स्वागत गर्न पुगे मोदी","नयाँ दिल्ली : कतारी अमीर शेख तमिम बिन हमद अलथानी सोमबार राति भारत पुगेका छन्। उनलाई स्वागत गर्न भारतीय प्रधानमन्त्री नरेन्द्र मोदी आफैं नयाँ दिल्ली विमानस्थलमा गएका थिए। प्रधानमन्त्री मोदीले सामाजिक सञ्जाल एक्स मा लेखेका छन्, 'मेरो भाइ कतारका अमीर शेख तमिम बिन हमद अलथानीलाई स्वागत गर्न विमानस्थलमा गएको थिएँ। मलाई आशा छ उनको भारत भ्रमण सफल हुनेछ। म मंगलबारको बैठकको बारेमा उत्साहित छु।' त्यस्तै भारतका विदेशमन्त्री एस जयशंकरले इन्स्टाग्राममा कतारका अमीर शेख तमिम बिन हमद अलथानी भारत भ्रमणमा आइपुगेका जनाएका छन्। उनले लेखेका छन्, 'मलाई विश्वास छ कि प्रधानमन्त्री मोदीसँगको उनको भेटले दुई देशबीचको मित्रतालाई अझ बलियो बनाउनेछ।' भारतीय विदेश मन्त्रालयका अनुसार कतारका अमीर शेख तमिम बिन हमद अलथानी फेब्रुअरी १७ र १८ मा भारतको भ्रमणमा रहने छन्।"
मुख्यमन्त्रीको एक्सन : अस्पताल सञ्चालकको भागाभाग,"जनकपुरधाम : मुख्यमन्त्री : वीरेन्द्र जी, कहाँ हुनुहुन्छ ? वीरेन्द्र : हस्पिटलमा। मुख्यमन्त्री : कुन हस्पिटलमा। वीरेन्द्र : को बोल्दै हुनुहुन्छ ? मुख्यमन्त्री : म एम्बुलेन्स ड्राइभर। वीरेन्द्र : के नाम हो तपाईंको ? मुख्यमन्त्री : सरोज। वीरेन्द्र : सरोज, ए ए  मुख्यमन्त्री : चिन्नु भएन, ३११२ को एम्बुलेन्स ड्राइभर ! वीरेन्द्र : विरामीलाई कहाँ राख्नुभाछ ? मुख्यमन्त्री : यही छ, राम्रो पार्टी छ, राम्रो। वीरेन्द्र : अहिले कहाँ हुनुहुन्छ ? मुख्यमन्त्री : बाह्रबिघाको छेउमा छु। वीरेन्द्र : हस्पिटलहरूमा छापामारी भइरहेको छ। अर्कोमा लानुस् न ! मुख्यमन्त्री : कुनमा ? तपाईं लिनु हुन्न भने अर्कोमा लान्छु। वीरेन्द्र : गोदाबरीमा लग्नुस्। मुख्यमन्त्री : गोदाबरीमा राम्रो दिन्छ ? वीरेन्द्र : हँहँ राम्रो दिन्छ। मुख्यमन्त्री : कति दिन्छ ? वीरेन्द्र : म कुरा गरेर भन्छु। मधेसका मुख्यमन्त्री सतिषकुमार सिंहले जनकपुर मोडेल हस्पिटलका सञ्चालक वीरेन्द्रलाई टेलिफोन गरे। आफूले बिरामी लिएर आएको र एम्बुलेन्स चालक भएको परिचय दिए। हस्पिटल सञ्चालक वीरेन्द्रले आफ्नो हस्पिटलमा ताला लागेको भन्दै बिरामीलाई अन्तै लैजान आग्रह गरे। त्यति मात्र भनेनन्, अरू हस्पिटलमा बिरामी लगे त्यसबापत राम्रै कमिसन मिलाई दिने आश्वासन पनि दिए। तर, फोन गर्ने व्यक्ति एम्बुलेन्स चालक नभई मुख्यमन्त्री भएको ख्याल गरेनन्। मुख्यमन्त्री सिंह पछिल्लोपटक जनकपुरमा सञ्चालित अवैध अस्पतालविरुद्ध कारबाही मा उत्रेका छन्। मुख्यमन्त्रीको सक्रियताका कारण वर्षौंदेखि अवैध अस्पताल धमाधम बन्द भइरहेका छन्। हुन त, जनकपुरधाम परिक्रमा सडकभित्रै छ्याप्छ्याप्ती निजी अस्पताल छन्। मधेस स्वास्थ्य विज्ञान प्रतिष्ठानको प्रादेशिक अस्पतालको लाइनमा निजी अस्पताल र मेडिकल पसल छन्। अन्य बेला बिरामी तान्न सडकमै बोर्ड राख्ने गरेका अस्पताल आजभोलि सुनसान छन्। ओपीडी सेवा बन्द छन्। प्राय: भरिभराउ हुने निजी अस्पताल सुनसान छन्। डाक्टर देखिँदैनन्, अस्पताल सञ्चालकको भागाभाग छ। मुख्य गेटमा ताला झुन्डिएका छन्। मधेस प्रदेशका मुख्यन्त्री सिंहले वर्षौंदेखि मनपरि गरिरहेका अवैद्य निजी अस्पतालमाथि कडाइ गरेपछि अस्पतालमा ताला लगाएर सञ्चालकमा भागाभाग चलेको छ। माघ ३ गते जनकपुर १४ स्थित बिनादर्ताको मुस्कान हस्पिटलमा सर्लाहीकी पविताकुमारी यादवको पित्तथैलीको अप्रेसन गर्दा २० दिनसम्म पनि होस् आएन। उक्त घटनापछि मुख्यमन्त्रीले अवैद्य अस्पतालमाथि चासो लिए। २५ गते मुस्कान हस्पिटलको अनुगमन गरे। दर्ता बिना नै अवैध रूपमा सञ्चालन गरेको भेटिएपछि ताला लगाउन निर्देशन दिए। ४० वटा निजी अस्पतालको अनुगमन गरेका मुख्यमन्त्रीले अवैध रहेका ९ वटा अस्पताललाई पूर्णरूपमा बन्द गर्न लगाए। मुस्कान हस्पिटल प्रालि, बिएन हस्पिटल एन्ड रिसर्च सेन्टर, जनकपुर सीता हस्पिटल, अरमान हस्पिटल, जनकपुर मोडर्न हस्पिटल, जनकपुर मोडेर हस्पिटल, जनकपुर गोदावरी हस्पिटल, कृष्णा हस्पिटल प्रालि, जनक मेमोरियल हस्पिटललाई बन्द गराइएको मुख्यमन्त्रीको कार्यालयले जनाएको छ। जनशक्ति, भौतिक पूर्वाधार, उपकरण, सरसफाइ लगायतका मापदण्ड पूरा नगरी जनकपुरमा खोलिएका निजी अस्पताललाई बन्द गर्न मुख्यमन्त्री सिंहले लगातार दबाब बढाएका छन्। मुख्यमन्त्री सिंह, मधेस प्रदेशका स्वास्थ्य तथा जनसंख्या मन्त्री सत्रुधनप्रसाद सिंह, स्वास्थ्य मन्त्रालयका अधिकारी र सुरक्षा अधिकारीको लगातारको निरीक्षणमा मुख्यमन्त्री सिंहले स्वीकृति प्राप्त तर नवीकरण नभएका, स्वीकृति प्रक्रियामा रहेका र स्वीकृतिबिनै सञ्चालनमा रहेका अस्पताललाई वैधता प्राप्त गरेर मात्र सेवा सञ्चालन गर्न निर्देशन दिएको जानकारी दिए। उनले भने, अस्पतालको स्वीकृति नै लिएका छैनन्। मनपरी अस्पताल सञ्चालन गरेका छन्। स्वीकृति लिनुस्, अस्पताल राम्रोसँग चलाउनुस्। होइन भने बन्द गर्नुस्। दर्ताबिना निर्वाध सञ्चालन हालै जनकपुरधाम उपमहानगरपालिकाले गरेको अध्ययनले यहाँका दर्जनौं निजी अस्पतालहरू वर्षांैदेखि दर्ताबिनै सञ्चालनमा रहेको भेटिएको छ। जनकपुरमा मात्रै करिब ६० वटा निजी अस्पताल छन्। तीमध्ये करिब ७५ प्रतिशत अस्पताल दर्ताबिनै सञ्चालनमा रहेको पाइएको हो। जनकपुर उपमहानगरपालिकाले हालै निजी अस्पतालसहित स्वास्थ्य संस्थाहरूको तथ्यांक संकलन गरेको थियो। तीमध्ये ८ वटा निजी अस्पताल दर्ता नै नभई सञ्चालन भएको उल्लेख छ। तर, यसमा पनि कतिपय अस्पतालले झुटो विवरण दिएका छन्। कतिपयको विवरण नै समावेश गरेका छैनन्। यसरी हेर्दा करिब ७५ प्रतिशत अस्पताल कुनै न कुनै हिसाबले प्रक्रिया पूरा नगरी वर्षौंदेखि निर्वाध रूपमा सञ्चालनमा रहेको भेटिएको छ। दर्ताबिनै सञ्चालनमा रहेकोमध्ये तराई राजधानी हस्पिटल पनि हो। यो जनकपुरको रामानन्दचोकको प्रवेशद्वारको सय मिटर दक्षिण पश्चिम छेउमा चार वर्षदेखि सञ्चालनमा छ। उपमहानगरपालिका८ मा पर्ने यो अस्पतालमा यसअघि पटकपटक लापरबाही भएको विवरणहरू सार्वजनिक भएका थिए। तर, पनि अस्पताललाई हालसम्म कुनै निकायबाट कारबाही भएको छैन। यस्तै रामानन्द चोकमै दर्ता बिनै चलिरहेको अर्को अस्पताल हो, जनक मेमोरियल हस्पिटल प्रालि। खानेपानी कार्यालयको उत्तरी छेउमा रहेको यो अस्पताल वर्षौंदेखि सञ्चालनमा छ। स्थानीय रामानन्द चोकभन्दा केहीभित्र दर्ताबिनै अरमान हस्पिटल प्रालि र सहयोग हस्पिटल प्रालि पनि सञ्चालनमा छन्। त्यस्तै बाह्रबिघा मैदानको पश्चिमतर्फ अमृत श्री हस्पिटल प्रालि सञ्चालनमा छ। त्यो पनि सञ्चालनका लागि स्वीकृति नलिएको उपमहानगरपालिकाको अध्ययनले देखाएको छ। यस्तै तथ्यांकमा दर्ता नरहेको अरू पनि अस्पतालहरू छन्। माँ वौधी हस्पिटल प्रालि, शुभ ओम हस्पिटल प्रालि, लाइफ केयर अस्पताल जस्ता अस्पतालको प्रक्रिया नपुग्दै सञ्चालनमा छन्। छैन सरकारबीच समन्वयन स्थानीय तह स्वास्थ्य संस्था दर्ता अनुमति तथा नवीकरणसम्बन्धी निर्देशिका २०७४ मा २५ बेडसम्मको जनरल अस्पताल स्थानीय पालिकामा दर्ता तथा नवीकरण हुने उल्लेख छ। २५ बेडभन्दा माथि तथा विशिष्टीकृत अस्पताल दर्ताका लागि सम्बन्धित पालिकाको कार्यपालिकाको सिफारिसमा प्रादेशिक स्वास्थ्य संरचना वा मन्त्रालयबाट अनुमति लिनुपर्ने कानुनी प्रावधान छ। संघीयता कार्यान्वयनका ६ वर्षमा तीनै तहका सरकारसँग कति अस्पताल जनकपुरमा छन् ? कति कहाँ दर्ता भएका छन् ? भन्ने तथ्यांक छैन। त्यसैले बेलाबेला अस्पतालमा चरम लापरबाहीका घटना सार्वजनिक हुँदा तिनको दर्ता र स्वीकृतिको विवाद हुने गरेको छ।"
सिगारिँदै प्रदेश राजधानी वीरेन्द्रनगर,"वीरेन्द्रनगर : कर्णाली प्रदेशको राजधानी रहेको सुर्खेतको वीरेन्द्रनगर पछिल्लो समय सिगारिँदै छ । प्रदेशका अन्य जिल्लाको तुलनामा राजनीतिक, प्रशासनिक, आर्थिक, सामाजिक, शैक्षिक, स्वास्थ्यको हबका रूपमा रहेको वीरेन्द्रनगरमा मुख्य सडक चार लेनको छ । अन्य भित्री परम्परागत सडकलाई व्यवस्थित र नयाँ सडकको मापदण्ड तय गरेर सुरक्षित सहर बनाउन नगरपालिकाले विभिन्न योजनाहरू अघि बढाइरहेको छ । घण्टाघर पार्कलाई व्यवस्थित, फोरलेन सडक र टोलटोलमा उज्यालो बनाउन लाइट जडान गर्ने काम भइरहेका छन् । वीरेन्द्रनगर कर्णाली प्रदेशकै सुन्दर नमुना सहरका रूपमा विकास भइरहेको छ । वीरेन्द्रनगरलाई उपमहानगर घोषणाको पहल ०३३ सालमा उपत्यका क्षेत्रभित्र पर्ने कटकुवा, गोठीकाडा र जर्बुटा गाउँ पञ्चायतभित्र पर्ने केही भागलाई मिलाएर बनेको वीरेन्द्रनगरले ४८ वर्षपछि उपमहानगरपालिकाका लागि आवश्यक पर्ने सबै मापदण्ड पूरा गर्न सक्षम भएको छ । वीरेन्द्रनगर नगरपालिका प्रमुख मोहनमाया ढकालले भनिन्, नगरपालिकाको आन्तरिक स्रोत, शिक्षा, स्वास्थ्य, खानेपानी, सडक, बिजुली, सञ्चार लगायतका महत्त्वपूर्ण पूर्वाधारको विस्तार भएसँगै वीरेन्द्रनगरलाई उपमहानगरपालिका बनाउन आवश्यक प्रक्रिया अघि बढाइएका छौं । नगरसभाले उपमहानगरपालिका घोषणाका लागि कर्णाली प्रदेश सरकारमार्फत केन्द्र सरकारलाई अनुरोध गर्न सार्वजनिक महत्त्वको प्रस्ताव पारित गरेको छ । नगरसभाबाट पारित उपमहानगरपालिका बनाउने एजेन्डा कर्णाली प्रदेश सरकारमार्फत संघीय सरकारमा जानेछ । उपमहानगरपालिकाका लागि आवश्यक मापदण्ड दुई लाख जनसंख्या, २५ करोड आन्तरिक राजस्व र आवश्यक प्रशासनिक संरचना हुनुपर्छ । वीरेन्द्रनगरलाई उपमहागरपालिका घोषणा गर्ने पर्याप्त मापदण्ड पूरा भइसकेको प्रमुख ढकालले बताइन् । ०७८ को जनगणनाअनुसार वीरेन्द्रनगरमा १ लाख ५३ हजार ८ सय ६३ जना बसोबास गर्छन् । राजधानीको नगरपालिका भएकाले वीरेन्द्रनगरमा अस्थायी बसोबास गर्नेको संख्या समावेश गर्ने हो भने यो संख्या पाँच लाखभन्दा बढी छ । उपमहानगर बन्नका लागि नगरपालिकाको आन्तरिक वार्षिक औसत आम्दानी २५ करोड हुनुपर्छ । नगरपालिकाले गत वर्ष नै लगभग यो मापदण्ड पूरा गरिसकेको छ । यो वर्ष मात्रै नगरपालिकाले ४३ करोड आन्तरिक राजस्व उठाउने लक्ष्य राखेको छ । उपमहानगरपालिका बन्नका लागि फोहोरमैला प्रशोधन तथा व्यवस्थापनको उचित व्यवस्था भएको हुनुपर्छ । नगर क्षेत्रबाट संकलित फोहोर वीरेन्द्रनगर१ तारेभिरमा व्यवस्थापन गरिँदै आएको छ । यहाँ लेदोसहितको फोहोर व्यवस्थापन गर्न प्लान्ट तयार गरिएको छ । वीरेन्द्रनगरमा सभाहल यसअघि नै निर्माण गरिएको छ । विद्युत खानेपानी र सञ्चार सेवाको उपलब्धता पर्याप्त छ । नगरभित्रका प्रमुख सडक कालोपत्रे, आधुनिक पशु वधशाखा र व्यवस्थित शवदाह स्थलको मापदण्डसमेत पूरा भएको छ । नगरपालिकाले आफ्नै नगर अस्पताल सञ्चालन र लाटीकोइलीमा १५ शय्याको अस्पताल निर्माणको क्रममा छ । वीरेन्द्रनगरमै तीन सय शय्याको प्रदेश अस्पतालले विशेषज्ञसहितका सेवा सुविधाहरू प्रदान गरिरहेको छ । प्रदेशकै पहिलो १० हजार दर्शकको क्षमता भएको फुटबल रंगशाला निर्माण सम्पन्न हुँदैछ । यो रंगशालामा आगामी चैतमा राष्ट्रिय खेलकुद प्रतियोगिता सञ्चालन गरिँदैछ । वीरेन्द्रनगरको मुख्य सडक फोरलेन सडक र भित्री सडकहरू कालोपत्रे छन् । उपत्यकाको चक्रपथको कालोपत्रे सुरु गरिएको छ भने केही कच्ची सडकहरू पक्की बनाउन काम जारी छ । उच्च शिक्षाका लागि दुई विश्वविद्यालय छन् । मध्यपश्चिम विश्वविद्यालय र त्रिभुवन विश्वविद्यालयअन्तर्गत रहेको सुर्खेत बहुमखी क्याम्पस छन् । ७९ वटा स्थानीय तह रहेको कर्णालीमा एउटा पनि उपमहानगरपालिका छैन । ७९ मध्ये २५ वटा नगरपालिका र ५४ वटा गाउँपालिका छन् । वीरेन्द्रनगरलाई सिँगारेर कर्णालीकै एक मात्र नमुना उपमहानगरपालिका बनाइँदैछ । ठेकेदारविरुद्ध कस्दै कर्णाली सरकार निर्माण व्यवसायीको लापरबाही र सरकारी उदासीनताका कारण धेरै विकास आयोजनाहरू अलपत्र परेका छन । महत्त्वपूर्ण विकास आयोजना समयमै सम्पन्न नगरी अलपत्र पार्ने निर्माण व्यवसायीविरुद्ध कर्णाली प्रदेश सरकार एक्सन मा उत्रिएको छ । प्रदेश सरकारले ठेक्का व्यवस्थापन गरेका सडक पूर्वाधारहरू तोकिएको समयावधिमा पूरा नगरी अलपत्र पार्ने निर्माण व्यवसायीहरूलाई ठेक्का रद्द गर्ने चेतावनी दिएको छ । प्रदेश सरकारका भौतिक पूर्वाधार तथा सहरी विकासमन्त्री शेरबहादुर बुढाले विकास आयोजनाहरूलाई लथालिंग अवस्थामा छाड्ने निर्माण व्यवसायीको सूची मन्त्रालयले तयार गरिसकेको बताए । उनका अनुसार सुरुवातमा निर्माण आयोजना अलपत्र पार्ने निर्माण व्यवसायीको सूची तयार गरियो । त्यसपछि ती निर्माण व्यवसायीहरूलाई पटकपटक मन्त्रालयमा बोलाई छलफल गरेर निर्माणमा ढिलासुस्ती हुनुको कारण खोजी गर्ने काम गरियो । सरकारका तर्फबाट केही सुधार गर्नेपर्ने पक्ष भएमा सुधार गरी काम गर्ने वातावरण निर्माण गरियो,मन्त्री बुढाले भने,धेरै आयोजनाको काम पनि अगाडि बढेको छ । तर विभिन्न बहाना बनाएर विकास आयोजना अलपत्र पार्न कसैलाई छुट छैन । अब पनि आयोजनामा ढिलाइ गरे कानुनी बाटो रोज्न बाध्य हुने छौं ।"
अमेरिकाबाट ७६ यात्रु लिएर गएको विमान क्यानडामा दुर्घटना,टोरन्टो : क्यानडाको टोरन्टोस्थित पियर्सन अन्तर्राष्ट्रिय विमानस्थलमा डेल्टा एयरलाइन्सको विमान अवतरण गर्ने क्रममा दुर्घटना भएको छ। उक्त दुर्घटनामा परी १८ जना घाइते भएका छन्। घाइतेमध्ये २ जनाको अवस्था गम्भीर रहेको जनाइएको छ। विमानमा ७६ यात्रु र ४ चालक दलका सदस्यसहित ८० जना सवार थिए। विमान अमेरिकाको मिनियापोलिसबाट टोरन्टो गएको हो। अवतरणको समयमा विमानको पखेटामा रहेका फ्ल्यापहरूले राम्रोसँग काम नगरेकोले विमान पल्टिएको जनाइएको छ। केही मानिसहरूले दुर्घटनाको समयमा टोरन्टोमा ठूलो हिमपात भएको बताएका छन्। क्यानडाको मौसम विज्ञान विभागका अनुसार हावा ६५ किलोमिटर प्रतिघण्टाको गतिमा चलिरहेको थियो। क्यानडाको यातायात सुरक्षा बोर्डले दुर्घटनाको अनुसन्धान गरिरहेको जनाएको छ। अमेरिकी राष्ट्रिय यातायात सुरक्षा बोर्डले पनि यसमा सहयोग गरिरहेको सञ्चारमाध्यममा उल्लेख छ। दुर्घटनापछि टोरन्टो विमानस्थलमा २०० भन्दा बढी उडानहरू अस्थायी रूपमा रोकिएका थिए तर केही घण्टामै उडानहरू पुनः सुरु भए।
संसद्मा झुट बोलेको अभियोगमा सिंगापुरका विपक्षी नेतालाई जरिवाना,"सिंगापुर (एजेन्सी): सिंगापुरका विपक्षी दलका नेतालाई संसद्मा झुट बोलेको र पार्टीका एक सदस्यलाई झुटो साक्षीको विवरण ढाकछोप गर्न सहयोग गरेको अभियोगमा सोमबार जरिवाना गरिएको छ। सिंगापुर वर्कर्स पार्टीका महासचिव ४८ वर्षीय प्रितम सिंहलाई एक सांसदमाथि छानबिन गरिरहेको संसदीय समितिसमक्ष झुट बोलेको अभियोगमा जिल्ला अदालतले दोषी ठहर गरेको हो। केही महिनाभित्रै हुने चुनावमा सत्तारूढ पिपुल्स एक्सन पार्टी (पीएपी) को अत्यधिक प्रभुत्वलाई चुनौती दिन खोजिरहेको बेला यो सजाय आएको हो। पीएपीले सन् १९५९ देखि धनी सहरराज्यमा शासन गर्दै आएको छ। सिंहले समितिलाई भनेको कुरा विपरीत सांसद रइसाह खानलाई संसद्मा आफ्नो झुटलाई ढाकछोप गर्न भनिए पनि सिकाएअनुसार बनावटी कुरा गर्दै गर्दा उनी चुकेको देखिएको जिल्ला अदालतका न्यायाधीश ल्युक टानले बताए। न्यायाधीशले खानको बयानलाई उद्धृत गर्दै भने, सिंहले खानलाई बैठकको क्रममा आफ्नो दाबीलाई बास्तविक प्रमाणित गर्न हदैसम्मको अभिनय गर्न भनेका रहेछन् तर खानले सिंहले भनेजस्तो गर्न सकेनन्। अदालत बाहिर पत्रकारहरूसँग बोल्दै आफूलाई राजनीतिक प्रतिशोध लिने मनसायबाट सत्ताधारी मान्छेहरूले फसाएको सिंहले आरोप लगाए। मसँग भएको सल्लाह र मलाई शुभेच्छुकहरूले दिएको सल्लाहको आधारमा म आम चुनावमा भाग लिनेछु, उनले भने, मलाई कानुन एकदम स्पष्ट छ भनेर सल्लाह दिइएको छ। निर्वाचन विभागले पछि विज्ञप्ति जारी गर्ने छ भन्ने मैले बुझेको छु। यो चुनाव सजिलो हुने वाला छैन। हामीले कडा संघर्ष गर्नुपर्ने छ र हामी त्यही गर्ने छौं। सिंहलाई प्रत्येक अभियोगमा ७ हजार सिंगापुर डलर जरिवाना गर्ने अदालतको फैसलाविरुद्ध अपिल गर्ने सिंहले बताए। सिंहले भने, विपक्षी राजनीति रोज्ने बाटो कमजोर मन भएकाहरूका लागि होइन। संविधानअनुसार न्यूनतम १० हजार सिंगापुर डलर (७ हजार ४०० अमेरिकी डलर) जरिवाना वा कम्तीमा एक वर्षको जेल सजाय पाउने व्यक्ति निर्वाचनमा भाग लिन वा पाँच वर्षसम्म संसदीय सिट धारण गर्न अयोग्य ठहरिन्छ।"
"सभामुख घिमिरेको प्रष्टीकरण : बोल्न नदिएको भन्दै सोविता र सुमना प्रचारबाजीमा लागे, संसदीय प्रक्रियाभन्दा बाहिर गए","काठमाडौं : राष्ट्रिय स्वतन्त्र पार्टी सांसद सोविता गौतम र सुमना श्रेष्ठले संसद्मा बोल्न नदिएको भन्दै प्रचारबाजी गरेपछि सभामुख देवराज घिमिरेले असन्तुष्टि व्यक्त गरेका छन्। प्रतिनिधि सभाको नियमावलीअनुसार अगाडि बढ्दा बाहिर निस्किएर प्रचारबाजी भएको भन्दै सभामुख घिमिरेले चिन्ता व्यक्त गरेको उनको निजी सचिवालयले जनाएको छ। गौतमले माघ २७ गते पारित भएको विधायन सम्बन्धमा व्यवस्था गर्न बनेको विधेयकबारे बोल्न माघ २८ गते आकस्मिक समय माग गरेकी थिइन। सभामुख घिमिरेले विधेयक पारित भइसकेकाले आकस्मिक विषय हुन नसक्ने बताएका थिए। विधेयक पारित गर्नुअघि नै सभामुखले कानून मन्त्री, उपसभामुख तथा प्रमुख पाँच दलका प्रमुख सचेतकसँग छलफल गरेको र त्यहीँ भएको सहमति अनुसार नै विधेयक अगाडि बढाएको भने पनि उनले प्रोसेस बिग्रिएको भन्दै बोल्न मागेकी थिइन्। तर, गौतमले बोल्न चाहेको विषय आकस्मिक नहुने भन्दै अरु नै विषय भए राख्न सक्ने जानकारी सभामुखले गराएका थिए। फागुन ५ गतेको बैठक सुरुवातको जनाउ घण्टी बस्न सुरु भएपछि सांसद् श्रेष्ठले समय माग्न आएको सभामुखको सचिवालयले जनाएको छ। तर, सभामुख आफ्नो च्याम्बरबाट उठेर बैठक कक्षतिर प्रवेश गरेपछि मात्र श्रेष्ठ आएकी थिइन्। जनाउ घण्टी सुरु भएकाले त्यस विषयमा मैले बुझ्न पाइनँ। तपाईंले अगाडि नै विषय जानकारी गराउनुभएको भएपनि हुन्थ्यो। उठाउने विषय हो भने (माननीय अशोक चौधरीतर्फ देखाउँदै) उहाँलाई भन्नुहोला, उहाँले राखे पनि हुन्छ। उहाँले समय लिइसक्नुभएको छ। मैले तपाईंको विषय बुझ्न समय भएन या त भोलि राख्नुहोला भनेर सभामुख घिमिरे निस्किए। सचिवालयका अनुसार उक्त संवाद हुँदा रास्वपा प्रमुख सचेतक सन्तोष परियारपनि सँगै थिए,दलीय अनुरोध आएको थिएन। आकस्मिक विषय उठाउने नै हुँदा उपसभामुखले चेयर गरेको बेला सभामुखलाई विषय बुझाएर राख्न सकिन्थ्यो। त्यो पनि अभ्यास छ। तर, संसदीय प्रक्रियाभन्दा बाहिर गएर, मिडिया, सोसल मिडियाबाट प्रेसर क्रिएट गर्न खोजिएको छ। सभामुखले अबका दिन पनि हाम्रा अभ्यास, कानून, नियमावलीको व्यवस्था र दलीय समझदारीलाई नै हेर्ने हो। सचिवालयले भनेको छ, सभामुखसँग आकस्मिक समय माग्न बैठक सुरु हुनु आधाघण्टा अगाडि एभरेजमा २० देखि ३० जना सांसद सभामुखको च्याम्बरमा हुन्छन्। तीमध्ये सबैले समय पाउँदैनन्। समय पाउने ८ देखि १० जनाले हो। आकस्मिक समयमा नियमावलीले नै व्यवस्था गरेकोभन्दा फरक विषय उठ्ने गरेको भन्दै कार्यव्यवस्थामै पटक पटक आवाज उठ्ने गरेको छ। सोमबार बसेको प्रतिनिधि सभाको बैठकमा आकस्मिक समयमा दलीय आधारमा रास्वपाका चौधरीले बोलेका थिए।त्यसपछि एमाले सांसद सम्झना थपलियाले बोलेकी थिइन्। त्यसपश्चात बोल्न खोजेकी सुमनालाई सभामुख घिमिरेले रोकेका थिए। बोल्न दिएर सभामुखले शून्य समयतिर बैठकलाई लगे। उनी एक्लै उठेर विरोध गरेपछि रोकेर सिटमा आसन ग्रहण गर्न भनेपनि नमानी दोहोरो संवादमा उत्रिएकी थिइन्। तर सभामुख शून्यसमय अगाडि बढाएपछि उनी बैठक छाडेर हिँडेकी थिइन्। पछिल्लो समय उनीहरुले एगोसेन्ट्रिजम गर्न थालेको सभामुख सचिवालयले जनाएको छ। आफूलाई केन्द्रमा राखेर मात्र सोच्ने र अरूको दृष्टिकोणलाई नबुझ्ने, आफ्नै विचार मात्र साँचो ठान्ने र अरूको मतलाई अस्वीकार गर्ने व्यवहारलाई एगोसेन्ट्रिजम () भनिन्छ।"
