शीर्षक,विवरण
एमालेमाओवादी गठबन्धन ८४ को निर्वाचनसम्मै जान्छ : महासचिव पोखरेल,"तानसेन : नेकपा एमालेका महासचिव शंकर पोखरेलले अहिलेको सत्ता समीकरणलाई २०८४ को निर्वाचनसम्म लैजाने गरी सहकार्य गरिएको बताएका छन्। कांग्रेस नेतृत्वको गठबन्धले मुलुकलाई बर्बादीतर्फ लगेकाले एमालेले सबै कुरा छोडेर नयाँ समीकरण निर्माण गरेको उनले बताए। नेकपा एमाले पाल्पाको १०औं जिल्ला अधिवेशनमा उनले भने, 'अहिले एमाले प्रधानमन्त्री पनि मागेको छैन। महत्वपूर्ण मन्त्रालयमा पनि दाबी गरेको छैन। ठूला ठूला पदहरू छोडेर सत्तामामात्रै बसेको छ भन्ने लागेको छ होला। तर, एमाले मिशन गठबन्धन भत्काउने र ८४ मा एकल बहुमतको सरकार बनाउने रहेको छ।' उनले देश विकासका लागि दूरदर्शी नेतृत्व, बलियो राजनीतिक शक्ति र राजनीतिक स्थिरता आवश्यक रहेको अवस्थामा एमालेसँग बलियो दुरदर्शी नेतृत्व भएकाले आगामी ८४ का लागि एमाले सोही तयारीका साथ अगाडि बढेको बताए। ठूला पार्टीका नेता तथा कार्यकर्ताहरू जनतामाझ आफ्ना नीति, कार्यक्रम र योजना लिएर नजाँदा अहिले अराजकताको भीडमा जनता जान बाध्य भएको एमाले महासचिव पोखरेलले बताए। छ ।"
असार २ गते व्यास नगरप्रमुखको पुनःमतगणना हुने,दमौली : आगामी असार २ गते तनहुँको व्यास नगरपालिका प्रमुखको पुनःमतगणना हुने भएको छ। उच्च अदालत पोखराले गत जेठ १ गते गरेको फैसलाको आज सार्वजनिक पूर्णपाठअनुसार असार २ गते पुनःमतगणना हुन लागिएको हो। फैसलामा एक महिनाभित्र पुनःमतगणना गर्नु भनिएअनुसार उच्च अदालत पोखराको सभाहलमा असार २ गते बिहान १० बजेदेखि मतगणना गर्न हुनेछ। उच्च अदालतका न्यायाधीश राजनप्रसाद भट्टराई र निर्मला पौडेल भट्टराईको संयुक्तले इजलासले गत स्थानीय तह निर्वाचनमा नगरप्रमुखको मतगणना बदर गरी पुनःमतगणना गर्न आदेश दिएको थियो। नगरप्रमुखका उम्मेदवार दीपकराज जोशीले मतगणनामा धाँधली भएको भन्दै विसं २०७९ जेठ १२ गते निर्वाचन आयोगसहित पाँच जनालाई विपक्षी बनाइ रिट दर्ता गरेका थिए। रिटमा अन्तिम सुनुवाई गर्दै अदालतले निवेदकको दाबी पुग्ने फैसला गरेको थियो। स्थानीय तहको निर्वाचनअन्तर्गत नगरप्रमुख बैकुण्ठ न्यौपाने १२ हजार ७८ मत प्राप्त गरी विजयी भएका थिए भने जोशीले ११ हजार आठ सय २६ मत प्राप्त गरेका थिए। मतदानकै बेला व्यास नगरपालिका८ रिस्तीमा मतपत्र च्यातिएपछि जोशीमाथि आक्रमण भएको थियो। निर्वाचन अधिकृतको कार्यालयले उक्त वडाको मतदान केन्द्रको मतदान स्थगित गरी पुनः मतदान गराएको थियो।
शनिबार देशका यी स्थानमा हुने छ वर्षा,"काठमाडौं : शनिबार कर्णाली र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका पहाडी भूभागका थोरै स्थानहरूमा तथा देशका बाँकी भूभागका एकदुई स्थानमा मेघगर्जनचट्याङहावा हुरीसहित हल्का वर्षाको सम्भावना रहेको छ। शनिबार राति गण्डकी र कर्णाली प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ। गण्डकी र कर्णाली प्रदेशका थोरै तथा बाँकी पहाडी भूभागको एकदुई स्थानमा मेघगर्जनचट्याङहावा हुरी सहित हल्का वर्षाको सम्भावना रहेको छ।"
कीर्तिमानी कामीरितालाई काठमाडौंमा भव्य स्वागत (फोटो फिचर),काठमाडौं : ३० पटक सर्वोच्च शिखर सगरमाथाको सफल आरोहण गरेर आफ्नै कीर्तिमान तोडेका कामीरिता शेर्पा काठमाडौं आइपुगेका छन्। त्रिभुवन अन्तर्राष्ट्रिय विमानस्थलमा शुक्रबार कामीरिताको भव्य स्वागत गरिएको छ। उनले बुधबार बिहान ७:४९ बजे ३०औं पटक सगरमाथाको चुचुरोमा पुगेका थिए। उनले यो सिजनमा मात्रै दुई पटक सगरमाथा आरोहण गरेका छन्। त्यस्तै पासाङ दावाले हालसम्म २७ पटक सगरमाथाको सफल आरोहण गरेका छन्।
बोक्सीको आरोपमा महिलालाई कुटपिट गर्ने युवक पक्राउ,तानसेन : बोक्सीको आरोपमा महिलालाई कुटेको आरोपमा युवक पक्राउ परेका छन्। बगनासकाली गाउँपालिका९ का २९ वर्षीय पदम बस्याललाई बोक्सी भन्दै महिलालाई कुटपिट गरेको आरोपमा प्रहरीले पक्राउ गरेको हो। भैँसी बिरामी भएको भन्दै झारफुक गर्न बस्याल समक्ष पुगेकी ती महिलालाई गएको जेठ ६ गते बोक्सीको आरोप लगाई बस्यालले कुटपिट गरेको प्रहरीले जनाएको छ। कुटपिटबाट घाइते भएकी ती महिलाले बोक्सी आरोप कसुर अन्तर्गत कारबाही गरी पाउँ भनि प्रहरीमा निवेदन दिएपछि प्रहरीले बस्याललाई पक्राउ गरेको हो। प्रहरीले बस्याललाई जेठ ९ गते बुधबार पक्राउ गरेको हो। घाइते महिलालाई छिमेकी आएर उद्धार गरेका थिए। उक्त घटनाका बारेमा थप अनुसन्धान भइरहेको जिल्ला प्रहरी कार्यालयले जनाएको छ। बस्यालले विगत समयदेखि नै गाउँमा झारफुक गर्दै आएका थिए।
नाढी तालको अवस्था बेहाल,मलंगवा : सर्लाहीको चन्द्रनगर गाउँपालिकामा रहेको नाढी तालको अवस्था अहिले दयनीय छ। तालको पानी सुक्दा एक वर्षदेखि चौपायाको चरण क्षेत्र बनेको छ। ५२ विगाहामा फैलिएको प्राकृतिक तालको संरक्षण नहुँदा चरण क्षेत्रमा परिणत भएको स्थानीयबासीको भनाइ छ। माछा पालन तथा पर्यटनका लागि ख्याति कमाएका ताल सुकेर जाँदा गाउँपालिकालाई बर्सेनि एक करोडभन्दा बढीको क्षति पुगेको छ। २०७२ चैत २४ गते चुरेतराई मधेश संरक्षण विकास समिति कार्यक्रमअन्तर्गत नेपाली सेनाले सौन्दर्यकरण गरेको तालको संरक्षण हुन नसक्दा ताल कुरुप समेत बनेको छ। राज्यको लगानीमा सौन्दर्यकरण गरिएको तालको हाल अहिले बेहाल बनेको स्थानीय पुनीत पासवानले बताएका छन्। ७ वर्ष पहिले नेपाली सेनाले सौन्दर्यकरण गरेको थियो। पर्यटकका लागि राम्रो गन्तव्य थियो। सुरुको वर्षहरूमा ठूलो मात्रामा पर्यटकहरू तालमा घुम्न आउँथे। स्थानीयवासीले रोजगारी समेत पाएका थिए। स्थानीय व्यापार पनि फस्टाएको थियो। अहिले यो ताल चरण क्षेत्रमा परिणत भएको छ। तालमा रहेको डुङ्गाहरू समेत बिग्रेर गएको छ। पिकनिकका लागि बनाइएका संरचनाहरू पनि भत्केर गएको छ। संरक्षणको पर्खाइमा रहेको ताल प्रति कसैको चासो छैन। बर्सेनि करोडौंको आम्दानी दिने तालको अवस्था हेर्दा दुःख लाग्ने गरेको पासवानले बताए। स्थानीयबासीका लागि पनि बिहान बेलुकाको घुम्ने तथा समय व्यतीत गर्ने ठाउँ थियो। ताल सुकेर जाँदा स्थानीय उद्योग व्यापारहरू चौपट भएको आरती होटलकी सञ्चालक सुरुज देवी जयसवालले बताएकी छिन्। सुरुका वर्षहरूमा व्यापार राम्रो हुन्थ्यो। अहिले घर भाडा तिर्न समेत समस्या छ। पहिले दिनमा ५६ हजारको व्यापार हुन्थ्यो। अचेल एक हजारको पनि व्यापार हुँदैन। पसल लिएर अर्को स्थानमा जाउँ भन्दा पनि उपाय छैन। ताल फेरी राम्रो हुन्छ की भनेर आशा लगाएर बसेकी छु। ऋण लिएर पसल सञ्चालन गरेको थिएँ। साहुको पैसा समेत तिर्न समस्या भएको छ। ताल कुरुप बनेपछि धेरै व्यापारीहरू यहाँबाट पलायन भएको छ। गाउँसभा समयमा नहुँदा तालको सौन्दर्यकरण र ठेक्का लाग्न नसकेको चन्द्रनगर गाउँपालिकाका अध्यक्ष राजकुमार महतोले बताएका छन्। ताल ठेक्का लाग्न नसक्दा बर्सेनि एक करोड भन्दा बढीको क्षति हुन पुगेको महतोले बताएका छन्। स्थानीय राजनीतिक दलको खिचातानीका कारण पनि तालको कामलाई अगाडि बढाउन नसकेको अध्यक्ष महतोको दुखेसो छ। विगतका स्थानीय तहले ५ वर्षका लागि ५ करोड २० लाखमा ताल ठेक्का लगाएका थिए। ठेक्काको म्याद २०८० वैशाख ६ गते समाप्त भयो। म्याद समाप्त हुन लागेको ५६ महिना अगाडिदेखि नै ठेकेदारले ताल सुकाएर माछा मार्न लागेको थियो। पालिकाले पानी ननिकालि माछा मार्नका लागि भन्दा ठेकेदार अदालतमा मुद्दा हाले। अदालतले ठेक्का अवधिमा केही नगर्न पालिकालाई भने पछि उनीहरू पानी सुकाएर माछा मार्ने काम गरेको थियो। तालमा बचेको केही पानी पनि स्थानीय किसानहरू सिँचाइका लागि खेतमा लगाएपछि ताल सुक्न गएको महतोले बताए। स्थानीय किसानलाई तालको पानी ननिकाल्न भनेपछि उनीहरू झगडा गर्न समेत आएका थिए। तालको सौन्दर्यका लागि राष्ट्रिय योजना आयोगबाट बजेट आएको छ। डीपीआरको काम भइसकेको छ। चाँडै नै टेन्डर गरी सौन्दर्यकरणको काम अगाडि बढाइने महतोको दाबी छ। ताल सुकेपछि डिल बनाउने र अतिक्रमण भएको तालको जमिन निकाल्ने काम भएको महतोले बताएका छन्। तालमा पानी भर्नका लागि अधबारा खोलालाई बाँधेर पानी ल्याउने काम गर्ने योजना रहेको अध्यक्ष महतोले बताएका छन्।
बचत रकम फिर्ता माग गर्दै सहकारी पीडितको रिले अन्सन सुरू,काठमाडौं : सरकारले आफूहरूको मागप्रति गम्भीरता नदेखाएको भन्दै सहकारी पीडितहरूले काठमाडौंमा प्रदर्शन गरेका छन्। सहकारीको रकम अपचलन गर्नेहरूलाई कारबाही माग गर्दै बचतकर्ताको रकम फिर्ता गर्ने सहमति सरकारले गरेपनि कार्यान्वयन नभएको आरोप लगाए। उनीहरूले आजदेखि माइतीघरमा नै रिले अन्सन सुरू गरेका छन्। सरकारले आफूहरूसँग विगतमा गरेका कुनै पनि सम्झौता कार्यान्वयन नगरेकाले तेस्रो चरणको आन्दोलन घोषणा गरेको सहकारी बचतकर्ता संरक्षण राष्ट्रिय अभियान महासंघका अध्यक्ष कुसलभ केसीले बताए। सहकारी पीडितहरूको माग पूरा नभएसम्म अब आन्दोलन देशैभर सशक्तरूपमा अगाडि बढाउने उनले बताए। उनले आफ्नो बचत फिर्ता नपाउँदाको नागरिकको पीडा सरकारले सुन्नुपर्ने उल्लेख गरे।
"५७ जिल्लामा फैलियो डेंगु, सचेतना अपनाउन आग्रह","काठमाडौं : डेङ्गु रोगको सङ्क्रमण ५७ जिल्लामा देखिएको छ। मौसम परिवर्तनसँगै पानी पर्न थालेपछि डेङ्गु रोगको सङ्क्रमण पनि बढ्न थालेको हो। स्वास्थ्य तथा जनसङ्ख्या मन्त्रालयको इपिडिमियोलोजी तथा रोग नियन्त्रण महाशाखाका किटजन्य रोग शाखाका प्रमुख डा गोकर्णप्रसाद दाहालले पानी पर्न थालेपछि मानिसले पानी सङ्कलन गरेर राख्ने र सङ्कलन गरिएको पानीमा लामखुट्टे रहने भएकाले डेङ्गुको जोखिम बढेको जानकारी दिए। उनका अनुसार ५७ जिल्लामा नौ सय चार जनामा सङ्क्रमणमा देखिएको छ। उनले पानी पनि पर्न सुरु भएकाले डेङ्गुको जोखिम बढ्ने भएकाले सचेतना अपनाउन आग्रह गरे। 'पानी पर्न थालेपछि डेङ्गु रोगको सङ्क्रमण पनि बढ्छ,' उनले भने, 'त्यसैले सङ्क्रमणको रोकथाम र नियन्त्रण गर्न पानी जम्न नदिने र लामखुट्टे मार्न अभियान सञ्चालन गर्नुपर्छ।' गत वर्ष ७७ जिल्लामा ५१ हजार एक सय ४३ जनामा डेङ्गु रोगको सङ्क्रमण देखिएको थियो। उनका अनुसार यसपटक धेरैको सङ्ख्यामा कुनै पनि जिल्लामा सङ्क्रमण देखिएको छैन। उनले जोखिम हुने ठाउँको पहिचान गरेर लामखुट्टे मार्न अभियान सञ्चालन गर्न ३३ स्थानीय तहलाई निर्देशन दिइसकेको बताए। डेङ्गु पानी जम्ने सफा ठाउँमा एडिज एजिप्टी र एडिस एल्बोपिक्टस प्रजातिको लामखुट्टेले फुल पार्छ। ती फुलबाट लार्भा निस्कन्छ र त्यही लार्भा बयस्क भएर टोकेपछि डेङ्गु लाग्छ। 'गर्मीसँगै पानी सङ्कलन गरेर राख्ने गरिन्छ, त्यसरी सङ्कलन गरिएको पानीमा लामखुट्टेले फुल पार्छ, सफा पानीमा त्यही लार्भा बन्ने र वयस्क भएपछि मानिसलाई टोक्ने गर्दछ,' उनले भने। डेङ्गु हुँदा उच्च ज्वरो आउने, टाउको, आँखाको गेडी, ढाड, शरीर, घुँडाका जोर्नी दुख्ने, पिँडौलाको मासु दुख्ने आदिजस्ता लक्षण देखा पर्छन्। लामखुट्टेबाट बच्नका लागि सधैं झुल टाँगेर मात्र सुत्न, खेतबारीमा काम गर्दा लामो बाहुला भएका लुगा लगाउन, घरको झ्याल ढोकामा जाली हाल्न मन्त्रालयले अनुरोध गरेको छ। यस्तै सम्भव भएसम्म लामखुट्टे भगाउने धुप वा मलमको प्रयोग गर्न, घरपालुवा पशुपक्षी व्यवस्थित ढङ्गले पाल्न र घर वरिपरि गमला, टायर वा कुनै पनि खुला भाँडामा पानी जम्न दिनु हुँदैन।"
कालीकोटका पुष्प करोडपति बन्दै,"कालीकोट : कालीकोट राष्कोट नगरपालिका९ का अगुवा किसान पुष्पराज बराल लखपतिबाट करोडपति बन्ने भएका छन्। विगत १० वर्षदेखि कृषि पेशा अँगालेका पुष्पराज बरालले वार्षिक रुपमा आफ्नै नर्सरीमा उत्पादन गरेका बिरुवा बेचेर लखपतिबाट करोडपति बन्ने भएका हुन्। बरालले वार्षिक रुपमा बिरुवा बेचेर नाफा मात्र ८ लाख बचत गर्ने गरेको बताए। उनले भने, कर्मचारीलाई तलब छुट्याएर चोखो ८ लाख बचत गर्ने गरेका छौं। आफ्नै नर्सरीमा ब्याड राखेर ओखर कलमी, कागती, स्याउ, डालेघाँस तथा वन पैदावार बिरुवा उत्पादन गरी बिक्री वितरण गर्ने गरेका छौं। शैक्षिक योग्यताका हिसाबले कृषि जेटिए पढेका बरालले स्वदेशमै बसेर गरेको मनग्य आम्दानी देखेर अन्य किसानहरू पनि यो पेशा व्यवसायतिर आकर्षित भएका छन्। विगतका दिनमा पुर्खाहरूले गर्दै आएको परम्परागत सामान्य कृषि पेशा अँगालेका बरालले अध्ययनपश्चात रोजगारीका लागि जागिर पनि खाए। तर आर्थिक अवस्थामा कुनै सुधार आएन। परिवारको छाक टार्न धौंधौं भयो। पछि व्यावसायिक तरिकाले कृषि पेशा तथा नर्सरी व्यवसाय गरेको पहिलो वर्षमै आर्थिक अवस्थामा सुधार आएको छ, उनले भने। बरालले यही पेशा व्यवसायबाट हाल कर्णाली प्रदेशको राजधानी सुर्खेतमा जग्गा किनेको बताए। उनको साथमा हाल एउटा गाडी पनि छ। ३४ वर्षीय बरालका ३ वटा छोरा छोरी छन्। उनको पढाइ लेखाइ गाउँकै विद्यालयमा भइरहेको छ। उनलाई गाउँमा अगुवा किसानका रुपमा सबैले माया गर्ने गरेका छन्। केही सिक्नु पर्यो भने अन्य किसानहरू घरमै आएर सिकेर जान्छन्। अगुवा किसान पुष्पराज बरालको आगामी योजना अझै कलमी ओखर र अन्य ओखरको बगैँचा बनाउने छ। नर्सरीलाई पनि आगामी दिनमा थप निरन्तरता दिने उनको लक्ष्य छ। सामान्य जीवन यापन बिताउँदै आएका बरालको योजना खासै महोत्वकांक्षी छैन। उनी भन्छन्, हामी जस्ता युवाहरूले विदेशमा गएर अर्काको देशमा सुन फलाउन समय खेर फाल्नुभन्दा आफ्नै देशमा काम गरी खानु राम्रो विषय भएको उनको बुझाइ छ। अगुवा किसान बरालले कलमी ओखरलाई प्रतिबोट ५ सय ५०, देखि ६ सयका दरले बिक्री वितरण गर्ने गरेको बताए। उनले भने, अन्य ओखरको प्रतिबोट ५० देखि ८० रुपैयाँमा बिक्री वितरण भइरहेको छ। वार्षिक रुपमा कलमी ओखर र अन्य फलफूलका बिरुवा गरी जम्मा ७ हजार जतिको फलफूलका बिरुवाहरू बिक्री वितरण गर्ने गरेका छौं। उत्पादन गरिएका फलफूलका बिरुवाहरू हाल कर्णाली प्रदेशका १० वटै जिल्लामा बिक्री वितरण भइरहेका छन्। त्यतिमात्र नभई काठमाडौं, पुर्वका जिल्लातिर,सुदूरपश्चिमको बाजुरा जिल्लादेखि गोरखा, खोटाङ हुँदै रुकुम तिर पनि बिरुवाहरू बिक्री वितरण भइरहेका छन्। आफ्नो गाडीमा कहिले पुर्याउन जाने त कहिले उनीहरू आफैं लिन आउने गरेको उनले बताए। उनले भने, आफू औपचारिक रुपमा कृषि व्यवसायमा लागि पनि हाल सम्म स्थानीय सरकारको तर्फबाट कुनै पनि सहयोग भएको छैन। नगरका कर्मचारीहरू आएर कहिलेकहीँ प्राविधिक हिसाबले सुझाव दिने गरेको भएपनि अन्य अनुदानको कार्यक्रम पाएको छैन। नगरले आफ्नै नजिकका मान्छेलाई अनुदानका कार्यक्रम दिने गरेको उनको आरोप छ। अगुवा किसानका रुपमा चिनिएका पुष्पराज बरालले हाल ६ जना कर्मचारीहरूलाई मौसम अनुसार रोजगारी दिँदै आएको बताए। उनले भने, सरकारले हामी जस्ता किसानहरू लागि राम्रो कार्यक्रम ल्याएको खण्डमा राम्रो रोजगारी सिर्जना हुन सक्छ। यदि राष्कोटमा हाइटेक नर्सरीका नाममा करोडौं बजेट गैरकिसानलाई दिने कुनै काम नगरी बजेट पचाउने काम गर्ने हो। अगुवा किसानका लागि राम्रो हुन सक्दैन। राष्कोट नगरपालिका प्रमुख धर्मराज शाही (पोषणले) जिल्लाको राष्कोट नगरपालिकालाई बिरुवा उत्पादनका लागि पकेट क्षेत्र घोषणा गर्ने बताए। उनले भने, आगामी दिनमा जे जस्तो भए पनि अबका दिनबाट अगुवा किसानहरूका लागि क्षमता अभिवृद्धिका कार्यक्रम तालिम गोष्ठी सञ्चालन गर्नुका साथै अनुदानमा आधारित कार्यक्रमहरू विकास गरेर लैजाने छौं।"
तीन महिनामा मरे तीन पाटेबाघ,नवलपुर : चितवन राष्ट्रिय निकुञ्ज र मध्यवर्ती क्षेत्रसँग नजिक रहेका नवलपरासी (बर्दघाटसुस्तापूर्व)का राष्ट्रिय तथा सामुदायिक वनमा दुलर्भ पाटेबाघको गतिविधि बढेसँगै मृत्यु हुनेक्रम बढेको छ। जिल्लामा गएको फागुनदेखि जेठ ९ गतेसम्म तीन पाटेबाघ मृत फेला परेका छन्। निकुञ्ज र मध्यवर्ती सामुदायिक वनभन्दा बाहिर रहेका जनावरको निकुञ्जले संरक्षणमा ध्यान नदिने र डिभिजन वन कार्यालयले आफ्नो इलाकामा रहेका वन्यजन्तुको गणना नगर्ने गरेका कारण यो क्षेत्र अहिले पाटेबाघका लागि असुरक्षित बन्दै गएको छ। यसअघि दुई भाले पाटेबाघ मृत फेला परेका थिए भने अहिले फेरि पोथी पाटेबाघ मृत फेला परेको हो। विनयी त्रिवेणी गाउँपालिका२ दुम्किबासको विनयी खोला बगरमा पाटेबाघ देखेपछि स्थानीयले शव डिजिभन वन कार्यालय दुम्किबासलाई खबर गरेको थियो। खोला किनारमा चार र पाँच दिनदेखि स्थानीयले पाटेबाघ देखे पनि मानवीय क्षति हुने ढङ्गले आक्रमण नगरेपछि कसैले चासो दिएका थिएनन्। पछिल्लो समय बाघको गतिविधि शङ्कास्पद लागेपछि स्थानीयले वन कार्यालयलाई खबर गरेको जनाएका छन्। प्रहरीसहित घटनास्थलमा पुगेको डिभिजन वन कार्यालयका कर्मचारीले मृत बाघ फेला पारेको सब डिभिजन वन कार्यालय दुम्किबासका वन अधिकृत कुलचन्द्र दवाडीले बताए। अर्को बाघको आक्रमणबाट घाइते भएर जङ्गल बाहिर निस्केको उक्त बाघलाई बेलैमा उद्धार गरेर उपचार गरेको भए बचाउन सकिने सम्भावना रहेको उल्लेख गर्दै दवाडीले उद्धारमा ढिलाइ भएको बताए। यसअघि यस क्षेत्रमा बँदेललाई थाप्न राखेको पासोमा परेर एउटा भाले पाटेबाघ मरेपछि गाडेर राखेको अवस्थामा भेटिँदा पनि यस क्षेत्रमा बाघको संरक्षण र उद्धारमा ध्यान दिइएको छैन। पछिल्लो पटक बुधबार साँझ फेला परेको करिब १० वर्षको पोथी पाटेबाघ सिकारीको आक्रमणबाट नभई भाले बाघ वा अन्य कुनै जङ्गली जनावरको आक्रमणबाट घाइते भई बिरामी परेर मरेको चितवन राष्ट्रिय निकुञ्जका पशु चिकित्सक डा विजयकुमार श्रेष्ठले जानकारी दिए। बुधबार मृत भेटिएको पाटेबाघलाई शव परीक्षणपछि बिहीबार डिभिजन वन कार्यालय कावासोतीको क्षेत्रभित्र खाडल खनी पुरिएको छ। निकुञ्ज र मध्यवर्ती क्षेत्रभित्र बाघका लागि पर्याप्त आहार भए पनि नयाँ बयस्क बाघ र बुढा भएका बाघ बस्ती नजिकका जङ्गलमा नयाँ बासस्थान खोजेर आउने गर्छन्। नवलपुरका राष्ट्रिय तथा सामुदायिक वनमा १० देखि १२ पाटेबाघ रहेको अनुमान गरिएको छ। नवलपुरमा अहिलेसम्म मृत भेटिएका तीन पाटेबाघमध्ये एउटालाई खाडल खनेर गाडिएको अवस्थामा फेला पारेकाले नवलपुरका वन क्षेत्रमा तस्करको निशानामा बाघ रहेको प्रष्ट हुन्छ। मृत भेटिएका तीनमध्ये अन्य दुईको मृत्यु शङ्कास्पद रहेको पशु चिकित्सक डा श्रेष्ठले बताए। जिल्ला प्रहरी कार्यालय नवलपुरका सूचना अधिकारी प्रहरी नायब उपरीक्षक वेदबहादुर पौडेलले अघिल्ला दुई पाटेबाघ मरेको घटनामा अझै अनुसन्धान जारी रहेको बताए। उनले बँदेल मार्न थापेको पासोमा परेर बाघ मरेको भन्ने खुले पनि कसले मारेको भन्ने अझै एकिन भएको छैन।
सत्तापक्ष र प्रतिपक्षले अधिकतम लचकता अपनाउने बालुवाटार बैठकको निष्कर्ष,"काठमाडौं : नेकपा एमालेका प्रमुख सचेतक महेश बर्तौलाले प्रमुख प्रतिपक्षी दल नेपाली कांग्रेससँग सकारात्मक छलफल भएको बताएका छन्। बालुवाटार बैठकपछि सञ्चारकर्मीसँग कुरा गर्दै उनले संसदीय छानबिन समितिको टिओआरमा दुवै तर्फबाट अधिकतम लचकता अपनाउने निष्कर्ष निकालिएको बताए। उनले व्यक्ति केन्द्रित छानबिन समिति बनाउन सत्तापक्ष कहिल्यै तयार नभएको स्पष्ट पार्दै त्यसमा प्रतिपक्षले लचकता देखाएको बताए। 'व्यक्ति केन्द्रित छानबिन समिति बन्दैन भनेर हामीले पहिल्यैदेखि भन्दै आएका छौं। संसदीय छानबिन समितिको मर्म र गरिमालाई कायम राख्नेगरी कार्यादेश बनाउने हाम्रो प्रस्ताव हो। हाउसलाई सहज सञ्चालनका लागि उहाँहरूले पनि भूमिका खेल्छु भनेका छन्,' उनले भने। प्रमुख सचेतक बर्तौलाले सम्पूर्ण बल कांग्रेसको कोटमा दिएको बताए। कांग्रेस जसरी प्रस्तुत हुन्छ, सत्तापक्ष त्यसरी नै प्रस्तुत हुने उनको भनाइ छ। 'सरकारले अधिकतम लचकता अपनाएकै छ। संसदीय छानबिन समिति बनाउने कुरामा सहमति गरेकै छ। हाउसलाई सहज स्थितिमा लैजान छोडेर कांग्रेसले केन्द्रीय कमिटीबाट आन्दोलन घोषणा गर्नु राम्रो भएन। त्यसका बाबजुद हामीले कांग्रेसको कोटमा बल राखेका छौं। उहाँहरू जे चाहनु हुन्छ, त्यही हुन्छ,' उनले भने। कार्यदलको बैठक भोलि ३ बजे बस्ने उनले बताए। यसअघि नेपाली कांग्रेसका प्रमुख सचेतक रमेश लेखकले पनि छलफल सकारात्मक भएको दाबी गरेका थिए। उनले व्यक्ति वा संस्थाभन्दा पनि सहकारीको रकम हिनामिना भएको र निजी कम्पनीमा रकम अपचलन भएकाले त्यसको छानबिन हुनुपर्ने माग गरेको बताए।"
फिस्टुला निवारणका लागि मार्गचित्र सार्वजनिक,"काठमाडौं : स्वास्थ्य तथा जनसङ्ख्या मन्त्रालयले फिस्टुला निवारणका लागि मार्गचित्र (२०२४२०३०) सार्वजनिक गरेको छ। आज स्वास्थ्य सेवा विभागमा आयोजित कार्यक्रमबीच स्वास्थ्य तथा जनसंख्यामन्त्री प्रदीप यादव, स्वास्थ्य तथा जनसङ्ख्या राज्यमन्त्री हसिना खान, स्वास्थ्य सेवा विभागका महानिर्देशक डा संगीता कौशल मिश्रा लगायतले मार्गचित्र सार्वजनिक गरेका हुन्। अन्तर्राष्ट्रिय फिस्टुला निवारण दिवसका अवसरमा मार्गचित्र सार्वजनिकीकरण कार्यक्रममा स्वास्थ्य सेवा विभागअन्तर्गतको परिवार कल्याण महाशाखा प्रमुख डा विवेकलाल कर्णले सन् २०१४ देखि सरकारले प्रसूति फिस्टुला रोकथाम तथा उपचारका लागि विभिन्न प्रयास गरिरहेको बताए। उनले भने, सन् २०३० सम्म निवारण गर्ने लक्ष्य लिएर मार्गचित्र बनाएका छौँ। अब्सट्रेटिक फिस्टुला पूर्णरूपमा रोकथाम गर्न सकिन्छ। मार्गचित्रका रणनीतिहरूमा रोकथामलगायत स्क्रिनिङ, उपचार र पुनःस्थापना ध्यान दिइनेछ। उनका अनुसार अब्सट्रेटिक फिस्टुला भनेको योनीबाट निरन्तर रूपमा पिसाब वा दिसा दुवै चुहिने समस्या हो। लामो र कठिन प्रसव व्यथाको अवस्थामा, दक्ष प्रसूतिकर्मीबाट समयमा उपयुक्त सेवा नपाउनाले यस्तो समस्या हुने सम्भावना रहन्छ। गम्भीर प्रसव समस्यामध्ये एक फिस्टुलाको उपचारका अभावमा गम्भीर स्वास्थ्य समस्या, सामाजिक भेदभाव र परिवारबाट बहिस्कृत हुन सक्ने सम्भावना धेरै देखिने उहाँको भनाइ छ। यो समस्याबाट वार्षिक रूपमा दुई सयदेखि चार सय नयाँ पीडित हुने गरेका र त्यो सङ्ख्या हाल नेपालमा चार हजार तीन सय रहेको मन्त्रालयको तथ्यांक छ। नेपालका लागि संयुक्त राष्ट्रसंघीय जनसङ्ख्या कोष (युएनएफपिए) का वन यङ हङले फिस्टुलाको समस्या भोगिरहेका महिलाले शारीरिक, मानसिकका साथै सामाजिक बहिष्करणसमेत भोगिरहेको बताए। उनले भने, यो निवारण गर्न सचेतना आवश्यक छ। आजैदेखि यसमा लगानी गर्यौँ भने भोलिका दिनमा निवारण गर्न सहज हुनेछ। अन्तर्राष्ट्रिय फिस्टुला निवारण दिवस हरेक वर्ष मे २३ का दिन मनाइने गरिन्छ।"
सामुदायिक विद्यालयले शुल्क लिए कारबाही,"सिन्धुपाल्चोक : सिन्धुपाल्चोकको सुनकोशी गाउँपालिकाले चालु शैक्षिक सत्रदेखि गाउँपालिका भित्रका सबै सामुदायिक विद्यालयहरूमा कुनै पनि शुल्क लिन नपाउने निर्णय गरेको छ। संघीय सरकारले कक्षा १ देखि १० सम्म निःशुल्क भने पनि सामुदायिक विद्यालयहरूले विभिन्न बहानामा विद्यार्थीहरूसँग शुल्क लिइरहेको अभिभावकहरूले गुनासो गरेपछि गाउँपालिकाले कक्षा १ देखि १२ सम्म कुनै पनि शुल्क लिन नपाउने निर्णय गरेको हो। गाउँ शिक्षा समितिको बैठकले चालु शैक्षिक सत्रदेखि गाउँपालिकामा सञ्चालनमा रहेको कक्षा १२ सम्मका विद्यालयमा कुनै शुल्क लिन नपाउने निर्णय गरेको गाउँ शिक्षा समितिका संयोजक एवम पालिका अध्यक्ष टपिन्द्रप्रसाद तिमिल्सिनाले जानकारी दिए। विद्यार्थी भर्नाको बेलामा शुल्क नलिए पनि सहयोग शुल्क, परीक्षा शुल्कका नाममा विद्यार्थीसँग शुल्क लिएको अभिभावकहरूले गुनासो गर्दै आएका थिए। गाउँपालिकाले सामुदायिक विद्यालयहरूमा निजी स्रोतमा शिक्षकहरू पनि राख्न नपाउने निर्णय गरेको छ। निजी स्रोतका शिक्षकहरू राख्नका लागि भन्दै विद्यार्थीसँग शुल्क लिने गरिएको रहेछ, अब हामीले कक्षा १२ सम्मको शिक्षा पूर्णरुपमा निःशुल्क बनाउनका लागि निजी स्रोतमा शिक्षक राख्न नपाउने निर्णय गरेका छौं, अध्यक्ष तिमिल्सिनाले भने। विद्यालयहरूमा विद्यार्थी र शिक्षकहरूको अनुपात हेरेर बढी भएको विद्यालयबाट शिक्षक मिलान गरेर कम भएको विद्यालयमा शिक्षक पठाउनका लागि गाउँ शिक्षा समितिका सदस्य कृष्णप्रसाद सुवेदीको संयोजकत्वमा तीन सदस्य कार्यदल समेत गठन गरेको छ। कार्यदलले एक साताभित्र प्रतिवेदन दिएपछि त्यसैको आधारमा शिक्षक मिलान गर्ने गाउँपालिकाका प्रमुख प्रशासकीय अधिकृत मोहनकुमार श्रेष्ठले जानकारी दिए। गाउँपालिकामा सञ्चालित कक्षा १२ सम्म अध्ययन हुने विद्यालयहरूमा समान रुपमा दिवाकालीन रुपमा अध्ययन गर्ने व्यवस्था मिलाइएको समेत गाउँपालिकाले जानकारी दिएको छ। सुनकोशी गाउँपालिकामा कक्षा १२ सम्म पढाइ हुने विद्यालयहरू ६ वटा रहेका छन्। गाउँपालिकाभित्र जम्मा २६ सामुदायिक विद्यालयहरू रहेका छन्। गाउँपालिकाले कक्षा ५ सम्म सञ्चालित विद्यालयहरूमा १० जना भन्दा कम विद्यार्थी रहेका विद्यालयलाई मर्ज नभनि नजिकै रहेको विद्यालयमा गएर पढ्दै, पढाउँदै गर्ने निर्णय समेत गरेको छ।"
"ठगी, आपराधिक विश्वासघात तथा आपराधिक लाभ सम्बन्धी कसूर मुद्दाका प्रतिवादी पक्राउ","काठमाडौं : ठगी, आपराधिक विश्वासघात तथा आपराधिक लाभ सम्बन्धी कसूर मुद्दाका प्रतिवादी पक्राउ परेका छन्। पक्राउ पर्नेमा नवलपरासी(बर्दघाट सुस्ता पश्चिम) बर्दघाट नगरपालिका१४ घर भई हाल काठमाण्डौं महानगरपालिका१५ स्वयम्भू बस्ने ३६ वर्षीय मनिलाल बिक रहेका छन्। ठगी, आपराधिक विश्वासघात तथा आपराधिक लाभ सम्बन्धी मुद्दामा कास्की जिल्ला अदालतले गत वैशाख २ गते पक्राउ गर्न अनुमति दिएको थियो। काठमाडौं उपत्यका अपराध अनुसन्धान कार्यालयको टोलीले उनलाई स्वयम्भूबाट पक्राउ गरेको हो। आवश्यक अनुसन्धान तथा कारबाहीका लागि जिल्ला प्रहरी कार्यालय कास्की पठाइएको छ।"
सिरोहियालाई थप ३ दिन हिरासतमा राख्न अदालतको अनुमति,जनकपुरधाम : जिल्ला अदालत धनुषाबाट ३ दिनको म्याद लिएर अनुसन्धान गरिरहेको धनुषा प्रहरीले कान्तिपुर मिडिया ग्रुपका अध्यक्ष कैलाश सिरोहियालाई थप ३ हिरासतमा राखेर अनुसन्धानको अनुमति दिएको छ। जिल्ला प्रहरी कार्यालय धनुषाले अनुसन्धान भन्दै अदालतबाट थप ३ दिनको म्याद लिएको हो। प्रहरीले जिल्ला सरकारी वकिलको कार्यालयमार्फत सिरोहियालाई थप ५ दिन हिरासतमा राख्न अनुमति मागेको थियो। जिल्ला न्यायाधीश रोमाकान्त ज्ञवालीको इजलासले सिरोहियालाई थप ३ दिन हिरासतमा राख्न अनुमति दिएको स्रेस्तेदार कैलाश भट्टराईले बताए। नागरिकतासम्बन्धी मुद्दामा सिरोहियालाई जेठ ८ गते काठमाडौंस्थित कान्तिपुरको कार्यालयबाट पक्राउ गरिएको थियो। अनुसन्धानका लागि धनुषा ल्याइएका सिरोहियालाई यसअघि ३ दिन हिरासतमा राख्न अदालतले अनुमति दिएको थियो। यसअघि दिएको अनुमति जेठ १० गतेसम्म थियो। हिजो सार्वजनिक विदा परेकाले प्रहरीले आज अदालतमा उपस्थित गराएको थियो। आज अदालतले जेठ १३ गतेसम्म हिरासतमा राख्ने अनुमति दिएको हो। उनलाई नागरिकता कीर्तेको आरोप लगाइएको छ। सिरोहियाले भने आफूले एउटामात्र नागरिकता लिएको र कुनै फेरबदल नगरेको प्रष्टीकरण दिएका छन्।
कांग्रेससहित सत्तारुढ दलको बैठक बालुवाटारमा जारी,"काठमाडौं : प्रमुख प्रतिपक्षी दल नेपाली कांग्रेससहित सत्तारुढ दलको बैठक प्रधानमन्त्री निवास बालुवाटारमा सुरु भएको छ। संसदीय छानबिन समितिको कार्यादेश (टिओआर)मा सहमति जुटाउन सत्तापक्ष र प्रतिपक्षीबीच छलफल सुरू भएको हो। बैठकमा प्रधानमन्त्री पुष्पकमल दाहाल, नेकपा एमाले अध्यक्ष केपी शर्मा ओली, प्रमुख सचेतक महेश बर्तौला, नेकपा माओवादी केन्द्रका प्रमुख सचेतक हितराज पाण्डे, नेपाली कांग्रेसका उपसभापति पूर्णबहादुर खड्का, राष्ट्रिय सभा संसदीय दलका नेता कृष्णप्रसाद सिटौला, महामन्त्री गगनकुमार थापा र प्रमुख सचेतक रमेश लेखक सहभागी छन्। संसदीय छानबिन समितिमा गृहमन्त्रीको नाम नराखिकनै सहकारीको नाम राख्ने विषयमा प्रस्ताव आएपछि उनीहरू छलफलमा जुटेका हुन्। यसअघि संसदीय छानबिन समितिको टिओआरमा सहमति हुन नसक्दा संसद अवरुद्ध हुँदै आएको छ। आज बसेको प्रतिनिधिसभा बैठक पनि कांग्रेसको अवरोधका कारण स्थगित भएको थियो। बैठक आइतबार ११ बजेका लागि बोलाइएको छ।"
बालुवाटार बैठकपछि रमेश लेखकले भने छलफल सकारात्मक ढंगले अगाडि बढेको छ,"काठमाडौं : नेपाली कांग्रेसका प्रमुख सचेतक रमेश लेखकले बालुवाटारमा भएको सत्तापक्ष र प्रतिपक्षबीचको बैठक सकारात्मकरूपमा अगाडि बढेको बताएका छन्। बैठकपछि सञ्चारकर्मीसँग कुरा गर्दै उनले संसदीय छानबिन समिति बनाउनेतर्फ नै छलफल अघि बढेको बताए। 'छलफल सकारात्मक छ। छानबिन समिति बनाउनेतर्फ नै बैठक गइरहेको छ। व्यक्ति वा सहकारीभन्दा पनि मूलभूत जे कुरा उठेको छ त्यो कुरा हुनुपर्यो भन्ने हाम्रो अडान हो,' उनले भने। उनले सहकारीमा लाखौं बचतकर्ताको करोडौं रकम अपचलन भएको र निजी कम्पनीमासमेत रकम अपचलन भएकाले त्यसमाथि छानबिन हुनुपर्ने बताए। 'सहकारीको अर्बौ रकम अपचलन भएको छ। उक्त रकम निजी कम्पनीमा गएको छ। गोरखा मिडियामा आएको छ। गोरखा मिडियाका सञ्चालक नै उपप्रधान तथा गृहमन्त्री रवि लामिछाने हुनुहुन्छ। त्यसमाथि छानि गरौं भनेका हौं। अब भाषा के राख्ने हो त्यो मिलाऔं,' उनले भने। प्रमुख सचेतक लेखकले गृहमन्त्री लामिछानेले संसदको रोस्टमबाट कांग्रेस नेतामाथि लगाएको लाञ्छानाका विषयमा प्रधानमन्त्रीलाई ध्यानाकर्षण गराएको बताए। उनले प्रधानमन्त्रीसँग त्यसको जवाफसमेत मागेको बताए।"
थाई एयरवेजद्वारा नेपालमा पुनः उडान सुरु,"काठमाडौं : थाइल्याण्डको ध्वजाबाहक एयरलाइन्स् कम्पनी थाई एयरवेजले नेपालमा आफ्नो सेवा पुनः सुरुवात गरेको छ। थाई एयरवेजले सन् १९६८ मा बैंककदेखि कलकत्ता हुँदै काठमाडौँसम्मको उडान गरिरहेकामा कोरोना महामारीका कारण स्थगित गरेको थियो। नेपाललाई विश्वसँग जोड्ने र विश्वबजारका यात्रुहरुलाई पनि नेपाल ल्याउने थाई एयरवेजको यो आधा शताब्दी लामो यात्रामा कोभिड महामारीका कारण मार्च २०२२ मा रोकिएको थियो। थाई एयरवेजले २०२३ अक्टोबर २९ मा सोसाइटी इन्टरनेशनल ट्राभल सर्भिसेसलाई नेपालको लागि जेनरल सेल्स एजेन्टका रूपमा नियुक्त गरेर आफ्नो सेवा फेरि सञ्चालन गरेको थियो। हाल थाई एयरवेजले नेपालमा एयरबस ३२० न्यारो बडी एयरक्राफ्ट सञ्चालन गर्दै आएको छ। नेपालमा पुन उडान सुचारु भएको डेढ महिनाभित्रै राम्रो प्रतिक्रिया प्राप्त गरेपछि थाइ एयरवेजले २०२३ डिसेम्बर १५ मा दोस्रो दैनिक उडान सुरु गरेको हो। थाई एयरवेजका डिरेक्टर अफ सेल्स खुन बिट किचाथोर्नले काठमाडौँ र बैंकक बीचको उडान सेवा पुनः सुरु भएको घोषणा गर्न पाउनु हाम्रो लागि सौभाग्यको कुरा भएको भन्दै यो सेवाले नेपाललाई थाइल्याण्डलगायत विश्वका ३० अन्तर्राष्ट्रिय गन्तव्यसँग जोड्ने विश्वास व्यक्त गरे। नेपालमा पहिलो पटक सेवा सुरु गरेदेखि नै थाई एयरवेजको यात्रा सांस्कृतिक र आर्थिक आदानप्रदानलाई प्रवर्द्धन गर्ने एउटा माध्यम बनेको उनको भनाइ छ। हाल थाई एयरवेजले ६० भन्दाबढी गन्तव्यमा एयरबस ३२० न्यारोबडी एयरक्राफ्ट, ७७७ एयरक्राफ्ट, ड्रीमलाइनर ७८७, र एयरबस ३५० एयरक्राफ्ट सञ्चालन गर्दै आएको छ। हाल थाई एयरवेजसँग कूल ७३ विमान छन्।"
प्रधानमन्त्री प्रचण्डसँग एम्नेस्टि इन्टरनेसनलका महासचिवको शिष्टाचार भेट,काठमाडौं : प्रधानमन्त्री पुष्पकमल दाहाल प्रचण्डसँग एम्नेस्टी इन्टरनेसनलकी महासचिव अग्नेष्ट कालामार्डले शिष्टाचार भेट गरेकी छन्। प्रधानमन्त्री निवास बालुवाटारमा शुक्रबार भएको भेटमा उनीहरुबीच सङ्क्रमणकालिन न्याय एवं मानवअधिकारसम्बन्धी विविध विषयमा छलफल भएको हो। भेटमा प्रधानमन्त्री प्रचण्डले मानवअधिकारको संरक्षण र प्रवर्द्धनमा नेपाल प्रतिबद्ध रहेको उल्लेख गर्दै मानवअधिकारसम्बन्धी राष्ट्रिय तथा अन्तर्राष्ट्रि जिम्मेवारी पूरा गर्न नेपाल सधैं प्रयत्नशील रहेको स्पष्ट पारेका थिए। उनले संसद्मा विचाराधिन रहेको सङ्क्रमणकालिन न्यायसम्बन्धी मस्यौंदा विधेयक राष्ट्रिय तथा अन्तर्राष्ट्रिय सरोकारवाला पक्षलाई विश्वासमा लिएर अगाडि बढाइने बताएका थिए। सो अवसरमा महासचिव कालामार्डले नेपालको शान्ति प्रक्रियालाई निष्कर्षमा पुर्याउन प्रधानमन्त्री प्रचण्डले निर्वाह गरेको भूमिका प्रशंसनीय रहेको उल्लेख गर्दै सङ्क्रमणकालिन न्यायसम्बन्धी कानुन छिट्टै निर्माण हुने र शान्ति प्रक्रिया टुङ्गिने विश्वास व्यक्त गरे। महासचिव कालामार्डले यसअघि पूर्वप्रधानमन्त्री एवं कांग्रेस सभापति शेरबहादुर देउवासँग भेटवार्ता गरेकी थिइन्।
कोरोनाको केपी १ केपी २ भेरियन्ट घातक छैन : डाबुढाथोकी,"काठमाडौं : स्वास्थ्य तथा जनसङ्ख्या मन्त्रालयका प्रवक्ता डा प्रकाश बुढाथोकीले केपीप्रजातिको भेरियन्ट घातक नभएको बताएका छन्। केपी प्रजातिको भेरियन्ट कस्तो खालको भेरियन्ट हो भन्ने अन्नपूर्णको जिज्ञासामा डाबुढाथोकीले नयाँ भेरियन्ट खतरानाक नभएकाले आत्तिहाल्नुपर्ने अवस्था नरहेको बताएका हुन्। उनले भने,'केपी प्रजातिको भेरियन्ट त्यति सङ्क्रामक छैन । यसको प्रभाव खासै छैन। ४२ वटा परीक्षणमा प्रयोगशालाका ओमिक्रोन (जेएन १) सात जनामा र (ओमिक्रोन बी २ )दुई जनामा देखिएको छ । नयाँ भेरियन्ट देखियो भन्दैमा आत्तिहाल्नुपर्ने अवस्था छैन। ' राष्ट्रिय जनस्वास्थ्य प्रयोगशालाले कोरोना भाइरस सङ्क्रमित ४२ जना जिन सिक्वेन्सिङ गर्दा केपी १ केपी २ पुष्टि भएको हो। गत अप्रिल र मे महिनामा सातवटै प्रदेशबाट नमुना सङ्कलन गरी जिन सिक्वेन्सिङ गरिएको थियो । तीमध्ये १२ जनामा केपी १, १७ जनामा केपी २, एक जनामा केपी ३ र एक जनामा केपी ४ देखिएको राष्ट्रिय जनस्वास्थ्य प्रयोगशालाले जनाएको छ। यो नयाँ भेरियन्ट नभएको, ओमिक्रोन भेरियन्टकै सव भेरियन्ट भएकाले नयाँ नाम मात्र दिएको प्रयोगशालाका सूचना अधिकारी कृष्णप्रसाद जैसीले जानकारी दिएका छन्।"
अफ्रिकाअमेरिकाको उच्च शिखरपछि सिर्पालीले गरे सर्वोच्च शिखर सगरमाथा आरोहण,काभ्रे : रुकुम पश्चिमको सानोभेरी गाउँपालिका१० का बम बहादुर बिक (सिर्पाली)ले सर्वोच्च शिखर सगरमाथा आरोहण गरेका छन्। उनले जेठ ६ गते आइतबार बिहान ५ बजेर ५७ मिनेटमा सफल आरोहण गरेका हुन्। सिर्पालीले यसअघि सात महादेशको उच्च शिखर मध्येको दु्ईवटा दक्षिण अमेरिकाको एकान्कागुवा र अफ्रिकी मुलुकको सर्वोच्च शिखर किलिमन्जरोमा सफल आरोहण गरेका थिए। स्थानीय समय अनुसार २०२३ सेप्टेम्बर २७ को बिहान ६ बजेर १८ मिनेटमा तान्जनियाको किलिमन्जरोमा र ६ हजार ९ सय ६२ मिटरकझ एकान्कागुवा स्थानीय समय अनुसार २०२४ फेब्रुअरी १३ बिहान ९५९ बजे सफल आरोहण गरेका थिए। यसअघि उनले मनास्लु हिमाल र लोबुचे पिक पनि आरोहण गरिसकेका छन्। उनी हाल काभ्रेको खानीखोला गाउँपालिका नायब सुब्बा पदमा कार्यरत छ।
टिप्ताला नाका आजदेखि खुला,"ताप्लेजुङ : ताप्लेजुङको टिप्ताला नाका शुक्रबारदेखि खुला गरिएको छ। नेपालचीनको सिमानामा रहेको यो नाका कोरोना महामारीयता बन्द थियो। लामो प्रयासपछि शुक्रबारदेखि नाका खुलेको फक्ताङलुङ गाउँपालिका७ वडाध्यक्ष तथा चीनको तिब्बत डिङजी काउन्टी जानकार छेतेन लामाले बताए। लामाका अनुसार नाका खुला गरिएसँगै नेपालबाट ३० जना व्यापारी चीन प्रवेश गरेका छन्। उनीहरूले नेपालमा उत्पादित गलैँचा, दूधजन्य पदार्थ घ्यू, छुर्पीलगायका सामग्री लगेका छन्। उनीहरू करिब १० दिनसम्म तिब्बतमा रहनेछन्। गत वैशाख अन्तिम साता प्रमुख जिल्ला अधिकारी रवीन्द्रप्रसाद आचार्यको नेतृत्वमा सुरक्षा निकायलगायतको एक टोली टिप्ताला नाका पुगेको थियो। जिल्ला प्रशासन कार्यालय ताप्लेजुङका अनुसार चीनतर्फबाट तिब्बतको डिङजी काउन्टी सरकारका अधिकारीसँगको समन्वयमा गत वैशाख २५ गते नाका खुलाउने सहमति भएको थियो। चीनतर्फबाट तयारी पूरा गरेर शुक्रबारदेखि नाका खुलाएको जिल्ला प्रशासन कार्यालय ताप्लेजुङले जनाएको छ। नेपालबाट व्यापार अध्ययनका लागि पहिलो चरणमा ३० जना व्यापारी तिब्बतको रिउ प्रवेश गरेका हुन्। सीमावर्ती क्षेत्रमा बसोबास गर्ने एक सय १५ जनाले तिब्बत प्रवेशका अनुमति लिएका छन्। जिल्ला प्रशासन ताप्लेजुङका अनुसार फक्ताङ्लुङ गाउँपालिका६ लेलेप र ७ ओलाङचुङगोलाबासीले अनुमतिपत्र लिएका छन्। त्यस्तै मिक्वाखोला गाउँपालिका५ पापुङका नागरिकले समेत अनुमति पाएका छन्। टिप्ताला नाका कोरोना महामारीयता बन्द थियो। आचार्यले टिप्ताला नेपालतिब्बतको महत्वको व्यावसायिक नाकासमेत भएकाले द्विदेशीय व्यापार प्रवर्द्धनमा समेत यो नाकालाई भरपूर उपयोग गर्नुपर्ने बताए। व्यावसायिक हिसाबले यो नाका महत्वको छ, यसलाई उपयोग गर्ने गरी सबै पक्षबाट सहयोग र समन्वय जरुरी छ, उनले भने। हिमाली क्षेत्रमा बसोबास गर्ने समुदायको प्रमुख पुर्खौली पेसा पशुपालनमा(याक) निर्भर हुँदै आएको छ। चीनका बजारमा चौँरी याकहरूको माग राम्रो छ। यहाँका चौँरी याक चीन निर्यात गर्नका लागि चौँरी याक गोठलाई मुख्य पेसाको लिएका छन्। चौँरी याक निर्यात हुन नसक्दा किसानलाई आर्थिकरुपमा समेत संकट बेहोर्नुपरेको मिक्वाखोला गाउँपालिका५ का चौँरी याक पालक मिलन दोर्जेको भनाइ छ। पाँच हजार दुई सय मिटर उचाइमा रहेको टिप्ताला भञ्ज्याङमा दुई साता अगाडि मात्र पहिलोपटक नेपाली गाडी (ट्याक्टर) पुर्याइएको थियो। सडक निर्माण कम्पनीका ठेकेदार पेम्बा ठिले शेर्पा छ वर्षदेखिको मेहनत सफल भएको बताए। ताप्लेजुङ सदरमुकाम फुङलिङबाट टिप्ताला भञ्ज्याङको दूरी ८५ किलोमिटर छ। आयोजनाका म्यानेजर राजीव लामिछानेका अनुसार ट्याक्टर सदरमुकाम फुङलिङबाट सीमानासम्मै पुग्छ। सडक निर्माणमा द्विदेशीय सिमाना नजिकैको बस्ती ओलाङचुङगोलाबासीहरूको पनि त्यतिकै योगदान छ। यहाँ जन्मेर देश विदेशमा रहेकाबाट प्राप्त दुई करोड रुपैयाँभन्दा बढी रकमबाट सिमानादेखि बस्तीसम्मको २४ किलोमिटर सडक निर्माण गरिएको थियो। तमोर नदीको उद्गमस्थलसमेत रहेको टिप्ताला भञ्ज्याङदेखि तमोरको किनारै किनार धनकुटाको मूलघाट, भेँडेटार हुँदै विराटनगरको रानी भन्सारसम्मको दुरी करिब तीन सय मिटर रहेको सडक कार्यालयले जनाएको छ। त्यसैले यो सडकलाई उत्तरतर्फको सबैभन्दा छोटो दूरीको सडक भएको सडक कार्यालयको दाबी छ। रासस"
"जीप दुर्घटना हुँदा एक जनाको मृत्यु, एक घाइते",फिदिम : शुक्रबार साँझ मेची राजमार्ग अन्तर्गत पाँचथरको फिदिम र भारपाको सीमाना हेंवा खोलामा जीप दुर्घटना भएको छ। दुर्घटनामा परी एक जनाको मृत्यु भएको छ भने एक जना घाइते भएका छन्। नेपालगञ्जका ३५ वर्षीय श्याम बिकको मृत्यु भएको हो। त्यस्तै इलामका ३१ वर्षीय लक्ष्मण मुखिया गम्भीर घाइते भएका हुन्। त्रिशक्ति कन्स्ट्रक्सनको गाडी दुर्घटनामा परेको हो। घाइतेलाई थप उपचारका लागि झापा रेफर गरिएको प्रहरीले जनाएको छ।
"संसदीय छानबिन समितिको 'टीओआर' मा दलहरू सहमति नजिक, कार्यदल बैठक जारी","काठमाडौं : संसदीय छानबिन समितिको टीओआरमा दलहरू सहमति नजिक पुगेका छन्। संसदीय छानबिन समितिको कार्यादेशमा टुंगो लगाउन गठित कार्यदलको बैठकमा टीओआरमा दलहरू सहमति नजिक पुगेपनि टुंगो लगाउन भने बाँकी नै छ। अहिले सिंहदरबारमा कार्यदलको बैठक जारी छ। कार्यदलका सदस्य एवं नेकपा एमालेका प्रमुख सचेतक महेश बर्तौलाले कार्यादेशमा दलहरू सहमति नजिक पुगेपनि निष्कर्षमा भने पुग्न नसकेको जानकारी दिए। उनले भने, 'हिजो अस्तिभन्दा विपक्ष दल नेपाली कांग्रेस कार्यादेशको सहमतिमा केही लचिलो देखिएको छ। नामै तोक्नुपर्ने विषय उठाउँदै आएको कांग्रेसले उपप्रधान एवं गृहमन्त्री रवि लामिछाने संलग्न रहेका सहकारीहरूलाई समेटेर नयाँ ढंगले अगाडि जाने विषयमा नयाँ प्रस्ताव ल्याएको छ। यसमा छलफल जारी छ। आशा गरौं आजको बैठकले टुंगो लगाउँछ।' यसअघि बिहीबार बसेको कार्यदलको बैठकमा सत्ता पक्ष र प्रतिपक्षी आआफ्नो अडान दोहोर्याएपछि बैठक निष्कर्षविहीन बनेको थियो। उप्रधानमन्त्री एवं गृहमन्त्री रवि लामिछानेको नाम किटान गर्ने विषयमा दलहरूबीच सहमति नहुँदा कार्यदलको बैठक निष्कर्षविहीन हुँदै आएको छ। संसदीय छानबिन समित नबनाउँदासम्म संसदको कामकारवाही अघि बढ्न नदिने कांग्रेसको रणनीति छ। कांग्रेसले सहकारी ठगी प्रकरणमा छानबिन समिति बनाउन सरकारलाई दबाब दिन सडक आन्दोलन गर्ने तयारीमा छ।"
"राष्ट्रियसभा पनि कांग्रेसको अवरोध, कार्यसूचीमा प्रवेश नगरी बैठक स्थगित",काठमाडौं : राष्ट्रियसभाको आजको बैठक कार्यसूचीमा प्रवेश नै नगरी स्थगित भएको छ । बैठकमा प्रमुख प्रतिपक्ष दल नेपाली कांग्रेसले उठेर विरोध जनाएपछि बैठक अघि बढ्न सकेन। राष्ट्रियसभाका अध्यक्ष नारायणप्रसाद दाहालले बैठक सञ्चालनका लागि सहजीकरण गर्न प्रतिपक्ष दलहरूलाई आग्रह गरे। संसदमा सरकारले प्रस्तुत गरेको आगामी आर्थिक वर्षको नीति तथा कार्यक्रममाथि छलफल नै हुन नपाएको भन्दै बैठक अगाडि बढाउन सहयोग गर्न आग्रह गरे। तर पनि प्रतिपक्षको विरोध कायमै रहेपछि आजको बैठक स्थगित भएको उनले जानकारी दिए। सभाको अर्को बैठक यही जेठ १३ गते आइतबार बिहान ११ :३० बजे बस्नेगरी स्थगित भएको छ ।
काभ्रेको महाभारतमा परीक्षा दिन हिंडेका विद्यार्थीको लडेर मृत्यु,"काभ्रे : जिल्लाको महाभारत गाउँपालिका १ मा रहेको गोकुले माविमा अध्ययनरत एक विद्यार्थीको लडेर मृत्यु भएको छ। बिहीबार कक्षा ११ को परीक्षा दिन हिँडेको अपिल भ्लोनको बाटोमै लडेर मृत्यु भएको प्रहरीले जनाएको छ। महाभारत गाउँपालिका२ स्यालेडाँडाका ३२ वर्षीय अपिल भ्लोन परीक्षा दिन जाने क्रममा लडेर मृत्यु भएको अवस्थामा स्थानीयले दिउँसो देखेपछि प्रहरी पुगेको डिएसपी राजकुमार श्रेष्ठले जानकारी दिए। प्रहरीले मृतक भ्लोनको शव धुखिलेख अस्पतालमा पोस्मार्टम गर्न धुलिखेल ल्याउने तयारी गरिएको श्रेष्ठले बताए। दिउँसो शव आएपछि के कसरी मृत्यु भएको हो भन्ने खुल्ने डिएसपी श्रेष्ठले बताए। बिहीबार दिउँसो घरबाट परीक्षा दिन विद्यालय जाने क्रम अम्बलबास र बेसिटोलको बीचमा रहेको जंगलमा भ्लोनको मृत्यु भएको स्थानीय ग्यामसाङ स्याङतानले बताए। उनका अनुसार बिहीबार दिउँसो दुई जना विद्यालयमा बाटोमा जाँदै गर्दा म विस्तरै आउँछु, अगाडी गएर पसलमा खाजा बनाएर राख्नु भनेपछि उनलाई साथीले छोडेर हिंडेका थिए। मृतक भ्लोनलाई अम्मलबासको ठाकुर थान पूजाबाट फर्केका स्थानीयले बाटोमा लडिरहेको अवस्थामा देखेपछि गाउँलेले र प्रहरीलाई खबर गरेका थिए। उनको नसा सम्बन्धी रोग रहेको र घाँटीको अप्रेशन गरेको परिवारले जनाएको छ। विद्यार्थी भ्लोनको मृत्युमा गोकुले मावि विद्यालयले आज शुक्रबार शोक बिदा दिएको प्रअ पदम तिमल्सिनाले जानकारी दिए।"
"त्रिभुवन अन्तर्राष्ट्रिय विमानस्थलको धावन मार्गमा खाल्डो देखियो, जहाजहरू आकाशमै 'होल्ड'",काठमाडौं : त्रिभुवन अन्तर्राष्ट्रिय विमानस्थलको धावन मार्गमा खाल्डो देखिएपछि सबै विमानहरू होल्ड भएका छन्। त्रिअवि नागरिक उड्डयन कार्यालयका प्रवक्ता सुवास झाका अनुसार रन वे ०२ को जमिन चर्किएपछि(क्रयाक) आन्तरिक र अन्तर्राष्ट्रिय उडानहरू प्रभावित भएका हुन्। थाइ र मलेसियन एयरलाइन्सका जहाजहरू सिमराको आकाशमै होल्ड भएका छन्। अहिले प्राविधिकहरूले उक्त खाल्डोको निरीक्षण गरिरहेका छन्।
संसदीय छानबिन समितिको 'टीओआर' मा टुंगो लगाउन सिंहदरबारमा कार्यदल बैठक,"काठमाडौं : संसदीय छानबिन समितिको कार्यादेशमा टुंगो लगाउन गठित कार्यदलको बैठक सुरू भएको छ। बैठक सिंहदरबारस्थित कानुन, न्याय तथा संसदीय मामिला मन्त्रालयमा बसिरहेको छ। प्रतिनिधिसभा बैठक बस्नुअघि 'टीओआर'मा सहमति जुटाउन बैठक बसेको हो। प्रतिनिधिसभा बैठक शुक्रबार बिहान ११ बजेका लागि डाकिएको छ। आजको बैठकमा नीति तथा कार्यक्रम पारित गर्ने कार्यसूची छ। बिहीबार बसेको कार्यदलको बैठकमा सत्ता पक्ष र प्रतिपक्षीले आआफ्नो अडान दोहोर्याएपछि बैठक निष्कर्षविहीन बनेको थियो। उप्रधानमन्त्री एवं गृहमन्त्री रवि लामिछानेको नाम किटान गर्ने विषयमा दलहरूबीच सहमति नहुँदा कार्यदलको बैठक निष्कर्षविहीन हुँदै आएको हो। संसदीय छानबिन समिति गठन नहुँदासम्म संसदको कामकारवाही अघि बढ्न नदिने कांग्रेसको रणनीति छ। कांग्रेसले सहकारी ठगी प्रकरणमा छानबिन समिति बनाउन सरकारलाई दबाब दिन सदन र सडकबाट आन्दोलन गर्ने तयारीमा छ। कांग्रेसले जेठ १३ गते काठमाडौंमा विशाल प्रदर्शन गर्ने निर्णय गरेको छ।"
सरिबुङ पिकमा अलपत्र परेका अमेरिकन नागरिकसहित ५ गाइडको हेली उद्दार,जोमसोम : समुन्द्री सतहको ६२३५ मिटर अग्लो उचाइको सरिबुङ पिकबाट अमेरिकन नागरिकको शुक्रबार बिहान हेलिकोप्टरबाट उद्दार गरिएको छ। सरिबुङ हिमाल आरोहण गर्ने क्रममा प्रतिकुल मौसम र हिमपातका कारण बुधबारदेखि सरिबुङ पिकमा गन्तब्य पहिल्याउन नसकी अलपत्र परेका ६८ वर्षीय अमेरिकन नागरिक केनेथ डीन एडराडर्ससहित ५ जना नेपाली पथप्रदर्शको हेलिकोप्टरबाट उद्दार गरी काठमाडौं लगिएको हो। सरिबुङ हिमाल आरोहरणका लागि अमेरिकन विदेशी नागरिकसहित ५ जना नेपाली पथप्रर्दशक गाइड लमजुङको बेसी सहर हुँदै मनाङको नार्चेबाट मे ४ तारिखमा मुस्ताङ प्रवेश गरेका थिए। सरिबुङ हिमाल आरोहरणका लागि जाँदै गर्दा प्रतिकुल मौसम र हिमपातका कारण अलपल परेका उनीहरु सरिबुङ पिकमै टेन्ट टाँगेर बसेका थिए। अमेरिकन टोलीसँगै आरोहरणमा सम्मिलित ४ जना नेपाली पथप्रर्दशकमध्ये २ जना नेपाली पथप्रर्दशक पैदल हिंडेर मुस्ताङको लोघेकर दामोदरकुण्डमा पर्ने यारामा आएर ट्रेकिङ एजेन्सीलाई प्रतिकुल मौसम र हिमपातका कारण अलपत्र परेको सूचना दिएका थिए। त्यसलगत्तै ट्रेकिङ एजेन्सीको समन्वयमा जिल्ला प्रशासन कार्यालय र जिल्ला प्रहरी कार्यालय मुस्ताङले उनीहरुको उद्दारमा सहजीकरण गरेको मुस्ताङका डिएसपी भोजराज पाण्डेयले जानकारी दिए।
सभापति देउवा र एम्नेस्टीकी महासचिव कालामर्डबीच भेटवार्ता,"काठमाडौं : नेपाली कांग्रेस सभापति शेरबहादुर देउवा र एम्नेस्टि इन्टरनेसनलकी महासचिव डा एग्नेस कालामर्डबीच भेटवार्ता भएको छ। नेपाल भ्रमणमा रहेकी महासचिव कालामर्डले शुक्रबार पूर्वप्रधानमन्त्री समेत रहेका देउवासँग भेटवार्ता गरेको देउवाको सचिवालयले जनाएको छ। भेटमा संक्रमणकालीन न्याय,प्रेस स्वतन्त्रता र सिमान्तकृत समुदायको अधिकारको विषयमा उनीहरूबीच छलफल भएको जनाइएको छ।"
जलवायु परिवर्तनमा नेपालका चुनौती,"जलवायु परिवर्तनको सन्दर्भमा औद्योगिक युगको सुरुआत हुनुअगाडि र अहिलेको वर्तमान अवस्था दुवैलाई बुझ्नुपर्ने हुन्छ। १७औं शताब्दीमा स्टिम इन्जिनको विकाससँगै वायुमण्डलमा कार्बनको मात्रा बढ्न थालेको हो। त्यसबेला वायुमण्डलमा कार्बनको मात्रा २ सय ८० पार्ट्स पर मिलियन थियो अहिले आएर ४ सय ५० पार्टस पर मिलियन पुगेको छ। वायुमण्डलमा असाध्यै प्रदूषण बढ्यो। २ सय ५० वर्षअगाडि जति कार्बन निकाल्थ्यो अहिले त्योभन्दा बढी मानवीय कारणबाट निस्कन थाल्यो। यसमा पेट्रो केमिकल, खनिज इन्धनलगायतको अधिक प्रयोगले गर्दा पृथ्वीको प्राकृतिक जलवायुलाई असर गर्दा प्रभावहरू देखिन थालेका छन्। मानवीय गतिविधिका कारण उपभोग गरिने यस्ता खनिज इन्धनबाट हरितगृह ग्यासको उत्सर्जन बढी भयो। जसका कारण पृथ्वीमा कृत्रिम हरित गृह प्रभाव बढेर तापक्रम पनि बढ्न पुगेको छ। हरित गृह ग्यासले सूर्यको प्रकाशसँग आउने ताप पृथ्वीबाट परावर्तन (रिप्लेक्ट) हुने क्रममा तापलाई सोसेर राख्ने गर्छ जसका कारण तापमान वृद्धि भएको छ। हरित गृह ग्यासहरूमा कार्बनडाई अक्साइड, मिथेन, ओजोन, नाइट्रस अक्साइड, क्लोरोफोरोन कार्बन र वाटर भ्यापर (बाफ) पर्छ। सामान्य अवस्थामा सूर्यबाट प्रकाशसँगै आउने ताप पृथ्वीमा ठोक्किएर केही ताप पृथ्वीमै सोसिएर बाँकी परावर्तन भएर पृथ्वीबाहिर जान्थ्यो। तर हरित गृह ग्यासले त्यसरी परावर्तन भएको प्रकाशसँगै रहने तापलाई पनि सोसेर राख्दा हरित गृह प्रभावलाई बढाउँदा तापमान वृद्धि भएको पाउन सकिन्छ। तापक्रम यसरी बढिरहँदा मानव जातिलाई पनि असर गर्छ। यो प्रक्रिया आजको भोलि मात्रै हैन, विस्तारै सर्छ। जसरी डाइबेटिजले मानिसलाई विस्तारै सताउँछ त्यसरी नै जलवायु परिवर्तनले पनि पृथ्वीलाई असर गर्दै लैजान्छ। हरित गृह ग्यास उत्सर्जनमा नेपालको योगदान कम छ। तर अन्य ठूला उत्सर्जनकर्ता राष्ट्रका कारण जलवायु परिवर्तनको असर नेपालमा देखिन थालेको छ। चाहे त्यो मेलम्चीको विपद् होस् या मुस्ताङमा गएको आकस्मिक बाढीका घटना। जलवायु परिवर्तनका कारण हुने विषम मौसमी घटनाले नेपाललाई प्रभाव पारेको छ। अघिल्लो वर्षमात्रै कोसी प्रदेशमा आएको आकस्मिक बाढीले जलविद्युत्मा धेरै क्षति पुर्याएको छ। जलवायु परिवर्तनले नेपालका हिमनदी र हिमताल विस्फोटनको खतरालाई पनि बढाएको छ। खुम्बुमा ३० वर्ष पहिले २८ हजार ७ सय ५५ वर्गमिटर रहेका तालहरूको क्षेत्रफल सन् २०१५ मा बढेर १ लाख ३९ हजार १५ वर्गमिटरमा फैलिएको अनुसन्धानहरूमा देखिएको छ। हिउँ पग्लेर तालको आकार बढ्दा क्षेत्रफल बढ्छ। हिमताल फैलँदै गर्दा फुट्ने जोखिम पनि बढ्ने गर्छ। इसिमोडले सन् २०२० मा निकालेको प्रतिवेदनमा हिन्दुकुस हिमालय क्षेत्रका ४७ वटा हिमताल उच्च जोखिममा रहेको र तीमध्ये २१ वटा नेपालमा रहेको औंल्याएको थियो। इम्जा र च्छो रोल्पालाई सबैभन्दा जोखिमपूर्ण भनेको छ। तापक्रम बढ्दै जाँदा हिमाली क्षेत्र अझ बढी प्रभावित हुने निश्चित छ। जल तथा मौसम विज्ञान विभागका अनुसार नेपालमा सन् १९७१ देखि २०१४ सम्म हिमालको तापक्रम बर्सेनि ००५६ डिग्रीले बढेको देखाएको छ। जबकि विश्वको प्रतिवर्ष तापमान वृद्धि ००३ पाइएको थियो। सन् २०१७ को अध्ययनअनुसार हिमाली क्षेत्रमा यो दर ००८६ डिग्रीसम्म छ। त्यसैले पनि नेपालको हिमाली क्षेत्र उच्च जोखिममा परेको हो। हाम्रा अहिलेका जलविद्युत् आयोजना नदीमा प्रणालीमा आधारित छन्। तापमान वृद्धिका कारण पानीको स्रोत कम हुँदा रन अफ रिभर परियोजनामा आधरित जलविद्युत् आयोजनाहरू ड्याम परियोजनामा जानुको विकल्प देखिँदैन। तराईको भूमिगत पानीको स्रोत पनि सक्दै जानुले असर देखिन थालेको भान हुन्छ। जलवायु परिवर्तनका कारण हुने क्षति र हानिनोक्सानीलाई सम्बोधन गर्न विभिन्न अनुकूलनका कार्यक्रम सरकारले प्रस्ताव गरेको छ। नेपालले स्थानीय स्तरमा हुने अनुकूलनका कार्यक्रम ल्याएर कार्यान्वयन चरणमा छ। राष्ट्रिय प्रकृति संरक्षण कोषले मात्रै हरित जलवायु कोषमार्फत अनुकूलन हुने किसिमका धानका बिउ प्रवद्र्धनमा काम गरिरहेको छ। गण्डकी नदी प्रणाली क्षेत्रमा जलवायु अनुकूलनको पाँचवर्षे कार्यक्रम कोषले सञ्चालन गरिरहेको छ। यस्ता कार्यक्रमका बाबजुद पनि कार्बन उत्सर्जन बढिरहेको छ। सन् २०२३ देखि विभिन्न मुलुक हरित ऊर्जातर्फ अघि बढेका छन्। खनिज इन्धनलाई प्रतिस्थापन गर्दै विद्युत् र सौर्य ऊर्जातर्फ मुलुकहरू अघि बढेका छन्। नेपालले पनि सौर्य ऊर्जातर्फ लम्कँदै छ। यस्तै सरकारले इलेक्ट्रिक इन्जिनबाट चल्ने सवारीमा जोड दिँदै तीनको संख्या बढाउन थालेको छ। इलेक्ट्रिक स्टोभलाई प्रवद्र्धन गर्दै पेट्रो केमिकलको खपतलाई कम गराउन नेपाल सरकारले काम गरेको छ। वैज्ञानिकहरूले अहिलेको तापक्रम वृद्धिदरलाई १५ डिग्रीमा रोक्नुपर्ने सुझाव दिइरहेका छन्। पेरिस सम्झौतामा सन् २१०० भित्र पृथ्वीको तापक्रम २ डिग्रीभन्दा कम राख्ने प्रतिबद्धता जनाए पनि आईपीसीको प्रतिवेदनले १५ डिग्रीको तापक्रम वृद्धिदर आउँदो सन् २०४० मै पुग्ने जनाएको छ। इसिमोडको अध्ययनले पनि पृथ्वीको भन्दा नेपालको हिमाल क्षेत्रको तापक्रम वृद्धिदर धेरै हुने प्रक्षेपण गरेको छ। विश्वको तापक्रम वृद्धिदर १५ डिग्रीमा रोक्न सके पनि नेपालका हिमालमा त्यसको तुलनामा ०३ डिग्री उच्च तापक्रम रहने अनुमान छ। यस्ता समस्याका बाबजुत पनि नेपाल जैविक विविधता महासन्धिको पक्ष राष्ट्र भएर समायनुकूल ऐनहरूलाई परिमार्जित गर्दै लगेको छ। बाघ, हात्ती, गैंडाको संख्यासँगै वनको क्षेत्रफल बढाउन भूमिका खेलेको छ। राष्ट्रिय प्रकृति संरक्षण कोषजस्ता संस्था निरन्तर रूपमा लागेका छन्। प्राकृतिक स्रोत तथा खनिज इन्धनको अधिक प्रयोग हुँदै जाने हो पृथ्वीका स्रोतहरू विनाशतर्फ जाने निष्कर्ष निकाल्दै सन् १९७२ मा पहिलो पटक अन्तर्राष्ट्रिय सम्मेलन भयो। स्विडेनमा विश्वका नेताहरू सहभागी भएको उक्त सम्मेलनले संयुक्त राष्ट्र वातावरणीय कार्यक्रम (युनेप)को स्थापना गर्दै २६ बुँदे घोषणा जारी गर्दै दिगो विकासतर्फ जानुपर्ने निष्कर्ष निकाल्यो। नेपाल पनि त्यसको पक्ष राष्ट्र भयो। पृथ्वी जोगाउन भने विभिन्न किसिमका सम्मेलन भए। सन् १९८८ मा विश्व मौसम संगठन (डब्लूएमओ) र युनेपले सरकारहरूलाई जलवायु विज्ञानसम्बन्धी नयाँ विषयबारे जानकारी गराउने र जलवायु परिवर्तनले आगामी दशकहरूमा विश्वमा के कस्तो असर पार्न सक्छ भन्नेबारे व्याख्या गर्ने उद्देश्यका साथ इन्टरगभर्मेन्टल प्यानल अन क्लाइमेट चेन्ज (आईपीसीसी) अर्थात् जलवायु परिवर्तनबारे अन्तरसरकारी समूहको स्थापना भयो। यो समूहमा १ सय ९५ सदस्य राष्ट्र आबद्ध छन्। सन् १९९२ मा ब्राजिलमा भएको पृथ्वी सम्मेलनले अधिक स्रोतको दोहन नियन्त्रण गर्न विभिन्न प्रयास गरे। नेपाल पनि जैविक विविधता महासन्धिदेखि यूएनएफसीसी र आईपीसीसीको पनि सदस्य बनेको छ। उत्सर्जन घटाउन विभिन्न किसिमका सन्धिसम्झौता पनि भएका छन्। क्युटो प्रोटोकल हुँदै अहिले हामी सन् २०१५ मा भएको पेरिस सम्झौतामा तय गरेका मार्गमा छौं। विभिन्न किसिमका छलफल तथा योजना हुँदै आएका छन्। जलवायु परिवर्तनसँग जुध्न विभिन्न किसिमका उत्सर्जन घटाउने योजनाहरू पनि अघि सारिएको छ। अहिले तापक्रम वृद्धि रोक्न ढिला भइसक्यो भन्दै उत्सर्जन घटाउन पहल गर्नुपर्ने भन्दै पेरिस सम्झौतामा उल्लेख प्रावधानलाई टेकेर राष्ट्रहरूले प्रतिबद्धता गरेका छन्। चरणबद्ध बैठकमा भएका छलफलपछि धेरै उत्सर्जन गर्ने मुलुकले कार्बन न्युट्रल बस्ने योजनाहरू ल्याएका छन्। दुई छिमेकी मुलुक भारत र चीनले पनि उत्सर्जन घटाउने महŒवाकांक्षी योजना सार्दै सन् २०६० सम्म कार्बन न्युट्रल हुने प्रतिबद्धता जनाएका छन्। नेपाल पनि सन् २०४५ सम्ममा शून्य कार्बन उत्सर्जनमा जाने भनेको छ। तसर्थ जलवायु परिवर्तनका समस्यालाई सम्बोधन गर्न जलवायुजन्य कार्य गर्नुको विकल्प छैन। नेपालले मात्रै पनि गरेर केही हुन सकिरहेको छैन यसमा सिंगो विश्व लाग्नु जरुरी छ। त्यसैले तापक्रम घटाउन धनी राष्ट्रहरू पनि एक ठाउँमा आउन जरुरी छ। ओली, राष्ट्रिय प्रकृति संरक्षण कोषका अध्यक्ष हुन्।"
संसद् बैठकअघि बानेश्वरमा नेपाली कांग्रेससहित विपक्षी दलको बैठक जारी,"काठमाडौं : प्रमुख प्रतिपक्षीसहित विपक्षी दलको बैठक सुरू भएको छ। संसदीय छानबिन समितिको कार्यादेशमा टुंगो लगाउन गठित कार्यदलको बैठक जारी रहेकै बेला कांग्रेस सभापति शेरबहादुर देउवाले विपक्षी दलका नेताहरूलाई छलफलका लागि बोलाएका हुन्। बैठकमा कांग्रेससहित राप्रपा,जसपा लोसपा र जनमोर्चाका शीर्ष नेताहरू सहभागी छन्। कार्यदलको बैठक सिंहदरबारमा जारी छ। प्रतिनिधिसभा बैठकमा कसरी प्रस्तुत हुने विषयमा साझा धारणा बनाउन विपक्षी दलहरूलाई छलफलका लागि बोलाएको सहभागी एक नेताले जानकारी दिए। प्रतिनिधिसभा बैठक ११ बजेका लागि बोलाइए पनि बस्न सकेको छैन। आगामी वर्षको सरकारको नीति तथा कार्यक्रम पारित गर्ने सरकारको तयारी छ। सहकारी ठगी प्रकरणमा उपप्रधान एवं गृहमन्त्री रवि लामिछानेमाथि अनुसन्धान गर्न संसदीय छानबिन समिति बनाउन सत्ता पक्ष र प्रतिपक्ष सहमत भएका छन्। तर समितिको टीओआरमा टुंगो लाग्न सकिएको छ। कानुनमन्त्री पदम गिरीको संयोजकत्वमा गठित कार्यदलमा नेकपा एमालेका महेश बर्तौाला,कांग्रेसका जीवन परियार र राष्ट्रिय स्वतन्त्र पार्टीका शिशिर खनाल रहेका छन्।"
"काठमाडौंमा सहकारी पीडितको प्रदर्शन, माग पूरा नभए देशभर आन्दोलन गर्ने चेतावनी",काठमाडौं : सरकारले आफूहरूका मागप्रति गम्भीरता नदेखाएको भन्दै सहकारी पीडितहरूले काठमाडौंमा प्रदर्शन गरेका छन् । सहकारी बचत अपचलनकर्तालाई कारवाही गर्दै बचतकर्ताको रकम फिर्ता गर्ने सहमति सरकारले गरेपनि कार्यान्वयन नभएको भन्दै उनीहरूले शुक्रबार काठमाडौंको माइतिघरमा विरोध प्रदर्शन गरेका हुन् । सरकारले आफूहरूसँग विगतमा गरेका कुनै पनि सम्झौता कार्यान्वयन नगरेकाले तेस्रो चरणको आन्दोलन घोषणा गर्नुपरेको सहकारी बचतकर्ता संरक्षण राष्ट्रिय अभियान महासंघका अध्यक्ष कुसलभ केसीले बताए । सहकारी पीडितहरूको माग पूरा नभएसम्म अब आन्दोलन देशैभर सशक्त रुपमा अगाडि बढाउने उनले चेतावनी दिए। उनले आफ्नो बचत फिर्ता नपाउँदाको नागरिकको पीडा सरकारले सुन्नुपर्ने बताए।
नेपालमा कोरोनाको नयाँ भेरियन्ट 'केपी१' र केपी२' पुष्टि,"काठमाडौं : नेपालमा कोरोना भाइरसको नयाँ भेरियन्ट 'केपी१' र 'केपी२' पुष्टि भएको छ। स्वास्थ तथा जनसंख्या मन्त्रालयका अनुसार राष्ट्रिय जनस्वास्थ्य प्रयोगशालामा कोरोना पोजिटिभ भएका ४० नमूनाको जीन सिक्वीन्सिङ गर्दा 'केपी१ र केपी२ भाइरस भएको पुष्टि भएको प्रयोगशालाले जनाएको छ। उक्त भेरियन्ट सिंगापुर,अमेरिकालगायत अफ्रिकी मुलुकमा देखिएको मन्त्रालयले जनाएको छ। तर, यो भेरियन्ट घातक नभएको जनाइएको छ।"
बुद्धलाई सम्झने सन्दर्भहरू,"बुद्धको पञ्चशील हिंसारहित जीवन, चोरी नगर्ने, झुट नबोल्ने, व्यभिचार नगर्ने र मद्यपान नगर्ने हो। बुद्धका प्रमुख ४ वाद महायान, हीनयान, बज्रयान र थेरवाद हुन्। बुद्धका ४ आर्य सत्यमा दुःख सत्य, समुदाय सत्य, निरोध सत्य र मार्ग सत्य हुन्। सनातनी ग्रन्थ वैराग्य शतकमा राजर्षि भर्तृहरि भन्नुहुन्छः खानामा रोगको भय छ, कुलमा च्युत हुने डर छ, धनमा चोर र राज्यको भय छ, मानमा दीनताको डर छ, गरिबले धनीलाई सहन्नन्, बलमा शत्रुको भय छ, रूपमा जरा र बुढ्याइँको त्रास छ, विद्वान्का आलोचक बढी हुन्छन्, गुणीलाई निन्दाको डर छ, शरीरलाई कालको डर छ, संसारमा डररहित केही छैन र वैराग्य मात्र भयरहित छ (वैराग्यशतक ३१)। मनुस्मृति भन्छ ः धर्मको जसले रक्षा गर्छ, धर्मले उसलाई रक्षा गर्छ। त्यसैले गुरु व्यासको भनाइ छः १८ पुराणका रचयिता वेद व्यासले जम्मा दुई शब्द भने अरूको उपकार गर्नाले पुण्य हुन्छ र अरूको पीडाले पाप हुन्छ। शैवमार्गीहरूले ईश्वरलाई शिव भने, वेदान्तीहरूले ब्रह्म, बौद्धमार्गीहरूले बुद्ध, नैयायिकहरूले कर्ता, जैनमार्गीहरूले अर्हन्त र मीमांशकहरूले कर्म भने। जसले जे भने ठीकै भने। तीनै लोकका मालिक त्रैलोक्यनाथका श्रीपरमेश्वरबाट मानव मात्रले वाञ्छित फल पाउन्। शिखमार्गीहरूले गुरु नानकको उपासना गर्छन्। उनका प्रार्थनामा पाँच नाम छन् ः सत्य, यथार्थता, ईश्वरको नाममा दया, सद्विचार, ईश्वर स्तुति र उनैको गुणगान। सूर्य दिनमा प्रकाशित, रातमा चन्द्रमा, कवचले क्षत्रीय प्रकाशवान् हुन्छ भने ध्यानका कारण ब्राह्मण प्रकाशित हुन्छ। बुद्ध आफ्नो तेजले आफैं प्रकाशित छन् (धम्मपद ३८७)। यस्तै, महाभारतमा छ, अक्रोधले क्रोधलाई जित्नु, असाधुहरूलाई साधुको व्यवहारले, कृपणलाई दानले र झुटलाई सत्यले जित्नु (३९।७२)। बुद्धको धम्मपद २२३ मा छ, क्रोधीलाई अक्रोधले जित्नु, असाधुलाई साधु भएर, नराम्रो गर्नेलाई राम्रो गरेर, कृपणीलाई दिएर र असत्यलाई सत्यले जित्नु पर्छ। विश्वका हरेक कुनाका बौद्धधर्मीका लागि बुद्धजयन्ती अत्यन्तै पावन दिन हो। सबै बौद्धमार्गीले यस दिनलाई अति सुखद् दिनका रूपमा हेर्छन्। हरेक वर्ष नेपालमा साताव्यापी कार्यक्रम राष्ट्रियस्तरमै गर्ने गरिएको छ। संसारभरि बौद्धधर्ममा विश्वास राख्ने धेरै छन् जापान, थाइल्यान्ड, बर्मा, श्रीलंका, चीन आदि। श्रीविष्णुको सबैजसो अवतारमा पूर्वीय चिन्तन वेदको चर्चा भएको छ भने बौद्धधर्ममा प्रत्यक्षतः वेदको उल्लेख नभए पनि वेदले अभिव्यक्त गरेको हिंसामुक्त समाज निर्माणको स्थापना बौद्ध धर्म दर्शनको प्रमुख लक्ष्य नै हो। अहिंसा परमो धर्म नै हो। हिन्दु धर्ममा झैं बहुदेवप्रथा तथा मूर्ति पूजामा बुद्धले विश्वास नगरे पनि तन, मन, वचनको अहिंसालाई बुद्धले जीवनको तपस्याको रूपमा लिए। संयोगले बछको जन्म, बुद्धत्व प्राप्त गरेको दिन र महापरिनिर्माण प्राप्त गरेको दिन पनि वैशाख शुक्ल पूर्णिमा एउटै तिथि परेको छ। शाक्यवंशीय राजा शुद्धोधनकी महारानीले राति सपनामा ६ ओटा दाँत भएको सेतो हात्ती र षट्चक्र भएको एक उज्यालो तारा शरीरमा प्रवेश गरेको देखिन्। उनै मायादेवीको कोखबाट ईसापूर्व ५६३ मा कपिलवस्तुबाट मायावतीको माइतीक्षेत्र देवदह जाँदै गर्दा बीच बाटोमा रमणीय साल बगैंचामा जन्मिएका बालक जन्मँदै आकर्षक थिए। जन्मको सिद्धि प्राप्त गर्न सक्ने ज्योतिषीय भविष्यवाणीअनुसार न्वारान गर्दा उनको नाम सिद्धार्थ राखियो। त्रिकालदर्शी विद्वान्हरूले भने यो बालक या त प्रतापी राजा हुनेछ या सन्न्यासी। बालकको जन्म सात दिनपछि माता मायादेवीको अवशान भएकाले अर्की आमा प्रजावती गौतमीले उनको लालनपालन गरिन्। बालक जन्मनेबित्तिकै नन्द र अपनन्द नामक नागहरू आएर उनको स्तुति गरे। जन्मनेबित्तिकै उनै बालक सात पाइला हिँडे। राजा शुद्धोदनले उनका मनमा कत्ति पनि वैराग्य नहोस् भनी सांसारिक सुख भोगका सबै सुविधा उपलब्ध गराए। १६ वर्ष व्यतीत भएका सिद्धार्थलाई सुप्रबुद्धकी सुपुत्री यशोधरासँग बिहे भयो र २९ वर्षको उमेरमा राहुल पुत्र पनि जन्मिए। घुम्दै हिँड्दा बाटामा वृद्ध, रोगी, मृत शरीर र भिक्षु देखेपछि सिद्धार्थलाई वैराग्यले सतायो। अब लौकिक सुखले आकर्षण गर्न सकेन र पारलौकिक परम शान्ति प्राप्ति हेतु २९ वर्षकै उमेरमा आषाढ पूर्णिमा मध्यरात्रि समय दरबार छोडी नदीकिनारामा पुगेर राजवस्त्र त्यागी कत्थक नामक घोडालाई पनि अरूको जिम्मा दिई आफ्नो कपाल आफैं खौरेर घटिकार नामक ब्राह्मणप्रदत्त पहेँला कपडा लगाई हातमा एक पात्र लिई भिक्षुभेष धारण गरी हिँडे। उसबेला वनमा उनले निकै कडा तप गरेर पनि ज्ञान प्राप्त नहुँदा शुद्ध आहार गर्न लागेका सिद्धार्थ भिक्षार्थी भई क्षेत्रबाट गाउँ पसे। उनी एउटा बटवृक्षमा बस्दा सुजाता नामकी स्त्रीले कुनै असल व्यक्ति सम्झेर खीर खान दिइन्। बुद्धत्व प्राप्तिको अन्तिम खानास्वरूप भएको त्यो खीर दिने कुनै दैवी शक्ति हुन सक्छ। त्यो खानापछि ३५ वर्षे उमेरमा बोधगयामा बोधिवृक्षमुनि उनले बुद्धत्व प्राप्त गरे। बुद्धत्व हो कि होइन भनी उनले सात हप्तासम्म चिन्तन गरिरहे अनि तपस्सु र भ्रतलुक दुई व्यापारीले दिएको सातु र मह खाएर धर्मोपदेश गर्न थाले। कठोर साधनापछि बुद्धत्व प्राप्त गरेका बुद्धले सर्वप्रथम दिव्यज्ञान कौडिण्यलाई दिए भने अन्तिम ज्ञान प्राप्त गर्ने व्यक्ति सुभद्रऋषि भए। सातु र मह दिने व्यापारीलाई पनि बुद्धले धर्म देशना गरे। आषाढ पूर्णिमाकै दिन सारनाथ क्षेत्रमा आपूले प्राप्त गरेको दिव्यज्ञान प्रचार गरे। ४५ वर्षसम्म उनले विभिन्न क्षेत्रमा बुद्धधर्मको प्रचार गरे। अन्त्यमा ८१ वर्षको उमेरमा भारतको कुशीनगरको उपवर्तन वनमा दुई सालको रूखमुनि इपु ४८३ मा बुद्धले महापरिनिर्माण प्राप्त गरे। मृत शरीरमा सात दिनसम्म पूजा गरियो। तेलले भिजाएको कपडा र फुक्का कपासले पाँच सय पत्रसम्म बेरेर श्रीखण्डको चितामा राखिएको लासबाट आफैं अग्नि प्रज्वलित भयो। बुद्धको अस्तु विभिन्न स्थानहरू वैशाली, काशीनगरलगायत कपिलवस्तु आदि क्षेत्रमा राख्न पठाई विभिन्न चैत्य, स्तूपहरू उनकै स्मृतिमा निर्माण गरिए। बुद्ध कुनै अवतारी नभएर एक महापुरुष हुन्। बोधिसत्व एवं देवताहरूलाई पुज्ने र लामालाई पुरोहितको रूपमा मान्ने चलन चलाइयो, स्तूपाहरूमा पूजा पनि। हालसम्म २८ बुद्धले धर्तीमा अवतार लिए, तणहंकर, मेघंकर सिखी, बैसम्भू, क्रकुच्छन्द, कनकमुनि, काश्यप र गौतम आदि।"
मेक्सिकोमा चुनावी अभियानको कार्यक्रममा स्टेज भत्किँदा ९ जनाको मृत्यु,बिहीबार उत्तरी मेक्सिकोमा चुनावी अभियानका लागि निर्माण गरिएको कार्यक्रमस्थल (स्टेज) हुरीका कारण भत्किँदा एक बालकसहित ९ जनाको मृत्यु भएको अधिकारीहरूले बताएका छन् । नुएभो लियोनका गभर्नर स्यामुएल गार्सियाका अनुसार दुर्घटनामा परी घाइते भएकामध्ये अहिलेसम्म नौ जनाको मृत्यु भएको र अन्य ५० जना घाइते अवस्थामा उपचार भइरहेको छ । स्थानीय सञ्चारमाध्यम र सामाजिक सञ्जालमार्फत सार्वजनिक भिडियो फुटेज मा दुर्घटनाको दर्दनाक दृश्यलाई देखिन्छ । भिडियोमा स्टेजबाट भाग्दै गरेका मानिसहरूलाई कैँद गरिएको छ । गभर्नर गार्सियाले सामाजिक सञ्जाल एक्समा सान पेड्रो गार्जा गार्सिया सहरमा भएको उक्त घटनालाई एउटा त्रासदीको रूपमा वर्णन गरेका छन्। पिडितका आफन्तहरुले हावाको तीव्र बेगका कारण स्टेज खसेको बताएका छन् । भिडियो सामाग्रीमा सैनिकहरू जमिनमा छरिएका भग्नावशेष र अभियान पोस्टरहरूले भरिएको मैदानमा मेडिकल टोलीहरूले शवहरू भ्यानमा सार्दै गरेको देखिएको थियो । कार्यक्रम सान पेड्रो गार्जा गार्सियाका मेयरका लागि सिटिजन्स मुभमेन्ट उम्मेद्वार लोरेनिया क्यानावतीका लागि चुनाबी र्याली र अभियान समापनपछि सम्बोधनका लागि तयार पारिएको थियो । कार्यक्रममा पार्टीका सिनेटर र सांसदहरूका उम्मेद्वारहरूले पनि भाग लिएका थिए । मेक्सिकोको मौसम विज्ञान शाखाले घटनाअघि नै ७० किलोमिटर प्रति घण्टाको हावाले नुएभो लियोन र अन्य उत्तरी राज्यहरूमा सम्भावित आँधीबेहरी आउने चेतावनी दिएको थियो । रासस
अध्यादेशबाट बजेट ल्याउने तयारी भएको छैन : प्रमुख सचेतक पाण्डे,काठमाडौं : नेकपा माओवादी केन्द्रका प्रमुख सचेतक हितराज पाण्डेले अध्यादेशबाट बजेट ल्याउने तयारी नभएको बताएका छन्। शुक्रबार संसद भवनमा प्रतिक्रिया दिँदै उनले प्रधानमन्त्रीले सदनको गतिरोध हटाउन निरन्तर पहल गरिरहेको भन्दै अध्यादेशबाट बजेट ल्याउने तयारी नभएको बताएका हुन्। सहकारीको विषयमा उठेको समस्या समाधान गर्नको लागि कार्यदलले काम गरिरहेको र सहमति जुट्ने उनको भनाइ छ । उनले संसद चलिरहेको अवस्थामा अध्यादेशबाट बजेट ल्याउने कुरा उचित नहुने बताए। सहकारी प्रकरणमा उपप्रधान एवं गृहमन्त्री रवि लामिछानेमाथि संसदीय छानबिन समितिको माग गर्दै आएको प्रमुख प्रतिप्रक्षी दल नेपाली कांग्रेसले अवरोध जनाएपछि आजका लागि बोलाइएको प्रतिनिधिसभा बैठक र राष्ट्रियसभा बैठक आइतबारसम्मका लागि स्थगित भएका छन्। आजको बैठकमा नीति तथा कार्यक्रममाथि छलफलपछि पारित गर्ने सरकारको तयारी थियो।
"संसद्मा कांग्रेसको अवरोध, रवि लामिछानेमाथि संसदीय समिति गठन गर्नुपर्ने माग यथावत्",काठमाडौं : सहकारी ठगी प्रकरणमा उपप्रधान एवं गृहमन्त्री रवि लामिछानेमाथि संसदीय छानबिन समितिको माग गर्दै आएको प्रमुख प्रतिपक्षी दल नेपाली कांग्रेसले प्रतिनिधिसभा बैठकमा अवरोध गरेको छ। बैठक सुरू हुने वित्तिकै कांग्रेस सांसदहरू अवरोधमा उत्रिएका छन्। उनीहरूले प्रमुख प्रतिपक्षीलाई बोल्न समय मागेका थिए। सभामुख घिमिरेले नीति तथा कार्यक्रम पारित गर्ने कार्यसूची रहेकाले कांग्रेसका सांसदहरूलाई आआफ्नो स्थानमा बस्न आग्रह गरेका छन्। उनीहरू आफ्नो अडानबाट पछि नहटेपछि सभामुख देवराज घिमिरेले आइतबार बिहान ११ बजेसम्मका लागि बैठक स्थगित गरेका छन्। आज आगामी आर्थिक वर्ष २०८१०८२ को नीति तथा कार्यक्रम पारित गर्ने सरकारको तयारी थियो। उप्रधानमन्त्री एवं गृहमन्त्री लामिछानेको नाम किटान गर्ने विषयमा दलहरूबीच सहमति नहुँदा कार्यदलको बैठक निष्कर्षविहीन हुँदै आएको छ। शुक्रबार बिहान बसेको कार्यदल बैठकले पनि निष्कर्षविहीन बनेको छ। संसदीय छानबिन समित नबनाउँदासम्म संसदको कामकारवाही अघि बढ्न नदिने कांग्रेसको रणनीति छ। कांग्रेसले सहकारी ठगी प्रकरणमा छानबिन समिति बनाउन सरकारलाई दबाब दिन सडक आन्दोलन गर्ने तयारीमा छ।
"बजेट सुनिश्चित भइसक्यो, उपभोक्ता अदालत गठन हुन्छ : मन्त्री भण्डारी","काठमाडौं : उद्योग,वाणिज्य तथा आपूर्तिमन्त्री दामोदर भण्डारीले आगामी आर्थिक वर्षमा उपभोक्ता अदालत स्थापना सरकारको विशेष प्राथमिकतामा रहने बताएका छन्। नेकपा (एमाले)को उपभोक्ता हित संरक्षण तथा सुशासन विभागको शुक्रबार मन्त्रालयमा ध्यानाकर्षण पत्र बुझ्दै मन्त्री भण्डारीले सरकारको नीति तथा कार्यक्रममा पनि उपभोक्ता अदालतको विषय आइसकेको र बजेटसमेत सुनिश्चित भइसकेकाले स्थापना हुनेमा विश्वास व्यक्त गरे। मन्त्रालयबाट बजार अनुगमनलगायतका क्रियाकलाप भइरहेका भए पनि प्रभावकारी हुन नसकेको उल्लेख गर्दै मन्त्री भण्डारीले उपभोक्ता अदालत स्थापनापछि सहज र भरपर्दो हुनेमा जोड दिए । मन्त्रालय मातहत कुनै पनि दण्ड जरिवाना गर्दा तीन लाखभन्दा बढी लिन नपाइने प्रावधान रहेको उल्लेख गर्दै उनले उपभोक्ता अदालत स्थापना भएपछि गल्तीअनुसारको दण्ड तथा जरिवाना गर्न सकिने उल्लेख गरे। मन्त्री भण्डारीले उपभोक्ता अदालत स्थापनाका लागि भवनको खोजी भइरहेको बताए। अदालतका लागि सरकारले आवश्यकपर्ने सबै किसिमका स्रोतसाधन उपलब्ध गराउने प्रतिबद्धता जनाए । सोही क्रममा उनले एलपी ग्यासमा उपभोक्ताले बेहोरिरहेको समस्याका विषयमा मन्त्रालयबाट नेपाल आयल निगमलाई पत्राचार गरिएको जानकारी दिए। विभागका प्रमुख जितु गौतमको नेतृत्वको टोलीले मन्त्री भण्डारीलाई साधनस्रोत,प्रविधि र जनशक्ति तथा आवश्यक बजेटसहितको उपभोक्ता अदालतको तत्काल गठन गरी उपभोक्तालाई शीघ्र न्यायको प्रत्याभूति गर्नुपर्नेलगायतका माग राखेर १५ बुँदे ध्यानाकर्षण पत्र बुझाएको हो। ध्यानाकर्षणपत्रमा भनिएको छ,'श्रम र पुजी लगानी नगरी नाफा आर्जन गर्ने सबै प्रकारका वस्तु तथा सेवामा रहेका विचौलियाको अन्तःगरी उत्पादक वा पैठारीकर्तादेखि उपभोक्तासम्मको बजारको तहलाई उपभोक्तामैत्री हुनेगरी निर्धारण गर्न विभागको माग छ । ग्यास सिलिण्डर खरिद गर्दा उद्योगलाई बुझाएको धरौटी रकम र सोको ब्याजको सुरक्षा गरियोस्, उपभोक्ताले सिलिण्डर फिर्ता गर्दा धरौटी रकम र प्रचलित ब्याजसमेत फिर्ताको सुनिश्चितता गरियोस् ।' स्तै विभागले मन्त्री भण्डारीसमक्ष मापदण्डविपरीत तौलका अवैधरुपमा आयात गरी प्रयोग गरिएका ग्यास सिलिण्डर जुनसुकै बखत पनि विष्फोट भई ठूलो जनधनको क्षति पुग्न जाने भएकाले यस्ता सिलिण्डरको सङ्ख्या यकीन गरेर जफत गरी नष्ट गर्न माग गर्दै यस्ता अवैध सिलिण्डर आयात तथा प्रयोग एवं नियमन सम्बन्धमा छानविन गरी दोषी माथि कारबाहीको माग राखेको छ ।"
विश्व प्रकाशले भने सहकारी प्रकरणमा रास्वपालाई एमाले र गिरिबन्धुमा एमालेलाई रास्वपाले जोगाउन लागे,"काठमाडौं : नेपाली कांग्रेसका महामन्त्री विश्वप्रकाश शर्माले संसदमा कांग्रेसलाई बोल्न नदिएको आरोप लगाएका छन्। शुक्रबार संसद भवनमा सञ्चारकर्मीसँग कुरा गर्दै शर्माले शुक्रबारको बैठकमा बोल्न समय माग गरेपनि बोल्न नदिएको बताए । उनले सहकारी प्रकरणमा रास्वपालाई एमाले र गिरिबन्धुमा एमालेलाई रास्वपाले जोगाउन खोजिएको तर्क गरे । शर्माले सहकारी प्रकरणमा संसदीय छानविन समिति बन्न नाम किटान नगर्ने हो भने त्यसको कुनै अर्थ नरहने जिकिर गरे। मिडिया हाउसका सञ्चालनको नागरिकताको विषयमा उठेको विषयमा सहयोग गर्न तयार छु भन्दा समातेको भन्दै उनले समात्ने निकायमा दुईवटा पारपोर्टको कारण आरोपी व्यक्ति रहेको उल्लेख गरे । सभामुखको छेउमा बस्ने व्यक्तिको दुईवटा नागरिकताको कुरा आए पनि गिरफ्तार नगरिएको उनको भनाइ छ । उनले गिरफ्तार नगरेर पनि मुद्दाको अनुसन्धान गर्न सकिने बताए। उनले गिरिबन्धु प्रकरणमा पनि छानविन समिति बनाउन सुझाव दिए। शर्माले गृहमन्त्रीले आरोप लगायतका कांग्रेसका सबै नेता,परिवार लगाएमाथि छानविन गर्न कांग्रेस तयार रहेको बताए।"
विज्ञान र प्रविधिको विकाससँगै नयाँनयाँ सुरक्षा चुनौतीहरू थपिएका छन् : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले पदीय दायित्वलाई कुशलतापूर्वक निर्वाह गरेर प्रहरीले राज्यप्रतिको जिम्मेवारी पूरा गर्नुपर्ने बताएका छन्। नेपाल प्रहरीको प्रहरी निरीक्षक आधारभूत तालिम ११८२ औँ समूहको दीक्षान्त समारोहलाई सम्बोधन गर्दै प्रधानमन्त्री प्रचण्डले कार्यक्षेत्रमा आउनसक्ने हर चुनौतीको सामना गर्न प्रहरी सफल र सक्षम रहेको बताएका हुन्। 'तालिममा सिकेको सीपमार्फत् अपराध नियन्त्रण र अनुसन्धानका क्रममा आउने अवरोधहरू चिर्दै कार्यसम्पादन परिणाममुखी बनाउन सफल हुने विश्वास लिएको छु,'प्रधानमन्त्री प्रचण्डले भने, 'कर्तव्य पालनाको सिलसिलामा कत्ति पनि विचलित नभई आफ्नो पदीय दायित्वलाई कुशलतापूर्वक निर्वाह गर्नुहुनेछ ।' नेपाल प्रहरी, कानुनी राज्यको मूल अवधारणाबाट निर्दिष्ट रही प्रभावकारी रूपमा अपराध नियन्त्रण र अनुसन्धान गरी समाजमा शान्ति सुव्यवस्था कायम गर्न तथा मानव अधिकारको संरक्षण गर्न स्थापित संस्था भएको स्मरण गराउँदै प्रधानमन्त्री प्रचण्डले एक्काइसौँ शताब्दीका चुनौतीहरूको सामना गर्नसक्ने दक्ष एवं व्यावसायिक प्रहरी जनशक्ति उत्पादनमा प्रशिक्षण केन्द्रहरूको भूमिका महत्त्वपूर्ण रहने बताए। विज्ञान र प्रविधिमा भएको तीव्र विकाससँगै नयाँनयाँ सुरक्षा चुनौतीहरू थपिइरहेको उल्लेख गर्दै प्रधानमन्त्रीले नागरिकप्रति उत्तरदायी, मानवअधिकारप्रति संवेदनशील, निष्पक्ष, व्यावसायिक एवं कानुनी राज्यको अवधारणाप्रति प्रतिबद्ध हुनुपर्नेमा जोड दिए। नागरिक र प्रहरीबीचको सम्बन्धलाई थप उचाइमा पुर्याउनका लागि हरसम्भव राष्ट्रले सुम्पेको जिम्मेवारी कुशलतापूर्वक बहन गर्नसक्ने दक्ष र योग्य मानवस्रोतको उत्पादनतर्फ प्रशिक्षण केन्द्र संवेदनशील हुनुपर्नेमा प्रधानमन्त्रीको जोड छ । शान्ति सुव्यवस्था बहाल राख्न ठूलो सङ्ख्यामा जनशक्ति परिचालित हुनुपर्ने प्रहरीको जनशक्ति दक्षता तथा कार्यकुशलताले सङ्गठनको प्रभावकारितालाई प्रत्यक्ष प्रभाव पार्ने बताउँदै प्रधानमन्त्रीले सङ्गठनको लागि चुस्त र दक्ष जनशक्ति तथा समयानुकूल र व्यावसायिक तालिम अत्यावश्यक हुने उल्लेख गरे। तालिमलाई थप गुणस्तरीय र व्यावहारिक बनाउन तालिमका विषयवस्तु समयानुकूल परिमार्जन गर्नुपर्ने र आधुनिक प्रशिक्षण विधि तथा मापदण्डको अबलम्वन गर्नका लागि काभ्रेको पनौतीमा नयाँ संरचनाहरू निर्माण भइरहेका प्रधानमन्त्रीले जानकारी दिए । उनले राष्ट्रिय सुरक्षा र हितलाई केन्द्रमा राख्दै कूटनीतिक पहलमार्फत् यी संरचनाहरूको निर्माण कार्यको सहजीकरण एवं निर्माण सम्पन्न गर्नका निम्ति नेपाल सरकार प्रतिबद्ध रहेको स्पष्ट पारे।"
त्रिभुवन अन्तर्राष्ट्रिय विमानस्थल खुल्यो,काठमाडौं : त्रिभुवन अन्तर्राष्ट्रिय विमानस्थल खुलेको छ। शुक्रबार बिहान विमानस्थलको धावन मार्गमा खाल्डो देखिएपछि सबै विमानहरू करिब आधी घण्टा होल्ड भएका थिए। प्राविधिकहरूले उक्त खाल्डोको निरीक्षण गरेपछि विमानस्थल सञ्चालनमा आएको हो। रन वे ०२ को जमिन चर्किएपछि(क्रयाक) आन्तरिक र अन्तर्राष्ट्रिय उडानहरू प्रभावित भएका थिए। थाइ र मलेसियन एयरलाइन्सका जहाजहरू सिमराको आकाशमै होल्ड भएका थिए ।
प्रशारण लाइन कुर्दै सान्जेन आयोजना,"रसुवा : आमाछोदङमो गाउँपालिका क्षेत्रमा निर्माणाधीन सान्जेन जलविद्युत आयोजनाले विद्युत उत्पादन गर्न राष्ट्रिय प्रशारण लाइन कुरिरहेको छ। नेपाल विद्युत प्राधिकरणले निर्माण गर्न लागेको राष्ट्रिय प्रशारण लाइन निर्माणमा ढिलाइ भएपछि उत्पादित विद्युत खेर जान नदिनका लागि आयोजनाले प्रशारण लाइनको प्रतीक्षा गरिरहेका हुन्। कम्पनीले निर्माण गरिरहेको ४२५ मेगावाटको सान्जेन आयोजनाले गत पुसमा विद्युत उत्पादन गर्ने गरी काम गरे पनि प्रसारण लाइन समयमा नबनेपछि आयोजनाको विद्युत उत्पादन गर्न समस्या परेको हो। गत साउनमा १४८ मेगावाट क्षमताको माथिल्लो सान्जेन आयोजनाबाट विद्युत उत्पादन भइसकेको छ। प्रसारण लाइन समयमा नबनेपछि आयोजनाबाट उत्पादित विद्युत वैकल्पिक प्रसारण लाइनमार्फत चिलिमेको विद्युत प्रवाह हुने संरचनामा जोडिएको थियो। चिलिमेदेखि त्रिशूली३बी हबसम्मको २२० केभी प्रसारण लाइनको निर्माण अहिलेसम्म पूरा नगर्दा समस्या भएको हो। प्रशारण लाइनको काम भइरहेकोले सोही अनुसार काम भइरहेको छ। प्रशारण लाइन अभावले टेस्टिङ र कमिसनिङको काम बाँकी छ, आयोजना प्रमुख अर्पण बहादुर सिंहले भने १५ जुनसम्म हामीले विद्युत उत्पादन गरिसक्छौं त्यसबेलासम्म प्राधिकरणले प्रशारण लाइन पनि सम्पन्न गर्नेछ। वेट कमिसनिङ प्राप्त हुनुअघिको काम सम्पन्न भएको हुन लागेको सिंहले बताए। नाका बन्दीका कारण भएको सान्जेन खोलाको पानी तिलुचे बगरमा बाँध बाँधेर एक हजार ४ सय मिटर लामो सुरुङ तथा ४ सय ८० मिटर लामो पेनष्टक पाइपबाट विद्युत उत्पादन गर्ने योजना रहेको छ। त्यसै विद्युत गृहबाट निस्कने पानी र सिम्बुखोलाको पानी समेत थपेर अर्को सान्जेन आयोजना निर्माण भएको हो।"
युक्रेनको खार्किभबाट मात्रै ११ हजार विस्थापित,किभ : युक्रेनको उत्तरपूर्वी खार्किभ क्षेत्रमा रूसी सेनाले मे १० मा जमिनी आक्रमण गरेपछि करिब ११ हजार मानिस आफ्नो घर छोड्न बाध्य भएको युक्रेनी गभर्नरले बिहीबार बताएका छन्। युक्रेनी राष्ट्रपति भोलोदिमिर जेलेन्स्कीले आक्रमणले रूसलाई १८ महिनामा सबैभन्दा ठूलो क्षेत्रीय लाभ भएको बताउँदै धेरै लहरमध्ये यो पहिलो हुनसक्ने बताए। खार्किभका गभर्नर ओलेग सिनेगुबोभले टेलिग्राममा एक पोस्टमा सार्वजनिक गरेको तथ्यांकअनुसार आक्रमणपछि १० हजार ९८० जनालाई उक्त स्थानबाट बाहिर निकालिएको छ। रूसी सेनाहरू लिप्ट्सी र भोभ्चान्स्क सहरलगायत सीमावर्ती गाउँतर्फ अघि बढेपछि हजारौँ मानिसहरू आफ्नो घर छोडेर भाग्न बाध्य भएका थिए। सीमाबाट केवल पाँच किलोमिटर टाढा भोभचान्स्क क्षेत्रमा लडाइँ जारी रहेको बताउदै जनरल स्टाफले आफ्ना रक्षकहरूले सफल रूपमा प्रतिरोध गरिरहेको जनाएका छन्।
प्रधानमन्त्री प्रचण्डले नीति तथा कार्यक्रमको छलफलका क्रममा उठेका प्रश्नको जवाफ दिने,"काठमाडौं : आगामी आर्थिक वर्ष २०८१०८२ को नीति तथा कार्यक्रममाथि संसदमा आजदेखि छलफल सुरू हुने भएको छ। प्रतिनिधिसभा बैठक बिहान ११ बजे बस्दैछ। प्रधानमन्त्रीले राष्ट्रपति रामचन्द्र पौडेलले जेठ १ गते संघीय संसदनको दुवै सदनको संयुक्त बैठकमा गरेको सम्बोधनमा आर्थिक वर्ष २०८१०८२ को नेपाल सरकारको वार्षिक नीति तथा कार्यक्रममाथिको छलफल प्रारम्भ गरियोस् भनी प्रस्ताव प्रस्तुत गर्ने संभावित कार्यसूची छ। त्यसपछि प्रधानमन्त्री पुष्पकमल दाहाल 'प्रचण्ड'ले प्रतिनिधिसभा बैठकमा नीति तथा कार्यक्रममाथि छलफलका क्रममा उठेका प्रश्नको जवाफ दिने कार्यसूची छ। प्रधानमन्त्री प्रचण्डले गत शुक्रबार प्रमुख प्रतिपक्षी दल नेपाली कांग्रेससहित विपक्षी दलहरूको वेल घेराउ र नाराबाजीबीच नीति तथा कार्यक्रम सदनमा प्रस्तुत गरेका थिए। सहकारी ठगी प्रकरणमा उपप्रधानमन्त्री तथा गृहमन्त्री रवि लामिछानेमाथि अनुसन्धान गर्न संसदीय छानबिन समितिको माग गर्दै आएको कांग्रेसले संसदमा अवरोध जनाउँदै आएको छ। संसदीय छानबिन समिति बनाउन सत्ता पक्ष र प्रतिपक्ष सहमत भएपनि समितिको कार्यादेशमा टुंगो लाग्न सकेको छैन। कांग्रेसले सहकारीको रकम हिनामिनामा उपप्रधानमन्त्री एवं गृहमन्त्री लामिछाने संलग्न रहेको आरोप लगाउँदै उनको नाम किटानीका साथ कार्यादेश बनाउनुपर्ने मागबाट पछि नहट्दा सहमति हुन सकेको छैन । संसदीय छानबिन समितिको 'टीओआर' मा सहमति जुटाउन कार्यदलको बैठक पटकपटक बस्दै आएपनि निष्कर्षमा पुग्न सकेको छैन। जसले गर्दा संसद प्रभावित हुँदै आएको छ। कार्यदलमा नेकपा एमालेका प्रमुख सचेतक महेश बर्तौला, नेपाली कांग्रेसका सहमहामन्त्री जीवन परियार र सांसद ज्ञानेन्द्रबहादुर कार्की तथा राष्ट्रिय स्वतन्त्र पार्टीका सांसद शिशिर खनाल छन्।"
"पपुवा न्युगिनीमा पहिरो, सय जनाको मृत्यु भएको आशंका","पपुवा न्यू गिनीको एक दुर्गम गाउँमा ठूलो पहिरो गएको छ। गाउँलेहरू मिलेर भग्नावशेषबाट शव निकालिरहेका छन्। अष्ट्रेलियाको सरकारी मिडिया एबीसीले स्थानीय जनताका अनुसार पहिरोमा परेर १०० जनाको मृत्यु भएको आशंका गरिएको छ। तर आधिकारिक रुपमा हालसम्म मृतकको संख्या भने खुलाइएको छैन । पहिरो इन्गा प्रदेशको काओकलाम गाउँमा बिहान ३ बजे गएको हो। पोर्गेरा वुमन इन बिजनेस एसोसिएसनकी अध्यक्ष एलिजाबेथ लारुमाले एबीसीसँग कुरा गर्दै पहाडमा पहिरोका कारण घरहरु ध्वस्त भएको बताएकी छन् । उनले भनिन्, जब यो दुर्घटना भयो, मानिसहरू सुतिरहेका थिए र पूरै गाउँ पहिरोले पुरिएको थियो । १०० भन्दा बढी व्यक्ति जमिनमा पुरिएको हुनसक्ने आशंका उनले व्यक्त गरिन्। बीबीसी"
"घुमाउरो बाटोबाट बजेट माग्दै सांसदहरू, दबाबमा सचिवहरू","काठमाडौं : सांसद एकगठ भए भने के गर्न सक्छन् ? गतिलो कानुन बनाउन। तर होइन, यहाँ त उनीहरू बजेट बिटुल्याउन एकजुट भएका छन्। आउनुहोस्, एउटा ताजा खबर हेरौं। दुई दिनअघि विकास सम्बद्ध मन्त्रालयका सचिवहरू जुटेर मुख्य सचिवलाई भेट्न गए। उनीहरूको गुनासो थियो, चिर्कटामा आएका योजनाहरू बजेटमा सामेल गरेर हामी फस्न सक्दैनौं। कसले पठाए चिर्कटामा योजना ? उत्तर मुख्य सचिवसँगै थियो, सांसदले। किनभने, ती योजना माथिल्ला खुड्किला हुँदै सचिवहरूसम्म पुगेका थिए। जसका एउटा खुड्किला स्वयं मुख्य सचिव डा वैकुण्ठ अर्याल थिए। स्वाभाविकै हो, बजेट आउनेबेला अनेकथरि तानातान हुन्छन्। तीमध्ये रोचक त ऐन बनाउने सांसदहरूले नै ऐनविपरीत बजेट पार्न दिएको दबाबको घटना हो यो। चालु आर्थिक वर्षको बजेटमा पारिएको संसदीय क्षेत्र पूर्वाधार विकास कार्यक्रम खारेज गर्न सर्वोच्चले अन्तरिम आदेश दिएको थियो। त्यसको निक्र्योल अझै नभएकाले बजेटमा त्यस्ता कोष ल्याउन पाइन्न। तर, माननीयज्यूहरूलाई बजेट नभई भएन। हामीले कार्यक्रम पाएनौं भने बजेट पासै गर्दैनौं भन्नेसम्मको चेतावनी दिनुभयो, प्रधानमन्त्री कार्यालयका एक उच्च अधिकारीले भने, त्यही भएर ५५ करोडका योजना ल्याउनुहोस्, मिलाएर पारिदिउँला भन्ने खबर गरिएको हो। स्रोतले त्यस्तो खबर प्रधानमन्त्री वा अर्थमन्त्री कसले गरेको भन्ने खुलाउन भने चाहेन। तर, राष्ट्रिय योजना आयोजका उपाध्यक्ष डा मीनबहादुर श्रेष्ठमार्फत त्यसको तारतम्य मिलाइएको छ। त्यही खबर मुताबिक सबैजसो सांसदले चिर्कटामा कार्यक्रम थमाएका हुन्। ती चिर्कटा बजेट तर्जुमा गरिरहेका विकाससम्बद्ध मन्त्रालयका सचिवहरूकहाँ तत्तत् विषय समेट्न पुगेका छन्। दबाबप्रभाव दिने काम प्राकृतिक नै जस्तो लाग्छ । सांसद र नेताहरूले केके बाचा कबोल गरेका हुन्छन्, त्यो पूरा गराउने प्रयत्न गर्छन् नै । तर बजेट कसैको दबाब र प्रभावमा आउनु हुँदैन। विमल कोइराला, पूर्वमुख्यसचिव कानुनले कार्यक्रम बैंकमा सामेल भएका योजना मात्र बजेटमा पार्न भन्छ। त्यसका लागि विस्तृत अध्ययन र त्यसका प्रतिवेदन तयार पारिएका हुन्छन्। तर, न, विस्तृत खाका, न डीपीआर, न औचित्य पुष्टि हुने आधारसहित आएका यस्ता कार्यक्रम राखेमा हामी भविष्यमा अवश्य फस्नेछौं, एक मन्त्रालयका सचिवले दुखेसो पोखे, नराख्नु हो भने जसरी पनि गर्नू भन्ने आदेश छ। हामी चेपुवामा परेका छौं। मुख्य सचिवज्यूले कसरी हुन्छ मिलाएर गरिदिनू भन्नुभयो, अर्का सचिवले भने, गर्ने भए हामीलाई माननीयज्यूहरूले हस्ताक्षर गरेर दिनुपर्छ। हजुरहरूले तोक लगाएर पठाउनुपर्छ भनेका छौं। नत्र आफैं फस्ने ठाउँमा हामी अघि बढ्दै नौं। सचिवहरूको अडानसँगै बजेटमा त्यस्ता कार्यक्रम पार्ने विषय अल्झोमा परेको छ। स्रोतका अनुसार, सरकार भने जसरी पनि पार्न दबाब बढाइरहेको छ। सचिवहरू आनाकानी गरिरहेकै छन्। के भन्छ ऐन ? आर्थिक कार्यविधि तथा वित्तीय उत्तरदायित्व ऐन, २०७६ ले हचुवाका भरमा बजेटमा कार्यक्रम पार्न पूर्ण निषेध गरेको छ। त्यसो गरेमा सम्बन्धित कर्मचारी सजायको भागिदार हुन्छ। सांसदहरू हुँदै सरकारका उपल्ला निकायले सचिवहरूलाई यस्तै गैरकानुनी कार्यमा बाध्य पार्न चाहिरहेका हुन्। बजेट दबाब र प्रभावमा आउनु भनेको बूढी मरी भन्दा पनि रोग पल्क्यो भन्ने डर भयो। उहाँहरूले तिनै तहको समन्वय गरिदिए हुने हो तर आफ्नो क्षेत्रमा बजेट पार्न भन्न सचिव, मन्त्री कहाँ धाउनुहुन्छ। पूर्णचन्द्र भट्टराई, पूर्वसचिव उक्त ऐनको दफा ६ को स्पष्टीकरण खण्डमा बजेटका प्रस्तावित योजना वा कार्यक्रम लाई यसरी परिभाषा गरिएको छ, सम्भाव्यता अध्ययन तथा विस्तृत अध्ययन प्रतिवेदन तयार भइसकेका वा सम्भाव्यता अध्ययन गरेर कार्यान्वयन गर्न सकिने आयोजना बैंकमा प्रविष्ट भएका आयोजना वा कार्यक्रमको विवरण र त्यस्तो आयोजना वा कार्यक्रम कार्यान्वयनका लागि तयार गरिएको लागत अनुमानको पुष्ट्याइँ सहितको क्रियाकलाप। यो प्रावधानले मनखुसी योजना बाँड्ने सबै प्रचलन रोकेको छ। त्यसमा मन्त्रालयका उच्च कर्मचारीलाई जवाफदेही बनाइएको छ। ऐनको दफा १० मा बजेट विनियोजनसम्बन्धी व्यवस्था छ। त्यसको उपदफा (१) मा भनिएको छ, अर्थ मन्त्रालयले बजेट छलफल तथा प्रस्तावित बजेट तथा कार्यक्रमको मूल्यांकन र विश्लेषणका आधारमा आगामी आर्थिक वर्षका लागि बजेट प्रस्ताव गर्ने छ। त्यसरी बजेट प्रस्ताव गर्दा देहायबमोजिम गर्नुपर्ने छ (क) चालू तथा पुँजीगत खर्च र वित्तीय व्यवस्थाका लागि बजेट प्रस्ताव गर्दा त्यस्तो खर्च सिर्जना गर्ने स्पष्ट आधार र कारणसहित प्रस्तावित रकमको पुष्ट्याइँ गर्ने आवश्यक नीति, कानुन, सन्धि, सम्झौतामा उल्लिखित विवरण, खर्च मापदण्ड तथा सामाजिक कार्यक्रमका लागि संगठनको उद्देश्यअनुरूप राज्यको प्राथमिकता, लक्ष्य तथा प्रतिफल प्राप्त हुने विवरण सहितको पुष्ट्याइँ पेस गर्नुपर्ने। त्यसका लागि दफा १७ ले आयोजना बैंकको तर्जुमा गरेको छ। त्यो बैंकमा जाने आयोजनामा सचिवहरूले विस्तृत विवरणसहित हस्ताक्षर गर्नै पर्ने बाध्यकारी व्यवस्था छ। सांसदहरूका कार्यक्रमको विस्तृत विवरण नआएका, बैंकमा राख्ने आधार नभएका जस्ता कारण सचिवहरू हच्किएका हुन्। किनभने, सजाय कडा छ आर्थिक कार्यविधि तथा वित्तीय उत्तरदायित्व ऐन, २०७६ को दफा ५७ मा सजायसम्बन्धी व्यवस्था छ। त्यसको उपदफा ३ मा भनिएको छ, यस ऐनमा निर्धारित प्रक्रियाभन्दा विपरीत आयोजना तथा कार्यक्रम स्वीकृत गर्ने, बजेट प्रस्ताव गर्ने तथा तोकिएको समयमा बजेट समर्पण नगर्ने सम्बन्धित कर्मचारीलाई विभागीय कारबाही गरिनेछ। विधायकले त बजेटको सन्तुलित वितरणमा सरकारलाई जिम्मेवार बनाउने हो, खबरदारी गर्ने हो । तर, उहाँहरू आफंै बजेट पार्न प्रभाव पार्नेदेखि दबाब लिनेसम्म गर्नुहुन्छ। भोजराज पोखरेल, पूर्वसचिव लहडमा आउने कार्यक्रममा हस्ताक्षर गरेर हामी किन विभागीय कारबाही भाग्ने ? मुख्य सचिवसामु सचिवहरूले भने, तपाईंहरूले पूरापूर जिम्मा लिनुहुन्छ भने लिनुहोस्, हामीचाहिँ सक्दैनौं। सर्वोच्चले भनेको थियो सुशासनको मान्यताप्रतिकूल सर्वोच्च अदालतले चालु आर्थिक वर्ष २०८०८१ को बजेटमा व्यवस्था गरिएका प्रतिनिधिसभा र सबै प्रदेश सभाका संसदीय क्षेत्र पूर्वाधार विकास कार्यक्रमसम्बन्धी व्यवस्थाहरू कार्यान्वयन नगर्न २०८० भदौमा आदेश दिएको थियो। प्रधानन्यायाधीश विश्वम्भरप्रसाद श्रेष्ठ, न्यायाधीशहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमानसिंह राउत रहेको संवैधानिक इजलासले उक्त आदेश जारी गरेको थियो । नेपालले शक्ति पृथकीकरणको सिद्धान्तमा आधारित लोकतान्त्रिक शासन प्रणालीलाई अंगिकार गरेको एवं सोअन्तर्गत कार्यकारिणी अधिकार संघको हकमा नेपालको संविधानको धारा ७५ ले संघीय मन्त्रिपरिषद्मा र प्रदेशको हकमा धारा १६२ ले प्रदेश मन्त्रिपरिषद्मा निहित रहने व्यवस्था गरेको छ। यस स्थितिमा राष्ट्रिय योजना आयोग वा प्रदेश योजना आयोग वा सम्बन्धित मन्त्रालयको सिफारिसमा नपरेका विषयमा संसदीय क्षेत्र पूर्वाधार विकास कार्यक्रमका नाममा सांसद आफैंले आफ्नो संसदीय निर्वाचन क्षेत्रको पूर्वाधार विकासका नाममा रकम छुट्याउँदा स्वार्थ बाझिने अवस्था पनि रहन्छ, उक्त संवैधानिक इजलासले खारेजीको कारणबारे भनेको थियो, यस प्रकारको विकास निर्माणको कार्यले सुशासनलाई प्रवद्र्धन गर्छ भनी निश्चिन्त हुने अवस्थासमेत रहँदैन। विकास योजना निर्माण र कार्यान्वयनसम्बन्धी स्वीकृत अभ्यास र मान्यता प्रतिकूल हुने गरी सीमित आर्थिक क्षमता रहेको मुलुकमा राष्ट्रिय ढुकुटीको ठूलो हिस्सा (अर्थात् संघ र प्रदेश समेतबाट अर्बाैं रकम) केही खास जनप्रतिनिधिहरूको वैयक्तिक तजविजमा खर्च गर्नु योजनाबद्ध विकासको अवधारणा तथा सुशासनको मान्यता अनुकूल हुने देखिँदैन। यसमा सरकारी कोषको रकम खर्च गर्दा अपनाउनुपर्ने पारदर्शिता र जवाफदेहितासम्बन्धी विषय पनि विचारणीय बन्न जाने देखिन्छ। निर्वाचन प्रणाली नै यस्तो छ, जुन सांसदले बजेट ल्याउँछ, उसले नै चुनाव जित्छ, त उनीहरू बजेट माग्न नआएर के गरून् ? कृष्णहरि बाँस्कोटा, पूर्वअर्थसचिव अदालतले सांसदहरूलाई बजेट बाँडीचुँडी लिन रोक लगाएपछि उनीहरूले मिलाएर पार्न पहल गरेका हुन्। त्यसको चेपुवामा उच्च कर्मचारी परेका छन्। कसरी पारिन्छन् सचिवहरू चेपुवामा ? एक सचिवले बजेट सांसद, नेताहरूको दबाबप्रभाव झेल्न नै गह्रो भइरहेको बताए। सांसद र नेताहरू नै आफ्नो क्षेत्रमा बजेट पार्न ठूलो चलखेल नै गरिरहेको उनी बताउँछन्। अहिले सांसद र नेताहरूको मन्त्रालय कुदाकुद छ, हामीलाई काम गर्ने कि माननीयको कुरा सुन्ने समस्या भएको छ, उनले भने। आफ्नो क्षेत्रमा बजेट परेन भने देखाइदिन्छुसम्म भनेर दबाब दिने गरेको समेत उनको भनाइ छ। बजेटको समय हो, आयोजना पार्नका लागि धेरै निवेदन आउँछन्। कतिपय त मन्त्रीकै तोक लगाएर पठाएको हुन्छ, उनले भने, नीति छ, व्यवहारमा लागू हुन सकिएको छैन, स्रोत साधानको कसरी व्यवस्थापन गर्ने भन्नेमा समस्या छ। बजेटको समस्यमा सचिवहरू सांसदलाई भेट्दाभेट्दा काम नै गर्न नपाउने अवस्था रहेको अर्का एक सचिवले बताए। बजेटको बेला दिक्क नै हुन्छ, माननीयलाई भेट्ने कि बजेटको काम गर्ने, उनले भने। पूर्वमुख्यसचिव विमल कोइरालाले सांसदबाट बजेटलाई प्रभावित पार्न नहुने बताउँछन्। दबाब प्रभाव दिने काम प्राकृतिक नै जस्तो लाग्छ, सांसद र नेताहरू केके बाचा कबोल गरेका हुन्छन्। त्यो पूरा गराउने प्रयत्न गर्छन् नै । तर ,बजेट कसैको दबाब र प्रभावमा आउनु हुँदैन उनले भने। उनले बजेट जनताको बृहत्तरहितमा हुनुपर्ने बताए। बजेट बृहत्तर जनताको हितमा हुनुपर्ने हो, व्यक्ति विशेषको हकमा हुनुहुँदैन उनले भने, पूर्वअर्थसचिवसमेत रहेका कोइरालाले संसद् विकास कोष जस्ता कार्यक्रम गलत भएको बताउँदै पुनः भिœयाउने प्रयास गर्नु नहुने सुझाए। पूर्वसचिव पूर्णचन्द्र भट्टराईले बजेट विनियोजनका समयमा आउने समस्या व्यवस्थित गर्नुपर्ने बताउँछन्। उनले बजेटको समयमा सांसद र नेताको दबाब झल्ने गाह्रो हुने अनुभव पनि सुनाए। संघ, प्रदेश र स्थानीय तहको समन्वय हुन नसक्दा बजेट विनियोजनमा समस्या भइरहेको बताए। साना योजना स्थानीय तहबाट सञ्चालन गर्ने र ठूलो योजना संघमा ल्याउन सांसदले समन्वय गर्दा राम्रो हुने उनको सुझाव छ। उहाँहरूले नै तीनै तहको समन्वय गरिदिए हुने हो तर उनीहरू आफ्नो क्षेत्रमा बजेट पार्न भन्न सचिव, मन्त्री कहाँ धाउनु हुन्छ, उनले भने। तीन तहका सरकारको कार्य क्षेत्रअनुसार बजेट विनियोजन गर्ने व्यवस्थालाई कार्यान्वयन गरेर लैजाने हो भने समस्या नआउने उनको भनाइ छ। संघ, प्रदेश स्थानीय तह (समन्वय तथा अन्तरसम्बन्ध) ऐनमा नै संघ, प्रदेश र स्थानीय तहले केके गर्ने भन्ने स्पष्ट छ, उनले भने, त्यहीअनुसार गरे समस्या नै आउँदैन थियो, स्रोतको बाँडफाँट गर्न ध्यान दिनुपर्छ।। उनले बजेटमा दबाब र प्रभावमा आउनु भनेको बूढी मरी भन्दा पनि रोग पल्क्यो भन्ने डर भएको बताउँछन्। पूर्वसचिव भोजराज पोखरेलले मुलुकमा कानुनी राज्य नहुँदाको परिमाण नै सांसदले बजेट माग्न जानुपर्ने अवस्था भएको विश्लेषण गर्छन्। विधि, पद्धति र प्रक्रियाले काम गर्न छोडेपछि गलत अभ्यास हुन्छ नै, विधायकले विधान बनाउने हो तर उनीहरू बजेट माग्न कुदाकुद गरिरहेका छन्, उनले भने, यो कानुनी राज्य नहुनुको परिणाम हो। विधायकको त बजेटको सन्तुलित वितरणमा सरकारलाई जिम्मेवार बनाउने हो, खबरदारी गर्ने हो, तर उहाँहरू आफंै बजेट पार्न प्रभाव पार्नेदेखि दबाब लिनेसम्म गर्नुहुन्छ, उनले भने। विगतदेखि यो गलत अभ्यास रहँदै आएको उनको भनाइ छ। अझ बलियो र शक्तिशालीले आफ्नो निर्वाचन क्षेत्रमा बढीभन्दा बढी बजेट पार्ने प्रवृत्ति हाबी भएपछि अन्य विधायक पनि त्यसैको देखासिकीमा लागेको पूर्वसचिव पोखरेलको भनाइ छ। पहिलादेखि नै यो गलत अभ्यास रहँदै आएको हो तर पछिल्लो समय कम हँुदै जानुपर्नेमा उल्टो बढ्दै गएको छ, सच्याउन लाग्नु साटो विधि, प्रक्रिया र पद्धतिविपरीत विधायक नै यो अभ्यासमा अझ बढ्दा लाग्दै आएका छन्, उनले भने। प्रधानमन्त्री, अर्थमन्त्रीलगायत शक्तिशाली नेताको दबाब, प्रभावमा बजेट पर्ने गरेको उदाहरणसमेत उनले प्रस्तुत गरे। बजेटमा दबाब र प्रभाव झेल्न कर्मचारीलाई गह्रो भइरहेको उनको विश्लेषण छ। पूर्वअर्थसचिव कृष्णहरि बाँस्कोटाले सांसदद्वारा बजेटमा माग गर्ने विषय स्वाभाविक रहेको बताए। जनप्रतिनिधि बजेटमा माग्न आउने विषयलाई झन्झटको रूपमा लिन नहुने उनको तर्क छ। जनप्रतिनिधिलाई मन्त्रालय मन्त्रालय धाएर बजेट माग्न बाध्य पार्ने जनता भएको उनको भनाइ छ। निर्वाचन प्रणाली नै यस्तो छ, जुन सांसदले बजेट ल्याउँछ, उसले नै चुनाव जित्छ, त उनीहरू बजेट माग्न नआएर के गरून् त, उनले भने, जनताले नै जनप्रतिनिधिलाई बजेट माग्न बाध्य पारेका हुन्। उनले बजेटको समस्या जनप्रतिनिधिको कुरा पनि सुन्ने र अन्य काम गर्न सक्नुपर्ने बताउँछन्। बजेटको समयमा सचिव, मन्त्रीहरूले रातदिन काम गर्न तयार हुनुपर्ने उनको सुझाव छ। यो बेला १८ देखि २० घण्टा काम गर्न सक्नुपर्छ, जनप्रतिनिधि कुरा पनि सुन्नुपर्छ, कतिपय त हामीलेभन्दा उनले ल्याएका विषय महत्वपूर्ण हुन्छन्, उनले भने।"
प्रदेशहरूको अर्थतन्त्र,"प्रदेशहरूमा सबैभन्दा ठूलो अर्थतन्त्र देशकै राजधानीसमेत भएको बागमतीको देखियो। तर विस्तार भने गण्डकीले गरेको छ। राष्ट्रिय तथ्यांक कार्यालयले सार्वजनिक गरेको प्रादेशिक कुल गार्हस्थ्य उत्पादन अनुमानसम्बन्धी तथ्यांक जो बिहीबार सार्वजनिक गर्यो, त्यसले प्रदेशहरूको आर्थिक चित्र देखाएको छ। कुल गार्हस्थ्यमा ३६४ प्रतिशत योगदान बागमतीबाट यस वर्ष हुने अनुमान छ। यो नै सबैभन्दा ठूलो हो। गण्डकीले ४५५ प्रतिशतले गण्डकी प्रदेशमा अर्थतन्त्रको आकार बढ्ने अनुमान गरिएको हो। कुल गार्हस्थ्य उत्पादनमा गण्डकीको अर्थतन्त्रको आकार ९१ प्रतिशत हुने देखिन्छ। त्यो भनेको ५ खर्ब १७ अर्बको हुने भनिएको हो। अर्थतन्त्रको आकारको वृद्धिदर विस्तारित भएको तथ्यांकले देखाएको छ। कर्णाली कमजोर देखिन्छ। लुम्बिनीको विस्तार दोस्रो छ। संघीयता कार्यान्वयनमा आए पनि बागमतीको अर्थतन्त्र नै ठूलो र कमजोर चाहिँ कर्णालीको हुनु भनेको सुखद होइन। अर्थतन्त्रमा पनि केन्द्रीकृत अवस्था देखिन्छ। कर्णालीको अर्थतन्त्र उकास्ने काम प्रदेशको हो त हुँदै हो तर दुःखद् कुरा के भने नेपालमा वित्तीय संघीयता पनि छैन र संघले मुठी फुकाएर प्रदेशहरूलाई अधिकार दिएको छैन। बरु संविधानले नै दिएका अधिकारमा कानुन बनाउँदै संकुचन गरेको छ। प्रदेशहरूले आफ्नै सुरले काम गर्न पाउने हो भने आर्थिक विकासमा पनि फड्को मार्न सक्छन् नै। गण्डकीकै कुरा गर्दा स्थापनादेखि नै उसको प्राथमिकताको योजना औद्योगिक क्षेत्र स्थापना थियो। त्यसमा बाधक अरू कोही होइन संघ सरकार नै बनेको छ। औद्योगिक क्षेत्र बनाउने भनिएको नवलपुरको लौकाहा खोला र कास्की भरतपोखरीको जमिन दिनै संघको कन्जुस्याइँ रह्यो। नेपाल सरकारले नै नवलपुर धौवादीमा फलाम खानी र उद्योग चलाउनेभन्दा लगानी गर्न पनि थोरै हिस्सामात्रै प्रदेशलाई दिने भनियो। प्रदेशहरू आफैंले निजी क्षेत्रलाई डाक्ने बाटो नै दिइएको छैन। र, कर संकलनको खास अधिकार र क्षेत्र छैन। आर्थिक विकास र उन्नतिमा लाग्ने प्रदेशहरूलाई प्रोत्साहन गर्ने भन्दा पनि निरुत्साहित पार्ने काम संघ सरकारले नै गरिरहेको छ। राज्य अझै एकात्मक पारामा चलाइँदै छ। यी समस्याको समाधान हुने हो भने प्रदेशहरूको आर्थिक प्रगति गर्न सक्छन् ।"
"डढेलोले कति क्षेत्र जल्यो ? सरकार भन्छ, थाहै छैन","काठमाडौं : एक साता अघिसम्म मुलुक डढेलोको रापले आक्रान्त थियो। जताततै डढेलोले घर, गोठ, वन र सामुदायिक भवन जलेका थिए। हजारौ पशुपन्छी मरे, करोडौंको धनमाल क्षति भयो। तर, उक्त डढेलोले के कति क्षेत्रफल विनास गर्यो भन्ने तथ्यांक सरकारी निकायसँग नै छैन। जबकी हरेक वर्ष डढेलोले मुलुकमा करोडौंको धनजनको क्षति हुने गरेको छ। वन तथा भूसंरक्षण विभागका उपमहानिर्देशक दीपक ज्ञवाली डढेलोमा मारमा मुलुकको के कति क्षेत्र पर्यो भन्ने तथ्यांक निकाल्न चुनौती रहेको बताउँछन्। स्थानीय जिल्ला वन अधिकृतहरूले डाटा संकलन गरेर पठाएपछि मात्रै क्षेत्रफल निस्किन सक्छ। त्यो पनि ठ्याक्कै यति हेक्टर भन्ने हुँदैन, ज्ञवालीले थपे, सबैले डाटा पठाउँदैनन्। क्षेत्रको हिसाबले भन्न सकिने अवस्था छैन। अनुमानित तथ्यांक मात्रै हुन्छ। मन्त्रालयले निती निर्माणका काम मात्रै हेर्ने भएकाले डढेलोको तथ्यांक राखेको छैनः बद्रीराज ढुंगाना, प्रवक्ता, वन तथा वातावरण मन्त्रालय कति क्षेत्र डढेलोमा परयो भन्ने तथ्यांक निकाल्न चुनौती छः वन तथा भूसंरक्षण विभागका उपमहानिर्देशक दीपक ज्ञवाली वन तथा वातावरण मन्त्रालयका प्रवक्ता बद्रीराज ढुंगाना पनि अनुसन्धानदाताले अनुसन्धान गरेको बाहेक ठ्याक्कै डाटा नभएको बताउँछन्। ढुंगानाले भने, मन्त्रालयले नीति निर्माणका काम मात्रै हेर्ने भएकाले डढेलोको तथ्यांक राखेको छैन। त्यसका लागि रिसर्च आर्टिकलहरू नै हेर्नुपर्छ। क्षेत्रगत हिसाबमा गरिएको अध्ययन हेर्नुपर्छ। ठ्याक्कै मिल्ने डाटा हुँदैन। तर, के कति डढेलो लाग्यो भन्ने संख्या भने निकालिन्छ। वन तथा भूसंरक्षण विभागअन्तर्गत रहेको डढेलोको पहिचान तथा अनुगमन प्रणालीको तथ्यांकअनुसार सन् २०२४ मा ५ हजार ८९ वटा डढेलोका घटना भएका छन्। सन् २०२३ मा ३ हजार १ सय ९५, सन् २०२२ मा १ हजार ५ सय २८ थियो। तर, सन् २०२१ मा ६ हजार ५ सय ३७ वटा डढेलो लाग्यो। सन् २०२० मा १ हजार १२ वटा डढेलोको घटना भएका छन् भने सन् २०१९ मा ३ हजार २ सय १९ वटा डढेलो लागेको छ। त्यसैगरी २०१८ मा १ हजार ३ सय ३ र सन् २०१७ मा १ हजार ५ सय ४५ वटा डढेलोको घटना भएका छन्। सन् २०१६ मा ५ हजार १ सय ९० वटा डढेलो लागेका थियो। यी तथ्यांकले डढेलोको संख्या बढीरहेको प्रष्ट्याउँछ। राष्ट्रिय निकुन्ज र संरक्षित क्षेत्रमा डढेलो डढेलोले कुनै पनि क्षेत्र बाँकी राखेको छैन। राष्ट्रिय निकुन्ज तथा संरक्षित क्षेत्रहरूमा बारम्बार डढेलो दोहोरिएको तथ्यांक छ। जसका कारण कतिपय अवस्थामा महत्वपूर्ण वनस्पति तथा जनावरहरू लोप हुनसक्ने चुनौती थपिएको छ। शुक्लाफाँटा राष्ट्रिय निकुञ्जका संरक्षण अधिकृत मनोज ऐरले सन् २००१ देखि २०२० को अवधीमा तराई क्षेत्रमा अत्यधिक डढेलो लागेको अनुसन्धानबाट देखिएको बताउँछन्। उनको अनुसन्धानले कन्चनपुर, बाँके, बर्दिया र पर्सामा फेब्रुअरीदेखि मेसम्म अत्यधिक डढेलो लागेको देखाएको छ। ती सबै जिल्लामा राष्ट्रिय निकुन्जहरू छन्। परम्परागत डढेलो सदियौंदेखि एउटै सिजनमा लाग्दै आएकाले वन्यजन्तुहरू आगोसँग अनुकूलित र अभ्यस्त हुन्छन् पहिलादेखि नै आगो लाग्ने भएकाले उनीहरूलाई त्यो समय तालिका थाहा हुन्छः संरक्षण अधिकृत मनोज ऐर। राष्ट्रिय निकुन्ज निरन्तर जोडिएको र संरक्षित हुने भएकाले पातपतिंगर थुप्रिएको हुँदा आगलागी भएपछि ठूलो क्षेत्र जल्ने गर्छ। त्यहाँ ४५ डिग्रीसम्म तापक्रम पुग्ने हुँदा डढेलो थप आक्रामक बन्छ। उनका अनुसार २० वर्षको अवधिमा बर्दीया राष्ट्रिय निकुन्जमा चार हजार स्वायर किलोमिटरभन्दा बढी क्षेत्र डढेलोमा परेको छ। त्यसैगरी शुक्लाफाँटा राष्ट्रिय निकुञ्जमा सन् २००१ देखि २०२० भित्रमा सत्र सय २८ वटा डढेलो लागेको छ। त्यसले १ हजार ५१ वर्ग किलोमिटर क्षेत्र जलेको देखिन्छ। शुक्लाफाँटा भारतसँग जोडिएकाले भारततिरबाट आगो सल्किएर आउने गरेको उनले बताए। ग्लोबल फायर पेरीमिटरका अनुसार उच्च हिमाली जिल्लामा जाडो समयमा पाटनहरूमा गोठ लैजाँदा आगो लाग्ने गर्छ। हिमाली जंगलमा आगो लाग्दा रुखै जल्ने हुन्छ। त्यो चक्र १५ देखि २० वर्षमा एक पटक दोहोरीन्छ। तर, तराई र पहाडमा वर्षमा एकपटक डढेलो लागिरहेको देखिएको ऐरले बताए। मानवीय कारणले नै डढेलो लाग्दै आएको छ। कतिपयले शिकार गर्न पनि आगो लगाउने गरेकाछन्। एकातिरबाट आगो लगाएर अर्को गौंडामा बस्ने र वन्यजन्तु भागेर आउँदा ढुकेर मार्ने चलन पहाडी जिल्लामा यथावत रहेको उनले जनाए। कतिले वन्यजन्तुबाट डर हुने र आगोबाट भाग्छ भन्ने बुझेर डढेलो लगाउँछन्। त्यसले वन्यजन्तु र वनस्पतिमा नराम्ररी असर गर्ने ऐरले बताए। के वन्यजन्तु डढेलोसँग अनुकूलित हुन्छन् ? परम्परागत डढेलो सदियौंदेखि एउटै सिजनमा लाग्दै आएकाले वन्यजन्तुहरू आगोसँग अनुकूलित र अभ्यस्त भएको ऐर बताउँछन्। जनावरहरूले टाढैदेखि धुँवाको गन्ध थाहा पाउने भएकाले सचेत हुन्छन्। ठूलो जनावरहरू सुरक्षित ठाउँमा गएर बस्छन। भाग्न नसक्ने साना जनावर, दुलोमा बस्नेहरू आगोको राप पुग्ने दूरीभन्दा मुनि जान्छन् ऐरले थपे कतिपय जीवजन्तु पोखरी, खोलाको छेउछाउमा निस्किन्छन्। पहिलादेखि नै आगो लाग्ने भएकाले उनीहरूलाई त्यो समय तालिका थाहा हुन्छ। डढेलोको विषयमा गम्भिर हुनुपर्ने समय आइसकेको छ। डढेलोको विषयमा वृहत अनुसन्धान गर्न बाँकी छ। यसको असर सोचेभन्दा बढी छः वेद प्रसाद ढकाल, उपमहानिर्देशक, राष्ट्रिय निकुन्ज तथा वन्यजन्तु विभाग तर, बेमौसमी आगो लागेमा जनवरलाई असर गर्छ। हिजोआज समयभन्दा पहिला नै बेमौसमी डढेलो लाग्न थालेकाले चुनौती बढीरहेको छ। एकदमै ठूलो (क्राउन फायर) भएमा भाग्नै नसक्ने अवस्था आएमा जनावर र वनस्पति मा नराम्रो असर गर्छ। राष्ट्रिय निकुञ्ज तथा वन्य जन्तु संरक्षण विभागका उपमहानिर्देशक वेदप्रसाद ढकाल भन्छन्,आगलागीका हकमा ठुला खालका जनावरले अनुकूलन गरे पनि आवतजावत गर्न नसक्ने प्रजातीलाई असर हुन्छ। कतिपय अवस्थामा वन्यजन्तु भाग्न नसक्ने अवस्थामा पनि हुन्छन। आगलागी हुँदा आगो सहन सक्ने खालका प्रजाति पुनः आए पनि अन्य प्रजातीहरू लोप हुनसक्ने खतरा हुन्छ। डढेलोको विषयमा गम्भिर हुनुपर्ने समय आइसकेको ढकाल बताउँछन्। ढकाल भन्छन्, डढेलोको विषयमा बृहत् अनुसन्धान गर्न बाँकी छ। यसको असर प्रभाव सोचेभन्दा बढी छ। राष्ट्रिय निकुन्ज तथा संरक्षित क्षेत्रमा ५० प्रतिशतभन्दा बढी क्षेत्र प्रभावित भएको उनले बताए। सिस्टमेटिक हिसाबले डाटा नआउने हुँदा कति क्षेत्र जल्लो भन्न नसके पनि डढेलो अनुगमनको काम भइरहेको तर क्षतिको आँकलन नगरेको उनले बताए। डढेलो नियन्त्रणमा सरकार गम्भिर भएर लाग्नुपर्ने उनी बताउँछन्। नियतबस आगो लगाउनेलाई कानुनी कठघरामा ल्याउने, डढेलो नियन्त्रण उपकरण राख्ने, फायर लाइन बनाउने, पानी संरक्षण गर्ने पानीको संरक्षण गर्दा चिस्यान हुन्छ) ड्रोन लगायतका प्रविधिमा सरकारको तयारी पुगेको देखिँदैन औसतमा प्रति दिन एक हजार पाँच सय ८६ हेक्टर क्षेत्र डढेलोमा परेको र कम्तिमा ४० वटा डढेलो लागेको कृष्ण बहादुर भुजेल, रेजिना मास्के र अम्बिका प्रसाद गौतमको संयक्त अध्ययनले देखाउँछ। ग्लोबल फरेस्ट वाच का अनुसार नेपालमा मार्चको मध्यदेखि ११ सातासम्म अत्यधिक डढेलोको समस्या हुने गर्छ। सन् २००१ देखि २०२२ सम्ममा नेपालले ६८८ किलोहेक्टर जंगल डढेलोमा गुमाएको छ। नेपालमा ४६५ किलोहेक्टर क्षेत्र जंगलले ढाकेको छ। क्लाइमेट मोडलहरूले डढेलो १० प्रतिशतले बढ्ने प्रक्षेपण गरेको छ डढेलोले जंगल विनास, भूक्षय, बाढी, पहिरो निम्ताएर आर्थिक नोक्सान झन बढाउँदै लैजानेछ।"
कोरोना बिमा रकम दिन अझै किन ढिला ?,"काठमाडौं : कोरोना महामारी फैलिएको साढे तीन वर्ष बितिसक्दा पनि अझै सरकारले दायित्वमा रहेको सर्वसाधारणको कोरोना बिमा रकम फिर्ता दिएको छैन। आगामी आर्थिक वर्षको बजेटको अन्तिम तयारीमा जुटेको अर्थ मन्त्रालयले यसपटक पनि कोरोना बिमाको दाबी भुक्तानीलाई प्राथमिकतामा नराखेकोे जनाइएको छ। अघिल्लो वर्ष पनि अत्यावश्यक क्षेत्रमा बजेट विनियोजन गर्नुपर्ने भन्दै उक्त दायित्वलाई पन्छ्याइँदै आइएको थियो। यसका लागि स्रोत जोहो गर्न नसक्दा लामो समयसम्म पनि अझै टुंगो नलागेको अर्थ मन्त्रालयको भनाइ छ। अर्थ मन्त्रालय, वित्तीय क्षेत्र व्यवस्थापन शाखाका शाखा अधिकृत अम्बिका भट्टराई तत्काललाई कोरोना बिमाका भुक्तानीको प्रक्रिया अघि नबढाएको बताउँछन्। उनका अनुसार पहिल्यैदेखिका फाइलहरू बजेट शाखाको सहमति लिएर पठाइसकेको थियो। तर राज्यको बजेटको अवस्था कमजोर रहेकाले अहिले दिन नसक्ने निष्कर्ष निकालिएको हो। अहिले राजस्वको स्थिति ऋणात्मक रहेकाले पनि दाबी भुक्तानी अहिले नगर्नेमा अर्थ मन्त्रालय पुगेको छ। बरु यसको दायित्व ढुकुटीको अवस्था सकारात्मक आएको बखतमा मात्रै गर्ने निर्णय भएको छ, शाखा अधिकृत भट्टराईले अन्नपूर्णसँग भने। छलफलबाट अहिले स्थगन गर्ने भनिएकाले यसको प्रक्रिया ठप्प रहेको उनले जनाए। राजस्व घाटा भएकाले पनि अब परिस्थिति सामान्य नहुँदासम्म कोरोना बिमाको भुक्तानी नसल्टिने उनको भनाइ छ। यद्यपि यसैक्रममा उनले आफूले समेत कोरोना बिमाको पैसा नपाएको बताउँछन्। विश्वभर नै महामारीको बिमा गर्ने प्रवृत्ति नभएको बताउँदै अर्का एक कर्मचारीले भने नेपालमा कोभिड देखिएकै भरमा बिमा गर्नु गलत भएको औंल्याए। तर तत्कालीन अर्थमन्त्री डायुवराज खतिवडाले कोरोना बिमालाई निरन्तरता दिन प्रिमियममा ५० प्रतिशत अनुदानदेखि साढे ३ अर्ब रुपैयाँमाथिको दाबी भुक्तानी भएमा सरकारले दिने उद्घोष गरेका थिए। तर पछिल्लो समयसम्म कोरोना बिमा मापदण्डबमोजिम सरकारले भुक्तानी गर्ने कुल बाँकी रकम ११ अर्ब ३४ करोड २५ लाख ३५ हजार ६ सय ७० रुपैयाँ हाराहारी छ। सरकारले बाँकी रहेको अर्बौंको कोरोना बिमाको भुक्तानीका लागि आगामी आर्थिक वर्षको बजेटले सम्बोधन गर्ने अपेक्षा राखेको दुई वर्ष बितिसकेको तर अझै नगरेको बिमा कम्पनीहरूको पनि गुनासो छ। सञ्चालनमा रहेका १४ निर्जीवन बिमा कम्पनीहरूको छाता संगठन नेपाल बिमक संघका अध्यक्ष चंकी क्षेत्री कोरोना बिमा सुरुमा आफूहरूले गर्न नसकेपछि रोक्दा सरकारले व्यहोर्छु भनेर पुनः गर्न लगायो तर यत्ति धेरै समय बितिसक्दा पनि चुक्ता नहुँदा बजारमा समग्र बिमा कारोबरमै असर परेको भन्दै सरकारको ध्यानाकर्षण गराए। सगरमाथा लुम्बिनी इन्स्योरेन्सका प्रमुख कार्यकारी अधिकृतसमेत रहेका अध्यक्ष क्षेत्री पछिल्लो समय कोरोनाबाहेक सम्पत्ति सुरक्षाबापतका बिमा आएको दाबी निर्जीवन कम्पनीहरूले १५१६ अर्ब रुपैयाँ गरिसकेको बताउँछन्। उनी अन्नपूर्णसँग भन्छन्, सरकारले पुरानो भुक्तानीको दायित्व लिएर नदिँदा कम्पनीहरूलाई गरेको कामहरू बालुवामा पानी हाले समान भयो। यसबारे अर्थमन्त्री, अर्थ सचिवलाई सातैपिच्छे र महिनैपिच्छे भन्दा पनि थाकिसकें। सांसदले जति सिंहदरबार धाइसकें तर सुनुवाइ भएन। पटकपटक अर्थ मन्त्रालय धाउँदा आएको प्रतिउत्तरको जवाफ दिँदै अध्यक्ष क्षेत्री भन्छन्, यो बिमालेख सरकारले निरन्तर गर्न नहुने, गरिहालियो तर जे भए पनि दिनुपर्ने त हो तर सरकारसँग पैसा छैन। हामी हाम्रो कमजोरी स्विकार गर्छौं। सम्बद्ध निकाय, जिम्मेवारी नेतृत्वबाट सधैं यही रेडिमेट उत्तर आउने उनले बताए। निर्जीवन बिमा कम्पनीहरूले पूर्वघोषणा गरेर गत असार मसान्तदेखि दाबीको निवेदन लिन छाडेका थिए। पछिल्लो समयसम्म कुल कोरोना बिमालेखअन्तर्गत जारी बिमति १७ लाख ५८ हजार ३ सय ३४ जना पुगेका थिए। यसमध्ये कोरोना बिमा अनुदानअन्तर्गत जारी बिमित ९ लाख ५८ हजार १ सय ९८ जना थिए। कुल बिमा गरेकामध्येबाट १ लाख ६५ हजार ५९ जनाले कोरोना भएको भन्दै दाबी भुक्तानी माग गरेका थिए। उक्त बिमितबाट ११ अर्ब ३२ करोड रुपैयाँ हाराहारीको माग परेको थियो। जसमध्ये कम्पनीहरूले पुलबाट साढे ३ अर्ब भुक्तानी भयो। अब सरकारले बिमाशुल्क अनुदानतर्फ २ करोड ३ लाख ६४ हजार १ सय १६ र दाबी भुक्तानीतर्फ ११ अर्ब ३२ करोड २१ लाख ७१ हजार ५ सय ५४ रुपैयाँ गरेर कुल ११ अर्ब ३४ करोड २५ लाख ३५ हजार रुपैयाँ तिर्न बाँकी छ। कोरोना बिमा सुरुमा बिमा कम्पनीहरूले हौसिएर काम गरे तर यसमा घाटा लाग्ने देखिएपछि स्थगित गरे। तर यसलाई सरकारले नै निरन्तरता दिन र दायित्व पनि बाँडफाँड गर्ने भनेर कार्यविधि बनाएरै सम्झौता भएपछि फेरि सञ्चालनमा ल्याइयो। यसअनुसार नेपाल सरकारले ३ अर्ब ५० करोड रुपैयाँभन्दा बढीको दायित्व व्यहोर्ने लिखित कार्यविधिमार्फत ल्याएको थियो। तर अहिलेको नेतृत्वले यसलाई कार्यान्वयन पनि गर्न सकेको छैन र कार्यविधि नै पास गरेको होइन भन्न पनि सकेको छैन। यद्यपि अर्थ मन्त्रालय उच्च स्रोतका अनुसार उक्त कार्यविधि मन्त्रीस्तरीय नभई सचिवस्तरीय मात्रै भएको भेटिएकाले कार्यान्वयनमा चुनौती भएको पनि बताइन्छ।"
"प्रतिनिधिसभा बैठक बस्ने, यस्तो छ कार्यसूची","काठमाडौं : संघीय संसदअन्तर्गतको प्रतिनिधिसभा बैठक आज बस्दैछ। शुक्रबार बिहान ११ बजे बस्नेगरी बैठक डाकिएको संसद सचिवालयले जनाएको छ। बैठकमा सभामुख देवराज घिमिरेले प्रधानमन्त्री तथा मन्त्रिपरिषदको कार्यालयबाट प्राप्त कार्यभार थप सम्बन्धी पत्रको व्यहोरा पढेर सुनाउने कार्यसूची छ। सभामुख घिमिरेले प्रतिनिधिसभा नियमावली २०७९ को नियम १० बमोजिम बैठकको अध्यक्षता गर्न सदस्यहरूको मनोनयन गर्ने कार्यसूचीमा उल्लेख छ। आज सदनमा प्रधानमन्त्री पुष्पकमल दाहाल (प्रचण्ड)ले नीति तथा कार्यक्रममाथिको छलफल प्रारम्भ गरियोस्' भनी प्रस्ताव प्रस्तुत गर्ने छन्। नीति तथा कार्यक्रममाथि माननीय सदस्यहरुबाट प्राप्त संशोधनहरू प्रस्तुत गर्ने र सम्बोधनमाथि छलफल गरिने पनि आजको कार्यसूचीमा समावेश छ। प्रधानमन्त्री दाहालले उक्त छलफलको क्रममा उठेका प्रश्नहरुको जवाफ दिने छन्। सभामुख घिमिरेले प्राप्त संशोधनहरुको आधारमा नीति तथा कार्यक्रमलाई निर्णयार्थ प्रस्तुत गर्ने कार्यक्रम रहेको छ। त्यस्तै उद्योग वाणिज्य तथा आपूर्ति मन्त्री दामोदर भण्डारीले लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश २०८१ पेश गर्ने पनि कार्यसूची रहेको छ। आजै शिक्षा, स्वास्थ्य तथा सूचना प्रविधि समितिका सभापति अम्मरबहादुर थापाले 'सुरक्षण मुद्रण सम्बन्धी विधेयक सम्बन्धी समितिको प्रतिवेदन, २०८०' पेश गर्ने जनाइएको छ। मन्त्री दामोदर भण्डारीले 'लगानी सहजीकरण सम्बन्धी केही नेपाल ऐनलाई संशोधन गर्ने अध्यादेश, २०८१ लाई स्वीकृत गरियोस्' भन्ने प्रस्ताव प्रस्तुत गर्ने उल्लेख छ। साथै आज संघीय मामिला तथा सामान्य प्रशासन मन्त्री भानुभक्त जोशीले 'संघीय निजामति सेवा विधयेक,२०८० लाई दफावार छलफलको लागि सम्बन्धित समितिमा पठाइयोस्' भन्ने प्रस्ताव प्रस्तुत गर्ने छन्। उद्योग, वाणिज्य तथा आपूर्ति मन्त्री दामोदर भण्डारीले राष्ट्रिय सभामा उत्पत्ति भएको 'विद्युतीय व्यापार विधेयक, २०८० लाई दफावार छलफलको लागि सम्बन्धित समितिमा पठाइयोस्' भन्ने प्रस्ताव प्रस्तुत पनि गर्ने कार्यसूची रहेको छ।"
कालीकोटमा बालेरो दुर्घटना : ७ जना घाइते,"कालीकोट : कालीकोट शुभकालिका गाउँपालिकामा बोलेरो जीप दुर्घटना भएको छ । जिल्लाको शुभकालिका गाउँपालिका वडा नं ६ हाउडीमा जिप दुर्घटना हुँदा जीपमा सवार ७ जना घाइते भएका छन् । गम्भीर घाइते सात जनामध्ये तीन जनाको थप उपचारका लागि प्रदेश अस्पताल सुर्खेत लगिएको छ । दुर्घटनामा घाइते भएका पूजा शाही, देवदत्त आचार्य, विजया शाहीलाई हेलिकोप्टरमार्फत् सुर्खेत लगिएको शुभकालिका गाउँपालिकाकी उपाध्यक्ष धर्मा शाहीले बताइन् । उपाध्यक्षले भनिन्, 'सुर्खेतबाट कालीकोटको शुभकालिका गाउँपालिका आउँदै गरेको बोलेरो जीप वडा नं ६ को हाउडी खोलामा दुर्घटना हुँदा ७ जना घाइते भएका हुन् ।' अन्य घाइतेको भने जिल्ला अस्पताल कालीकोटमा उपचार भइरहेको प्रहरी प्रमुख डिएसपी अर्जुन केसीले बताए । उनले भने एक जनाको अवस्था सामान्य रहेकाले गाउँमै उपचार गरिएको छ । घाइते हुनेहरू सबै वडा नं ६ हाउडीकै हुन् । कर्णाली प्रदेश ०२००१ (च) ०७९७ नम्बरको गाडी दुर्घटना भएको हो । घाइते हुनेहरुमा शुभकालिका वडानं ६ निबासी १८ वर्षीया पुजा शाही, २३ वर्षीया विजया शाही, २६ वर्षीय देउदत्त आर्चाय, ५४ वर्षीय तीर्थ खत्री,३२ वर्षीय ऐन बहादुर खत्री, २७ वर्षीय देवेन्द्र चौलागाई, अन्दाजी ५० वर्षीय टिउली शाही रहेका छन् । यो ग्रामीण सडकमा हालसम्म ४ वटा दुर्घटना भइसकेका छन् ।"
"राष्ट्रपति र प्रधानमन्त्रीबीच भेटवार्ता, सदनको गतिरोध हटाउने विषयमा छलफल",काठमाडौं : राष्ट्रपति रामचन्द्र पौडेल र प्रधानमन्त्री पुष्पकमल दाहाल प्रचण्डबीच आज भेटवार्ता भएको छ। शुक्रबार बिहान राष्ट्रपति भवन शीतल निवासमा उनीहरुबीच भेटवार्ता भएको राष्ट्रपति सचिवालयले जनाएको छ। भेटवार्तामा सदनको गतिरोध हटाउनेलगायतका विषयमा छलफल भएको थियो। साथै प्रधानमन्त्रीले आफूले संसदमा जारी गतिरोध अन्त्यका लागि पहल गरेको बताएका छन्। प्रमुख प्रतिपक्षी नेपाली कांग्रेसले संसदीय समिति नबनाइ संसदको कामकारवाही चल्न नदिने बताउँदै आएको छ। शुक्रबार बिहान ११ बजे प्रतिनिधिसभाको बैठक बोलाइएको छ।
परिवर्तन हामीले नै गर्नुपर्छ,"महिलालाई व्यावसायिक बनाउन अर्घाखाँचीको मालारानी गाउँपालिकाले पञ्चेबाजा बजाउन सिकाएको छ। गाउँघरमा पञ्चेबाजा केही समुदायका पुरुष व्यक्तिहरूले मात्र बजाउनुपर्छ भन्ने परम्परागत मान्यता छ। यसलाई तोड्दै मालारानी गाउँपालिकाले महिलालाई मेड्पा कार्यक्रमबाट पञ्चेबाजाको तालिम दिएको हो। त्यसपछि यहाँका महिलाले पञ्चेबाजा बजाउन सुरु गरेका हुन्। वडा नम्बर ६ र ८ मा रहेको बस्तीका महिलालाई लक्षित गरेर ३ समूहमा २० दिने पञ्चेबाजा तालिम सञ्चालन गरिएको थियो। तालिम लिएपछि पञ्चेबाजामा महिला व्यावसायिक बन्न थालेका हुन्। हाम्रो समाजमा महिलाले बाजा बजाउन हँुदैन, हलो जोत्न हुँदैन, घर छाउन हुँदैन भन्ने सोच छ। त्यो परम्परागत सोचलाई अन्त्य गर्दै समाज परिवर्तन गर्न यो कार्य सुरु गरेका हौं। मानव जीवन परिवर्तनशिल छ। परिवर्तन हाम्रो समाजबाट हुनुपर्छ। परिवर्तन हामी आफैंले गर्नुपर्छ। यही मान्यताका साथ यो कार्यक्रम सञ्चालन गरिएको हो। पञ्चेबाजा बजाउने तालिममा महिला दिदीबहिनीहरूले सक्रिय सहभागिता जनाउनुभयो। उहाँहरू सफल पनि हुनुभएको छ। गाउँपालिकाले गर्ने औपचारिक कार्यक्रममा महिला दिदीबहिनीलाई पञ्चेबाजा बजाउन लगाउने कार्यसमेत सुरु भएको छ। नौमती बाजालाई आफ्नो पेसाका रूपमा अगाडि बढाउन उनीहरू जुटेका छन्। गाउँपालिकाले गरिबी निवारणका लागि लघुउद्यम विकास कार्यक्रमअन्तर्गत २० दिनको तालिम दिएपछि उनीहरूले नौमती बाजा बजाउने सीप हासिल गरेका छन्। यसले उनीहरूको सशक्तीकरणमा पनि सहयोग पुर्याएको छ। पालिकाले महिलाका लागि सिलाइ कटाइ तालिम, मकैको खोस्टाबाट टोपी तथा अन्य सामग्री बनाउने तालिम सञ्चालन गर्यो। तर, अन्य कार्यक्रमभन्दा पञ्चेबाजा बजाउने तालिमले समाजमा परिवर्तन ल्याउन सहयोग पुर्याएको छ। (पोख्रेल मालारानी गाउँपालिका अर्घाखाँचीकी उपाध्यक्ष हुन्।)"
प्रदेशहरूको अर्थतन्त्र,"प्रदेशहरूमा सबैभन्दा ठूलो अर्थतन्त्र देशकै राजधानीसमेत भएको बागमतीको देखियो। तर विस्तार भने गण्डकीले गरेको छ। राष्ट्रिय तथ्यांक कार्यालयले सार्वजनिक गरेको प्रादेशिक कुल गार्हस्थ्य उत्पादन अनुमानसम्बन्धी तथ्यांक जो बिहीबार सार्वजनिक गर्यो, त्यसले प्रदेशहरूको आर्थिक चित्र देखाएको छ। कुल गार्हस्थ्यमा ३६४ प्रतिशत योगदान बागमतीबाट यस वर्ष हुने अनुमान छ। यो नै सबैभन्दा ठूलो हो। गण्डकीले ४५५ प्रतिशतले गण्डकी प्रदेशमा अर्थतन्त्रको आकार बढ्ने अनुमान गरिएको हो। कुल गार्हस्थ्य उत्पादनमा गण्डकीको अर्थतन्त्रको आकार ९१ प्रतिशत हुने देखिन्छ। त्यो भनेको ५ खर्ब १७ अर्बको हुने भनिएको हो। अर्थतन्त्रको आकारको वृद्धिदर विस्तारित भएको तथ्यांकले देखाएको छ। कर्णाली कमजोर देखिन्छ। लुम्बिनीको विस्तार दोस्रो छ। संघीयता कार्यान्वयनमा आए पनि बागमतीको अर्थतन्त्र नै ठूलो र कमजोर चाहिँ कर्णालीको हुनु भनेको सुखद होइन। अर्थतन्त्रमा पनि केन्द्रीकृत अवस्था देखिन्छ। कर्णालीको अर्थतन्त्र उकास्ने काम प्रदेशको हो त हुँदै हो तर दुःखद् कुरा के भने नेपालमा वित्तीय संघीयता पनि छैन र संघले मुठी फुकाएर प्रदेशहरूलाई अधिकार दिएको छैन। बरु संविधानले नै दिएका अधिकारमा कानुन बनाउँदै संकुचन गरेको छ। प्रदेशहरूले आफ्नै सुरले काम गर्न पाउने हो भने आर्थिक विकासमा पनि फड्को मार्न सक्छन् नै। गण्डकीकै कुरा गर्दा स्थापनादेखि नै उसको प्राथमिकताको योजना औद्योगिक क्षेत्र स्थापना थियो। त्यसमा बाधक अरू कोही होइन संघ सरकार नै बनेको छ। औद्योगिक क्षेत्र बनाउने भनिएको नवलपुरको लौकाहा खोला र कास्की भरतपोखरीको जमिन दिनै संघको कन्जुस्याइँ रह्यो। नेपाल सरकारले नै नवलपुर धौवादीमा फलाम खानी र उद्योग चलाउनेभन्दा लगानी गर्न पनि थोरै हिस्सामात्रै प्रदेशलाई दिने भनियो। प्रदेशहरू आफैंले निजी क्षेत्रलाई डाक्ने बाटो नै दिइएको छैन। र, कर संकलनको खास अधिकार र क्षेत्र छैन। आर्थिक विकास र उन्नतिमा लाग्ने प्रदेशहरूलाई प्रोत्साहन गर्ने भन्दा पनि निरुत्साहित पार्ने काम संघ सरकारले नै गरिरहेको छ। राज्य अझै एकात्मक पारामा चलाइँदै छ। यी समस्याको समाधान हुने हो भने प्रदेशहरूको आर्थिक प्रगति गर्न सक्छन् ।"
"डढेलोले कति क्षेत्र जल्यो ? सरकार भन्छ, थाहै छैन","काठमाडौं : एक साता अघिसम्म मुलुक डढेलोको रापले आक्रान्त थियो। जताततै डढेलोले घर, गोठ, वन र सामुदायिक भवन जलेका थिए। हजारौ पशुपन्छी मरे, करोडौंको धनमाल क्षति भयो। तर, उक्त डढेलोले के कति क्षेत्रफल विनास गर्यो भन्ने तथ्यांक सरकारी निकायसँग नै छैन। जबकी हरेक वर्ष डढेलोले मुलुकमा करोडौंको धनजनको क्षति हुने गरेको छ। वन तथा भूसंरक्षण विभागका उपमहानिर्देशक दीपक ज्ञवाली डढेलोमा मारमा मुलुकको के कति क्षेत्र पर्यो भन्ने तथ्यांक निकाल्न चुनौती रहेको बताउँछन्। स्थानीय जिल्ला वन अधिकृतहरूले डाटा संकलन गरेर पठाएपछि मात्रै क्षेत्रफल निस्किन सक्छ। त्यो पनि ठ्याक्कै यति हेक्टर भन्ने हुँदैन, ज्ञवालीले थपे, सबैले डाटा पठाउँदैनन्। क्षेत्रको हिसाबले भन्न सकिने अवस्था छैन। अनुमानित तथ्यांक मात्रै हुन्छ। मन्त्रालयले निती निर्माणका काम मात्रै हेर्ने भएकाले डढेलोको तथ्यांक राखेको छैनः बद्रीराज ढुंगाना, प्रवक्ता, वन तथा वातावरण मन्त्रालय कति क्षेत्र डढेलोमा परयो भन्ने तथ्यांक निकाल्न चुनौती छः वन तथा भूसंरक्षण विभागका उपमहानिर्देशक दीपक ज्ञवाली वन तथा वातावरण मन्त्रालयका प्रवक्ता बद्रीराज ढुंगाना पनि अनुसन्धानदाताले अनुसन्धान गरेको बाहेक ठ्याक्कै डाटा नभएको बताउँछन्। ढुंगानाले भने, मन्त्रालयले नीति निर्माणका काम मात्रै हेर्ने भएकाले डढेलोको तथ्यांक राखेको छैन। त्यसका लागि रिसर्च आर्टिकलहरू नै हेर्नुपर्छ। क्षेत्रगत हिसाबमा गरिएको अध्ययन हेर्नुपर्छ। ठ्याक्कै मिल्ने डाटा हुँदैन। तर, के कति डढेलो लाग्यो भन्ने संख्या भने निकालिन्छ। वन तथा भूसंरक्षण विभागअन्तर्गत रहेको डढेलोको पहिचान तथा अनुगमन प्रणालीको तथ्यांकअनुसार सन् २०२४ मा ५ हजार ८९ वटा डढेलोका घटना भएका छन्। सन् २०२३ मा ३ हजार १ सय ९५, सन् २०२२ मा १ हजार ५ सय २८ थियो। तर, सन् २०२१ मा ६ हजार ५ सय ३७ वटा डढेलो लाग्यो। सन् २०२० मा १ हजार १२ वटा डढेलोको घटना भएका छन् भने सन् २०१९ मा ३ हजार २ सय १९ वटा डढेलो लागेको छ। त्यसैगरी २०१८ मा १ हजार ३ सय ३ र सन् २०१७ मा १ हजार ५ सय ४५ वटा डढेलोको घटना भएका छन्। सन् २०१६ मा ५ हजार १ सय ९० वटा डढेलो लागेका थियो। यी तथ्यांकले डढेलोको संख्या बढीरहेको प्रष्ट्याउँछ। राष्ट्रिय निकुन्ज र संरक्षित क्षेत्रमा डढेलो डढेलोले कुनै पनि क्षेत्र बाँकी राखेको छैन। राष्ट्रिय निकुन्ज तथा संरक्षित क्षेत्रहरूमा बारम्बार डढेलो दोहोरिएको तथ्यांक छ। जसका कारण कतिपय अवस्थामा महत्वपूर्ण वनस्पति तथा जनावरहरू लोप हुनसक्ने चुनौती थपिएको छ। शुक्लाफाँटा राष्ट्रिय निकुञ्जका संरक्षण अधिकृत मनोज ऐरले सन् २००१ देखि २०२० को अवधीमा तराई क्षेत्रमा अत्यधिक डढेलो लागेको अनुसन्धानबाट देखिएको बताउँछन्। उनको अनुसन्धानले कन्चनपुर, बाँके, बर्दिया र पर्सामा फेब्रुअरीदेखि मेसम्म अत्यधिक डढेलो लागेको देखाएको छ। ती सबै जिल्लामा राष्ट्रिय निकुन्जहरू छन्। परम्परागत डढेलो सदियौंदेखि एउटै सिजनमा लाग्दै आएकाले वन्यजन्तुहरू आगोसँग अनुकूलित र अभ्यस्त हुन्छन् पहिलादेखि नै आगो लाग्ने भएकाले उनीहरूलाई त्यो समय तालिका थाहा हुन्छः संरक्षण अधिकृत मनोज ऐर। राष्ट्रिय निकुन्ज निरन्तर जोडिएको र संरक्षित हुने भएकाले पातपतिंगर थुप्रिएको हुँदा आगलागी भएपछि ठूलो क्षेत्र जल्ने गर्छ। त्यहाँ ४५ डिग्रीसम्म तापक्रम पुग्ने हुँदा डढेलो थप आक्रामक बन्छ। उनका अनुसार २० वर्षको अवधिमा बर्दीया राष्ट्रिय निकुन्जमा चार हजार स्वायर किलोमिटरभन्दा बढी क्षेत्र डढेलोमा परेको छ। त्यसैगरी शुक्लाफाँटा राष्ट्रिय निकुञ्जमा सन् २००१ देखि २०२० भित्रमा सत्र सय २८ वटा डढेलो लागेको छ। त्यसले १ हजार ५१ वर्ग किलोमिटर क्षेत्र जलेको देखिन्छ। शुक्लाफाँटा भारतसँग जोडिएकाले भारततिरबाट आगो सल्किएर आउने गरेको उनले बताए। ग्लोबल फायर पेरीमिटरका अनुसार उच्च हिमाली जिल्लामा जाडो समयमा पाटनहरूमा गोठ लैजाँदा आगो लाग्ने गर्छ। हिमाली जंगलमा आगो लाग्दा रुखै जल्ने हुन्छ। त्यो चक्र १५ देखि २० वर्षमा एक पटक दोहोरीन्छ। तर, तराई र पहाडमा वर्षमा एकपटक डढेलो लागिरहेको देखिएको ऐरले बताए। मानवीय कारणले नै डढेलो लाग्दै आएको छ। कतिपयले शिकार गर्न पनि आगो लगाउने गरेकाछन्। एकातिरबाट आगो लगाएर अर्को गौंडामा बस्ने र वन्यजन्तु भागेर आउँदा ढुकेर मार्ने चलन पहाडी जिल्लामा यथावत रहेको उनले जनाए। कतिले वन्यजन्तुबाट डर हुने र आगोबाट भाग्छ भन्ने बुझेर डढेलो लगाउँछन्। त्यसले वन्यजन्तु र वनस्पतिमा नराम्ररी असर गर्ने ऐरले बताए। के वन्यजन्तु डढेलोसँग अनुकूलित हुन्छन् ? परम्परागत डढेलो सदियौंदेखि एउटै सिजनमा लाग्दै आएकाले वन्यजन्तुहरू आगोसँग अनुकूलित र अभ्यस्त भएको ऐर बताउँछन्। जनावरहरूले टाढैदेखि धुँवाको गन्ध थाहा पाउने भएकाले सचेत हुन्छन्। ठूलो जनावरहरू सुरक्षित ठाउँमा गएर बस्छन। भाग्न नसक्ने साना जनावर, दुलोमा बस्नेहरू आगोको राप पुग्ने दूरीभन्दा मुनि जान्छन् ऐरले थपे कतिपय जीवजन्तु पोखरी, खोलाको छेउछाउमा निस्किन्छन्। पहिलादेखि नै आगो लाग्ने भएकाले उनीहरूलाई त्यो समय तालिका थाहा हुन्छ। डढेलोको विषयमा गम्भिर हुनुपर्ने समय आइसकेको छ। डढेलोको विषयमा वृहत अनुसन्धान गर्न बाँकी छ। यसको असर सोचेभन्दा बढी छः वेद प्रसाद ढकाल, उपमहानिर्देशक, राष्ट्रिय निकुन्ज तथा वन्यजन्तु विभाग तर, बेमौसमी आगो लागेमा जनवरलाई असर गर्छ। हिजोआज समयभन्दा पहिला नै बेमौसमी डढेलो लाग्न थालेकाले चुनौती बढीरहेको छ। एकदमै ठूलो (क्राउन फायर) भएमा भाग्नै नसक्ने अवस्था आएमा जनावर र वनस्पति मा नराम्रो असर गर्छ। राष्ट्रिय निकुञ्ज तथा वन्य जन्तु संरक्षण विभागका उपमहानिर्देशक वेदप्रसाद ढकाल भन्छन्,आगलागीका हकमा ठुला खालका जनावरले अनुकूलन गरे पनि आवतजावत गर्न नसक्ने प्रजातीलाई असर हुन्छ। कतिपय अवस्थामा वन्यजन्तु भाग्न नसक्ने अवस्थामा पनि हुन्छन। आगलागी हुँदा आगो सहन सक्ने खालका प्रजाति पुनः आए पनि अन्य प्रजातीहरू लोप हुनसक्ने खतरा हुन्छ। डढेलोको विषयमा गम्भिर हुनुपर्ने समय आइसकेको ढकाल बताउँछन्। ढकाल भन्छन्, डढेलोको विषयमा बृहत् अनुसन्धान गर्न बाँकी छ। यसको असर प्रभाव सोचेभन्दा बढी छ। राष्ट्रिय निकुन्ज तथा संरक्षित क्षेत्रमा ५० प्रतिशतभन्दा बढी क्षेत्र प्रभावित भएको उनले बताए। सिस्टमेटिक हिसाबले डाटा नआउने हुँदा कति क्षेत्र जल्लो भन्न नसके पनि डढेलो अनुगमनको काम भइरहेको तर क्षतिको आँकलन नगरेको उनले बताए। डढेलो नियन्त्रणमा सरकार गम्भिर भएर लाग्नुपर्ने उनी बताउँछन्। नियतबस आगो लगाउनेलाई कानुनी कठघरामा ल्याउने, डढेलो नियन्त्रण उपकरण राख्ने, फायर लाइन बनाउने, पानी संरक्षण गर्ने पानीको संरक्षण गर्दा चिस्यान हुन्छ) ड्रोन लगायतका प्रविधिमा सरकारको तयारी पुगेको देखिँदैन औसतमा प्रति दिन एक हजार पाँच सय ८६ हेक्टर क्षेत्र डढेलोमा परेको र कम्तिमा ४० वटा डढेलो लागेको कृष्ण बहादुर भुजेल, रेजिना मास्के र अम्बिका प्रसाद गौतमको संयक्त अध्ययनले देखाउँछ। ग्लोबल फरेस्ट वाच का अनुसार नेपालमा मार्चको मध्यदेखि ११ सातासम्म अत्यधिक डढेलोको समस्या हुने गर्छ। सन् २००१ देखि २०२२ सम्ममा नेपालले ६८८ किलोहेक्टर जंगल डढेलोमा गुमाएको छ। नेपालमा ४६५ किलोहेक्टर क्षेत्र जंगलले ढाकेको छ। क्लाइमेट मोडलहरूले डढेलो १० प्रतिशतले बढ्ने प्रक्षेपण गरेको छ डढेलोले जंगल विनास, भूक्षय, बाढी, पहिरो निम्ताएर आर्थिक नोक्सान झन बढाउँदै लैजानेछ।"
कोरोना बिमा रकम दिन अझै किन ढिला ?,"काठमाडौं : कोरोना महामारी फैलिएको साढे तीन वर्ष बितिसक्दा पनि अझै सरकारले दायित्वमा रहेको सर्वसाधारणको कोरोना बिमा रकम फिर्ता दिएको छैन। आगामी आर्थिक वर्षको बजेटको अन्तिम तयारीमा जुटेको अर्थ मन्त्रालयले यसपटक पनि कोरोना बिमाको दाबी भुक्तानीलाई प्राथमिकतामा नराखेकोे जनाइएको छ। अघिल्लो वर्ष पनि अत्यावश्यक क्षेत्रमा बजेट विनियोजन गर्नुपर्ने भन्दै उक्त दायित्वलाई पन्छ्याइँदै यसका लागि स्रोत जोहो गर्न नसक्दा लामो समयसम्म पनि अझै टुंगो नलागेको अर्थ मन्त्रालयको भनाइ छ। अर्थ मन्त्रालय, वित्तीय क्षेत्र व्यवस्थापन शाखाका शाखा अधिकृत अम्बिका भट्टराई तत्काललाई कोरोना बिमाका भुक्तानीको प्रक्रिया अघि नबढाएको बताउँछन्। उनका अनुसार पहिल्यैदेखिका फाइलहरू बजेट शाखाको सहमति लिएर पठाइसकेको थियो। तर राज्यको बजेटको अवस्था कमजोर रहेकाले अहिले दिन नसक्ने निष्कर्ष निकालिएको हो। अहिले राजस्वको स्थिति ऋणात्मक रहेकाले पनि दाबी भुक्तानी अहिले नगर्नेमा अर्थ मन्त्रालय पुगेको छ। बरु यसको दायित्व ढुकुटीको अवस्था सकारात्मक आएको बखतमा मात्रै गर्ने निर्णय भएको छ, शाखा अधिकृत भट्टराईले अन्नपूर्णसँग भने। छलफलबाट अहिले स्थगन गर्ने भनिएकाले यसको प्रक्रिया ठप्प रहेको उनले जनाए। राजस्व घाटा भएकाले पनि अब परिस्थिति सामान्य नहुँदासम्म कोरोना बिमाको भुक्तानी नसल्टिने उनको भनाइ छ। यद्यपि यसैक्रममा उनले आफूले समेत कोरोना बिमाको पैसा नपाएको बताउँछन्। विश्वभर नै महामारीको बिमा गर्ने प्रवृत्ति नभएको बताउँदै अर्का एक कर्मचारीले भने नेपालमा कोभिड देखिएकै भरमा बिमा गर्नु गलत भएको औंल्याए। तर तत्कालीन अर्थमन्त्री डायुवराज खतिवडाले कोरोना बिमालाई निरन्तरता दिन प्रिमियममा ५० प्रतिशत अनुदानदेखि साढे ३ अर्ब रुपैयाँमाथिको दाबी भुक्तानी भएमा सरकारले दिने उद्घोष गरेका थिए। तर पछिल्लो समयसम्म कोरोना बिमा मापदण्डबमोजिम सरकारले भुक्तानी गर्ने कुल बाँकी रकम ११ अर्ब ३४ करोड २५ लाख ३५ हजार ६ सय ७० रुपैयाँ हाराहारी छ। सरकारले बाँकी रहेको अर्बौंको कोरोना बिमाको भुक्तानीका लागि आगामी आर्थिक वर्षको बजेटले सम्बोधन गर्ने अपेक्षा राखेको दुई वर्ष बितिसकेको तर अझै नगरेको बिमा कम्पनीहरूको पनि गुनासो छ। सञ्चालनमा रहेका १४ निर्जीवन बिमा कम्पनीहरूको छाता संगठन नेपाल बिमक संघका अध्यक्ष चंकी क्षेत्री कोरोना बिमा सुरुमा आफूहरूले गर्न नसकेपछि रोक्दा सरकारले व्यहोर्छु भनेर पुनः गर्न लगायो तर यत्ति धेरै समय बितिसक्दा पनि चुक्ता नहुँदा बजारमा समग्र बिमा कारोबरमै असर परेको भन्दै सरकारको ध्यानाकर्षण गराए। सगरमाथा लुम्बिनी इन्स्योरेन्सका प्रमुख कार्यकारी अधिकृतसमेत रहेका अध्यक्ष क्षेत्री पछिल्लो समय कोरोनाबाहेक सम्पत्ति सुरक्षाबापतका बिमा आएको दाबी निर्जीवन कम्पनीहरूले १५१६ अर्ब रुपैयाँ गरिसकेको बताउँछन्। उनी अन्नपूर्णसँग भन्छन्, सरकारले पुरानो भुक्तानीको दायित्व लिएर नदिँदा कम्पनीहरूलाई गरेको कामहरू बालुवामा पानी हाले समान भयो। यसबारे अर्थमन्त्री, अर्थ सचिवलाई सातैपिच्छे र महिनैपिच्छे भन्दा पनि थाकिसकें। सांसदले जति सिंहदरबार धाइसकें तर सुनुवाइ भएन। पटकपटक अर्थ मन्त्रालय धाउँदा आएको प्रतिउत्तरको जवाफ दिँदै अध्यक्ष क्षेत्री भन्छन्, यो बिमालेख सरकारले निरन्तर गर्न नहुने, गरिहालियो तर जे भए पनि दिनुपर्ने त हो तर सरकारसँग पैसा छैन। हामी हाम्रो कमजोरी स्विकार गर्छौं। सम्बद्ध निकाय, जिम्मेवारी नेतृत्वबाट सधैं यही रेडिमेट उत्तर आउने उनले बताए। निर्जीवन बिमा कम्पनीहरूले पूर्वघोषणा गरेर गत असार मसान्तदेखि दाबीको निवेदन लिन छाडेका थिए। पछिल्लो समयसम्म कुल कोरोना बिमालेखअन्तर्गत जारी बिमति १७ लाख ५८ हजार ३ सय ३४ जना पुगेका थिए। यसमध्ये कोरोना बिमा अनुदानअन्तर्गत जारी बिमित ९ लाख ५८ हजार १ सय ९८ जना थिए। कुल बिमा गरेकामध्येबाट १ लाख ६५ हजार ५९ जनाले कोरोना भएको भन्दै दाबी भुक्तानी माग गरेका थिए। उक्त बिमितबाट ११ अर्ब ३२ करोड रुपैयाँ हाराहारीको माग परेको थियो। जसमध्ये कम्पनीहरूले पुलबाट साढे ३ अर्ब भुक्तानी भयो। अब सरकारले बिमाशुल्क अनुदानतर्फ २ करोड ३ लाख ६४ हजार १ सय १६ र दाबी भुक्तानीतर्फ ११ अर्ब ३२ करोड २१ लाख ७१ हजार ५ सय ५४ रुपैयाँ गरेर कुल ११ अर्ब ३४ करोड २५ लाख ३५ हजार रुपैयाँ तिर्न बाँकी छ। कोरोना बिमा सुरुमा बिमा कम्पनीहरूले हौसिएर काम गरे तर यसमा घाटा लाग्ने देखिएपछि स्थगित गरे। तर यसलाई सरकारले नै निरन्तरता दिन र दायित्व पनि बाँडफाँड गर्ने भनेर कार्यविधि बनाएरै सम्झौता भएपछि फेरि सञ्चालनमा ल्याइयो। यसअनुसार नेपाल सरकारले ३ अर्ब ५० करोड रुपैयाँभन्दा बढीको दायित्व व्यहोर्ने लिखित कार्यविधिमार्फत ल्याएको थियो। तर अहिलेको नेतृत्वले यसलाई कार्यान्वयन पनि गर्न सकेको छैन र कार्यविधि नै पास गरेको होइन भन्न पनि सकेको छैन। यद्यपि अर्थ मन्त्रालय उच्च स्रोतका अनुसार उक्त कार्यविधि मन्त्रीस्तरीय नभई सचिवस्तरीय मात्रै भएको भेटिएकाले कार्यान्वयनमा चुनौती भएको पनि बताइन्छ।"
"घुमाउरो बाटोबाट बजेट माग्दै सांसदहरू, दबाबमा सचिवहरू","काठमाडौं : सांसद एकगठ भए भने के गर्न सक्छन् ? गतिलो कानुन बनाउन। तर होइन, यहाँ त उनीहरू बजेट बिटुल्याउन एकजुट भएका छन्। आउनुहोस्, एउटा ताजा खबर हेरौं। दुई दिनअघि विकास सम्बद्ध मन्त्रालयका सचिवहरू जुटेर मुख्य सचिवलाई भेट्न गए। उनीहरूको गुनासो थियो, चिर्कटामा आएका योजनाहरू बजेटमा सामेल गरेर हामी फस्न सक्दैनौं। कसले पठाए चिर्कटामा योजना ? उत्तर मुख्य सचिवसँगै थियो, सांसदले। किनभने, ती योजना माथिल्ला खुड्किला हुँदै सचिवहरूसम्म पुगेका थिए। जसका एउटा खुड्किला स्वयं मुख्य सचिव डा वैकुण्ठ अर्याल थिए। स्वाभाविकै हो, बजेट आउनेबेला अनेकथरि तानातान हुन्छन्। तीमध्ये रोचक त ऐन बनाउने सांसदहरूले नै ऐनविपरीत बजेट पार्न दिएको दबाबको घटना हो यो। चालु आर्थिक वर्षको बजेटमा पारिएको संसदीय क्षेत्र पूर्वाधार विकास कार्यक्रम खारेज गर्न सर्वोच्चले अन्तरिम आदेश दिएको थियो। त्यसको निक्र्योल अझै नभएकाले बजेटमा त्यस्ता कोष ल्याउन पाइन्न। तर, माननीयज्यूहरूलाई बजेट नभई भएन। हामीले कार्यक्रम पाएनौं भने बजेट पासै गर्दैनौं भन्नेसम्मको चेतावनी दिनुभयो, प्रधानमन्त्री कार्यालयका एक उच्च अधिकारीले भने, त्यही भएर ५५ करोडका योजना ल्याउनुहोस्, मिलाएर पारिदिउँला भन्ने खबर गरिएको हो। स्रोतले त्यस्तो खबर प्रधानमन्त्री वा अर्थमन्त्री कसले गरेको भन्ने खुलाउन भने चाहेन। तर, राष्ट्रिय योजना आयोजका उपाध्यक्ष डा मीनबहादुर श्रेष्ठमार्फत त्यसको तारतम्य मिलाइएको छ। त्यही खबर मुताबिक सबैजसो सांसदले चिर्कटामा कार्यक्रम थमाएका हुन्। ती चिर्कटा बजेट तर्जुमा गरिरहेका विकाससम्बद्ध मन्त्रालयका सचिवहरूकहाँ तत्तत् विषय समेट्न पुगेका छन्। दबाबप्रभाव दिने काम प्राकृतिक नै जस्तो लाग्छ । सांसद र नेताहरूले केके बाचा कबोल गरेका हुन्छन्, त्यो पूरा गराउने प्रयत्न गर्छन् नै । तर बजेट कसैको दबाब र प्रभावमा आउनु हुँदैन। विमल कोइराला, पूर्वमुख्यसचिव कानुनले कार्यक्रम बैंकमा सामेल भएका योजना मात्र बजेटमा पार्न भन्छ। त्यसका लागि विस्तृत अध्ययन र त्यसका प्रतिवेदन तयार पारिएका हुन्छन्। तर, न, विस्तृत खाका, न डीपीआर, न औचित्य पुष्टि हुने आधारसहित आएका यस्ता कार्यक्रम राखेमा हामी भविष्यमा अवश्य फस्नेछौं, एक मन्त्रालयका सचिवले दुखेसो पोखे, नराख्नु हो भने जसरी पनि गर्नू भन्ने आदेश छ। हामी चेपुवामा परेका छौं। मुख्य सचिवज्यूले कसरी हुन्छ मिलाएर गरिदिनू भन्नुभयो, अर्का सचिवले भने, गर्ने भए हामीलाई माननीयज्यूहरूले हस्ताक्षर गरेर दिनुपर्छ। हजुरहरूले तोक लगाएर पठाउनुपर्छ भनेका छौं। नत्र आफैं फस्ने ठाउँमा हामी अघि बढ्दै नौं। सचिवहरूको अडानसँगै बजेटमा त्यस्ता कार्यक्रम पार्ने विषय अल्झोमा परेको छ। स्रोतका अनुसार, सरकार भने जसरी पनि पार्न दबाब बढाइरहेको छ। सचिवहरू आनाकानी गरिरहेकै छन्। के भन्छ ऐन ? आर्थिक कार्यविधि तथा वित्तीय उत्तरदायित्व ऐन, २०७६ ले हचुवाका भरमा बजेटमा कार्यक्रम पार्न पूर्ण निषेध गरेको छ। त्यसो गरेमा सम्बन्धित कर्मचारी सजायको भागिदार हुन्छ। सांसदहरू हुँदै सरकारका उपल्ला निकायले सचिवहरूलाई यस्तै गैरकानुनी कार्यमा बाध्य पार्न चाहिरहेका हुन्। बजेट दबाब र प्रभावमा आउनु भनेको बूढी मरी भन्दा पनि रोग पल्क्यो भन्ने डर भयो। उहाँहरूले तिनै तहको समन्वय गरिदिए हुने हो तर आफ्नो क्षेत्रमा बजेट पार्न भन्न सचिव, मन्त्री कहाँ धाउनुहुन्छ। पूर्णचन्द्र भट्टराई, पूर्वसचिव उक्त ऐनको दफा ६ को स्पष्टीकरण खण्डमा बजेटका प्रस्तावित योजना वा कार्यक्रम लाई यसरी परिभाषा गरिएको छ, सम्भाव्यता अध्ययन तथा विस्तृत अध्ययन प्रतिवेदन तयार भइसकेका वा सम्भाव्यता अध्ययन गरेर कार्यान्वयन गर्न सकिने आयोजना बैंकमा प्रविष्ट भएका आयोजना वा कार्यक्रमको विवरण र त्यस्तो आयोजना वा कार्यक्रम कार्यान्वयनका लागि तयार गरिएको लागत अनुमानको पुष्ट्याइँ सहितको क्रियाकलाप। यो प्रावधानले मनखुसी योजना बाँड्ने सबै प्रचलन रोकेको छ। त्यसमा मन्त्रालयका उच्च कर्मचारीलाई जवाफदेही बनाइएको छ। ऐनको दफा १० मा बजेट विनियोजनसम्बन्धी व्यवस्था छ। त्यसको उपदफा (१) मा भनिएको छ, अर्थ मन्त्रालयले बजेट छलफल तथा प्रस्तावित बजेट तथा कार्यक्रमको मूल्यांकन र विश्लेषणका आधारमा आगामी आर्थिक वर्षका लागि बजेट प्रस्ताव गर्ने छ। त्यसरी बजेट प्रस्ताव गर्दा देहायबमोजिम गर्नुपर्ने छ (क) चालू तथा पुँजीगत खर्च र वित्तीय व्यवस्थाका लागि बजेट प्रस्ताव गर्दा त्यस्तो खर्च सिर्जना गर्ने स्पष्ट आधार र कारणसहित प्रस्तावित रकमको पुष्ट्याइँ गर्ने आवश्यक नीति, कानुन, सन्धि, सम्झौतामा उल्लिखित विवरण, खर्च मापदण्ड तथा सामाजिक कार्यक्रमका लागि संगठनको उद्देश्यअनुरूप राज्यको प्राथमिकता, लक्ष्य तथा प्रतिफल प्राप्त हुने विवरण सहितको पुष्ट्याइँ पेस गर्नुपर्ने। त्यसका लागि दफा १७ ले आयोजना बैंकको तर्जुमा गरेको छ। त्यो बैंकमा जाने आयोजनामा सचिवहरूले विस्तृत विवरणसहित हस्ताक्षर गर्नै पर्ने बाध्यकारी व्यवस्था छ। सांसदहरूका कार्यक्रमको विस्तृत विवरण नआएका, बैंकमा राख्ने आधार नभएका जस्ता कारण सचिवहरू हच्किएका हुन्। किनभने, सजाय कडा छ आर्थिक कार्यविधि तथा वित्तीय उत्तरदायित्व ऐन, २०७६ को दफा ५७ मा सजायसम्बन्धी व्यवस्था छ। त्यसको उपदफा ३ मा भनिएको छ, यस ऐनमा निर्धारित प्रक्रियाभन्दा विपरीत आयोजना तथा कार्यक्रम स्वीकृत गर्ने, बजेट प्रस्ताव गर्ने तथा तोकिएको समयमा बजेट समर्पण नगर्ने सम्बन्धित कर्मचारीलाई विभागीय कारबाही गरिनेछ। विधायकले त बजेटको सन्तुलित वितरणमा सरकारलाई जिम्मेवार बनाउने हो, खबरदारी गर्ने हो । तर, उहाँहरू आफंै बजेट पार्न प्रभाव पार्नेदेखि दबाब लिनेसम्म गर्नुहुन्छ। भोजराज पोखरेल, पूर्वसचिव लहडमा आउने कार्यक्रममा हस्ताक्षर गरेर हामी किन विभागीय कारबाही भाग्ने ? मुख्य सचिवसामु सचिवहरूले भने, तपाईंहरूले पूरापूर जिम्मा लिनुहुन्छ भने लिनुहोस्, हामीचाहिँ सक्दैनौं। सर्वोच्चले भनेको थियो सुशासनको मान्यताप्रतिकूल सर्वोच्च अदालतले चालु आर्थिक वर्ष २०८०८१ को बजेटमा व्यवस्था गरिएका प्रतिनिधिसभा र सबै प्रदेश सभाका संसदीय क्षेत्र पूर्वाधार विकास कार्यक्रमसम्बन्धी व्यवस्थाहरू कार्यान्वयन नगर्न २०८० भदौमा आदेश दिएको थियो। प्रधानन्यायाधीश विश्वम्भरप्रसाद श्रेष्ठ, न्यायाधीशहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमानसिंह राउत रहेको संवैधानिक इजलासले उक्त आदेश जारी गरेको थियो । नेपालले शक्ति पृथकीकरणको सिद्धान्तमा आधारित लोकतान्त्रिक शासन प्रणालीलाई अंगिकार गरेको एवं सोअन्तर्गत कार्यकारिणी अधिकार संघको हकमा नेपालको संविधानको धारा ७५ ले संघीय मन्त्रिपरिषद्मा र प्रदेशको हकमा धारा १६२ ले प्रदेश मन्त्रिपरिषद्मा निहित रहने व्यवस्था गरेको छ। यस स्थितिमा राष्ट्रिय योजना आयोग वा प्रदेश योजना आयोग वा सम्बन्धित मन्त्रालयको सिफारिसमा नपरेका विषयमा संसदीय क्षेत्र पूर्वाधार विकास कार्यक्रमका नाममा सांसद आफैंले आफ्नो संसदीय निर्वाचन क्षेत्रको पूर्वाधार विकासका नाममा रकम छुट्याउँदा स्वार्थ बाझिने अवस्था पनि रहन्छ, उक्त संवैधानिक इजलासले खारेजीको कारणबारे भनेको थियो, यस प्रकारको विकास निर्माणको कार्यले सुशासनलाई प्रवद्र्धन गर्छ भनी निश्चिन्त हुने अवस्थासमेत रहँदैन। विकास योजना निर्माण र कार्यान्वयनसम्बन्धी स्वीकृत अभ्यास र मान्यता प्रतिकूल हुने गरी सीमित आर्थिक क्षमता रहेको मुलुकमा राष्ट्रिय ढुकुटीको ठूलो हिस्सा (अर्थात् संघ र प्रदेश समेतबाट अर्बाैं रकम) केही खास जनप्रतिनिधिहरूको वैयक्तिक तजविजमा खर्च गर्नु योजनाबद्ध विकासको अवधारणा तथा सुशासनको मान्यता अनुकूल हुने देखिँदैन। यसमा सरकारी कोषको रकम खर्च गर्दा अपनाउनुपर्ने पारदर्शिता र जवाफदेहितासम्बन्धी विषय पनि विचारणीय बन्न जाने देखिन्छ। निर्वाचन प्रणाली नै यस्तो छ, जुन सांसदले बजेट ल्याउँछ, उसले नै चुनाव जित्छ, त उनीहरू बजेट माग्न नआएर के गरून् ? कृष्णहरि बाँस्कोटा, पूर्वअर्थसचिव अदालतले सांसदहरूलाई बजेट बाँडीचुँडी लिन रोक लगाएपछि उनीहरूले मिलाएर पार्न पहल गरेका हुन्। त्यसको चेपुवामा उच्च कर्मचारी परेका छन्। कसरी पारिन्छन् सचिवहरू चेपुवामा ? एक सचिवले बजेट सांसद, नेताहरूको दबाबप्रभाव झेल्न नै गह्रो भइरहेको बताए। सांसद र नेताहरू नै आफ्नो क्षेत्रमा बजेट पार्न ठूलो चलखेल नै गरिरहेको उनी बताउँछन्। अहिले सांसद र नेताहरूको मन्त्रालय कुदाकुद छ, हामीलाई काम गर्ने कि माननीयको कुरा सुन्ने समस्या भएको छ, उनले भने। आफ्नो क्षेत्रमा बजेट परेन भने देखाइदिन्छुसम्म भनेर दबाब दिने गरेको समेत उनको भनाइ छ। बजेटको समय हो, आयोजना पार्नका लागि धेरै निवेदन आउँछन्। कतिपय त मन्त्रीकै तोक लगाएर पठाएको हुन्छ, उनले भने, नीति छ, व्यवहारमा लागू हुन सकिएको छैन, स्रोत साधानको कसरी व्यवस्थापन गर्ने भन्नेमा समस्या छ। बजेटको समस्यमा सचिवहरू सांसदलाई भेट्दाभेट्दा काम नै गर्न नपाउने अवस्था रहेको अर्का एक सचिवले बताए। बजेटको बेला दिक्क नै हुन्छ, माननीयलाई भेट्ने कि बजेटको काम गर्ने, उनले भने। पूर्वमुख्यसचिव विमल कोइरालाले सांसदबाट बजेटलाई प्रभावित पार्न नहुने बताउँछन्। दबाब प्रभाव दिने काम प्राकृतिक नै जस्तो लाग्छ, सांसद र नेताहरू केके बाचा कबोल गरेका हुन्छन्। त्यो पूरा गराउने प्रयत्न गर्छन् नै । तर ,बजेट कसैको दबाब र प्रभावमा आउनु हुँदैन उनले भने। उनले बजेट जनताको बृहत्तरहितमा हुनुपर्ने बताए। बजेट बृहत्तर जनताको हितमा हुनुपर्ने हो, व्यक्ति विशेषको हकमा हुनुहुँदैन उनले भने, पूर्वअर्थसचिवसमेत रहेका कोइरालाले संसद् विकास कोष जस्ता कार्यक्रम गलत भएको बताउँदै पुनः भिœयाउने प्रयास गर्नु नहुने सुझाए। पूर्वसचिव पूर्णचन्द्र भट्टराईले बजेट विनियोजनका समयमा आउने समस्या व्यवस्थित गर्नुपर्ने बताउँछन्। उनले बजेटको समयमा सांसद र नेताको दबाब झल्ने गाह्रो हुने अनुभव पनि सुनाए। संघ, प्रदेश र स्थानीय तहको समन्वय हुन नसक्दा बजेट विनियोजनमा समस्या भइरहेको बताए। साना योजना स्थानीय तहबाट सञ्चालन गर्ने र ठूलो योजना संघमा ल्याउन सांसदले समन्वय गर्दा राम्रो हुने उनको सुझाव छ। उहाँहरूले नै तीनै तहको समन्वय गरिदिए हुने हो तर उनीहरू आफ्नो क्षेत्रमा बजेट पार्न भन्न सचिव, मन्त्री कहाँ धाउनु हुन्छ, उनले भने। तीन तहका सरकारको कार्य क्षेत्रअनुसार बजेट विनियोजन गर्ने व्यवस्थालाई कार्यान्वयन गरेर लैजाने हो भने समस्या नआउने उनको भनाइ छ। संघ, प्रदेश स्थानीय तह (समन्वय तथा अन्तरसम्बन्ध) ऐनमा नै संघ, प्रदेश र स्थानीय तहले केके गर्ने भन्ने स्पष्ट छ, उनले भने, त्यहीअनुसार गरे समस्या नै आउँदैन थियो, स्रोतको बाँडफाँट गर्न ध्यान दिनुपर्छ।। उनले बजेटमा दबाब र प्रभावमा आउनु भनेको बूढी मरी भन्दा पनि रोग पल्क्यो भन्ने डर भएको बताउँछन्। पूर्वसचिव भोजराज पोखरेलले मुलुकमा कानुनी राज्य नहुँदाको परिमाण नै सांसदले बजेट माग्न जानुपर्ने अवस्था भएको विश्लेषण गर्छन्। विधि, पद्धति र प्रक्रियाले काम गर्न छोडेपछि गलत अभ्यास हुन्छ नै, विधायकले विधान बनाउने हो तर उनीहरू बजेट माग्न कुदाकुद गरिरहेका छन्, उनले भने, यो कानुनी राज्य नहुनुको परिणाम हो। विधायकको त बजेटको सन्तुलित वितरणमा सरकारलाई जिम्मेवार बनाउने हो, खबरदारी गर्ने हो, तर उहाँहरू आफंै बजेट पार्न प्रभाव पार्नेदेखि दबाब लिनेसम्म गर्नुहुन्छ, उनले भने। विगतदेखि यो गलत अभ्यास रहँदै आएको उनको भनाइ छ। अझ बलियो र शक्तिशालीले आफ्नो निर्वाचन क्षेत्रमा बढीभन्दा बढी बजेट पार्ने प्रवृत्ति हाबी भएपछि अन्य विधायक पनि त्यसैको देखासिकीमा लागेको पूर्वसचिव पोखरेलको भनाइ छ। पहिलादेखि नै यो गलत अभ्यास रहँदै आएको हो तर पछिल्लो समय कम हँुदै जानुपर्नेमा उल्टो बढ्दै गएको छ, सच्याउन लाग्नु साटो विधि, प्रक्रिया र पद्धतिविपरीत विधायक नै यो अभ्यासमा अझ बढ्दा लाग्दै आएका छन्, उनले भने। प्रधानमन्त्री, अर्थमन्त्रीलगायत शक्तिशाली नेताको दबाब, प्रभावमा बजेट पर्ने गरेको उदाहरणसमेत उनले प्रस्तुत गरे। बजेटमा दबाब र प्रभाव झेल्न कर्मचारीलाई गह्रो भइरहेको उनको विश्लेषण छ। पूर्वअर्थसचिव कृष्णहरि बाँस्कोटाले सांसदद्वारा बजेटमा माग गर्ने विषय स्वाभाविक रहेको बताए। जनप्रतिनिधि बजेटमा माग्न आउने विषयलाई झन्झटको रूपमा लिन नहुने उनको तर्क छ। जनप्रतिनिधिलाई मन्त्रालय मन्त्रालय धाएर बजेट माग्न बाध्य पार्ने जनता भएको उनको भनाइ छ। निर्वाचन प्रणाली नै यस्तो छ, जुन सांसदले बजेट ल्याउँछ, उसले नै चुनाव जित्छ, त उनीहरू बजेट माग्न नआएर के गरून् त, उनले भने, जनताले नै जनप्रतिनिधिलाई बजेट माग्न बाध्य पारेका हुन्। उनले बजेटको समस्या जनप्रतिनिधिको कुरा पनि सुन्ने र अन्य काम गर्न सक्नुपर्ने बताउँछन्। बजेटको समयमा सचिव, मन्त्रीहरूले रातदिन काम गर्न तयार हुनुपर्ने उनको सुझाव छ। यो बेला १८ देखि २० घण्टा काम गर्न सक्नुपर्छ, जनप्रतिनिधि कुरा पनि सुन्नुपर्छ, कतिपय त हामीलेभन्दा उनले ल्याएका विषय महत्वपूर्ण हुन्छन्, उनले भने।"
परिवर्तन हामीले नै गर्नुपर्छ,"महिलालाई व्यावसायिक बनाउन अर्घाखाँचीको मालारानी गाउँपालिकाले पञ्चेबाजा बजाउन सिकाएको छ। गाउँघरमा पञ्चेबाजा केही समुदायका पुरुष व्यक्तिहरूले मात्र बजाउनुपर्छ भन्ने परम्परागत मान्यता छ। यसलाई तोड्दै मालारानी गाउँपालिकाले महिलालाई मेड्पा कार्यक्रमबाट पञ्चेबाजाको तालिम दिएको हो। त्यसपछि यहाँका महिलाले पञ्चेबाजा बजाउन सुरु गरेका हुन्। वडा नम्बर ६ र ८ मा रहेको बस्तीका महिलालाई लक्षित गरेर ३ समूहमा २० दिने पञ्चेबाजा तालिम सञ्चालन गरिएको थियो। तालिम लिएपछि पञ्चेबाजामा महिला व्यावसायिक बन्न थालेका हुन्। हाम्रो समाजमा महिलाले बाजा बजाउन हँुदैन, हलो जोत्न हुँदैन, घर छाउन हुँदैन भन्ने सोच छ। त्यो परम्परागत सोचलाई अन्त्य गर्दै समाज परिवर्तन गर्न यो कार्य सुरु गरेका हौं। मानव जीवन परिवर्तनशिल छ। परिवर्तन हाम्रो समाजबाट हुनुपर्छ। परिवर्तन हामी आफैंले गर्नुपर्छ। यही मान्यताका साथ यो कार्यक्रम सञ्चालन गरिएको हो। पञ्चेबाजा बजाउने तालिममा महिला दिदीबहिनीहरूले सक्रिय सहभागिता जनाउनुभयो। उहाँहरू सफल पनि हुनुभएको छ। गाउँपालिकाले गर्ने औपचारिक कार्यक्रममा महिला दिदीबहिनीलाई पञ्चेबाजा बजाउन लगाउने कार्यसमेत सुरु भएको छ। नौमती बाजालाई आफ्नो पेसाका रूपमा अगाडि बढाउन उनीहरू जुटेका छन्। गाउँपालिकाले गरिबी निवारणका लागि लघुउद्यम विकास कार्यक्रमअन्तर्गत २० दिनको तालिम दिएपछि उनीहरूले नौमती बाजा बजाउने सीप हासिल गरेका छन्। यसले उनीहरूको सशक्तीकरणमा पनि सहयोग पुर्याएको छ। पालिकाले महिलाका लागि सिलाइ कटाइ तालिम, मकैको खोस्टाबाट टोपी तथा अन्य सामग्री बनाउने तालिम सञ्चालन गर्यो। तर, अन्य कार्यक्रमभन्दा पञ्चेबाजा बजाउने तालिमले समाजमा परिवर्तन ल्याउन सहयोग पुर्याएको छ। (पोख्रेल मालारानी गाउँपालिका अर्घाखाँचीकी उपाध्यक्ष हुन्।)"
सत्तापक्ष र प्रतिपक्षले अधिकतम लचकता अपनाउने बालुवाटार बैठकको निष्कर्ष,"काठमाडौं : नेकपा एमालेका प्रमुख सचेतक महेश बर्तौलाले प्रमुख प्रतिपक्षी दल नेपाली कांग्रेससँग सकारात्मक छलफल भएको बताएका छन्। बालुवाटार बैठकपछि सञ्चारकर्मीसँग कुरा गर्दै उनले संसदीय छानबिन समितिको टिओआरमा दुवै तर्फबाट अधिकतम लचकता अपनाउने निष्कर्ष निकालिएको बताए। उनले व्यक्ति केन्द्रित छानबिन समिति बनाउन सत्तापक्ष कहिल्यै तयार नभएको स्पष्ट पार्दै त्यसमा प्रतिपक्षले लचकता देखाएको बताए। 'व्यक्ति केन्द्रित छानबिन समिति बन्दैन भनेर हामीले पहिल्यैदेखि भन्दै आएका छौं। संसदीय छानबिन समितिको मर्म र गरिमालाई कायम राख्नेगरी कार्यादेश बनाउने हाम्रो प्रस्ताव हो। हाउसलाई सहज सञ्चालनका लागि उहाँहरूले पनि भूमिका खेल्छु भनेका छन्,' उनले भने। प्रमुख सचेतक बर्तौलाले सम्पूर्ण बल कांग्रेसको कोटमा दिएको बताए। कांग्रेस जसरी प्रस्तुत हुन्छ, सत्तापक्ष त्यसरी नै प्रस्तुत हुने उनको भनाइ छ। 'सरकारले अधिकतम लचकता अपनाएकै छ। संसदीय छानबिन समिति बनाउने कुरामा सहमति गरेकै छ। हाउसलाई सहज स्थितिमा लैजान छोडेर कांग्रेसले केन्द्रीय कमिटीबाट आन्दोलन घोषणा गर्नु राम्रो भएन। त्यसका बाबजुद हामीले कांग्रेसको कोटमा बल राखेका छौं। उहाँहरू जे चाहनु हुन्छ, त्यही हुन्छ,' उनले भने। कार्यदलको बैठक भोलि ३ बजे बस्ने उनले बताए। यसअघि नेपाली कांग्रेसका प्रमुख सचेतक रमेश लेखकले पनि छलफल सकारात्मक भएको दाबी गरेका थिए। उनले व्यक्ति वा संस्थाभन्दा पनि सहकारीको रकम हिनामिना भएको र निजी कम्पनीमा रकम अपचलन भएकाले त्यसको छानबिन हुनुपर्ने माग गरेको बताए।"
"संसदीय छानबिन समितिको 'टीओआर' मा दलहरू सहमति नजिक, कार्यदल बैठक जारी","काठमाडौं : संसदीय छानबिन समितिको टीओआरमा दलहरू सहमति नजिक पुगेका छन्। संसदीय छानबिन समितिको कार्यादेशमा टुंगो लगाउन गठित कार्यदलको बैठकमा टीओआरमा दलहरू सहमति नजिक पुगेपनि टुंगो लगाउन भने बाँकी नै छ। अहिले सिंहदरबारमा कार्यदलको बैठक जारी छ। कार्यदलका सदस्य एवं नेकपा एमालेका प्रमुख सचेतक महेश बर्तौलाले कार्यादेशमा दलहरू सहमति नजिक पुगेपनि निष्कर्षमा भने पुग्न नसकेको जानकारी दिए। उनले भने, 'हिजो अस्तिभन्दा विपक्ष दल नेपाली कांग्रेस कार्यादेशको सहमतिमा केही लचिलो देखिएको छ। नामै तोक्नुपर्ने विषय उठाउँदै आएको कांग्रेसले उपप्रधान एवं गृहमन्त्री रवि लामिछाने संलग्न रहेका सहकारीहरूलाई समेटेर नयाँ ढंगले अगाडि जाने विषयमा नयाँ प्रस्ताव ल्याएको छ। यसमा छलफल जारी छ। आशा गरौं आजको बैठकले टुंगो लगाउँछ।' यसअघि बिहीबार बसेको कार्यदलको बैठकमा सत्ता पक्ष र प्रतिपक्षी आआफ्नो अडान दोहोर्याएपछि बैठक निष्कर्षविहीन बनेको थियो। उप्रधानमन्त्री एवं गृहमन्त्री रवि लामिछानेको नाम किटान गर्ने विषयमा दलहरूबीच सहमति नहुँदा कार्यदलको बैठक निष्कर्षविहीन हुँदै आएको छ। संसदीय छानबिन समित नबनाउँदासम्म संसदको कामकारवाही अघि बढ्न नदिने कांग्रेसको रणनीति छ। कांग्रेसले सहकारी ठगी प्रकरणमा छानबिन समिति बनाउन सरकारलाई दबाब दिन सडक आन्दोलन गर्ने तयारीमा छ।"
"राष्ट्रपति र प्रधानमन्त्रीबीच भेटवार्ता, सदनको गतिरोध हटाउने विषयमा छलफल",काठमाडौं : राष्ट्रपति रामचन्द्र पौडेल र प्रधानमन्त्री पुष्पकमल दाहाल प्रचण्डबीच आज भेटवार्ता भएको छ। शुक्रबार बिहान राष्ट्रपति भवन शीतल निवासमा उनीहरुबीच भेटवार्ता भएको राष्ट्रपति सचिवालयले जनाएको छ। भेटवार्तामा सदनको गतिरोध हटाउनेलगायतका विषयमा छलफल भएको थियो। साथै प्रधानमन्त्रीले आफूले संसदमा जारी गतिरोध अन्त्यका लागि पहल गरेको बताएका छन्। प्रमुख प्रतिपक्षी नेपाली कांग्रेसले संसदीय समिति नबनाइ संसदको कामकारवाही चल्न नदिने बताउँदै आएको छ। शुक्रबार बिहान ११ बजे प्रतिनिधिसभाको बैठक बोलाइएको छ।
"घुमाउरो बाटोबाट बजेट माग्दै सांसदहरू, दबाबमा सचिवहरू","काठमाडौं : सांसद एकगठ भए भने के गर्न सक्छन् ? गतिलो कानुन बनाउन। तर होइन, यहाँ त उनीहरू बजेट बिटुल्याउन एकजुट भएका छन्। आउनुहोस्, एउटा ताजा खबर हेरौं। दुई दिनअघि विकास सम्बद्ध मन्त्रालयका सचिवहरू जुटेर मुख्य सचिवलाई भेट्न गए। उनीहरूको गुनासो थियो, चिर्कटामा आएका योजनाहरू बजेटमा सामेल गरेर हामी फस्न सक्दैनौं। कसले पठाए चिर्कटामा योजना ? उत्तर मुख्य सचिवसँगै थियो, सांसदले। किनभने, ती योजना माथिल्ला खुड्किला हुँदै सचिवहरूसम्म पुगेका थिए। जसका एउटा खुड्किला स्वयं मुख्य सचिव डा वैकुण्ठ अर्याल थिए। स्वाभाविकै हो, बजेट आउनेबेला अनेकथरि तानातान हुन्छन्। तीमध्ये रोचक त ऐन बनाउने सांसदहरूले नै ऐनविपरीत बजेट पार्न दिएको दबाबको घटना हो यो। चालु आर्थिक वर्षको बजेटमा पारिएको संसदीय क्षेत्र पूर्वाधार विकास कार्यक्रम खारेज गर्न सर्वोच्चले अन्तरिम आदेश दिएको थियो। त्यसको निक्र्योल अझै नभएकाले बजेटमा त्यस्ता कोष ल्याउन पाइन्न। तर, माननीयज्यूहरूलाई बजेट नभई भएन। हामीले कार्यक्रम पाएनौं भने बजेट पासै गर्दैनौं भन्नेसम्मको चेतावनी दिनुभयो, प्रधानमन्त्री कार्यालयका एक उच्च अधिकारीले भने, त्यही भएर ५५ करोडका योजना ल्याउनुहोस्, मिलाएर पारिदिउँला भन्ने खबर गरिएको हो। स्रोतले त्यस्तो खबर प्रधानमन्त्री वा अर्थमन्त्री कसले गरेको भन्ने खुलाउन भने चाहेन। तर, राष्ट्रिय योजना आयोजका उपाध्यक्ष डा मीनबहादुर श्रेष्ठमार्फत त्यसको तारतम्य मिलाइएको छ। त्यही खबर मुताबिक सबैजसो सांसदले चिर्कटामा कार्यक्रम थमाएका हुन्। ती चिर्कटा बजेट तर्जुमा गरिरहेका विकाससम्बद्ध मन्त्रालयका सचिवहरूकहाँ तत्तत् विषय समेट्न पुगेका छन्। दबाबप्रभाव दिने काम प्राकृतिक नै जस्तो लाग्छ । सांसद र नेताहरूले केके बाचा कबोल गरेका हुन्छन्, त्यो पूरा गराउने प्रयत्न गर्छन् नै । तर बजेट कसैको दबाब र प्रभावमा आउनु हुँदैन। विमल कोइराला, पूर्वमुख्यसचिव कानुनले कार्यक्रम बैंकमा सामेल भएका योजना मात्र बजेटमा पार्न भन्छ। त्यसका लागि विस्तृत अध्ययन र त्यसका प्रतिवेदन तयार पारिएका हुन्छन्। तर, न, विस्तृत खाका, न डीपीआर, न औचित्य पुष्टि हुने आधारसहित आएका यस्ता कार्यक्रम राखेमा हामी भविष्यमा अवश्य फस्नेछौं, एक मन्त्रालयका सचिवले दुखेसो पोखे, नराख्नु हो भने जसरी पनि गर्नू भन्ने आदेश छ। हामी चेपुवामा परेका छौं। मुख्य सचिवज्यूले कसरी हुन्छ मिलाएर गरिदिनू भन्नुभयो, अर्का सचिवले भने, गर्ने भए हामीलाई माननीयज्यूहरूले हस्ताक्षर गरेर दिनुपर्छ। हजुरहरूले तोक लगाएर पठाउनुपर्छ भनेका छौं। नत्र आफैं फस्ने ठाउँमा हामी अघि बढ्दै नौं। सचिवहरूको अडानसँगै बजेटमा त्यस्ता कार्यक्रम पार्ने विषय अल्झोमा परेको छ। स्रोतका अनुसार, सरकार भने जसरी पनि पार्न दबाब बढाइरहेको छ। सचिवहरू आनाकानी गरिरहेकै छन्। के भन्छ ऐन ? आर्थिक कार्यविधि तथा वित्तीय उत्तरदायित्व ऐन, २०७६ ले हचुवाका भरमा बजेटमा कार्यक्रम पार्न पूर्ण निषेध गरेको छ। त्यसो गरेमा सम्बन्धित कर्मचारी सजायको भागिदार हुन्छ। सांसदहरू हुँदै सरकारका उपल्ला निकायले सचिवहरूलाई यस्तै गैरकानुनी कार्यमा बाध्य पार्न चाहिरहेका हुन्। बजेट दबाब र प्रभावमा आउनु भनेको बूढी मरी भन्दा पनि रोग पल्क्यो भन्ने डर भयो। उहाँहरूले तिनै तहको समन्वय गरिदिए हुने हो तर आफ्नो क्षेत्रमा बजेट पार्न भन्न सचिव, मन्त्री कहाँ धाउनुहुन्छ। पूर्णचन्द्र भट्टराई, पूर्वसचिव उक्त ऐनको दफा ६ को स्पष्टीकरण खण्डमा बजेटका प्रस्तावित योजना वा कार्यक्रम लाई यसरी परिभाषा गरिएको छ, सम्भाव्यता अध्ययन तथा विस्तृत अध्ययन प्रतिवेदन तयार भइसकेका वा सम्भाव्यता अध्ययन गरेर कार्यान्वयन गर्न सकिने आयोजना बैंकमा प्रविष्ट भएका आयोजना वा कार्यक्रमको विवरण र त्यस्तो आयोजना वा कार्यक्रम कार्यान्वयनका लागि तयार गरिएको लागत अनुमानको पुष्ट्याइँ सहितको क्रियाकलाप। यो प्रावधानले मनखुसी योजना बाँड्ने सबै प्रचलन रोकेको छ। त्यसमा मन्त्रालयका उच्च कर्मचारीलाई जवाफदेही बनाइएको छ। ऐनको दफा १० मा बजेट विनियोजनसम्बन्धी व्यवस्था छ। त्यसको उपदफा (१) मा भनिएको छ, अर्थ मन्त्रालयले बजेट छलफल तथा प्रस्तावित बजेट तथा कार्यक्रमको मूल्यांकन र विश्लेषणका आधारमा आगामी आर्थिक वर्षका लागि बजेट प्रस्ताव गर्ने छ। त्यसरी बजेट प्रस्ताव गर्दा देहायबमोजिम गर्नुपर्ने छ (क) चालू तथा पुँजीगत खर्च र वित्तीय व्यवस्थाका लागि बजेट प्रस्ताव गर्दा त्यस्तो खर्च सिर्जना गर्ने स्पष्ट आधार र कारणसहित प्रस्तावित रकमको पुष्ट्याइँ गर्ने आवश्यक नीति, कानुन, सन्धि, सम्झौतामा उल्लिखित विवरण, खर्च मापदण्ड तथा सामाजिक कार्यक्रमका लागि संगठनको उद्देश्यअनुरूप राज्यको प्राथमिकता, लक्ष्य तथा प्रतिफल प्राप्त हुने विवरण सहितको पुष्ट्याइँ पेस गर्नुपर्ने। त्यसका लागि दफा १७ ले आयोजना बैंकको तर्जुमा गरेको छ। त्यो बैंकमा जाने आयोजनामा सचिवहरूले विस्तृत विवरणसहित हस्ताक्षर गर्नै पर्ने बाध्यकारी व्यवस्था छ। सांसदहरूका कार्यक्रमको विस्तृत विवरण नआएका, बैंकमा राख्ने आधार नभएका जस्ता कारण सचिवहरू हच्किएका हुन्। किनभने, सजाय कडा छ आर्थिक कार्यविधि तथा वित्तीय उत्तरदायित्व ऐन, २०७६ को दफा ५७ मा सजायसम्बन्धी व्यवस्था छ। त्यसको उपदफा ३ मा भनिएको छ, यस ऐनमा निर्धारित प्रक्रियाभन्दा विपरीत आयोजना तथा कार्यक्रम स्वीकृत गर्ने, बजेट प्रस्ताव गर्ने तथा तोकिएको समयमा बजेट समर्पण नगर्ने सम्बन्धित कर्मचारीलाई विभागीय कारबाही गरिनेछ। विधायकले त बजेटको सन्तुलित वितरणमा सरकारलाई जिम्मेवार बनाउने हो, खबरदारी गर्ने हो । तर, उहाँहरू आफंै बजेट पार्न प्रभाव पार्नेदेखि दबाब लिनेसम्म गर्नुहुन्छ। भोजराज पोखरेल, पूर्वसचिव लहडमा आउने कार्यक्रममा हस्ताक्षर गरेर हामी किन विभागीय कारबाही भाग्ने ? मुख्य सचिवसामु सचिवहरूले भने, तपाईंहरूले पूरापूर जिम्मा लिनुहुन्छ भने लिनुहोस्, हामीचाहिँ सक्दैनौं। सर्वोच्चले भनेको थियो सुशासनको मान्यताप्रतिकूल सर्वोच्च अदालतले चालु आर्थिक वर्ष २०८०८१ को बजेटमा व्यवस्था गरिएका प्रतिनिधिसभा र सबै प्रदेश सभाका संसदीय क्षेत्र पूर्वाधार विकास कार्यक्रमसम्बन्धी व्यवस्थाहरू कार्यान्वयन नगर्न २०८० भदौमा आदेश दिएको थियो। प्रधानन्यायाधीश विश्वम्भरप्रसाद श्रेष्ठ, न्यायाधीशहरू ईश्वरप्रसाद खतिवडा, आनन्दमोहन भट्टराई, अनिलकुमार सिन्हा र प्रकाशमानसिंह राउत रहेको संवैधानिक इजलासले उक्त आदेश जारी गरेको थियो । नेपालले शक्ति पृथकीकरणको सिद्धान्तमा आधारित लोकतान्त्रिक शासन प्रणालीलाई अंगिकार गरेको एवं सोअन्तर्गत कार्यकारिणी अधिकार संघको हकमा नेपालको संविधानको धारा ७५ ले संघीय मन्त्रिपरिषद्मा र प्रदेशको हकमा धारा १६२ ले प्रदेश मन्त्रिपरिषद्मा निहित रहने व्यवस्था गरेको छ। यस स्थितिमा राष्ट्रिय योजना आयोग वा प्रदेश योजना आयोग वा सम्बन्धित मन्त्रालयको सिफारिसमा नपरेका विषयमा संसदीय क्षेत्र पूर्वाधार विकास कार्यक्रमका नाममा सांसद आफैंले आफ्नो संसदीय निर्वाचन क्षेत्रको पूर्वाधार विकासका नाममा रकम छुट्याउँदा स्वार्थ बाझिने अवस्था पनि रहन्छ, उक्त संवैधानिक इजलासले खारेजीको कारणबारे भनेको थियो, यस प्रकारको विकास निर्माणको कार्यले सुशासनलाई प्रवद्र्धन गर्छ भनी निश्चिन्त हुने अवस्थासमेत रहँदैन। विकास योजना निर्माण र कार्यान्वयनसम्बन्धी स्वीकृत अभ्यास र मान्यता प्रतिकूल हुने गरी सीमित आर्थिक क्षमता रहेको मुलुकमा राष्ट्रिय ढुकुटीको ठूलो हिस्सा (अर्थात् संघ र प्रदेश समेतबाट अर्बाैं रकम) केही खास जनप्रतिनिधिहरूको वैयक्तिक तजविजमा खर्च गर्नु योजनाबद्ध विकासको अवधारणा तथा सुशासनको मान्यता अनुकूल हुने देखिँदैन। यसमा सरकारी कोषको रकम खर्च गर्दा अपनाउनुपर्ने पारदर्शिता र जवाफदेहितासम्बन्धी विषय पनि विचारणीय बन्न जाने देखिन्छ। निर्वाचन प्रणाली नै यस्तो छ, जुन सांसदले बजेट ल्याउँछ, उसले नै चुनाव जित्छ, त उनीहरू बजेट माग्न नआएर के गरून् ? कृष्णहरि बाँस्कोटा, पूर्वअर्थसचिव अदालतले सांसदहरूलाई बजेट बाँडीचुँडी लिन रोक लगाएपछि उनीहरूले मिलाएर पार्न पहल गरेका हुन्। त्यसको चेपुवामा उच्च कर्मचारी परेका छन्। कसरी पारिन्छन् सचिवहरू चेपुवामा ? एक सचिवले बजेट सांसद, नेताहरूको दबाबप्रभाव झेल्न नै गह्रो भइरहेको बताए। सांसद र नेताहरू नै आफ्नो क्षेत्रमा बजेट पार्न ठूलो चलखेल नै गरिरहेको उनी बताउँछन्। अहिले सांसद र नेताहरूको मन्त्रालय कुदाकुद छ, हामीलाई काम गर्ने कि माननीयको कुरा सुन्ने समस्या भएको छ, उनले भने। आफ्नो क्षेत्रमा बजेट परेन भने देखाइदिन्छुसम्म भनेर दबाब दिने गरेको समेत उनको भनाइ छ। बजेटको समय हो, आयोजना पार्नका लागि धेरै निवेदन आउँछन्। कतिपय त मन्त्रीकै तोक लगाएर पठाएको हुन्छ, उनले भने, नीति छ, व्यवहारमा लागू हुन सकिएको छैन, स्रोत साधानको कसरी व्यवस्थापन गर्ने भन्नेमा समस्या छ। बजेटको समस्यमा सचिवहरू सांसदलाई भेट्दाभेट्दा काम नै गर्न नपाउने अवस्था रहेको अर्का एक सचिवले बताए। बजेटको बेला दिक्क नै हुन्छ, माननीयलाई भेट्ने कि बजेटको काम गर्ने, उनले भने। पूर्वमुख्यसचिव विमल कोइरालाले सांसदबाट बजेटलाई प्रभावित पार्न नहुने बताउँछन्। दबाब प्रभाव दिने काम प्राकृतिक नै जस्तो लाग्छ, सांसद र नेताहरू केके बाचा कबोल गरेका हुन्छन्। त्यो पूरा गराउने प्रयत्न गर्छन् नै । तर ,बजेट कसैको दबाब र प्रभावमा आउनु हुँदैन उनले भने। उनले बजेट जनताको बृहत्तरहितमा हुनुपर्ने बताए। बजेट बृहत्तर जनताको हितमा हुनुपर्ने हो, व्यक्ति विशेषको हकमा हुनुहुँदैन उनले भने, पूर्वअर्थसचिवसमेत रहेका कोइरालाले संसद् विकास कोष जस्ता कार्यक्रम गलत भएको बताउँदै पुनः भिœयाउने प्रयास गर्नु नहुने सुझाए। पूर्वसचिव पूर्णचन्द्र भट्टराईले बजेट विनियोजनका समयमा आउने समस्या व्यवस्थित गर्नुपर्ने बताउँछन्। उनले बजेटको समयमा सांसद र नेताको दबाब झल्ने गाह्रो हुने अनुभव पनि सुनाए। संघ, प्रदेश र स्थानीय तहको समन्वय हुन नसक्दा बजेट विनियोजनमा समस्या भइरहेको बताए। साना योजना स्थानीय तहबाट सञ्चालन गर्ने र ठूलो योजना संघमा ल्याउन सांसदले समन्वय गर्दा राम्रो हुने उनको सुझाव छ। उहाँहरूले नै तीनै तहको समन्वय गरिदिए हुने हो तर उनीहरू आफ्नो क्षेत्रमा बजेट पार्न भन्न सचिव, मन्त्री कहाँ धाउनु हुन्छ, उनले भने। तीन तहका सरकारको कार्य क्षेत्रअनुसार बजेट विनियोजन गर्ने व्यवस्थालाई कार्यान्वयन गरेर लैजाने हो भने समस्या नआउने उनको भनाइ छ। संघ, प्रदेश स्थानीय तह (समन्वय तथा अन्तरसम्बन्ध) ऐनमा नै संघ, प्रदेश र स्थानीय तहले केके गर्ने भन्ने स्पष्ट छ, उनले भने, त्यहीअनुसार गरे समस्या नै आउँदैन थियो, स्रोतको बाँडफाँट गर्न ध्यान दिनुपर्छ।। उनले बजेटमा दबाब र प्रभावमा आउनु भनेको बूढी मरी भन्दा पनि रोग पल्क्यो भन्ने डर भएको बताउँछन्। पूर्वसचिव भोजराज पोखरेलले मुलुकमा कानुनी राज्य नहुँदाको परिमाण नै सांसदले बजेट माग्न जानुपर्ने अवस्था भएको विश्लेषण गर्छन्। विधि, पद्धति र प्रक्रियाले काम गर्न छोडेपछि गलत अभ्यास हुन्छ नै, विधायकले विधान बनाउने हो तर उनीहरू बजेट माग्न कुदाकुद गरिरहेका छन्, उनले भने, यो कानुनी राज्य नहुनुको परिणाम हो। विधायकको त बजेटको सन्तुलित वितरणमा सरकारलाई जिम्मेवार बनाउने हो, खबरदारी गर्ने हो, तर उहाँहरू आफंै बजेट पार्न प्रभाव पार्नेदेखि दबाब लिनेसम्म गर्नुहुन्छ, उनले भने। विगतदेखि यो गलत अभ्यास रहँदै आएको उनको भनाइ छ। अझ बलियो र शक्तिशालीले आफ्नो निर्वाचन क्षेत्रमा बढीभन्दा बढी बजेट पार्ने प्रवृत्ति हाबी भएपछि अन्य विधायक पनि त्यसैको देखासिकीमा लागेको पूर्वसचिव पोखरेलको भनाइ छ। पहिलादेखि नै यो गलत अभ्यास रहँदै आएको हो तर पछिल्लो समय कम हँुदै जानुपर्नेमा उल्टो बढ्दै गएको छ, सच्याउन लाग्नु साटो विधि, प्रक्रिया र पद्धतिविपरीत विधायक नै यो अभ्यासमा अझ बढ्दा लाग्दै आएका छन्, उनले भने। प्रधानमन्त्री, अर्थमन्त्रीलगायत शक्तिशाली नेताको दबाब, प्रभावमा बजेट पर्ने गरेको उदाहरणसमेत उनले प्रस्तुत गरे। बजेटमा दबाब र प्रभाव झेल्न कर्मचारीलाई गह्रो भइरहेको उनको विश्लेषण छ। पूर्वअर्थसचिव कृष्णहरि बाँस्कोटाले सांसदद्वारा बजेटमा माग गर्ने विषय स्वाभाविक रहेको बताए। जनप्रतिनिधि बजेटमा माग्न आउने विषयलाई झन्झटको रूपमा लिन नहुने उनको तर्क छ। जनप्रतिनिधिलाई मन्त्रालय मन्त्रालय धाएर बजेट माग्न बाध्य पार्ने जनता भएको उनको भनाइ छ। निर्वाचन प्रणाली नै यस्तो छ, जुन सांसदले बजेट ल्याउँछ, उसले नै चुनाव जित्छ, त उनीहरू बजेट माग्न नआएर के गरून् त, उनले भने, जनताले नै जनप्रतिनिधिलाई बजेट माग्न बाध्य पारेका हुन्। उनले बजेटको समस्या जनप्रतिनिधिको कुरा पनि सुन्ने र अन्य काम गर्न सक्नुपर्ने बताउँछन्। बजेटको समयमा सचिव, मन्त्रीहरूले रातदिन काम गर्न तयार हुनुपर्ने उनको सुझाव छ। यो बेला १८ देखि २० घण्टा काम गर्न सक्नुपर्छ, जनप्रतिनिधि कुरा पनि सुन्नुपर्छ, कतिपय त हामीलेभन्दा उनले ल्याएका विषय महत्वपूर्ण हुन्छन्, उनले भने।"
कोरोनाको केपी १ केपी २ भेरियन्ट घातक छैन : डाबुढाथोकी,"काठमाडौं : स्वास्थ्य तथा जनसङ्ख्या मन्त्रालयका प्रवक्ता डा प्रकाश बुढाथोकीले केपीप्रजातिको भेरियन्ट घातक नभएको बताएका छन्। केपी प्रजातिको भेरियन्ट कस्तो खालको भेरियन्ट हो भन्ने अन्नपूर्णको जिज्ञासामा डाबुढाथोकीले नयाँ भेरियन्ट खतरानाक नभएकाले आत्तिहाल्नुपर्ने अवस्था नरहेको बताएका हुन्। उनले भने,'केपी प्रजातिको भेरियन्ट त्यति सङ्क्रामक छैन । यसको प्रभाव खासै छैन। ४२ वटा परीक्षणमा प्रयोगशालाका ओमिक्रोन (जेएन १) सात जनामा र (ओमिक्रोन बी २ )दुई जनामा देखिएको छ । नयाँ भेरियन्ट देखियो भन्दैमा आत्तिहाल्नुपर्ने अवस्था छैन। ' राष्ट्रिय जनस्वास्थ्य प्रयोगशालाले कोरोना भाइरस सङ्क्रमित ४२ जना जिन सिक्वेन्सिङ गर्दा केपी १ केपी २ पुष्टि भएको हो। गत अप्रिल र मे महिनामा सातवटै प्रदेशबाट नमुना सङ्कलन गरी जिन सिक्वेन्सिङ गरिएको थियो । तीमध्ये १२ जनामा केपी १, १७ जनामा केपी २, एक जनामा केपी ३ र एक जनामा केपी ४ देखिएको राष्ट्रिय जनस्वास्थ्य प्रयोगशालाले जनाएको छ। यो नयाँ भेरियन्ट नभएको, ओमिक्रोन भेरियन्टकै सव भेरियन्ट भएकाले नयाँ नाम मात्र दिएको प्रयोगशालाका सूचना अधिकारी कृष्णप्रसाद जैसीले जानकारी दिएका छन्।"
कालीकोटका पुष्प करोडपति बन्दै,"कालीकोट : कालीकोट राष्कोट नगरपालिका९ का अगुवा किसान पुष्पराज बराल लखपतिबाट करोडपति बन्ने भएका छन्। विगत १० वर्षदेखि कृषि पेशा अँगालेका पुष्पराज बरालले वार्षिक रुपमा आफ्नै नर्सरीमा उत्पादन गरेका बिरुवा बेचेर लखपतिबाट करोडपति बन्ने भएका हुन्। बरालले वार्षिक रुपमा बिरुवा बेचेर नाफा मात्र ८ लाख बचत गर्ने गरेको बताए। उनले भने, कर्मचारीलाई तलब छुट्याएर चोखो ८ लाख बचत गर्ने गरेका छौं। आफ्नै नर्सरीमा ब्याड राखेर ओखर कलमी, कागती, स्याउ, डालेघाँस तथा वन पैदावार बिरुवा उत्पादन गरी बिक्री वितरण गर्ने गरेका छौं। शैक्षिक योग्यताका हिसाबले कृषि जेटिए पढेका बरालले स्वदेशमै बसेर गरेको मनग्य आम्दानी देखेर अन्य किसानहरू पनि यो पेशा व्यवसायतिर आकर्षित भएका छन्। विगतका दिनमा पुर्खाहरूले गर्दै आएको परम्परागत सामान्य कृषि पेशा अँगालेका बरालले अध्ययनपश्चात रोजगारीका लागि जागिर पनि खाए। तर आर्थिक अवस्थामा कुनै सुधार आएन। परिवारको छाक टार्न धौंधौं भयो। पछि व्यावसायिक तरिकाले कृषि पेशा तथा नर्सरी व्यवसाय गरेको पहिलो वर्षमै आर्थिक अवस्थामा सुधार आएको छ, उनले भने। बरालले यही पेशा व्यवसायबाट हाल कर्णाली प्रदेशको राजधानी सुर्खेतमा जग्गा किनेको बताए। उनको साथमा हाल एउटा गाडी पनि छ। ३४ वर्षीय बरालका ३ वटा छोरा छोरी छन्। उनको पढाइ लेखाइ गाउँकै विद्यालयमा भइरहेको छ। उनलाई गाउँमा अगुवा किसानका रुपमा सबैले माया गर्ने गरेका छन्। केही सिक्नु पर्यो भने अन्य किसानहरू घरमै आएर सिकेर जान्छन्। अगुवा किसान पुष्पराज बरालको आगामी योजना अझै कलमी ओखर र अन्य ओखरको बगैँचा बनाउने छ। नर्सरीलाई पनि आगामी दिनमा थप निरन्तरता दिने उनको लक्ष्य छ। सामान्य जीवन यापन बिताउँदै आएका बरालको योजना खासै महोत्वकांक्षी छैन। उनी भन्छन्, हामी जस्ता युवाहरूले विदेशमा गएर अर्काको देशमा सुन फलाउन समय खेर फाल्नुभन्दा आफ्नै देशमा काम गरी खानु राम्रो विषय भएको उनको बुझाइ छ। अगुवा किसान बरालले कलमी ओखरलाई प्रतिबोट ५ सय ५०, देखि ६ सयका दरले बिक्री वितरण गर्ने गरेको बताए। उनले भने, अन्य ओखरको प्रतिबोट ५० देखि ८० रुपैयाँमा बिक्री वितरण भइरहेको छ। वार्षिक रुपमा कलमी ओखर र अन्य फलफूलका बिरुवा गरी जम्मा ७ हजार जतिको फलफूलका बिरुवाहरू बिक्री वितरण गर्ने गरेका छौं। उत्पादन गरिएका फलफूलका बिरुवाहरू हाल कर्णाली प्रदेशका १० वटै जिल्लामा बिक्री वितरण भइरहेका छन्। त्यतिमात्र नभई काठमाडौं, पुर्वका जिल्लातिर,सुदूरपश्चिमको बाजुरा जिल्लादेखि गोरखा, खोटाङ हुँदै रुकुम तिर पनि बिरुवाहरू बिक्री वितरण भइरहेका छन्। आफ्नो गाडीमा कहिले पुर्याउन जाने त कहिले उनीहरू आफैं लिन आउने गरेको उनले बताए। उनले भने, आफू औपचारिक रुपमा कृषि व्यवसायमा लागि पनि हाल सम्म स्थानीय सरकारको तर्फबाट कुनै पनि सहयोग भएको छैन। नगरका कर्मचारीहरू आएर कहिलेकहीँ प्राविधिक हिसाबले सुझाव दिने गरेको भएपनि अन्य अनुदानको कार्यक्रम पाएको छैन। नगरले आफ्नै नजिकका मान्छेलाई अनुदानका कार्यक्रम दिने गरेको उनको आरोप छ। अगुवा किसानका रुपमा चिनिएका पुष्पराज बरालले हाल ६ जना कर्मचारीहरूलाई मौसम अनुसार रोजगारी दिँदै आएको बताए। उनले भने, सरकारले हामी जस्ता किसानहरू लागि राम्रो कार्यक्रम ल्याएको खण्डमा राम्रो रोजगारी सिर्जना हुन सक्छ। यदि राष्कोटमा हाइटेक नर्सरीका नाममा करोडौं बजेट गैरकिसानलाई दिने कुनै काम नगरी बजेट पचाउने काम गर्ने हो। अगुवा किसानका लागि राम्रो हुन सक्दैन। राष्कोट नगरपालिका प्रमुख धर्मराज शाही (पोषणले) जिल्लाको राष्कोट नगरपालिकालाई बिरुवा उत्पादनका लागि पकेट क्षेत्र घोषणा गर्ने बताए। उनले भने, आगामी दिनमा जे जस्तो भए पनि अबका दिनबाट अगुवा किसानहरूका लागि क्षमता अभिवृद्धिका कार्यक्रम तालिम गोष्ठी सञ्चालन गर्नुका साथै अनुदानमा आधारित कार्यक्रमहरू विकास गरेर लैजाने छौं।"
"जीप दुर्घटना हुँदा एक जनाको मृत्यु, एक घाइते",फिदिम : शुक्रबार साँझ मेची राजमार्ग अन्तर्गत पाँचथरको फिदिम र भारपाको सीमाना हेंवा खोलामा जीप दुर्घटना भएको छ। दुर्घटनामा परी एक जनाको मृत्यु भएको छ भने एक जना घाइते भएका छन्। नेपालगञ्जका ३५ वर्षीय श्याम बिकको मृत्यु भएको हो। त्यस्तै इलामका ३१ वर्षीय लक्ष्मण मुखिया गम्भीर घाइते भएका हुन्। त्रिशक्ति कन्स्ट्रक्सनको गाडी दुर्घटनामा परेको हो। घाइतेलाई थप उपचारका लागि झापा रेफर गरिएको प्रहरीले जनाएको छ।
फिस्टुला निवारणका लागि मार्गचित्र सार्वजनिक,"काठमाडौं : स्वास्थ्य तथा जनसङ्ख्या मन्त्रालयले फिस्टुला निवारणका लागि मार्गचित्र (२०२४२०३०) सार्वजनिक गरेको छ। आज स्वास्थ्य सेवा विभागमा आयोजित कार्यक्रमबीच स्वास्थ्य तथा जनसंख्यामन्त्री प्रदीप यादव, स्वास्थ्य तथा जनसङ्ख्या राज्यमन्त्री हसिना खान, स्वास्थ्य सेवा विभागका महानिर्देशक डा संगीता कौशल मिश्रा लगायतले मार्गचित्र सार्वजनिक गरेका हुन्। अन्तर्राष्ट्रिय फिस्टुला निवारण दिवसका अवसरमा मार्गचित्र सार्वजनिकीकरण कार्यक्रममा स्वास्थ्य सेवा विभागअन्तर्गतको परिवार कल्याण महाशाखा प्रमुख डा विवेकलाल कर्णले सन् २०१४ देखि सरकारले प्रसूति फिस्टुला रोकथाम तथा उपचारका लागि विभिन्न प्रयास गरिरहेको बताए। उनले भने, सन् २०३० सम्म निवारण गर्ने लक्ष्य लिएर मार्गचित्र बनाएका छौँ। अब्सट्रेटिक फिस्टुला पूर्णरूपमा रोकथाम गर्न सकिन्छ। मार्गचित्रका रणनीतिहरूमा रोकथामलगायत स्क्रिनिङ, उपचार र पुनःस्थापना ध्यान दिइनेछ। उनका अनुसार अब्सट्रेटिक फिस्टुला भनेको योनीबाट निरन्तर रूपमा पिसाब वा दिसा दुवै चुहिने समस्या हो। लामो र कठिन प्रसव व्यथाको अवस्थामा, दक्ष प्रसूतिकर्मीबाट समयमा उपयुक्त सेवा नपाउनाले यस्तो समस्या हुने सम्भावना रहन्छ। गम्भीर प्रसव समस्यामध्ये एक फिस्टुलाको उपचारका अभावमा गम्भीर स्वास्थ्य समस्या, सामाजिक भेदभाव र परिवारबाट बहिस्कृत हुन सक्ने सम्भावना धेरै देखिने उहाँको भनाइ छ। यो समस्याबाट वार्षिक रूपमा दुई सयदेखि चार सय नयाँ पीडित हुने गरेका र त्यो सङ्ख्या हाल नेपालमा चार हजार तीन सय रहेको मन्त्रालयको तथ्यांक छ। नेपालका लागि संयुक्त राष्ट्रसंघीय जनसङ्ख्या कोष (युएनएफपिए) का वन यङ हङले फिस्टुलाको समस्या भोगिरहेका महिलाले शारीरिक, मानसिकका साथै सामाजिक बहिष्करणसमेत भोगिरहेको बताए। उनले भने, यो निवारण गर्न सचेतना आवश्यक छ। आजैदेखि यसमा लगानी गर्यौँ भने भोलिका दिनमा निवारण गर्न सहज हुनेछ। अन्तर्राष्ट्रिय फिस्टुला निवारण दिवस हरेक वर्ष मे २३ का दिन मनाइने गरिन्छ।"
शनिबार देशका यी स्थानमा हुने छ वर्षा,"काठमाडौं : शनिबार कर्णाली र सुदूरपश्चिम प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका पहाडी भूभागका थोरै स्थानहरूमा तथा देशका बाँकी भूभागका एकदुई स्थानमा मेघगर्जनचट्याङहावा हुरीसहित हल्का वर्षाको सम्भावना रहेको छ। शनिबार राति गण्डकी र कर्णाली प्रदेश लगायत देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने महाशाखाले जनाएको छ। गण्डकी र कर्णाली प्रदेशका थोरै तथा बाँकी पहाडी भूभागको एकदुई स्थानमा मेघगर्जनचट्याङहावा हुरी सहित हल्का वर्षाको सम्भावना रहेको छ।"
"ठगी, आपराधिक विश्वासघात तथा आपराधिक लाभ सम्बन्धी कसूर मुद्दाका प्रतिवादी पक्राउ","काठमाडौं : ठगी, आपराधिक विश्वासघात तथा आपराधिक लाभ सम्बन्धी कसूर मुद्दाका प्रतिवादी पक्राउ परेका छन्। पक्राउ पर्नेमा नवलपरासी(बर्दघाट सुस्ता पश्चिम) बर्दघाट नगरपालिका१४ घर भई हाल काठमाण्डौं महानगरपालिका१५ स्वयम्भू बस्ने ३६ वर्षीय मनिलाल बिक रहेका छन्। ठगी, आपराधिक विश्वासघात तथा आपराधिक लाभ सम्बन्धी मुद्दामा कास्की जिल्ला अदालतले गत वैशाख २ गते पक्राउ गर्न अनुमति दिएको थियो। काठमाडौं उपत्यका अपराध अनुसन्धान कार्यालयको टोलीले उनलाई स्वयम्भूबाट पक्राउ गरेको हो। आवश्यक अनुसन्धान तथा कारबाहीका लागि जिल्ला प्रहरी कार्यालय कास्की पठाइएको छ।"
अफ्रिकाअमेरिकाको उच्च शिखरपछि सिर्पालीले गरे सर्वोच्च शिखर सगरमाथा आरोहण,काभ्रे : रुकुम पश्चिमको सानोभेरी गाउँपालिका१० का बम बहादुर बिक (सिर्पाली)ले सर्वोच्च शिखर सगरमाथा आरोहण गरेका छन्। उनले जेठ ६ गते आइतबार बिहान ५ बजेर ५७ मिनेटमा सफल आरोहण गरेका हुन्। सिर्पालीले यसअघि सात महादेशको उच्च शिखर मध्येको दु्ईवटा दक्षिण अमेरिकाको एकान्कागुवा र अफ्रिकी मुलुकको सर्वोच्च शिखर किलिमन्जरोमा सफल आरोहण गरेका थिए। स्थानीय समय अनुसार २०२३ सेप्टेम्बर २७ को बिहान ६ बजेर १८ मिनेटमा तान्जनियाको किलिमन्जरोमा र ६ हजार ९ सय ६२ मिटरकझ एकान्कागुवा स्थानीय समय अनुसार २०२४ फेब्रुअरी १३ बिहान ९५९ बजे सफल आरोहण गरेका थिए। यसअघि उनले मनास्लु हिमाल र लोबुचे पिक पनि आरोहण गरिसकेका छन्। उनी हाल काभ्रेको खानीखोला गाउँपालिका नायब सुब्बा पदमा कार्यरत छ।
प्रशारण लाइन कुर्दै सान्जेन आयोजना,"रसुवा : आमाछोदङमो गाउँपालिका क्षेत्रमा निर्माणाधीन सान्जेन जलविद्युत आयोजनाले विद्युत उत्पादन गर्न राष्ट्रिय प्रशारण लाइन कुरिरहेको छ। नेपाल विद्युत प्राधिकरणले निर्माण गर्न लागेको राष्ट्रिय प्रशारण लाइन निर्माणमा ढिलाइ भएपछि उत्पादित विद्युत खेर जान नदिनका लागि आयोजनाले प्रशारण लाइनको प्रतीक्षा गरिरहेका हुन्। कम्पनीले निर्माण गरिरहेको ४२५ मेगावाटको सान्जेन आयोजनाले गत पुसमा विद्युत उत्पादन गर्ने गरी काम गरे पनि प्रसारण लाइन समयमा नबनेपछि आयोजनाको विद्युत उत्पादन गर्न समस्या परेको हो। गत साउनमा १४८ मेगावाट क्षमताको माथिल्लो सान्जेन आयोजनाबाट विद्युत उत्पादन भइसकेको छ। प्रसारण लाइन समयमा नबनेपछि आयोजनाबाट उत्पादित विद्युत वैकल्पिक प्रसारण लाइनमार्फत चिलिमेको विद्युत प्रवाह हुने संरचनामा जोडिएको थियो। चिलिमेदेखि त्रिशूली३बी हबसम्मको २२० केभी प्रसारण लाइनको निर्माण अहिलेसम्म पूरा नगर्दा समस्या भएको हो। प्रशारण लाइनको काम भइरहेकोले सोही अनुसार काम भइरहेको छ। प्रशारण लाइन अभावले टेस्टिङ र कमिसनिङको काम बाँकी छ, आयोजना प्रमुख अर्पण बहादुर सिंहले भने १५ जुनसम्म हामीले विद्युत उत्पादन गरिसक्छौं त्यसबेलासम्म प्राधिकरणले प्रशारण लाइन पनि सम्पन्न गर्नेछ। वेट कमिसनिङ प्राप्त हुनुअघिको काम सम्पन्न भएको हुन लागेको सिंहले बताए। नाका बन्दीका कारण भएको सान्जेन खोलाको पानी तिलुचे बगरमा बाँध बाँधेर एक हजार ४ सय मिटर लामो सुरुङ तथा ४ सय ८० मिटर लामो पेनष्टक पाइपबाट विद्युत उत्पादन गर्ने योजना रहेको छ। त्यसै विद्युत गृहबाट निस्कने पानी र सिम्बुखोलाको पानी समेत थपेर अर्को सान्जेन आयोजना निर्माण भएको हो।"
सिरोहियालाई थप ३ दिन हिरासतमा राख्न अदालतको अनुमति,जनकपुरधाम : जिल्ला अदालत धनुषाबाट ३ दिनको म्याद लिएर अनुसन्धान गरिरहेको धनुषा प्रहरीले कान्तिपुर मिडिया ग्रुपका अध्यक्ष कैलाश सिरोहियालाई थप ३ हिरासतमा राखेर अनुसन्धानको अनुमति दिएको छ। जिल्ला प्रहरी कार्यालय धनुषाले अनुसन्धान भन्दै अदालतबाट थप ३ दिनको म्याद लिएको हो। प्रहरीले जिल्ला सरकारी वकिलको कार्यालयमार्फत सिरोहियालाई थप ५ दिन हिरासतमा राख्न अनुमति मागेको थियो। जिल्ला न्यायाधीश रोमाकान्त ज्ञवालीको इजलासले सिरोहियालाई थप ३ दिन हिरासतमा राख्न अनुमति दिएको स्रेस्तेदार कैलाश भट्टराईले बताए। नागरिकतासम्बन्धी मुद्दामा सिरोहियालाई जेठ ८ गते काठमाडौंस्थित कान्तिपुरको कार्यालयबाट पक्राउ गरिएको थियो। अनुसन्धानका लागि धनुषा ल्याइएका सिरोहियालाई यसअघि ३ दिन हिरासतमा राख्न अदालतले अनुमति दिएको थियो। यसअघि दिएको अनुमति जेठ १० गतेसम्म थियो। हिजो सार्वजनिक विदा परेकाले प्रहरीले आज अदालतमा उपस्थित गराएको थियो। आज अदालतले जेठ १३ गतेसम्म हिरासतमा राख्ने अनुमति दिएको हो। उनलाई नागरिकता कीर्तेको आरोप लगाइएको छ। सिरोहियाले भने आफूले एउटामात्र नागरिकता लिएको र कुनै फेरबदल नगरेको प्रष्टीकरण दिएका छन्।
बोक्सीको आरोपमा महिलालाई कुटपिट गर्ने युवक पक्राउ,तानसेन : बोक्सीको आरोपमा महिलालाई कुटेको आरोपमा युवक पक्राउ परेका छन्। बगनासकाली गाउँपालिका९ का २९ वर्षीय पदम बस्याललाई बोक्सी भन्दै महिलालाई कुटपिट गरेको आरोपमा प्रहरीले पक्राउ गरेको हो। भैँसी बिरामी भएको भन्दै झारफुक गर्न बस्याल समक्ष पुगेकी ती महिलालाई गएको जेठ ६ गते बोक्सीको आरोप लगाई बस्यालले कुटपिट गरेको प्रहरीले जनाएको छ। कुटपिटबाट घाइते भएकी ती महिलाले बोक्सी आरोप कसुर अन्तर्गत कारबाही गरी पाउँ भनि प्रहरीमा निवेदन दिएपछि प्रहरीले बस्याललाई पक्राउ गरेको हो। प्रहरीले बस्याललाई जेठ ९ गते बुधबार पक्राउ गरेको हो। घाइते महिलालाई छिमेकी आएर उद्धार गरेका थिए। उक्त घटनाका बारेमा थप अनुसन्धान भइरहेको जिल्ला प्रहरी कार्यालयले जनाएको छ। बस्यालले विगत समयदेखि नै गाउँमा झारफुक गर्दै आएका थिए।
तीन महिनामा मरे तीन पाटेबाघ,नवलपुर : चितवन राष्ट्रिय निकुञ्ज र मध्यवर्ती क्षेत्रसँग नजिक रहेका नवलपरासी (बर्दघाटसुस्तापूर्व)का राष्ट्रिय तथा सामुदायिक वनमा दुलर्भ पाटेबाघको गतिविधि बढेसँगै मृत्यु हुनेक्रम बढेको छ। जिल्लामा गएको फागुनदेखि जेठ ९ गतेसम्म तीन पाटेबाघ मृत फेला परेका छन्। निकुञ्ज र मध्यवर्ती सामुदायिक वनभन्दा बाहिर रहेका जनावरको निकुञ्जले संरक्षणमा ध्यान नदिने र डिभिजन वन कार्यालयले आफ्नो इलाकामा रहेका वन्यजन्तुको गणना नगर्ने गरेका कारण यो क्षेत्र अहिले पाटेबाघका लागि असुरक्षित बन्दै गएको छ। यसअघि दुई भाले पाटेबाघ मृत फेला परेका थिए भने अहिले फेरि पोथी पाटेबाघ मृत फेला परेको हो। विनयी त्रिवेणी गाउँपालिका२ दुम्किबासको विनयी खोला बगरमा पाटेबाघ देखेपछि स्थानीयले शव डिजिभन वन कार्यालय दुम्किबासलाई खबर गरेको थियो। खोला किनारमा चार र पाँच दिनदेखि स्थानीयले पाटेबाघ देखे पनि मानवीय क्षति हुने ढङ्गले आक्रमण नगरेपछि कसैले चासो दिएका थिएनन्। पछिल्लो समय बाघको गतिविधि शङ्कास्पद लागेपछि स्थानीयले वन कार्यालयलाई खबर गरेको जनाएका छन्। प्रहरीसहित घटनास्थलमा पुगेको डिभिजन वन कार्यालयका कर्मचारीले मृत बाघ फेला पारेको सब डिभिजन वन कार्यालय दुम्किबासका वन अधिकृत कुलचन्द्र दवाडीले बताए। अर्को बाघको आक्रमणबाट घाइते भएर जङ्गल बाहिर निस्केको उक्त बाघलाई बेलैमा उद्धार गरेर उपचार गरेको भए बचाउन सकिने सम्भावना रहेको उल्लेख गर्दै दवाडीले उद्धारमा ढिलाइ भएको बताए। यसअघि यस क्षेत्रमा बँदेललाई थाप्न राखेको पासोमा परेर एउटा भाले पाटेबाघ मरेपछि गाडेर राखेको अवस्थामा भेटिँदा पनि यस क्षेत्रमा बाघको संरक्षण र उद्धारमा ध्यान दिइएको छैन। पछिल्लो पटक बुधबार साँझ फेला परेको करिब १० वर्षको पोथी पाटेबाघ सिकारीको आक्रमणबाट नभई भाले बाघ वा अन्य कुनै जङ्गली जनावरको आक्रमणबाट घाइते भई बिरामी परेर मरेको चितवन राष्ट्रिय निकुञ्जका पशु चिकित्सक डा विजयकुमार श्रेष्ठले जानकारी दिए। बुधबार मृत भेटिएको पाटेबाघलाई शव परीक्षणपछि बिहीबार डिभिजन वन कार्यालय कावासोतीको क्षेत्रभित्र खाडल खनी पुरिएको छ। निकुञ्ज र मध्यवर्ती क्षेत्रभित्र बाघका लागि पर्याप्त आहार भए पनि नयाँ बयस्क बाघ र बुढा भएका बाघ बस्ती नजिकका जङ्गलमा नयाँ बासस्थान खोजेर आउने गर्छन्। नवलपुरका राष्ट्रिय तथा सामुदायिक वनमा १० देखि १२ पाटेबाघ रहेको अनुमान गरिएको छ। नवलपुरमा अहिलेसम्म मृत भेटिएका तीन पाटेबाघमध्ये एउटालाई खाडल खनेर गाडिएको अवस्थामा फेला पारेकाले नवलपुरका वन क्षेत्रमा तस्करको निशानामा बाघ रहेको प्रष्ट हुन्छ। मृत भेटिएका तीनमध्ये अन्य दुईको मृत्यु शङ्कास्पद रहेको पशु चिकित्सक डा श्रेष्ठले बताए। जिल्ला प्रहरी कार्यालय नवलपुरका सूचना अधिकारी प्रहरी नायब उपरीक्षक वेदबहादुर पौडेलले अघिल्ला दुई पाटेबाघ मरेको घटनामा अझै अनुसन्धान जारी रहेको बताए। उनले बँदेल मार्न थापेको पासोमा परेर बाघ मरेको भन्ने खुले पनि कसले मारेको भन्ने अझै एकिन भएको छैन।
टिप्ताला नाका आजदेखि खुला,"ताप्लेजुङ : ताप्लेजुङको टिप्ताला नाका शुक्रबारदेखि खुला गरिएको छ। नेपालचीनको सिमानामा रहेको यो नाका कोरोना महामारीयता बन्द थियो। लामो प्रयासपछि शुक्रबारदेखि नाका खुलेको फक्ताङलुङ गाउँपालिका७ वडाध्यक्ष तथा चीनको तिब्बत डिङजी काउन्टी जानकार छेतेन लामाले बताए। लामाका अनुसार नाका खुला गरिएसँगै नेपालबाट ३० जना व्यापारी चीन प्रवेश गरेका छन्। उनीहरूले नेपालमा उत्पादित गलैँचा, दूधजन्य पदार्थ घ्यू, छुर्पीलगायका सामग्री लगेका छन्। उनीहरू करिब १० दिनसम्म तिब्बतमा रहनेछन्। गत वैशाख अन्तिम साता प्रमुख जिल्ला अधिकारी रवीन्द्रप्रसाद आचार्यको नेतृत्वमा सुरक्षा निकायलगायतको एक टोली टिप्ताला नाका पुगेको थियो। जिल्ला प्रशासन कार्यालय ताप्लेजुङका अनुसार चीनतर्फबाट तिब्बतको डिङजी काउन्टी सरकारका अधिकारीसँगको समन्वयमा गत वैशाख २५ गते नाका खुलाउने सहमति भएको थियो। चीनतर्फबाट तयारी पूरा गरेर शुक्रबारदेखि नाका खुलाएको जिल्ला प्रशासन कार्यालय ताप्लेजुङले जनाएको छ। नेपालबाट व्यापार अध्ययनका लागि पहिलो चरणमा ३० जना व्यापारी तिब्बतको रिउ प्रवेश गरेका हुन्। सीमावर्ती क्षेत्रमा बसोबास गर्ने एक सय १५ जनाले तिब्बत प्रवेशका अनुमति लिएका छन्। जिल्ला प्रशासन ताप्लेजुङका अनुसार फक्ताङ्लुङ गाउँपालिका६ लेलेप र ७ ओलाङचुङगोलाबासीले अनुमतिपत्र लिएका छन्। त्यस्तै मिक्वाखोला गाउँपालिका५ पापुङका नागरिकले समेत अनुमति पाएका छन्। टिप्ताला नाका कोरोना महामारीयता बन्द थियो। आचार्यले टिप्ताला नेपालतिब्बतको महत्वको व्यावसायिक नाकासमेत भएकाले द्विदेशीय व्यापार प्रवर्द्धनमा समेत यो नाकालाई भरपूर उपयोग गर्नुपर्ने बताए। व्यावसायिक हिसाबले यो नाका महत्वको छ, यसलाई उपयोग गर्ने गरी सबै पक्षबाट सहयोग र समन्वय जरुरी छ, उनले भने। हिमाली क्षेत्रमा बसोबास गर्ने समुदायको प्रमुख पुर्खौली पेसा पशुपालनमा(याक) निर्भर हुँदै आएको छ। चीनका बजारमा चौँरी याकहरूको माग राम्रो छ। यहाँका चौँरी याक चीन निर्यात गर्नका लागि चौँरी याक गोठलाई मुख्य पेसाको लिएका छन्। चौँरी याक निर्यात हुन नसक्दा किसानलाई आर्थिकरुपमा समेत संकट बेहोर्नुपरेको मिक्वाखोला गाउँपालिका५ का चौँरी याक पालक मिलन दोर्जेको भनाइ छ। पाँच हजार दुई सय मिटर उचाइमा रहेको टिप्ताला भञ्ज्याङमा दुई साता अगाडि मात्र पहिलोपटक नेपाली गाडी (ट्याक्टर) पुर्याइएको थियो। सडक निर्माण कम्पनीका ठेकेदार पेम्बा ठिले शेर्पा छ वर्षदेखिको मेहनत सफल भएको बताए। ताप्लेजुङ सदरमुकाम फुङलिङबाट टिप्ताला भञ्ज्याङको दूरी ८५ किलोमिटर छ। आयोजनाका म्यानेजर राजीव लामिछानेका अनुसार ट्याक्टर सदरमुकाम फुङलिङबाट सीमानासम्मै पुग्छ। सडक निर्माणमा द्विदेशीय सिमाना नजिकैको बस्ती ओलाङचुङगोलाबासीहरूको पनि त्यतिकै योगदान छ। यहाँ जन्मेर देश विदेशमा रहेकाबाट प्राप्त दुई करोड रुपैयाँभन्दा बढी रकमबाट सिमानादेखि बस्तीसम्मको २४ किलोमिटर सडक निर्माण गरिएको थियो। तमोर नदीको उद्गमस्थलसमेत रहेको टिप्ताला भञ्ज्याङदेखि तमोरको किनारै किनार धनकुटाको मूलघाट, भेँडेटार हुँदै विराटनगरको रानी भन्सारसम्मको दुरी करिब तीन सय मिटर रहेको सडक कार्यालयले जनाएको छ। त्यसैले यो सडकलाई उत्तरतर्फको सबैभन्दा छोटो दूरीको सडक भएको सडक कार्यालयको दाबी छ। रासस"
कीर्तिमानी कामीरितालाई काठमाडौंमा भव्य स्वागत (फोटो फिचर),काठमाडौं : ३० पटक सर्वोच्च शिखर सगरमाथाको सफल आरोहण गरेर आफ्नै कीर्तिमान तोडेका कामीरिता शेर्पा काठमाडौं आइपुगेका छन्। त्रिभुवन अन्तर्राष्ट्रिय विमानस्थलमा शुक्रबार कामीरिताको भव्य स्वागत गरिएको छ। उनले बुधबार बिहान ७:४९ बजे ३०औं पटक सगरमाथाको चुचुरोमा पुगेका थिए। उनले यो सिजनमा मात्रै दुई पटक सगरमाथा आरोहण गरेका छन्। त्यस्तै पासाङ दावाले हालसम्म २७ पटक सगरमाथाको सफल आरोहण गरेका छन्।
सामुदायिक विद्यालयले शुल्क लिए कारबाही,"सिन्धुपाल्चोक : सिन्धुपाल्चोकको सुनकोशी गाउँपालिकाले चालु शैक्षिक सत्रदेखि गाउँपालिका भित्रका सबै सामुदायिक विद्यालयहरूमा कुनै पनि शुल्क लिन नपाउने निर्णय गरेको छ। संघीय सरकारले कक्षा १ देखि १० सम्म निःशुल्क भने पनि सामुदायिक विद्यालयहरूले विभिन्न बहानामा विद्यार्थीहरूसँग शुल्क लिइरहेको अभिभावकहरूले गुनासो गरेपछि गाउँपालिकाले कक्षा १ देखि १२ सम्म कुनै पनि शुल्क लिन नपाउने निर्णय गरेको हो। गाउँ शिक्षा समितिको बैठकले चालु शैक्षिक सत्रदेखि गाउँपालिकामा सञ्चालनमा रहेको कक्षा १२ सम्मका विद्यालयमा कुनै शुल्क लिन नपाउने निर्णय गरेको गाउँ शिक्षा समितिका संयोजक एवम पालिका अध्यक्ष टपिन्द्रप्रसाद तिमिल्सिनाले जानकारी दिए। विद्यार्थी भर्नाको बेलामा शुल्क नलिए पनि सहयोग शुल्क, परीक्षा शुल्कका नाममा विद्यार्थीसँग शुल्क लिएको अभिभावकहरूले गुनासो गर्दै आएका थिए। गाउँपालिकाले सामुदायिक विद्यालयहरूमा निजी स्रोतमा शिक्षकहरू पनि राख्न नपाउने निर्णय गरेको छ। निजी स्रोतका शिक्षकहरू राख्नका लागि भन्दै विद्यार्थीसँग शुल्क लिने गरिएको रहेछ, अब हामीले कक्षा १२ सम्मको शिक्षा पूर्णरुपमा निःशुल्क बनाउनका लागि निजी स्रोतमा शिक्षक राख्न नपाउने निर्णय गरेका छौं, अध्यक्ष तिमिल्सिनाले भने। विद्यालयहरूमा विद्यार्थी र शिक्षकहरूको अनुपात हेरेर बढी भएको विद्यालयबाट शिक्षक मिलान गरेर कम भएको विद्यालयमा शिक्षक पठाउनका लागि गाउँ शिक्षा समितिका सदस्य कृष्णप्रसाद सुवेदीको संयोजकत्वमा तीन सदस्य कार्यदल समेत गठन गरेको छ। कार्यदलले एक साताभित्र प्रतिवेदन दिएपछि त्यसैको आधारमा शिक्षक मिलान गर्ने गाउँपालिकाका प्रमुख प्रशासकीय अधिकृत मोहनकुमार श्रेष्ठले जानकारी दिए। गाउँपालिकामा सञ्चालित कक्षा १२ सम्म अध्ययन हुने विद्यालयहरूमा समान रुपमा दिवाकालीन रुपमा अध्ययन गर्ने व्यवस्था मिलाइएको समेत गाउँपालिकाले जानकारी दिएको छ। सुनकोशी गाउँपालिकामा कक्षा १२ सम्म पढाइ हुने विद्यालयहरू ६ वटा रहेका छन्। गाउँपालिकाभित्र जम्मा २६ सामुदायिक विद्यालयहरू रहेका छन्। गाउँपालिकाले कक्षा ५ सम्म सञ्चालित विद्यालयहरूमा १० जना भन्दा कम विद्यार्थी रहेका विद्यालयलाई मर्ज नभनि नजिकै रहेको विद्यालयमा गएर पढ्दै, पढाउँदै गर्ने निर्णय समेत गरेको छ।"
नाढी तालको अवस्था बेहाल,मलंगवा : सर्लाहीको चन्द्रनगर गाउँपालिकामा रहेको नाढी तालको अवस्था अहिले दयनीय छ। तालको पानी सुक्दा एक वर्षदेखि चौपायाको चरण क्षेत्र बनेको छ। ५२ विगाहामा फैलिएको प्राकृतिक तालको संरक्षण नहुँदा चरण क्षेत्रमा परिणत भएको स्थानीयबासीको भनाइ छ। माछा पालन तथा पर्यटनका लागि ख्याति कमाएका ताल सुकेर जाँदा गाउँपालिकालाई बर्सेनि एक करोडभन्दा बढीको क्षति पुगेको छ। २०७२ चैत २४ गते चुरेतराई मधेश संरक्षण विकास समिति कार्यक्रमअन्तर्गत नेपाली सेनाले सौन्दर्यकरण गरेको तालको संरक्षण हुन नसक्दा ताल कुरुप समेत बनेको छ। राज्यको लगानीमा सौन्दर्यकरण गरिएको तालको हाल अहिले बेहाल बनेको स्थानीय पुनीत पासवानले बताएका छन्। ७ वर्ष पहिले नेपाली सेनाले सौन्दर्यकरण गरेको थियो। पर्यटकका लागि राम्रो गन्तव्य थियो। सुरुको वर्षहरूमा ठूलो मात्रामा पर्यटकहरू तालमा घुम्न आउँथे। स्थानीयवासीले रोजगारी समेत पाएका थिए। स्थानीय व्यापार पनि फस्टाएको थियो। अहिले यो ताल चरण क्षेत्रमा परिणत भएको छ। तालमा रहेको डुङ्गाहरू समेत बिग्रेर गएको छ। पिकनिकका लागि बनाइएका संरचनाहरू पनि भत्केर गएको छ। संरक्षणको पर्खाइमा रहेको ताल प्रति कसैको चासो छैन। बर्सेनि करोडौंको आम्दानी दिने तालको अवस्था हेर्दा दुःख लाग्ने गरेको पासवानले बताए। स्थानीयबासीका लागि पनि बिहान बेलुकाको घुम्ने तथा समय व्यतीत गर्ने ठाउँ थियो। ताल सुकेर जाँदा स्थानीय उद्योग व्यापारहरू चौपट भएको आरती होटलकी सञ्चालक सुरुज देवी जयसवालले बताएकी छिन्। सुरुका वर्षहरूमा व्यापार राम्रो हुन्थ्यो। अहिले घर भाडा तिर्न समेत समस्या छ। पहिले दिनमा ५६ हजारको व्यापार हुन्थ्यो। अचेल एक हजारको पनि व्यापार हुँदैन। पसल लिएर अर्को स्थानमा जाउँ भन्दा पनि उपाय छैन। ताल फेरी राम्रो हुन्छ की भनेर आशा लगाएर बसेकी छु। ऋण लिएर पसल सञ्चालन गरेको थिएँ। साहुको पैसा समेत तिर्न समस्या भएको छ। ताल कुरुप बनेपछि धेरै व्यापारीहरू यहाँबाट पलायन भएको छ। गाउँसभा समयमा नहुँदा तालको सौन्दर्यकरण र ठेक्का लाग्न नसकेको चन्द्रनगर गाउँपालिकाका अध्यक्ष राजकुमार महतोले बताएका छन्। ताल ठेक्का लाग्न नसक्दा बर्सेनि एक करोड भन्दा बढीको क्षति हुन पुगेको महतोले बताएका छन्। स्थानीय राजनीतिक दलको खिचातानीका कारण पनि तालको कामलाई अगाडि बढाउन नसकेको अध्यक्ष महतोको दुखेसो छ। विगतका स्थानीय तहले ५ वर्षका लागि ५ करोड २० लाखमा ताल ठेक्का लगाएका थिए। ठेक्काको म्याद २०८० वैशाख ६ गते समाप्त भयो। म्याद समाप्त हुन लागेको ५६ महिना अगाडिदेखि नै ठेकेदारले ताल सुकाएर माछा मार्न लागेको थियो। पालिकाले पानी ननिकालि माछा मार्नका लागि भन्दा ठेकेदार अदालतमा मुद्दा हाले। अदालतले ठेक्का अवधिमा केही नगर्न पालिकालाई भने पछि उनीहरू पानी सुकाएर माछा मार्ने काम गरेको थियो। तालमा बचेको केही पानी पनि स्थानीय किसानहरू सिँचाइका लागि खेतमा लगाएपछि ताल सुक्न गएको महतोले बताए। स्थानीय किसानलाई तालको पानी ननिकाल्न भनेपछि उनीहरू झगडा गर्न समेत आएका थिए। तालको सौन्दर्यका लागि राष्ट्रिय योजना आयोगबाट बजेट आएको छ। डीपीआरको काम भइसकेको छ। चाँडै नै टेन्डर गरी सौन्दर्यकरणको काम अगाडि बढाइने महतोको दाबी छ। ताल सुकेपछि डिल बनाउने र अतिक्रमण भएको तालको जमिन निकाल्ने काम भएको महतोले बताएका छन्। तालमा पानी भर्नका लागि अधबारा खोलालाई बाँधेर पानी ल्याउने काम गर्ने योजना रहेको अध्यक्ष महतोले बताएका छन्।
बचत रकम फिर्ता माग गर्दै सहकारी पीडितको रिले अन्सन सुरू,काठमाडौं : सरकारले आफूहरूको मागप्रति गम्भीरता नदेखाएको भन्दै सहकारी पीडितहरूले काठमाडौंमा प्रदर्शन गरेका छन्। सहकारीको रकम अपचलन गर्नेहरूलाई कारबाही माग गर्दै बचतकर्ताको रकम फिर्ता गर्ने सहमति सरकारले गरेपनि कार्यान्वयन नभएको आरोप लगाए। उनीहरूले आजदेखि माइतीघरमा नै रिले अन्सन सुरू गरेका छन्। सरकारले आफूहरूसँग विगतमा गरेका कुनै पनि सम्झौता कार्यान्वयन नगरेकाले तेस्रो चरणको आन्दोलन घोषणा गरेको सहकारी बचतकर्ता संरक्षण राष्ट्रिय अभियान महासंघका अध्यक्ष कुसलभ केसीले बताए। सहकारी पीडितहरूको माग पूरा नभएसम्म अब आन्दोलन देशैभर सशक्तरूपमा अगाडि बढाउने उनले बताए। उनले आफ्नो बचत फिर्ता नपाउँदाको नागरिकको पीडा सरकारले सुन्नुपर्ने उल्लेख गरे।
त्रिभुवन अन्तर्राष्ट्रिय विमानस्थल खुल्यो,काठमाडौं : त्रिभुवन अन्तर्राष्ट्रिय विमानस्थल खुलेको छ। शुक्रबार बिहान विमानस्थलको धावन मार्गमा खाल्डो देखिएपछि सबै विमानहरू करिब आधी घण्टा होल्ड भएका थिए। प्राविधिकहरूले उक्त खाल्डोको निरीक्षण गरेपछि विमानस्थल सञ्चालनमा आएको हो। रन वे ०२ को जमिन चर्किएपछि(क्रयाक) आन्तरिक र अन्तर्राष्ट्रिय उडानहरू प्रभावित भएका थिए। थाइ र मलेसियन एयरलाइन्सका जहाजहरू सिमराको आकाशमै होल्ड भएका थिए ।
नेपालमा कोरोनाको नयाँ भेरियन्ट 'केपी१' र केपी२' पुष्टि,"काठमाडौं : नेपालमा कोरोना भाइरसको नयाँ भेरियन्ट 'केपी१' र 'केपी२' पुष्टि भएको छ। स्वास्थ तथा जनसंख्या मन्त्रालयका अनुसार राष्ट्रिय जनस्वास्थ्य प्रयोगशालामा कोरोना पोजिटिभ भएका ४० नमूनाको जीन सिक्वीन्सिङ गर्दा 'केपी१ र केपी२ भाइरस भएको पुष्टि भएको प्रयोगशालाले जनाएको छ। उक्त भेरियन्ट सिंगापुर,अमेरिकालगायत अफ्रिकी मुलुकमा देखिएको मन्त्रालयले जनाएको छ। तर, यो भेरियन्ट घातक नभएको जनाइएको छ।"
"डढेलोले कति क्षेत्र जल्यो ? सरकार भन्छ, थाहै छैन","काठमाडौं : एक साता अघिसम्म मुलुक डढेलोको रापले आक्रान्त थियो। जताततै डढेलोले घर, गोठ, वन र सामुदायिक भवन जलेका थिए। हजारौ पशुपन्छी मरे, करोडौंको धनमाल क्षति भयो। तर, उक्त डढेलोले के कति क्षेत्रफल विनास गर्यो भन्ने तथ्यांक सरकारी निकायसँग नै छैन। जबकी हरेक वर्ष डढेलोले मुलुकमा करोडौंको धनजनको क्षति हुने गरेको छ। वन तथा भूसंरक्षण विभागका उपमहानिर्देशक दीपक ज्ञवाली डढेलोमा मारमा मुलुकको के कति क्षेत्र पर्यो भन्ने तथ्यांक निकाल्न चुनौती रहेको बताउँछन्। स्थानीय जिल्ला वन अधिकृतहरूले डाटा संकलन गरेर पठाएपछि मात्रै क्षेत्रफल निस्किन सक्छ। त्यो पनि ठ्याक्कै यति हेक्टर भन्ने हुँदैन, ज्ञवालीले थपे, सबैले डाटा पठाउँदैनन्। क्षेत्रको हिसाबले भन्न सकिने अवस्था छैन। अनुमानित तथ्यांक मात्रै हुन्छ। मन्त्रालयले निती निर्माणका काम मात्रै हेर्ने भएकाले डढेलोको तथ्यांक राखेको छैनः बद्रीराज ढुंगाना, प्रवक्ता, वन तथा वातावरण मन्त्रालय कति क्षेत्र डढेलोमा परयो भन्ने तथ्यांक निकाल्न चुनौती छः वन तथा भूसंरक्षण विभागका उपमहानिर्देशक दीपक ज्ञवाली वन तथा वातावरण मन्त्रालयका प्रवक्ता बद्रीराज ढुंगाना पनि अनुसन्धानदाताले अनुसन्धान गरेको बाहेक ठ्याक्कै डाटा नभएको बताउँछन्। ढुंगानाले भने, मन्त्रालयले नीति निर्माणका काम मात्रै हेर्ने भएकाले डढेलोको तथ्यांक राखेको छैन। त्यसका लागि रिसर्च आर्टिकलहरू नै हेर्नुपर्छ। क्षेत्रगत हिसाबमा गरिएको अध्ययन हेर्नुपर्छ। ठ्याक्कै मिल्ने डाटा हुँदैन। तर, के कति डढेलो लाग्यो भन्ने संख्या भने निकालिन्छ। वन तथा भूसंरक्षण विभागअन्तर्गत रहेको डढेलोको पहिचान तथा अनुगमन प्रणालीको तथ्यांकअनुसार सन् २०२४ मा ५ हजार ८९ वटा डढेलोका घटना भएका छन्। सन् २०२३ मा ३ हजार १ सय ९५, सन् २०२२ मा १ हजार ५ सय २८ थियो। तर, सन् २०२१ मा ६ हजार ५ सय ३७ वटा डढेलो लाग्यो। सन् २०२० मा १ हजार १२ वटा डढेलोको घटना भएका छन् भने सन् २०१९ मा ३ हजार २ सय १९ वटा डढेलो लागेको छ। त्यसैगरी २०१८ मा १ हजार ३ सय ३ र सन् २०१७ मा १ हजार ५ सय ४५ वटा डढेलोको घटना भएका छन्। सन् २०१६ मा ५ हजार १ सय ९० वटा डढेलो लागेका थियो। यी तथ्यांकले डढेलोको संख्या बढीरहेको प्रष्ट्याउँछ। राष्ट्रिय निकुन्ज र संरक्षित क्षेत्रमा डढेलो डढेलोले कुनै पनि क्षेत्र बाँकी राखेको छैन। राष्ट्रिय निकुन्ज तथा संरक्षित क्षेत्रहरूमा बारम्बार डढेलो दोहोरिएको तथ्यांक छ। जसका कारण कतिपय अवस्थामा महत्वपूर्ण वनस्पति तथा जनावरहरू लोप हुनसक्ने चुनौती थपिएको छ। शुक्लाफाँटा राष्ट्रिय निकुञ्जका संरक्षण अधिकृत मनोज ऐरले सन् २००१ देखि २०२० को अवधीमा तराई क्षेत्रमा अत्यधिक डढेलो लागेको अनुसन्धानबाट देखिएको बताउँछन्। उनको अनुसन्धानले कन्चनपुर, बाँके, बर्दिया र पर्सामा फेब्रुअरीदेखि मेसम्म अत्यधिक डढेलो लागेको देखाएको छ। ती सबै जिल्लामा राष्ट्रिय निकुन्जहरू छन्। परम्परागत डढेलो सदियौंदेखि एउटै सिजनमा लाग्दै आएकाले वन्यजन्तुहरू आगोसँग अनुकूलित र अभ्यस्त हुन्छन् पहिलादेखि नै आगो लाग्ने भएकाले उनीहरूलाई त्यो समय तालिका थाहा हुन्छः संरक्षण अधिकृत मनोज ऐर। राष्ट्रिय निकुन्ज निरन्तर जोडिएको र संरक्षित हुने भएकाले पातपतिंगर थुप्रिएको हुँदा आगलागी भएपछि ठूलो क्षेत्र जल्ने गर्छ। त्यहाँ ४५ डिग्रीसम्म तापक्रम पुग्ने हुँदा डढेलो थप आक्रामक बन्छ। उनका अनुसार २० वर्षको अवधिमा बर्दीया राष्ट्रिय निकुन्जमा चार हजार स्वायर किलोमिटरभन्दा बढी क्षेत्र डढेलोमा परेको छ। त्यसैगरी शुक्लाफाँटा राष्ट्रिय निकुञ्जमा सन् २००१ देखि २०२० भित्रमा सत्र सय २८ वटा डढेलो लागेको छ। त्यसले १ हजार ५१ वर्ग किलोमिटर क्षेत्र जलेको देखिन्छ। शुक्लाफाँटा भारतसँग जोडिएकाले भारततिरबाट आगो सल्किएर आउने गरेको उनले बताए। ग्लोबल फायर पेरीमिटरका अनुसार उच्च हिमाली जिल्लामा जाडो समयमा पाटनहरूमा गोठ लैजाँदा आगो लाग्ने गर्छ। हिमाली जंगलमा आगो लाग्दा रुखै जल्ने हुन्छ। त्यो चक्र १५ देखि २० वर्षमा एक पटक दोहोरीन्छ। तर, तराई र पहाडमा वर्षमा एकपटक डढेलो लागिरहेको देखिएको ऐरले बताए। मानवीय कारणले नै डढेलो लाग्दै आएको छ। कतिपयले शिकार गर्न पनि आगो लगाउने गरेकाछन्। एकातिरबाट आगो लगाएर अर्को गौंडामा बस्ने र वन्यजन्तु भागेर आउँदा ढुकेर मार्ने चलन पहाडी जिल्लामा यथावत रहेको उनले जनाए। कतिले वन्यजन्तुबाट डर हुने र आगोबाट भाग्छ भन्ने बुझेर डढेलो लगाउँछन्। त्यसले वन्यजन्तु र वनस्पतिमा नराम्ररी असर गर्ने ऐरले बताए। के वन्यजन्तु डढेलोसँग अनुकूलित हुन्छन् ? परम्परागत डढेलो सदियौंदेखि एउटै सिजनमा लाग्दै आएकाले वन्यजन्तुहरू आगोसँग अनुकूलित र अभ्यस्त भएको ऐर बताउँछन्। जनावरहरूले टाढैदेखि धुँवाको गन्ध थाहा पाउने भएकाले सचेत हुन्छन्। ठूलो जनावरहरू सुरक्षित ठाउँमा गएर बस्छन। भाग्न नसक्ने साना जनावर, दुलोमा बस्नेहरू आगोको राप पुग्ने दूरीभन्दा मुनि जान्छन् ऐरले थपे कतिपय जीवजन्तु पोखरी, खोलाको छेउछाउमा निस्किन्छन्। पहिलादेखि नै आगो लाग्ने भएकाले उनीहरूलाई त्यो समय तालिका थाहा हुन्छ। डढेलोको विषयमा गम्भिर हुनुपर्ने समय आइसकेको छ। डढेलोको विषयमा वृहत अनुसन्धान गर्न बाँकी छ। यसको असर सोचेभन्दा बढी छः वेद प्रसाद ढकाल, उपमहानिर्देशक, राष्ट्रिय निकुन्ज तथा वन्यजन्तु विभाग तर, बेमौसमी आगो लागेमा जनवरलाई असर गर्छ। हिजोआज समयभन्दा पहिला नै बेमौसमी डढेलो लाग्न थालेकाले चुनौती बढीरहेको छ। एकदमै ठूलो (क्राउन फायर) भएमा भाग्नै नसक्ने अवस्था आएमा जनावर र वनस्पति मा नराम्रो असर गर्छ। राष्ट्रिय निकुञ्ज तथा वन्य जन्तु संरक्षण विभागका उपमहानिर्देशक वेदप्रसाद ढकाल भन्छन्,आगलागीका हकमा ठुला खालका जनावरले अनुकूलन गरे पनि आवतजावत गर्न नसक्ने प्रजातीलाई असर हुन्छ। कतिपय अवस्थामा वन्यजन्तु भाग्न नसक्ने अवस्थामा पनि हुन्छन। आगलागी हुँदा आगो सहन सक्ने खालका प्रजाति पुनः आए पनि अन्य प्रजातीहरू लोप हुनसक्ने खतरा हुन्छ। डढेलोको विषयमा गम्भिर हुनुपर्ने समय आइसकेको ढकाल बताउँछन्। ढकाल भन्छन्, डढेलोको विषयमा बृहत् अनुसन्धान गर्न बाँकी छ। यसको असर प्रभाव सोचेभन्दा बढी छ। राष्ट्रिय निकुन्ज तथा संरक्षित क्षेत्रमा ५० प्रतिशतभन्दा बढी क्षेत्र प्रभावित भएको उनले बताए। सिस्टमेटिक हिसाबले डाटा नआउने हुँदा कति क्षेत्र जल्लो भन्न नसके पनि डढेलो अनुगमनको काम भइरहेको तर क्षतिको आँकलन नगरेको उनले बताए। डढेलो नियन्त्रणमा सरकार गम्भिर भएर लाग्नुपर्ने उनी बताउँछन्। नियतबस आगो लगाउनेलाई कानुनी कठघरामा ल्याउने, डढेलो नियन्त्रण उपकरण राख्ने, फायर लाइन बनाउने, पानी संरक्षण गर्ने पानीको संरक्षण गर्दा चिस्यान हुन्छ) ड्रोन लगायतका प्रविधिमा सरकारको तयारी पुगेको देखिँदैन औसतमा प्रति दिन एक हजार पाँच सय ८६ हेक्टर क्षेत्र डढेलोमा परेको र कम्तिमा ४० वटा डढेलो लागेको कृष्ण बहादुर भुजेल, रेजिना मास्के र अम्बिका प्रसाद गौतमको संयक्त अध्ययनले देखाउँछ। ग्लोबल फरेस्ट वाच का अनुसार नेपालमा मार्चको मध्यदेखि ११ सातासम्म अत्यधिक डढेलोको समस्या हुने गर्छ। सन् २००१ देखि २०२२ सम्ममा नेपालले ६८८ किलोहेक्टर जंगल डढेलोमा गुमाएको छ। नेपालमा ४६५ किलोहेक्टर क्षेत्र जंगलले ढाकेको छ। क्लाइमेट मोडलहरूले डढेलो १० प्रतिशतले बढ्ने प्रक्षेपण गरेको छ डढेलोले जंगल विनास, भूक्षय, बाढी, पहिरो निम्ताएर आर्थिक नोक्सान झन बढाउँदै लैजानेछ।"
"त्रिभुवन अन्तर्राष्ट्रिय विमानस्थलको धावन मार्गमा खाल्डो देखियो, जहाजहरू आकाशमै 'होल्ड'",काठमाडौं : त्रिभुवन अन्तर्राष्ट्रिय विमानस्थलको धावन मार्गमा खाल्डो देखिएपछि सबै विमानहरू होल्ड भएका छन्। त्रिअवि नागरिक उड्डयन कार्यालयका प्रवक्ता सुवास झाका अनुसार रन वे ०२ को जमिन चर्किएपछि(क्रयाक) आन्तरिक र अन्तर्राष्ट्रिय उडानहरू प्रभावित भएका हुन्। थाइ र मलेसियन एयरलाइन्सका जहाजहरू सिमराको आकाशमै होल्ड भएका छन्। अहिले प्राविधिकहरूले उक्त खाल्डोको निरीक्षण गरिरहेका छन्।
काभ्रेको महाभारतमा परीक्षा दिन हिंडेका विद्यार्थीको लडेर मृत्यु,"काभ्रे : जिल्लाको महाभारत गाउँपालिका १ मा रहेको गोकुले माविमा अध्ययनरत एक विद्यार्थीको लडेर मृत्यु भएको छ। बिहीबार कक्षा ११ को परीक्षा दिन हिँडेको अपिल भ्लोनको बाटोमै लडेर मृत्यु भएको प्रहरीले जनाएको छ। महाभारत गाउँपालिका२ स्यालेडाँडाका ३२ वर्षीय अपिल भ्लोन परीक्षा दिन जाने क्रममा लडेर मृत्यु भएको अवस्थामा स्थानीयले दिउँसो देखेपछि प्रहरी पुगेको डिएसपी राजकुमार श्रेष्ठले जानकारी दिए। प्रहरीले मृतक भ्लोनको शव धुखिलेख अस्पतालमा पोस्मार्टम गर्न धुलिखेल ल्याउने तयारी गरिएको श्रेष्ठले बताए। दिउँसो शव आएपछि के कसरी मृत्यु भएको हो भन्ने खुल्ने डिएसपी श्रेष्ठले बताए। बिहीबार दिउँसो घरबाट परीक्षा दिन विद्यालय जाने क्रम अम्बलबास र बेसिटोलको बीचमा रहेको जंगलमा भ्लोनको मृत्यु भएको स्थानीय ग्यामसाङ स्याङतानले बताए। उनका अनुसार बिहीबार दिउँसो दुई जना विद्यालयमा बाटोमा जाँदै गर्दा म विस्तरै आउँछु, अगाडी गएर पसलमा खाजा बनाएर राख्नु भनेपछि उनलाई साथीले छोडेर हिंडेका थिए। मृतक भ्लोनलाई अम्मलबासको ठाकुर थान पूजाबाट फर्केका स्थानीयले बाटोमा लडिरहेको अवस्थामा देखेपछि गाउँलेले र प्रहरीलाई खबर गरेका थिए। उनको नसा सम्बन्धी रोग रहेको र घाँटीको अप्रेशन गरेको परिवारले जनाएको छ। विद्यार्थी भ्लोनको मृत्युमा गोकुले मावि विद्यालयले आज शुक्रबार शोक बिदा दिएको प्रअ पदम तिमल्सिनाले जानकारी दिए।"
"काठमाडौंमा सहकारी पीडितको प्रदर्शन, माग पूरा नभए देशभर आन्दोलन गर्ने चेतावनी",काठमाडौं : सरकारले आफूहरूका मागप्रति गम्भीरता नदेखाएको भन्दै सहकारी पीडितहरूले काठमाडौंमा प्रदर्शन गरेका छन् । सहकारी बचत अपचलनकर्तालाई कारवाही गर्दै बचतकर्ताको रकम फिर्ता गर्ने सहमति सरकारले गरेपनि कार्यान्वयन नभएको भन्दै उनीहरूले शुक्रबार काठमाडौंको माइतिघरमा विरोध प्रदर्शन गरेका हुन् । सरकारले आफूहरूसँग विगतमा गरेका कुनै पनि सम्झौता कार्यान्वयन नगरेकाले तेस्रो चरणको आन्दोलन घोषणा गर्नुपरेको सहकारी बचतकर्ता संरक्षण राष्ट्रिय अभियान महासंघका अध्यक्ष कुसलभ केसीले बताए । सहकारी पीडितहरूको माग पूरा नभएसम्म अब आन्दोलन देशैभर सशक्त रुपमा अगाडि बढाउने उनले चेतावनी दिए। उनले आफ्नो बचत फिर्ता नपाउँदाको नागरिकको पीडा सरकारले सुन्नुपर्ने बताए।
सरिबुङ पिकमा अलपत्र परेका अमेरिकन नागरिकसहित ५ गाइडको हेली उद्दार,जोमसोम : समुन्द्री सतहको ६२३५ मिटर अग्लो उचाइको सरिबुङ पिकबाट अमेरिकन नागरिकको शुक्रबार बिहान हेलिकोप्टरबाट उद्दार गरिएको छ। सरिबुङ हिमाल आरोहण गर्ने क्रममा प्रतिकुल मौसम र हिमपातका कारण बुधबारदेखि सरिबुङ पिकमा गन्तब्य पहिल्याउन नसकी अलपत्र परेका ६८ वर्षीय अमेरिकन नागरिक केनेथ डीन एडराडर्ससहित ५ जना नेपाली पथप्रदर्शको हेलिकोप्टरबाट उद्दार गरी काठमाडौं लगिएको हो। सरिबुङ हिमाल आरोहरणका लागि अमेरिकन विदेशी नागरिकसहित ५ जना नेपाली पथप्रर्दशक गाइड लमजुङको बेसी सहर हुँदै मनाङको नार्चेबाट मे ४ तारिखमा मुस्ताङ प्रवेश गरेका थिए। सरिबुङ हिमाल आरोहरणका लागि जाँदै गर्दा प्रतिकुल मौसम र हिमपातका कारण अलपल परेका उनीहरु सरिबुङ पिकमै टेन्ट टाँगेर बसेका थिए। अमेरिकन टोलीसँगै आरोहरणमा सम्मिलित ४ जना नेपाली पथप्रर्दशकमध्ये २ जना नेपाली पथप्रर्दशक पैदल हिंडेर मुस्ताङको लोघेकर दामोदरकुण्डमा पर्ने यारामा आएर ट्रेकिङ एजेन्सीलाई प्रतिकुल मौसम र हिमपातका कारण अलपत्र परेको सूचना दिएका थिए। त्यसलगत्तै ट्रेकिङ एजेन्सीको समन्वयमा जिल्ला प्रशासन कार्यालय र जिल्ला प्रहरी कार्यालय मुस्ताङले उनीहरुको उद्दारमा सहजीकरण गरेको मुस्ताङका डिएसपी भोजराज पाण्डेयले जानकारी दिए।
कालीकोटमा बालेरो दुर्घटना : ७ जना घाइते,"कालीकोट : कालीकोट शुभकालिका गाउँपालिकामा बोलेरो जीप दुर्घटना भएको छ । जिल्लाको शुभकालिका गाउँपालिका वडा नं ६ हाउडीमा जिप दुर्घटना हुँदा जीपमा सवार ७ जना घाइते भएका छन् । गम्भीर घाइते सात जनामध्ये तीन जनाको थप उपचारका लागि प्रदेश अस्पताल सुर्खेत लगिएको छ । दुर्घटनामा घाइते भएका पूजा शाही, देवदत्त आचार्य, विजया शाहीलाई हेलिकोप्टरमार्फत् सुर्खेत लगिएको शुभकालिका गाउँपालिकाकी उपाध्यक्ष धर्मा शाहीले बताइन् । उपाध्यक्षले भनिन्, 'सुर्खेतबाट कालीकोटको शुभकालिका गाउँपालिका आउँदै गरेको बोलेरो जीप वडा नं ६ को हाउडी खोलामा दुर्घटना हुँदा ७ जना घाइते भएका हुन् ।' अन्य घाइतेको भने जिल्ला अस्पताल कालीकोटमा उपचार भइरहेको प्रहरी प्रमुख डिएसपी अर्जुन केसीले बताए । उनले भने एक जनाको अवस्था सामान्य रहेकाले गाउँमै उपचार गरिएको छ । घाइते हुनेहरू सबै वडा नं ६ हाउडीकै हुन् । कर्णाली प्रदेश ०२००१ (च) ०७९७ नम्बरको गाडी दुर्घटना भएको हो । घाइते हुनेहरुमा शुभकालिका वडानं ६ निबासी १८ वर्षीया पुजा शाही, २३ वर्षीया विजया शाही, २६ वर्षीय देउदत्त आर्चाय, ५४ वर्षीय तीर्थ खत्री,३२ वर्षीय ऐन बहादुर खत्री, २७ वर्षीय देवेन्द्र चौलागाई, अन्दाजी ५० वर्षीय टिउली शाही रहेका छन् । यो ग्रामीण सडकमा हालसम्म ४ वटा दुर्घटना भइसकेका छन् ।"
