शीर्षक,विवरण
स्थानीय तहको कार्य सम्पादन मूल्यांकनमा शिक्षाको अंकभार बढाउन माग,"काठमाडौं : स्थानीय तहको कार्य सम्पादन मूल्यांकनमा शिक्षा क्षेत्रले कम महत्त्व दिएको भन्दै बढाउन सरोकारवालाहरूले माग गरेका छन्। शिक्षा पत्रकार समूह (ईजेजी)ले शुक्रबार आयोजना गरेको स्थानीय तह संस्थागत क्षमता स्वमूल्यांकनबारे अन्तरक्रियामा सरोकारवालाहरूले यस्तो माग राख्दै सम्बद्ध निकायको ध्यानाकर्षण गरेका हुन्। संघीय मामिला तथा सामान्य प्रशासन मन्त्रालयले स्थानीय तह संस्थागत क्षमता स्वमूल्यांकन कार्यविधि, २०७७ अनुसार विभिन्न क्षेत्रमा अंकभार तोकेको छ। गाउँपालिकानगरपालिकाले तोकिएको विषयगत क्षेत्रमा भएको उपलब्धि र उपलब्धि हासिल गर्न अवलम्बन गरिएको प्रक्रिया स्वमूल्यांकन भनेर परिभाषित गरेको छ। कार्यविधिको अनुसूची १ मा उल्लेख भए बमोजिम कूल १०० पूर्णांक निर्धारित सूचक अनुसारको प्राप्त गर्न सकिने अधिकतम अंक तोकिएको छ। जसमा शिक्षाबाट बालबालिकाको पहुँच शीर्षकमा अंकभार १ मात्र दिइएको छ। तर सेवा क्षेत्रअन्तर्गतको शिक्षामा अंकभार कम भएको स्वीकार्दै टोखा नगरपालिकाका शिक्षा प्रमुख बाबुराम गौतम पनि महसुस गर्छन्। उनी शिक्षामा १० अंकभार छुट्याउँदा न्यायोचित हुने बताउँछन्। शिक्षामा अंकभार १ होइन १० सम्म दिए यसले केही वेटेज दिन्छ। यसर्थ सामान्य रुपमा पनि न्यूनतम् १० दिने व्यवस्था गर्नुपर्छ , उनले भने। मन्त्रालयले उक्त कार्यविधिलाई परिमार्जन गर्न सकिने व्यवस्था गरेकोले यस विषयमा नीतिगत छलफल गरेर आवश्यक संशोधन गर्न पनि सरोकारवालाले जोड दिएका छन्। कार्यविधिको दफा १२ मा स्वमूल्यांकनको ढाँचा हेरफेर गर्न सक्ने व्यवस्था छ। मन्त्रालयले स्वमूल्यांकनबाट प्राप्त नतिजा, स्थानीय तहको पृष्ठपोषण तथा समीक्षा कार्यक्रमबाट प्राप्त सुझावको आधारमा यस कार्यविधि बमोजिम गरिने स्वमूल्यांकनका सूचक वा अंकभारमा आवश्यक हेरफेर वा संशोधन गर्न सक्ने भनेको छ। (२) उपदफा (१) बमोजिम स्वमूल्यांकन सूचक र अंकभारमा परिमार्जन, संशोधन वा थपघट गर्नु परेमा एक आर्थिक वर्षको परिणाम आइसके पश्चात् अर्को वर्षको स्वमूल्यांकन प्रक्रिया सुरु हुनुभन्दा कम्तीमा ३ महिना अगावै गरिसक्नु पर्नेछ। (३) उपदफा (२) बमोजिम संशोधन वा हेरफेर गरिएको स्वमूल्यांकन सूचक र अंकभार सम्बन्धमा मन्त्रालयले आवश्यकता अनुसार स्थानीय तहलाई अनुशिक्षण गर्न सक्नेछ, कार्यविधिमा उल्लेख छ। कार्यविधि आएको २ वर्ष बितिरहँदा शिक्षाको अंकभार कम भएको महसुस गरिँदै आए पनि बढाउन अहिलेसम्म पहल भएको छैन। यसैक्रममा शिक्षाविद् विद्यानाथ कोइराला स्व मूल्यांकन फारम यान्त्रिक भएको टिप्पणी गर्दै यसलाई व्यावहारिक बनाउन सुझाव दिन्छन्। स्व मूल्यांकनमा मानक राखेको भएन। १ नम्बर मात्रै किन ? शिक्षामा पालिकाले लगानी गरेनन् भने के हुन्छ ?, उनले प्रश्न गर्दै भने, प्राथमिकतामा त छ तर कुन नम्बरको प्राथमिकता भनेर खुलाइनु पर्यो। यसैले उक्त विषयमा कार्यविधि पुनः संशोधन तथा पुनर्लेखन गर्न जरुरी भएको उनले शिक्षाविद् कोइरालाले औंल्याए। यस्तै शिक्षाकर्मी तथा शिक्षा नीति तथा अभ्यास केन्द्रका प्रतिनिधि टिकाराम भट्टराई समग्रमा यो कार्यविधि परिणाममुखी नभएको तर्क गर्छन्। उनका अनुसार स्थानीय तह मूल्यांकन प्रक्रियामै धेरै अल्मलिएको छ। यसैले प्रक्रियामा भन्दा परिणाममा धेरै जोड दिन उनले सुझाव दिए। शिक्षाले कार्यसम्पादन मूल्यांकनमा कम महत्व पाएको छ। भौतिक पूर्वाधारको भन्दा सबसेक्टर शिक्षा, स्वास्थ्य र शिक्षाको झनै कम तोकिएको छ। यी ३ मध्ये पनि शिक्षाको झन कम भएकाले यसलाई फेर्न पाए जाती हुन्छ। नत्र प्रक्रियामै बढी अल्झिँदा परिणाममुखी हुँदैन, शिक्षाकर्मी भट्टराईले भने। संस्थागत र सामुदायिक गरेर ९३ वटा विद्यालय रहेको जानकारी दिँदै टोखा नगरपालिकाका नगरप्रमुख प्रकाश अधिकारी शिक्षा क्षेत्र विकासको आधार भएकाले सके देशको भविष्य बन्ने बताउँछन्। यसकारण बालबालिकामा लगानी बढाउनुपर्छ भनेर नगरपालिकाले प्राथमिकतामा राखेको जनाए। पूर्वाधार निर्माण नै पहिलो जोड दिएर नीति बनाएको बताउँदै उनले संघीय सरकारले शिक्षाको महत्त्व बढाउनुपर्ने भनाइ राखे। स्थानीय तहको कार्यप्रक्रिया र उपलब्धिहरूको बारेमा लेखाजोखा गरी सवल र दुर्बल पक्षहरूको पहिचान गर्न, विकास तथा सुशासनमा रहेका कमी कमजोरीहरूको जानकारी लिन, आवधिक समीक्षाका लागि आधार प्राप्त गर्न र गाउँपालिका तथा नगरपालिकाहरूको बीचमा तुलनायोग्य सूचकहरू तर्जुमा गरी प्रतिस्पर्धात्मक सुधारमा अग्रसर गराइ स्थानीय तहलाई सक्षम र प्रभावकारी बनाउन स्थानीय सरकार सञ्चालन ऐन, २०७४ को दफा ८० को प्रयोजनका लागि संघीय मामिला तथा सामान्य प्रशासन मन्त्रालयले स्थानीय तह संस्थागत क्षमता स्वमूल्यांकन कार्यविधि, २०७७ तर्जुमा गरेको हो।"
अत्यावश्यक इन्टरनेट सेवा अवरुद्ध गरिए कारबाही हुन्छ : दूरसञ्चार प्राधिकरण,"काठमाडौं : नेपाल दूरसञ्चार प्राधिकरणले अत्यावश्यक इन्टरनेट सेवा अवरुद्ध गर्ने सेवा प्रदायकलाई कारबाही गरिने जनाएको छ। प्राधिकणले आज एक विज्ञप्ति जारी गर्दै हिजो बिहीबार केही इन्टरनेट सेवा प्रदायकहरूको इन्टरनेट सेवा अवरुद्ध भएको सम्बन्धमा प्राधिकरणको गम्भीर ध्यानाकर्षण भएको र विद्यमान कानुनको उल्लङ्घन हुनेगरी अत्यावश्यक इन्टरनेट सेवा अवरुद्ध गरेमा कारबाही गरिने जनाएको हो। प्राधिकरणबाट गरिएको अनुगमन तथा निरीक्षणबाट केही सेवा प्रदायकको सेवा अवरुद्ध भएको पुष्टि भएको र तत्काल प्राधिकरणबाट लिइएको पहलकदमी तथा सरोकारवालाहरूबाट भएको सहयोग एवं समन्वयले केही समयभित्र नै इन्टरनेट सेवा पुनः सञ्चालनमा आएको प्राधिकरणले जनाएको छ। विभिन्न इन्टरनेट सेवा प्रदायक कम्पनीहरुले ग्रामीण दूरसञ्चार विकास कोषको बक्यौता रकम नबुझाएका कारण सञ्चार तथा सूचना प्रविधि मन्त्रालय र दूरसञ्चार प्राधिकरणले उनीहरूलाई विदेशी मुद्रा सहटी तथा भुक्तानी सिफारिस रोक्दै आएका छन्। यस्तो मुद्रा सहटी तथा भुक्तानी सुविधा नपाएका कारण ब्याण्डविथको शुल्क तिर्न नसकेको सेवा प्रदायकहरूको गुनासो छ। तर, प्राधिकरणले भने ग्रामीण दूरसञ्चार विकास कोषको बक्यौता नतिरेसम्म मुद्रा सटही सुविधा दिन नमिल्ने स्पष्ट पारेको छ। 'सेवा प्रदायकहरूले सेवा प्रदान गरेबापत दूरसञ्चार ऐन, २०५३ को दफा ३२ र दूरसञ्चार नियमावली, २०५४ को नियम २६ बमोजिम कूल वार्षिक आम्दानीमा चार प्रतिशत रोयल्टी र नेपाल दूरसञ्चार प्राधिकरण (ग्रामीण दूरसञ्चार विकास कोष) विनियमावली, २०६८ को विनियम ५(१) बमोजिम दुई प्रतिशत ग्रामीण दूरसञ्चार विकास कोष रकम बुझाउनुपर्ने व्यवस्था रहेकोमा धेरैजसो सेवा प्रदायकहरूले नियमानुसार तिर्नु बुझाउनुपर्ने रकम भुक्तान गरी निर्वाधरूपमा प्राधिकरणबाट विदेशी मुद्रा सिफारिसलगायतका सहजीकरणका सुविधा लिइरहेको अवस्था छ,' प्राधिकरणले भनेको छ, 'तर सीमित सेवा प्रदायकहरूले वर्षौंदेखि प्राधिकरणबाट बक्यौता भुक्तानीको लागि स्पष्ट गरी बारम्बार ताकेता गर्दासमेत नियमानुसार बुझाउनुपर्ने बाँकी बक्यौता रकम विभिन्न बहाना गरी हालसम्म भुक्तानी नभएको अवस्थामा दूरसञ्चार उपकरण आयात तथा विदेशी मुद्रा सटही सिफारिससम्बन्धी (कार्यविधि) विनियमावली, २०७६ को ४(घ) बमोजिम विदेशी मुद्रा सिफारिस गर्न मिल्ने देखिँदैन।' यो उक्त विषय सर्वोच्च अदालतमा विचाराधीन रहेको अवस्थामा दूरसञ्चारजस्तो अत्यावश्यक सेवा गैरजिम्मेवारीपूर्वक अवरुद्ध हुनुलाई स्वाभाविकरूपमा लिन सकिने पनि प्राधिकरणले स्पष्ट पारेको छ। इन्टरनेट अत्यावश्यक सेवा भएकाले भरपर्दो एवं गुणस्तरीय सेवाको सुनिश्चितता गरी आम उपभोक्तालाई निर्वाधरूपमा सेवा उपलब्ध गराउन प्राधिकरणले सम्बन्धित सेवा प्रदायकलाई निर्देशन दिएको छ। यो निर्देशन पालना नभएमा दूरसञ्चार ऐन, २०५३ लगायत प्रचलित कानुन बमोजिम हदैसम्मको कारबाही गरिने पनि प्राधिकरणले जनाएको छ।"
विद्यार्थीसँग अध्यक्ष कार्यक्रम सुरु,"गुल्मी : मालिका गाउँपालिका गुल्मीले विद्यार्थीसँग अध्यक्ष कार्यक्रम सुरु गरेको छ। विपन्न अशक्त तथा अनाथ विद्यार्थीलाई प्रोत्साहन तथा विद्यालयमा शैक्षिक सुधार गर्ने उद्देश्यसहित उक्त कार्यक्रम सञ्चालन गरिएको गाउँपालिकाले जनाएको छ। विद्यार्थीको वास्तविक समस्याको पहिचान गरी गाउँपालिकाले समाधान गर्ने गरी उक्त कार्यक्रम सञ्चालन गरिएको गाउँपालिका अध्यक्ष देविराम अर्यालले जानकारी दिए। हामी गाउँपालिकाका सबै सामुदायिक विद्यालयमा पुग्छौं, विद्यार्थीका समस्या सुन्छौं, वास्तविक समस्या पहिचान गर्छौं, अध्यक्ष अर्यालले भने आर्थिक अवस्था कमजोर भएर विद्यालयमा पढ्न बञ्चित भएका विद्यार्थीको पहिचान गरेर शैक्षिक सामग्री वितरण गर्छौं। यतिबेला गाउँपालिका भित्रका सामुदायिक विद्यालयमा अध्यक्ष अर्याल पुगेर विद्यार्थीका समस्या सुन्ने,विद्यार्थीलाई शैक्षिक सामग्री, झोला र विद्यालयलाई खेलकुद सामग्री वितरणको कार्यक्रमलाई तीव्र पारिएको छ। कार्यक्रममार्फत पालिका भित्रका ८ सय विपन्न, गरिब विद्यार्थीले शैक्षिक सामग्री र ३ सय विद्यार्थीले झोला प्राप्त गर्नेछन्। आर्थिक वर्ष २०८० लाई मालिका गाउँपालिकाले शैक्षिक सुधार वर्षको रुपमा घोषणा गरेको थियो। गाउँपालिकाले शैक्षिक सुधार वर्ष अन्तर्गत नमुना युवा संसद अभ्यास,युवाको मुद्दामा वहस पैरवी,विद्यार्थी र अभिभावकका गुनासो संकलन, प्रधानाध्यापक,विद्यालय व्यावस्थापन समिति अध्यक्ष र जनप्रतिनिधि र कर्मचारी बीच करार सम्झौता,अभिभावकसँग उपाध्यक्ष र विद्यार्थीसँग अध्यक्ष लगायतका कार्यक्रम सञ्चालन गर्दै आएको छ। ग्रामीण क्षेत्रका सामुदायिक विद्यालयमा पछिल्लो समय विद्यार्थी भर्ना दरमा कमी, विद्यार्थीको स्रोत र साधनको अभावमा सामुदायिक विद्यालयहरूले आफ्ना क्रियाकलाप सञ्चालन गर्न नसकेको अवस्थामा गाउँपालिकाले केही इँटा थप्ने उद्देश्यले उक्त कार्यक्रम सञ्चालन गरिएको गाउँपालिका प्रमुख प्रशासकीय अधिकृत विकास खनालले जानकारी दिए। शैक्षिक सुधार वर्ष कार्यक्रम अन्तर्गत गाउँपालिकाले उपाध्यक्षसँग अभिभावक, विद्यार्थीसँग अध्यक्ष कार्यक्रम सञ्चालन गरेको छ। यी र यस्ता कार्यक्रमबाट गाउँपालिकाले विगतका वर्षको तुलना यस वर्ष दोब्बरले शैक्षिक गुणस्तरमा सुधार समेत ल्याएको छ।मालिका गाउँपालिकाको समृद्धिको आधार कृषि,पर्यटन,सामाजिक विकास र पूर्वाधार नारा बोकेको गाउँपालिकाले शिक्षामा गुणस्तरीय ल्याउन थुप्रै कार्यक्रम सञ्चालन गरिएको मालिका गाउँपालिका ६ का वडाअध्यक्ष दीपक भण्डारीले बताए। विद्यार्थीले आफ्ना र विद्यालयमा भोग्दै आएका समस्या निर्धक्क भएर राख्न सकेमा पालिकाले शिक्षा क्षेत्रमा गरेको लगानीले सार्थकता पाउने वडाअध्यक्ष भण्डारीले बताए। आगामी दिनमा शैक्षिक र भौतिक पक्षलाई अगाडि बढाउन सकेको समग्र गाउँपालिकाको शैक्षिक विकासमा टेवा पुग्ने अर्जै माध्यमिक विद्यालयका शिक्षक वुद्धिसागर अर्यालले बताए। गाउँपालिकाका अध्यक्ष विद्यालयमा आएर समस्या बुझेकोमा विद्यार्थी खुशी हुँदै ११ र १२ कक्षामा निःशुल्क शिक्षाको माग गरेका छन्। गाउँपालिका भित्रका ५४ वटा सामुदायिक विद्यालयमा ४६ सय विद्यार्थीले पठनपाठन गर्दै आएका छन्। गाउँपालिकाले अघिल्लो शैक्षिक सत्रदेखि आधारभूत तहमा हाम्रो मालिका नामक स्थानीय पाठ्यक्रम सञ्चालन गरेको छ। हाम्रो मालिका पुस्तकमा स्थानीय तहका पर्यटकीय,धार्मिक तथा सामाजिक परम्परा लगायतका समसामयिक विषय समेटिएको छ। प्रत्येक वर्ष पालिकाले हाम्रो मालिका थप परिमार्जित गर्दै अगाडि बढ्न सकेमा विद्यार्थीलाई आफ्नो पालिका र समुदायका विषयमा जान्न र बुझ्न थप टेवा पुग्ने थानापति निम्न माध्यमिक विद्यालय व्यवस्थापन समितिका अध्यक्ष दुर्गाबहादुर खड्काले बताए। विद्यालयमा शैक्षिक गुणस्तर वृद्धि गर्ने उद्देश्य अनुरूप अभिभावक र विद्यार्थीको चाहना अनुसार यसै शैक्षिक सत्रदेखि उक्त विद्यालयमा १२ वटा विदामा समेत विद्यालय सञ्चालन गरिने अध्यक्ष खड्काले बताए। यसै वर्षदेखि उक्त विद्यालयमा नेपाली र अंग्रेजी दुवै भाषा पढाउन थालिएको छ।"
भारतका प्रधानन्यायाधीश चन्द्राच्युड नेपालमा,"काठमाडौं : प्रधानन्यायाधीश विश्वम्भरप्रसाद श्रेष्ठको निमन्त्रणामा भारतका प्रधान न्यायाधीश डा डीवाई चन्द्राच्युड तीन दिने औपचारिक भ्रमणमा नेपाल आएका छन्। भारतका प्रधानन्यायाधीश डाचन्द्राच्युडसहितको प्रतिनिधिमण्डल शुक्रबार नेपाल आइपुगेको हो। भारतीय प्रधानन्यायाधीशलाई अन्तर्राष्ट्रिय त्रिभुवन विमानस्थलमा सर्वोच्च अदालतका वरिष्ठतम् न्यायाधीश डा आनन्दमोहन भट्टराईले स्वागत गरे। भारतका प्रधानन्यायाधीश डा चन्द्राच्युडले केन्द्रीय बाल न्याय समितिले शनिबार आयोजना गर्न लागेको बाल न्यायसम्बन्धी राष्ट्रिय गोष्ठीमा सम्बोधन गर्ने कार्यक्रम छ। शनिबर साँझ नेपालका प्रधानन्यायाधीश र भारतका प्रधानन्यायाधीशबीच मैत्रीपूर्ण भेटवार्ता हुने कार्यक्रम छ। नेपालका प्रधानन्यायाधीशले भारतको प्रधानन्यायाधीशको सम्मानमा भोलि शनिबार रात्रिभोजको आयोजना गर्ने कार्यक्रम छ। भ्रमण दलमा भारतका प्रधानन्यायाधीशसहित उनकी धर्मपत्नी कल्पना दास, भारतको सर्वोच्च अदालतका रजिस्ट्रार राकेश कुमार र कोट मास्टर चेतन अरोरा रहेका छन्। उक्त उच्चस्तरीय भ्रमण दल आइतबार साँझ स्वदेश फिर्ता हुने कार्यक्रम रहेको सर्वोच्च अदालतका प्रवक्ता वेदप्रसाद उप्रेतीले जानकारी दिए।"
बागमतीमा बजेट अधिवेशन बोलाउने सर्वदलीय बैठकको निर्णय,हेटौंडा : बागमती प्रदेश सभाको आह्वानमा आज बसेको सर्वदलीय बैठकले प्रदेश सभाको बजेट अधिवेशन बैठक बोलाउने निर्णय गरेको छ। बैठकले प्रदेश सभाको बैठक यही वैशाख ३१ गते बस्ने गरी प्रदेश सरकारसमक्ष प्रस्ताव पेश गर्ने निर्णय गरेको हो। त्यसैगरी आजको बैठकले प्रदेश सभा अन्तरगत रहेका विभिन्न पाँच वटा समितिको सभापतिको लागि हुने निर्वाचन प्रक्रियालाई आगामी जेठ ४ गतेभित्रै सम्पन्न गर्ने निर्णय गरेको पनि सभामुख भुवनकुमार पाठकले जानकारी दिए। सर्वदलीय बैठकमा संसदमा रहेका संसदीय दलका नेता र प्रमुख सचेतकहरुको सहभागिता थियो। बागमती प्रदेश सभाको हिउँदे अधिवेशन गत वैशाख १२ गते राति अन्त्य गरिएको थियो।
सार्वजनिक सुनुवाइमा नागरिकका गुनासै गुनासा,"गुल्मी : गुल्मीको मालिका गाउँपालिकाका नागरिकले स्थानीय सरकार र जनप्रतिनिधि समक्ष गुनासै गुनासा गरेका छन्। जिल्लाको मालिका गाउँपालिकाले हालसम्म भएका काम तथा सेवा प्रवाह र नागरिकबाट सुझाव संकलन गर्ने उद्देश्य सहित आयोजना गरिएको सार्वजनिक सुनुवाइमा स्थानीयबाट गुनासा आएका हुन्। सुशासनका लागि सार्वजनिक सुनुवाइ एउटा महत्वपूर्ण औजार भएपनि स्थानीय सरकारले गर्दै आएका विकास तथा प्रशासनिक काम जनतामुखी नभएको मालिका गाउँपालिका६ का शेरबहादुर नेपालीले गुनासो गरे। सार्वजनिक सुनुवाइ कार्यक्रम एक वडाको हो कि सिंगो गाउँपालिकाको हो ? नेपालीले प्रश्न गरे, यस्तो महत्वपूर्ण कार्यक्रममा जवाफदेही वक्ताको रुपमा गाउँपालिका उपाध्यक्ष,सबै वडाका वडाध्यक्ष र विषयगत शाखाका संयोजक उपस्थित हुनुपर्छ कि पर्दैन ? स्थानीय सरकार व्यक्तिको हो की राज्य वा जनताको बुझ्नै गाह्रो भो ? जनताको भए जनताका गुनासा, जिज्ञासा सुन्न र प्रश्नको जवाफ दिन कार्यक्रममा जनप्रतिनिधि किन अनुपस्थित भएको यसको जवाफ चाहिन्छ उनले भने नवनिर्वाचित प्रतिनिधि आइसकेपछि जनताको मर्म र भावनालाई बुझेर काम गर्नुको साटो झारा तिर्ने काम मात्रै भएको उनले आरोप लगाए। त्यस्तै कार्यक्रममा न्यायिक समितिको संयोजकलाई धेरै प्रश्न राख्ने मन भए पनि उपाध्यक्षको उपस्थिति नहुँदा आफू प्रश्न राख्नबाटै बञ्चित स्थानीय सिता अर्यालले गुनासो गरिन्। उनले गाउँपालिकाले बालविवाह र महिला हिंसाका कार्यक्रम थप जोड्नुपर्ने बताउँदै यी र यस्ता कार्यक्रम आगामी दिनमा फितलो नबनाई व्यापक बनाउनु पर्ने सुझाव दिइन्। सार्वजनिक पद धारण गरेका व्यक्ति र आम नागरिकबीच हुने सार्वजनिक सुनुवाइ सुशासनको एक महत्वपूर्ण पाटो मानिन्छ। उक्त कार्यक्रमले कार्यालयले गरेका काम नागरिकमाझ पुर्याउने र त्यसमा नागरिकले प्रश्न गर्ने, सुझाव दिने, आगामी दिनका योजनामा सुझाव लिन सार्वजनिक सुनुवाइले ठूलो टेवा पुग्ने गर्दछ। मालिकामा नयाँ जनप्रतिनिधि आएपछि उत्पादनमा आधारित कार्यक्रम कटौती भएको छ यसरी किसानको अनुदान काटेर हैन वास्तविक किसान पहिचान गरेर उनीहरूलाई सम्मान गर्नुपर्ने वातावरण गाउँपालिकाले सिर्जना गर्नुपर्ने शोभाखर गिरीले बताए। पूर्व वडाअध्यक्ष रहेका गिरीले पूर्व जनप्रतिनिधि र राजनीतिक दलसँग कुनै समन्वय नगरी पालिकामा र उपभोक्ता समितिमा पार्टीका कार्यकर्ता भर्ना गर्ने मात्रै काम भएको आरोप लगाए। संघ,प्रदेश र स्थानीय सरकारबाट सञ्चालित योजना तथा कार्यक्रमको समग्र जिम्मेवारी स्थानीय तहलाई रहेकाले जनताका प्रश्नको जवाफ नदिई जनप्रतिनिधि उम्कन नपाइने उनले बताए। अघिल्लो कार्यकालमा सबै वडामा सहकारी स्थापना गरेर किसानलाई वितरण गर्दै उत्पादनमा आधारित अनुदान कार्यक्रम अहिलेका जनप्रतिनिधिले कटौती गरेर चिल्लो गाडीमा आफूहरू सवार गरिरहेको नेकपा एमाले मलिका गाउँपालिकाका अध्यक्ष ओम कार्कीले आरोप लगाए। त्यस्तै गाउँपालिका अधिकांश ठूला तथा साना योजनामा रात रात उपभोक्ता समिति गठन गरी सार्वजनिक परीक्षण विना भुक्तानी दिने काम भएकाले त्यस्ता कार्य तुरुन्तै रोक्न उनले आग्रह गरे।आफ्ना कार्यकर्तालाई पाल्नका लागि गाउँपालिका सबैभन्दा बढी शिलबन्दीबाट भएका छन् उनले भने चुनावको खर्च तिर्नलाई कोटेसन मार्फत काम दिएको भन्ने छ ,त्यस्ता कार्य रोक्न आग्रह गर्दै आलोचना नभई सुझावको रुपमा लिन जनप्रतिनिधिलाई आग्रह गरे। नवनिर्वाचित प्रतिनिधि आइसकेपछि जनताको मर्म र भावनालाई बुझेर काम हुनुपर्ने आशा भएपनि हुँदै गरेका कामहरूको समेत गुणस्तरीयता नभएको तथा पुराना योजनाहरू पनि स्थानीय तह आएपछि ओझेलमा परेको सहभागीहरूले गुनासो गरेका थिए। पालिकामा नयाँ सरकार आए पनि कुनै नयाँ काम नभएको उनीहरूले आरोप लगाए। कार्यक्रममा सहभागीले खानेपानी,स्वास्थ्य,शिक्षा,रोजगार,सडक,खेलकुद,कृषि लगायतका विषयमा जिज्ञासा राखेका थिए। कार्यक्रममा गाउँपालिकाका उपाध्यक्ष उपेन्द्र अर्याल,प्रत्येक वडाका वडाअध्यक्ष र विषयगत समितिका संयोजक उपस्थित नहुँदा धेरै प्रश्न राख्न नपाएको सहभागीले गुनासो गरेका थिए। कक्षा ११ र १२ को शिक्षा निःशुल्क गाउँपालिकाले व्यवस्था गरिदिनु पर्ने विद्यार्थीले माग राखेका छन्। उनीहरूले विद्यालयले निःशुल्क शिक्षा प्रदान गरेको बताए पनि विद्यार्थीबाट मासिक शुल्क लिँदै आएको बताए। गाउँपालिकाको प्रगति विवरण गाउँपालिका प्रमुख प्रशासकीय अधिकृत विकास खनालले प्रस्तुत गरेका थिए। नागरिकले राखेका जिज्ञासा र गुनासा सुन्नकै लागि सार्वजनिक सुनुवाइ राखिएको र समस्या समाधानका लागि गाउँपालिका र जनप्रतिनिधि प्रतिवद्ध रहेको मालिका गाउँपालिका अध्यक्ष देविराम अर्यालले बताए। गाउँपालिकाले प्रवाह गर्ने सेवा जनता मुखी हुनुपर्ने बताउँदै गाउँपालिका अध्यक्ष अर्यालले सबैको सहकार्य र सहयोग लिएर अगाडि बढ्ने बताए। जनताको अपेक्षा अनुरूप काम कारवाही नभएको हुन सक्छ। जनअपेक्षा के छ? भन्ने बुझ्नका लागि पनि यो सार्वजनिक सुनुवाइ कार्यक्रम महत्वपूर्ण हुनेछ। अध्यक्ष अर्यालले भने गाउँपालिका जनताको आवश्यकता पुरा गर्न र विकास निर्माणमा सधैं हातेमालो गरेर अगाडि बढ्न चाहेको छ। सार्वजनिक सुनुवाइ कार्यक्रममा नागरिकबाट आएका गुनासा र जिज्ञासाको गाउँपालिकाका प्रमुख प्रशासकीय अधिकृत विकास खनाल, मालिका गाउँपालिका६ का वडाध्यक्ष दीपक भण्डारी र शाखागत कर्मचारीले जवाफ दिएका थिए।"
ग्लोबल आइएमई बैंकको प्लास्टिक खपत न्यूनीकरणमा प्रतिबद्धता,"काठमाडौं : ग्लोबल आइएमई बैंक लिमिटेडले प्ल्यानेट भर्सेस प्लास्टिक (प्लास्टिक विरुद्ध पृथ्वी) अभियानमा ऐक्यबद्धता जनाउँदै बैंकभित्र प्लाष्टिकको खपत घटाउँदै वातावरणमैत्री दिगो अभ्यासहरूको अनुशरण गर्ने भएको छ। यसै सन्दर्भमा बैंकले आगामी ३ वर्षमा प्लास्टिकको खपत न्यूनीकरण गर्ने प्रतिवद्धता समेत जनाएको छ। यो वातावरणमैत्री पहल बैंकको कर्पोरेट कार्यालयबाट प्रारम्भ भर्ई सबै प्रादेशिक कार्यालयहरूमार्फत मुलुकभरका सम्पूर्ण शाखा कार्यलयहरुमा विस्तार हुने छ। बैंकले आफ्नो स्थापनाकाल देखि नै प्लास्टिक खपत न्यूनीकरण गर्ने र प्लास्टिक प्रदूषणविरुद्ध सचेतना फैलाउने विभिन्न क्रियाकलापहरू गर्दै आएको छ। ग्लोबल आइएमई बैंक मुलुकको सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढि सेवा केन्द्र रहेका छन्। ग्लोबल आइएमई बैंक, सबैका लागि बैंकिङ सेवा प्रदान गर्ने बैंक हो जसले विभिन्न सेवा तथा सुविधासहितका योजनामार्फत् आफ्ना ४६ लाखभन्दा बढी ग्राहकलाई उत्कृष्ट सेवा प्रदान गरी लाभाञ्वित गरिरहेको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
सुत्केरीको हेलिकोप्टरमार्फत उद्धार,कालीकोट : सुत्केरी भएको १३ दिनपछि महिलाको उद्धार गरिएको छ। जिल्लाको सान्नीत्रिवेणी गाउँपालिका४ की २० वर्षीया लक्ष्मी शाहीलाई हेलिकोप्टरबाट उद्धार गरी प्रदेश अस्पताल सुर्खेत रिफर गरिएको जिल्ला अस्पताल कालीकोटका डाबन्दिता कार्कीले बताइन्। वैशाख ८ गते सुत्केरी भएकी उनको स्वास्थ्य अवस्था कमजोर हुँदै गएपछि शुक्रबार जिल्ला अस्पताल मान्म ल्याइए पनि सुधार हुन सक्ने अवस्था नभएपछि रिफर गरिएको हो। सुत्केरी शाहीको शरीरमा अक्सिजनको मात्रा न्यून भई स्वास्थ्य अवस्था जटिल देखिएपछि उनलाई हेलिकोप्टरबाट उद्धार गरी सुर्खेत लगिएको बिरामी सँगै गएकी डा रोशनी प्रजापतिले बताइन्। उनका अनुसार मुटुमा समस्या देखा परेकाले उनको यता उपचार सम्भव नभएपछि सुर्खेत पठाइएको छ। प्रमुख जिल्ला अधिकारी गणेश नेपालीको समन्वयमा थप उपचारका लागि राष्ट्रपति महिला उत्थान कार्यक्रममार्फत हेलिकोप्टर मगाएर प्रदेश अस्पताल सुर्खेतमा पठाइएको छ। बच्चा जन्मिसकेको भए पनि सुत्केरी शाहीको मुटुमा समस्या देखा परेको र शरीर सुनिँदै गएका कारण कालीकोटमा उपचार सम्भव नभएकाले सुर्खेत लगिएको प्रजिअ नेपालीको भनाइ छ। सुत्केरी महिलाको उद्धारमा सामाजिक अभियन्ता हिक्मतजंग मल्ल र रमेश विक्रम शाहीको टिम खटिएको थियो। सामाजिक अभियन्ता मल्लले भने कर्णालीमा बर्सेनि सुत्केरी हुने दर्जनौं महिलाको समयमै उद्धार नभई मृत्यु हुने गर्छ।
एनसेलकी एक्टिङ सीटीओ लेना केशरी कंसाकार नेसनल आइसिटी एक्सिलेन्स अवार्ड २०२४ (वुमन) बाट सम्मानित,"काठमाडौं : नेपाल सरकारले एनसेलकी एक्टिङ चीफ टेक्निकल अफिसर (सीटीओ) लेना केशरी कंसाकारलाई नेसनल आइसिटी एक्सिलेन्स अवार्ड २०२४ बाट सम्मानित गरेको छ। राष्ट्रिय सूचना तथा सञ्चार प्रविधि दिवस २०८१ को अवसरमा सञ्चार तथा सूचना प्रविधि मन्त्रालयले कंसाकारलाई नेसनल आइसिटी एक्सिलेन्स अवार्ड २०२४ को महिला विधामा यो सम्मान प्रदान गरेको हो। बिहीबार राष्ट्रिय सभागृहमा आयोजित विषेश समारोहमा प्रधानमन्त्रि पुष्प कमल दाहाल प्रचण्डले यो अवार्ड कंसाकारलाई वितरण गरेका थिए। सूचना तथा सञ्चार प्रविधिको विकास, विस्तार र संवृद्ध नेपाल निर्माणको अभियानमा पुर्याएको विशिष्ट योगदानको उच्च मूल्यांकन गर्दै एक लाख नगद सहित यो पुरस्कार प्रदान गरिएको हो। इन्जिनियरिङ क्षेत्रमा करियर सुरु गरेपछि कंसाकार सन् २००५ मा असिस्टेन्ट इन्जिनियरको रुपमा एनसेलमा जोडिएकी थिइन र अहिले उनी १४० बढि प्राविधिक कर्मचारीहरुको टोलीलाई नेतृत्व गर्दै एनसेलको एक्टिङ सीटीओको रुपमा कार्यरत छिन्। असिस्टेन्ट इन्जिनियर, इन्जिनियर, एक्जिक्युटिभ इन्जिनियर, टेक्निकल म्यानेजर, युनिट हेड, सेक्सन हेड हुदै अहिले उनी एक्टिङ सीटीओको उच्च पदमा नेतृत्व गरिरहेकी छिन्। एनसेलमा प्राविधिक क्षेत्रको उच्च पदमा पुग्ने कंसाकार पहिलो नेपाली महिला हुन्। एनसेलमा कार्यरत रही उनले टुजी, थ्रिजी, फोरजीको व्यापक विस्तार लगायत विभिन्न महत्वपुर्ण काम गरेकी छिन्। कंसाकारले ग्रामिण क्षेत्रमा दुरसञ्चारको पहुच, भीओएलटीई सेवा विस्तार, डेटा सेन्टर स्थापना लगायतका दर्जनौ प्रोजेक्टहरुको लागि नेतृत्व लिएर कार्य गरेकी छिन्। काठमाडौं विश्वविद्यालयबाट इन्जिनियरिङमा स्नातक, जर्मनीबाट इन्फरमेशन एण्ड कम्युनिकेसन इन्जिनियरिङमा स्नाकोत्तर र पोखरा विश्व विद्यालयबाट इएमबिए अध्ययन गरेकी कंसाकारले आफ्नो पेशा र क्षेत्रमा लगनशील रहि एनसेललाई देशको एक प्रमुख दूरसञ्चार सेवा प्रदायक कम्पनीका रुपमा स्थापित गराउँन अतुलनिय योगदान दिएकी छिन्। सञ्चार तथा सूचना प्रविधि मन्त्रालयले राष्ट्रिय सूचना तथा सञ्चार प्रविधि दिवस २०८१ को अवसरमा अन्य विभिन्न विधामा पनि पुरस्कार प्रदान गरेको थियो। प्युठानका डा शैलेन्द्र गिरी नेसनल आइसिटी एक्सिलेन्स अवार्ड २०२४ बाट सम्मानि भएका छन्। वान प्वाइन्ट फाईनान्सियल सर्भिसेज्ले नेसनल आइसिटी इनोभेसन अवार्ड २०२४ पुरस्कार जितेको छ। त्यसैगरी मोनाल टेक नेसनल आइसिटी स्टार्टअप अवार्ड २०२४ बाट सम्मानित भएको छ। सामाजिक सुरक्षा कोषले नेसनल आइसिटी अवार्ड २०२४ (पब्लिक सेक्टर) प्राप्त गरेको छ भने प्राईभेट सेक्टरमा डेटा हब यो पुरस्कारबाट सम्मानित भएको छ। प्रदेशस्तरबाट नीजि क्षेत्रको डाइनामिक टेक्नोसफ्टले नेसनल आइसिटी अवार्ड २०२४ जितेको छ।"
लागुऔषधसहित भारतीय नागरिक पक्राउ,"महोत्तरी : प्रहरीले महोत्तरीको पिपरा गाउँपालिकाबाट लागुऔषधसहित भारतीय नागरिकलाई नियन्त्रणमा लिएको छ। ज१ह २७३४ नम्बरको टेम्पुलाई प्रहरीले चेकजाँच गर्दा सोभित्र उक्त परिमाणको लागूऔषध फेला परेको हो। सो क्रममा प्रहरीले खानतलासी गर्दा सोही टेम्पुमा सवार भारत मधुवनी जिल्ला रामपुर बिरिज बस्ने वर्ष ३० को चुलाई भन्ने महमद गुल्जारलाई नियन्त्रणमा लिएको हो। जिल्ला प्रहरी कार्यालय महोत्तरीका अनुसार गुल्जारसँग रहेको कालो र गुलावी रंगको ब्याग भित्र फेनारगन ४८९ पिस, ट्यालगेसपस ४९१ पिस र डाइजेपाम ४८८ पिस बरामद गरेको हो। लागुऔषध सहित फेला परेकाले महमद गुल्जारलाई नियन्त्रणमा लिई आवश्यक कानुनी प्रक्रिया पूरा गरी सम्मानित महोत्तरी जिल्ला अदालतबाट ७ दिनको म्याद थप भई आवश्यक अनुसन्धान भइरहेको महोत्तरीका प्रहरी प्रवक्ता डीएसपी सन्तुलाल जयसवालले बताए।"
नेपाल लाइफले भव्यताका साथ मनायो २३ औँ वार्षिकोत्सव,"काठमाडौं : नेपालको सर्वाधिक विश्वासिलो जीवन बीमा कम्पनी नेपाल लाइफ इन्स्योरेन्स कम्पनीले आफ्नो २३ औँ वार्षिकोत्सव देशव्यापी रुपमा विभिन्न कार्यक्रम गरि भव्यताका साथ मनाएको छ। यस सुखद अवसरमा देशको १२ स्थानबाट रक्तदान कार्यक्रम, १८५ वटै शाखामा वृक्षारोपण कार्यक्रम, निःशुल्क स्वास्थ्य शिविर तथा विभिन्न सामाजिक उत्तरदायित्त्व अन्तर्गतका कार्यक्रमहरू भव्यतापूर्वक सन्चालन गरेको हो। यस अवसरमा कम्पनीले रक्तदान कार्यक्रम मार्फत कोशी प्रदेशको दमकमा ३९, मधेश प्रदेशको वीरगन्जमा ३२ र जनकपुरमा ३४, बागमती प्रदेशको नारायणघाटमा ४३, हेटौंडामा ३२, ललितपुरमा ३८ र काठमाडौँमा ७०, गण्डकी प्रदेशको पोखरामा ४१, लुम्बिनी प्रदेशको बुटवलमा २५ र कोहलपुरमा ३८, सुदूरपश्चिमको महेन्द्रनगरमा ३२ र धनगढीमा ३३ गरी कुल ४५७ पिन्ट रगत संकलन गरेको छ। यसका साथै कम्पनीले केन्द्रीय कार्यालयमा निःशुल्क स्वास्थ्य शिविर सञ्चालन, कर्णाली प्रदेशको सुर्खेतमा रहेको बादी सरोकार मञ्च नेपाललाई हजार लिटरको पानी ट्यांकी प्रदान, धनगढी उपमहानगरपालिकाले सञ्चालनमा ल्याएको हरियाली प्रवर्द्धन कार्यक्रमलाई १०० वटा वृक्ष रोप्नका निम्ति रु ५ लाख को आर्थिक सहयोग तथा कम्पनीले आफ्ना १८५ वटै शाखामा वृक्षारोपण कार्यक्रम पनि सम्पन्न गरेको छ। कम्पनीका प्रमुख कार्यकारी अधिकृत प्रवीण रमण पराजुलीले सम्पूर्ण ग्राहकले गरेका विश्वास, कम्पनीको मेरुदण्डका रूपमा रहेका अभिकर्ताहरू, मार्गनिर्देशन प्रदान गर्ने सञ्चालक समितिका पदाधिकारीहरू, आरोह अवरोहमा सदैव साथ दिने कर्मचारीहरू, माया, स्नेह प्रदान गर्ने शेयरधनी महानुभावहरू, नेपाल बिमा प्राधिकरण, अन्य नियामक निकायहरूका साथसाथै नेपाल लाइफलाई नेपालकै सर्वाधिक विश्वासिलो जीवन बिमा कम्पनीको रूपमा स्थापित गर्न अतुलनीय भूमिका खेल्ने सबै सरोकारवालाहरूमा धन्यवाद ज्ञापन गरेका छन्। आगामी दिनहरूमा कम्पनीलाई थप सशक्त बनाउनका निम्ति नविनतम प्रविधिको अधिकतम प्रयोग गर्दै ग्राहकको सेवाको गुणस्तरीयतालाई थप प्रभावकारी बनाउन कम्पनीले समय सुहाँउदो योजना ल्याउने बताए। यसका साथै सम्पूर्ण सरोकारवालाको अपेक्षालाई पूरा गर्न कम्पनी दत्तचित्त भएर लागि पर्ने कुरा व्यक्त गरे।"
जुगल हिमालको सफल आरोहण,"सिन्धुपाल्चोक : नेपाल र गणतन्त्र कोरियाबीच कूटनीतिक सम्बन्ध स्थापना भएको ५० वर्ष पूरा भएका अवसरमा आरोहण सुरु गरिएको जुगल हिमाल १ को सफल आरोहण भएको छ। ६ हजार ५ सय ९१ मिटर अग्लो जुगल१ हिमाल सफलताको साथ आरोहण सम्पन्न गरिएको आरोहण दलका नेपाली टोली प्रमुख विश्व कीर्तिमान आरोही दावा याजुम शेर्पालाई उद्धृत गर्दै जुगल पर्यटन समितिका अध्यक्ष मिलन तामाङले जनाए। आरोहण दलमा ३ नेपालीसहित ७ कोरियन आरोही सहभागी थिए। आरोहण दलले शुक्रबार दिउँसो ३ बजेर ४० मिनेटमा चुचुरोमा पाइला राखेको तामाङले जानकारी दिए। चैत २६ देखि आरोहण सुरु गरेको आरोहण दल काठमाडौंबाट सिन्धुपाल्चोकको अरनिको हाइवे हुँदै बलेफी, नौविसे, जलविरे सडकबाट जुगलको ढाँडे, गुम्बा, तेम्बाथान हुँदै वैशाख ७ गते जुगलको आधार शिविर पुगेको थियो। कोरियाली आरोहण दलको नेतृत्व प्रख्यात आरोही उम हुङ गिलले गरेका थिए। आरोहण दलले जुगल १ को सफल आरोहणले सिँगो जुगल गाउँपालिकाको शिर उँचो भएको भन्दै पालिका अध्यक्ष रेशम स्याङ्बोले आरोहीहरूलाई बधाई ज्ञापन गरेका छन्। उनले सो दललाई जुगल २ को सफल आरोहणका लागि शुभकामना समेत व्यक्त गरेका छन्। जुगल हिमाललाई राष्ट्रिय अन्तर्राष्ट्रिय स्तरमा प्रचारप्रसारका लागि यो आरोहणले थप मद्दत पुग्ने उनको भनाइ छ। आरोहण दलले अब ६ हजार ५ सय १८ मिटरको जुगल २ हिमाल आरोहण गर्नेछ। आरोहण दललाई चैत २४ गते प्रधानमन्त्री पुष्पकमल दाहालले ढाका टोपी र सयपत्रीको मालासहित नेपाल र दक्षिण कोरियाको राष्ट्रिय झण्डा हस्तान्तरण गरी विदाई गरेका थिए। आरोहीलाई प्रोत्साहन स्वरुप गएको चैत ८ गतेको सरकारको मन्त्रिपरिषद् बैठकले जुगल हिमाल आरोहण गर्ने १० जना आरोहीहरूका लागि सलामी दस्तुर मिनाहा गर्ने निर्णय गरेको थियो। जुगल हिमालमा विदेशी पर्वतारोहीले औपचारिक आरोहण गरेको यो पहिलो पटक हो। जुगल १ र जुगल २ दुवै चुचुरामा यसअघि आरोहण नभएको जुगल पर्यटन समितिका अध्यक्ष तामाङले बताए। यस अघि २०७५ चैत २६ गते सगरमाथा आरोही माया गुरुङको नेतृत्वमा जुगल हिमशृङ्खला अन्तर्गतको ६ हजार १ सय २६ मिटर अग्लो ग्याल्चेन पीक र २०७७ कात्तिक ४ गते सगरमाथा आरोही शर्मिला लामाको नेतृत्वमा सात जनाको टोलीले ६ हजार १ सय ५१ मिटर अग्लो जुगल हिमाल आरोहण गरेको थियो।"
नेपाल र स्पेनबीच द्विपक्षीय सम्झौता हुने,काठमाडौं : सरकारले विश्व बैंकबाट प्राप्त हुने १०० मिलियन अमेरिकी डलर करिब १३ अर्ब ३३ करोड रुपैयाँ बराबरको सहुलियत ऋण स्वीकार गर्ने निर्णय गरेको छ। त्यस्तै नेपालको सर्वोच्च अदालत र भारतको सर्वोच्च अदालतबीच न्यायीक सहयोगको क्षेत्रमा सम्पन्न हुने सहझादारीपत्र स्वीकृत गर्ने र उक्त समझदारीपत्रमा हस्ताक्षर गर्न सर्वोच्च अदालतका मुख्य रजिष्ट्रार वा रजिष्ट्रारलाई स्वीकृति दिने निर्णय गरेको प्रवक्ता रेखा शर्माले बताइन्। त्यस्तै बैठकले राष्ट्रिय सूचना प्रविधि विकास समिती गठन आदेश २०५८ खारेज गर्ने निर्णय गरेको छ। त्यस्तै नेपाल र स्पेनका परराष्ट्र मन्त्रालयबीच द्विपक्षीय परामर्श संयन्त्र स्थापना गर्नेसम्बन्धी समझदारीपत्र स्वीकृत गर्ने र समकक्षी मिलाई हस्ताक्षर गर्न परराष्ट्र मन्त्रालयलाई स्वीकृत दिने निर्णय गरिएको छ।
"एमाले पर्साको अधिवेशनमा कुटाकुट, सचिवका उम्मेदवार घाइते","वीरगन्ज : नेकपा एमाले पर्साको उपाध्यक्षसहित पदाधिकारी चयनका लागि शुक्रबार हुने भनिएको निर्वाचनमा विवाद हुँदा कार्यकर्ताबीच कुटाकुट भएको छ। वीरगन्जस्थित अनमोल पार्टी प्यालेसमा एमाले कार्यकर्ताबीच कुटाकुट हुदाँ जिल्ला उपसचिव पदका उम्मेदवार रामकिशोर सिंह पराग घाइते भएका छन्। उनको नेशनल मेडिकल कलेजमा उपचार भइरहेको छ। निर्वाचनमा धाँधली गरिएको भन्दै उपाध्यक्ष पदका उम्मेदवार लालबाबु शेख पक्षधरले दिउँसै निर्वाचन समितिको कोठामा तालाबन्दी गरेका थिए। त्यसका बावजुद निर्वाचन समितिले जबरजस्ती मतदान गराउन खोजेपछि त्यसको प्रतिवाद गर्दा कार्यकर्ताबीच कुटाकुट भएको सचिव पदका उम्मेदवार नवराज शर्माले बताए। अध्यक्षमा निर्विरोध निर्वाचित भइसकेका विश्वम्भर शर्मा पक्षकाले जबरजस्ती मतदान गराउन खोजेपछि कुटाकुट भएको शर्माले बताए। इतर पक्षका अन्य नेताहरूमाथि पनि हातपात भएको उनले बताए। यता अध्यक्ष शर्मा पक्षकाले भने निर्वाचन समितिले नियमसंगत प्रक्रिया पूरा गरेर निर्वाचन गराउन खोज्दा इतर पक्षका केही कार्यकर्ताले निर्वाचन समितिको कोठामा पसेर जबरजस्ती तोडफोड गरेको बताएका छन्। एमालेका वीरगन्ज महानगर सचिव सुन्दर कुर्मीले भने, 'निर्वाचन समिति नियम र विधि पूरा गरी मतदान प्रक्रियाका लागि तयारी गर्दै थियो। त्यही बेला सचिवका उम्मेदवार परागहितका समूह भित्र पसेर जबरजस्ती गर्न थालेपछि आक्रोशित कार्यकर्ताले प्रतिवाद गरे। अनि दुवै पक्षबीच धकेलाधकेल र हात हालाहाल भयो।' कार्यकर्ताबीचच कुटाकुट भएपछि निर्वाचन शनिबारसम्मका लागि स्थगित गरिएको निर्वाचन समितिले जनाएको छ। यसअघि शुक्रबार दिउँसो उपाध्यक्ष पदमा उम्मेदवारी दिएका लालबाबु शेख पक्षधरले निर्वाचन प्रक्रियामा धाँधली गरिएको भन्दै निर्वाचन समितिको कोठमा तालाबन्दी गरिदिएपछि मतदान सुरु नहुँदै स्थगित भएको थियो। केही पालिकामा नियम मिचेर प्रतिनिधि छनोट गरिएको, जिल्ला सदस्यमा निर्विरोध निर्वाचित भइसकेका व्याक्तिले फेरि पदाधिकारीमा उम्मेदवारी दिएको, एक पक्षलाई जिताउने गरी निर्वाचन समिति नै लागेको भन्दै शेख पक्षधरले नारबाजी गर्दै मतपत्रलगायतका काजातहरू राखिएको निर्वाचन समितिको कोठामा ताल्चा लगाएको थियो। जसका कारण बिहान ११ बजेदेखि नै सुरु हुने भनिएको मतदान सुरु नहुँदै स्थगित गरिएको थियो। वैशाख १७ देखि सुरु एमालेको नवौं जिल्ला अधिवेशनले बिहीबार जिल्ला अध्यक्षमा विश्वम्भर शर्मालाई निर्विरोध चयन गरिसकेको छ। उपाध्यक्ष पदमा मनोज गुप्ता र लालबाबु शेख, सचिव पदमा महेस दास र नवराज शर्मा, उपसचिव खुलामा रामिकिशोर सिंह पराग, नविजान मियाँ अन्सारी र इमरान हुसेन तथा उपसचिव महिलामा सीतादेवी लामा र गीता देवी भण्डारीको उम्मेदवारी परेको छ।"
जापानकी विदेशमन्त्री कामिकावा योको नेपाल आउँदै,काठमाडौं : जापानकी विदेशमन्त्री कामिकावा योको नेपाल भ्रमणमा आउने भएकी छन्। परराष्ट्र मन्त्रालयका अनुसार उपप्रधानमन्त्री तथा परराष्ट्रमन्त्री नारायणकाजी श्रेष्ठको निमन्त्रणामा उनी आइतबार नेपाल आउन लागेकी हुन्। परराष्ट्र मन्त्रालयलले शुक्रबार जारी गरेको विज्ञप्तिमा भ्रमणका क्रममा उनले राष्ट्रपति रामचन्द्र पौडेल र प्रधानमन्त्री पुष्पकमल दाहाल प्रचण्डसँग शिष्टाचार भेट गर्ने कार्यतालिका छ। विदेशमन्त्री कामिकावाले आइतबार उपप्रधानमन्त्री तथा परराष्ट्र मन्त्री श्रेष्ठसँग पनि द्विपक्षीय भेटवार्ता गर्नेछिन् । उनी सोही दिन काठमाडौंबाट फर्कने मन्त्रालयले जनाएको छ।
कालिगण्डकी छेक्न मुस्ताङको जोमसोममा करिब ८ करोडको लागतमा तटबन्ध बन्ने,"जोमसोम : धार्मिक तथा पर्यटकीय जिल्ला मुस्ताङको सदरमुकाम जोमसोम बजारलाई कालिगण्डकी कटानबाट जोगाउन बृहत कालिगण्डकी नदी नियन्त्रण तटबन्ध योजना अघि बढेको छ । संघीय सरकार अन्तर्गतको जलश्रोत तथा सिंचाई विभागले मुस्ताङको मुटु जोमसोममा कालिगण्डकी नदी नियन्त्रण तटबन्ध योजना कार्यान्वयनमा ल्याउन लागेको हो । जोमसोम बजारलाई कालिगण्डकी नदीको कटानबाट जोखिम न्यूनिकरण गर्ने उद्देश्यले जलश्रोत तथा सिंचाई विभागले अनुमानित करिब १० करोड लागत स्टमेट गरेको थियो । विभागद्वारा ठेक्का आह्वान भएसँगै बिहीबार यसको ठेक्का सम्झौता भइसकेको विभागका सिनियर डिभिजन इन्जिनियर प्रेम लासिवाले जानकारी दिए । घरपझोङ४ जोमसोममा निर्माण गरिने तटबन्ध निर्माणको जिम्मा साकुरा इन्ड्राइन जेभी कन्टक्सन काठमाडौंले पाएको छ । सो निर्माण कन्टक्सनले कूल लागतको १७ प्रतिशत बिलो छोडेर ७ करोड ९९ लाख लागतमा ठेक्का सम्झौता गरेको हो । घरपझोङ गाउँपालिका४ जोमसोम बजार जोगाउन जोमसोम पक्की पुल तलदेखि जिल्ला प्रशासन कार्यालय र नेपाली सेनाको आर्मी क्याम्प जोड्ने झोलुङे पुलसम्मको दुरीको दुई स्थानमा कालिगण्डकी छेक्न तटबन्ध निर्माण गर्ने तयारी भइरहेको विभागका सिनियर डिभिजन इन्जिनियर लासिवाले बताए । जोमसोम पक्की पुल र झोलुङे पुलको दुरीमा दुई ठाउँमा गरी कुल ४१८ मिटर लम्बाईको तटबन्ध निर्माण हुने सिनियर डिभिजन इन्जिनियर लासिवाको भनाइ छ । जलश्रोत तथा सिंचाई विभागद्वारा मुस्ताङको जोमसोमस्थित झोलुङे पुलको दाँयातर्फ तल र माथि २ सय मिटर प्लम कंक्रिट वालको तटबन्ध निर्माण हुनेछ भने जोमसोम पक्की पुल तल कालिगण्डकी मोडको टर्निङ भागको बाँयातर्फ २१८ मिटर तटबन्ध निर्माण गरिने योजना रहेको सवडिभिजन इन्जिनियर लासिवाले उल्लेख गरे । पक्की पुल तलको कालिगण्डकी बाँया मोडमा साँढे ४ मिटर प्लम कंक्रिट वाल र बाँकीमा २२ मिटरको दुई लियरमा ग्याबिन वाल लगाइने उनल बताए । जोमसोममा निर्माण गरिने तटबन्धको ठेक्का सम्झौता अनुसार साँढे ३ मिटर गहिराई तल र ३ मिटर नदीको सतहभन्दा माथि तटबन्ध बाँध निर्माण हुनेछ । जोमसोमका दुई स्थानमा तटबन्ध निर्माण गर्न निर्माण कन्टक्सनसँग एक वर्षको सम्झौता भएको र आगामी आर्थिक वर्षभित्र जोमसोममा तटबन्ध निर्माण गर्ने लक्ष्य रहेको सिनियर डिभिजन इन्जिनियर लासिवाले जानकारी दिए । जोमसोम पक्की पुल र झोलुङे पुलको क्षेत्रमा पर्ने जोखिम युक्त दुई स्थानमा प्लम कंक्रिट तथा ग्याबिन वाल निर्माण हुनेछन्,इन्जिनियर लासिवाले भने,ठेक्का सम्झौता भइसक्यो, जेठको पहिलो हप्तादेखि फिल्डमा धमाधम काम सुरु हुन्छ । जलश्रोत तथा सिंचाई विभागले निर्माण गर्ने जोमसोमका दुई स्थानको तटबन्ध निर्माणले जोमसोम बजारक्षेत्रका सरकारी कार्यालयहरू तथा जोमसोम आसपासका बस्तीहरुलाई कालिगण्डकी नदी कटानको जोखिमबाट धेरै हदसम्म न्यूनिकरण गर्ने प्रदेश सभा सदस्य विकल शेरचनले उल्लेख गरे । यसअघि कालिगण्डकी नदी नियन्त्रणका लागि २०७७ सालमा राष्ट्रिय योजना आयोगले जोमसाममा बृहत नदी नियन्त्रण परियोजना ल्याएको थियो । योजना आयोगले घरपझोङ४ जोमसोम स्थित पञ्चिमतर्फ सशस्त्र प्रहरी बल ३३ नंगुल्म हेडक्वाटरदेखि जोमसोम पक्की पुलसम्म १ हजार १ सय ५० मिटर र जोमसोम पक्की पुलदेखि जोमसोम कोरला राजमार्ग सडकको पूर्वउत्तरतर्फ ९ सय मिटर लामो तटबन्ध निर्माण गरेको थियो । संघीय आयोजनाअन्तर्गत निर्माण भएको उक्त तटबन्ध ९ करोड ४२ लाख लागतमा एपेक्स अमित जेभीले निर्माण सम्पन्न गरेको थियो ।"
चौतारा अस्पतालले सञ्चालन गर्यो फिजियोथेरापी सेवा,"सिन्धुपाल्चोक : सिन्धुपाल्चोकको सदरमुकाममा रहेको चौतारा अस्पतालले फिजियोथेरापी सेवा सञ्चालनमा ल्याएको छ। २०७२ को विनासकारी भूकम्पपश्चात ह्याण्डीक्याप इन्टरनेशनलको सहयोगमा सञ्चालनमा रहेको सेवा बीचमा रोकिएको थियो। चौतारा साँगाचोकगढी नगरपालिकाले जनशक्ति व्यवस्थापनका लागि आवश्यक सहयोग गर्ने भएपछि अस्पतालले फिजियोथेरापी सेवा पुनः सुचारु गरेको हो। फिजियोथेरापी सेवाको उद्घाटन गरी शुक्रबारबाट चौतारा अस्पतालमा सेवा शुभारम्भ गरिएको छ। सेवा प्रदानका लागि अस्पतालले अञ्जना गुरुङलाई फिजियोथेरापी सहायकका रुपमा केही दिनअघि मात्र नियुक्त गरेको थियो। फिजियोथेरापीबाट हड्डी खिइएको, नसा च्यापिएको, मांसपेशी दुख्ने, झमझमाउने, लुलो हुने, प्यारालाइसिस, जन्मँदा नै असाधारण भएका बालबालिका, हातखुट्टा नचल्नेसम्बन्धी रोगको उपचार अस्पतालका हाड जोर्नी तथा नशा रोग विशेषज्ञ डा विजयकुमार साहले बताए। उनका अनुसार हाडजोर्नी, नशा तथा मांशपेशीका बिरामीहरूलाई फिजियोथेरापी प्रभावकारी हुनेछ। चौतारा अस्पतालले हाल बिरामीको उपचारका लागि अस्पतालमा सहज प्रणाली लागू गरेको जनाएको छ। ज्येष्ठ नागरिक, सुत्केरी, बालबालिका, अपांगअसहाय र जटिल रोगका बिरामीलाई सहज रुपमा सेवा दिनको लागि सामाजिक सेवा एकाइको स्थापना गरी सेवा दिने व्यवस्था मिलाइएको छ। विशेषज्ञ डाक्टरसहित १३ चिकित्सक कार्यरत रहेकाले बिरामीले सहजै उपचार सेवा पाउँछन्। सेवाको उद्घाटन कार्यक्रममा जनस्वास्थ्य कार्यालय सिन्धुपाल्चोकका कार्यालय प्रमुख दुर्गा बजगाईले समुदाय स्तरमा रहेको बिमारीहरुलाई अस्पतालसम्म ल्याउने र सेवा दिएपछि घरसम्म पुर्याउनको लागि विविध समस्याहरू आइरहेकोले उक्त समस्या पार लगाउन स्थानीय सरकारको भूमिका रहनुपर्नेमा स्थानीय सरकारको ध्यानाकर्षण गराइकी थिइन्। चौतारा अस्पतालका मेडिकल सुपरिटेन्डेन्ट डा रुद्रमणि भण्डारीले प्रदेशकै नमूना अस्पताल बनाउने अभिप्रायका साथ लागिपरेको बताउँदै यस कार्यमा सबैको साथ र सहयोग आवश्यक रहेको जनाए। उनले अब छिट्टै डायलाइसिस सेवा पनि सञ्चालनमा ल्याउन लागिरहेको समेत जानकारी गराए।"
"डुम्रेगुफाचौर पर्यटकीय सडक निर्माण हुँदै, विश्व बैंकसँग सम्झौता","तानसेन : तानसेन नगरपालिका८ डुम्रेदेखि वडा नम्बर १० गुफाचौर हुँदै होलाङ्दी सडकको कालोपत्रे तथा स्तरोन्नति हुने भएको छ। तानसेन नगरपालिकाले विश्व बैंकसँग सम्झौता गरी सडक फराकिलो तथा कालोपत्रेको काम सुरु भएको हो। तानसेन नगरपालिकाको गौरव योजनाका रूपमा रहेको पर्यटकीय सडकले प्रत्यक्ष रुपमा डुम्रे खोलासुनडाँडातेल्घागुफाचौरगाउँडाँडासल्लाघारीहोलाङ्दीसम्मका जनतालाई फाइदा पुग्ने छ। विश्व बैंकको आर्थिक सहयोगमा सञ्चालन हुने पर्यटकीय सडक स्तरोन्नतिका लागि तानसेन नगरपालिका र वेदान्सी इन्फ्राइन्सट्रक्चर प्रालि बीच सम्झौता गरिएको छ। तानसेन नगरपालिकाका नगर प्रमुख सन्तोषलाल श्रेष्ठ, उपप्रमुख प्रतीक्षा गाहा सिङ्जाली, प्रमुख प्रशासकीय अधिकृत हरिराम नागिला सहित वडाध्यक्ष र कर्मचारीहरूको उपस्थितिमा आयोजनाको सम्झौता भएको हो। आयोजनाको कुल रकम ४५ करोड ७६ लाख ८३ हजार ८४ रूपैयाँ ७७ पैसा रहेको छ। तानसेन नगरपालिकाका नगर प्रमुख सन्तोषलाल श्रेष्ठले पर्यटकीय सडक तानसेन नगरपालिकाको गौरव योजनाको रहेको भन्दै सडकको योजना धेरै प्रयास पछि नगरपालिका ल्याउन सफल भएको बताए। सडक निर्माण भएपछि तानसेन वडा न वडा नम्बर ८ १० ११ र ५ का नागरिकहरू प्रत्यक्ष रुपमा लाभान्वित हुने नगर प्रमुख श्रेष्ठले बताए। बाटो स्तरोन्नति भएपछि गुफाचौर जाने पर्यटकहरूमा वृद्धि हुने, स्थानीय स्तरमा होटल रेष्टुराहरू सञ्चालन हुने, कृषि उत्पादन तथा पशुपालनमा वृद्धि हुने, स्थानीयहरूको आयआर्जनमा वृद्धि हुँदै समग्रमा तानसेनको पर्यटन विकासमा महत्वपूर्ण भूमिका खेल्ने अपेक्षा गरिएको छ। स्तरीय सडक नहुँदा गुफाचौरमा लैजाने भनी ८ वर्षअघि निर्माण गरिएको भव्य गणेश मुर्ति वडा नम्बर १० को वडा कार्यालय परिसरमा अलपत्र अवस्थामा रहेको छ। तानसेन नगरपालिकाका प्रमुख प्रशासकीय अधिकृत हरिराम नागिलाले १३ महिनाभित्र काम सम्पन्न हुने गरिएको बताए। यस आयोजनाबाट ६ दशमलव ८ किलोमिटर सडकको स्तरोन्नति हुने बताए। अन्य सडक तानसेन नगरपालिकाबाट बजेट बाट निर्माण गरिने नगरपालिकाले जनाएको छ।"
एक सय रुपैयाँको नोटमा नेपालको चुच्चे नक्सा राख्ने सरकारको निर्णय,काठमाडौं : सरकारले एक सय रुपैयाँको नोटमा रहेको नक्सा परिवर्तन गर्ने भएको छ। बिहीबार बसेको मन्त्रिपरिषद् बैठकले सयको नोटमा नेपालको चुच्चे नक्सा प्रयोग गर्ने निर्णय गरेको सञ्चार तथा सूचना प्रविधिमन्त्री रेखा शर्माले बताइन्। अर्थ मन्त्रालयको प्रस्तावमा मन्त्रिपरिषद् बैठकले सो स्वीकृति प्रदान गरेको हो।
"जापान पठाउने बहानामा २१९ जनाबाट ३ करोड ठगी, दुईजना पक्राउ","काठमाडौं : जापान पठाइदिने भन्दै २१९ जनाबाट करिब ३ करोड रकम ठगी गरेको आरोपमा प्रहरीले दुईजनालाई पक्राउ गरेको छ। काठमाडौं उपत्यका अपराध अनुसन्धान कार्यालयले शुक्रबार पत्रकार सम्मेलन गरी ठगीको आरोपमा पक्राउ परेका नारायणबहादुर राई भन्ने राजन श्रेष्ठ र पर्वराज पाण्डे भन्ने ईश्वरी पाण्डेलाई सार्वनजिक गरेको हो। प्रहरीका अनुसार उनीहरूले आफ्नो नक्कली नाम बताइ अरुका नाममा कम्पनी खोल्न लगाइ ठगी गरेको खुलेको छ। पाण्डेलाई अनामनगरबाट र श्रेष्ठलाई कागेश्वरी मनोहराको विष्ट गाउँबाट पक्राउ गरिएको हो। नियोनी एजुकेसन प्रालिबाट जापान जानको लागि अवसर रहेको विज्ञापनका आधारमा सम्पर्कमा पुगेका युवाहरूलाई उनीहरुले खातामा पैसा हाल्न लगाएका थिए । जापानमा रहेको कलेजमा शुल्क बुझाउनको लागि लाग्ने रकम नारायण बहादुर राईको नाममा रहेको सानिमा बैंकको खातामा र पर्वराज भन्ने ईश्वरी पाण्डेको कामना विकाश बैंकको खातामा रकम पठाउन लगाई ठगी गरेको खुलेको प्रहरीले जनाएको छ । उक्त घटनामा उजुरी परेपछि अनुसन्धान गर्दै जाँदा नारायण बहादुर राईको नागरिकता दुरुपयोग गरी श्रेष्ठले र पाण्डेले विदेश जान चाहने युवायुवतीहरुलाई ठगी गरेको देखिएको काठमाडौं उपत्यका अपराध अनुसन्धान कार्यालयका प्रमुख सानुराम भट्टराईले जानकारी दिए। अनुसन्धानका क्रममा दिप बहादुर तामाङ मार्फत् १३ जनाबाट ३७ लाख रकम लिएको देखिएको, सुनिल कुमार नेपाली मार्फत २० जनाबाट ३२ लाख रकम लिएको देखिएको प्रहरीले जनाएको छ । वैदेशिक रोजगार विभागमा अन्य करिब १०० जनाबाट २ करोड ६८ लाख ठगी गरेको उजुरी परेको बुझिएको प्रहरीले जनाएको छ । त्यस्तै वास्तविक नारायण बहादुर राईलाई सम्पर्कमा ल्याई बुझ्दा निजको नागरिकता १५१६ वर्ष अगाडि हराएको र विगत ३ वर्षदेखि पठाओ चलाई जिबिका चलाउने सामान्य व्यक्ति रहेको र निजले हालसम्म कुनै कम्पनी वा कन्सल्टेन्सी दर्ता नगरेको खुल्न आएको पनि प्रहरीले जनाएको छ । उनीहरूलाई आवश्यक कारबाहीका लागि वैदेशिक रोजगार विभाग ताहाचल पठाइएको प्रहरीले जनाएको छ।"
टिक्नै सक्दैनन् सुनवलमा प्रमुख प्रशासकीय अधिकृत,"परासी : नवलपरासीको सुनवल नगरपालिकाकामा सरुवा भएर पुग्ने प्रमुख प्रशासकीय अधिकृतहरू लामो समयसम्म टिक्न सकेको देखिएको छैन। नगरपालिकामा सरुवा भएर पुग्ने प्रमुख प्रशासकीय अधिकृतहरूको छोटो समयमै सरुवा हुने गरेको देखिएको छ। मेयर बिमला अर्याल र उपमेयर सूर्य दुबेको आन्तरिक विवादसँगैको दबाब र अन्य केही जनप्रतिनिधिहरूले समेत काममा दिने दबाबका कारण प्रमुख प्रशासकीय अधिकृतहरू लामो समयसम्म टिक्न नसकेको कर्मचारीहरूले बताएका छन्। नयाँ जनप्रतिनिधिहरू चुनिएर आएसँगै सरुवा भएर आउने प्रमुख प्रशासकीय अधिकृतहरू लामो समयसम्म टिक्न नसकेका हुन्। २०७९ जेठमा नयाँ जनप्रतिनिधिहरूले कार्यभार सम्हालेको २ महिना नपुग्दै तत्कालीन प्रमुख प्रशासकीय अधिकृत अशोक कोइरालाको सरुवा गरेपछि त्यसको श्रृङ्खला अहिलेसम्म पनि चलिरहेको छ। कोइराला ८ महिना पूरा बस्न पाएनन्। पछिल्लो पटक अहिले कार्यरत प्रमुख प्रशासकीय अधिकृत चेतनाथ गिरीको पनि सात महिना नपुग्दै फेरि सरुवा भएको छ। गिरी गत असोज महिनामा हाजिर भएका हुन्। संघीय मामिला तथा सामान्य प्रशासन मन्त्रालयले बिहीबार निकालेको उपसचिवहरूको सरुवा सूचीमा गिरीलाई गुल्मीको मुसिकोट नगरपालिकामा पठाइएको छ। सरुवा भएर पुग्ने केही प्रमुख प्रशासकीय अधिकृतहरू जनप्रतिनिधिहरूको दबाब थेग्न नसकेपछि आफैं सरुवा मागेर जाने गरेका छन् भने केहीलाई मेयर अर्यालले राख्न खोजे पनि उपमेयर दुबेसहित केही जनप्रतिनिधिहरूको दबाबमा सरुवा गर्ने गरेका कारण पनि उक्त नगरपालिकामा लामो समयसम्म टिक्न नसकेका हुन् जनप्रतिनिधिहरूकै विवादका कारण गिरी अगाडि कार्यरत प्रमुख प्रशासकीय अधिकृत भिक्रराम मरासिनीको २ पटक भएको सरुवा थमौती गरिएको थियो। मरासीनीको सरुवाका विषयमा मेयर बिमला अयार उपमेयरसहित जनप्रतिनिधिहरूको विवाद त्यसबेला छताछुल्ल भएको थियो। मरासीनीको सरुवालाई थमौती गर्नुपर्ने मेयर अर्यालको पत्र र सरुवा नै गर्नुपर्ने भन्दै उपमेयर दुबेसहितका केही जनप्रतिनिधिहरूले मन्त्रालयमा पत्र पठाएर जनप्रतिनिधिहरूको विवाद छताछुल्ल पारेका थिए। विवादका बीच अहिलेसम्म लामो समयसम्म (१ वर्ष) टिकेका प्रमुख प्रशासकीय अधिकृतमा मरासिनी मात्र छन्। २०७९ भदौमा सरुवा भएर आएका मरासिनीको २०८० असोजमा सरुवा भएको हो। त्यसबेला विवादका बीच सरुवा गरिएका मरासिनीको ठाउँमा पुगेका प्रमुख प्रशासकीय अधिकृत रमेश गौतमलाई मेयर अर्यालले हाजिर गर्न दिएकी थिइनन्। १८ दिन नगरपालिका गएका गौतमलाई हाजिर नगराइ मेयर अर्यालको दबाबमा सरुवा गरिएको थियो। मन्त्रालयले अहिलेका प्रमुख प्रशासकीय अधिकृत गिरीको मुसिकोट सरुवा भएको सूची निकाले पनि उनको ठाउँमा पठाइएका प्रमुख प्रशासकीय अधिकृतको नाम भने उल्लेख छैन। मेयर र उपमेयरसहितका केही जनप्रतिनिधिहरूबीच खोला ठेक्का दिने विषय, योजना बाँडफाँट लगायतका विषयमा विवाद हुँदै आएको छ। जनप्रतिनिधिहरूबीच नै तालमेल नमिल्ने र दबाबमा काम गर्नुपर्ने बाध्यता भएपछि प्रमुख प्रशासकीय अधिकृतहरू नगरपालिकामा टिक्न नसकेको स्वयं कर्मचारीहरूले बताउँदै आएका छन्। मन्त्रालयले गिरीलाई मुसिकोट सरुवा गरेको सूची निकाले पनि उनको ठाउँमा पठाइएका प्रमुख प्रशासकीय अधिकृतको नाम भने उल्लेख छैन।"
निजामती सेवा ऐनलाई महत्वका साथ अघि बढाऔं : मन्त्री जोशी,काठमाडौं : संघीय मामिला तथा सामान्य प्रशासन मन्त्री भानुभक्त जोशीले मन्त्रालयका विभिन्न कार्यक्रममाथि छुट्टाइएको बजेट अझै प्राप्त नभएको बताएका छन्। सिंहदरबारमा शुक्रबार बसेको प्रतिनिधिसभा अन्तर्गतको राज्य व्यवस्था तथा सुशासन समिति बैठकमा मन्त्री जोशीले मन्त्रालयको नवप्रवद्र्धन कार्यक्रमका लागि ८८ करोड छुट्टाए पनि अहिलेसम्म सो रकम प्राप्त हुन नसकेको बताएका हुन्। तराईमधेश समृद्धि कार्यक्रमको अवस्था पनि त्यस्तै रहेको उनले बताए । मन्त्री जोशीले आफू मन्त्रालयमा आउँदा पूँजीगत खर्च जम्मा ९ प्रतिशत मात्रै रहेको धारणा राखे। उनले कर्मचारी व्यवस्थापनमा पनि समस्या देखिएको भन्दै धेरै स्थानमा निमित्तका भरमा चलाउनुपरेको गुनासो सुनाए। मन्त्री जोशीले संघीय निजामती सेवा ऐनलाई महत्वका साथ अघि बढाउनुपर्ने अवस्था देखिएको बताए । कर्मचारीको समस्या कानुनी रुपले समस्या गर्ने अवस्था नरहेको उनको भनाइ छ ।
रुसी सेनामा भर्ति भएका नेपालीका आफन्त भन्छन् मर्नु न बाँच्नुको अवस्थामा पुग्यौं,"काठमाडौं : रुसी सेनामा भर्ति भएका नेपालीका आफन्तले आफूहरू मर्नु न बाँच्नुको अवस्थामा पुगेको बताएका छन्। विगत दुई हप्तादेखि आमरण अनशनमा बसेका उनीहरूले रुसी सेना रहेका आफ्ना मान्छेहरूलाई रिहाइ गरिदिन सरकारसँग अपील गरेका छन्। उनीहरूले विभिन्न १३ बुँदे मागसहित १५ दिनदेखि अनसनमा बसेका छन्। रुसी सेनामा आबद्ध नेपालीहरूको जीवनरक्षा, घाइतेहरूको उपचार तथा क्षतिपूर्ति, बेपत्ताहरूको खोजी, युक्रेन कब्जामा रहेका नेपाली युद्धबन्दीहरूको सकुसल रिहाई र मानव तस्करहरूलाई कारबाही गर्न माग गर्दै उनीहरू अनसनमा बसेका हुन्। गृहमन्त्री र परराष्ट्रमन्त्रीलाई पटकपटक आवश्यक पहलका लागि गुहार गरे पनि कुनै वास्ता नगेरेको संघर्ष समितिका संयोजक कृतु भण्डारीले बताइन्। रुसी सेनामा भर्ति भएका हलसम्म ३९ जनाको मृत्यु भएको छ। युक्रेनरुस युद्धमा उनीहरूले ज्यान गुमाएका हुन्। संघर्ष समितिका संयोजक भण्डारीका अनुसार थप ४० जनाको मृत्यु भएको खबर पाएको बताइन्। 'हालसम्म हामीले ६९१ जनाको विवरण संकलन गरेका छौं। जसमध्ये ३९ जना मृतक, अन्य ४० जना मृत्यु भयो भनिएका तर पुष्टि हुन बाँकी, ५ जना युक्रेनको कब्जामा, ११७ जना घाइते, २७२ जना सम्पर्कविहीन, १५ जना करार सम्झौता रद्द गरेकाहरू, ११ जना रुसी राहदानीका लागि आवेदन दिएका र ३१ जना रुसी राहदानी नलिने कागजातमा हस्ताक्षर गरेका व्यक्तिहरु हाम्रो सम्पर्कमा छन्,' उनले भनिन्। रुस र युक्रेनको युद्धमा कुनै पनि साइनो सम्बन्ध नभएका नेपाली युवाहरूको ज्यान गुम्ने परिस्थिति अनि मृतकको शवसम्म पाउन नसक्ने अवस्थाका कारण परिवारका सदस्यहरू विक्षिप्त छन्। 'महिनौंदेखि सम्पर्क नभएका परिवारका सदस्यको अवस्था अज्ञात हुँदा एकातिर परिवारजन प्रताडित छन् भने अर्कोतिर, परिवारको सम्पर्कमा भएकाहरू पनि सकुशल घर फर्किने वातावरण निर्माणको पर्खाईमा छन्। स्वदेशमा परिवारजनलाई पर्खेका अथवा मृत्युवरण गरेका परिवारजनको शवको प्रतिक्षा गरेका परिवारको पीडा कति असह्य छ भनिरहनु पर्दैन। वास्तबमा परिवारजन मर्नु न बाँच्नुको अवस्थामा पुगेका छन्,' संयोजक भण्डारीले भनिन्। उनले अनसनमा बसेका पीडितका आफन्तहरूको स्वास्थ्य स्थिति जटिल बन्दै गएको बताइन्। शरीरमा गुलकोजको मात्रा घटेको र पानीको मात्रा कम भएकाले पिसाबमा समस्या देखा परेको उनको भनाइ छ। 'अनसनरत साथीहरू पटकपटक बेहोस हुने क्रम बढेको छ। जति बेला पनि साथीहरूको स्वास्थ्य स्थिति बिग्रिन सक्ने स्थिति छ। अनसनरत व्यक्तिहरूको जीवनरक्षार्थ सम्पूर्ण निकायसँग तत्काल निकासका लागि आवश्यक पहल कदमी गर्न अपिल गर्दछौं,' संयोजक भण्डारीले भनिन्। यी हुन् उनीहरूका प्रमुख मागहरू  रुसी सेनामा भर्ती भएका नेपालीको सकुशल उद्दार गरी नेपाल ल्याउने व्यवस्था ।  करार सम्झौता रद्द गरी उद्दारको पर्खाईमा रहेका व्यक्तिहरुलाई पुनः यद्ध मैदानमा लगिएकाले उनीहरुलाई तत्काल उद्दार गरी नेपाल ल्याउने व्यवस्था।  युद्धमा घाईते नेपालीको उचित उपचार, क्षतिपुर्ति र नेपाल ल्याउने व्यवस्था ।  युक्रेनको कब्जामा रहेका ५ जना युद्धबन्दीको सकुशल उद्दार गरी नेपाल ल्याउने व्यवस्था ।  मृतकको शव ल्याउने र क्षतिपुर्तिसहित रुसी सेनाबाट पाउने तलब, भत्ता उपलब्ध गराउने व्यवस्था ।  वेपत्ताको अवस्था खोजी गर्न विधि र प्रक्रिया घोषणा गरी तत्काल कार्यान्वयन तहमा ल्याउने व्यवस्था ।  रुसी सेनामा कार्यरत नेपाली नागरिकको तथ्याङ्क सार्वजनिक गर्ने व्यवस्था ।  प्रलोभनमा पारि रुस पठाउने बिचौलियाको पहिचान गरी तत्काल कारवाही गर्ने व्यवस्था ।  नेपालीहरुको उद्दार नभईसकेको अवस्थामा रुस जाने श्रम स्विकृति तत्काल खारेज गर्नुपर्ने व्यवस्था  पीडित परिवारको उद्दार, राहत र पुनस्थापनाका लागि मन्त्रिस्तरीय समन्वय समिति गठन गर्नुपर्ने व्यवस्था ।  विभिन्न माध्यमबाट रुस गएका सबै नेपालीको अवस्था पुष्टि गरी सूची सार्वजनिक गर्नुपर्ने व्यवस्था ।  रुसी सेनाबाट फर्किएर आएका युवाको पुनस्थापना तथा पीडित परिवारको उचित हेरचाहको व्यवस्था ।  कुटनीतिक सम्बन्ध भएका देशहरुमा नेपालले आफ्ना नागरिकलाई सैन्य सम्झौता विना सैन्य सेवामा भर्ती नगर्न पहल गर्नुपर्ने व्यवस्था ।"
सुदूरपश्चिमका मुख्यमन्त्री सोडारीले आज पनि विश्वासको मत पाउने सम्भावना न्यून,"धनगढी : गत चैत ६ गते सुदूरपश्चिम प्रदेशका मुख्यमन्त्री बनेका दीर्घबहादुर सोडारीलाई विश्वासको मत लिनै सकस भएको छ। उनले शुक्रबारका लागि विश्वासको मत लिने भन्दै संसद आह्वान भएको छ। कांग्रेसले शुक्रबारको संसद चल्न नदिने धम्की दिइरहेका बेला सत्ता गठबन्धनकै नेकपा एमाले पनि आन्तरिक तयारी नभएको भन्दै शुक्रबार विश्वासको मत दिन नसकिने बताएपछि मुख्यमन्त्री सोडारी सकसमा परेका हुन्। केन्द्रमा बनेको सत्ता गठबन्धनलाई चुनौती दिँदै कांग्रेससँग मिलेर नागरिक उन्मुक्तिबाट मुख्यमन्त्री अगाडि सारेका समाजवादीका नेता सोडारीलाई अहिले भने आफैं मुख्यमन्त्री बन्दा विश्वासको मत लिन सकस भएको हो। आफूलाई मुख्यमन्त्री नबनाएको भन्दै उनी केन्द्रको सत्ता गठबन्धनलाई चुनौती दिँदै कांग्रेससँग मिलेर उन्मुक्तिका लक्ष्मणकिशोर चौधरीलाई मुख्यमन्त्री बनाउन लागेका थिए। उनको कदमले केन्द्रको गठबन्धन हल्लिएको थियो। तर केन्द्रीय नेताहरूबीच समाजवादीलाई मुख्यमन्त्री दिने सहमति भएपछि उनले कांग्रेससँगको समर्थन फिर्ता लिए। उनी वैशाख ६ गते एमाले, माओवादी, उन्मुक्तिका २ जना र स्वतन्त्र सांसदको समर्थनमा मुख्यमन्त्री बनेका थिए। अहिले उनैलाई विश्वासको मत लिन सकस भएको छ। हामीले लक्ष्मणकिशोर चौधरीलाई मुख्यमन्त्रीमा समर्थन गरेका थियौं। तर त्यहाँ संविधानको उल्लंघन भयो। अब हामी सदन चल्न दिदैनौं, कांग्रेस संसदीय दलका नेता कमलबहादुर शाहले भने। सोडारीले विश्वासको मत लिन संसद बोलाइदिन पत्र पठाएपछि सभामुखले शुक्रबार ५ बजेका लागि संसद बोलाएका छन्। तर शुक्रबार कांग्रेसको विरोध मात्रै होइन, सत्ता घटक नेकपा एमालेले पनि विश्वासको मत दिन नसकिने जनाएको छ। एमालेले सरकारमा गए कसको नेतृत्वमा जाने, मन्त्री को पठाउने, बझाङबाट जितेका प्रदेश सभा सदस्यको शपथ भइनसकेका बेला हतारमा विश्वासको मत लिन खोजेको आरोप लगाउँदै शुक्रबार विश्वासको मत दिन नसकिने जनाएको हो। एमाले संसदीय दलका नेता राजेन्द्र सिंह रावलले शुक्रबार विश्वासको मत दिन नसकिने बताए। बझाङमा सत्ता गठबन्धनकै एकजना जित्नुभएको छ। उहाँ किरियामा हुनुहुन्छ। उहाँले शपथ लिएको छैन, अरु तयारी पनि भएको छैन, सरसल्लाह पनि गरिएको छैन, त्यसैले समय धेरै छ, हतार किन गर्नुपर्यो, रावलले भने। एमाले र कांग्रेसको अडानपछि शुक्रबार बिहान बस्ने भनिएको कार्य व्यवस्था परामर्श समितिको बैठक पनि बस्न सकेन। कार्य व्यवस्था परामर्श समिति मिनि पार्लियामेन्ट पनि हो। दलहरू बीचमा सहमति भएको छैन। आजको सदन स्थगित हुन्छ होला। केही बेरमा सूचना आउँछ, संसद सचिवालयका एकजना अधिकृतले भने। सोडारीको नाम मुख्यमन्त्रीमा आउने बित्तिकै एमाले बिच्किएको थियो। एमालेले मुख्यमन्त्रीको पात्र ठीक नभएको अडान राख्दै अन्तिम समयमा मात्र सोडारीलाई समर्थन गरेको थियो। एमालेले त्यतिबेला सरकारमा नजाने तर समर्थन मात्रै गर्ने निर्णय गरिसकेको छ। सोडारीले दुई हप्ताभन्दा बढी समय हुँदा पनि सरकार विस्तार गर्न सकेका छैनन्। मुख्यमन्त्री बाहेक नागरिक उन्मुक्तिका २ जना मात्रै सरकारमा छन्। माओवादी सरकारमा गएको छैन। एमालेले पनि विश्वासको मतका बारेमा आनाकानी गरेपछि मुख्यमन्त्री सोडारी सकसमा परेका छन्।"
फोनपेका सेवाहरू प्रदर्शन,"काठमाडौं : फोन पे भारतले आज काठमाडौंमा आयोजित एक कार्यक्रममा युनिफाइड पेमेन्ट इन्टरफेस (युपीआई) प्लेटफर्मद्वारा सञ्चालित आफ्ना सेवाहरू प्रदर्शन गरेको छ। कार्यक्रमले बैंकिङ क्षेत्रका वरिष्ठ प्रतिनिधिहरू, भुक्तानी प्रणालीका प्रदायकहरू, युपीआई भुक्तानी लिने व्यवसायीहरू र व्यापार संघहरूका प्रतिनिधिहरू लगायत नेपाली वित्तीय क्षेत्रका प्रमुख सरोकारवालाहरूलाई एकसाथ ल्याउन सफल भएको छ। उक्त कार्यक्रमलाई नेपालको सबैभन्दा ठूलो भुक्तानी प्रणाली सञ्चालक फोनपेले समर्थन गरेको थियो जो नेपालभारत क्रस बोर्डर युपीआई अन्तरआवद्धता लागि यनआईपीयलको काउन्टरपार्टी पनि हो। कार्यक्रममा फोनपे नेटवर्कका प्रमुख कार्यकारी अधिकृत दिवस सापकोटाले नेपालको डिजिटल अर्थतन्त्रको लागि युपीआई को सम्भावनाको बारेमा विशेष सम्बोधन गरेका थिए। यसका साथै कार्यक्रममा नेपालको अर्थतन्त्र र वित्तीय क्षेत्रमा क्रस बोर्डर भुक्तानीको प्रभावको बारेमा संलग्न रुपमा प्यानल छलफल भएको थियो। उक्त प्यानलमा कुमारी बैंकका प्रमुख डिजिटल बैंकिङ अधिकृत अनिश ताम्राकार, नेपाल पर्यटन बोर्डका प्रबन्धक श्रद्धा श्रेष्ठ, ईसेवाका प्रमुख कार्यकारी अधिकृत जगदीश खड्का र विवेक राणा  कन्सल्टेन्ट् , एसियाली विकास बैंक (एडीबी)जस्ता प्यानल सदस्यहरू थिए। उक्त प्यानल छलफलमा क्रस बोर्डर भुक्तानी र यसले नेपालको अर्थतन्त्र र वित्तीय क्षेत्रमा पार्ने प्रभावका साथै अन्तर्राष्ट्रिय लेनदेन सहजीकरणमा नियामक अवरोधहरू र अनुपालन मागहरूको विषयमा चर्चाहरू भएका थिए। सुविधाजनक नगदरहित भुक्तानीहरू मार्फत नेपालको पर्यटन क्षेत्रमा युपीआईको सकारात्मक प्रभावलाई सदुपयोग गर्दै कसरी समग्र पर्यटकहरूको अनुभवलाई बृद्धि गर्न सकिन्छ भन्ने बारे प्यानलका सदस्यहरूद्वारा छलफल भएको थियो। क्रस बोर्डर भुक्तानीहरूले वित्तीय संस्थाहरूको राजस्व प्रवाह र व्यापार मोडललाई कसरी प्रभाव पार्छ भन्ने बारेमा पनि थप अध्ययन भएको थियो। प्यानल सदस्यहरूले सुविधा, अन्तरआवद्धता, सुरक्षा र लागतप्रभावकारिता जस्ता पक्षहरूमा ध्यान केन्द्रित गर्दै नेपालमा उपभोक्ताका अनुभवमा युपीआईको प्रभाव बारे छलफल गरे। कार्यक्रमको निरन्तरताका रुपमा फोनपेका कार्यकारी अधिकृत रितेश पाईद्वारा सेवा प्रदर्शनी भएको थियो। जसमा फोनपेको समग्र यात्रा समाबेश गरिएको थियो। उनको प्रस्तुति युपीआईद्वारा सञ्चालित फोनपेले कसरी भारत भरि भुक्तानीलाई सबै वर्ग माझ एक समान अगाडि बढाएको र एक सम्पन्न प्रणालीलाई बढावा दिँदै आएको छ भन्ने बारेमा पनि थियो। फोनपेका प्रमुख कार्यकारी अधिकृत रितेश पाइले नेपालमा युपीआई प्लेटफर्मद्वारा सञ्चालित सेवाहरू सञ्चालन गर्न पाउँदा हर्षित भएको बताउँदै यो समारोहले फोनपे लगायत नेपालको वित्तीय क्षेत्र का प्रमुख सेवा प्रदायकहरू, प्रमुख व्यावसायिक व्यक्तित्वहरू र पर्यटनका प्रतिनिधिहरूलाई एकसाथ ल्याएको बताए। नेपालमा युपीआई को सफलताको लागि यो एकताबद्ध भावनाको पनि प्रमाण हो जसप्रति हामी निकै आभारी छौं। भारतीय यात्रुहरूको लागि नेपाल एक प्रसिद्ध पर्यटकीय गन्तव्य हो। युपीआईको साथमा अब भारतीय नागरिकहरूले आफ्नो देशमा झैँ नेपालमा पनि नगदरहित भुक्तानीको अनुभव लिन सक्नु हुनेछ। यसले उहाँहरूको यात्राको अनुभवलाई बढाउनुको साथसाथै डिजिटल लेनदेनलाई पनि प्रोत्साहन दिन्छ, उनले भने। कार्यक्रममा यनपीसीआईका प्रमुख कार्यकारी अधिकृत रितेश शुक्लाले भारतीय उपभोक्ताहरूले आफुलाई उपयुक्त लाग्ने युपीआईसक्षम एपहरू प्रयोग गरेर नेपालभर तत्काल, सुरक्षित र सुविधाजनक भुक्तानीहरू गर्न मिल्ने भएको बताए। हामीले नेपालमा क्युआरकोडआधारित व्यक्तिदेखिव्यापारी () युपीआई () लेनदेन सुरु गर्न फोनपेसँग साझेदारी गरेका छौं। क्युआर भुक्तानीको सन्दर्भमा बजारमा फोनपेको बृहद बजार हिस्सा भएकोले आज देशभर क्युआर बाट भुक्तानी लिने गरेको पाइनछ र यसको लाभ भारतीय उपभोक्ताहरूले उठाउन सक्नु हुन्छ। भारतीय उपभोक्ताहरूले आफुलाई उपयुक्त लाग्ने युपीआई सक्षम एपहरू प्रयोग गरेर नेपालभर तत्काल, सुरक्षित र सुविधाजनक भुक्तानीहरू गर्न मिल्ने भएको छ। हामी हाम्रा साझेदारहरूले, इकोसिस्टम भित्र रहेर वित्तीय चेतना जगाउन, युपीआई को प्रयोग बढाउन, दुई राष्ट्रहरू बीच वाणिज्य र पर्यटन वृद्धि गर्न हातेमालो गरिरहेको देख्न पाउँदा निकै खुसी छौं, उनले भने। कार्यक्रमलाई सम्बोधन गर्दै फोनपेका कार्यकारी अधिकृत दिवस सापकोटाले नेपालमा क्रस बोडर भुक्तानी ल्याउने ४ वर्षको यात्रा सफल भएको बताउँदै युपीआई भुक्तानी नेपालमा लाइभ भएको जानकारी दिए। यो फोनपेको लागि अत्यन्तै गौरव र खुसिको क्षण हो। नेपालमा क्रस बोडर भुक्तानी ल्याउने हाम्रो ४ वर्षको यात्रा अन्ततः सफल भएको छ र युपीआई भुक्तानी नेपालमा लाइभ भएको छ। हामीले  इन्टरनेशनलसँगको साझेदारीमा युपीआई भुक्तानीहरूलाई परिचय गराउँदा र फोनपेलाई नेपालमा स्वागत गर्दै गर्दा, आउने दिनहरूमा यस कदमले सहज डिजिटल कारोबार, आर्थिक वृद्धि, वित्तीय समावेशीकरण र व्यापार व्यवसायहरूलाई थप फाइदा पुर्याउने छ भन्ने कुरामा बिस्वस्त छौं।"
राष्ट्रसङ्घद्वारा सन् २०२६ लाई महिला कृषकको अन्तर्राष्ट्रिय वर्ष घोषणा,"संयुक्त राष्ट्रसङ्घको महासभाले बिहीबार सन् २०२६ लाई अन्तर्राष्ट्रिय महिला कृषक वर्षको रूपमा मनाउने घोषणा गर्ने प्रस्ताव पारित गरेको छ। प्रस्तावमा महिला कृषकले कृषि खाद्य प्रणालीहरूमा सामना गर्ने बाधा तथा चुनौतीहरू, लगायतका मुद्दाहरूलाई सम्बोधन गरी लैङ्गिक समानता र कृषिमा महिलाहरूको सशक्तीकरणमा प्रयासरत रहने बताइएको छ। राष्ट्रसङ्घले प्रभावकारी नीति र कार्यहरूबारे चेतना जगाई नीतिगत ध्यान केन्द्रित गर्ने उद्देश्यका गतिविधिहरू मार्फत् अन्तर्राष्ट्रिय वर्षको विश्वव्यापी अवलोकनलाई आमन्त्रित पनि गरेको छ। साथै, महासभाले खाद्य र कृषि सङ्गठन समेत रोममा रहेका अन्य संयुक्त राष्ट्रसङ्घीय निकायहरुसँग मिलेर प्रस्तावको कार्यान्वयनलाई सहजीकरण गर्न तथा अन्तर्राष्ट्रिय वर्ष प्रभावकारी रुपमा मनाउन निर्देशन दिएको छ।"
"पाकिस्तानमा बस दुर्घटना : २० जनाको मृत्यु, २१ घाइते",पाकिस्तान अधिकृत कश्मिरको गिलगिटबाल्टिस्तानको डायमर जिल्लामा यात्रु बस साँघुरो पहाडी सडकमा दुर्घटना भई खोलामा खस्दा कम्तीमा २० जनाको मृत्यु हुनुका साथै २१ जना घाइते भएका छन्। प्रहरीका अनुसार शुक्रबार बिहान ५:३० बजे डायमरको काराकोरम राजमार्गको यशोखल क्षेत्रमा बस दुर्घटना भएको थियो। रावलपिन्डीबाट गिलगिटतर्फ गइरहेको बसमा कम्तीमा ३८ जना यात्रु सवार रहेको प्रहरीले जनाएको छ। दुर्घटनापछि दुर्घटनास्थलमा उद्धार टोली पठाइएको छ भने घाइते तथा शवलाई चिलासको अस्पतालमा लगिएको छ। स्वास्थ्य विभागका निर्देशकका अनुसार मृतकमा तीन जना महिला रहेको जियो न्युजले जनाएको छ। जियो न्यूजसँग कुरा गर्दै डायमरका उपायुक्त फयाज अहमदले कम्तीमा पाँच जना घाइते यात्रुको अवस्था गम्भीर रहेको र दुई जनालाई गिलगिट सहरमा सारिएको बताए। अहमदले दुर्घटनाका पीडित परिवारसँग नियमित सम्पर्कमा रहेको जानकारी दिएका छन्। तीव्र गतिका कारण मोड लिने क्रममा बस दुर्घटना भएको अधिकारीहरुले जनाएका छन्। गिलगिटबाल्टिस्तानका मुख्यमन्त्री हाजी गुलबर खानले घटनालाई लिएर शोक व्यक्त गरेका छन्। उनले प्रशासन र उद्धारकर्ताहरूलाई घाइतेलाई तत्काल चिकित्सा सहायता प्रदान गर्न आदेश दिएका छन्। यसै गरी गिलगिटबाल्टिस्तान सरकारका प्रवक्ताले चिलास अस्पतालमा आपतकाल लागु गरिएको घोषणा समेत गरेका छन्। रासस
गण्डकीका मुख्यमन्त्री अधिकारीले वैशाख २३ गते विश्वासको मत लिने,गण्डकी : गण्डकी प्रदेशका मुख्यमन्त्री खगराज अधिकारीले वैशाख २३ गते गण्डकी प्रदेशसभामा विश्वासको मत लिने भएका छन्। गण्डकी प्रदेश प्रमुख डिल्लीराज भट्टबाट गत चैत २५ गते नेपालको संविधानको धारा १६८ को उपधारा (२) बमोजिम प्रदेशको मुख्यमन्त्री पदमा नियुक्त भएका मुख्यमन्त्री अधिकारीले नेपालको संविधानको धारा १६८ को उपधारा (४) बमोजिम प्रदेशसभामा वैशाख २३ गते विश्वासको मत लिने भएका हुन्। मुख्यमन्त्री अधिकारीले वैशाख २३ गते दिनको ३ बजे प्रदेशसभामा विश्वासको मतसम्बन्धी प्रस्ताव पेस गर्ने सूचना आजै गण्डकी प्रदेशसभाको सचिवालयमा दर्ता गराएको प्रदेशसभा सचिव हरिराज पोख्रेलले जानकारी दिए।
"एमाले पर्साको निर्वाचन अवरुद्ध, धाँधली गरिएको भन्दै निर्वाचन समितिमा तालाबन्दी","वीरगन्ज : नेकपा एमाले पर्साको उपाध्यक्षसहितका पदाधिकारी चयनका लागि शुक्रबार हुने भनिएको निर्वाचन विवादका कारण अवरुद्ध भएको छ। उपाध्यक्ष, सचिव र दुई उपसचिव पदका लागि वीरगन्जको अनमोल पार्टी प्यालेसमा शुक्रबार बिहान ११ बजेदेखि मतदान प्रक्रिया सुरु हुने सूचना निर्वाचन समितिले जारी गरेको थियो। तर उपाध्यक्ष पदमा उम्मेदवारी दिएका लालबाबु शेख पक्षधरले निर्वाचन प्रक्रियामा धाँधली गरिएको भन्दै निर्वाचन समितिको कोठामा तालाबन्दी गरिदिएको छ। केही पालिकामा नियम मिचेर प्रतिनिधि छनौट गरिएको , जिल्ला सदस्यमा निर्विरोध निर्वाचित भइसकेका व्यक्तिले फेरि पदाधिकारीमा उम्मेदवारी दिएको , एक पक्षलाई जिताउने गरि निर्वाचन समिति नै लागेको भन्दै शेख पक्षधरले नाराबाजी गर्दै मतपत्र लगायतका कागजातहरू राखिएको निर्वाचन समितिको कोठामा ताल्चा लगाएको हो। जसका कारण बिहान ११ बजेदेखि नै सुरु हुने भनिएको मतदान अहिलेसम्म पनि सुरु हुन सकेको छैन। शेखपक्षले तालाबन्दी गरेपछि विवाद मिलाउनका लागि एमालेका नेताहरू सत्कार होटलमा अहिले छलफलमा बसेका छन्। यता निर्वाचन समितिका प्रमुख निर्वाचन अधिकृत भोजराज ढकालले भने निर्वाचन समितिको कोठामा तालाबन्दी नभएको दाबी गरे। उनले भने,१०१२ जनाको हुल बाँधेर आएको एक समूहले निर्वाचन रोक्नुस् भन्दै होहल्ला गरे। त्यसपछि हामी निर्वाचन समितिका साथीहरू आफैंले ताला लगाएर त्यहाँबाट निस्कियौँ। विवाद गर्नेहरूले के कारणले विवाद गरेका हुन् त्यो मलाई थाहा छैन। पार्टीको आन्तरिक निर्वाचन भएकाले यसलाई शान्तपूर्ण रुपमा सम्पन्न गराउने आफ्नो भूमिका रहेको भन्दै उनले भने, नेताहरू छलफलमा बस्नु भएको छ। शायद केही समयमा मतदान प्रक्रिया सुरु हुन्छ होला। वैशाख १७ देखि सुरु एमालेको नवौं जिल्ला अधिवेशनले बिहीबार जिल्ला अध्यक्षमा डाक्टर विश्वम्भर शर्मालाई निर्विरोध चयन गरिसकेको छ। अध्यक्षमा शर्मा सर्वसम्मत चयन भए पनि उपाध्यक्षसहित चार पदाधिकारीको पदमा भने एकभन्दा बढीको उम्मेदवारी परेपछि शुक्रबार निर्वाचन हुन लागेको हो। एक उपाध्यक्ष, एक सचिव र दुई उपसचिव पदका लागि शुक्रबार बिहान ११ बजेदेखि मतदान सुरु हुने निर्वाचन समितिले जनाएको थियो। उपाध्यक्ष पदमा मनोज गुप्ता र लालबाबु शेख, सचिव पदमा महेस दास र नवराज शर्मा, उपसचिव(खुल्ला)मा रामिकिशोर सिंह पराग, नविजान मियाँ अन्सारी र इमरान हुसेन तथा उपसचिव(महिला) मा सीतादेवी लामा र गीता देवी भण्डारीको उम्मेदवारी परेको छ।"
त्रिपालको भरमा रात गुजार्दै आगलागी पीडित,"मलंगवा : आगलागीका कारण घरबार गुमाएका सर्लाहीका विष्णु गाउँपालिका१ बाराउद्योरणका पीडित परिवारहरूको बिचल्ली भएको छ। त्रिपालको भरमा रात गुजार्न बाध्य भएका छन्। बिहीबार सत्रुधन राउतको घरबाट सुरु भएको आगलागीमा परी ६१ घर जलेर नष्ट भएपछि उनीहरूको अहिले बिचल्ली भएको छ। खाना लगाउन धौ धौ पर्ने विपन्न परिवारको बस्ती आगोले सखाप बनाएपछि अग्नी पीडित खुला चौरमा त्रिपाल लगाएर रात बिताइरहेका छन्। घरमा रहेको धनमाल नष्ट भएपछि के खाने के लगाउने भन्ने चिन्ताले सताउन थालेको पीडितहरूको भनाइ छ। ओत लाग्ने घर र छाक टार्ने अन्न केही नभएपछि गाउँ पुरै पीडामा छन्। आगोले अन्न र लत्ताकपडा जलेर खरानी बनेपछि २ नबालक सन्तान र वृद्ध सासु ससुरालाई लिएर खुला चौरमा रात काट्नु परेको स्थानीय बची देवी राउतले बताएकी छिन्। घरमा केही पनि बाँकी छैन। श्रीमान रामु राउत कामको शिलशिलामा भारतको पन्जाबमा छन्। सम्पत्तिको नाउमा घडेरी र त्यस माथि बनेको घर मात्रै छ। तर, आगोले त्यो पनि नष्ट गरेको बचीले रुँदै भनिन्। छोराछोरी कसरी पाल्ने र घर कसरी बनाउने भन्ने चिन्ताले सताउन थालेको छ। श्रीमान् घरमा भएको भए केही समान बचाउन सकिन्थ्यो। घरमा कोही नभएकाले केही जोगाउन सकिन्। नजिकमा रहेको नातेदारको घरबाट खाना आएपछि छोराछोरी र सासु ससुरालाई खुवाएको छु, उनले भनिन्। जीवनमा कहिले नदेखेको घटना गाउँमा भएको ७० वर्षीय वृद्ध किशोरी राउतले बताए। उनले भने, गाउँमा ठूलो ब्रजपात परेको छ। च्यूरा, दालमोठको भरमा गुजारा गर्दै छु। आगोले केही बाँकी राखेन। ४ छोरा छन्। सबै कमाउनका लागि भारतमा छन्। घरमा रहेका ससना नाति नतिनालाई मात्र जोगाउन सके। गाउँका सबै युवाहरू प्रायः कमाउनका लागि बाहिर छ। गाउँमा महिला, बालबालिका र वृद्धवृद्धा मात्र छन्। युवाहरू भएको यत्रो ठूलो क्षति हुँदैनथ्यो। परदेशबाट कमाएर ल्याएको पैसा सिलाई कटाई व्यवसाय गरेका विकी राउत झन पीडामा छन्। घर र व्यवसाय गरेको पसल दुवै जलेर खरानी बनेको छ। दुई वर्ष पहिले भारतका गुजरातबाट कमाएर ल्याएको पैसाले सिलाई कटाई व्यवसाय सञ्चालन गरेको विकीले बताएका छन्। आगोले पुरै सखाप बनायो। चारवटा मेसिन पूर्णरुपमा जलेर खरानी बनेको छ। ग्राहकहरूले सिलाउन दिएको कपडाहरू पनि केही बाँकी रहेन्। अब कसरी जीवन बिताउँने त्यो चिन्ताले सताउन थालेको छ। घरमा खाना खानका लागि गएको बेला गाउँमा अचानक आगो फैलियो। खाना खान बसेकै बेला घर र केही पर रहेको पसलमा आगो लाग्यो। घरको समान निकालौं भनेर भित्र पस्दा छिमेकमा ग्याँस सिलिण्डर पड्केपछि भागेर चौरीमा पुगे। गाउँमै बसेर केही गरौं भन्ने सोचेको थिएँ। आगोले सबै सत्यानाश बनायो। अब फेरी परदेशकै भर छ। आफ्नो घरबाट अचानक आगो फैलिएको सत्रुधन राउतले बताएका छन्। गर्मीका कारण छहारीमा बस्न आँपको बगैँचामा गएको थिएँ। आगो लाग्यो भनेर खबर सुनेपछि दौडेर घरमा आउँदा आगो पूर्णरुपमा घरमा लागि सकेको थियो। केही समयमै सिलिण्डर पड्केपछि भागाभाग भयो। घरमा रहेको बुहारी ३ सन्तानलाई लिएर जसोतसो निस्कन सफल भएँ। उनीहरू घरको माथिल्लो तला थिए। तल आगो लागिसकेको थियो। सारी माथिल्लो तलामा बाँधेर बुहारी, आफ्नो र सन्तानको ज्यान जोगउन सफल भएँ, उनले भने। घरमा रहेको पैसा, गहना, अन्न, लत्ताकपडा केही बाँकी रहेन। २२ क्वीन्टल गहुँ, २६ क्वीन्टल चामल र ३ क्वीन्टल मसुरो जलेर खरानी बनेको छ। अहिले प्रचण्ड गर्मी छ। दुई महिनापछि वर्षा सुरु हुन्छ। कसरी बुहारी, नाति नतिनालाई राख्ने ठेगान छैन, उनले भने। आगोले आफ्नो पालिकामा ठूलो क्षति गरेको प्रमुख प्रशासकीय अधिकृत संजिव सापकोटाले बताएका छन्। पालिकाबाट अहिले खाना र औषधिको व्यवस्था गरेका छौं। गाउँपालिका अध्यक्ष जवाहरलाल यादव अहिले बाहिर हुनुहुन्छ। उहाँ आएपछि कार्यपालिकाको बैठक बसेर राहतका लागि छिट्टै निर्णय गर्ने सापकोटाले बताए। सहयोग संघ संस्थासँग सहयोगका लागि आग्रह गरेको छु, उनले भने। रेडक्रसबाट राहतका समान आएको छ। डाटा संकलन हुने बित्तिकै रेडक्रसबाट आएको राहतलाई वितरण गरिने सापकोटाले बताए। आगोलाई स्थानीयवासी, प्रहरी, हरिवन नगरपालिका, महोत्तरीको रामगोपालपुर, सम्सी गाउँपालिका र जनकपुर उपमहानगरपालिकाबाट आएको बारुण यन्त्रले नियन्त्रणमा लिएको थियो।"
"६ सचिवको सरुवा, को कहाँ?","काठमाडौं : सरकारले ६ जना सचिवको सरुवा गरेको छ। बिहीबार बसेको मन्त्रिपरिषद् बैठकले सचिव दीपक काफ्लेलाई शिक्षा, विज्ञान तथा प्रविधि मन्त्रालयमा सरुवा गरेको छ। त्यस्तै प्रधानमन्त्री कार्यालयका सचिव गणेश पाण्डेलाई संस्कृति पर्यटन तथा नागरिक उड्डयन मन्त्रालयमा सरुवा गरिएको छ। त्यस्तै वन तथा वातावरण मन्त्रालयका सचिव दीपक खराललाई कृषि तथा पशुपन्छी विकास मन्त्रालयमा सरुवा गरिएको छ भने कृषि सचिव गोविन्दप्रसाद शर्मालाई वन मन्त्रालयमा ल्याइएको छ। त्यस्तै सचिव रेवतीरमण पौडेललाई कृषि विकासमा सरुवा गरिएको छ भने उपराष्ट्रपति कार्यालयमा लुम्बिनी प्रदेश प्रमुख सचिव राधिका अर्याललाई सरुवा गरिएको छ।"
सुदूरपश्चिम प्रदेश सभाको बैठक शनिबार बेलुकी साढे ५ बजेसम्मका लागि स्थगित,"धनगढी : सुदूरपश्चिम प्रदेशका मुख्यमन्त्री दीर्घ बहादुर सोडारीले विश्वासको मत लिने भनेर बोलाइएको संसद बैठक शनिबार बेलुकी साढे ५ बजेसम्मका लागि स्थगित भएको छ । संसद सचिवालयले सूचना टाँस गर्दै शनिबार बेलुकी ५ बजेसम्मका लागि स्थगित भएको जनाएको छ । एमालेले सरसल्लाह गर्न बाँकी रहेको भन्दै नगरेको भन्दै शुक्रबार विश्वासको मत दिन नसकिने बताउँदै आएको थियो । कांग्रेसले नागरिक उन्मुक्तिका लक्ष्मणकिशोर चौधरीलाई मुख्यमन्त्री नियुक्त नगरेर संविधान मिचेको भन्दै सदन अवरुद्ध पार्ने चेतावनी दिँदै आएको थियो । केन्द्रमा बनेको सत्ता गठबन्धनलाई चुनौती दिँदै कांग्रेससँग मिलेर नागरिक उन्मुक्तिबाट मुख्यमन्त्री अगाडि सरेका समाजवादीका नेता सोडारीलाई अहिले भने आफै मुख्यमन्त्री बन्दा विश्वासको मत लिन सकस भएको हो। उनी वैशाख ६ गते एमाले, माओवादी, उन्मुक्तिका २ जना र स्वतन्त्र सांसदको समर्थनमा मुख्यमन्त्री बनेका थिए। अहिले उनैलाई विश्वासको मत लिन सकस भएको छ।"
परीक्षा दिएर फर्किँदै गरेकी छात्रामाथि गोली प्रहार,झापा : झापाको दमकमा एक छात्रामाथि गोली प्रहार भएको छ। उदयपुर घर भई दमकमा डेरा गरी बस्दै आएकी एनिका गजमेर (निशा) माथि शुक्रबार दिउँसो करिब साढे ११ बजेतिर गोली प्रहार भएको हो। दमकस्थित हिमाली माविबाट कक्षा १२ को परीक्षा दिएर कोठातर्फ गइरहेकी अधिकारीमाथि दमक५ स्थित ज्येष्ठ नागरिक प्रतिष्ठान नजिकै गोली प्रहार भएको हो। उनको पेटमा एक राउन्ड गोली लागेको बताइएको छ। अहिले उनको लाइफलाइन अस्पतालमा उपचार भइरहेको छ। अस्पताल पुगेका स्थानीय पत्रकार सुदिप अधिकारीका अनुसार चिकित्सकले उनको पेटबाट एउटा गोली निकालिसकेको छ। उनको हाल आइसीयुमा उपचार भइरहेको छ। यता गोली चलेको विषयमा घटना बुझ्न प्रहरी टोली अस्पताल पुगेको जिल्ला प्रहरी कार्यालय झापाका एसपी मिलन केसीले बताए। अहिले घटनाको विस्तृत विवरण आइसकेको छैन।
पर्यटन प्रवर्द्धन गर्न अमरगढीदेखि खप्तडसम्म साइकल यात्रा,"डडेल्धुरा : सुदूरपश्चिमका महत्पपूर्ण पर्यटकीय स्थललाई चिनाउन साइकल यात्रा सुरू गरिएको छ । शुक्रबार डडेल्धुराको अमरगढी किल्लादेखि खप्तडसम्मका लागि अन्तर्राष्ट्रियस्तरको साइकल यात्रा सुरु गरिएको हो । साइकल यात्रामा तीन भारतीय नागरिकसहित ३२ जना साइकल यात्री सहभागी छन् । अमरगढीखप्तड साइकल यात्रा वैशाख २५ गते समापन हुने प्रदेश पर्यटन विकास कार्यक्रम कार्यान्वयन इकाइ धनगढीका निमित्त प्रमुख डबलबहादुर बोहराले बताए । अमरगढी किल्ला र खप्तडलाई अन्तर्राष्ट्रियस्तरमा चिनाउने उद्देश्यले साइकल यात्राको आयोजना गरिएको निमित्त प्रमुख बोहराले जनाए । सुदूरपश्चिमको उद्योग, पर्यटन, वन तथा वातावरण मन्त्रालयअन्तर्गत रहेको प्रदेश पर्यटन विकास कार्यक्रम कार्यान्वयन इकाई धनगढीको प्रायोजन तथा सिके रिसर्च एण्ड ग्रिनरी प्रोमोसन प्रालिको आयोजनामा साइकल यात्रा सुरु भएको हो । सुदूरका पहाडि जिल्लामा रहेका ऐतिहासिक तथा महत्वपूर्ण धार्मिक पर्यटक स्थलहरूको महत्व अन्तर्राष्ट्रियस्तरमा झल्काउन र आन्तरिक र वाह्य पर्यटकलाई आकर्षक गर्न साइकल यात्रा सुरु गरिएको जनाइएको छ । साइकल यात्रा एक कार्यक्रमका बीच अमरगढी नगरपालिकाका नगरप्रमुख डिल्लीराज जोशी,डडेल्धुराका प्रमुख जिल्ला अधिकारी अञ्जन न्यौपाने,प्रदेश पर्यटन विकास कार्यक्रम कार्यान्वयन इकाइ धनगढीका निमित्त प्रमुख डबलबहादुर बोहराले शुभारम्भ गरेका हुन् । प्रदेश पर्यटन विकास कार्यक्रम कार्यान्वयन इकाई धनगढीका निमित्त प्रमुख बोहराका अनुसार ऐतिहासिक पर्यटकीयस्थल अमरगढी किल्लादेखि सुरु भएको साइकल यात्रा धर्तीको स्वर्गका रुपमा चिनिएको खप्तडको त्रिवेणी धामसम्म पुग्नेछ । साइकल यात्रा गरिरहेका माहानुभावले सुदूरका पर्यटकीय गन्तव्यको पहिचान समेत खुलाउने उनले विश्वास व्यक्त गरे। कार्यक्रममा अमरगढी नगरपालिकाका मेयर जोशीले साइकल यात्राले अमरगढी किल्ला र खप्तडको प्रचारप्रसार हुने जनाए । पर्यटन क्षेत्रमा लगानी गर्न सके सुदुरपश्चिमको आर्थिक समृद्धि सहित हुने मेयर जोशीको भनाइ छ ।"
डढेलोको दीर्घकालीन समाधान,"देशका अधिकांश स्थानमा वायु प्रदूषण उच्च हुँदा मानव स्वास्थ्यमा गम्भीर खतरा उत्पन्न भएको छ। विश्वका १९५ देशमध्ये जैविक विविधतामा संसारकै २५औं र एसियाको ११औं धनी राष्ट्र हो नेपाल। जो डढेलोको उच्च जोखिमबाट यस वर्ष पनि अछुतो रहेन। वन तथा भूसंरक्षण विभागले सञ्चालन गरेको वन डढेलो पहिचान तथा अनुगमन प्रणालीका अनुसार फेब्रुअरीमा ४६६ क्षेत्रमा डढेलो लागेकामा अप्रिलमा २८६३ स्थानमा डढेलो पहिचान भयो । राष्ट्रिय विपद् जोखिम न्यूनीकरण तथा व्यवस्थापन प्राधिकरणको तथ्यांकले वैशाख लागेसँगै डढेलो तथा आगलागीका घटनामा उच्च बढोत्तरी भएको देखाउँछ। प्राधिकरणको तथ्यांकअनुसार २०८० वैशाखदेखि चैत अन्तिमसम्म आगलागी र डढेलोमा परी ११५ जनाको मृत्यु भयो भने २०८१ वैशाख १२ गतेसम्म आगलागी र डढेलोमा परी सातको मृत्यु भयो। सन् २००९, २०१६ र २०२१ सबैभन्दा धेरै डढेलो प्रभावित वर्ष हुन्। अहिलेसम्मको रफ्तार हेर्दा थप केही दिन पानी नपरे सन् २०२४ ती वर्षभन्दा खराब हुने देखिन्छ। जल तथा मौसम पूर्वानुमान महाशाखाले पनि तत्कालका लागि डढेलो नियन्त्रण हुने किसिमको वर्षा नहुने बताएको छ। डढेलो र आगलागीको बहुपक्षीय असर: डढेलोको विशाल प्राकृतिक विपद्को रूपमा बहुपक्षीय असरसहित देखिन थालेको छ। हावाहुरी र सुक्खा मौसमको यस कष्टकर समयमा देशभर सल्किएको वन डढेलोले पारिस्थितिकीय प्रणालीको संरक्षण, सम्वद्र्धन र व्यवस्थापनका विभिन्न आयाममाथि प्रश्न उठाउँदै यसको न्यायोचित सम्बोधनको माग गरिरहेछ। जलवायु परिवर्तनको टड्कारो जोखिमसँग जुधिरहेको संकटापन्न र जोखिमउन्मुख वनस्पति रहेको हिमाली क्षेत्र होस्, या घना जंगल क्षेत्र रहेको मध्यपहाडी वन क्षेत्र हुन् या तराईको निकुञ्ज एवं संरक्षण क्षेत्रहरू हुन्, कुनै पनि डढेलोको प्रकोपबाट अछुतो छैनन्। यता, जलवायु परिवर्तनका कारण हिउँ पग्लने दर उच्च हुँदा चिप्लो र पग्लँदो हिउँ माथि हिँड्न कठिनाइ भएको आरोहण दलले बताइरहेका छन् भने हिमालको स्वास्थ्यमाथि पनि गम्भीर चुनौती देखिएका छन्। हिमनदीहरू संकुचित हुँदै छन् भने हिमनदीहरूबाट बग्ने धारा बढ्दै छन्। नांगा चट्टानहरू देखिँदै जाँदा आरोहणको मार्ग परिवर्तन गर्नुपर्ने समस्या निम्तिएका छन्। देशका अधिकांश स्थानमा वायु प्रदूषण उच्च हुँदा मानव स्वास्थ्यमा गम्भीर खतरा उत्पन्न भएको छ। किन बलिरहेका छन् हाम्रा वनहरू ?: मूलतः उपभोक्ताले दिगो रूपमा वन उपयोग गर्न नपाउँदाको परिमाण अहिलेको वन डढेलो हो। वन संरक्षणमा सक्रिय भएर लाग्ने नीति पाएका उपभोक्ताले व्यवस्थापनको पक्षमा खुलेर सहभागिता जनाउन पाएका छैनन्। उपभोक्ताको सुरक्षा ग्यारेन्टी नहुँदा पनि डढेलो निभाउन सक्रियता देखाइरहेका छैनन्। वन पैदावार प्रयोग गर्न पनि नपाउने, सुरक्षा संवेदनशीलताप्रति राज्य मौन बस्दिँदा एवं आमनागरिकलाई हिम्मत नदिँदा वन डढेलोले हरेक वर्ष विकराल अवस्था लिएको हो। यसबाहेक, लामो खडेरी, उच्च बेगको हावाहुरी र अत्यधिक गर्मीका कारणले मात्र नभई मानवसिर्जित कारण पनि डढेलोको उच्च जोखिम मुलुकले बर्सेनि खेप्दै आइरहेको छ। कानुनी अस्पष्टता, जलवायु परिवर्तन, परम्परागत ज्ञान प्रयोगमा कमीलगायत कारणले नेपालमा डढेलोका घटना बढिरहेको छ। यसैगरी, जलवायुमा आएको परिवर्तनले वर्षाको ढाँचामा परिवर्तन गरिरहेको हुँदा खडेरी एवं डढेलोका घटना बढेका छन्। विपद् जोखिम न्यूनीकरण तथा व्यवस्थापनसम्बन्धी कार्यक्रम अत्यन्त न्यून रूपमा भएको र भएका पनि सहर केन्द्रित हुनाले पनि डढेलो प्राकृतिक विपद्को रूपमा भयावह स्थितिमा पुगेको हो। स्थानीय स्तरमा नै आगलागी नियन्त्रणका लागि दक्ष जनशक्ति र उपकरण व्यवस्था गर्न नसक्दा पनि डढेलो नियन्त्रणका निरोधात्मक उपायहरू प्रभावकारी भएका छैनन्। विभाग के गर्दैछ ?: वन तथा वातावरण विभागले १६औं पञ्चवर्षीय आवधिक योजना २०८१८२२०८५८६ ले यस विषयलाई प्राथमिकताकासाथ राख्नुपर्ने माग गरिरहेको छ। हरेक सरकारले नीति तथा कार्यक्रममा वनडढेलोलाई सम्बोधन गर्नुपर्छ भन्ने माग उठाइरहेका छौं। साथै, विभागले वन डढेलो नियन्त्रणको प्रभावकारी उपायबारे सरकारलाई लिखित सुझावहरू दिँदै छ, जो यसै वर्षलाई पनि र आगामी वर्षका लागि उपलब्धिमूलक हुनेछ। जहाँ हामीले वन डढेलोको दीर्घकालीन समाधान खोज्नुपर्ने माग राख्दै राष्ट्रिय फोकल प्वाइन्ट, प्रदेश फोकल प्वाइन्ट, जिल्ला फोकल प्वाइन्ट, स्थानीय तह फोकल प्वाइन्ट एवं वन डढेलो सूचना केन्द्र स्थापना गरी सम्बद्ध पक्षहरूले वन डढेलो कानुन कार्यान्वयन अर्थात् दण्ड जरिवाना र पुरस्कारको व्यवस्थालाई प्रभावकारी ढंगले सञ्चालन र प्रचारप्रसार गर्न र गराउन आह्वानसमेत गरेका छौं। यसैगरी, राष्ट्रिय मानव अधिकार आयोगले हालसालै आगलागी तथा डढेलोको जोखिम न्यूनीकरण गर्न प्रभावकारी कदम चाल्न सरकारसँग माग गरेको छ। अब के गर्ने ? : डढेलोका कारण हुने क्षति एक ठाउँमा र एकतर्फी नभएकाले हामीजस्तो विकासोन्मुख देशका लागि डढेलो जोखिम निकै महँगो पर्दैछ। त्यसैले जलवायुको जोखिम बुझ्न अत्यावश्यक छ भने डढेलोजस्ता प्राकृतिक विपद्को समाधानका उपाय शीघ्रातिशीघ्र अवलम्बन गर्नुपर्छ। पहाडी क्षेत्रमा बढ्दो वन डढेलोले माटोको पानी सोस्ने क्षमता खस्काउँदै खतरनाक बाढीसमेत निम्ताएकाले यी दुई विपद्को परस्पर सम्बन्धलाई पनि ख्यालमा राख्नु आवश्यक देखिन्छ। स्थानीय समुदायको सशक्तीकरण हुने गरी स्थानीय तहमा गरिने सामाजिक अभियान नै डढेलोको प्रकोपबाट मुक्त हुने उत्कृष्ट उपाय हो। आगलागी तथा डढेलो नियन्त्रण तथा न्यूनीकरण गर्न सामुदायिक वन उपभोक्ता समूह, समुदायमा आधारित सम्पूर्ण वन क्षेत्रलगायतको व्यवस्थापन कार्ययोजना प्रभावकारी कार्यान्वयन आवश्यक छ। डढेलोविरुद्धको साझा अभियानमा देशैभर जालोझैं फैलिएका सामुदायिक वन उपभोक्ता समूहले महŒवपूर्ण भूमिका खेल्न सक्छन्। वनजंगल संरक्षण तथा व्यवस्थापनका लागि परम्परागत ज्ञान, सीप र अभ्यासको खोजी तथा प्रवद्र्धन गर्न जरुरी छ। जस्तैः डढेलो नियन्त्रणका लागि प्रज्वलनशील पदार्थ (सुकेका पातपतिंगर) व्यवस्थापनतर्फ गम्भीर भई यसलाई उद्यमशीलतासँग जोड्नुपर्छ। हामीकहाँ रहेको रासायनिक मलको हाहाकारको विकल्पमा जंगलका पातपतिंगरलाई प्रयोग गरी कम्पोस्ट मल बनाउन सक्छौं। यसबाट खेती प्रणालीबाट पनि उत्पादनमुखी हुन्छ भने अग्र्यानिक खाद्यवस्तु तथा रैथाने बालीको उत्पादन क्षमतामा पनि वृद्धि हुन्छ। यसो भएमा समृद्ध नेपाल, सुखी नेपालीको संकल्प पूरा हुनेछ। अर्कोतर्फ, विद्यालयदेखि नै वन डढेलोको प्रभाव तथा कानुनी पक्षबारेमा जानकारी गराउने हो भने यसबाट दीर्घकालीन लक्ष्य हासिल गर्न सकिन्छ। अन्त्यमा, वन डढेलो व्यवस्थापन तथा नियन्त्रण बहुआयामिक तथा गम्भीर विषय भएकाले प्रत्येक क्षेत्र, समुदाय तथा सरोकारवालाबाट सहकार्य, समन्वय र समयमै सही प्रतिक्रिया जनाउनुपर्छ। डढेलो नियन्त्रणका लागि नीतिगत अड्चन, बजेट तथा दक्ष जनशक्ति अभावलाई वन तथा वातावरण विभागले गम्भीरताको साथ लिएको छ। अन्य प्रदेश र संघीय निकायले यस साझा समस्याका बारेमा रचनात्मक साथ र सुझाव दिने बानीको विकास गरौं। डढेलो नियन्त्रणलाई राष्ट्रिय प्राथमिकताको योजनामा राखौं। हामीसँग अहिले वनमा लागेको डढेलोको तथ्यांक हेर्ने प्रणाली छ, अब बर्सेनि डढ्ने हाम्रा वनलाई जोगाउने प्रणालीको विकास गरौं। बागमती प्रदेशकी सांसद पाठक सामुदायिक वन उपभोक्ता महासंघ नेपालकी निवर्तमान अध्यक्षसमेत हुन् ।"
२५ करोडमा प्यूठानमा ८ पक्कीपुल,"बुटवल : प्यूठानका विभिन्न खोलाहरूमा ८ वटा मोटरेबल पक्की पुल निर्माण भएका छन् । सडक पूर्वाधार विकास कार्यालय प्यूठानले कार्यालय स्थापना भएपछिको अवधिमा हालसम्म उक्त पुलहरू निर्माण गरेको हो । सबै पुल सम्पन्न भइसकेका छन् । योजना सम्पन्न गर्नका लागि कूल २५ करोड ४३ लाख रुपैयाँ बजेट खर्च भएको कार्यालयका प्रमुख बरिष्ठ इन्जिनियर चन्द्र शाहले जानकारी दिए । गौमुखी गाउँपालिकाको ठूलाबेसीपूँजा सडक खण्डअन्तर्गत झिमरुक खोला (मसानघाट) मा ५ करोड ६६ लाख रुपैयाँमा ७० मिटरको पक्की पुल निर्माण गरिएको छ । ऐरावतीस्थित चेरनेटापुरनठाँटीजोगीटारी सडकको हरियाखोलामा दुई करोड ५५ लाख रुपैयाँ लगानीमा २५ मिटरको पुल निर्माण भएको कार्यालय प्रमुख शाहले बताए । कुमालटारकोन्द्राचौरआँपचौरकोचिवाङस्वर्गद्धारी सडकको कुसुण्डे खेलामा एक करोड ७१ लाख,चेरनेटासालघारीसोत्रेसारीडाँडागाउँस्थित दाखाखोला (भालुखोला) मा एक करोड ९९ लाख, दाखाक्वाडीबर्जिवाङभिंगृ सडक खण्ड अन्तर्गत चितिखोलामा एक रोड ५४ लाख रुपैयाँ लगानीमा पुल निर्माण गरिएको छ । चितिखोलाको पुल निर्माणको अन्तिम चरणमा रहेको शाहले जानकारी गराए । त्यस्तै,झिमरुक गाउँपालिकास्थित ढाँडागोब्दीटिमुरचौरदिहाल्ना सडक खण्डको गोब्दी खोलामा चार करोड ७९ लाख लगानीमा पुल निर्माण पुरा भएपनि मन्त्रालयले बजेट नपठाउँदा निर्माण व्यवसायीलाई भूक्तानी दिन नसकिएको कार्यालयले जनाएको छ । दाखाक्वाडीबर्जिवाङभिंगृ सडक खण्डको दँगाल खोलामा तीन करोड ६५ लाख र झिमरुक गाउँपालिकाको झिमरुक खोलास्थित ढाँडतुषारा सडक खण्डामा तीन करोड ५४ लाख लगानीमा पुल निर्माण सम्पन्न भएको छ । पुल बनेपछि जिल्लाका सबैजसो स्थानीय तहका नागरिकहरू प्रत्यक्ष लाभान्वित भएका छन् । आगामी आर्थिक वर्षका लागि पनि दर्जन संख्यामा केही महत्वपूर्ण पक्की पुलहरुको निर्माणका लागि कार्यालयले मन्त्रालयमा योजना पेश गरेको शाहले बताए ।"
"सुनको मूल्य घट्यो, कतिमा हुँदै छ कारोबार?",काठमाडौं : आज स्थानीय बजारमा सुन मूल्य तोलामा एक हजार एक सयले ओरालो लागेको छ। नेपाल सुनचाँदी व्यवसायी महासङ्घका अनुसार बिहीबार प्रतितोला एक लाख ३६ हजार पाँच सयमा कारोबार भएको छापावाला सुन आजका लागि भने एक लाख ३५ हजार चार सय निर्धारण भएको छ। यस्तै बिहीबार तेजाबी सुन प्रतितोला एक लाख ३५ हजार आठ सय ५० मा कारोबार भएको थियो। आज भने एक लाख ३४ हजार सात सय ५० निर्धारण भएको छ। चाँदीको मूल्यमा भने परिवर्तन भएको छैन। बिहीबार जस्तै आजका लागि भने चाँदीको मूल्य तोलामा एक हजार छ सय ४५ निर्धारण भएको छ।
दम्पत्ती हत्यामा संलग्न दुईजना आरोपी सार्वजनिक,"बेनी :पर्वतको जलजला गाउँपालिका २ मल्लाजको दहमा एक महिनाअघि भएको दम्पत्ती हत्या घटनाका आरोपीतलाई प्रहरीले सार्वजनिक गरेको छ । जलजला गाउँपालिका म्याग्दीको सदरमुकाम बेनी बजारसँगै सिमाना जोडिएको पर्वतको स्थानीय तह हो । गत चैत १९ गते राति ६९ वर्षीय सूर्यबहादुर जिसी र उनको श्रीमती ६७ वर्षीय गमला जिसीको घर भित्रै विभत्स हत्या भएको थियो । हत्यामा संलग्न जलजला २ नेपानेका कृष्ण बिक र कुश्मा नगरपालिका २ खुर्कोट घर भई जलजला २ बौर बस्ने दिपक दर्जीलाई पक्राउ गरेको प्रहरी नायव उपरीक्षक खुमलाल भुसालले जानकारी दिए । आरोपीले हत्या स्विकार गरेका छन्,उनले भने, पक्राउ परेकालाई अदालत बाट म्याद थपेर थप अनुसन्धानलाई निरन्तरता दिएका छौं।हत्यामा संगलग्नहरूले लुटपाट गरेको सुनलाई गाल्ने र खरिद गर्ने थप दुईजनालाई पनि नियन्त्रणमा लिएको छ । जलजला गाउँपालिका १ घर भइ हाल कास्की जिल्ला पोखरा महानगरपालिका २५ हेम्जामा डेरा गरेर बस्ने ६० वर्षीय कर्णबहादुर विकलाई लुटपाट भएको सुन गालेको आरोपमा प्रहरीले नियन्त्रणमा लिएको हो । यसैगरी बागलुङ नगरपालिका ७ घर भइ वागलुङ २ लोकतान्त्रिक चोकमा रहेको पूर्णिमा सुनचाँदी पसलका सञ्चालक परशुराम विकलाई सुन खरिद गरेको आरोपमा नियन्त्रणमा लिएको छ । घटनाको जिल्ला प्रहरी कार्यालय पर्वत,म्याग्दी र प्रहरीको केन्द्रीय अनुसन्धान ब्युरो (सीआईबी) ले अनुसन्धान गरेको थियो । केन्द्रीय अनुसन्धान ब्यूरो,प्रदेश प्रहरी कार्यालय,पर्वत प्रहरी कार्यालय र म्याग्दी प्रहरी कार्यालयको संयुक्त फोर्सले मिसन लालि गुराँस नामको अनुसन्धान अप्रेसन चलाएको थियो । अनुसन्धानको शुक्ष्म अनुसन्धान गर्नु यो समूहको दायित्व थियो । हत्यामा संग्लन्न बारदात स्थलबाट फरार भएका कारण अनुसन्धान टोलीलाई अनुसन्धान गर्न जटिल थियो । यद्यपि टोलीले हत्यामा सग्लन्न दुईजना आरोपीलाई पक्राउ गरेको हो । उनीहरुले जिसी दम्पत्तीको साथमा रहेको आधा तोला सुन लुटपाट गरी बिक्री गरेको प्रारम्भिक अनुसन्धानमा देखिएको पर्वत प्रहरी प्रमुख खुमलाल भुषालले जानकारी दिएका छन् । जिसी दम्पत्तीको हत्या लुटपाट गर्ने उद्देश्यले भएको अनुसन्धानका क्रममा खुलेको छ ।"
देश जोड्न लाल आयोग प्रतिवेदन,"शिक्षा, विज्ञान तथा प्रविधि मन्त्रालयले विशेष अदालतका पूर्वअध्यक्ष गौरीबहादुर कार्कीको नेतृत्वमा गठित चिकित्सा शिक्षासम्बन्धी जाँचबुझ आयोगको प्रतिवेदन २०७४ सार्वजनिक गरेको छ। संसद्मा राम्रो प्रदर्शन गरेका र पछिल्लो समय चर्चामा रहेकी मन्त्री सुमना श्रेष्ठको राजनीतिसँग विमति राख्ने ठाउँ पनि थुप्रै छन् तर विगत पाँच वर्षदेखि लुकाएको शिक्षा सुधार गर्न विशेष अदालतका पूर्वन्यायाधीश गौरीबहादुर कार्कीको नेतृत्वमा गठित छानबिन आयोगको प्रतिवेदन सार्वजनिक गर्नु वास्तवमा स्वागतयोग्य निर्णय हो। यसले थोरै भए पनि छानबिन आयोगको प्रतिवेदनहरूको कार्यान्वयन उपर आशा जगाउने कार्य गर्नेछ। शिक्षा मन्त्रालयले गरेको कामबाट अन्य मन्त्रालयहरूले पनि शिक्षा लिई आफ्नो मन्त्रालयहरूको मातहतमा रहेको विभिन्न छानबिन आयोगका प्रतिवेदनहरू सार्वजनिक गर्ने साहस गर्नुपर्छ। विभिन्न मुद्दा वा समस्याबारे सत्यतथ्य खोतल्ने उद्देश्यका साथ विगतमा निर्माण गरिएको विभिन्न छानबिन समितिहरूको प्रतिवेदन अध्ययन गर्न पाउनु र तत्घटनाबारे सूचित हुनु जनताको मौलिक हक हो। प्रतिवेदन सार्वजनिक नगरी जनतालाई सूचनाबाट बञ्चित गर्नु नेपालको संविधान धारा २७ मा व्यवस्था गरिएको सूचनाको हकको विरुद्ध हो। राज्यले यस्तो कार्य गर्नु भनेको संविधानको उपहास गर्नु हो। हजारौं मानिसको ज्यान जाने गरी आएको प्राकृतिक विपत् २०७२ सालको भुइँचालोलाई कारण देखाउँदै सत्ता सञ्चालनका बागडोर सम्हालेका तीन प्रमुख राजनीतिक दल नेपाली कांग्रेस, नेकपा एमाले र नेकपा माओवादी अनि तत्कालीन मधेस आश्रित दल मधेसी जनअधिकार फोरम, लोकतान्त्रिकबीच १६ बुँदे षड्यन्त्र भयो। यही १६ बुँदे षड्यन्त्रको जगमा टेकी संविधान निर्माण गर्दा अवलम्बन गरिने सबै विधि, प्रक्रियालाई तिलाञ्जलि दिने प्रपञ्च रचियो। देशको आधाभन्दा बढी जनसंख्या यो प्रपञ्च र षड्यन्त्रको विरुद्ध उभिँदा पनि जबर्जस्ती एक थान रक्तरञ्जित संविधान लाद्ने कुकार्य भयो। मधेसको माग मुद्दा सम्बोधन नगरिएको, पहिलो संविधानसभाले स्वीकारी सकेको विषयहरूलाई उल्टाइएको र अन्तरिम संविधानले दिएको हकअधिकारसमेत कटौती गरेको भन्दै मधेसले संविधान निर्माण प्रक्रियालाई बहिष्कार गर्दा पनि जबर्जस्ती रक्तरञ्जित संविधान लादियो जसको विरोधमा मधेसले पूरै ब्ल्याकआउट गयो। संविधान जारी गरिएको दिन नै वीरगन्जस्थित संविधानविरुद्धको आन्दोलनमा सरिक भएका एक युवा ०००००० शत्रुधन पटेललाई प्रहरीले गोली दागी हत्या गयो। मधेसको स्वामित्व बिना लादिएको संविधानविरुद्ध मधेसमा झन्डै ६ महिना आन्दोलन भयो। विश्वको सबैभन्दा लामो मानव साङ्लो बनाएर रेकर्ड कायम गर्दै आन्दोलनमा सबै मधेसीथारूहरू एक छन् भने सन्देश दियो। विगतका आन्दोलनहरू जस्तै यस आन्दोलनमा पनि राज्यले चरम दमन गरे जसमा ५६ जना मधेसी सपूतहरूले शहादत प्राप्त गरे भने केही सुरक्षाकर्मीको पनि दुःखद् निधन हुन गयो। टीकापुरमा निषेधाज्ञा र कफ्र्युबीच आन्दोलनकारीहरूको घर, उद्योगहरू जलाइए, धनसम्पत्ति लुटियो। थारू महिलाहरूलाई बलात्कार गरियो। मधेसले ६ महिनासम्म नाकाबन्दी गरे पनि काठमाडौंको नश्लीय अहम्ता त टुटेन नै साथै संविधानको सामान्य त्रुटिसमेत सच्याई मधेसलाई समेट्ने प्रयास गरिएन। तेस्रो मधेस आन्दोलन भनिने यस आन्दोलनमा भएको घटनाहरू निष्पक्ष छानबिन गर्ने उद्देश्यका साथ २०७३ साउन २१ मा पुष्पकमल दाहाल नेतृत्व मन्त्रिपरिषद् बैठकले सर्वोच्च अदालतका पूर्वन्यायाधीश गिरिशचन्द्र लालको संयोजकत्वमा जाँचबुझ आयोग गठन गयो। त्यही आयोगले तयार गरेको प्रतिवेदन सार्वजनिक गर्नुपर्ने विषय आधा दशकदेखि निरन्तर उठिरहेको छ। हरेकपटक सत्ता फेरबदल र राजनीतिक किचलो चर्किंदा तराईमधेस केन्द्रित दलहरूबाट लाल आयोगको प्रतिवेदन सार्वजनिक गर्ने माग उठ्छ। हरेक पटक सत्ताको नेतृत्व गर्नेले प्रतिवेदन सार्वजनिक गर्ने प्रतिबद्धता गर्छन्। विभिन्न गैरराजनीतिक र मानवअधिकारवादी संगठनहरूले समेत विभिन्न कालखण्डमा प्रतिवेदन सार्वजनिक गर्न सरकारलाई दबाब र सुझाब दिँदै आइरहेको त छ नै तर पंक्तिकार उपाध्यक्ष रहेको एक राजनीतिकसामाजिक संघठनले आन्दोलन नै घोषणा गरेर लाल आयोग प्रतिवेदन सार्वजनिक गर्न माग गरेको थियो। जस क्रममा आन्दोलनकारीहरूले संसद् भवन र प्रधानमन्त्री निवाससमेत घेराउ गरेको थियो। र, पनि प्रतिवेदन सार्वजनिक गरिएन। २०७४ मंसिर २९ गते तत्कालीन प्रधानमन्त्री शेरबहादुर देउवासमक्ष ७ सय ९ पृष्ठ लामो प्रतिवेदन बुझाएको थियो। नेपाली कांग्रेसका सभापति प्रधानमन्त्री हुँदा बुझेको प्रतिवेदन उनी फेरि पाँचौं पटक प्रधानमन्त्री हुँदाको सरकारले आफ्नो साझा न्यूनतम कार्यक्रमभित्रै लाल आयोगको प्रतिवेदन सार्वजनिक गर्ने विषय समेटेको थियो तर प्रतिवेदन सार्वजनिक गरेनन्। त्यस बीचमा साढे तीन वर्ष एमाले अध्यक्ष केपी शर्मा ओली नेतृत्वको सरकार बन्यो। उक्त सरकारले पनि मधेस केन्द्रित दलहरूसँगका सत्ताको तालमेल मिलाउन लाल आयोगको प्रतिवेदन सार्वजनिक गर्ने प्रतिबद्धता गरेको थियो। त्यसपछि पटकपटक गठबन्धन फेर्दै झन्डै दुई वर्षदेखि सत्ता सञ्चालन गरिरहेका प्रचण्ड सरकारले समेत लाल आयोग प्रतिवेदन सार्वजनिक गर्न कुनै चासो देखाए छैनन्। प्रतिवेदन थप अध्ययनका लागि भन्दै २०७४ पुस १३ गते प्रधानमन्त्री कार्यालयले गृह मन्त्रालयमा पठाएको थियो। अहिले गृहमन्त्री रवि लामिछाने मधेस आन्दोलन हुँदा अस्तित्वमा नरहेको अस्ति भर्खर शिक्षासम्बन्धी जाँचबुझ बुझ आयोग सार्वजनिक गर्ने निर्णय गरेकी शिक्षामन्त्री आबद्ध रहेकै नयाँ कहलिएका राष्ट्रिय स्वतन्त्र पार्टीका सभापतिसमेत हुन्। उनले पनि प्रतिवेदन सार्वजनिक गर्न पहल गर्लान् भने मधेसलाई एकरत्ति विश्वास छैन किनभने जब कुरा मधेस हितको आउँछन् तब पक्षीय चिन्तनबाट ओतप्रोत हुँदै सत्ता सञ्चालनमा प्रभुत्व जमाएका सबै राजनीतिक दल एकै ठाउँमा उभिन्छन्। चिकित्सा शिक्षासम्बन्धी जाँचबुझ आयोगको प्रतिवेदन सार्वजनिक गर्ने कार्यका लागि नेपाली कांग्रेसका महामन्त्रीसमेत रहेका गगन थापा दलगत रूपमा सरकारको विपक्षमा रहेता पनि शिक्षामन्त्रीलाई धन्यवाद दिन पछि हटेनन्। उनले आफ्नो सामाजिक सञ्जालमा आयोग बन्ने तर प्रतिवेदन सार्वजनिक नहुने अनि कार्यान्वयन त हुँदै नहुने प्रवृत्तिमा बीचमा प्रतिवेदन सार्वजनिक गर्नु नै आफैंमा सकारात्मक छ लेख्दै शिक्षा मन्त्रीको प्रशंसासमेत गरे। तर, आधा दशकदेखि सार्वजनिक नभएको कारण कयौंपटक संसद्समेत अवरुद्ध हुँदा पनि कहिलै मुख खोलेनन्। आयोगले १४ महिना लगाएर प्रतिवेदन तयार गरेको थियो। तराईमधेसका १९ जिल्लाबाट संकलन गरिएका ३ हजार २ सय ५४ वटा उजुरीको अध्ययन र अनुसन्धानपछि तयार पारिएको प्रतिवेदनमा खस आर्य समुदायका सत्ताभोगी शासक र एकल जातीय राष्ट्रवादको साँघुरो घेरामा मुलुक सीमित रहेको र राज्यले मधेसमा गैरन्यायिक हत्या गरेको उल्लेख रहेको भने विभिन्न सञ्चार स्रोतको दाबी छ। यो उल्लेख गरिएको तथ्य, सत्य हो र प्रत्येक मधेसीले आज पनि त्यस्तै महसुस गरिरहेको छ जसको पुस्टि रौतहट सर्लाही र बारामा भीड नियन्त्रण नाउँमा प्रहरी केही महिनापूर्व गरेको हत्याहरूले पनि गर्छन्। मधेसी जनता मधेसलाई अखण्ड भागकै रूपमा हेर्न चाहन्छन्, मधेसमा भएका सबै संघर्ष मुख्य रूपले मधेसी जनताको स्वाभिमानपूर्वक नेपाली भएर बाँच्ने आकांक्षा र समान अधिकारको प्रत्याभूतिका लागि मात्र भएको तसर्थ राज्य सञ्चालकहरूले पक्षीय चिन्तनबाट माथि उठेर लाल आयोग प्रतिवेदन सार्वजनिक गर्नुपर्छ। यसले मधेस आन्दोलनको क्रममा भएका घटनाहरूबारे स्पष्ट चित्रण गर्नेछ र सत्यतथ्य बाहिर आउनेछ। झुटा मुद्दा लगाएका मधेसीहरूले न्याय पाउने आधार तय हुन्छ भने यसले राज्यमाथि मधेसी समुदायको विश्वास अभिवृद्धि गर्न टेवा पुयाउनेछ।"
नेपालको संविधानले पूर्ण प्रेस तथा अभिव्यक्ति स्वतन्त्रता प्रत्याभूत गरेको छ : राष्ट्रपति,"राष्ट्रपति पौडेलले राज्यका तीनवटै अङ्गलाई सजग र सतर्कतापूर्वक कार्य सम्पादन गर्न र आमनागरिकलाई सत्य सूचना सम्प्रेषित गर्न प्रेसजगतलाई सफलता प्राप्त होस् भन्ने कामना गरेका छन्। काठमाडौं : राष्ट्रपति रामचन्द्र पौडेलले नेपालको संविधानले पूर्ण प्रेस तथा अभिव्यक्ति स्वतन्त्रता प्रत्याभूत गरेको बताएका छन्। विश्व प्रेस स्वतन्त्रता दिवस (मे ३), २०२४ को अवसरमा शुभकामना दिँदै उनले स्वतन्त्र र निष्पक्ष पत्रकारिताका लागि लोकतन्त्र अनिवार्य सर्त भएको बताएका छन्। निरङ्कुश शासनको अन्त्य र सङ्घीय लोकतान्त्रिक गणतन्त्र स्थापनामा नेपाली प्रेस जगत्ले महत्त्वपूर्ण भूमिका निर्वाह गरेको तथ्य हामी सबैलाई विदितै छ। स्वतन्त्र र निष्पक्ष पत्रकारिताका लागि लोकतन्त्र अनिवार्य सर्त हो। शुभकामना सन्देशमा भनिएको छ,प्रेस तथा अभिव्यक्ति स्वतन्त्रता लोकतन्त्रको आधारस्तम्भ हो। त्यही भएर नेपाली प्रेसले लोकतन्त्रका लागि भएका आन्दोलनहरूमा धेरै ठूलो योगदान गरेको छ। राष्ट्रपति पौडेलले राज्यका तीनवटै अङ्गलाई सजग र सतर्कतापूर्वक कार्य सम्पादन गर्न र आमनागरिकलाई सत्य सूचना सम्प्रेषित गर्न प्रेसजगतलाई सफलता प्राप्त होस् भन्ने कामना गरेका छन्। पौडेलले प्रेस स्वतन्त्रता प्रेसको मात्र नभएर नागरिकहरूको सुसूचित हुन पाउने संवैधानिक हक कार्यान्वयन गर्न पनि उत्तिकै अनिवार्य हुने तर्क गरेका छन्। प्रेस जति तटस्थ, स्वतन्त्र र सबल हुन्छ लोकतान्त्रिक व्यवस्था त्यति नै सुदृढ हुँदै जान्छ यसका लागि आवश्यक वातावरण निर्माण गर्नु हामी सबैको जिम्मेवारी हो भन्ने मलाई लाग्दछ। नेपाली प्रेसको यही महत्त्वपूर्ण भूमिकाका कारण हाम्रो संविधानले पूर्ण प्रेस तथा अभिव्यक्ति स्वतन्त्रता प्रत्याभूत गरेको छ। सूचना संकलनदेखि त्यसलाई प्रवाह गर्ने प्रक्रियासम्म निर्वाधरुपमा संलग्न हुन पाउनु नै सही अर्थमा प्रेस स्वतन्त्रता हो। राष्ट्रपति पौडेलको शुभकामना सन्देशमा भनिएको छ,बहुलवादमा आधारित पत्रकारिताको अभ्यासले हरेक प्रकारका समाचारहरूमाथि सबै नागरिकको सहज पहुँच स्थापित गर्दछ र सञ्चारमाध्यमबाट सबै वर्गसमुदायको आवाज मुखरित हुन्छ। उनले अफवाहले नागरिकहरूलाई दिग्भ्रमित गर्ने र सही विचार निर्माण गर्नमा समस्यासमेत उत्पन्न गर्ने भएकाले पत्रकारिताले सत्यको अन्वेषण र तथ्यको सम्प्रेषण गरी समाजमा सही र सत्य कुरा स्थापित गर्न अझ बढी मिहिनेत गर्नुपर्ने धारणा राखेका छन्। समाजमा विभिन्न कालखण्डहरूमा अनेक खालका अफवाहहरू फैलन सक्छन्। यस्ता अफवाहले नागरिकहरूलाई दिग्भ्रमित गर्ने र सही विचार निर्माण गर्नमा समस्यासमेत उत्पन्न गर्ने गर्दछन्। त्यस अवस्थामा स्वतन्त्र पत्रकारिताले सत्यको अन्वेषण र तथ्यको सम्प्रेषण गरी समाजमा सही र सत्य कुरा स्थापित गर्न अझ बढी मिहिनेत गर्नुपर्दछ भन्ने पनि म ठान्दछु सन्देशमा भनिएको छ। उनले राजनीतिक सङ्घर्ष पूरा भएर अब मुलुक आर्थिक रूपान्तरणमार्फत समृद्धिको बाटोमा अघि बढेकाले प्रेस त्यसैतर्फ केन्द्रित हुनुपर्ने बताएका छन्। बढ्दो सामाजिक सञ्जालको प्रयोग र यसका माध्यमबाट प्रवाहित हुन सक्ने मिथ्या र भ्रामक सूचनाले नागरिकलाई दिग्भ्रमित पार्न सक्ने तथा व्यवस्थालाई कमजोर बनाउने चुनौती हाम्रो सामु छ। यस्ता चुनौती सामना गर्दै जनतालाई सत्य, तथ्य र विश्वसनीय सूचना प्रवाह गर्न आजको दिनले नेपाली प्रेस जगत्लाई थप ऊर्जा, हौसला र उत्प्रेरणा देओस् भन्ने कामना गर्दछु। सन्देशमा भनिएको छ, जनताको ठूलो त्याग, सङ्घर्ष र बलिदानबाट हामीले आज सङ्घीय लोकतान्त्रिक गणतन्त्र प्राप्त गरेका छौँ। हाम्रो लामो राजनीतिक सङ्घर्ष पूरा भएर अब मुलुक आर्थिक रूपान्तरणमार्फत समृद्धिको बाटोमा अघि बढेको छ। मुलुकको यो आवश्यकतालाई ध्यानमा राखेर नेपाली प्रेस त्यसैतर्फ केन्द्रित हुँदै जानेछ भन्ने अपेक्षा गरेको छु।"
हराएका शताब्दीऔँ पुराना मूर्ति नेपाल पठाइयो,"वासिङ्टन : अमेरिकास्थित नेपाली राजदूतावासले पुरातात्विक महत्वका २४ वटा मूर्ति नेपाल पठाएको छ । अमेरिकी नागरिक सुसन व्राडफोर्डले सङ्कलन गरेका ती सामग्री हालै हवाइ टापुमा हस्तान्तरण गरिएको थियो । दूतावासका कर्मचारीलाई हस्तान्तरण गरिएका ती सामग्री पुरातत्व विभागसँगको समन्वयमा बिहीबार हवाइबाट नेपाल पठाइएको हो । तेह्राौं, सत्रौँ र अठारौँ शताब्दीका मूर्ति स्वदेश पठाइएको दूतावासले जनाएको छ । ती मूर्तिकला धातु, काठ, ढुङ्गा र हड्डीबाट बनेका हुन् । 'हामीहरूले नेपालबाट हराएका धेरै धार्मिक, सांस्कृतिक महत्वका वस्तुहरूलाई खोजीनीति गरेर नेपाल फिर्ता पठाउन पहल गरिरहेका छौँ, यसपटक भने अमेरिकी नागरिक सुसनले आफैँ हामीहरूलाई सम्पर्क गरेर यो प्रक्रिया पूरा भएको छ', दूतावासका द्वितीय सचिव उत्तम घिमिरेले भने । मूर्ति लिन उनलाई हवाइ पठाइएको थियो । ती मूर्ति हराएका स्थानमा प्रतिस्थापन गरिने पुरातत्व विभागले तयारी गरेको उनले बताए। नेपालअमेरिका समन्वयमा हवाइबाट पठाइएका मूर्तिहरूमा ढलोटको कालाकुवेर मूर्ति, विश्वरुपको मूर्ति, महिषासुरमर्दिनीको मूर्ति, मोक्षदा भनिएको महामञ्जुश्री शक्तिको मूर्ति, ढलोटको विघ्नान्तक भैरवको मूर्ति, तामाको प्रज्ञापारमिताको मूर्ति, ढलोटको किन्नरीको मूर्ति, काठको बाराहीको मूर्ति र चमुण्डाको शिर, प्रस्तरको सरस्वतीको मूर्ति छन् । यसैगरी अरु मूर्तिहरूमा प्रस्तरको मञ्जुश्री शक्ति, प्रस्तर अगस्थमुनिको मूर्ति, हस्तलिखित ग्रन्थ, र कुवेरका मूर्तिहरू, तामाको कालियन्त्र, हाडको सीतापाती यन्त्र, काठको फुर्वा, फलामको ताल्चा, ढलोटको सिन्हमु, फलामको त्रिशूल छन् । दूतावासले एक वर्षको अवधिमा ६३ वटा विभिन्न मूर्तिकला तथा वास्तुकलाका सामग्री नेपाल पठाएको छ । रासस"
देउवाले इच्छा गरे चाँडै प्रधानमन्त्री बन्ने कोइरालाको दाबी,"काठमाडौं : नेपाली कांग्रेसका पूर्वमहामन्त्री डाशशांक कोइरालाले पार्टी सभापति शेरबहादुर देउवा चाँडै प्रधानमन्त्री बन्ने दाबी गरेका छन्। शुक्रबार नेपाल लोकतान्त्रिक खेलकुद संघको कार्यक्रमलाई सम्बोधन गर्दै कोइरालाले देउवालाई प्रधानमन्त्री बन्दा खेललाई पनि प्राथमिकतामा राख्न आग्रह गरेका हुन् । नेपालीहरुले अन्यन्त्र खेलमा राम्रो सीप प्रदर्शन गरेको बताउँदै कोइरालाले भने,गरिब राष्ट्र भएकाले हामीले खेलकुदलाई त्यति प्राथमिकता दिन सकेनौं । खेल महत्वपूर्ण जीवनको अंग हो। यसलाई हामीले महत्व दिनुपर्छ। म आदरणीय सभापतिलाई भन्न चाहन्छु, तपाईंले इच्छा प्रकट गर्नुहोस्, आउने दिनहरुमा तपाईं प्रधानमन्त्री बनिहाल्नुहुन्छ । खेललाई चाहिँ प्राथमिकतामा राख्नुहोला । उनले खेलले शरिरलाई हृष्टपुष्ट र तन्दुरुस्त बनाउने तर्क गरे।"
सामुदायिक विद्यालयको सुधारमा ध्यान देऊ,"विधानले आधारभूत तहसम्मको शिक्षा निःशुल्क र अनिवार्य हुने तथा माध्यमिक तहसम्मको शिक्षा निःशुल्क हुने व्यवस्था गरेको छ। तर, कार्यान्वयन पक्ष निकै कमजोर छ। विभिन्न बहानामा विद्यार्थीसँग शुल्क असुल्ने काम चलिरहेको छ। विद्यमान साधन स्रोतको पहिचान र परिचालन गर्दै समुन्नत समाज निर्माण गर्न विद्यालय शिक्षा महत्वपूर्ण र अपरिहार्य पक्ष हो। तर, अहिले हाम्रो सामुदायिक विद्यालयको शिक्षा बेरोजगार उत्पादन गर्ने कारखाना बनेको छ। त्यस्तै हाम्रा क्याम्पसहरू पनि बेरोजगार उत्पादन गर्ने कारखाना जस्तै बनेका छन्। जहाँ न निःशुल्क शिक्षा छ, न गुणस्तर नै। एकातिर विद्यालय शिक्षा विकासका लागि उपयुक्त नीतिको अभाव छ। अर्काेतिर बनाइका नीति नियमहरू पनि कार्यान्वयन हुन सकिरहेको छैन। विद्यालय समुदायमा हस्तान्तरण, विद्यालय व्यवस्थापन समिति गठन, शिक्षक अभिभावक संघको गठन, जिल्ला शिक्षा समिति, विद्यालय क्षेत्र सुधार कार्यक्रम, विद्यालय क्षेत्र विकास कार्यक्रम, शिक्षण अनुमतिपत्र तथा प्रधानाध्यापक नियुक्ति, विद्यालयको संरचनागत तह (मावि तथा उच्च मावि तह) आदि विषयमा पनि नीतिगत स्पष्टता पाइँदैन। यसले तल्लो तहदेखि उच्च शिक्षासम्मको शैक्षिक सवाल सम्बोधन गर्न समस्या परेको छ। सामुदायिक विद्यालयहरूमा अनुगमनका लागि स्रोत व्यक्ति तथा विद्यालय निरीक्षकको व्यवस्था गरिएको भए तापनि प्रभावकारी अनुगमन कार्य हुन सकेको छैन। सट्टा शिक्षक राखेर आफू अन्य पेसामा संलग्न हुने समस्या पनि ग्रामीण भेकमा छँदै छ। दुर्गममा विषय अनुसारको शिक्षक दरबन्दी पनि छैन। कतिपय विद्यालयहरू त दरबन्दीविहीन छन्। विद्यार्थी पनि सहर केन्द्रित छन्। गाउँका विद्यालय रित्तिने अवस्थामा छन्। यसले पनि सामुदायिक शिक्षामा चुनौती थपिएको छ। अब सबै शैक्षिक सरोकारवालाहरूले सामुदायिक शिक्षाको शाख जोगाउन गुणस्तरीय शिक्षा र सुविधायुक्त विद्यालयको अभियान थाल्न ढिलो गर्नुहुँदैन। (विष्ट नेपाल विद्यार्थी संघका केन्द्रीय सदस्य हुन्।)"
देशभित्रको चुनौती सामना गर्न एकताबद्ध बनौं : देउवा,काठमाडौं : नेपाली कांग्रेसका सभापति शेरबहादुर देउवाले अहिलेको चुनौतीको सामना गर्न पार्टीलाई एकताबद्धरूपमा अघि बढाउनुपर्ने बताएका छन्। नेपाल लोकतान्त्रिक खेलकुद संघको १०औं स्थापना दिवसको अवसरमा शुक्रबार काठमाडौंमा आयोजित कार्यक्रममा देउवाले अहिले देशभित्र निकै चुनौती देखिएको भन्दै यसलाई सामना गर्न एकताबद्ध भएर अघि बढ्नुपर्ने बताएका हुन्। यसअघि जस्तै अहिलेको चुनौति समाधान गर्न कांग्रेस सफल हुने उनको विश्वास छ। सभापति देउवाले देशमा खेलकुद प्रति युवाहरूको आकर्षण रहेको भन्दै खेल क्षेत्रको विकासमा सबै गम्भीर भएर लाग्नुपर्ने धारणा राखे। त्यस्तै कांग्रेस उपसभापति धनराज गुरुङले गालीको राजनीतिका कारण दलहरूबीच रिक्तता खडा भएको बताए। उनले राजनीतिलाई सही ट्रयाकमा ल्याउने काम कांग्रेसकै भएकाले निराशालाई आशामा बदल्ने जिम्मेवारी पूरा गर्नुपर्नेमा जोड दिए।
नेपाल पत्रकार महासंघको केन्द्रीय महाधिवेशन काठमाडौंमा सुरु,काठमाडौं : नेपाल पत्रकार महासंघको केन्द्रीय महाधिवेशन आजदेखि काठमाडौंमा सुरु भएको छ। प्रधानमन्त्री पुष्पकमल दाहाल प्रचण्डले राष्ट्रिय सभागृहमा आज बिहान महाधिवेशन उद्घाटन गरेका हुन्। विश्व प्रेस स्वतन्त्रता दिवसको अवसरमा आज बिहान शान्तिवाटिकाबाट राष्ट्रिय सभागृहसम्म प्रभातफेरी गरेपछि उद्घाटन समारोह सुरु भएको हो। उद्घाटन समारोह सकिने बित्तिकै बन्दसत्र सुरु हुने महासंघले जनाएको छ। केन्द्रीय महाधिवेशन आज र भोलि गरी २ दिनसम्म चल्ने छ। केन्द्रीय महाधिवेशनमा महासचिव रोशन पुरीको सांगठनिक र कोषाध्यक्ष कलेन्द्र सेजुवालको आर्थिक प्रस्ताव पेस गर्ने र छलफलपछि पारित गर्ने कार्यसूची तय भएको छ। केन्द्रीय महाधिवेशनमा सहभागी हुन देशभरबाट राष्ट्रिय परिषद् सदस्यहरु काठमाडौं आएका छन्। केन्द्रीय महाधिवेशनको एक महिनापछि महासंघले नयाँ नेतृत्व चयन गर्ने विधानमा व्यवस्था छ। बिहीबार बसेको केन्द्रीय समिति बैठकले महासंघको निर्वाचन आगामी जेठ १९ गते गर्ने निर्णय भएको छ। महासंघको प्रत्यक्ष निर्वाचन हुने छ।
राष्ट्रिय विकासमा सूचना प्रविधिको उच्चतम् उपयोग गर्ने नीति लिएका छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकारले राष्ट्रिय विकासमा सूचना प्रविधिको उच्चतम् उपयोग गर्ने नीति लिएको बताएका छन्। सातौं राष्ट्रिय सूचना तथा सञ्चार प्रविधि दिवस२०८१ को अवसरमा शुभकामना दिँदै प्रचण्डले विकास र सेवा प्रवाहका विविध आयामहरूलाई सूचना तथा सञ्चार प्रविधिसँग आबद्ध गर्दै समृद्धि हासिल गर्ने बताएका छन्। नेपालको संविधानले सूचना प्रविधिको विकास र विस्तारमार्फत् यस क्षेत्रमा नागरिकको सरल र सहज पहुँच सुनिश्चित गर्दै राष्ट्रिय विकासमा सूचना प्रविधिको उच्चतम् उपयोग गर्ने नीति लिएको छ। शासन, विकास र सेवा प्रवाहका विविध आयामहरूलाई सूचना तथा सञ्चार प्रविधिसँग आबद्ध गर्दै विकास, समृद्धि र सामाजिक न्याय हासिल गर्न सरकारले जोड दिएको छ।शुभकामना सन्देशमा भनिएको छ, सूचना तथा सञ्चार प्रविधिको विकास र विस्तारसँगै विश्व समुदाय नै एउटा सञ्जालमा आबद्ध हुनपुगेको सन्दर्भमा नेपालमा पनि सार्वजनिक निकायले प्रदान गर्ने सेवालाई विद्युतीय माध्यममा आबद्ध गर्दै लगिएको छ। दुरसञ्चार सेवाको आधुनिकीकरण तथा सुदृढीकरण, ब्रोडब्याण्ड इन्टरनेट सेवा विस्तार तथा सूचना महामार्ग निर्माण र विस्तारको कार्यलाई तीव्रता दिंदै डिजिटल नेपाल फ्रेमवर्कले तय गरेका लक्ष्य पूरा गर्न सरकार लागि परिरहेको प्रचण्डको भनाई छ। साइबर अपराध नियन्त्रण, साइबर सुरक्षा र सरकारी डाटा सेन्टरको सुरक्षाजस्ता संवेदनशील विषयमा नीतिगत तथा संरचनागत सुधारमा समेत विशेष जोड दिइएको छ। प्रधानमन्त्री प्रचण्डले भनेका छन्, सूचना प्रविधिको विकास, विस्तार र सुरक्षित प्रयोगलाई सुनिश्चित गर्न, डिजिटल साक्षरता अभिवृद्धि गर्दै डिजिटल डिभाइड न्यूनीकरण गर्न सरकार क्रियाशील छ। यस सन्दर्भमा, विद्युतीय प्रणालीको विकास र अवलम्बनमा जोड दिंदै विद्युतीय शासनको अभियान सफल बनाउन सम्बद्ध सबैको साथ र सहयोगको अपेक्षा गरेको छु। प्रचण्डले दिवसले सूचना तथा सञ्चार प्रविधिको गुणस्तरीयता एवम् विश्वसनीयता अभिवृद्धिमार्फत् मुलुकको आर्थिक, सामाजिक रूपान्तरणमार्फत डिजिटल अर्थतन्त्र निर्माण गरी सुशासन, पारदर्शिता र खुला सरकारको प्रत्याभूति गराओस् भन्ने कामना व्यक्त गरेका छन्।"
अस्ताए संस्कृत विद्याशिरोमणि ढकाल,"काठमाडौं : नेपाल महात्म्य, पशुपति पुराण र गण्डकी महात्म्य समेटेर नेपाली भाषामा तयार पारिएको १६ सय पृष्ठको हिमवत्खण्ड विशेष ग्रन्थका अनुवादक एवं सम्पादक प्राध्यापक डा वेणीमाधव ढकालको निधन भएको छ। नेपाल संस्कृत विश्वविद्यालयबाट सेवानिवृत्त उनी सोही विश्वविद्यालयको सेवा आयोगमा दुई कार्यकाल काम गरेका थिए। पछिल्लो समय स्वतन्त्र अनुसन्धान, अनुवाद र सम्पादनमा लागिपरेका उनको पक्षघातका कारण ८२ वर्षको उमेरमा सोमबार राति निधन भएको हो। उनी संस्कृतहरू भाषाका प्रखर व्यक्तित्व थिए। हिमवत्खण्ड मात्र होइन, निर्णय सिन्धु, शिव महापुराण, श्रीमद् भागवत् महापुराण, गणेश पुराण, श्रीमद् देवी भागवत् महापुराण, आह्न्विक सूत्रावली आदिजस्ता विशाल ग्रन्थलाई संस्कृत भाषाबाट नेपालीमा अनुवाद र सम्पादन गरेर राष्ट्रलाई ठूलो गुन लगाउनुभएको छ, वाल्मीकि विद्यापीठको धर्मशास्त्र विभाग प्रमुख प्रा डा देवमणि भट्टराईले अन्नपूर्णसँग भने, शालीन व्यक्तित्व उहाँ व्यावहारिक र नम्र स्वभावको हुनुहुन्थ्यो। जिज्ञासाहरूको समाधान सहज ढंगले निकाल्ने उहाँ गहन र रहस्यमय विषय उठाउने र समाधान गर्ने विद्वान्का रूपमा चिनिनुभयो। उनका अनुसार श्रीमद् भागवत महापुराण संस्कृतमा सम्पादन र नेपालीमा अनुवाद गरी वैशाख ११ गते सांगे हुने गरी ढकालले घरमै विधिवत् सुन्नुभएको थियो। त्यसको सातापछि प्राण गएको उनको भनाइ छ। ढकालका सम्पादित पुस्तकमा विवाह पद्धति, संस्कृत साहित्यसम्बन्धीको ग्रन्थ, हरिकेलि महाकाव्य, चन्द्रसम्भव महाकाव्य छन् भने पृथूदय महाकाव्यम् (१८ सर्गमध्ये तीन सर्ग प्रकाशित) उनको रचना हो। स्वर्गद्वारी महाप्रभुसम्बन्धी पुस्तकको सम्पादक उनी विद्यावारिधिका दर्जनौं शोधमा शोध निर्देशक बसेको भट्टराईको भनाइ छ। वेणीमाधवका सहृदयी साथी प्रा डा ऋषिराम पोखरेल पनि हिमवत्खण्ड नेपाली भाषामा तयार पारेर ढकालले नेपाल र नेपालीलाई ठूलो गुन लगाउनुभएको टिप्पणी गर्छन्। वैदिक सनातनीका लागि महत्वपूर्ण मार्गदर्शक सूत्रावली आह्न्विक सूत्रावली संस्कृतबाट नेपालीमा अनुवाद गर्नु उत्तम कार्य हो, उनले भने, अन्त्यन्तै परिश्रमी उहाँले निर्णय सिन्धु जसमा जन्मेदेखि मृत्युसम्मका १६ संस्कार छन्, लाई संस्कृत भाषाबाट नेपालीमा अनुवाद गरेर सजिलो बनाइदिनुभएको छ। उनका अनुसार ढकालले लेखेका कापीकिताब हेर्दा कहिले र कसरी लेख्नुभयो होला ? भन्ने कुतुहलता जाग्छ। संस्कृतिविद् डा गोविन्द टण्डनले नेपाल संस्कृत विश्वविद्यालयमा अनुसन्धानात्मक कार्य गर्ने विषयमा ठूलो योगदान रहेको बताए। खोजी गर्ने विद्वान्हरूको कमी थियो, विभिन्न काम गरेर सबैलाई बाटो देखाउनुभएको छ उनले भने, संस्कृत विश्वविद्यालयलाई उचाइमा पुयाउनु भएको छ। ठूला ग्रन्थहरू संस्कृतबाट नेपालीमा अनुवाद गर्नु उहाँका उत्कृष्ट कार्य हुन् जसले सदैव सम्झाइरहन्छ उहाँलाई। संस्कृतलाई संरक्षण र सम्बद्र्धन गर्न काम गर्नुभएको छ गणेश पुराण, हिमवत्खण्ड आदिमा। नेपाल र नेपालीले सधैं सम्झिरहने काम भएको बताउँदै उनले अनुसन्धानमा गोरेटो बनाइदिएकाले अब बाँकी काम वर्तमान र भावी पुस्ताले गर्नुपर्नेमा जोड दिए। नेपाल संस्कृत विश्वविद्यालयबाट सेवानिवृत्त प्राडा ऋषिराम रेग्मी ढकालले विशेषगरी संस्कृतका केही धार्मिक ग्रन्थ नेपालीमा अनुवाद गरेको जुन अरूबाट नभइरहेको बताए। नेपाली जनमानसका लागि महत्वपूर्ण बनेका छन्। स्वतन्त्र रूपमा काम गर्ने तर अपेक्षा नराख्ने व्यक्तित्व हो उहाँ, उनले भने, सरकारले यस्ता विद्वान्लाई कुनै न कुनै रूपमा पहिचान दिन सक्थ्यो तर दिएन। उहाँले निष्काम कर्म गर्दै जाँदा दुनियाँलाई फाइदा भएको छ। उहाँको कामप्रति सम्मान गर्छु। संस्कृतिविद् प्राध्यापक चेतोनाथ गौतमले ढकालले हिमवत्खण्ड, धर्मसिन्धु आदिको नेपाली भाषामा अनुवाद गुन लगाएको बताए। ढकालका कामहरू महत्वपूर्ण छन्। धर्मसंस्कृतिसँग सम्बन्धित कार्य भएकाले सर्वसाधारणका लागि काम लागेका छन्, अनुवादका कारण जोकसैले यी विषय सहजै पढ्न सक्छन्। र, यो काम राष्ट्रका लागि पनि महत्वपूर्ण बनेको छ, गौतमले भने। डा गणेशप्रसाद बरालले पूर्वीय दर्शनको अध्येता र शोधपत्रको विशेषज्ञका रूपमा चिनेको बताउँछन्। उनले भने, अध्ययन, अनुसन्धानका क्रममा हरहिसाबले सहयोग गर्ने व्यक्तित्व हो। नेपालीमा अनुवाद गरिएको हिमवत्खण्ड नेपालको गरिमाको रूपमा छ। विद्यानाथ उपाध्याय भट्टले उक्त ग्रन्थलाई राष्ट्रवाद झल्किने अद्वितीय ग्रन्थको रूपमा अर्थ लगाएका छन्। ग्रन्थका प्रकाशक विद्यार्थी पुस्तक भण्डारका अध्यक्ष शान्त गौतमले लेखेका छन्, विश्वमा नेपालको सम्मान बढाउने स्कन्द पुराणअन्तर्गतको एउटा खण्ड हो हिमवत्खण्ड जसका १३ हजार श्लोकमध्य ६ हजारजतिको पुनःसंस्कार गर्दा यो ग्रन्थ अरू प्राचीन पुराणहरूसरह सुललित र प्रज्ज्वल बनेको छ। निर्णय सिन्धुमा डुबेर काम गर्दै जाँदा धेरै वर्ष बिते, यसबीच आह्न्विक सूत्रावली र श्रीमद् देवी भागवत् महापुराणको टीकारचनामा व्यस्त रहें, डा वेणीमाधव ढकालले लेखेका थिए, २०७२ कात्तिकदेखि मेरो सम्पूर्ण ध्यान यसअघि गरेको काम हिमवत्खण्डको पूर्वसम्पादनलाई सूक्ष्मदृष्टिका साथ परिष्कृत बनाउनमा केन्द्रित रह्यो। हिमवत्खण्ड २०७५ सालमा प्रकाशित ग्रन्थ हो।"
मिथ्या अडियो बनाउने तिमिल्सिनालाई पनि बयानमा झिकायो सर्वोच्चले,"काठमाडौं : सर्वोच्च अदालतले सिधाकुरा डटकमबाट प्रसारित अडियो सामग्री उपलब्ध गराउने राजकुमार तिमिल्सिनालाई पनि बयानका लागि झिकाउने आदेश दिएको छ। न्यायाधीशद्वय हरिप्रसाद फुयाल र महेश शर्मा पौडेलको संयुक्त इजलासले बिहीबार ललितपुर गोदावरी बस्ने तिमिल्सिनालाई वैशाख २३ गते अदालतमा उपस्थित गराउन आदेश दिएको हो। बयानका क्रममा प्रकाशक युवराज कँडेलले प्रसारित अडियो सामग्रीको स्रोत ललितपुर गोदावरी बस्ने राजकुमार तिमिल्सिना भनी खुलाएको देखिएको (फोन नं ९७६०८२१३३३ इमेल () र डार्क फाइल २ र ३ मा निजले अन्तर्वार्ता दिएको भन्ने देखिएको हुँदा निजलाई समेत उल्लिखित अडियो भिडियो सम्बन्धमा अदालतको अपहेलनामा किन कारबाही र सजाय गर्नु नपर्ने हो ? त्यसरी कारबाही गर्नु नपर्ने आधार र कारण भए आफूसँग भएका सबुद प्रमाणसहित बयानका लागि यस अदालतमा उपस्थित हुनु भनी फोन र इमेलबाट जानकारी लिई त्यसको अभिलेख राख्नू, आदेशमा भनिएको छ। सर्वोच्चमा बिहीबार सिधाकुरा डटकमका प्रकाशक कँडेलको बयान सकिएको छ। कार्यकारी सम्पादक नवीन ढुंगानाको बयान बाँकी रहेको भन्दै अदालतले शुक्रबार १० बजे उपस्थित हुन आदेश दिएको छ।"
ज्येष्ठ पत्रकारहरूका लागि जीवन निर्वाह भत्ताको व्यवस्था गरिनेछ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले ज्येष्ठ पत्रकार तथा अपाङ्गता भएका पत्रकारहरूका लागि सरकारले जीवन निर्वाह भत्ताको व्यवस्था गर्ने तयारी गरिरहेको बताएका छन्। नेपाल पत्रकार महासंघको २७ औँ महाधिवेशनका अवसरमा शुक्रबार आयोजित कार्यक्रमलाई सम्बोधन गर्दै प्रधानमन्त्री प्रचण्डले पत्रकारको हकहितका लागि सरकार सधैं सकारात्मक रहेको र आगामी दिनमा पनि सोहीअनुसार अगाडि बढ्ने विश्वास व्यक्त गरे। 'सरकारले सञ्चार क्षेत्रको व्यावसायिक र संस्थागत विकासका लागि मिडियालाई राष्ट्रिय सेवामूलक उद्योगसरह मान्यता प्रदान गरी संरक्षण र सम्बर्द्धन गर्ने नीति लिएको छ,'प्रधानमन्त्री प्रचण्डले भने,'सरकारले प्रवाह गर्ने सबै सरकारी विज्ञापन न्यायिक ढङ्गले वितरण गर्ने व्यवस्था मिलाइँदैछ ।' नेपालको प्रेस जगत सधैँ परिवर्तनको पक्षमा उभिने गरेको उल्लेख गर्दै प्रधानमन्त्री प्रचण्डले कतिपय आन्दोलनमा प्रत्यक्ष सरिक र कतिपय एजेण्डामा प्रेस जगतले ऐक्यबद्धता व्यक्त गर्दै आएको बताए । उनले सङ्घीय लोकतान्त्रिक गणतन्त्रको स्थापना एवं समाजको रुपान्तरण र जनताको अधिकार प्राप्तिका निम्ति नेपाली प्रेस जगतले महत्त्वपूर्ण योगदान गरेको बताए। निरङ्कुश शासनकालमा नेपाली प्रेसले शासकहरूबाट राजनीतिक दलहरूले जस्तै कठोर दमन र उत्पीडनको सामना गर्नुपरेको स्मरण गर्दै प्रधानमन्त्री प्रचण्डले दमनविरुद्धको प्रतिरोधमा प्रेस जगत खरो सावित हुँदै आएको उल्लेख गरे। प्रधानमन्त्रीले भने,'इतिहासको विभिन्न कालखण्डका प्रजातान्त्रिक आन्दोलन, लोकतान्त्रिक आन्दोलन वा गणतन्त्र स्थापनाको समयमा मात्र नभई जनयुद्धको समयमा पनि प्रेसले महत्त्वपूर्ण योगदान गरेको छ । शान्ति प्रक्रियाको चरणमा पनि नेपाली प्रेसले सकारात्मक योगदान गरेको मेरो विश्लेषण छ ।' नेपाली प्रेसको वर्तमान अवस्था,यसले भोगिरहेका चुनौती र समस्याहरूका बारेमा सरकार जानकार रहेको बताए। उनले भूकम्प,नाकाबन्दी, कोभिड१९ हुँदै पछिल्लो आर्थिक मन्दीसम्म पुग्दा नेपाली मिडिया उद्योग आर्थिकरूपमा कमजोर बन्न पुगेको बताए। श्रमजीवी पत्रकारका समस्या चाहे जसरी सम्बोधन नभइरहेको बताउँदै प्रधानमन्त्री प्रचण्डले पत्रकारको दक्षता अभिवृद्धि गर्न,वृत्ति विकासको अवसर सिर्जना गर्न र स्वास्थ्य उपचारलगायत सामाजिक सुरक्षाको निम्ति ठोस कदम चालिने बताए। उनले भने,' आमसञ्चार क्षेत्रको पुनर्संरचनाको निम्ति केही नीतिगत आधार तयार भए पनि कानुन तथा संरचना निर्माण गर्नुपर्ने आवश्यकता छ । प्रेस तथा अभिव्यक्ति स्वतन्त्रता र सूचनाको हकलगायतका विषयमा सरकार गम्भीर छ र तिनको सम्बोधन गर्न प्रयासरत छ ।' उनले पत्रकारिता क्षेत्रमा उठेका कतिपय विषयहरू आगामी नीति तथा कार्यक्रम र बजेटमार्फत् सम्बोधन गरिने जानकारी दिए। 'पत्रकारको दक्षता बृद्धिका लागि प्रशिक्षण प्रतिष्ठानको स्थापना, श्रमजीवी पत्रकार तथा कर्मचारीलाई सामाजिक सुरक्षाको दायरामा ल्याउने विषय, विज्ञापनको सवाल, बीमाको विषय, मिडिया उद्योगले भोगिरहेको आर्थिक संकटको सम्बोधनजस्ता विषयलाई प्राथमिकतामा राखेर अघि बढाइने छ,'प्रधानमन्त्रीले बताए।"
अल्वानिया पठाइदिने भन्दै लाखौँ रकम ठगी गर्ने प्रहरी फन्दामा,"झापा : वैदेशिक रोजगारीका लागि युरोपको अल्वानिया पठाइदिन्छु भन्दै लाखौं रकम ठगी गर्ने एकजना पक्राउ परेका छन् । पक्राउ पर्नेमा झापा हल्दिबारी गाउँपालिका२ स्थित पाराखोपी निवासी ३८ वर्षीय हरि भन्ने भीमप्रसाद पौडेल रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । पौडेलले १५ लाख ७ हजार रुपैयाँ ठगेको भन्दै मेचीनगर नगरपालिका ११ स्वतन्त्र शिवाकोटी, विनोदकुमार ढकाल, मनकुमार बगा र डाकबहादुर मिश्रले संयुक्त रुपमा वैदेशिक रोजगार विभागमा उजुरी दिए थिए । विभागको पत्राचार अनुसार इलाका प्रहरी कार्यालय बिर्तामोडले पौडेललाई पक्राउ गरेको डीएसपी चन्दले बताए । उनलाई आजै विभाग पठाउन लागेको उनको भनाइ छ । विगत लामो समयदेखि गाउँघरमा एजेन्टको काम गर्दै आइरहेका पौडेलले पीडितहरूलाई युरोपको अल्वानियामा वायर हाउसका लागि टुना मार्केटमा काममा लगाइदिन्छु भनी ठगी गरेको भनी खुलेको छ । उनले त्यहाँ जान प्रतिव्यक्ति ६ लाख ५० हजार लाग्ने र मासिक तलब १ लाख २५ हजार हुन्छ भनी विश्वास दिलाएका थिए । दुई वर्षको काम लागि उनले भिषा बापत सुरुमा प्रति व्यक्ति एक लाख रुपैयाँ लिएको पाइएको छ । ठगीमा परेको थाहा पाएपछि पीडितहरूले बैंक स्टेटमेन्टसहित विभागमा उजुरी दिएको पत्रमा उल्लेख छ ।"
ट्याक्टर दुर्घटना गराएर फरार चालक १८ वर्षपछि पक्राउ,"काभ्रे : मण्डनदेउपुर नगरपालिका३ नयाँगाउँमा १८ वर्षअघि दुर्घटना भएपछि फरार रहेका चालकलाई बनेपा प्रहरीले पक्राउ गरेको छ। २०६२ असार १२ गते राती काभ्रेपलाञ्चोकको नयाँगाउँ नगरकोट कच्ची सडक खण्डमा मल लोड गरी आँउदै गरेको ज १ त ४५ नंको ट्र्याक्टर पल्टिएर दुर्घटना भएको थियो। सो दुर्घटनामा ट्रयाक्टर चालक मकवानपुर साविक कोगटे९, हाल भिमफेदी गाउँपालिका ७ का ५१ वर्षीय अर्जुन स्याङतानलाई प्रहरीले १८ वर्षपछि पक्राउ गरेको हो। ट्याक्टरमा सवार भक्तपुर चागँनारायण६ का ५४ वर्षीय नर बहादुर श्रेष्ठ (राज भण्डारी) घाइते भएपछि तत्काल उपचारको लागि काठमाडौंस्थित वीर अस्पतालमा पठाइएको थियो। उनको उपचारको क्रममा ८ दिनपछि मृत्यु भएको थियो। उक्त घट्नापश्चात चालक फरार रहेको र सवारी ज्यान कसूरमा अनुसन्धान भइरहेको थियो। फरार रहेका ट्रयाक्टर चालक स्याङ्तानलाई खोजतलास गर्नेक्रममा १८ वर्षपछि बुधबार प्रहरी पक्राउ गरेको हो। चालकलाई काभ्रे जिल्ला अदालतबाट ५ दिन म्याद थप गरि थप अनुसन्धान कार्य भइरहेको प्रहरीले जनाएको छ।"
भ्रामक र मिथ्या सूचना दिएर समाजलाई भ्रमित पार्ने काम नगरौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले असत्य,भ्रामक र मिथ्या सूचना दिएर समाजलाई भ्रमित पार्ने काम नगर्न आग्रह गरेका छन्। नेपाल पत्रकार महासंघ २७ औँ महाधिवेशनका अवसरमा शुक्रबार आयोजित कार्यक्रमलाई सम्बोधन गर्दै प्रधानमन्त्री प्रचण्डले आसञ्चार माध्यमलाई नियन्त्रण गर्नेभन्दा पनि स्वनियमन बस्नुपर्ने बताएका हुन्। प्रधानमन्त्री प्रचण्डले भने,'प्रेस जगतसँग मेरो आग्रह छ, प्रेस स्वतन्त्रताको रक्षा गरौँ र उपभोगको सहज वातावरण पनि बनाऔँ।सँगसँगै मिथ्या सूचनाको बाढीलाई रोक्ने काम पनि गरौँ । असत्य, भ्रामक र मिथ्या सूचनाका कारण नेपाली समाजलाई भ्रमित तुल्याउने,नकारात्मक मानसकिताको विकास गराउने, सामाजिक सद्भाव विथोल्ने वा नेपाली सभ्यता र संस्कृतिमाथि हमला गर्ने किसिमका सामग्रीहरूको प्रकाशन प्रसारणका लागि स्वनियमन प्रणाली विकास गर्न आमसञ्चार माध्यमहरूलाई मेरो आग्रह छ ।' प्रधानमन्त्रीले प्रेस स्वतन्त्रतामाथि कुनै पनि किसिमको नियन्त्रण वा सङ्कुचन हुन नदिने बताए। महासंघले प्रेस स्वतन्त्रतालाई प्रमुख सवालका रूपमा लिने गरेको उल्लेख गर्दै प्रधानमन्त्री प्रचण्डले राजनीतिक स्वतन्त्रता स्वयं पत्रकारिता क्षेत्रको सहभागितामा समेत प्राप्त भएकाले प्रेस स्वतन्त्रता यसको अनिवार्य पक्ष बन्न पुगेको बताए। 'कुनै पनि व्यवस्था जनपक्षीय र लोकतान्त्रिक हो वा होइन भनेर मापन गर्ने बलियो आधार त्यो व्यवस्थामा प्रेस स्वतन्त्रता र पत्रकारको अधिकारको सुनिश्चितता छ वा छैन भन्ने पनि हो,'उनले भने,' हिजोको राजतन्त्रात्मक व्यवस्थामा समाचार लेखेकै कारण पत्रकार जेल जानुपर्ने, मारिनुपर्ने, समाचार सामग्री सेन्सरसीप गराउनुपर्ने तथा संचार साधन अवरुद्ध गरिने अवस्था अन्त्य भएको छ । प्रेस स्वतन्त्रता सङ्घीय लोकतान्त्रिक गणतन्त्रकै एउटा अङ्ग बनेको बताउँदै प्रधानमन्त्री प्रचण्डले अब कसैले पनि प्रेस स्वतन्त्रता कुण्ठित गर्न नसक्ने धारणा व्यक्त गरे। प्रधानमन्त्रीले भने,'हामीले प्राप्त गरेको सङ्घीय लोकतान्त्रिक गणतन्त्रको प्रमुख हिस्सेदार नेपाली पत्रकारिता क्षेत्र पनि हो, जसको संलग्नताविना देशमा यति ठूलो राजनीतिक उपलब्धि प्राप्त गर्न सम्भव थिएन। अब पत्रकारिता क्षेत्रसमेत सहभागी भएर प्राप्त भएका उपलब्धीको रक्षा गर्दै राज्यमाथि निरन्तर खबरदारी र निगरानी गर्ने मिसन बनाउनुपर्छ ।' यसैगरी सुशासन,सामाजिक न्याय र समृद्धिका एजेण्डामा सरकारको जोड रहेको उल्लेख गरे।"
ठगी गर्ने एउटै व्यक्तिको तीन नाम,"काठमाडौं : तपाई वैदेशिक रोजगारको लागि युरोपियन देश जान खोज्दै हुनुहुन्छ ? न्युजिल्याण्ड जाने हो भने १६ लाख लाग्छ, क्रोएसिया र मकाउ जाने हो भने १२ लाख लाग्छ, साउदी अरव गएर चित्त बुझाउनुहुन्छ भने २ लाख ५० हजारमै काम हुन्छ । धुनिवेशी ४ धादिङका ३१ वर्षीय रमेश बयलकोटीले विदेश जान भन्दै उनको कार्यालयमा आउने युवाहरुलाई देश अनुसारको रेट सुनाउथे । उनले छिटो पैसा बुझाए एक महिनामै युरोप उड्न सकिने र छिटै उताको कार्ड बन्ने भन्दै प्रलोभन दिन्थे । युरोप गएर मासिक ५ लाखसम्म कमाउन सकिन्छ भन्दै आश्वासन बाड्थे । विदेशमा गएर लाखौं कमाएर परिवारलाई सुखसँग पाल्ने सपना देखेका ४२२ जनालाई ठगेर ३ उनले करोड बढी उठाएका छन् । तिनै रमेश बयलकोटीलाई प्रहरीले काठमाडौंबाट पक्राउ गरेको छ । उपत्यका अपराध अनुसन्धान कार्यालयका प्रवक्ता रविन्द्र रेग्मीका अनुसार बयलकोटीले युवाहरुलाई ठगी गर्नकै लागि आफ्नो नामसमेत फेर्ने गरेका थिए । 'तीन वटा नाम बताएर कारोबार गर्ने गरेको प्रमाण प्रहरीले फेला पारेको छ । उनले आफूलाई जिवा गौतम हुँ भन्दै सोही नामबाट महाराजगन्जमा भिसा प्लस प्राइभेट लिमिटेड कन्सल्टेन्सी खोलेका थिए', प्रवक्ता रेग्मीले भने। कम्पनिको कार्यालय र उनको कोठाबाट प्रहरीले ८४ वटा पासपोर्ट बरामद गरेको छ । १८२ जनाको रेर्कड फाइल पनि प्रहरीले फेला पारेको छ । उक्त रेर्कड फाइलमा उक्त व्यक्ति कुन देश जाने र कति पैसा लाग्नेसमेत छुट्टाइएको छ । उपत्यका अपराध अनुसन्धान कार्यालयका प्रमुख एसएसपी सानुराम भट्टराईका अनुसार बयलकोटीले ३ वर्ष अगाडि समृद्धि प्रालीमा काम गर्दा संजीव रायमाझी भनेर बताउने गरेको खुल्न आएको छ । भट्टराई भन्छन्, बयलकोटीले फेसबूक, ह्वाट्सएप, टिकटकलगायत सामाजिक सञ्जालमार्फत साथी बनाएर सोझासाझालाई झुक्यानमा ठगी गर्ने गर्थे । उनको धन्दा र्नै झुक्काएर पैसा उठाउने थियो ।' प्रहरीका अनुसार उनले नक्कली कागजात बनाएर पीडितहरुलाई झुक्कानमा पार्ने रहेछन् । न्युजिल्यान्ड, बुल्गेरिया, रोमानिया र क्रोएसिया, सर्विया, साउदी अरव, टर्की, मकाउ लगायतका देशमा जाने भन्दै उनले पीडितकै नाममा बैंक खाता खोल्ने गरेका थिए । कन्सल्टेन्सीमा आएको कागजात प्रयोग गरेर ठगी गर्नकै लागि विभिन्न ठाउँमा भिसा प्लस प्राइभेट लिमिटेडको कार्यालय खोल्ने गरेका थिए । कीर्तिपुरमा बस्दै आएका बयलकोटीले कीर्तिपुरमै ललितजंग बमको नाममा कन्सल्टेन्सी दर्ता गरी सञ्चालन गर्दै आएका थिए । उनले कृषि फार्ममै काम गर्न आएका लक्षिन्द्रबहादुर शाहीको बैंकमा खाता खोल्न लगाएका थिए । शाहीकै नाममा चेक काट्न लगाउँथे । प्रहरीका अनुसार यसरी ठगी गर्ने अन्य गिरोह भारतमा बसी काम गर्ने गरेका छन् । बयलकोटीको ठगी धन्दामा सघाउने कालीकोट छाप्रेको दर्शन नेपाली पनि पक्राउ परेका छन् । प्रहरीले उनी बस्ने जडिबुटीको कोठाबाटसमेत पीडितको पासपोर्ट फेला पारेको छ । ठगी धन्दाका खेलाडी रमेश बयलकोटीले विदेश जान आउने युवाहरुलाई सुरुमा प्रोसेस चार्ज भन्दै ५० हजार लिने गरेका थिए । नक्कली अफर लेटर देखाएर थप १ लाख ५० हजार र वर्क परमिट आएपछि २ लाख लाग्छ भन्दै ठगी गर्ने गरेका थिए । उनीहरु दुबै जनाविरुद्ध जिल्ला प्रहरी परिसर काठमाडौंले अनुसन्धान गरिरहेको छ ।"
गुल्मीमा घाँस काट्ने क्रममा लडेर एक महिलाको मृत्यु,गुल्मी : गुल्मीमा घाँस काट्ने क्रममा लडेर एक महिलाको मृत्यु भएको छ। रेसुङ्गा नगरपालिका २ छापटोलाकी ४३ वर्षीय खुमकला थापाको लडेर मृत्यु भएको जिल्ला प्रहरी कार्यालय गुल्मीका प्रवक्ता तथा नायब उपरीक्षक शंकर पोखरेलले जानकारी दिए। मृतक थापा बिहीबार श्रीमानसँगै घाँस काट्न रेसुङ्गा नगरपालिका३ दहडाँडामा गएकी थिइन्। दिउँसो ४ बजे घाँस काट्ने क्रममा लडेपछि उनलाई उपचारको लागि तम्घासस्थित गुल्मी अस्पताल ल्याइएको थियो। उपचारको क्रममा अस्पतालले थापालाई मृत घोषणा गरेको प्रहरीले जनाएको छ।
"विषाक्त वायु बढ्दै छ, आयु घट्दै छ","काठमाडौं : वरिष्ठ छाती तथा क्यान्सर रोग विशेषज्ञ डा एमके पियालाई बिहान उठ्दा असजिलो भयो। आँखा खुल्न मानेन। केही समय आँखामा पिरो महसुस भयो। क्षण भरमै बरर्र आँसु झर्यो। ७३ वर्षीय डा पिया मात्र होइन धेरैजना ज्येष्ठ नागरिकहरूलाई बिहीबार बिहान उठ्दा सकस भयो। हाछ्युँ आउने, आँखा पिरो हुने, पोल्ने महसुस भयो। आँखाबाट आँसु आयो। रोएजस्तो भयो, डा पिया अनुभव सुनाउँदै भन्छन्, दूषित वायुले पिरोल्यो। दूषित वायुले श्वासप्रश्वास एवं दम रोगविरुद्ध औषधि सेवन गरिरहेका ज्येष्ठ नागरिकहरूलाई सतायो। अकस्मात स्वाँस्वाँ भयो। स्वास फेर्नै गाह्रो भयो। अभिभावकलाई अप्ठेरो हुँदा परिवारकै सदस्यहरू आत्तिए। नेशनल क्यान्सर हस्पिटल एन्ड रिसर्च सेन्टरका अध्यक्षसमेत रहेका डा पियाका अनुसार, एक सातादेखि दमका रोगीहरू अस्पताल आउने क्रम बढेको छ। बिहीबार तीनजना ज्येष्ठ नागरिकहरू भर्ना भएका छन्, डा पिया भन्छन्, दुई जनालाई सघन उपचार कक्ष (आईसीयू)मा भर्ना गरिएको छ। पछिल्लो २४ घण्टामा काठमाडौंमा अत्यधिक वायु प्रदूषण पाइएको छ। वायुमा रहेका हानिकारक कणहरू निकै साना हुने भएकाले सजिलैसँग हाम्रो फोक्सोसम्म पुग्न सक्छन् भने धेरै मसिना कणहरू फोक्सोबाट रगतमा प्रवेश गरी शरीरका विभिन्न अंगमा प्रवेश गर्छन्। मुख्य कारक डढेलो मुलुकका ४७ भन्दा बढी जिल्लामा डढेलो लागेको छ। उपत्यकाका तीन जिल्ला काठमाडौं, भक्तपुर र ललितपुर जिल्ला डढेलोको चपेटामा परेका छन्। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार बिहीबार मुलुकका ४ सय ३६ स्थानमा वन डढेलो लागिरहेको छ। ८० प्रतिशत वन डढेलोका घटनाहरू फागुनको मध्यदेखि जेठको मध्यसम्म चार महिनामा हुने गर्छन्। चैत र वैशाखमा मात्रै ६० प्रतिशत डढेलोको घटनाहरू हुने गरेको प्राधिकरणले जनाएको छ। वायु प्रदूषण मौसममा पनि भर पर्छ। काठमाडौं, ललितपुर र उपत्यका वरपर लागेको डढेलोका साथै प्रदूषणको स्थानीय स्रोतहरूले पनि काठमाडौं उपत्यकामा वायु प्रदूषणको स्तर बढाउन सघाउ पुर्याएको वातावरणविद्हरू बताउँछन्। विश्वभरिको वायु प्रदूषणको अवस्था मापन गर्ने वल्र्ड एयर क्वालिटी इन्डेक्स र्याकिङ अनुसार काठमाडौंको वायु विश्वकै अस्वस्थकरको सूचीमा अग्रस्थानमा छ। वातावरणविद् चिरञ्जीवी गौतमका अनुसार, काठमाडौंमा प्रदूषण बढाउने स्रोतमा एकतिहाइ मात्र छ। विश्व बैंकको हालै प्रकाशित रिपोर्ट उद्धृत गर्दै उनले भने, काठमाडौं उपत्यकाको वायु प्रदूषित हुनमा दुईतिहाइ बाहिरको भूमिका छ। स्थानीय स्रोत त एकतिहाइ मात्र हो। अहिले मुलुकका विभिन्न थागमा डढेलो लागेकाले त्यसले पनि काठमाडौं उपत्यकाको वायुलाई दूषित गराइरहेको गौतमको भनाइ छ। काठमाडौं उपत्यकामा विशेषगरी बिहान र बेलुकाको समयमा प्रदूषण बढेको पाइएको छ। धुवाँ फाल्दै हिँड्ने सवारी साधन, धुलाम्मे सडक, घरघरमा फोहोर बाल्ने प्रवृत्ति, इँटाभट्टाको धुवाँले पनि वायु प्रदूषण बढाइरहेको छ। घट्दै छ आयु नेपालीको औसत आयु हो, ७२ वर्ष। तर, पछिल्लो समय प्रदूषणका कारण आयु घट्दै गएको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, बढ्दो मानव स्वास्थ्यमा नकारात्मक असर पारेको छ। वायुमा रहेका हानिकारक कणरसायनहरूले मधुमेह, उच्चरक्तचाप, दम लगायतका दीर्घरोगीहरूलाई स्वास्थ्य झन् जटिल बनाउँछ। वायुमा मानव स्वास्थ्य र वातावरणलाई नकारात्मक असर पुर्याउने वस्तुहरू तोकिएको सीमाभन्दा बढी मात्रामा मिसिँदा वायु प्रदूषण हुन पुगेको हो। मानवीय क्रियाकलाप र प्राकृतिक दुवै कारणले बढेको वायु प्रदूषणले स्वास्थ्यमा गम्भीर असर पुर्याइरहेको चिकित्सकहरू बताउँछन्। सवारीसाधन, उद्योग कलकारखाना, फोहोर जलाउने कार्य, वन डढेलो लगायतका स्रोतहरू वायु दूषित गराउन सघाउ पुर्याइरहेका छन्। बढ्दो प्रदूषण, अस्वस्थकर जीवनशैलीका कारण युवा उमेरमै श्वासप्रश्वास तथा दमका साथै मुटुजन्य समस्याले पिरोल्न थालेको विशेषज्ञहरू बताउँछन्। फोक्सोमा हावा जाने स्वास नलि सुन्निने (फुल्ने) अर्थात् क्रोनिक ब्रोङ्काइटिस देखिएको छ। क्रोनिक ब्रोङ्काइटिसका मुख्य कारणमा वायु प्रदूषण पर्छ। त्यस्तै मुटुजन्य समस्याले पनि सताएको छ। वरिष्ठ छाती एवं क्यान्सर रोग विशेषज्ञ डा पिया भन्छन्, अहिले मध्यम उमेरमै ब्रोङ्काइटिस दमलगायत श्वासप्रश्वासजन्य समस्याले सताएको छ। विश्व स्वास्थ्य संगठन (डब्लूएचओ) का अनुसार, वायु प्रदूषणका कारण हरेक वर्ष ३० लाख व्यक्तिको ज्यान जाने गरेको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, वायु प्रदूषणले नेपालीको औसत आयु चार दशमलव एक प्रतिशतले घटाएको तथ्यांक छ। स्वास्थ्य मन्त्रालयका प्रवक्ता डा बुढाथोकीले नेपाल स्वास्थ्य अनुसन्धान परिषद र अन्य विदेशी जर्नलहरूलाई उदृत गर्दै वायु प्रदूषणकै कारणले गर्दा औसत आयु ४ दशमलव १ प्रतिशतले घट्दै गएको बताए। डा बुढाथोकीका अनुसार, वायुमा हुने हानिकारक कणरसायनहरूले गर्भवतीमा समयअघि नै शिशु जन्मिने हुन्छ। कम तौलको शिशु जन्मिने जोखिमसमेत हुन्छ। नाक र मुखबाट छिर्ने, सबै अंगलाई क्षति गर्छ वायुमा रहेका हानिकारक कणहरू विभिन्न साइजका हुन्छन्। साथै एउटै कणमा सयांै रसायनहरू हुन सक्छन्। यी कणहरू स्रोतहरूबाट प्रत्यक्ष हावामा प्रवेश गर्छन्। कुनैकुनै वायुमण्डलमा भएका विभिन्न रसायनहरूको प्रतिक्रियाबाट उत्पन्न हुन्छन्। वरिष्ठ नाक, कान तथा घाँटी रोग विशेषज्ञ प्राडा ढुण्डिराज पौडेलका अनुसार, प्रदूषित वायु श्वासप्रश्वासका क्रममा ग्रहण गरेपछि सिधै फोक्सोमा पुग्छ। फोक्सोबाट शरीरका विभिन्न अंगमा अक्सिजनका रुपमा पुग्छ। प्रदूषित वायुसँग मिसिएका रासायनिक एवं विकिरणयुक्त कणहरूका साथै हानिकारक किटाणुविषाणुले सिधै फोक्सोमा असर पुर्याउँछन्, डापौडेल भन्छन्, फोक्सोले अक्सिजन लिने र कार्बनडाइअक्साइड फाल्ने काम गर्छ। फोक्सोबाट रक्तनलि हुँदै विभिन्न अंगमा क्षति पुग्न सुरु गर्छ। अन्ततः शरीरका विभिन्न कोषहरूमा असर पुर्याउँछ। चिकित्सकहरूका अनुसार, वायु प्रदूषणले सुरुमा आँखाको झिल्लिमा असर पर्छ। आँखा चिलाउने, पोल्ने, आँसु आउने हुन्छ। प्रदूषणका कणहरूले छालामा पनि असर पुर्याउँछ। श्वासप्रश्वास नलिमा समेत असर पुर्याउँछ। हानिकारक कणहरूले नाक, घाँटीका भिल्लीहरूमा असर पुर्याउँछ। फोक्सोमा समेत क्षति पुर्याउँछ। फोक्सो कमजोर भएको व्यक्तिलाई निमोनियाको जोखिम हुन्छ, नाक, कान, घाँटी रोग विशेषज्ञ प्राडा पौडेल भन्छन्, मोटामोटा कणहरूलाई नाकले छेक्छ। विषाक्त मसिना र साना कणहरू सजिलै श्वासनलि हुँदै फोक्सो रक्तनलिमा पुग्छन्। रक्तप्रवाहमा असर गरी हृदयाघात वा मस्तिष्कघातको जोखिम बढाउँछ। वरिष्ठ छाती रोग विशेषज्ञ डा निरज बमका अनुसार, वायु प्रदूषणले अल्पकालीन र दीर्घकालीन स्वास्थ्य समस्या निम्त्याउँछ। अल्पकालीन स्वास्थ्य समस्यामा आँखा पाक्ने, छाला चिलाउने, एलर्जी हुनेदेखि घाँटी सुक्खा हुने, रुघाखोकी, ब्रोङ्काइटिससम्म हुन्छ, डा बम भन्छन्, दीर्घ दमखोकीको समस्या निम्तन सक्छ। फोक्सोको क्यान्सर हुनसक्छ। चुरोट नपिउने व्यक्तिमा समेत फोक्सोको क्यान्सर देखिन थालेको छ। बालबालिका, महिला र ज्येष्ठ नागरिक जोखिममा वायुप्रदूषणले रोगप्रतिरोधात्मक क्षमतामा ह्रास ल्याउँछ। त्यसैले रोग प्रतिरोधात्मक क्षमता न्यून भएका बालबालिका, ज्येष्ठ नागरिक र विशेषगरी गर्भवती महिलालाई प्रदूषणले असर गर्छ। बालबालिका, ज्येष्ठ नागरिक, दमखोकी जस्ता श्वासप्रश्वासजन्य बिरामी र मुटुजन्य समस्याका बिरामीहरू जोखिममा रहने चिकित्सकहरू बताउँछन्। प्राडा, पौडेल भन्छन्, प्रदूषित वायुले आँखा, छाला, नाकमुख, श्वासनलि, फोक्सो, रक्तनलिलगायतका शरीरका विभिन्न अंगमा क्षति पुर्याउँछ। मस्तिष्कघात एवं हृदयघातको जोखिम बढाउँछ। समन्वय र सहकार्यमा जोड स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, सबै उमेर समूहका नागरिकहरूलाई पनि सम्भव भएसम्म घरबाहिर ननिस्कन र निस्कनै परे सावधानी अपनाउन आग्रह गर्छन्। डा बुढाथोकी भन्छन्, बाहिर आगो बाल्दासमेत वायु प्रदूषण झनै बढ्छ। फोहोर फाल्ने र खुला रूपमा आगो बाल्ने काम नगरौं। विद्युतीय सवारी साधन बाहेकका अन्य सवारी साधन कम प्रयोग गर्न उनले आग्रह गरे। वरिष्ठ छाती रोग विशेषज्ञ डा बम प्रदूषण बढेको बेला मास्कको प्रयोग गर्न, सकभर घरबाहिर ननिस्कन आग्रह गर्छन्। सहरी क्षेत्रमा बढ्दा जनघनत्वलाई ख्याल गर्दै हरियाली प्रबद्र्धनमा सबैले सहयोग गर्नुपर्ने जरुरी छ। वृक्षरोपण गर्ने र डढेलो नियन्त्रण गर्ने कार्यमा ध्यान दिनुपर्छ, डा बम भन्छन, प्रदूषण न्यूनीकरणमा सरोकारवाला सबैको समन्वय र सहकार्यको आवश्यकता छ। यो पनि पढ्नुहोस काठमाडौं विश्वकै पहिलो प्रदूषित सहर हाम्रो काठमाडौं विश्वमै प्रदूषित"
हाम्रो काठमाडौं विश्वमै प्रदूषित,"काठमाडौं : काठमाडौं बिहीबार साढे तीन बजेसम्म विश्वको छैटौं प्रदूषित देशको सूचीमा थियो। स्विट्जरल्यान्डस्थित हावाको गुणस्तर निगरानी गर्ने संस्था (आइक्यु एयर) को अनुसार त्यतिबेला यहाँको (एयर क्वालिटी इन्डेक्स) हावाको गुणस्तरको मात्रा १२९ थियो। जुन संवेदनशील समूहका लागि नराम्रो मानिन्छ। तर, करिब एक घण्टापछि नेपाल प्रदूषित देशको पाँचांै नम्बरमा उक्लियो। अर्को एक घण्टामा चौथो बन्यो। ६ बजे तेस्रो स्थानमा पुगिसक्यो। ७ः३० बजे १५३ एक्युआईसहित दोस्रो स्थानमा उक्लियो। आइक्यु एयरले प्रत्येक घण्टा हावाको गुणस्तरको तथ्यांक अध्यावधिक गर्छ। नेपाल प्रायजसो १०औं प्रदूषित देशभित्रको सूचीमा दोहोरिरहन्छ। (आइक्यु एयर) ले रियल टाइम वायु प्रदूषण निगरानी गर्दै निःशुल्क तथ्यांक संसारभरि नै प्रवाह गर्छ। तर, त्यसको विश्वासनीयता कति भन्ने विषयमा नेपालका सरकारी संयन्त्रले प्रश्न उठाएका छन्। सञ्चार माध्यममा बारम्बार नेपाल विश्वको प्रदूषित देशमा परेको खबर प्रकाशित हुँदै आए पनि उनीहरूले कहाँ, कोबाट तथ्यांक लिन्छन् र त्यसमा वैज्ञानिक आधार कति छ भन्ने महत्वपूर्ण रहेको वातावरण विभागका सूचना अधिकारी दीपक ज्ञवाली बताउँछन्। काठमाडौं अत्यन्त प्रदूषिण भइरहेको सबैमा महसुुस हुँदाहुँदै पनि संसारको एक नम्बरमा परेको भन्नेमा दुविधा रहेको उनले शंका गरे। तर, यसको वैज्ञानिक आधार हेर्नुपर्ने बताउँदै उनले भने, कसको डाटा विश्वास गर्ने ? कसले निगरानी गरिरहेको छ ? कसरी तथ्यांक मापन भइरहेको छ त्यो महत्वपूर्ण हुन्छ उनले थपे, ती तथ्यांकलाई कसरी प्रमाणित गर्ने, कसले नाप्यो डाटा, हामीहरूको डाटा धेरै हावादारी छन्। विभिन्न संघसंस्थाहरूले तथ्यांक स्टेसनहरू स्थापना गरे पनि त्यसले उचित प्रतिफल नदिएको र विश्वासनीय नभएको, समयसमयमा निगरानी भए पनि निरन्तरता नदिएको बताए। तर, उनले विगतमा खडा गरिएका स्टेसनहरूको तथ्यांकले नेपालको हिमाली भेगसम्म सहारा मरुभूमिबाट समेत प्रदूषण आइपुगेको बताए। नेपालको डढेलोको मात्रै नभएर बाहिरबाट आएको प्रदूषण थपिएर अझ खराब अवस्था सिर्जना गरेको बताए। बाली राम्रो हुन्छ भनेर डढेलो लगाउने नराम्रो अभ्यास, चुरोट खाएर जताततै फाल्ने र सम्बन्धित मन्त्रालयले बजेट छैन भनेर पन्छिनेलगायत विभिन्न कारणले गर्दा पनि प्रदूषण उल्लेखनीय रूपमा प्रतिकूल अवस्थामा पुगेको ज्ञवालीले बताए। वायु प्रदूषणविज्ञ, भुपेन्द्र दास भन्छन्, १२ देखि ३ बजेसम्म पीएम २५ को मात्रा (हावामा हुने धुलोको अत्यन्त सूक्ष्म कण) सबैभन्दा कम हुन्छ। तर, बिहान, बेलुका एकदमै बढी हुन्छ। नेपाल प्रदूषणको हिसाबले विश्वको एक, दुई स्थानमा परिरहेको हुन्छ। प्रत्येक घण्टा अपडेट गर्ने हुँदा तलमाथि भइरहेको हुन्छ। विभाग जस्तो जिम्मेवार निकायले प्रदूषणका बारेमा आएका तथ्यांक विश्वासनीय नहुनु भन्दै दिएको अभिव्यक्तिले उनीहरू गैरजिम्मेवार देखिएको आरोप दासले लगाए। जनजीवनको स्वास्थ्यसँग जोडिएको कुरा भएकाले स्वास्थ्य मन्त्रालयले विज्ञप्तिसमेत निकालेको प्रसंक कोट्याउँदै भने, यो सामान्य कुरा होइन। जिम्मेवार हुनुपर्यो। दासको अध्ययनले मार्च, अप्रिल र मेमा ८० प्रतिशत प्रदूषण खुल्ला रूपमा भएको आगलागी र डढेलोबाट हुने देखाएको छ। जुनबाट घट्दै जाने प्रमाणित भएको दासले दाबी गरे। काठमाडौं प्रायजसो सधैं नै यातायात, उद्योग, कलकारखाना, इँटाभट्टा, निर्माणका काम, सडकका धुलोबाट प्रदूषण भए पनि हालको अवस्था विश्व स्वास्थ्य संगठनको मापदण्डभन्दा १०औं गुणा बढी भएको बताए। काठमाडौंको भौगोलिक अवस्था, वनडढेलो, आगलागी, कृषि अवशेष र फोहोरमैला जलाउँदा यो अवस्था आएको बताए। दास भन्छन्, काठमाडौंमा हिजोआज १५० देखि २०० (एक्युआई) को तहमा प्रदूषण छ। यो एकदमै अस्वथ्य हो। यसले खतराको घण्टी बजिसक्यो भन्ने बुझाउँछ। शून्यदेखि ५० राम्रो मानिन्छ। ५० देखि १०० लाई नराम्रो हँुदै गएको बुझिन्छ। १०० देखि १५० अस्वस्थ्य। त्यसैगरी १५० देखि २०० ले अन्य मानिस र संवेदनशील समूहलाई अझै धेरै असर गर्छ। २ सयदेखि ३ सय अत्यधिक नराम्रो सबै उमेर समूहका लागि। संवेदनशील अवस्थामा पुगेको बुझिन्छ। प्रदूषणको मुख्य जड आगलागी र डढेलो नियन्त्रण गर्न नसक्नु मुख्य समस्या हो। सरकारको तयारी नपुगेको बताए। दास भने, प्रदूषण न्यूनीकरणका लागि सरकारी निकाय, स्थानीय, विकास पार्टनरहरूले पनि चासो देखाउनुपर्ने समय आएको छ। सरकारले बनाएका नीति नियमहरू कार्यान्वयनमा ल्याउनुपर्छ। आगलागी नियन्त्रणका लागि स्रोतसाधनको जोहो हुनुपर्छ। तर, जंगलको वरिपरि पोखरी, रिचार्ज पोखरी, आगो निभाउने एउटा हेलिकप्टर नहुनु दुःखद पक्ष रहेको बताए। सवारी चेकजाँच कडाइ गर्दै सर्भिसिंग गर्दा मात्रै पनि ४० देखि ६० प्रतिशत प्रदूषण घट्ने उनले बताए। सरकारलाई उनले आग्रह गरे केही नगरे पनि सरकार फिल्डमा आउनोस्। निगरानी गर्नोस्। वातावरण विभागका अनुसार नेपालको राष्ट्रिय मापदण्डले सबैभन्दा राम्रो प्रतिघनमिटर एक्युआइको मात्रा ४० माइक्रोग्राम हुनुपर्छ भनेको छ। तर, अवस्था त्यस्तो छैन। विभागले प्रदूषणको तथ्यांक देशैभरिबाट संकलन गर्ने गर्छ। २७ वटा स्टेसनबाट हावाको गुणस्तर नाप्ने गरिए पनि हाल १२१३ वटा मात्रै स्टेसनहरू मात्रै सञ्चालित रहेको जनाएको छ। विभागले जनचेतना फैलाउने काम गर्ने, फोहोर, प्लास्टिक नजलाउने, निर्माण कार्यमा वातावरणीय अध्ययन प्रतिवेदनअनुसार परिपालन गरेको छ, छैन अनुगमन गर्छ। सवारी प्रदूषणको हकमा कहिलेकाहीँ छड्के जाँच गरिरहेको बताएको छ। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापन विनोद पोखरेलका अनुसार आइतबारदेखि पानी पर्ने देखिएको छ। बुधबार हावा चलेकाले केही मात्रामा अवस्था सुधारिएको देखिए पनि पानी परेपछि मात्रै काठमाडांैको प्रदूषण हट्ने देखिन्छ।"
डढेलोले दूषित हावा,"पृथ्वीमा मानिस र अरू प्राणीलाई बाँच्न चाहिने हावा कत्तिको स्वस्थ छ भने जाँच्ने संस्था छवल्र्ड एअर क्वालिटी इन्डेक्स प्रोजेक्ट । स्याटेलाइटको माध्यमबाट उसले हावाको गुणस्तर मापन गर्छ । नेपालमै पनि वातावरण विभागले देशका दुई दर्शनभन्दा बेसी ठाउँमा हावा जाँच्ने उपकरण जडान गरेको छ । प्रत्येक पलको हावाको गुणस्तर ती यन्त्रले नाप्छन् । पछिल्ला दुई साताको विवरणले नेपालको अधिकतर ठाउँको हावा मानव स्वास्थ्यको प्रतिकूल देखिन्छ । राजधानी काठमाडौंको त झन् यो साता विश्वकै सबैभन्दा प्रदूषित सहरको कोटीमा दर्ज भयो हावाको गुणस्तर । स्वच्छ र सफा भनिएको पोखरा उपत्यका दुई सातादेखि धुम्म छ । हिमाल त वरिपरिका डाँडाकाँडा देखिएका छैनन् । हवाई उडान नियमित छैन । बेलाबखत शीतल पवन बहिरहने पोखराले गुम्सिएको र निस्सासिएको महसुस गरिएको छ । तराईतिर त हावा प्रदूषितमात्रै छैन, गर्मी झन् उखरमाउलो छ । र त बुटवलमा गर्मीकै कारण विद्यालय दुई दिनलाई बिदा गरिएको छ । नेपालमा वायु प्रदूषणको ग्राफ प्रत्येक वर्ष उकालिँदो छ । एयर क्वालिटी इन्डेक्स अर्थात् वायु गुणस्तर सूचकांक ५० देखि १०० हुनुलाई विश्व स्वास्थ्य संगठनले सामान्य मानेको छ । तर काठमाडौंमा गत साता यो सूचकांक २४५ पुग्यो । पोखरामा पनि त्यत्तिकै हाराहारीमा पुगेको थियो । तराईतिर उस्तै प्रदूषण छ । पछिल्लो समय देशका झन्डै हजार ठाउँमा डढेलो लागेको छ । विज्ञहरूका अनुसार प्रदूषणको एउटा कारण त्यो डढेलो पनि हो । हो, यो वर्षको डढेलो दशकयताकै सबैभन्दा ठूलो मात्रामा देखियो मुलुकमा । स्थानीय र एउटा कारण त्यो भए पनि नेपालमा वायु प्रदूषण बढ्नुको कारण आन्तरिकभन्दा बाह्य बढी छ । भारतको उत्तरी क्षेत्र, पाकिस्तानमात्रै होइन इरानसम्मबाट पनि नेपालमा वायु प्रदूषण भित्रन्छ । बर्खाको केही महिनाबाहेक नेपालमा हावा चल्ने भनेकै पश्चिमी दिशाबाट हो । बर्खाको पानी र हावाचाहिँ बंगालको खाडीतिरबाट आउँछ । पश्चिमी हावा चल्ने र नेपालको पश्चिम क्षेत्रमा अत्यधिक प्रदूषित सहरहरू रहेको हुँदा त्यसको प्रत्यक्ष मार परिरहेको छ । हावाको कुनै सीमा नहुने हुँदा भारत, पाकिस्तानसम्मको प्रदूषणको दुःख झेल्न नेपाल विवश छ । तर आन्तरिक रूपमा फैलिएको डढेलो नियन्त्रण भने नेपालकै बसको बात हुनुपर्छ । त्यसमा पनि कमजोरी हुनुचाहिँ विडम्बना हो ।"
चालु आवमा ११ वाणिज्य बैंक परे कारबाहीमा,"काठमाडौं : आर्थिक वर्ष २०८००८१ को ९ महिनासम्ममा ११ वाणिज्य बैंकहरू कारबाहीमा परेका छन्। नेपाल राष्ट्र बैंकले निर्देशन गरेका नीतिनियम उल्लंघन गरेको भन्दै बैंकलाई जरिबानादेखि गल्ती नदोहोर्याउन सचेत गर्ने जस्ता कारबाही गरेको हो। केन्द्रीय बैंकको बैंक सुपरिवेक्षण विभागले गरेको कारबाहीमा सम्पत्ति शुद्धीकरणमा चुकेका पाँच विकास बैंक र वित्त कम्पनीलाई पनि यसबारे सचेत गराइएको छ। यसमा लुम्बिनी, एक्सल, मुक्तिनाथ, गरिमा र रिलायन्स फाइनान्स रहेका छन्। केन्द्रीय बैंकले चालु आर्थिक वर्षको तेस्रो त्रैमासमा मात्रै प्राइम कमर्सियल, कुमारी, नेपाल इन्भेस्टमेन्ट मेगा र लक्ष्मी सन्राइजलाई कारबाही गरेको छ। नियामक निकाय राष्ट्र बैंकको बैंक सुपरिवेक्षण विभागले गरेको अनुगमनका क्रममा निर्देशन पालना नगरेको भेटिएपछि ती बैंकहरूलाई आर्थिक जरिबानादेखि विभिन्न कारबाही गरेको जनाएको छ। सुपरिवेक्षण विभागका कार्यकारी निर्देशक देवकुमार ढकाल बैंक तथा वित्तीय संस्थामा नियमित रूपमा निरीक्षण तथा सुपरिवेक्षण गर्ने क्रममा देखिएको गम्भीर प्रकृति भए राष्ट्र बैंक ऐन, बैंक तथा वित्तीय संस्था ऐनअनुसार कारबाही गरेको बताउँछन्। सबै नीतिगत व्यवस्थालाई अवलम्बन गरेर काम गरेका छछैनन्, जोखिम व्यवस्थापन उपयुक्त रूपमा गरेका छछैनन् भनेर हेरेका छौं। यसो गर्दा कैफियत भेटिएमा सोअनुसार कारबाहीको दायरामा ल्याएको हो। यो नियमित प्रक्रिया हो, उनले अन्नपूर्णसँग भने। चालु आवको पहिलो त्रैमासमा प्राइम कमर्सियल बैंकले केन्द्रीय बैंकको एकीकृत निर्देशनबमोजिम कर्जा सापटको वर्गीकरण नगरेको, कर्जा नोक्सानीबापत कायम गर्नुपर्ने व्यवस्था कायम नगरेको, क्यापिटल एडिक्विसी फ्रेमवर्क, २०१५ अनुसार जोखिम भारित सम्पत्ति गणना गर्दा वास्तविकभन्दा कम गरेको देखिएको छ। केन्द्रीय बैंकका अनुसार २०७८ चैत्र महिनाको अपरिष्कृत वित्तीय विवरणको आधारमा तयार भएको समष्टिगत स्थलगत निरीक्षण प्रतिवेदनमा थप कर्जा नोक्सानी कायम गर्न दिइएको निर्देशन पालना नगरेकाले बैंकका प्रमुख कार्यकारी अधिकृतलाई नसिहत दिइएको छ। प्रचलित कानुन र यस बैंकबाट जारी भएका नीति, निर्देशन तथा नियमनको परिपालना भए नभएको सम्बन्धमा सञ्चालक समितिबाट पर्याप्त अनुगमन नभएको हुँदा बैंक सञ्चालक समितिलाई सचेत गराइएको छ। यस्तै, कर्जा सापटको वर्गीकरण नगरेको, कर्जा नोक्सानीबापत कायम गर्नुपर्ने व्यवस्था कायम नगरेको, क्यापिटल एडिक्विसी फ्रेमवर्क, २०१५ अनुसार जोखिम भारित सम्पत्ति गणना गर्दा वास्तविकभन्दा कम गरेको तथा सहुलियतपूर्ण कर्जाका लागि ब्याज अनुदानसम्बन्धी एकीकृत कार्यविधि, २०७५ विपरीत ब्याज अनुदान दिएकाले कुमारी बैंकको सञ्चालक समिति र प्रमुख कार्यकारी अधिकृतलाई सचेत गराइएको छ। साथै, यस बैंकबाट जारी बैंकवित्तीय संस्थाका प्रमुख कार्यकारीको तलब भत्ता तथा अन्य सुविधासम्बन्धी मार्गदर्शन को व्यवस्थाभन्दा प्रतिकूल हुनेगरी तत्कालीन प्रमुख कार्यकारी अधिकृतलाई तलबभत्ता र सुविधा दिने गरी करार सम्झौता गरेको र कार्यसम्पादन नै नगरेको १३ महिना १६ दिनको पारिश्रमिक भनी २ करोड ३ लाख रुपैयाँ भुक्तानी दिने निर्णय गरेको थियो। यसो नगर्न कुमारी बैंकको सञ्चालक समितिलाई सचेत गराइएको छ। साथै, उक्त रकम ३५ दिनभित्र असुल उपर गर्न सञ्चालक समितिलाई निर्देशन दिइएको थियो। सोहीअनुसार केन्द्रीय बैंकले रकम असुलउपर गरिसकेको जनाएको छ। यता नेपाल इन्भेस्टमेन्ट मेगा बैंकले निर्देशन पालना नगरेकोले सचेत गराइएको छ। किनभने बैंकको कमलादी शाखाबाट खोलिएको प्रतीतपत्र बैंककै कालीमाटी शाखाले निश्चित गरी उक्त प्रतीतपत्रअन्तर्गत भएको कारोबारमा विभिन्न मितिमा निवेदक कम्पनीबाट प्रोमिसरी नोट जारी गरी बेनिफिसरीबाट बैंकले कुल ४१ करोड ३६ लाख रुपैयाँबराबरको बिल पर्चेज गरी कर्जा सापटमा देखाएको थियो। यससँगै उक्त प्रतीतपत्रको परिपक्व मिति बारम्बार थप गरी उक्त कर्जालाई २०७९ चैत्र मसान्तसम्म इभरग्रिनबाट असल कर्जाकै रूपमा देखाई यस बैंकबाट जारी एकीकृत निर्देशनविपरीत कार्य गरेको ठहर भएको छ। जरिबानादेखि सचेतसम्म संस्थापक सेयरधनी खेतानलाई १० लाख जरिबाना सम्पत्ति शुद्धिकरणमा चुके ५ विकास बैंक यससँगै बैंकले एकीकृत निर्देशनविपरीत आधार दर गणना गर्दा संस्थागत सामाजिक उत्तरदायित्वबापतको खर्चलाई समेत समावेश गरी गणना गरेको देखियो। साथै, क्यापिटल एडिक्विसी फ्रेमवर्क, २०१५ अनुसार पँुजीकोष गणना गर्दा केही कर्जाहरूको जोखिम भारित सम्पत्तिलाई कम देखाई पँुजीकोष गणना गरेको थियो। यस्तै, लक्ष्मी सन्राइज बैंकका संस्थापक सेयरधनी राजेन्द्रकुमार खेतानलाई १० लाख रुपैयाँ जरिबाना लगाइएको छ। बैंकको एक प्रतिशतभन्दा बढी सेयर धारण गरेका संस्थापक सेयरधनी खेतानले सोही बैंकको ऋणी पंकज झुनझुनवालालाई प्रवाह गरेको १२ करोड रुपैयाँ कर्जामध्ये ११ करोड ४४ लाख रुपैयाँ रकम आफ्नो खातामा ट्रान्सफर गरीगराई उपयोग गरेको सुपरिवेक्षणबाट पुष्टि भएको छ। अझ उक्त कर्जाको ब्याजसमेत निज खेतानको खाताबाट ट्रान्सफर गरीगराई भुक्तानी भएकाले देखिएको छ। चालु आर्थिक वर्षको दोस्रो त्रैमास मा ग्लोबल आईएमई, प्रभु बैंक र हिमालयन बैंक कारबाहीमा परे। पहिलो त्रैमास)सम्ममा लक्ष्मी सन्राइज, हिमालयन, एनएमबी, एनआईसी एसिया बैंकले नीति उल्लंघन गरेकोले कारबाहीमा परे।"
आज विश्व प्रेस स्वतन्त्रता दिवस,"काठमाडौं : आज ३१औँ विश्व प्रेस स्वतन्त्रता दिवस, विश्वका लागि प्रेसः वातावरणीय सङ्कटको सामनामा पत्रकारिता नाराका साथ प्रेस स्वतन्त्रताको वातावरण सुनिश्चित हुनुपर्नेमा जोड दिँदै नेपालसहित विश्वभर मनाइँदै छ। स्वतन्त्र एवं बहुलवादी प्रेसका लागि विन्डहक घोषणापत्र जारी गरेको दिनको सम्झनामा मे ३ तारिखलाई प्रेस स्वतन्त्रता दिवसको रूपमा मनाइने गरेको छ। संयुक्त राष्ट्रसङ्घीय शैक्षिक, वैज्ञानिक तथा सांस्कृतिक सङ्गठन (युनेस्को)को आयोजनामा अफ्रिकी राष्ट्र नामिबियाको विन्डहक सहरमा भएको पत्रकारहरुको सम्मेलनले बहुलवादी र स्वतन्त्र प्रेसको लागि विण्डहक घोषणापत्र जारी गरेको सम्झनामा सन् १९९३ देखि संयुक्त राष्ट्रसङ्घले यो दिवस मनाउने निर्णय गरेको हो। जनताको सधैँ सबै प्रकारका सूचनामा पहुँच हुनुपर्छ र पत्रकारहरूलाई आफ्नो काम गर्न सुरक्षित वातावरण सृजनामा सरकारले सहयोग गर्नुपर्छ भन्ने बुझाउन पनि यो दिवस मनाउन थालिएको हो। यो दिवसले सत्य सम्प्रेषण गर्ने र प्रेस स्वतन्त्रताको सदैव सम्मानको सुनिश्चिततालाई केन्द्रमा राखेको छ। यसै अवसरमा युनेस्कोको आयोजनामा चिलीको राजधानी सान्टियागोमा सम्मेलन भइरहेको छ। रासस"
