शीर्षक,विवरण
शुक्रबार देशका यी स्थानमा हुने छ वर्षा,"काठमाडौं : शुक्रबार देशको पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेश, गण्डकी प्रदेश, कर्णाली प्रदेश र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ। शुक्रबार राति देशका पहाडी भूभागमा आंशिक बदली रही बाँकी भूभागमा आंशिक बदलीदेखि मौसम मुख्यतया सफा रहने छ। गण्डकी प्रदेश र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको छ।"
पशुपति गुहेश्वरीमा छठको रौनक (फोटोफिचर),काठमाडौं : पशुपति गुहेश्वरीमा छठको रौनक देखिएको छ। बिहीबार यस क्षेत्रमा छठ पर्वको रौनक देखिएको हो।
माओवादी केन्द्र सरकार बनाउने र ढाल्ने खेलमा लागेको छैन : वरिष्ठ उपाध्यक्ष श्रेष्ठ,"तानसेन : नेकपा माओवादीका वरिष्ठ उपाध्यक्ष नारायणकाजी श्रेष्ठले माओवादी सरकारमा जाने लाइनमा नभएको बताएका छन्। पाल्पामा कार्यकर्तासँगको भेटघाट कार्यक्रममा बोल्दै पूर्वउपप्रधानमन्त्री श्रेष्ठले माओवादी अब जनताको समस्याको पक्षमा निरन्तर आवाज उठाउने अभियानमा लागेको बताएका हुन्। माओवादीले अब तत्काल एकता गर्न सम्भव हुनेहरूलाई एकता गरी अगाडि बढ्ने, समाजवादी मोर्चालाई पनि एकसाथ अगाडि बढाउने र जिल्ला प्रदेशस्तरमा सरकारको विरुद्धमा खबरदारी सभा गर्ने उपाध्यक्ष श्रेष्ठले बताए । माओवादीले ठूलो पदमा रहेका भ्रष्टाचारीलाई पक्राउ गरेर जेल हालेको र अझै ठूला भष्ट्राचारको पक्रने तयारी हुँदै गर्दा सरकार ढालिएको उनले बताए। श्रेष्ठले अब जनताले सडकबाटै खबरदारी गर्नुपर्ने समय आएको धारणा राखे। 'अहिले पनि ठूला भष्ट्राचारीहरु सरकार सत्ताको आडमा रमाएका छन्, दिनहुँ विभिन्न काण्डमा लागेका छन् । त्यसैले जनस्तरबाटै त्यस्ता व्यक्तिविरुद्ध आवाज उठाएर कारवाहीको दायरासम्म लैजानु पर्छ' उनले भने।"
काठमाडौं उपत्यकाका विभिन्न स्थानमा छठको रौनक (फोटोफिचर),"काठमाडौं : काठमाडौं उपत्यकाका विभिन्न स्थानमा छठको रौनक देखिएको छ। बिहीबार उपत्यकाको कमलपोखरी, च्यासल, तिनकुने लगायतका स्थानमा छठको रोनक देखिएको हो।"
नुवाकोटमा पनि मनाइयो छठ,"नुवाकोट : तराईमा मात्र मनाइँदै आएको छठ पर्व नुवाकोटमा पनि मनाइएको छ। पहिले तराईका सर्वसाधारणले मात्र मनाउँदै आएको छठ पर्व बितेको एक दशकदेखि नुवाकोटका विभिन्न नदी किनारामा तराई समुदायका व्यक्तिहरूले मनाउँदै आएका छन्। २०६५ सालअघि तराईको विभिन्न क्षेत्रमा मनाइने छठले अहिले राष्ट्रिय स्वरुप ग्रहण गरेको छ। तराई मुलका नागरिकहरूले बिहीबार त्रिशूली बजारमा रहेको राममन्दिरसँगै त्रिशूली नदीको किनारामा लहरै जम्मा भई छैंठी माताको पूजाआजा गर्दै छठ मनाइएको राम मन्दिरस्थित त्रिशूली नदी किनारामा छठ पुजामा सहभागी लालबाबु गुप्ताले बताए। उनले आफूहरूलाई पहाडमा छठ पर्व मनाउन स्थानीय समुदायले सहयोग गरेका कारण निकै खुशी लागेको पनि बताए। कात्तिक शुक्ल चतुर्दशीका दिनबाट सुरु हुने छठ पर्व सूर्यको आराधना गरी नेपाल र भारतका विभिन्न क्षेत्रमा मनाइन्छ। छठ मनाउन नदी किनारामा पुगेका उनीहरूलाई पहाडी समुदायका सर्वसाधारणले समेत साथ दिएका छन्। तराई र पहाडी समुदायका नागरिकले संयुक्त रूपमा धार्मिक सहिष्णुताको भावनाले छठ पूजा मनाएका हुन्। दुई दिनसम्म तराई मुलका नागरिकलाई धार्मिक सहिष्णुताको भावनाले पहाडी समुदायका सर्वसाधारणले सहयोग पुर्याएका छन्। नुवाकोटको त्रिशूली नदी किनाराको त्रिशूली, देवीघाट, बेत्रावती तथा तादीको ढिकुरेमासमेत छठ पर्व मनाइएको छ। सामूहिक रुपमा सबै तराईवासी मिलेर त्रिशूलीको रामघाटमा छठपुजा गरिएको विदुर नगरपालिका१ ढुंगे बजारमा बसोबास गर्दै आएका कामाख्याप्रसाद क्लबारको भनाइ छ। यो पर्वमा षष्ठी भगवतीको पूजा अर्चना गरी पुत्र, पति र परिवारको कल्याणको कामना गर्ने गरिन्छ। नेपालको विशेष रूपले तराई क्षेत्रमा श्रद्धा तथा भिक्रपूर्वक यो पर्व मनाइएको २० वर्षदेखि नुवाकोटमा बसोबास गर्दै आएका छठ पूजामा अर्का सहभागी गणेश ठाकुरले बताए। छठ पर्वका अवसरमा पञ्चमीका दिनदेखि व्रत बस्ने महिला तथा पुरुषले निष्ठापूर्वक पवित्र जलाशयमा स्नान गरी बेलुकी दूध, चामल र सख्खरको खीर पकाई प्रसादका रूपमा आफूले खाने र व्रत नबस्ने परिवारका सदस्यलाई पनि खुवाउने चलन रहेको पूजामा सहभागी रुपेशसिंह राजपुतले जानकारी दिए। उनका अनुसार श्रद्धा, भिक्र र सम्पूर्ण तराईमधेशको साँझा सांस्कृतिक धरोहरको प्रतीक छठ पर्वमा टाढा टाढा घर जान नसकेककाहरूले नुवाकोटको त्रिशूली नदीमा पुगेर सामूहिक रूपमा छठ पर्व मनाइएको हो।"
दोलखामा भूकम्पको धक्का,काठमाडौं : दोलखामा भूकम्पको धक्का महसुस भएको छ। बिहीबार साँझ ७ बजेर ४१ मिनेट जाँदा भूकम्पको धक्का महसुस भएको हो। राष्ट्रिय भूकम्प मापन तथा अनुसन्धान केन्द्रका अनुसार दोलखा केन्द्रविन्दु भएर ४ म्याग्नेच्युटको भूकम्प गएको हो।
बारामा छठको उल्लास (फोटोफिचर),सिमराः छठ पूजाको मुख्य दिन बिहीवार अस्ताउँदो सूर्यलाई अर्घ्य दिइएको छ। चार दिनसम्म मनाइने छठ पूजाको तेस्रो दिन अस्ताउँदो सूर्यलाई अर्घ्य दिइएको हो। अस्ताउँदो सूर्यलाई अर्घ्य दिने क्रममा छठ पूजाका लागि तयार गरिएका जलाशयमा श्रद्धालुको निकै भिड लागेको थियो। बाराको १६ वटै स्थानीय तह भित्र छठ पूजालाई उल्लासका साथ मनाइएको छ।
"पोखरा विमानस्थलमा आठौं पटक अन्तर्राष्ट्रिय उडान, खेलाडी र दर्शक लिएर आयो चीनको एयरलाइन्स","काठमाडौं : पोखरा अन्तर्राष्ट्रिय विमानस्थलमा चीनको सिचुवान एयरलाइन्सले चार्टर्ड उडान गरेको छ । पोखरामा कात्तिक २४ गतेदेखि हुन लागेको तेस्रो संस्करणको पोखरा अन्तर्राष्ट्रिय पर्वतीय क्रस कन्ट्री दौड प्रतियोगितामा सहभागी हुन आउने चिनियाँ प्रतिनिधि, खेलाडी, दर्शक र अन्य व्यक्ति चार्टर्ड उडानमार्फत पोखरा आएका हुन्। पोखरा विमानस्थल उद्घाटन भएको दुई वर्षको अवधिमा सिचुवान एयरलाइन्सले दोस्रो पटक चार्टर्ड उडान गरेको हो । योसहित पोखरा अन्तर्राष्ट्रिय विमानस्थल उद्घाटनपछि हालसम्म आठौँ पटक अन्तर्राष्ट्रिय उडान भएको छ । पोखरा अन्तर्राष्ट्रिय विमानस्थलका सूचना अधिकारी जसोदा सुवेदीका अनुसार सिचुवान एयरलाइन्सको एयरबस ३१९ विमान एक सय २० यात्रुसहित आज दिउँसो २ बजे पोखरा अवतरण गरेर ३ बजेर ४० मिनेटमा चीनको कुनमिङ उडेको थियो । प्रतियोगिताका लागि चिनियाँ खेलाडी आज चीनको कुनमिङबाट पोखरासम्म अन्तर्राष्ट्रिय विमानस्थलमा चार्टर उडानबाट आएको प्रतियोगिताको आयोजक हिमालय टुरिजम फोरमले जनाएको छ । खेलकुदका माध्यमबाट नेपाल र छिमेकी मुलुक चीनबीचको सम्बन्धलाई थप सुदृढ बनाउने उद्देश्यले पोखरामा तेस्रो संस्करणको पोखरा अन्तर्राष्ट्रिय पर्वतीय क्रस कन्ट्री दौड प्रतियोगिता गरिएको हो। साझा समृद्धिका लागि दौडको नारासहित हुने प्रतियोगितामा नेपाल र छिमेकी मुलक चीनका खेलाडीले प्रतिस्पर्धा जनाउने छन् । पोखरा अन्तर्राष्ट्रिय विमानस्थलको २०७९ पुस १७ गते उद्घाटन गरिएको थियो ।"
सीमावर्ती मेची नदीमा नेपालभारतका नागरिकले सँगै मनाए छठ,"झापा : सीमावर्ती मेची नदीलाई संगमस्थल बनाएर नेपाल तथा भारत दुवै देशका ब्रतालुले सँगै श्रद्धा र निष्ठाको पर्व छठ मनाएका छन् । बिहीबार साँझ अस्ताउँदो सूर्यनारायण भगवानको पूजाआराधना गरी अर्घ्य चढाउँदै दुवै देशका ब्रतालु परिवारले उल्लासका साथ मेचीमा छठ मनाएका हुन् । झापाकै सबैभन्दा फराकिलो र लामबद्ध छठ मनाइने भद्रपुर ५ स्थित मेची नदी किनारको मसानघाटदेखि मेची पुलको मुख्य प्रवेशद्वार हुँदै देवी बस्तीसम्मको करिब डेढ किलोमिटरसम्म करिब ५ हजार बढी घाट (पूजा स्थल)मा ब्रतालु तथा श्रद्धालुहरूको घुइँचो नै लागेको थियो । नदीको पूर्वपट्टि भारतीय र पश्चिम पट्टी नेपाली नागरिकहरूले छठ मनाएको मैथिल समाज भद्रपुरका अध्यक्ष रमेशचन्द्र झाले बताए । पण्डाल, केराको बोट, विभिन्न प्रकार फूल, विभिन्न रङ्गका अबिरसहित झिलिमिली बत्ती लगाएर सजावट गरिएको घाटमा पूजा सामाग्री राखेर ब्रतालुहरूले पानीमा ओर्लिएर गहुँ र चामलको पिठोले बनाएका विभिन्न प्रकारका परिकार अस्ताउँदै सूर्यलाई अर्घ्य दिएका थिए । यहाँ मधेसी समुदायबाहेक अहिले नेपाली, मारवाडी, बङ्गाली, राजवंशी लगायतका समुदायले छठलाई साझा पर्वको रुपमा मनाउँदै आइरहेका छन् । झापा जिल्लाका विभिन्न स्थानीय तहसहित छिमेकी राष्ट्र भारतबाट गरी करिब ५० हजार बढी भक्तजनहरू छठ हेर्न आएको मैथिल समाजका अध्यक्ष झाको भनाई छ । मेचीको छठको शान्ति सुरक्षालाई मध्यनजर गरी दुई सय जनाको हाराहारीमा सशस्त्र र नेपाल प्रहरी तैनाथ गरिएको थियो । छठमा हुन सक्ने आपराधिक तथा उच्छृखंल गतिविधि रोक्न ट्राफिक प्रहरी, सादा पोसाक, रिजब टोलीसहित एक सय बढी प्रहरी परिचालन गरिएको र कुनै अप्रिय घटना नभएको वडा कार्यालय भद्रपुरका इन्स्पेक्टर लोककृष्ण दाहालले जानकारी दिए । उनका अनुसार पूजाको सामग्री बोक्ने तीन पाङग्रे (ठेला भ्यान) र अशक्त, ज्येष्ठ नागरिकको हकमा सिटी सफारीलाई घाटसम्म जाने दिएको थियो । दुई पाङग्रे, चार पाङग्रे र ६ पाङग्रे सवारी साधनाको हकमा देबीवस्तीको पशुपति प्रावि नजिकै रोकिने र भन्सार अगाडिबाट जाने ती सवारीसाधनलाई भद्रपुर माविमा पार्किङ गराइएको उनले बताए । त्यस्तै भद्रपुर माविका पूर्व विद्यार्थीको साथी समूह, शिव शिष्य र सामुदायिक प्रहरी सेवा केन्द्र भद्रपुरले निःशुल्क चिया तथा पानी वितरण गरेका थिए । गंगा आरती, कलात्मक प्रतीक्षालयको उद्घाटन छठ पर्वलाई मध्यनजर गरी भद्रपुर५ देवीवस्तीस्थित मेची नदी किनारमा पहिलो पटक गंगा आरती गरिएको छ । भद्रपुर नगरपालिका, वडा कार्यालय र युनिक समूहको आयोजनामा छठ पर्वमा पहिलो पटक भजन सन्ध्यासहित आरती गरिएको हो । सूर्यनारायण मन्दिर नजिकै निर्माणाधीन कलात्मक प्रतीक्षालयको उद्घाटन गरिएको छ । धार्मिक तथा पर्यटकीय क्षेत्रको रुपमा नदी किनारलाई विकास गर्ने उद्देश्यले भद्रपुर नगरपालिकाको साढे ६ लाख बजेटमा मन्दिर आकृतिको प्रतिक्षालयको बनाइएको वडा अध्यक्ष कार्कीले बताए ।"
"करेन्ट लागेर नेपाली सेनाका लेसनायकको मृत्यु, दुई सैनिक घाइते",बागमती : मकवानपुरमा करेन्ट लागेर नेपाली सेनाका लेसनायकको मृत्यु भएको छ। भीमफेदी गाउँपालिका८ दोभानस्थित नेपाली सेनाको सडक निर्माण कार्यदल सिस्नेरी वेस क्याम्पमा कार्यरत २९ वर्षीय पदमबहादुर दियालको घटनास्थलमै मृत्यु भएको जिल्ला प्रहरी कार्यालय मकवानपुरका प्रवक्ता श्यामु अर्यालले जानकारी दिए। क्याम्पभित्र कार्यरत रहेका बेला सञ्चार उपकरणको पाइप गाड्ने क्रममा हाइटेन्सन बिजुलीको तारमा पाइपले छुँदा करेन्ट लागेर डँडेलधुराको गन्याधुरा गाउँपालिका१ निवासी दियालको मृत्यु भएको हो। करेन्ट लागेर डँडेलधुराका लेसनायक विनोद केसी र पाल्पाका सिपाही युवराज कुमाल घाइते भएको अर्यालले बताए। घाइते दुवै जनालाई उपचारका लागि हेलिकप्टरमार्फत आर्मी अस्पताल छाउनी काठमाडौं ल्याइएको छ। मृतकको शव परीक्षणका लागि त्रिभुवन विश्वविद्यालय शिक्षण अस्पताल महाराजगञ्ज काठमाडौंमा लगिएको छ।
"उपचारको क्रममा बालिकाको मृत्यु, तीन चिकित्सक प्रहरी नियन्त्रणमा","डोटी : डोटीको सुजङ्ग अस्पतालमा उपचारको क्रममा एक बालिकाको मृत्यु भएको छ। दिपायल सिलगढी नगरपालिका ३ दिपायल बस्ने लोकेन्द्र भुलकी ९ वर्षकी छोरी रजनी भुलको अस्पतालमा उपचारका क्रममा मृत्यु भएको हो । भुलको खेल्ने क्रममा लड्न गई बायाँ हात भाँच्चिई उपचारको लागि सुजङ्ग अस्पताल राजपुर डोटीमा ल्याई सामान्य उपचार पश्चात् बुधवार साँझ अप्रेसन गर्नका लागी अप्रेसन थ्रेटरमा राखेर बेहोस गर्ने क्रममा औषधीको रियाक्सनले बालिकाको मृत्यु भएको जिल्ला प्रहरी कार्यालय डोटीले जानकारी दिएको छ। उपचारमा संलग्न तीनजना चिकित्सक लाई अनुसन्धानका लागि प्रहरी नियन्त्रणमा लिएको प्रहरीले जानकारी दिएको छ। चिकित्सकहरू डाराजमणि यादव, डा सुरेन्द्र कुमार चौधरी र डा अबिशेक यादव प्रहरी नियन्त्रणमा लिएको हो। बालिकाको उपचारका क्रममा मृत्यु भएको सुजङ्ग अस्पतालका प्रशासन प्रमुख अर्जुन बलायरले बताए। उनले अप्रेसनको तयारीका क्रममा प्रयोग भएको औषधीको रियाक्सनका कारण बालिकाको मृत्यु भएको हुन सक्ने बताए।"
राष्ट्रपति पौडेलले गरे छठी माताको पूजा आराधना,काठमाडौं : राष्ट्रपति रामचन्द्र पौडेलले छठी माताको पूजा आराधना गरेका छन्। राष्ट्रपति पौडेलले काठमाडौंको गौरीघाट र कमलपोखरीमा तयार गरिएको छठ पूजास्थलमा पुगेर आज अपराह्न छठी माताको पूजाअर्चना गरेका हुन्। राष्ट्रपति पौडेल र उनकी श्रीमती सविता पौडेलले पूजास्थलमा अस्ताउँदो सूर्यलाई अर्घदान गरे। राष्ट्रपति पौडेल सुरुमा पशुपति क्षेत्रस्थित गुह्वेश्वरी मन्दिर अघि वाग्मती किनारमा निर्माण गरिएको छठ पूजास्थल पुगेका थिए। उनले गुह्वेश्वरीपछि कमलपोखरीमा रहेको छठ पूजास्थलमा पुगेर छठी माताको पूजाआराधना गरेका थिए। विधिवत रुपमा चार दिनसम्म मनाइने छठ पर्वको तेस्रो दिन अर्थात मुख्य दिन आज साँझ तराईमधेशको जलाशयमा अस्ताउँदो सूर्यलाई अर्घ दिँदै छठ पर्व मनाइँदैछ। छठ पर्व कात्तिक शुक्ल चतुर्थीदेखि सप्तमीसम्म मनाइन्छ। छठका ब्रतालुले कात्तिक शुक्ल चतुर्थीदेखि नै चोखो खानपान गरी शुद्ध भएर बस्ने गर्छन्। छठको मुख्य दिन आज साँझ अस्ताउँदो सूर्यको पूजाआरधना गरी अर्घ दिइँदैछ। अर्घ दिनका लागि ब्रतालुहरु छठघाटमा पुग्न थालेका छन्। भोलि उदाउँदो सूर्यलाई अर्घ दिएपछि छठ विधिवत रुपमा सम्पन्न हुन्छ।
चिलिमेत्रिशूली २२० केभी प्रसारण लाइन सञ्चालन,"काठमाडौं : चिलिमेत्रिशूली २२० केभी प्रसारण लाइन सञ्चालनमा आएको छ। रसुवाको आमाछोदिङमो गाउँपालिका थम्बुचेतस्थित चिलिमे हब सबस्टेसनदेखि नुवाकोटको किस्पाङ गाउँपालिका पहिरेबेंसीस्थित त्रिशूली थ्री बी हब सबस्टेसनसम्मको २८ किलोमिटर प्रसारण लाइनलाई बुधबार साँझ ७५ बजेबाट विद्युत् प्रवाह (चार्ज) गरी सञ्चालनमा ल्याइएको हो। यसैगरी, चिलिमेत्रिशूली २२० केभी प्रसारण लाइन आयोजनाअन्तर्गत नै निर्माण गरिएको चिलिमे हब सबस्टेसन पनि बुधबारनै चार्ज गरिएको छ। उक्त सबस्टेसनमा २२०१३२ केभी, १६० एमभिएका दुईवटा बैंक गरी ३२० एमभिए र १३२३३ केभीतर्फ, ५० एमभिए क्षमताका पावर ट्रान्सफर्महरू रहेका छन्। आयोजना अन्तर्गतकै त्रिशूली थ्री बी हब २२० केभी क्षमताको सबस्टेसन यसअघि नै सञ्चालनमा थियो। त्रिशूली नदी र त्यसका सहायक खोलाहरूमा निर्माणाधीन तथा निर्माण हुने जलविद्युत आयोजनाहरूबाट उत्पादित विद्युत राष्ट्रिय प्रणालीमा समाहित गर्न निर्माण गरिएको चिलिमेत्रिशूली २२० केभी प्रसारण लाइनले करिब १२०० मेगावाट विद्युत् प्रवाह गर्न सक्छ। अनुमानित लागत ३ अर्ब ६२ करोड ८९ लाख रुपैयाँ रहेको चिलिमेत्रिशूली आयोजनामा नेपाल सरकार तथा नेपाल विद्युत प्राधिकरणको लगानी र जर्मन विकास बैक (केएफडब्लू)को अनुदान रहेको छ। युरोपेली युनियनले स्थापना गरेको युरोपेली लगानी बैक (इआइबी)को आयोजनामा सहुलितपूर्ण ऋण रहेको छ। नेपाल विद्युत प्राधिकरण उच्च भोल्टेज ग्रीड विभागका निर्देशक थर्क बहादुर थापाले प्रसारण लाइन र सबस्टेसन निर्माण सम्पन्न गरी सञ्चालनमा आइसकेकाले त्यस क्षेत्रमा निर्माण भएका जलविद्युत् आयोजनाहरूबाट उत्पादित विद्युत् जुनसुकैवेला जोड्न सकिने बताए। चिलिमेत्रिशूली २२० केभी प्रसारण लाइनमा तत्काल चिलिमे जलविद्युतको अगुवाइमा निर्माण भएका १११ मेगावाटका रसुवागढी, ४२५ मेगावाटको साञ्जेन र १४८ मेगावाटको साञ्जेन जलविद्युत् आयोजनाहरूबाट उत्पादित विद्युत् चिलिमे हब सबस्टेसनमा जोडिने छ। रसुवागढी र साञ्जेन आयोजना निर्माण सम्पन्न भई विद्युत् उत्पादनको चरणमा छन्। दसैं र तिहारको सार्वजनिक विदामासमेत कर्मचारी, निर्माण व्यवसायी अहोरात्र खटी प्रसारण लाइन निर्माण सम्पन्न गरिएको थियो। २८ किलोमिटर लामो प्रसारण लाइनका लागि ७६ वटा टावर निर्माण गरिएका छन्। प्रसारण लाइन समुद्री सतहबाट ६८० देखि २६०० मिटरसम्म पर्ने भूभागमा निर्माण गरिएको छ। ३३ वटा टावर पहुँच सडक नै नभएका ठाउँमा निर्माण गर्नु पर्ने अवस्था थियो। उक्त स्थानसम्म पुग्न छुट्टै पहुँच सडक निर्माण गरिएको थियो। आयोजनाले लाइन निर्माणका लागि २० किलोमिटरभन्दा बढी पहुँच सडक निर्माण गरिएको छ। हेलिकोप्टरबाटसमेत निर्माण सामाग्री ढुवानी गरी टावर निर्माण गरिएको थियो। भौगोलिक रुपमा अत्यन्तै जोखिमयुक्त र कठिन हिमाली क्षेत्रमा टावर बनाउनु पर्ने, भीरैभीर रहेको र सडक पनि नभएकाले ढुङ्गागिट्टी, बालुवा, टावरका सामान, पानीलगायतका निर्माण सामाग्री मानिस या खच्चडबाट बोकाएर लैजानु पर्ने, बाढीपहिरो,वन क्षेत्रको जग्गा प्रयोगको समस्या, स्थानीयको अवरोध,कोभिड१९,निर्माणस्थल हिमाली र पहाडी क्षेत्रमा पर्ने भएकाले प्रतिकूल मौसमजस्ता कारणले आयोजनाको निर्माण प्रभावित भएको थियो। उत्तरगया गाउँपालिका१ तिरुबाट सोही वडाको सिरुचेतसम्म १ हजार २ सय ३५ मि लम्बाइमा तार तानिएको छ। मैलुङखोलामाथि पर्ने उक्त खण्ड (मैलुङ क्रसिङ)मा ड्रोनको प्रयोग गरी तार तानिएको थियो। प्रसारण लाइन अन्तर्गत चिलिमेमैलुङ खण्ड २० किलोमिटर डबल सर्किट र मैलुङत्रिशूली थ्री बी हबसम्म ८ किलोमिटर चार (मल्टी) सर्किट लाइन निर्माण गरिएको छ। कोरियन कम्पनीहरूको अगुवाइमा निर्माणाधीन २१६ मेगावाटको माथिल्लो त्रिशूली१ जलविद्युत आयोजनाको विद्युत जोड्नका लागि मल्टी सर्किट लाइन बनाउन लागिएको हो। माथिल्लो त्रिशूली१ले मल्टी सर्किट लाइन बनाउँदा भएको खर्चको ६० प्रतिशत रकम बेहोर्ने छ। प्रसारण लाइन र सबस्टेसन निर्माणका लागि चिनियाँ कम्पनी पिङगाओ ग्रुप अफ कम्पनीजसँग २०७४ को कात्तिकमा ठेक्का सम्झौता भएको थियो। ठेक्का सम्झौता २०७४को पुसमा कार्यान्वयनमा आएको थियो।"
"नेपालको लगातार दोस्रो जित, कुवेत १०८ रनले पराजित","काठमाडौं : आइसिसी यु१९ महिला विश्वकपको एसिया छनोटमा नेपालले कुवेतलाई १०८ रनले पराजित गरेको छ। नेपालले बिहीबार कुवेतलाई १३ ओभरमै अलआउट गर्दै लगातार दोस्रो जित हासिल गरेको हो। कुवेतका लागि ओपनर जिफाले १२ रन बनाएपनि अन्य खेलाडिले दोहोरो अंकमा रन जोड्न सकेनन्। नेपालकी रचना चौधरी र सिमाना केसीले २२ विकेट, कप्तान पूजा महतो, कृष्मा गुरुङ र मनिशा उपाध्यायले ११ विकेट लिए। टस जितेर ब्याटिङ गरेको नेपालले कुवेतलाई जितका लागि १ सय ३१ रनको लक्ष्य दिएको थियो। युएईको अजमानमा टस जितेर ब्याटिङ गरेको नेपालले निर्धारित २० ओभरमा ८ विकेट गुमाएर १३० रनको योगफल तयार गरेको थियो। नेपालका लागि कप्तान पूजा महतोले ३४ रन, ओपनर साना प्रविनले २५ रन, ज्योत्सिका मरासिनीले २३ रन, एलिसाकुमारी यादवले १५ रन जोडेकी थिइन्। नेपालले पहिलो खेलमा थाइल्याण्डलाई ६७ रनले पराजित गरेको थियो। प्रतियोगितामा नेपाल, युएई, कुवेत र थाइल्याण्ड रहेको छनोटको शीर्ष टोली विश्वकपका लागि छनोट हुनेछ। विश्वकप अर्को वर्ष मलेसियामा आयोजना हुँदैछ।"
सझुका अर्घ्य दिएलगत्तै सम्पन्न भयो छठको मुख्यपूजा,"महोत्तरी : अस्ताउँदो सूर्यलाई सझुका अर्घ्य दिएपछि छठ पर्वको मुख्यपूजा भएको छ। बिहीबार साँझ एकसाथ जलाशयमा गई अस्ताइरहेको सूर्यलाई ब्रतालुले मुख्य पूजा स्वरुप अर्घ्य दिएका हुन्। पायक पर्ने नदी, ताल, तलैया, पोखरी वा इनारमा गई यस वर्षको छठ अन्तर्गतको मुख्य पूजा आदिदेव सुर्यलाई अर्पण गरेका हुन्। घरघरमा बनाइएको ठेकुवा, भुसवा, टिकुवा लगायतका विभिन्न परिकार, उखु, केरा, फलफूल लगायतका प्रसाद सामग्री सपरिवार भगवानलाई अर्पण गरिएको हो। छठपर्वको अन्तिम पूजा भोलि शुक्रबार उदाउँदो सूर्यलाई अर्घ्य दिएपछि सम्पन्न हुनेछ। कतिपय स्थानमा ब्रतालुहरु घाटमै जाग्राम बस्छन भने कतिपय स्थानमा चढाएको सामग्री घरमा ल्याएर भोलि पुनः अर्घ्यका लागि जलाशयमा लाने परम्परा रहेको छ। ब्रतालुहरु पूजास्थल (घाट)लाई आकर्षक बनाइएको छ। स्थानीयहरूको सहयोगमा घाटमा टेन्ट, पण्डाल लगाउनुको साथै रंगिविरंगी र झिलिमिलि बनाइएको छ। इनारमै मनाए छठ जलाशयको रुपमा एकमात्र साधन इनार रहेको क्षेत्रमा इनारमै घाट निर्माण गरि छठ पर्व मनाइएको हो। महोत्तरीको गौशाला नगरपालिका, बर्दिवास नगरपालिका, भंगहा नगरपालिका लगायतका क्षेत्रमा नदी, ताल, तलाउ लगायतका कुनै जलाशयको व्यवस्थापन नभएको स्थानमा इनारमै छठ पर्वको हरेक विधि मनाइएको हो। इनारको अगाडि कृत्रिम घाट बनाएर पूजा गरिएको हो।"
अस्ताउँदो सूर्यलाई अर्घ्य दिँदै भक्तजन,"काठमाडौं : छठ पर्वको मुख्य दिन बिहीबार साँझ अस्ताउँदो सूर्यलाई पूजाआराधना गरी अर्घ्य दिइएको छ। कार्तिक शुक्ल चतुर्थीदेखि सप्तमीसम्म मनाइने सूर्यदेवको आराधना, उपासना र पूजाको पर्व अन्तर्गत बिहीबार साँझ अस्ताउँदो सूर्यलाई पूजाआराधना गरी अर्घ्य दिइएको हो। छठ पर्वका अवसरमा काठमाडौंको गुह्येश्वरीबाट गौरीघाट क्षेत्र, कमलपोखरीलगायत बागमती, नख्खु र विष्णुमतीलगायत नदी किनारबाट भक्तजनले अस्ताउँदो सूर्यलाई पूजाआराधना गरी अर्घ्य दिएका छन्। छठका ब्रतालुले कार्तिक शुक्ल चतुर्थीदेखि नै चोखो खानपान गरी शुद्ध भएर बस्ने गर्छन्। ऐतिहासिक पौराणिक ग्रन्थ महाभारतमा उल्लेख भएअनुसार द्रोपदीसहित पाँच पाण्डव अज्ञातवासमा रहँदा उक्त गुप्तवास सफलहोस् भनी सूर्यदेवलाई आराधना गरिएको थियो। त्यस समयमा पाण्डव विराट राजाको दरबारमा बास बसेको उल्लेख छ। लोक कथनबमोजिम सोही समयदेखि छठ मनाउने परम्पराको थालनी भएको हो। सूर्य पुराणअनुसार सर्वप्रथम अत्रिमुनिकी पत्नी अनुसूयाले छठ व्रत गरेकी थिइन्। फलस्वरूप उनले अटल सौभाग्य र पतिप्रेम प्राप्त गरिन्। त्यही बेलादेखि छठ पर्व मनाउने परम्पराको सुरुआत भएको किम्वदन्ती रहेको छ। छठ पर्वमा व्रत गरे दुःख र दरिद्रताबाट मुक्ति पाइन्छ भन्ने जनविश्वास छ। यसमा झुप्पाझुप्पा फल चढाउँदा सूर्य देवता प्रसन्न भई ब्रतालुका कुटुम्बसहित सबै सन्तानको भलो हुन्छ भन्ने मान्यता पाइन्छ। षष्ठीका दिन रातभर जागा बसी कार्तिक शुक्ल सप्तमीका दिन बिहान उदाउँदो सूर्यलाई पूजाआराधना गरी विधिपूर्वक अर्घ्य दिएपछि यो पर्व समापन हुन्छ।"
मोरङको ग्रामथानमा बलराम कांग्रेसबाट अध्यक्षको उम्मेदवार,विराटनगर : नेपाली कांग्रेसले मोरङको ग्रामथान गाउँपालिकाको अध्यक्षमा बलराम सरदारलाई उम्मेदवार बनाउने निर्णय गरेको छ। सरदार पार्टीका पूर्वमहासमिति सदस्य एवं कांग्रेस मोरङको सल्लाहकार समिति सदस्य हुन्। उनी आगामी मंसिर १६ गते हुने उपनिर्वाचनमा ग्रामथानमा अध्यक्षको उम्मेदवार बन्ने पक्का भएको छ। कांग्रेस मोरङ संसदीय समितिको बिहीबार बसेको बैठकले अध्यक्षमा सरदारलाई अघि सार्ने निर्णय गरेको पार्टीका जिल्ला उपसभापति भक्तिनाथ माझीले जानकारी दिए। टिकटको टुंगो लगाउन कांग्रेस मोरङका सभापति डिगबहादुर लिम्बूको संयोजकत्वमा १३ सदस्यीय संसदीय समिति बनाइएको थियो। अध्यक्षका १३ जना आकांक्षीमध्ये सरदारलाई टिकट दिने निर्णय समितिको बैठकमा भएको माझीले बताए। नेकपा (माओवादी केन्द्र)ले ग्रामथानको अध्यक्षमा पूर्ववडाध्यक्ष नमोनारायण माझीलाई उम्मेदवार बनाउने निर्णय यसअघि नै गरिसकेको छ। नेकपा (एमाले)ले भने उम्मेदवारको टुंगो लगाइसकेको छैन। २०७९ सालको स्थानीय तह निर्वाचनमा नेपाली कांग्रेसका जयप्रकाश गच्छदार ग्रामथानको अध्यक्ष निर्वाचित भएका थिए। उनको गत असार ३ गते निधन भएको थियो। गच्छदारको निधनपछि ग्रामथानमा उपनिर्वाचन हुने भएको हो।
सामाचकेवा खेल्ने तयारी गर्दै मिथिलाका महिला,"महोत्तरी : मिथिलाका घरघरमा साँझको समयमा लोकगाथामा आधारित सांगीतिक पर्व सामाचकेवाको तयारी गरिएको छ। छठपर्वको तीव्र तयारी गरिरहेका मिथिलानीलाई सामाचकेवाले थप व्यस्त बनाएको छ। अहिले घरघरमा छठपर्वको साथै समाचकेवाको गीत पनि गुन्जिंदै छ। जसले मिथिलाको वातारण नै संगीतमय बनेको छ। भाइ बहिनीबीचको प्रेमको प्रतीकको रुपमा रहेको समा चकेवा पूर्णतया गीतसंगितमा आधारित पर्व हो। यो पर्व प्रायः रातीको समयमा मिथिलानीहरु सामुहिक रुपमा गीत गाएर मनाउने गर्छन्। दिदीबहिनले गीतकै माध्यमले दाजुभाको सुख शान्तिको कामना गर्दछन्। त्यस्तै चुगुला भनिने खलपात्रलाई व्यङ्ग्यात्मक रूपमा गाली बेइज्जती गर्ने गर्छन्। मिथिला क्षेत्रमा मनाइने पर्वहरूमा प्रायसमा गीत संगीत पाइन्छ। तर विशेष छठपर्व र सामाचकेवा पर्वमा भने विशेष प्रकारका र धेरै लोक गीतहरु घरघरमा गुन्जिने गरेको गौशाला १२ का युवा दिपलाल महतोले बताए। अहिले मैथिली, भोजपुरी, हिन्दी र नेपाली भाषामा तयार पारिएको यस्ता गीतसंगीतले मिथिलाक्षेत्रलाई नै संगीतमय बनाएको महतोको भनाइ छ। आधुनिकीकरणको नाममा संस्कृतिलाई बिर्सन नहुने महोत्तरी युवा संजालका अध्यक्ष चूडामणि यादवको भनाइ छ। अहिले गाँउघरमा डिजेको बिगबिगी बढिरहेको समयमा पनि यहाँका घरघरमा यस्ता गीतहरू गुन्जिनु आफैंमा सुखद पक्ष रहेको धारणा उनले राखे। अहिले हरेक घर, टोल, गाउँ, चौक चौराहा, हाटबजार, सहरको गल्ली गल्लीमा यस्ता गीतसंगीत गुन्जिएको सुनिन्छ। खेल्नका लागि बाँसको नाङ्लोमा काँचो माटोबाट विभिन्न आकारका मूर्तिहरू बनाइएका छन्। जसमा सामाचकेवा, चुगला, बिरदाबनी, मौहौतियामालिन, कुत्ता, नाह खैबैया, तितिर (समाको साथी), नटुवा, न्याक्दी भलाजी, ढोलकियाझाइल बजिया र भमरा राखेर सामाचखेवा खेलिरहेका छन्। शनिबार खरनादेखि शुरु भएको सामाचखेवा कार्तिक शुक्लपक्षको पूर्णिमाका दिन बिसर्जन गरिँदैछ। यस्तो छ पौराणिक गाथा द्वापर युगमा श्रीकृष्णकी सुपुत्री सामा वृन्दावन जङ्गलमा घुमघाम गर्न जाँदा ऋषिसँग रमन गरेको झूटो कुरा सेविका डिहुलीले कृष्ण समक्ष लगाएकी थिइन्। आवेशमा आएर कृष्णले सामा र वृन्दावनका समस्त ऋषिलाई चरा बन्ने श्राप दिएपछि सामाका भाइ साम्बले सो सुन्नासाथ दिदी सामालाई श्रापबाट मुक्त गराउन घोर तपस्या गरे। तपस्याबाट खुसी भएर कृष्णले सामासहित सबै ऋषिलाई श्रापबाट मुक्त गरेका पुराणमा उल्लेख छ। भाइले दिदीलाई श्रापबाट मुक्त गराएकाले सोही दिनदेखि माटाको सामाचकेवा पर्व मनाउन थालिएको महिलाहरूले बताएका छन्। एक अर्का प्रसङ्गमा द्वापर युगमा भगवान श्रीकृष्णले आफ्नो बाल्यकाल गोकुलमा बिताइ मथुरामा आएपछि राधिका र भगवान कृष्णका १६ हजार गोपिनीहरूले भगवान कृष्णको सम्झनामा मनाउने सामाचखेवा कालान्तरमा दाजु बहिनीको प्रेम र सदभावको मौलिक पर्वमा रुपान्तरित भएको हो। पन्ध्र दिनसम्म मनाइने यस सांस्कृतिक पर्वमा रातको समयमा गाँउघरका खासगरी कुमारी कन्या एकत्रित भइ माटोले बनाइएको मूर्तिको लोक गीत गाएर पूजा आजा गर्ने गर्दछन्। पर्वको अन्तिम दिन पुर्णिमाको रातमा उक्त मूर्तिलाई परम्परागत गीत गाउँदै फुटाउँछन्। पन्ध्र दिनसम्म सामाचखेवासँग रमाएका किशोरीहरू गाउँ घर नजिकको नदी, जलाशय, पोखरी, सरोवर आदिमा लगि सेलाएर आफ्ना दाजुभाइहरूलाई मिठाइ पकवान आदि खुवाएर यो पर्व विधिवत रूपमा सम्पन्न गर्छन्।"
हुन्डाई आयोनिक ५ ईभी अब १०० किलोवाटमा पनि उपलब्ध हुने,"नेपालका लागि हुन्डाईको आधिकारिक वितरक लक्ष्मी इन्टरकन्टिनेन्टल प्रालिले नेपाली बजारमा उपलब्ध भइरहेको हुन्डाईको इलेक्ट्रिक कार आयोनिक ५ अब १०० किलोवाट मोटरमा उपलब्ध गराउने भएको छ। १०० किलोवाट क्षमताको आयोनिक ५ ईभीको मूल्य ९२ लाख ९६ हजार रुपैयाँ हुनेछ। सन् २०२२ फेब्रुअरीमा आयोनिक ५ नेपाल आएको थियो। आयोनिक ५ मा ५८ किलोवाट क्षमताको ब्याट्री जडान गरिएको र यसले ३७५ किलोमिटरसम्मको रेन्ज दिने दाबी गरिएको छ। आयोनिक ५ ले २०२२ को विश्व कार अफ दि इयर, विश्व इलेक्ट्रिक कार अफ दि इयर, र विश्व कार डिजाइन अफ दि इयर जस्ता सम्मानित पुरस्कारहरू प्राप्त गरेको छ। अन्तर्राष्ट्रिय रुपमा समेत चर्चा पाइसकेको हुन्डाई आयोनिक ५ सबैभन्दा बढी सजावटयुक्त र प्रिमियम इलेक्ट्रिक कार मान्न सकिन्छ। यो निकै नै स्टाइलिस र फ्युचरिस्टिक मोडलमा उपलब्ध छ। जसमा भएको प्यारामेट्रिक पिक्सेल हेडल्याम्प, क्लाम सेल हुड, र पिक्सेल टेललाइटले धेरैको आँखा लोभ्याउछ। आयोनिक ५ ईभीको मोटर पावर फरक भए पनि सो ईभीले दिने रेन्ज र अन्य स्पेक भने १२५ किलोवाट को जस्तै हुनेछ। करिव एक महिना भित्रै सो नयाँ गाडी नेपाली बजारमा उपलब्ध हुने १०० किलोवाटको आयोनिक ५ खरिद गर्न चाहने ग्राहकले आजबाटै शोरुममा बुक गर्न सक्नेछन्। प्रिमियम फिचर, भविष्य उन्मुख डिजाइन र उत्कृष्ट रेन्ज आयोनिक५ लग्जरी क्रसओभर सेग्मेन्टमा बिक्री हुँदै आएको विद्युतीय कार हो। हुन्डाईले यसलाई ८०० भोल्ट इलेक्ट्रीकल आर्किटेक्चरमा तयार गरेको हो। आयोनिक ५ नेपालमा उपलब्ध अहिलेसम्मकै छिटो चार्ज हुन सक्ने ईभी हो। यसले ३५० किलोवाट क्षमताको डिसी फास्ट चार्जर सर्पोट गर्छ। उक्त चार्जरले यसलाई १८ मिनेटमा नै १० देखि ८० प्रतिशत चार्ज गर्न सक्नेछ। नेपाली बजारमा प्रिमियम ईभी चड्न चाहनेहरूको लागि आयोनिक ५ एक उत्कृष्ट रोजाइ हो।"
छठघाटमा पुग्न थाले ब्रतालु (तस्बिर),"वीरगञ्ज : आज छठ पर्वको सूर्यको आरधना, उपासना र पूजा गरी उल्लासपूर्वक मनाइँदैछ । विधिवत रुपमा चार दिनसम्म मनाइने छठ पर्वको तेस्रो दिन अर्थात मुख्य दिन आज साँझ तराईमधेशको जलाशयमा अस्ताउँदो सूर्यलाई अर्घ दिँदै छठ पर्व मनाइँदैछ । छठ पर्व कात्तिक शुक्ल चतुर्थीदेखि सप्तमीसम्म मनाइन्छ । छठका व्रतालुले कात्तिक शुक्ल चतुर्थीदेखि नै चोखो खानपान गरी शुद्ध भएर बस्ने गर्छन् । छठको मुख्य दिन आज साँझ अस्ताउँदो सूर्यको पूजाआरधना गरी अर्घ दिइँदैछ । अर्घ दिनका लागि ब्रतालुहरु छठघाटमा पुग्न थालेका छन्। भोलि उदाउँदो सूर्यलाई अर्घ दिएपछि छठ विधिवत रुपमा सम्पन्न हुन्छ । तस्बिरमा हेर्नुहोस् वीरगन्जको घडिअर्वा छठघाट तस्बिर : क्रान्ति शाह"
हेटौंडामा छठको रौनक,हेटौंडा : हेटौंडामा केही वर्षयता छठ मनाउने पहाडी समुदायको संख्या बढ्दै गएको छ । छठ पूजा समारोह समितिका अध्यक्ष रवि गुप्ताले हेटौंडा १० र १ नम्बर वडास्थित राप्ती तटमा आयोजित छठ पूजामा करिब ५० हजार ब्रतालु तथा अवलोकनकर्ता सहभागी भएको बताए । सहभागी ब्रतालु र सहभागीहरूमध्ये ६० प्रतिशत बढि पहाडी समुदाय रहेको छठ पूजा व्यवस्थापन समितिले जनाएको छ । छठ मनाउने र हेर्न जानेको भीडले राप्ती तट नजिक पूर्व पश्चिम राजमार्गमा सवारी आवागमन समेत प्रभावित भएको थियो । हेटौंडामै व्यापार व्यवसाय गर्दै आएका रौनियार परिवारले करिब ५५ वर्ष अघि हेटौंडा १ स्वर्गलोकस्थित जरुवा खोलामा छठ पूजा सुरु गरेका थिए ।
"छठको उल्लास : मेची नदी सिंगारियो, सन्ध्याकालीन गंगा आरती हुने (फोटोफिचर)","झापा : मेची नदीसहित झापाका विभिन्न नदी तथा खोला किनारमा छठ पूजाको तयारी पूरा भएको छ। आज बेलुका अस्ताउँदो सूर्य र भोलि बिहान उदाउँदो सूर्यलाई अर्घ्य दिँदै मनाइने छठ पर्व हर्षोल्लासका साथ मनाउन सीमावर्ती मेचीसहित बिरीङ, मावा, कमल, कनकाई, माई, निन्दा, हडिया, अदुवा, देउनियाँ लगायतका नदी किनारहरू नयाँ बेहुली झैँ सिंगारिएको छ। ५ हजार घाट निर्माण झापाकै सबैभन्दा फराकिलो र लामबद्ध छठ पर्व मनाइने भद्रपुर ५ स्थित मेची नदी किनारको मसानघाटदेखि मेची पुलको मुख्य प्रवेशद्वार हुँदै देवी बस्तीसम्मको करिब डेढ किलोमिटरसम्म अन्दाजी ५ हजार घाट निर्माण गरिएको मैथिल समाज भद्रपुरका अध्यक्ष रमेशचन्द्र झाले जानकारी दिए। मसानघाट पूर्व नदी किनारमा भारतीय नागरिकले पूजा स्थल बनाएका छन्। पूजा स्थलमा पण्डाल, केराको बोट, विभिन्न प्रकार फूल, विभिन्न रङ्गका अबिरसहित झिलिमिली बत्ती लगाएर सजावटको काम पूरा भइसकेको अध्यक्ष झाको भनाई छ। दुवै देशका ब्रतालु परिवारले मेची नदीलाई सङ्गमस्थल बनाएर सूर्य भगवानको पूजा आराधना गर्दै आइरहेकोले भद्रपुरमा मनाइने छठको छुट्टै रौनक छ। उता देवीबस्ती क्षेत्रमा घाट व्यवस्थापन कार्य पूरा भइसकेको युनिक समूहका अध्यक्ष प्रकाश राजवंशीले बताए। समूहले दुई हजार फुट घाट निर्माण गरेको छ। समूहले सो बापत व्रतालु परिवारसँग ५ फुट घाटको ५ सयदेखि ८ सय रुपैयाँसम्म लिने र गरिब तथा विपन्न परिवारका लागि आवश्यकता अनुसार घाट निःशुल्क उपलब्ध गराइएको अध्यक्ष राजवंशीको भनाई छ। छठ पर्वलाई मध्यनजर गरी भद्रपुर५ देवीवस्तीस्थित मेची नदी किनारमा गंगा आरती गर्न लागेको भद्रपुर ५ नम्बर वडाध्यक्ष बन्धु कार्कीले जानकारी दिए। भद्रपुर नगरपालिका, वडा कार्यालय र युनिक समूहको आयोजनामा छठ पर्वमा पहिलो पटक भजन सन्ध्यासहित आरती गर्न लागेको वडाध्यक्ष कार्कीले बताए। साथै सूर्यनारायण मन्दिर नजिकै निर्माणाधीन कलात्मक प्रतीक्षालयको पनि आजै उद्घाटन गरिने उनको भनाई छ। मेचीमा मधेसी समुदायबाहेक अहिले साझा पर्वको रूपमा पहाडी, मारवाडी, बङ्गाली, राजवंशी लगायतका समुदायले सामूहिक रुपमा छठ पर्व मनाउँदै आइरहेका छन्। यहाँ भारतसहित देशका विभिन्न जिल्लाबाट करिब ५० हजार बढी भक्तजन आउने अनुमान छ। मेची नदीको शान्ति सुरक्षालाई मध्यनजर गरी दुई सय जनाको हाराहारीमा सशस्त्र र नेपाल प्रहरी तैनाथ गरिने छ। उच्छृखंल गतिविधि रोक्न सहकार्य छठमा हुन सक्ने आपराधिक तथा उच्छृखंल गतिविधि रोक्न नेपाल प्रहरी, ट्राफिक प्रहरी, सादा पोसाक, रिजब टोलीसहित एक सय बढी परिचालन गरिने वडा कार्यालय भद्रपुरका इन्स्पेक्टर लोककृष्ण दाहालले जानकारी दिए। उनका अनुसार पूजाको सामग्री बोक्ने तीन पाङग्रे (ठेला भ्यान) र अशक्त, ज्येष्ठ नागरिकको हकमा सिटी सफारीलाई घाटसम्म जाने दिने सुरक्षा योजना बनाइएको बताए। दुई पाङग्रे, चार पाङग्रे र ६ पाङग्रे सवारी साधनाको हकमा देबीवस्तीको पशुपति प्रावि नजिकै रोकिने र भन्सार अगाडिबाट जाने ती सवारीसाधनलाई भद्रपुर माविमा पार्किङ गराइनेछ। मेचीमा ५० बढी सशस्त्र प्रहरी परिचालन गरिने सशस्त्र प्रहरी बल नेपाल, प्रस्तावित सीमा सुरक्षा गुल्म भद्रपुरका डीएसपी रमेश भुवाजीले जानकारी दिए। सीमावर्ती नाका भएकोले भारतीय एसएसबीसँग पनि समन्वयका लागि छलफल भइसकेको उनले बताए।"
देउसीभैलो खेलेर क्याम्पस र विद्यालयमा अक्षयकोष,"बेनी : म्याग्दीको मंगला र मालिका गाउँपालिकामा देउसीभैलो खेलेर क्याम्पस र विद्यालयमा अक्षयकोष स्थापना गरिएको छ। हालै सकिएको तिहार पर्वका अवसरमा देउसीभैलो खेलेर बाबियाचौरको मंगला शिक्षा क्याम्पसको अक्षयकोषका लागि ४० लाख रुपैयाँ र मालिका७ बिमको किसानी मावि तथा प्राविधिक शिक्षालयको अक्षयकोषमा ३२ लाख रुपैयाँ सहयोग जुटेको हो। गाउलेले क्याम्पस र प्राविधिक शिक्षालय चलाउन पेन्सन, छोराछोरीको कमाई र बचत बाट सहयोग गरेका छन्। मंगला शिक्षा क्याम्पस सञ्चालक समितिका अध्यक्ष यामबहादुर थापाले दुई करोड रुपैयाँको अक्षयकोष स्थापना गर्ने लक्ष्य सहित सञ्चालन भएको अभियानमा देउसीभैलो सहित हालसम्म ५३ लाख रुपैयाँ सहयोग जुटेको जानकारी दिए। उनका अनुसार अमेरिका र युके बेलायतमा रहेका बाबियाचौरका एकै घरका दिदीबहिनीहरु क्रमशः डा रेखा रोका, डारञ्जना रोका र डा स्वस्ती रोकाले एक लाख ९२ हजारका दरले पाँच लाख ७६ हजार रुपैयाँ सहयोग गरेका छन्। उनिहरु मङ्गला गाउँपालिकाका अध्यक्ष समेत रहेका क्याम्पसका सम्मानार्थ संरक्षक सतप्रसाद रोका र क्याम्पस सञ्चालक समितिकी उपाध्यक्ष एवम् आर्थिक संकलन उपसमिति संयोजक यसोदा रोकाका छोरीहरु हुन्। अक्षयकोषको ब्याजबाट पूर्णकालिन प्राध्यापकलाई तलब, गुणस्तर प्रत्यायण सुनिश्चितता (क्यूएए) प्रक्रियाका पूर्वाधारहरू तयार गर्न, गरिब तथा विपन्न वर्गका विद्यार्थीहरूलाई छात्रवृत्ति प्रदान गर्न, क्याम्पस र समुदायको सम्बन्ध बलियो बनाउन देउसीभैलो खेलेको क्याम्पसप्रमुख प्रितम खत्रीले बताए। हाल शिक्षा शास्त्र सङ्कायमा स्नातक तहमा दुई सय ४० जना विद्यार्थी अध्ययनरत छन्। बिममा सञ्चालित किसानी कृषि प्राविधिक शिक्षालयमा अक्षयकोष स्थापनाका लागि खेलिएको देउसी भैलोमा ३२ लाख ४४ हजार रुपैयाँ सङ्कलन भएको छ। किसानी सञ्जीवनी अक्षयकोषका लागि एउटै वडावासीले स्वस्फूर्तरुपमा उक्त रकम सहयोग गरेका किसानी माविका प्रअ जङ्गबहादुर गर्बुजाले जानकारी दिए। उनका अनुसार अक्षयकोष स्थापना गर्न बिम गाउँका सात टोलका बासिन्दाले न्यूनतम २९ हजारदेखि अधिकतम १३ लाख १९ हजार रुपैयाँ सम्म दान गरेका छन्। बिमको तल्लोगाउँ टोलबाट १३ लाख रुपैयाँ सहयोग प्राप्त भएको छ। त्यसैगरी बिमबाङ टोलबाट ११ लाख, डाँडागाउँ टोलबाट पाँच लाख रुपैयाँ, ढुनोट टोलबाट एक लाख ७७ हजार रुपैयाँ, नौमाने टोलबाट ४३ हजार रुपैयाँ, अर्कला टोलबाट ३० हजार रुपैयाँ र इल्पु टोलबाट दुई हजार रुपैयाँ सहयोग जुटेको हो। आज देउसी भैलो कार्यक्रम समापन गरिएको छ। व्यावसायिक कृषितर्फउन्मुख क्षेत्रमा बाली विज्ञान, पशु चिकित्सा (भेटेरेनरी) विषयमा पढाइ हुने यस शिक्षालयमा विद्यार्थीको आकर्षण बढ्दै गएको छ। बिममा २०६८ सालमा सिटिइभिटीबाट सम्बन्धन प्राप्त गरी २९ महिने जेटिए, २०७२ सालदेखि तीनवर्षे डिप्लोमा इन एग्रिकल्चर (बाली विज्ञान) र तीनवर्षे पशुविज्ञान तहको पठनपाठन सुरु भएको थियो। अहिले यहाँ २१ जिल्लाका विद्यार्थी अध्ययनरत छन्।"
विद्यार्थीको गुणस्तर विकास गर्न एसक्यूसी सम्मेलन,"काठमाडौं : विद्यार्थीलाई सर्वगुण सम्पन्न बनाउन विद्यार्थी गुणीय चक्र(एसक्यूसी)को १८ औं राष्ट्रिय सम्मेलन हुने भएको छ। क्वेष्ट नेपालले कात्तिक २४ गतेदेखि २६ गतेसम्म काठमाडौंको चन्द्रागिरि नगरपालिकास्थित ब्राइट फ्युचर माविमा आयोजना गर्न लागेको हो। सम्मेलन सञ्चालनको जिम्मा लिएको ब्राइट फ्युचर माविले चन्द्रागिरि नगर क्षेत्रका विभिन्न ठाउँमा कार्तिक २४ गते बिहान ८ बजे प्रभातफेरी सहितको र्याली आयोजना गर्ने छ। यस वर्ष देशका २८ वटा हबबाट छानिएका विद्यार्थी प्रतिनिधिहरूले विद्यार्थी गुणीय चक्रको कार्य प्रतिवेदन प्रस्तुतीकरण गर्ने छन्। सम्मेलनमा विद्यार्थीले केन्द्रीय महत्वका कार्यक्रमहरू विद्यार्थी गुणीय चक्रको मामला अध्ययन गरेको प्रतिवेदन पेश गर्ने, प्यानल छलफल गर्ने, मनशा स्मृति सर्व गुणीय व्यक्ति पुरस्कार एवं राजकुमार महर्जन स्मृति राष्ट्रिय विद्यार्थी गुणीय चक्र विद्यालय पुरस्कार प्रदान गर्ने, सहकार्यमा आधारित प्रतिस्पर्धात्मक खेलहरू (कथा लेखन, कला र संग्रह चित्र) जस्ता विभिन्न गतिविधिहरू गर्ने छ। यसैगरी, गुणस्तरीय हाजिरीजवाफमा सहभागी गराउने र विभिन्न कार्यशालाहरू (ओ एच पी पेन्टिङ, एआईलाई तालिम दिई प्रयोग गर्ने, भिडियो निर्माणसँग सम्बन्धित सीप विकास) सञ्चालन गरिने भएको छ। यस्तै इलेक्ट्रोनिक्सका सीप सिकाइ, आधुनिक युगमा संगीत सम्बन्धी कार्यशाला र आत्मरक्षा गर्ने कार्यशालामा भाग लिनेछन्। यो सम्मेलनले स्कुलका विद्यार्थी एसक्यूसी (स्टुडेन्ट क्वालीटी सर्कल)मा सहभागी भई आफूलाई सर्वगुण सम्पन्न व्यक्तिका रुपमा विकास गर्न एउटा वृहत् राष्ट्रिय मञ्चको सिर्जना गरेको संयोजक देवराज घिमिरे प्रस्ट्याउँछन्। क्वेष्ट नेपालले सार्थक, सामाजिक, असल र चतुर विद्यार्थी उत्पादनको लागि प्रशिक्षित गर्ने उद्देश्यका साथ स्थापना गर्न सम्मेलन गरिरहेको अध्यक्ष नारद कुमार रिजालले बताए। ब्राइट फ्युचर माविका प्रधानाध्यापक दयाराम थापा एसक्यूसी गुणस्तरीय विद्यार्थी उत्पादन गर्ने अवसर भएको बताउँछन्। सम्मेलनमा पूर्वमेचीदेखि पश्चिम महाकालीसम्मका ७४ विद्यालयका ५१२ जना विद्यार्थी, १०० पर्यवेक्षक, श्रीलंकाबाट अन्तर्राष्ट्रिय पर्यवेक्षक, शिक्षक शिक्षिका, विश्व विद्यालयका प्राध्यापक तथा शिक्षाविद्हरूले सहभागिता जनाउने बताइएको छ। अझ हाल १०० भन्दा बढी विद्यालयमा सह पाठ्यक्रम तथा पाठ्यक्रमको रुपमा विद्यार्थी गुणीय चक्रको सञ्चालन तथा पठनपाठन भइरहेको उनले जानकारी दिए। विश्वका २५ भन्दा बढी देशमा एसक्यूसी कार्यक्रम लोकप्रिय भइरहेको छ। विद्यार्थी गुणीय चक्रको अवधारणा नेपालमा प्रो डा दिनेश प्रसाद चापागाईंले सन् १९९९ मा ल्याएका हुन्। नेपालमा यो कार्यक्रम सन् २००५ देखि देशका विभिन्न शैक्षिक संस्थाहरूमा एक नवीनतम शैक्षिक चिन्तनको रूपमा लागू भइरहेको छ।"
देशका विभिन्न जिल्लामा ९ जना मृत भेटिए,"काठमाडौं : देशका विभिन्न जिल्लामा ९ जना मृत फेला परेका छन्। नेपाल प्रहरीका अनुसार हुम्ला, स्याङजा, बर्दिया, नुवाकोट, धादिङ, सिराहा, बाँके, सुनसरी र मुस्ताङमा ९ जना मृत भेटिएका हुन्। हुम्लाको खार्पुनाथ गाउँपालिका३ रायका लोकेन्द्र रोकायको छोरा २ वर्षीय सरत रोकाय सोही ठाउँस्थित चाराङ्गा खोलामा बुधबार मृत अवस्थामा फेला परेका छन्। गत कात्तिक १४ गते दिउँसो घर आँगनमा खेलिरहेको अवस्थामा हराई बेपत्ता भएको भन्ने खबर प्राप्त हुनासाथ प्रहरी चौकी खार्पुनाथमाबाट खटिएको प्रहरीले खोजी गर्ने क्रममा शव फेला परेको हो। स्याङजाको गल्याङ नगरपालिका३ तल्लो गल्याङ खेलमैदानस्थित आंधीखोलाको किनारमा पाल्पा रिद्धीकोट गाउँपालिका२ घर भई स्याङ्जा गल्याङ नगरपालिका३ गल्याङ बजार फोटो स्टुडियो सञ्चालन गरी बस्ने ५४ वर्षीया सुशिला कुँवर बुधबार मृत अवस्थामा फेला परेकी छिन्। बर्दियाको बाँसगढी नगरपालिका६ दमौली बस्ने ४३ वर्षीय कृष्ण बहादुर बिक आफ्नै घर अगाडि आँगनमा बुधबार मृत अवस्थामा फेला परेका छन्। धादिङको निलकण्ठ नगरपालिका५ गौरिगाउँस्थित चिप्लेटी ढुंगा अर्चलेटार सिँचाइ पानी नभएको कुलोमा नुवाकोट तार्केश्वर गाउँपालिका२ बस्ने ६० वर्षीय सेते सार्की बुधबार मृत अवस्थामा फेला परेका छन्। नुवाकोटको विदुर नगरपालिका४ बट्टार बस्ने २८ वर्षीया संगीता मिजार आफ्नै घरमा बिहीबार मृत अवस्थामा फेला परेकी छिन्। सिराहाको लहान नगरपालिका३ स्थित खेतमा सोही नगरपालिका४ बस्ने १८ वर्षीय इबरान अन्सारी बिहीबार मृत अवस्थामा फेला परेका छन्। बाँकेको नेपालगंज उपमहानगरपालिका८ त्रिभुवनचोक नजिक सडक छेउमा सोही उपमहानगरपालिका११ भवानी बगिया बस्ने ५० वर्षीय शम्भु दयाल बैश्य बिहीबार मृत अवस्थामा फेला परेका छन्। सुनसरीको इटहरी उपमहानगरपालिका२ रोयल रिसोर्ट नजिकै बस्ने ६० वर्षीय टंक उप्रेती आफ्नै घरमा बिहीबार मृत अवस्थामा फेला परेका छन्। मुस्ताङको लोघेकर दामोदरकुण्ड गाउँपालिका३ घिलिङस्थित तामा खोला किनारमा सोही गाउँपालिका२ धाकमार बस्ने ७५ वर्षीय ताक्ला गुरूङ बिहीबार मृत अवस्थामा फेला परेका छन्। घटना बारे अनुसन्धान भइरहेको प्रहरीले जनाएको छ।"
"अर्घ्यको दउरा लिएर छठ घाट पुगे खानेपानी मन्त्री यादव, संस्कृतिको संरक्षण गर्नुपर्नेमा जोड","वीरगञ्ज : मधेस प्रदेशको सर्वाधिक श्रद्धाको पर्व छठ यहाँका प्रत्येक घरमा उल्लासपूर्वक मनाइन्छ। यो पर्व मधेसको सांस्कृतिक आस्थाको प्रतीक हो। जसलाई ठूला होस् वा साना, सबैले समान श्रद्धा र भक्ति भावले मनाउने परम्परा रहेको छ। छठ पर्वको यस विशेष अवसरमा संघीय खानेपानी मन्त्री प्रदीप यादव पनि आफ्नो पैतृक गाउँ वीरगञ्ज महानगरपालिका२२, मनियारीस्थित छठ घाटमा दउरा लिएर सहभागी भएका छन्। मन्त्री यादवले परिवारका सदस्यहरूसँग मिलेर साँझ अस्ताउँदो सूर्यलाई अर्घ्य अर्पण गर्दै छठी माताको पूजा गरेका हुन्। पर्सा निर्वाचन क्षेत्र नम्बर १ का प्रतिनिधिसभा सदस्य समेत रहेका मन्त्री यादवले सामाजिक सञ्जालमा आफ्नो दउरा बोकेर छठ घाटतर्फ गइरहेको भिडियो र तस्बिरहरू सार्वजनिक गर्दै सम्पूर्ण देशवासीलाई छठको पावन अवसरमा शुभकामना व्यक्त गरेका छन्। सामाजिक सञ्जालमा लेख्दै मन्त्री यादवले भनेका छन्, छठ पर्व ! महापर्व !! राष्ट्रिय पर्व !! लोक आस्था र प्रकृति पूजनको प्रतीक यस महान् पर्वको अवसरमा साँझ अस्ताउँदो सूर्यलाई अर्घ्य अर्पण गर्दै छठी माताको पूजा गर्न आफ्नै पैतृक गाउँ वीरगञ्ज महानगरपालिका२२, मनियारीस्थित छठ घाटमा परिवारसँगै दउरा लिएर पुग्ने सौभाग्य प्राप्त भयो। उनले अस्ताउँदो सूर्यलाई अर्घ्य अर्पण गर्दा सम्पूर्ण देशको समृद्धि, सुखशान्ति र हर्षोल्लासको आफूले कामना गरेको बताएका छन्। यो महान् पर्वले सम्पूर्ण नेपालीलाई आफ्नो परम्परा र संस्कृति प्रति गर्व गर्न प्रेरणा देओस् र हामी सबैको जीवनमा छठी माताको अपार कृपा रहिरहोस्, उनले लेखेका छन्। मन्त्री यादवले भने, छठ केवल एउटा पर्व होइन; यो हाम्रो समाजको आध्यात्मिक, सांस्कृतिक, र सामुदायिक शक्तिको प्रतीक हो। यसले हामीलाई हाम्रा परम्परा र संस्कारप्रति गर्व गर्न अभिप्रेरित गर्छ। हामीले यस पर्वलाई भावी पुस्तामा हस्तान्तरण गरेर हाम्रो परम्परा र रीतिरिवाजको संरक्षणमा ध्यान दिनुपर्छ। मन्त्री यादवले छठ पर्वले समाजमा भाइचारा, एकता र प्रेमको भावना सृजना गर्ने बताउँदै नयाँ पुस्तालाई छठको महत्त्व र यसका सांस्कृतिक पक्षहरू बुझाउनुपर्ने आवश्यकता औँल्याउँदै भने, हामी सबैको जिम्मेवारी हो कि छठ पर्वजस्ता सांस्कृतिक परम्परालाई भावी पुस्ताले पनि गहिराइपूर्वक बुझुन् र यसलाई हृदयमा समेटुन्। मन्त्री यादवले छठी माताको आशीर्वादले समाजमा स्थायी शान्ति, समृद्धि, र सकारात्मक ऊर्जाको विस्तार हुने विश्वास व्यक्त गर्दै सम्पूर्ण नेपालीलाई आफ्ना परम्परागत संस्कारहरूप्रति गर्व गर्न प्रेरित गरे। उनले यस महान् पर्वले राष्ट्रिय एकता र सद्भावलाई मजबुत बनाउन सघाउ पुर्याउनेमा विश्वास व्यक्त गर्दै समाजको समृद्धिका लागि निरन्तर साथ र सहयोगको कामना गरे।"
वर्षकै सर्वाधिक ठूलो सेल दराज ११११ को आयोजना हुँदै,"काठमाडौं : नेपालकै अग्रणी ईकमर्स प्लेटफर्म, दराजले आफ्नो बहुप्रतिक्षित सेल दराज ११११ को आयोजना गर्दैछ। नेपालमा बर्षकै ठूलो सेलका रुपमा परिचित दराज ११११ यस बर्ष, नोभेम्बर ११ देखि २१ सम्म आयोजना हुने भएको छ। बहुप्रतिक्षित यस सेलमा थप आकर्षण थप्न यस वर्ष फ्ल्याश सेलमार्फत ८० सम्म छुट, देशभर निःशुल्क डेलिभरी सुविधा र ३ करोड रुपैयाँसम्मका भौचरहरूका साथै अविश्वसनिय छुट लगायत सुविधाहरू समेत उपलब्ध हुनेछन्। ग्राहकहरूको वर्ष भरीको प्रतिक्षालाई सार्थक पार्ने सोचका साथ यस वर्षको दराज ११११ सेलमार्फत हामीले हाम्रा ग्राहकहरूलाई अद्वितीय किनमेल अनुभव प्रदान गर्ने लक्ष्य लिएका छौँ, प्रबन्ध निर्देशक आँचल कुँवरले भने, यस सेलले ग्राहकहरूका लागि अप्रत्याशित छुटहरू उपलब्ध गराउनुका साथै हजारौं स्थानीय विक्रेताहरूलाई आफ्ना पृथक उत्पादनहरू प्रदर्शित गर्ने मौका प्रदान गर्नेछ। साथै, हाम्रो बृहत सञ्जाल मार्फत देशभरका उपभोक्ताहरू माझ तिनका पृथक उत्पादनहरू उपलब्ध गराउन तथा उपभोक्ताहरूलाई स्थानीय ब्राण्डहरूको उत्कृष्ट सामानहरू खोज्न सघाउने हाम्रो विश्वास छ। विविध सामग्रीहरूका विस्तृत श्रृंखला र ब्राण्डेड उत्पादनहरू मध्य विशाल छनौटको अवसरसँगै, दराज ११११ किनमेलको लागि एक अतुलनिय गन्तव्य हो। यस वर्षको दराज ११११ सेलका लागि दराज नेपालले सात ओटा डाइमन्ड ब्राण्ड पार्टनरहरू राखेको छ। जसमा सेटाफिल, रोहोतो मेन्थोलाटम, मसलब्लेज, जुभारा, बोट, एडिडास, र बाल्ट्रा समावेश छन्। प्लेटिनम पार्टनरहरूमा टेक्नो, परफेट्टी, ग्रीनलाइफ एक्स्पिरियन्स, एंकर्स, डा शेत, र एवीबी रहेका छन्। साथै, गोल्ड ब्राण्ड पार्टनरहरूमा भ्यान्स, मुनस्टार, अस्तावुल्फ, ईप्लाजा, मामाअर्थ, पिलग्रिम, र जेब्रोनिक्स रहेका छन्। यसैगरी, दराजले १० ओटा बैंक र २ ओटा वालेट पार्टनरहरूसँग मिलेर ११११ सेलमा प्रिपेमेन्ट मार्फत रु २५०० सम्मको छुटहरू प्रदान गर्ने व्यवस्था पनि गरेको छ। यी बैंकका डेबिट कार्डहरू मार्फत डिजिटल प्रिपेमेन्ट गर्दा ग्राहकहरूले १५ छुट, अधिकतम रु २००० सम्म, प्राप्त गर्न सक्ने दराजले जानकारी दिएको छ। साथै, क्रेडिट कार्ड प्रयोग गर्ने ग्राहकहरूले २० छुट, अधिकतम रु २५०० सम्म प्राप्त गर्न सक्ने ब्यवस्था गरिएको छ। ग्राहकहरू नबिल बैंक, हिमालयन बैंक, सनिमा बैंक, एभरेस्ट बैंक, एनएमबी बैंक, माछापुच्छ्रे बैंक, सिटिजन्स बैंक, नेपाल बैंक, ज्योति विकास बैंक, र महालक्ष्मी विकास बैंक मार्फत उपर्युल्लिखित छुट पाउन सक्नेछन्। त्यस्तै, आफ्नो ईसेवा र आईएमई पे वालेट मार्फत प्रिपेमेन्ट गर्ने ग्राहकहरूले पनि दराज ११११ को विभिन्न समयमा छुट प्राप्त गर्न सक्नेछन्। यी रोमाञ्चक अफरहरूका साथै, यस अभियान मार्फत दैनिक रुपमा रु ११, रु १११ र ११११ रुपैयाँका डिलहरू पनि सेलमा रहनेछन्। खरिदकर्ताहरूले रु ६९९, रु ९९९, रु १९९९ र २९९९ रुपैयाँभन्दा कममा उत्कृष्ट डिल्स पाउन सक्नेछन्। साथै, दराज ११११ सेल अवधिभर कम्तिमा ३५०० रुपैयाँको सामग्री खरिद गर्ने एक भाग्यशाली खरिदकर्ताले प्यानासोनिकको ३५०००० रुपैयाँ मूल्य बराबरको घरायसी सामग्रीको सेट जित्न सक्नेछन्। थप पाँच जना ग्राहकहरूले कामाख्या डेकोर, बागमती प्लास्टिक्स, सेटाफिल, मामाअर्थ र जिना अल्केमीका तर्फबाट आकर्षक गिफ्ट ह्याम्परहरू पनि जित्न सक्नेछन्। दराज नेपालको ११११ अभियान सम्बन्धी थप जानकारीको लागि , दराज नेपालको फेसबुक पेज, वा दराज एपमा जान सकिन्छ।"
आधा किलो सुनसहित नागढुंगाबाट युवक पक्राउ,काठमाडौं : आधा किलो सुनसहित नागढुंगाबाट युवक पक्राउ परेका छन्। पक्राउ पर्नेमा टिकापुर नगरपालिका४ का २३ वर्षीय एलिस ढकाल रहेका छन्। जिल्ला प्रहरी परिसर काठमाडौंका अनुसार नेपालगन्जदेखि काठमाडौंतर्फ आउँदै गरेको लुप्र ०३००१ ख ००९९ नम्बरको यात्रुवाहक बसलाई प्रहरी प्रभाग नागढुंगाबाट खटिएको प्रहरी टोलीले चेकजाँच गर्ने सुनसहित उनलाई पक्राउ गरेको हो। उनले बोकेको कालो रंगको झोलाभित्र कालो रंगको टेपले बेरी लुकाई छिपाई ल्याएको अवस्थामा सुन जस्तो देखिने पहेंलो धातु २ टुक्रा फेला पारी बरामद गरी नियन्त्रणमा लिई प्रहरी वृत्त थानकोटबाट थप अनुसन्धान भइरहेको परिसरले जनाएको छ।
बेमौसमी वर्षाले धानबालीमा क्षति,"बागलुङ : बागलुङमा आइतबार रातिदेखि परेको अविरल वर्षाका कारण पाकेको धानबालीमा ठूलो क्षति पुगेको छ। आइतबार र सोमबार परेको बेमौसमी वर्षाका कारण बागलुङमा कृषकले थन्क्याउने तयारी गरिएको धानबाली र परालमा क्षति पुगेको हो। नेपालीको महान् पर्व वडा दसैं र तिहार सकिएपछि घरमा धान पाकेर पहेँलो भएको धान घरमा भिœयाउने तयारी गरिएको समयमा अविरल वर्षा हुँदा क्षति पुगेको काठेखोला गाउँपालिका२ भीमापोखराका कृषक कृष्णबहादुर केसीले बताए। वर्षाले खेतमा लटरम्म पाकेको धान झारेको छ भने काटेर सुकाएको पराल पूरै डुबाएको किसानले गुनासो गरे। बागलुङको बागलुङ नगरपालिका, काठेखोला गाउँपालिका, गलकोट नगरपालिकालगायतका स्थानीय तहका अधिकांश किसानले तिहार सकिएलगत्तै धान भिœयाउने तयारी गरेका थिए। तिहारको दिनबाट नै पानी पर्न सुरु गरेपछि किसान चिन्तित बनेका छन्। कृषक केसीले कात्तिक पहिलो साता परेको असिना पानीले धानखेतीमा केही क्षति पुगेको र अहिलेको पानीले पुनः क्षति बढाएको बताए। वर्षाले कतिपय स्थानमा तिहार अघिदेखि काटेर सुकाएको र कतिपय सोमबार बिहान काटेको धान नष्ट गरेको काठेखोला गाउँपालिका२ भीमापोखराका कृषक प्रसाद थापाले बताए। उनले तिहार अगाडि काटेर सुकाएको धान भिœयाउन नपाउँदै आइतबार र सोमबारको वर्षाले क्षति पुर्याएको बताए। तिहार अगाडि धान काटेर खेतमै सुकाएको थियौं, उनले भने, आइतबार साँझ र सोमबार दिउँसो परेको अविरल वर्षाको कारण क्षति भएको छ। धान थन्क्याइसकेका किसानले दाइँ हालेर टौवा बनाउने तयारी गरेका बेला पराल रुझेको गुनासो गरेका छन्। रुझेको पराल कुहिएमा गाई भैंसीले नखाने भएकाले केही दिन लगातार सुकाउनुपर्ने समस्या भएको कृषक सूर्यबहादुर थापाले बताए। जिल्लाका सबैजसो पालिकामा थन्क्याउने तयारी गरेको धानमा वर्षाले नोक्सानी पुर्याएको छ।"
ट्रम्पलाई बधाइ दिँदै चिनियाँ राष्ट्रपति सीले भने स्वस्थ र दिगो सम्बन्धनका लागि सही बाटो खोजौं,"काठमाडौं : चिनियाँ राष्ट्रपति सी जिङपिङले डोनाल्ड ट्रम्पलाई बधाइ दिएका छन्। बुधबार अमेरिकाको राष्ट्रपति निर्वाचित भएपछि सीले ट्रम्पलाई दुई देशबीच सहकार्यका उपायहरू खोज्नुपर्ने बताएका हुन्। 'चीन र अमेरिकाबीचको सहयोगले फाइदा हुने र मुठभेडले हिंसा निम्त्याउने इतिहासले देखाएको छ। स्वस्थ र दिगो चीनअमेरिका सम्बन्ध दुवै देशको साझा हितमा छ। यो अन्तर्राष्ट्रिय समुदायको अपेक्षा पनि हो,' सीले भनेका छन्। उनले अमेरिकासँगको सम्बादलाई मजबुत बनाउन आफू तत्पर रहेको बताए। त्यसका लागि दुई देशबीचको मतभेदलाई उचित व्यवस्थापन गर्दै अगाडि बढ्ने उनको भनाइ छ। अन्तर्राष्ट्रिय समुदायको हित र फाइदाका लागि चीन र अमेरिकाले सही बाटो खोज्नुपर्ने उनले औंल्याएका छन्।"
प्रधानमन्त्री ओलीले ट्रम्पलाई दिए बधाइ,काठमाडौं : प्रधानमन्त्री केपी शर्मा ओलीले अमेरिकाको राष्ट्रपतिमा निर्वाचित भएका डोनाल्ड ट्रम्पलाई बधाइ दिएका छन्। सामाजिक सञ्जाल एक्समार्फत उनले ट्रम्पलाई बधाइ दिएका हुन्। दोस्रो कार्यकालका लागि राष्ट्रपति चुनिनु अमेरिकी इतिहासको नयाँ अध्याय भएको प्रधानमन्त्रीको भनाइ छ। उनले नेपालअमेरिका सम्बन्धलाई प्रगाढ बनाउन र पारस्परिक समृद्धि र सहयोगलाई बढावा दिन तत्पर रहेको उल्लेख गरेका छन्। ट्रम्प बुधबार राष्ट्रपतिमा निर्वाचित भएका थिए। उनले डेमोक्र्याटिक दलकी उम्मेदवार कमला ह्यारिसलाई पराजित गर्दै राष्ट्रपति चुनिएका थिए। पछिल्लो मतपरिणामअनुसार ट्रम्पले २९४ सिट जितेका छन् भने कमलाले २२३ सिट जितेकी छन्।
क्षमताभन्दा बढी यात्रु बोक्ने गाडीलाई कारबाही गर्दै ट्राफिक,"वीरेन्द्रनगर : कर्णालीमा ट्राफिक प्रहरीले क्षमताभन्दा बढी यात्रु बोक्ने सवारी साधनलाई कारबाही गर्ने अभियान सुरु गरेको छ। यात्रुवाहक जिप, हाइस र गाडीहरूले यहाँको जोखिमयुक्त सडकमा क्षमताभन्दा बढी यात्रु बोक्ने गरेको गुनासो आउन थालेपछि सवारी दुर्घटनाको जोखिम न्यूनीकरण गर्न ट्राफिक प्रहरीले यस्तो अभियान थालेको हो। कर्णालीमा सञ्चालन भइरहेका सवारी साधनहरूले गाडीमा अतिरिक्त सिटको व्यवस्थापन गरी क्षमताभन्दा बढी यात्रुहरू बोक्दै आएका थिए। प्रहरीले ती अतिरिक्त सिटहरू खोल्दै जफत गर्ने अभियान थालेको हो। जिल्ला ट्राफिक कार्यालय सुर्खेतका प्रमुख इन्सपेक्टर वकिल सुनारले क्षमताभन्दा बढी यात्रु हाल्ने र ट्राफिक नियम उल्लंघन गर्ने सवारी साधनहरूलाई कारबाही गरिएको बताए। उनले भने, कर्णाली प्रदेशका प्रायः सबै जिल्लाहरूमा सुर्खेतबाटै सवारी साधनहरूको आउजाउ हुन्छ। कोलियामा समेत अतिरिक्त सिट जडान गर्ने र पिर्का राखेर समेत यात्रुहरूलाई कोचाकोच गरेर जोखिमयुक्त यात्रा गर्न बाध्य बनाउनेहरूमाथि चेकजाँच गरी कारबाही गरिएको छ। सिटभन्दा बढी यात्रुहरूलाई यात्रा नगर्न र व्यवसायीहरूलाई बढी लोड नहाल्न सचेत पनि पारिएको छ। यसले सवारी दुर्घटना न्यूनीकरणका लागि सहयोग पुग्नेछ। कर्णालीमा सुर्खेतजुम्ला, सुर्खेतदैलेख, छिन्चुजाजरकोट, सल्यानरुकुम र मध्यपहाडी राजमार्ग मुख्य सडक हुन्। ती सडकहरू सुरक्षाको दृष्टिले ज्यादै संवेदनशील र जोखिमयुक्त छन्। सुर्खेत जुम्ला सडकखण्डमा राति ६ बजेपछि सवारी साधनहरूलाई चल्न रोक लगाइएको छ। प्रदेश ट्राफिक कार्यालय प्रमुख एसपी अपिलराज बोहराले कर्णालीमा सवारी दुर्घटना न्यूनीकरणका लागि ट्राफिक चेकजाँच कडा पारिएको बताए। उनले भने, सुर्खेतको बसपार्कबाटै सवारी साधनहरूले ओभरलोड हाल्ने समस्या थियो। त्यसलाई कडाइका साथ नियन्त्रण गरेका छौं। यससँगै रुट पर्मिट नलिएर सञ्चालन भएका सवारी साधनहरूमा रोक लगाउने, दर्ता, नवीकरण समयमै गर्नका लागि सचेत बनाउने, मोटरसाइकलमा ठूलो आवाज बनाउनेहरूलाई नियन्त्रणमा लिनेलगायतका ट्राफिक नियमहरूको पालनामा कडाइ गरिएको छ। कर्णालीमा बढ्दो सहरीकरण, जनसंख्या वृद्धि, साँघुरा सडक, बढ्दो सवारी साधन, वैज्ञानिक उपकरणको कमी, विशिष्टिकृत जनशक्तिको अभाव, सडक प्रयोगकर्ताहरूको चेतनास्तरजस्ता कारण कर्णालीको ट्राफिक व्यवस्थापन निकै चुनौतीपूर्ण बनेको छ। यसले कर्णालीमा सवारी दुर्घटनाको जोखिम पनि बढ्दै गएको छ। कर्णाली प्रदेश प्रहरी प्रमुख डीआईजी जनक भट्टराईले भने, कर्णालीमा सवारी दुर्घटना न्यूनीकरणका लागि ट्राफिक नियमको पालना कडाइका साथ गराउने गरी चेकजाँचलाई प्रभावकारी बनाइएको छ। प्रदेशका १० वटै जिल्लामा सवारी साधनहरूले अतिरिक्त सिटको व्यवस्थापन गरी क्षमताभन्दा बढी यात्रु बोक्ने कार्यलाई बन्द गर्ने, सडक सुरक्षाका विषयमा सचेतना फैलाउनेजस्ता कामहरू प्राथमिकताका साथ गर्न थालिएको छ। यसबाट हरेक नागरिकलाई सुरक्षित रूपमा गन्तव्यमा पुग्न सहज हुनेछ।"
एकै दिन २७ हजारले गरे मुक्तिनाथको दर्शन,"जोमसोम : हिन्दु तथा बौद्धमार्गीहरूको साझा धार्मिक तीर्थस्थल मुक्तिनाथ मन्दिरमा बुधबार एकैदिन करिब २७ हजारले दर्शन गरेको बताइएको छ। मुक्तिनाथमा अधिकांश आन्तरिक भक्तजनसहित भारतीय दशनार्थीले दर्शन गरी फर्किएको जिल्ला प्रहरी कार्यालय मुस्ताङले जनाएको छ। मुक्तिनाथ मन्दिरमा यो नै अहिलेसम्मकै बाक्लो संख्यामा दर्शनार्थीको उपस्थिति रहेको दाबी गरिएको छ। दसैंअघिको सोह्र श्राद्ध तिथि र दसैंतिहार पर्वको अवधिमा आएका दर्शनार्थी तथ्यांकमा एकै दिनमा यति ठूलो संख्यामा मुक्तिनाथमा दर्शन गरेका त्यहाँ कार्यरत सुरक्षाकर्मीहरू बताउँछन्। बुधबार सडकमार्ग तथा हवाईमार्ग हुँदै मुक्तिनाथ दर्शन गर्न आउने दर्शनार्थीको चापले दर्शन तथा आन्तरिक सुरक्षा व्यवस्थापन हम्मेहम्मे परेको थियो। तिहारमा भाइटीका लगाएर मुक्तिनाथको दर्शन तथा मुस्ताङ जिल्लाको भ्रमण गर्न आउने दर्शनार्थीको ओइरोले मंगलबार राति मुक्तिनाथ, कागबेनी, जोमसोम, मार्फा र लेतेसम्मका होटल रेस्टुरेन्टहरू भरिभराउ भएको मुक्तिनाथस्थित होटल रोयल मुस्ताङका प्रोपाइटर विजय थकालीले जानकारी दिए। मुक्तिनाथ दर्शन गर्न आइपुगेका कतिपय दर्शनार्थी पर्यटक भरिएर होटलमा बाँस नपाउँदा मुक्तिनाथ धर्मशाला र जोमसोम धर्मशालामा बाँस बस्न पुगेका थिए। बर्सेनि दसैंतिहार र छठ पर्वको लामो बिदामा मुस्ताङमा आन्तरिक भक्तजनहरूको ओइरो नै लाग्ने गर्छ। जिल्ला प्रहरी कार्यालय मुस्ताङका अनुसार तिहारको भाइटीकापछि मुक्तिनाथको दर्शन गर्न थप उल्लेख्य मात्रामा नेपाली पर्यटकको आगमन भएको बताइएको छ। जिल्ला प्रहरी कार्यालय मुस्ताङका सूचना अधिकारी प्रहरी निरीक्षक गणेश सुवेदीले बेनीजोमसोम सडकमार्गअन्तर्गत म्याग्दी क्षेत्रको बैसरी र महभिरमा सोमबार राति पहिरो गएर सडक अवरुद्ध भएपछि मुक्तिनाथ आउँदै गरेका दर्शनार्थीबीच बाटोमै जाममा परेका बताए। उनले सडक अवरुद्ध भएर बाटोमै रोकिएका दर्शनार्थी पर्यटकहरू एकैसाथ मुक्तिनाथ आउँदा होटल व्यवस्थापन तथा अन्य सुविधा प्रदान गर्न अप्ठ्यारो परेको बताए। बुधबार मुक्तिनाथ मन्दिर परिसरमा दर्शन गर्ने दर्शनार्थीको रौनकले गुल्जार बनेको थियो। बिहानैदेखि अपरान्हसम्म दर्शनार्थीको भीडले मन्दिर परिसर खचाखच भरिएको थियो। मुक्तिनाथको १०८ धारा र मुक्तिनाथ कुण्डमा स्नान गर्ने, मुक्तिनाथको दर्शन गर्न लाइनमा बसेका दर्शनार्थीको बाक्लो उपस्थिति रहेको जनप्रिय युवा क्लब मुक्तिनाथका अध्यक्ष कैसाङठोक्या ठकुरीले जानकारी दिए। उनका अनुसार क्लबले ठेक्का लिएर चलाएको रानीपौवा बसपार्कमा बस, जिप कार र मोटरसाइकल पार्किङले ट्राफिक व्यवस्थापनमा समेत समस्या परेको थियो। भाइटीकापछि मुस्ताङ प्रवेश गर्ने सवारीसाधनको (बेनीजोमसोम) सडकमार्गमा ताँती नै लागेको थियो। मुक्तिनाथ बसपार्कबाट मन्दिर पुग्न आधा घण्टा ठाँडो उकालो पैदल उक्लन पर्छ। मन्दिर उक्लन नसक्ने दर्शनार्थीका लागि त्यहाँ सशुल्क घोडाको व्यवस्थासमेत गरिएको छ। मुक्तिनाथस्थित ४ वटा गाउँका करिब १२० घरधुरीले दर्शनार्थीलाई मुक्तिनाथ उक्लिन नसक्नेका लागि घोडा चढाएर मन्दिरसम्म लैजाने व्यवस्था छ। नेपालीका लागि ४ सय र भारतीयका लागि ४ सय भारु शुल्क लिएर त्यहाँ घोडाबाट मुक्तिनाथ लैजाने सेवा प्रदान गरिएको हो। यसले स्थानीय नागरिकलाई वैकल्पिक आम्दानीका साथै लोपोन्मुख अवस्थामा रहेका परम्परागत घोडाहरूको संरक्षणमा समेत टेवा पुगेको छ। प्रसिद्ध धार्मिकस्थल मुक्तिनाथ दर्शनका लागि मुस्ताङ आएका दर्शनार्थीमध्ये एक तिहाइ दर्शनार्थीले कोरलानाका अवलोकनका लागि उपल्लो मुस्ताङ प्रस्थान गरेको बताइएको छ। दसैंतिहार र छठ पर्वका लामो बिदामा नेपाली आन्तरिक पर्यटकहरूको रोजाइ मुस्ताङ बनेकै कारण मुक्तिनाथको दर्शन गर्ने प्रयोजनमा आएकाहरू कोरलानाकासम्म जाने गरको पाइएको छ।"
ललितपुरको पाटनमा कार्तिक नाच (फोटो फिचर),"काठमाडौं : ललितपुरको पाटनमा कार्तिक नाच सुरू भएको छ। कात्तिक महिनामा देखाइने यो नाच मल्लराजा सिद्धिनरसिंह मल्लले सुरु गरेका हुन्। यो नाच विस १६९७ मल्लराजा सिद्धिनरसिंहले सुरू गरेको मानिन्छ। यो नाच ललितपुरको पाटन दरबारस्थित डबलीमा प्रत्येक वर्षको कार्तिक महिनामा आयोजना हुन्छ। कात्तिक शुक्ल प्रतिपदादेखि सुरू हुने यो नाच १२ दिनसम्म प्रदर्शन गरिन्छ। देशमा शान्ति, सबैको समृद्धि र मनोरञ्जनको हेतुले यो नाच सुरू गरिन्छ। कुनै समय महिनाभरि देखाइने हुँदा यसलाई कार्तिक नाच भनिएको हो।"
क्षतिको विवरण प्राप्त नहुँदा काभ्रेमा पुनर्वास कार्यक्रम प्रभावित,"काभ्रेपलाञ्चोक : असोज दोस्रो साता आएको बाढीपहिरोबाट काभ्रेका ७९ जनाले ज्यान गुमाए। बाढीपहिरोबाट भौतिक सम्पत्तिमा पनि व्यापक क्षति भयो। कैयन् घरबारविहीन भए। स्थानीय तह खोज, उद्धार तथा राहत सामग्री वितरणमा लागेको महिना नाघिसकेको छ। क्षतिको वास्तविक विवरण तयार नहुँदा पुनर्वास कार्यक्रम प्रभावित भएको छ। ४० दिन बितिसक्दा पनि स्थानीय तहले क्षतिको पूर्ण विवरण तयार गर्न नसक्दा केन्द्र सरकारबाट प्राप्त हुने सहयोग उपलब्ध गराउन नसकिएको जिल्ला प्रशासन कार्यालयले जनाएको छ। जिल्ला विपद् व्यवस्थापन समितिको बैठकले पटकपटक विपद् पीडित उद्धार र राहतसम्बन्धी (सातौँ संशोधन) मापदण्ड २०७७, बमोजिम विपद्बाट घर, बहाल, आवास नष्ट भएका वा खाद्यान्नबाली तथा जग्गा जमिन वा पसल व्यवसायसमेत नोक्सानी भई तत्काल गुजाराका लागि खाद्यान्न समेत नभएका वा दुवै अवस्थाका पीडित परिवारलाई यथाशीघ्र प्रतिपरिवार ५ जनासम्मको हकमा १५ हजार रुपैयाँ र सोभन्दा बढी सदस्य भएमा २० हजार रुपैयाँका दरले जिल्ला विपद् व्यवस्थापन कोषबाट नगद उपलब्ध गराउने निर्णय भएको सहायक प्रमुख जिल्ला अधिकारी सुवास पौडेलले बताए। स्थानीय तहले क्षतिको विवरण उपलब्ध नगराउँदा राहत एवं पुनर्वासको कार्यक्रम प्रभावित भएको उनले बताए। अस्थायी आवास निर्माणका लागि रु ५० हजार उपलब्ध गराउने मापदण्डअनुसारको विवरण स्थानीय तहसँग माग गरिएको उनले जानकारी दिए। विशेष गरी अधिक क्षति भएको जिल्लाको दक्षिणी क्षेत्रमा अवस्थित पनौती नगरपालिका तथा बेथानचोक र रोशी गाउँपालिकामा पुनर्वास एवं आवास निर्माणका लागि तथ्यांक संलन जारी छ। यी स्थानीय तह जिल्लाका १३ स्थानीय तहमध्ये अति प्रभावित क्षेत्र हुन्। यी क्षेत्रका स्थानीय आधारभूत भौतिक पूर्वाधारको अभावमा कष्टकर जीवन बिताउन बाध्य छन्। रोशी गाउँपालिकाका अध्यक्ष दिनेश लामाले क्षतिको विवरण सङ्कलन अन्तिम चरणमा पुगेको बताए। उनका अनुसार प्रारम्भिक तथ्याङ्कअनुसार बाढीपहिरोबाट गाउँपालिकाका तीन सय ५० घर पूर्णरुपमा क्षति भएको छन्। पनौतीमा सात सय घर पूर्णरुपमा क्षति भएका ठानिएको छ। बेथानचोक गाउँपालिका अध्यक्ष भगवान अधिकारीले बाढीपहिरोबाट घरजमिनसमेत बगेका परिवारको तथ्यांक संकलन भइरहेको बताए। उनले बेथानचोकमा पनि आवास निर्माणका लागि विभिन्न संघसंस्थासँग छलफल अघि बढाइएको बताए। बेथानचोकमा चार हजार चार सय प्रभावित घरपरिवारमध्ये पाँच सय ५० घरमा बस्नैनहुने गरी क्षति भएको छ। जिल्लामा हालसम्म प्राप्त प्रारम्भिक विवरणअनुसार जिल्लामा निजी आवासतर्फ करिब चार हजार पूर्ण क्षति भएको छ भने ७ हजार घरमा आंशिक क्षति पुगेको अनुमान गरिएको छ। तीन दर्जन सरकारी भवन, तथा सोही सङ्ख्यामा सार्वजनिक भवन पूर्णरुपमा क्षति भएका छन्।"
जिपिके फाउन्डेशन अमेरिका सम्मानित,"क्विन्स (न्युयोर्क) : अमेरिकामा सामाजिक कार्यमा सक्रिय रहेको गिरिजा प्रसाद कोइराला फाउण्डेशन अमेरिकालाई सम्मान गरिरहेका छ। अमेरिकामा सामाजिक सेवाका कार्यहरूमा सर्वोकृष्ट काम गरेको कदर स्वरुप क्विन्स बोरो प्रेसिडेन्ट डोनोभन रिचार्ड्सले फाउण्डेशनलाई सम्मान गरेका हुन्। दक्षिण एसियाली एंव इन्डो क्यारिबियन समुदायका प्रतिनिधिहरूमाझ गरिएको उक्त सम्मान प्रेसिडेन्ट डोनोभन रिचार्ड्सले फाउन्डेशनका अमेरिका च्याप्टरका अध्यक्ष सोमनाथ घिमिरे सम्मानपत्र हस्तान्तरण गरेका थिए। हामीले गरेको कामको कदर हुँदा खुसी लागेको छ, जिपिके फाउन्डेशन अमेरिका च्याप्टरका अध्यक्ष सोमनाथ घिमिरेले भने, 'यसले हामीलाई सामाजिक काम अझै सक्रिय हुन उत्प्रेरणा थपेको छ।' सम्मान कार्यक्रममा विभिन्न देशका सांस्कृतिक नृत्य एंव गायन प्रस्तुती गरिएको थियो। क्विन्स बोरो प्रेसिडेन्ट डोनोभन रिचार्ड्सलाई नेपाली टोपी र नेपाली खादाले अभिवादन गरेका थिए। कार्यक्रममा गिरजा प्रसाद कोइराला फाउण्डेशन अमेरिकाका कार्यसमिति सदस्य ध्रुव कुँवर क्षेत्री, क्रियाशील सदस्यहरू पूर्व एसपी दानबाहादुर मल्ल, गीता अधिकारी, योगेन्द्र अधिकारी, ध्रुव श्रेष्ठ, लाक्पा टी शेर्पा, हिरा तामाङ, सिद्धी परेख, बंगाली क्लब युएसका अध्यक्ष दिनेश मजुमदार, सदस्य नोमेन रोबिन, इन्डो केरिबियन समुदायकी नेत्री केसीई, डिजिटल ब्रिजेस फर नेपालका निक स्टेबेन, मानव अधिकारबादी गुगु मखारीलगायतको सहभागीता थियो।"
"बैंकमा पैसा थुप्रियो, राष्ट्र बैंकलाई सस्तोमा बोलकबोल","काठमाडौं : नेपाल राष्ट्र बैंकले २१ दिनका लागि १ खर्ब रुपैयाँ निक्षेप संकलन गर्न बुधबार आह्वान गर्यो। २५ वटा बैंकले २ खर्ब ७ अर्ब १० करोड रुपैयाँको बोलकबोल गरे। यसैबाट थाहा हुन्छ, बैंकहरूमा कति पैसा थुप्रिएको छ भन्ने। किनभने, बैंकहरूसँग कर्जा दिन सक्ने अधिक क्षमता छ, तर कर्जाको माग छैन। त्यसैकारण बैंकहरू राष्ट्र बैंकलाई पैसा दिन तयार भएका हुन। त्यो पनि, अधिकतम २९५ प्रतिशतदेखि न्यूनतम २८६ प्रतिशत ब्याजदरमा। राष्ट्र बैंकले बुधबार १ खर्ब रुपैयाँको २१ दिने निक्षेप संकलनका लागि आह्वान गरेको थियो। २५ वटा बैंक तथा वित्तीय संस्थाले ६६ पटकसम्म २ खर्ब ७ अर्ब १० करोड रुपैयाँको बोल लगाएका छन्। कर्जा नगएर थुप्रिएको पैसा बैंकहरूले केन्द्रीय बैंकमा पठाउन यत्ति धेरै बोल लगाएका हुन्। केन्द्रीय बैंकले स्थायी निक्षेप सुविधा उपकरण दिन बिराएर (आइतबार, मंगलबार र बिहीबार) छोटो अवधिका लागि निश्चित व्याजदरमा प्रणालीको पैसा प्रशोचन गर्ने र पठाउने नियमित कार्य गरिरहन्छ। तर, अलि लामो समय अवधिका लागि भने बोलकबोलमा उपकरण जारी गर्छ। यो अवस्था अघिल्लो आर्थिक वर्षको सुरुवातदेखि चालु आर्थिक वर्षको अहिलेसम्म नै चलिरहेको छ। झन् चालु आर्थिक सुरुदेखि बैंकमा कर्जाको माग खासै नभएको बैंकरहरूको पनि गुनासो छ। बैंकर भन्छन्, कर्जा प्रवाह हुन नसक्दा बैंकिङ प्रणालीमा पैसा थुप्रिएको छ। लगानी गर्नुपर्ने पुँजी थुप्रिँदा बैंकिङ प्रणालीमा पनि अवरोध सिर्जना भएको छ। बैंकमा नयाँ कर्जाको माग नै नभएपछि लगानीयोग्य पुँजी पर्याप्त देखिएको हो। यसैकारण केन्द्रीय बैंकले चालु आवको पहिलो महिना (साउन) सुरु भए यता बोलकबोलमार्फत निक्षेप संकलन उपकरणबाट मात्रै पटकपटक कारोबारको आधारमा ११ खर्ब ४५ अर्र्ब रुपैयाँ पैसा तान्न (प्रशोचन गर्न) उपकरण आह्वान गरेको छ। यो साउन २ गतेदेखि कात्तिक २१ गतेसम्मको हो। मौद्रिक व्यवस्थापन विभागका अनुसार तरलता व्यवस्थापनमार्फत चालुआवको कात्तिक २१गतेसम्म निक्षेप संकलन बोलकबोलमार्फत ७ खर्ब ३९ अर्ब २० करोड र स्थायी निक्षेप सुविधामार्फत ९२ खर्ब ९२ अर्ब ४० करोड गरी १०० खर्ब ३१ अर्ब ९० करोड (कारोबारमा आधारित) तरलता प्रशोचन गरिएको छ। लामो समयदेखि तरलता (लगानीयोग्य पुँजी) बढिरहनुको कारण हो, रेमिट्यान्स बढ्दो तर मुलुकमा हुने आयात खर्च घट्नु हो। त्यसैकारण शोधान्तर बचतमा रहँदा प्रणाली तरलता बढेको राष्ट्र बैंकका मौद्रिक व्यवस्थापन विभागका कार्यकारी निर्देशक पिताम्बर भण्डारी बताउँछन्। अन्य क्षेत्रमा पनि कर्जाको माग त्यति नहुँदा यस्तो अवस्था आएको उनको भनाइ छ। यस्तो अधिक तरलताको अवस्था केही समयसम्म यस्तै रहने तर प्रणालीमा धेरै रकम भएकाले अब विस्तारै अर्थतन्त्र चलायमान हुने र कर्जा प्रवाह हुने उनको भनाइ छ। उनकाअनुसार अघिल्लो वर्षको सुरुदेखि नै अलिअलि तरलता बढ्दै गएको छ। गत आवकै अन्त्यसम्म आइपुग्दा अधिक पर्याप्त भइसकेको थियो। गत आवमा पनि कर्जा वृद्धि (क्रेडिट ग्रोथ) भएन अहिले पनि यस्तै अवस्था छ। यद्यपि अघिल्लो वर्षको तुलनामा कर्जा विस्तारले थोरै बढेको छ। तर, अपेक्षाअनुसार हुन सकेन, कार्यकारी निर्देशक भण्डारीले भने, अझै बैंकसँग अधिक पूँजी रहने देखिएकाले २१ दिने अवधिकालागि १ खर्ब निक्षेप संकलन गरेको हो। यसबाहेक बैंकिङ प्रणालीमा २ खर्ब ५२ अर्ब ८५ करोड अधिक तरलता छ। उनकाअनुसार वाणिज्य बैंक, विकास बैंक र वित्त कम्पनीहरूसँग ३ खर्ब ५२ अर्ब हाराहारी रुपैयाँ कर्जा प्रवाह गर्ने अधिक क्षमता छ। यतिबेला (कात्तिक २१ गतेसम्म) बैंकहरूको लगानी योग्य क्षमता (तरलता) खुकुलो अर्थात् कर्जानिक्षेप अनुपात (सिडि रेसियो) ७८१२ प्रतिशतमा सीमित छ। नीतिगत व्यवस्थाअनुसार बैंकहरूले अधिकतम ९० प्रतिशतसम्मको सीडी रेसियो सीमा कायम गर्न पाउँछन्। यो भनेको बैंकले १ सय रुपैयाँको निक्षेप संकलन गर्दा ९० रुपैयाँ कर्जा प्रवाह गर्न पाउने हो। तर, यसअनुसार अहिले बैंकहरूसँग पर्याप्त क्षमता अर्थात ११८८ प्रतिशतको कुसन छ। यसरी अधिक रकम भएकै कारण एक बैंकले अर्को बैंकसँग लिने अन्तर बैंकको व्याजदर पनि औसत ३ प्रतिशत हाराहारीमा छ। जबकी कुनै बेला अर्थात् २ वर्षअघि अन्तर बैंक व्याजदर ७८ प्रतिशतसम्म पुगेको थियो। बैंकिङ प्रणालीमा निक्षेप संकलन पनि बढ्दो छ। पछिल्लो समय (कात्तिक १९गतेसम्ममा) बैंक तथा वित्तीय संस्थाको कुल निक्षेप ६६ खर्ब ४० अर्ब रुपैयाँ पुगेको छ। यसमध्ये बढी हिस्सा ओगट्ने वाणिज्य बैंकको मात्रै ५९ खर्ब ४ अर्ब रुपैयाँ निक्षेप संकलन भएको छ। तर, कर्जा भने समग्रमा कुल ५२ खर्ब २६ अर्ब रुपैयाँ बराबर मात्रै भएको छ। यसमध्ये बढि हिस्सा ओगट्ने वाणिज्य बैंकमार्फत ४२ खर्ब ७१ अर्ब रुपैयाँ हाराहारीमा कर्जा प्रवाह छ।"
कमला ह्यारिस पराजित भएपछि ओबामाले के भने?,"काठमाडौं : अमेरिकाका पूर्व राष्ट्रपति बाराक ओबामाले ४७औं राष्ट्रपतिमा निर्वाचित डोनाल्ड ट्रम्पलाई बधाइ दिएका छन्। उनले आफूहरूको पक्षमा नतिजा नआए पनि लोकतन्त्रको सुन्दर पक्ष नै यही भएको उल्लेख गरेका छन्। 'अमेरिकी जनताले राष्ट्रपतिका लागिमात्र मतदान गरेका होइनन्, उनीहरूले एउटा नेतालाई पनि भोट दिएका हुन्। त्यसका लागि डोनाल्ड ट्रम्प र उनको टिमलाई बधाइ दिन चाहन्छु। चुनावको नतिजा हामी सोचेको जस्तो नभए पनि लोकतन्त्रको सुन्दर पक्ष भनेकै यही हो। हामीले सोचेको सधैं पूरा हुन्छ भन्ने पनि छैन,' उनले भनेका छन्। उनले ट्रम्पसँग गहिरो मतभेद रहे पनि शान्तिपूर्वक सत्ता हस्तान्तरण गरिने बताए। उनले डेमोक्र्याटिक दलकी उम्मेदवार कमला ह्यारिसप्रति गर्व रहेको बताए। 'कमला ह्यारिस र उनको टिमप्रति गर्व छ। उनी असाधारण जनसेवक हुन्,' उनले भने। उनले अमेरिकामा महामारीपछि महँगीले उचाइ लिएको र अन्तर्राष्ट्रिय मामिलाका सम्बन्धमा पनि गहिरोसँग चिन्तन गर्न ट्रम्पलाई सुझाव दिएका छन्।"
षष्ठीदेवी,"वैदिक सनातनीहरूले अत्यधिक सम्मान गरिने देवी दुर्गा अर्थात् माता पार्वती पछि मानिने देवी हुन्, षष्ठी देवी अर्थात् छठ माता। हाम्रो संस्कृतिमा छठ माताको व्रत र भक्तिको ठूलो महिमा छ। सन्तान प्राप्तिका लागि र सबै प्रकारका इच्छित वरदान प्राप्तिको लागि नेपालमा तराईका धेरैजसो जिल्लाहरूमा छठ माता अर्थात् षष्ठीदेवीको उच्च श्रद्धाका साथ व्रत उपवास गरिन्छ। आजकाल काठमाडौंलगायतका अन्य पहाडी जिल्लामा पनि यो व्रत गर्ने चलन बढ्दो छ। तर पहाडी क्षेत्र र तराईमा छठ पर्व मनाउने विधि भने फरक छ। विशेषगरी यो व्रत सन्तान प्राप्तिको लागि नै गरिन्छ। तराईका जिल्लाहरूमा यो व्रत फरक तरिकाले मनाउने गर्छन्। उनीहरूले कात्तिक महिनाको भाइटीकापछिको अर्थात् कार्तिक शुक्ल पक्षको चौथी, पञ्चमी र षष्ठी तिथिहरूमा तीन दिनसम्म माताको व्रत लिने गर्छन्। कसैले चौथीको दिन नुहाइधुवाइ, दिन दिनभरि व्रत रहेर साँझपख लौका र भात खाने गर्छन् भने कसैले पञ्चमीको दिनभरि निराहार व्रत गरी साँझपख साँठा चामलको खिर र पुरी प्रसादको रूपमा मातालाई चढाएपछि व्रतालुहरूले खाने चलन छ जसलाई खर्ना भनिन्छ। यो दिन आफ्ना इष्टमित्र, चेलीबेटी र आफन्तहरूलाई समेत निम्ता गरेर उक्त प्रसाद खुवाउँछन् अनि षष्ठीको दिन बिहानै नुहाइधुवाइ गरी दिनभरि पानीसमेत नखाई व्रत गरिन्छ भने कसैले पञ्चमीको दिन खर्ना नगरी छठको दिनमात्रै निरहार व्रत पनि गर्ने गर्छन्। यसरी व्रत गर्दा साँझपख कुनै नदी वा पोखरीको किनारमा गई माटो अथवा बालुवाको आकृति बनाई त्यसलाई माता मानेर पूजा गरिन्छ। यो पूजामा मुख्य गरी अस्ताउँदो सूर्यलाई पूजागरी अर्घ दिइन्छ। रातभरि भक्तजनहरूले नदी, ताल वा सरोवर किनारमा भजन कीर्तन गर्छन्। बिहानपख नित्यकर्म पछि स्नान गरेर माताको पूजा गरेर उदाउँदो सूर्यलाइ अर्घ दिएपछि पूजा समाप्त हुन्छ। मातालाई चढाइने प्रमुख प्रसादको रूपमा विशेष तरिकाले तयार पारिएको गहँुको पिठो, भेली र मसला मिसाएर पकाएको रोटी हो जसलाई ठेकुवा भनिन्छ। ठेकुवाका साथै काँचो केरा, पाकेको केरा, निबुवा, नरिवल, बतासा, केराउ र साठा चामलको अक्षता चढाइन्छ। यो पूजामा केशरी चढाइँदैन। बरु, काँचो हलँेदो र साठा चामल पिसेर बनाइएको विशेष प्रकारको लेप र सिन्दूर चढाउने गरिन्छ। यी सबैद्वारा विशेष सम्मान र श्रद्धा प्राप्त गर्ने देवी को हुन् त ? श्रीमददेवी भागवत् महापुराण द्वितीय खण्डमा उल्लेख गरिएको छ। षष्ठीदेवी भुवनेश्वरी देवीको अर्थात् ब्रह्मको मूल प्रकृतिको छैटौं अंशबाट प्रकट भएकी हुनाले उनलाई षष्ठीदेवी अर्थात् छठ माता भनिएको हो। यी देवी बालकहरूकी अधिष्ठात्री देवी हुन्। यी देवी विष्णुमाया, बालकहरूको विशेष रक्षा गर्ने भएकीले बाल्दा, देवताहरूकी सेनापति भएर दानवहरूको आतंकबाट देव एवं मानवहरूको रक्षा गरेकीले देवसेना र देवताहरूको रक्षार्थ इन्द्रको सेनापति भइदिएकीले उनी इन्द्रसेना नामहरूले पनि विख्यात छन्। यी देवीका स्वामी कुमार कार्तिकेय अर्थात् षडानन हुन्। देवी भागवत द्वितीय खण्ड महापुराण ४६ अध्यायमा यी देवीले बालकहरूको पालनपोषण गरेर उनीहरूको रक्षा गर्ने, दीर्घायु बनाउने गर्छिन्। यी देवी आफ्नो योग बलले सदा बच्चाहरूसित विराजमान भएकी हुन्छिन्। उनको बारेमा सबैभन्दा पहिले धर्मदेवले भनेका थिए । यिनलाई ब्रह्माले मनोयोगबाट रचेकाले यी ब्रह्माकी मानसपुत्री हुन् पनि भनिएको छ। यी देवी शुद्ध स्फटिक मणिजस्तो चम्किने बहुमूल्य रत्नहरूबाट निर्मित विमानमा सवार हुन्छिन्। श्वेत चम्पाजस्ती गोरी वर्णकी, नित्य नवयौवना, अपार मुस्कान र सिद्धयोगिनी जस्तो देखिन्छिन्। उनी गृष्मकालीन मध्याह्नकी सूर्य जस्ती देदीप्यमान छिन्। उनले देवासुर संग्राममा देवताहरूको सेना बनेर शुम्भनिशुम्भ, रक्तबिज एवं उनीहरूका सैन्यवलको बध गर्न उनीहरूलाई सहयोग गरेकी थिइन्। यसरी आफ्नो अपार शक्तिद्वारा देवताहरूलाई विजयी बनाएकी थिइन्। यी समस्त मात्रिकाहरूमा श्रेष्ठ हुन्। उनको बारेमा कौथुम शाखामा पनि वर्णन पाइन्छ। यिनको मूल मन्त्र ओम ह्रीँ षष्ठी देव्यै नाम हो। यो स्तोत्र सामवेदमा पनि छ अर्थात् यो वैदिक मन्त्र हो भनेर नवम स्कन्ध अध्याय १ श्लोक ७७, ७८ र ७९ मा प्राप्त गर्न सकिन्छ। यिनलाई मनसा देवी पनि भनिएको छ। यिनीलाई योग सिद्धिहरूको साक्षात् मूर्ति भनिएको छ। यिनलाई मन्त्रहरूको अधिष्ठात्री पनि भनिन्छ। यिनले सधंै ब्रह्म चिन्तन गरिरहने भएकीले यिनलाई ब्रह्म स्वरूपा पनि भनिन्छ। यिनले विशुद्ध चिन्मय वस्त्र धारण गर्छिन्। यिनी महा ज्ञानवती र स्वयंसिद्ध तथा सिद्धाधिष्ठात्री हुन। वेदबिज ब्रह्मााले मनोयोगवाट जन्माइएकी हुनाले मनसादेवी नाम पर्न गयो। द्वितीय खण्ड, नवम स्कन्ध, अड्चालिस अध्याय, श्लोक ११, १२, १३ श्री मददेवी महापुराणमा यसमा पनि केही भिन्नता पाइन्छ। उनीलाई ब्रह्माको मानसपुत्री पनि भनिएको छ र उनका स्वामी कुमार कार्तिकेय हुन्। षष्ठी देवीको पूजा र व्रतको सुरुवातबारे चर्चा गर्दा राजा प्रियव्रत र उनकी रानी मालिनीबाट यो व्रत र पूजाको सुरुवात भएको कुरा श्री मद्देवी भागवत् महापुराणको नवम स्कन्ध अध्याय ४६ मा उल्लेख गरिएको छ। प्रियव्रतले आजीवन ब्रह्मचारी बस्ने निर्णय गरेर तपस्या गर्न वन गए। वर्षौंको कठोर तपस्या गरेका प्रियव्रत पिताको आज्ञाअनुसार गृहस्थी र राज्य सञ्चालनको लागि घर फर्किन्छन् र राजकुमारी मालिनीसित परिणय सूत्रमा बाँधिन्छन्। केही वर्षपश्चात् उनीहरूलाई पुत्र प्राप्ति हुन्छ। सन्तान प्राप्तिमा राम्ररी खुसी पनि हुन नपाउँदै त्यो बालकको मृत्यु हुन्छ। साहै्र दुःखी भएर राजाले उसको अन्तिम संस्कार गर्न लग्छन्। छोराको संस्कार गरिरहेको बेला आकाशवाट एउटा विशाल ज्योति पुञ्ज त्यहाँ आएर बस्छ। त्यो विमानवाट एउटी देदीप्यमान देवी अवतरित हुन्छिन्। ती परम कल्याणकारिणी षष्ठीदेवी थिइन्।"
"कोशीका मन्त्री अधिकारीले मज्जैले ढाँटे, जापानको अध्यागमनले प्रवेश अनुमति नै दिएन","काठमाडौं : कोशी प्रदेशका आन्तरिक मामिला तथा कानुनमन्त्री लिलाबल्लभ अधिकारीले पत्रकार सम्मेलन गरेर 'झुटो बक्तव्य' दिएका छन्। उनले आफ्नो बचाउ गर्दै भ्रमण दलमा 'नक्कली व्यक्तिहरू' सहभागी भएको दाबी गरेका छन्। तर, उनको दाबी झुटो रहेको स्रोतले बताएको छ। जापानको अध्यागमनले मन्त्री अधिकारलाई प्रवेश अनुमति नै नदिई विमानस्थलबाट फिर्ता पठाएको हो। तर, उनले पत्रकार सम्मेलनमा आफैं फर्किएको दाबी गरेका थिए। जापानको अध्यागमन अधिकारीहरूले उनलाई पठाएको निमन्त्रणा पत्र र उनीसँग गएका व्यक्तिहरूप्रति गम्भीर आशंका गरेको थियो। मन्त्री अधिकारीको टोलीले जापानको अध्यागमन कानुन उल्लंघन गरेको स्रोतको भनाइ छ। त्यहाँको अध्यागमन अधिकारीहरूले मानव तस्करीको आशंकामा मन्त्रीसहितको टोलीलाई घन्टौं केरकार गरेका छन्। भ्रमणको औचित्य पुष्टि गर्न नसकेपछि अध्यागमन अधिकारीहरूले मानव तस्करीको आशंका गरेको स्रोतको दाबी छ। जापानको अध्यागमन अधिकारीहरूले उनीहरूलाई प्रवेश अनुमति नदिई (इन्ट्री रिफ्युज्ड) फिर्ता पठाएको थियो। 'मानव तस्करी गरेर शरणार्थी बनाउने हो कि भन्ने आशंका जापान अध्यागमनले गरेपछि मन्त्री अधिकारीसहितको टोलीलाई फर्काइएको थियो। आशंका लागेपछि जापानको अध्यागमन अधिकारीहरूले मन्त्री अधिकारीलाई घन्टौं केरकार पनि गरेका थिए,' स्रोतले अन्नपूर्णसँग भन्यो। उनी  राहदानी नम्बरबाट जापान गएका थिए। मन्त्रीको पद र हैसियत नबुझ्दा उनले अन्तर्राष्ट्रिय जगतमा नेपाल र नेपालीको बेइज्जत गरेका छन्। मन्त्री अधिकारीले आफ्नो भ्रमण टोलीमा कञ्चन देवकोटा, जनक राई, दावा शेर्पा र अनिता तिमल्सिनालाई सहभागी गराएका थिए। उनीहरूसँग मन्त्रालयको परिचयपत्र समेत फेला परेको थियो। उनहरूमध्ये कञ्चन, जनक र दावालाई प्रहरीले नियन्त्रणमा लिएर अनुसन्धान गरिरहेको छ। मन्त्री अधिकारीका अनुसार उनलाई जापानको टोकियो महानगरपालिकाको कार्यक्रममा सहभागी हुनका लागि निम्तो आएको थियो। तर, त्यही निम्तोप्रति जापानको अध्यागमन अधिकारीहरूले आशंका व्यक्त गरेको थियो। अक्टोबर २९ देखि नोभेम्बर ३ सम्मको कार्यक्रममा सहभागी हुनेगरी चाँजोपाँचो मिलाएर आयोजकले बोलाएको उनको दाबी छ। उनले बुधबार पत्रकार सम्मेलन गरेर दबाबमा नभई नैतिकताको आधारमा राजीनामा दिएको बताएका थिए।"
छठ : नेपालको मौलिक लोकपर्व,"आदिकालदेखि नेपालको मधेस प्रदेशमा मनाइँदै आएको लोकपर्व छठको अहिले विश्वविस्तार भइसकेको छ। यो नेपालमै उद्भव भएको लोकपर्व हो भन्ने कुरा धेरैलाई थाहा नहुन सक्छ। मधेस प्रदेशको रौतहटमा द्वापरयुगको महाभारत कालदेखि यो पर्व हुँदै आएको जनविश्वास रहेको छ। छठ लोकपर्व हो, शास्त्रीय होइन। शास्त्रीय पर्वको विशेषता के हुन्छ भने कुनै न कुनै शास्त्रमा आधारित हुन्छ, शास्त्रमा तोकिएको विधिविधान हुन्छ र पुरोहितयजमानको समन्वय हुन्छ। पुरोहितले भनेजस्तै यजमानले गर्नुपर्ने हुन्छ। विभिन्न शास्त्रीय ऋचाहरू हुन्छन्। मन्त्रोच्चारको विशेष महŒव हुन्छ तर लोकपर्वमा भने पण्डित, पुरोहितको कुनै काम हुँदैन। अधिकांश लोकपर्वहरू सामूहिकतामा आधारित परम्परित हुन्छन्। लोकपर्वमा स्थानीयताको पनि विशिष्टता हुन्छ। मिथकबाहेक खास वा स्पष्ट उल्लेख हुँदैन कुनै शास्त्रमा। हाम्रो लोकजीवनमा अनेक लोकदेवता तथा लोकदेवीहरूको पूजा स्थानीय विशिष्टतासँगै सामूहिकतामा हुने गरेको छ। छठपर्वको उद्भव तथा प्रचलन र विस्तारको सम्बन्धमा एउटा मिथक प्रचलनमा रहेको छ। महाभारत कालमा कौरव र पाण्डवबीच भएको सर्तअनुसार बार वर्ष वनवास र एक वर्ष अज्ञातबासमा पाण्डवहरू बस्नुपथ्र्यो। पाण्डवका साथ द्रौपदी पनि थिइन्। वनबासको एकएक सूचना गुप्तचरहरूले कौरवलाई पुयाइरहन्थे। जब बार वर्ष पूरा हुन थाल्यो तब पाण्डवसमेत द्रौपदीलाई चिन्ताले सतायो। द्रौपदीले गुप्तवासको सफलताको लागि छठ व्रत गरिन्। लोकदेवी छठीमाईको व्रत सम्पन्न भएको केही समयपछि सुरुङमा पसेर सबैजना अलप भए। रौतहटको गढीमाई नगरपालिकाको समनपुर बजारमा एउटा निकै पुरानो महादेव मन्दिर छ। भनिन्छ, द्रौपदीसहित पाण्डवहरू सुरुङभित्र पसेपछि भीमसेनले एउटा ठूलो ढुंगाले सुरुङको मुख थुने। सुरुङको मुख टालिएको ढुंगोलाई महादेव भनी पूजा गर्न थालियो। कालान्तरमा सोही ढुंगालाई भीमेश्वर महादेव भनिन थालियो। अहिले पनि भीमेश्वर शिवलिंगमाथि चढाइएको जल कहाँ जान्छ, देखिँदैन। जलको निकास कतै नभएकोले शिवलिंगमा अर्पण गरिएको जल सुरुङमा जान्छ भन्ने विश्वास स्थानीयमा रहेको छ। बागमती नदीको किनारमा सुरुङभित्र पसेका पाण्डवहरू कुनै अज्ञातस्थलमा निस्केर विराट दरबार पुगेका थिए। विराट दरबार अहिलेको विराटनगरमा रहेको प्रमाणहरू भेटिन्छन्। यसैगरी पाण्डवहरूले गुप्तबास आरम्भ गरेको ठाउँ समनपुर हो भने गुप्तबास सफल हुने मनोकामनासहित गरिएको छठपर्वको भूमि पनि यहीको बागमती किनार हो। स्थानीयले छठपर्वको उद्भव भूमि मान्दै आएको भए पनि यसको उचित प्रचारप्रसार हुन सकेको छैन। लोकमान्यताअनुसार छठीमाई सूर्यपत्नी हुन्। छठ पूजामा सूर्य र छठीमाई दुवैको पूजा गरिन्छ। कात्तिक शुक्ल पञ्चमी तिथिको राति गरिने खरना पूजा मूल पूजा हो। खरना नगर्नेले छठ गर्न मिल्दैन तर छठ नगरी खरनामात्र पनि गर्न सक्छन्। अझै पनि लोकजीवनमा धेरै नरनारीले खरना व्रतमात्र गरेको पनि पाइन्छ। खरनामा छठीमाईको पूजा गरिन्छ। कुनै मूर्ति वा प्रतीक हुन्न, बनाइन्न। खरनामा चढाइने सामग्रीमा खीर, मुला र चामलको पिठोको रोटी मुख्य हुन्। कालान्तरमा उपलब्धता तथा सहजताका आधारमा अन्य स्थानीय कृषि उत्पादनहरू पनि समावेश भएका हुन् तथा अझै पनि थपिँदै गएका छन्। सोझो बुझाइले यो चार दिनको हुन्छ तर वास्तवमा यो छ दिनको पर्व हो। गोवर्धन पूजाको दिन छठको संकल्प गरिन्छ। गाउँटोलका व्रतालुहरू अनिवार्य रूपमा एकले अर्कालाई, घरपरिवारलाई सरापेर व्रतको सामूहिक संकल्प गर्दछन् अर्थात् घरका सबैको सुखको कामना गर्दै व्रतको संकल्प लिने गरिन्छ। यसै दिन छठपर्वको लागि माटोको चुलो बनाउने काम व्रतालुहरूले गर्दछन्। त्यही चुलोमा मात्र व्रतका सामग्रीहरू पकाउनुपर्ने चलन छ। एक दिन बिराएर शुक्ल चतुर्थीको दिन नहाखाएके अर्थात् नुहाएर खाने दिन आउँछ। वास्तवमा छठव्रतको संकल्प लिँदा नै हरेक व्रतालु अनिवार्य रूपमा नुहाएर सहभागी भएका हुन्छन् र छठको पारन नभएसम्म अनिवार्य रूपमा हरेक बिहान नुहाउने गर्दछन् तर नहाखाएके दिनको विशेषता यो हुन्छ कि व्रतालुहरूले एकापसमा आफ्नो घरमा उत्पादन भएका तरकारीहरू बाँड्दछन्। नहाखाएके दिन राति व्रतालुसहित सम्पूर्ण परिवारमा प्रिय र उत्तम तर शुद्ध शाकाहारी भोजन गरिन्छ। खरनाको लागि व्रत बस्नुपर्ने भएकोले सबैले यस भोजनलाई अन्तिम मान्दछन्। नहाखाएके दिनको भोलिपल्ट खरना हो। दिनभर निराहार व्रत बसी साँझको समयमा खरनापूजा गरिन्छ। खरनाको प्रसाद पनि बाँड्ने चलन छ। छठको व्रत गर्ने परिवारले एकापसमा खरनाको प्रसाद आदानप्रदान गर्ने तथा जुन परिवारमा व्रत हुँदैन त्यस परिवारमा पनि पुयाउने काम हुन्छ। यस व्रतको प्रसाद कसैले माग्दैन तर हरेक घरमा भने पुगेको हुन्छ। यद्यपि कुनै घरमा कसैको मृत्यु भएको वा जन्मेको छ भने तिनीहरूको लागि व्रतको रीति केही फरक हुन जान्छ। व्रतको सम्पूर्ण विधिमा आफू संलग्न हुँदैनन्, अरूबाट भने गर्न लगाउँछन्। खरनामा छठीमाईको पूजा गरेर प्रसाद ग्रहण गरेपछि फेरि निराहार व्रतारम्भ हुन्छ। षष्ठीको दिन निराहार व्रत बसी नदी वा पोखरीको किनारमा अस्ताउँदो सूर्यलाई अर्घ दिइन्छ। आजभोलि घाटलाई अत्यधिक सजाइन थालिएको छ। वास्तवमा जलाशयलाई सफा र शुद्ध राख्नुपर्छ, यसको किनार पनि पूजनस्थली हो भन्ने सन्देश दिएको छ पर्वले। पहिले केराको थम्बा, अशोकको पत्ता र विभिन्न रंगीन कागजले सजाइने गरेको छठघाटको मौलिकतामाथि आधुनिक सजावटले अतिक्रमण गरिसकेको छ। अस्ताउँदो सूर्यलाई अर्घ दिएपछि घाटमै रात बिताउने वा घर फर्किन पनि सकिन्छ। आजभोलि घाटमै बस्ने चलन अत्यधिक भइसकेको छ। जहाँ रहे पनि व्रतालुहरूले फेरि छठीमाई पूजा गर्दछन् र कोसिया भर्दछन्। कोसिया अनिवार्य अनुष्ठान हो। अनि सक्नेले रातभर जाग्राम बसेर र नसक्नेले निदाएर पनि निराहार रही उज्यालो हुनुअगावै स्नान गरी उदाउँदो सूर्यको प्रतीक्षा गर्दछन्। सूर्योदय भएर घाटबाट राम्ररी देखिन थालेपछि वा कुहिरो तथा अन्य कारणले नदेखिँदा पनि बेला भएमा सूर्यलाई पुनः अर्घ दिइन्छ। अर्घ दिएसँगै रातभर जाग्राम बसेको ठाउँमा निर्माण गरिएको श्रीसप्तालाई जलाभिषेक गरेपछि व्रत सम्पन्न हुन्छ। जलाशयको शुद्धता र सफाइ, सामूहिकताको विकास र निरन्तरता, सामाजिक समानता र समता, शरीरको आन्तरिक र बाह्य शुद्धि, आध्यात्मिकता र आस्था, स्थानीय कृषि उपजको सम्मान र उपयोग आदि छठपर्वका विशेषताहरू हुन्।"
विश्व तेक्वान्दोका अध्यक्ष नेपालमा,"काठमाडौं : विश्व तेक्वान्दोका अध्यक्ष डा चुङ वन चो चौथो पटक नेपाल भ्रमणमा आएका छन्। उनी चौथो पटक नेपाल भ्रमणमा आएका हुन्। नेपाल तेक्वान्दो संघको आयोजनामा हुने भनिएको चौथो माउन्ट एभरेष्ट अन्तर्राष्ट्रिय तेक्वान्दो प्रतियोगिताका लागि उनलाई नेपाल भ्रमणको निम्तो दिइएको थियो। तर, प्राविधिक कारण सो प्रतियोगिता स्थगित भएको छ। डा चो जीसीएस इन्टरनेसनलको काठमाडौं कन्भेन्सनका लागि बुधबार नेपाल आएका छन्। उनी जीसीएसका अध्यक्ष पनि हुन्। जीसीएस इन्टरनेसनलको काठमाडौं कन्भेन्सन शुक्रबार आयोजना हुँदै छ। नेपाल भ्रमणमा रहँदा चोले सरकारका उच्चपदस्थ व्यक्तिसँग भेटघाट गर्ने कार्यक्रम तय भएको नेपाल तेक्वान्दो संघले जनाएको छ। चोको भ्रमणले नेपाल तेक्वान्दो संघसँगको सम्बन्ध र पारस्परिक सहयोग अभिवृद्धिसँगै नेपालमा तेक्वान्दो खेलको विकास र विस्तारमा महत्वपूर्ण हुने जनाइएको छ। डा चोलाई त्रिभुवन अन्तर्राष्ट्रिय विमानस्थलमा नेपाल तेक्वान्दो संघका अध्यक्ष प्रकाशशम्शेर राणालगायत पदाधिकारीले स्वागत गरेका थिए।"
उदयपुरमा डेंगी हुँदा २५७ जना बिरामी,"उदयपुर : उदयपुरमा डेंगीका बिरामी बढ्न थालेका छन्। महामारीकै रूपमा फैलिएको डेंगीबाट पछिल्लो तीन महिनामा २ सय ५७ जना संक्रमित भएका छन्। डेंगीबाट कटारी नगरपालिकाका २९ वर्षीय एक पुरुषको साउन १० गते ज्यान गएको छ। जिल्ला स्वास्थ्य कार्यालयका प्रमुख रामनरेश ठाकुरका अनुसार जिल्लाका चार वटा नगरपालिकामा गरिएको परीक्षणबाट उक्त संख्यामा पुष्टि भएको हो। लामखुट्टेको टोकाइबाट हुने डेंगी संक्रमणले बिरामीको संख्या दिनानुदिन बढ्दै गएको उनले बताए। ठाकुरका अनुसार सबैभन्दा बढी त्रियुगा नगरपालिकामा १ सय ४९ जनामा संक्रमण पुष्टि भइसकेको छ। त्यसैगरी बेलका नगरपालिकामा ६२, चौदण्डीगढी र कटारी नगरपालिकामा २३२३ जनामा संक्रमण पुष्टि भएको उनले बताए। संक्रमितमध्ये सबैभन्दा बढी महिला छन्। सरकारीबाहेक निजी अस्पतालमा उपचार गराएका बिरामीहरूको तथ्यांक यसमा समावेश नरहेको उनले बताए। निजी अस्पतालमा पनि बिरामीको चापउस्तै बढेको उनले बताए। जिल्ला अस्पतालमा उपचार गर्न जाने दैनिक एक हजार हाराहारी बिरामीमध्ये ६० प्रतिशतभन्दा बढी ज्वरोकै आउने गरेको अस्पताल प्रशासनले जनाएको छ। उता स्वास्थ्य कार्यालयले सबै स्थानीय तहहरूलाई सचेत भएर रोकथामका लागि योजना बनाउन आग्रह गरेको छ। डेंगीको मुख्य स्रोत लामखुट्टे भएकाले लामखुट्टेबाट बच्न सरसफाइमा ध्यान दिन आग्रह गरेको छ। पानी जम्न नदिने, जमेको पानी फालिहाल्ने, झुल टाँगेर सुुत्ने, बाहुला भएको लुगा लगाउन आग्रह गरेको छ। त्यस्तै स्थानीय तहहरूले लामखुट्टे मार्ने विषादी छर्न (स्प्रे उपकरण)को प्रयोग गर्न पनि सुझाएको छ। जसअनुसार चौदण्डीगढी नगरपालिका, त्रियुगा नगरपालिकाले केही दिनयता डेंगी नियन्त्रणका लागि लामखट्टे मार्ने उपकरणको प्रयोग गर्दै गाईघाट, बेल्टार बजारलगायत विभिन्न वडा पुगेर औषधि छर्ने काम गरिरहको जनाएको छ। अन्य स्थानीय तहहरूले पनि लामखुट्टे मार्ने उपाय अपनाइरहेको खबर आएको स्वास्थ्य कार्यालयले जनाएको छ। डेंगीका बिरामी बढ्दै जाँदा उपचारमा समस्या देखिएको छ। ५० वेडको स्वीकृति पाएको अस्पतालमा दैनिकजसो डेंगीका बिरामी भर्ना हुन थालेपछि बड अभाव हुन थालेको अस्पताल प्रशासनले जनाएको छ। ज्वरो आएका शंकास्पद बिरामीलाई रगत चेकजाँच गर्दा डेंगी देखिएको हो। यसैबीच, उदयपुरको त्रियुगा नगरपालिकाले डेंगी बारेमा स्थानीयलाई सचेत बनाउन खोज र नष्ट गर अभियान थालनी गरेको छ। पालिकामा डेंगी संक्रमणका बिरामी बढ्न थालेपछि नगरपालिकाले खोज र नष्ट गर अभियान सुरु गरेको हो। नगरपालिकाको स्वास्थ्य शाखाले १६ वटै वडा कार्यालय, स्वास्थ्य संस्था, सामुदायिक तथा संस्थागत विद्यालय, टोल विकास संस्थालाई जानकारी गराउँदै डेंगीको व्यवस्थापन र नियन्त्रण अभियान सञ्चालनका लागि निर्देशन दिइएको नगरपालिकाका नगर प्रमुख बसन्त बस्नेतले बताए। डेंगी संक्रमण रोकथाम, नियन्त्रण र न्यूनीकरणका लागि सरोकारवालासँग समन्वय गरी जनस्तरसम्म सचेतनाका क्रियाकलाप गरी लामखुट्टेको बासस्थान र अन्डा पार्ने ठाउँ खोजी गरी लार्भा नष्ट गर्न खोज र नष्ट गर अभियान सञ्चालन गरिएको उनले बताए। आआफ्नो घर वरपर सरसफाइ गरी पानी जम्न नदिने, खाडल पुर्ने र टिनका डब्बा, टायर, गमला, फूलदानी, बाल्टीमा पानी जम्न नदिने, विद्यालय तथा सरकारी कार्यालयहरूमा शुक्रबार कार्यालय परिसर पूर्ण सरसफाइ गर्ने, टोल विकासहरूलाई आफ्नो टोल आफैं सफा राखौं डेंगी संक्रमणलाई कम गरौैं भनेर अभियानमा सबैमा सचेतना समेत फैलाउने योजनाले अभियान सुरु गरिएको स्वास्थ्य शाखाका अधिकृत उपेन्द्र कार्कीले जानकारी दिए।"
दिनेशका कीर्तिमानै कीर्तिमान,"दिनेश सुनारलाई झट्ट हेर्दा लाग्दैन कि उनी विश्व कीर्तिमानी हुन् भनेर। हौसत नेपालीको उचाइका सुनारले हासिल गरेको उपलब्धि भने सगरमाथाभन्दा पनि उँचो छ। एकपछि अर्को कीर्तिमान र उपलब्धिले दिनेशलाई सगरमाथाजस्तै उँचो बनाएको छ। उनले हासिल गरेको उपलब्धि देशकै लागि गर्व गर्न लायक छ। दिनेशले आफ्नो नामको पछाडि उपनाम राखेका छन्, पार्कर । यो उपनाम धेरैका लागि नौलो भए पनि पार्कर एउटा खेल हो, जसमा मार्सल आर्ट्स, एथलेटिक्स र जिम्न्यास्टिकको समिश्रण हुन्छ। साहसिक यो खेलको चर्चा नेपालमा भने कमै मात्र हुने गरेको छ। राज्यको उदासीनताले यो खेल नेपालमा फस्टाउन सकेको छैन। तर, ओझेलमा परेको यही खेलबाट दिनेशले १८ पटक विश्व कीर्तिमान बनाइसकेका छन्। दिनेश ७८ वर्षको उमेरदेखि उल्टोसुल्टो गरेर उफ्रिरहन्थे। अर्थात उनी निकै चकचके थिए। उनको त्यही स्वभावका कारण परिवारले काठमाडौंमा पटकपटक डेरा सर्नुपरेको थियो। उनी चलचित्रमा नायक उफ्रिएजस्तै उफ्रिन खोज्थे। धेरै चकचक गर्दा धेरैको कुटाइ पनि खाए। धेरैपटक चोटपटक पनि लाग्यो। तर, उनको चकचकेपनमा कमी आएन। खोटाङको हलेसी तुवाछुङ नगरपालिकाको राजापानीका उनी स्कुलमा राम्रै विद्यार्थी थिए। २०६४ सालमा गाउँमा सबै भेला भएको समयमा स्कुलको पुरस्कार वितरण समारोहमा स्कुलकै छतबाट उल्टी जम्प हान्दै पुरस्कार लिएपछि उनको चर्चा सुरु भयो। बुढापाका सबै चकित भए। कसैले बाँदर, कसैले हनुमान, कसैले पहलमान, कसले उड्ने मान्छे भने। त्यहींदेखि आफू भाइरल भएको उनी बताउँछन्। त्यो हल्ला एक कान दुई कान हुँदै अर्को स्कुलमा पनि पुग्यो। त्यहाँ उडेर नै स्कुल नाघिदिन्छ भन्ने खबर फैलिइसकेको थियो। पालैपालो स्कुलहरूले उनलाई कार्यक्रममा स्टन्ट गर्न बोलाउँथे। घरमा चाहिँ कतिले तेरो छोरा उड्दाउड्दै लडेर मर्छ भनेर बुवाआमालाई कुरा लगाइदिन्थे। २०६८ सालमा सनतकुमार बस्नेत सशस्त्र प्रहरी बलको आईजीपी थिए। खोटाङका उनले आफ्नो गाउँमा बुवाआमाको नाममा खुला भलिबल र नृत्य प्रतियोगिता आयोजना गरेका थिए। काठमाडौंबाट ठूला मान्छे आउँदैछन् तैले त्यहाँ आफ्नो प्रदर्शन देखाइस् भने मौका पाउँछस् भनेर धेरैले दिनेशलाई उक्साएपछि उनी बिहान चारै बजे जंगलको बाटो खाली खुट्टै दौडिएका थिए। चार घन्टाको बाटो थियो। आफूलाई कार्यक्रममा आफ्नो प्रदर्शन देखाउने मौका दिनुपर्छ भन्नका लागि उनी बस्नेतलाई भेट्न दौडिएका थिए। आईजीपी बस्नेत पूरा सुरक्षाकर्मीको घेरामा हेलिकप्टरबाट ओर्लिए। तर, उनले आयोजकलाई भने मनाइसकेका थिए। खाली खुट्टा स्कुलको छतमा चढेर दिनेशको उल्टी जम्प हान्दै ओर्लिएको प्रदर्शनबाट आईजीपी बस्नेत पनि हेरेको हेरै भए। बस्नेतले बोलाएर दिनेशका बारेमा जानकारी लिए। बक्सिस स्वरुप उनले तीन हजार रुपैयाँ पनि दिए। एसएलसीको तयारीमा रहेका दिनेशलाई एसएलसीपछि काठमाडौं भेट्न बस्नेतले भने। त्यसपछि एसएलसी दिएको भोलिपल्टै उनी काठमाडौं हानिए। सशक्त प्रहरी बलको हेडक्वाटर हलचोक पुगे। आईजीपी बस्नेतले दिनेशको तारिफ गर्दै सशस्त्रका तत्कालीन खेलकुद प्रमुख प्रेमकुमार श्रेष्ठलाई जिम्मा लगाइदिए। उनले सशस्त्रका पदाधिकारीसामु सडकमा उल्टो जिम्न्यास्टिकका साथै भित्तामा जम्प गरेर आफ्नो प्रतिभा देखाइदिए। त्यो देखेपछि प्रेमले दिनेशलाई जिम्न्यास्टिक संघको जिम्मा लगाइदिए भने सशस्त्रमा उनलाई खेलाडीको हिसाबमा ६ महिनाको करार जागिर दिलाइदिए। त्यसपछि उनको यात्रा सुरु भयो, त्रिपुरेश्वरस्थित जिम्न्यास्टिक हलमा। जहाँ उनले पहिलोपटक जिम्न्यास्टिकक सामग्री देखेका थिए। आफूले देखाउँदै आएको कलाभन्दा जिम्न्यास्टिक भिन्न पाए। उनले प्रदर्शन गर्ने कला पार्कर थियो। तर, उनलाई त्यो खेलका बारेमा थाहा थिएन। जम्प, रोल, रनिङ, स्विङ, क्लाइम्बिङ, भल्टिन पार्करमा थियो। जिम्न्यास्टिक र पार्करको सम्बन्ध नङ र मासुजस्तै हुन्छ। जिम्न्यास्टिकमा फ्लोर एक्सरसाइज, रिङ, भल्ट, हाइ बार, प्यारालल बार, पोमल हर्स गरी ६ विधामा प्रतियोगिता हुन्छ। अहिले पार्कर पनि जिम्न्यास्टिकमै समावेश भएको छ। सन् २०१४ मा प्रथम लुम्बिनी च्याम्पियनसिपमा उनले जिम्न्यास्टिकमा स्वर्ण पदक जितेका थिए। युट्युब हेर्दै जोरपाटीको बालुवाखानीमा गएर उनी नियमित जम्प हान्थे। त्यही भिडियो युट्युबमा हेर्दै गर्दा वाल ब्याक समरसल्ट, लङगेस्ट ब्याक लिभमा विश्व कीर्तिमान राखेको थाहा पाए। यस्तोमा पनि गिनिज बुक अफ वल्र्ड रेकर्ड हुँदोरहेछ भन्ने थाहा पाए। त्यसपछि विश्व कीर्तिमान बनाउँछु भन्ने हुटहुटी जाग्न थाल्यो। अनि सुरु भयो, विश्व कीर्तिमानको तयारी। तर, यो कसरी दर्ता गर्ने, कोको मान्छेलाई भेट्ने उनलाई केही थाहा थिएन। सुरुमा मान्छेले यसमा विश्व कीर्तिमान बनाउँछुभन्दा पागल भन्थे, धेरैले पत्याउँदैनथे। विश्वमा यस्तो स्टन्ट हान्ने कति हुन्छन् कति भन्थे, दिनेश भन्छन्, एक वर्ष त विश्व कीर्तिमानको आधिकारिक मान्छे खोज्नै बित्यो। द मस्ट ट्विस्टिङ ब्याक फ्लिप्स अफ वाल इन वान मिनेट अर्थात् एक मिनेटमा सबैभन्दा जिउको पछाडिको भाग ३६० डिग्रीमा घुमाउनुपर्ने कीर्तिमानका लागि गिनिज बुकले उनलाई समय दियो। एक मिनेटमा १५ पटक घुमाएको विश्व कीर्तिमान थियो, त्यसलाई तोड्न उनले १६ पटक जिउ घुमाउनुपर्ने भयो। सन् २०१६ मा विश्व कीर्तिमानका लागि तयारी गर्दा देब्रे खुट्टा भाँचियो। तीन महिना त उनी प्लास्टर लगाएर अस्पताल नै बसे। एक वर्षसम्म दौडिन हुँदैन, आराम गर्नुपर्छ भनेर डाक्टरले भनिदिए। उनलाई चिन्ताले सताउन लाग्यो। ब्रुस लीको आत्मकथा अस्पतालको बेडमा पढ्दा उनलाई उर्जा मिल्थ्यो। ज्यान अस्पतालमा भए पनि ध्यान जोरपाटीको बालुवाखानी र त्रिपुरेश्वरमा पुग्थ्यो। प्लास्टर खोलेको दिन डाक्टरले ३४ महिना थप केही नगर्नु भने पनि त्यही दिन त्रिपुरेश्वर पुगेर एक खुट्टाले अभ्यास गर्न थाले। पुरानै अवस्थामा फर्किन उनलाई ८९ महिना लाग्यो। सन् २०१७ जुन १ मा गिनिज बुक अफ वल्र्ड रेकर्डस्का लागि सशस्त्र प्रहरी मुख्यालयमा धेरैलाई साक्षी राखेर प्रयास गरे। एक मिनेटमा १८ पटक जिउ घुमाएर गरेको प्रयासलाई अक्टोबरमा गिनिज बुक अफ द वल्र्डले विश्व कीर्तिमान भएको प्रमाणित गरिदियो। उनलाई त्यो दिन संसार नै जितेजस्तो अनुभव भयो। उनले त्यो दिन आफूले गरेका कठिनाइ, भोगाइ र दुःखद क्षण सम्झिए। बास्केटबल फ्री स्टाइलरमा विश्व कीर्तिमान बनाएका थानेश्वर गुरागाईंले उनलाई त्यो विश्व कीर्तिमानका लागि सघाएका थिए। थानेश्वरको नाममा २३ विश्व कीर्तिमान छन्। विश्व कीर्तिमानसँगै उनी विभिन्न देशको समाचारमा छाए। विश्व पार्कर संघले त्यो देखेर उनलाई सन् २०१८ मा अमेरिकामा विश्वकप खेल्ने निमन्त्रणा दियो। त्यसअघि कुनै नेपालीले पार्करको विश्वकप खेलेका थिएनन्। अमेरिकाको फ्लोरिडामा भएको विश्वकपमा तीन वटाको फाइनल राउन्डमा पुग्दै उनी शीर्ष १० मा पर्न सफल भए। त्यही समयमा उनले पार्कर इन्स्ट्रक्टरको प्रशिक्षण पनि लिए। जसले उनी नेपालको पहिलो पार्कर इन्स्ट्रक्टर बने। नेपाल फर्किएर फेरि उनले विश्व कीर्तिमान बनाए। यस पटक उनले द मोस्ट ब्याकवार्ड समरसल्ट एगेन्सट द वाल इन थर्टी सेकेन्ड मा विश्व कीर्तिमान बनाएका थिए। यसमा भित्तामा खुट्टाले टेको लगाएर उल्टो घुम्नुपर्ने थियो। उनले ३० सेकेन्डमा १६ पटक घुमिदिए। पुरानो विश्व कीर्तिमानभन्दा एक पटक बढी उल्टो घुमे। उनले यसैगरी १८ विश्व कीर्तिमान बनाइसकेका छन्। पछिल्लो दुई दशकदेखि उनी यो क्षेत्रमा छन्। उनी पछिल्लो समय अमेरिकाको न्युयोर्कमा बस्छन्। त्यहाँ रहँदा पनि विश्व कीर्तिमानकै लागि प्रयास गरिरहेकै हुन्छन्। उनका १८ कीर्तिमानहरूमा मोस्ट ड्राइभ रोल इन वान मिनेट, द मोस्ट ब्याकवार्ड समरसल्ट एगेन्सट द वाल इन थर्टी सेकेन्ड, द मोस्ट वेस्टर इन थर्टी सेकेन्ड, द मोस्ट ट्रक जम्प इन वान मिनेट, द मोस्ट लेटरल जम्प बु्ररपेस इन वान मिनेट, द फास्टेड गेनर्स ब्ल्याकफ्रिप, द मोस्ट कन्सेक्युटिभ ब्याकवाड्स ह्यान्ड स्पाइरिङ विथ द फुटबल, द मोस्ट स्यान्डिङ ब्याकवार्ड समरसल्ट इन वान मिनेट र द मोस्ट स्ट्यान्डिङ ब्लाइन्डबोल्डेड ब्याकवार्ड समरसल्ट इन वान मिनेट छन्। यस्तै द मोस्ट बटरफ्लाई ट्विस्ट इन वान मिनेट, द मोस्ट ट्विस्ट ब्याकवार्ड समरसल्ट ब्रुरपिज इन वान मिनेट, द मोस्ट ब्याक समरसल्ट ह्वाइल स्पिकिङ इन थर्टी सेकेन्ड, द मोस्ट स्ट्यान्डिङ फुल ट्विस्ट ब्याकफ्लिप इन थर्टी सेकेन्ड, द मोस्ट स्ट्यान्डिङ फुल ट्विस्ट ब्ल्याकफिलिप इन थर्टी सेकेन्ड, द मोस्ट ब्याकवार्ड समरसल्ट्स अन अ ट्रिमपोलाइन इन वान आवर, द मोस्टे ट्विस्टिङ ब्ल्याकफिलिप अफ अ वान इन थर्टी सेकेन्ड, द मोस्ट ब्याकवार्ड समरसल्ट अगेस्ट द वाल इन थर्टी सेकेन्ड र द मोस्ट ट्विस्टिङ ब्याकफिलिप अफ अ वाल इन वान मिनेट विश्व कीर्तिमान बनाएका छन्।"
चाँदीको जलप लगाएर नोट बेच्ने शाक्य पक्राउ,"काठमाडौं : नोट भन्नासाथ प्लास्टिक वा कागजको भन्ने बुझिन्छ। तर, भक्तपुरका एक सुनचाँदी व्यवसायीले चाँदीको नोट बनाएर अवैध रूपमा बिक्री वितरण गरेका छन्। दसैंतिहार जस्ता चाडपर्वको मौका छोपी अवैध रूपमा चाँदीको नोट बनाएर बेचबिखन गरेको आरोपमा भक्तपुरका सोहिल शाक्य पक्राउ परेका छन्। नेपाल प्रहरीको केन्द्रीय अनुसन्धान ब्युरो सीआईबी का प्रबक्ता होबिन्द्र बोगटीका अनुसार भक्तपुर ७ का शाक्यले सूर्यविनायकमा दुईवटा सुनचाँदी पसल सञ्चालन गर्छन्। उनले भक्तपुरको सूर्यविनायक८ सिपाडोलमा सञ्चालन गरिरहेको ईन्द्र ज्वेलर्स सुनचाँदी पसलमा नक्कली नोटमा चाँदीको जलप लगाएर चाँदीको नोट भन्दै बिक्रीवितरण गरेका थिए। उनले चाँदीको जस्तो देखिने नक्कली नोट एक हजार रूपैयाँ र पाँच सय रुपैयाँका बनाउने गर्थे। प्रहरीका अनुसार शाक्यले सामाजिक सञ्जालमा विज्ञापन नै राखेर चाँदीको नोट पाइने सूचना सार्वजनिक गरेका थिए। उनको साथबाट प्रहरीले चाँदीको जलप भएको नक्कली नोटसमेत बरामद गरेको छ। सीआईवी प्रबक्ता बोगटी भन्छन्, प्रहरीले उनको पसलबाट सेतो प्लास्टिकले लेमिनेसन गरेको चाँदीको जस्तो देखिने नेपाली एक हजार दरका १ सय १३ थान र ५ सय दरका २८ थान नक्कली नोटहरू फेला पारेको थियो। सुनचाँदी व्यवसायी सोहिल शाक्यले चाँदीको नक्कली नोटलाई १५ सय रूपैयाँका दरले बिक्री गर्ने गरेका थिए। उनले दसैं तिहारलाई लक्षित गर्दै दसैं अगाडिबाट नै ठूलो मात्रामा अवैध रूपमा चाँदीको नोट बनाएर बिक्री गरेको हुनसक्ने प्रहरीको अनुमान छ। चाँदीका सिक्का बनाउने पुरानै प्रचलन हो। तर चाँदीकै नोट खोटा मुद्रा भन्दै बिक्री गरेको भने पहिलो घटना भएको सीआईवी प्रबक्ता वोगटीले बताए। उनी भन्छन्, नक्कली नोटमा चाँदीले लेप गरेर त्यसलाई बाहिरबाट लेमिनेसन गरेर उनले चाँदीको नोट बनाउने गरेका थिए। उनीविरुद्ध अनुसन्धान भइरहेको छ।"
"अमेरिकी डलर अहिलेसम्मकै उच्च, १ डलर किन्न १३५ रुपैयाँ खर्चिनुपर्ने",काठमाडौं : नेपालमा अमेरिकी डलरको मूल्य अहिलेसम्मकै उच्च भएको छ। नेपाल राष्ट्र बैंकले जारी गरेको दररेटअनुसार अमेरिकी डलरको बिक्री मूल्य १३५१६ पुगेको छ। त्यस्तै खरिद मूल्य भने १३४५६ रुपैयाँ रहेको छ। अघिल्लो दिन बुधबार डलरको बिक्री मूल्य १३४८८ र खरिद मूल्य १३४२८ रुपैयाँ रहेको थियो। अमेरिकाको राष्ट्रपतिमा डोनाल्ड ट्रम्प निर्वाचित भएको भोलिपल्ट डलरको मूल्य वृद्धि भएको हो। त्यस्तै युरोको बिक्री मूल्य १४४८६ र खरिद मूल्य १४४२१ रहेको छ। त्यस्तै पाउन्ड स्टर्लिङको बिक्री मूल्य १७३९७ र खरिद मूल्य १७३२० रहेको छ। यता अष्ट्रेलियन डलको बिक्री मूल्य ८८७३ र खरिद मूल्य ८८३३ रहेको छ।
श्रीमती हत्या आरोपमा पक्राउ परेकाहरू पुर्पक्षका लागि थुनामा,उदयपुर : श्रीमती हत्या प्रकरणमा पक्राउ परेका दुई जनालाई जिल्ला अदालत उदयपुरले मुद्दाको टुंगो नलागेसम्म पुर्पक्षका लागि थुनामा पठाउने आदेश दिएको छ। पूर्व श्रीमतीलाई काटेर टाउको बोकेर हिंडदै गरेको अवस्थामा पक्राउ परेका त्रियुगा नगरपालिका६ जलजलेका र मट्टितेल छर्केर आगो लगाउने बेलका नगरपालिका८ का व्यक्तिलाई अदालतले पुर्पक्षका लागि थुनामा पठाउने आदेश दिएको हो। न्यायाधीश दिपककुमार खरेलको इजलासले पूर्व श्रीमतीको टाउको छिनाउने ताप्ली गाउँपालिका वडानं ४ थानागाउँ घर भई त्रियुगा नपा ६ जलजले बस्ने ३६ वर्षीय जंगबहादुर घिसिङ तामाङलाई पुर्पक्षका लागि कारागार पठाउने आदेश दिएको हो। त्यसैगरी न्यायाधीश हरिश्चन्द्र इङ्गनामको इजालासले श्रीमतीलाई आगो लगाउने बेलका ८ का ४८ वर्षीय दानबहादुर राईलाई पनि थुनामा पठाउने आदेश दिएको हो। गत असोज २२ गते तामाङले सामान्य विवादमै पूर्व श्रीमती २८ वर्षीय प्रमिला लामालाई धारिलो हतियार खुकुरीले घाटीमा छिनाएको जिल्ला प्रहरी कार्यालयका प्रमुख एसपी हरीहरनाथ योगीले बताए। श्रमतीको हत्यापछि तामाङले टाउको हातमा लिएर जलजले बजार घुम्दै गरेको अवस्थामा प्रहरीले पक्राउ गरेको थियो। त्यसैगरी असोज २२ गते घरायसी विवादमा दानबहादुरले राती ९:३० बजे ४० वर्षिय श्रीमती पूर्णकुमारी राईलाई घरको भान्सा कोठामा शरीरमा मट्टीतेल छर्किएर आगो लगाएको उनले बताए। आगलागीबाट उनको छाती र खुट्टाको भाग जलेकोमा तत्कालै बिराटनगर स्थित पारस अस्पतालमा उपचारकालागि लगिएको थियो। आगोले जलेर घाइते भएकी पूर्ण कुमारीको बिराटनगरस्थित पारस अस्पतालमा उपचारको क्रममा ज्यान गएकोले एसपी योगीले बताए।
"छठको उल्लास, आज अस्ताउँदो सूर्यलाई अर्घ दिइँदै","जनकपुरधाम : धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट छठ पर्वअन्तर्गत आज अस्ताउँदो सूर्यलाई अर्घ दिइने भएको छ। अहिंसाप्रति मानवको रुची बढाउने र सबै जीवहरूप्रति सहानुभूति राख्न अभिप्रेरित गर्ने छठअन्तर्गत आज सझुका अर्घ दिइने भएको छ। पछिल्लो समयमा छठ तराई मधेसमात्र नभई देशकै महत्वपूर्ण पर्वको रूपमा परिचित हुँदै राजधानी काठमाडौंमा समेत भव्यतापूर्वक मनाइँदैछ। चैत शुक्ल चतुर्थीदेखि सप्तमीसम्म चार दिनसम्म मनाइने छठ पर्वको पहिलो दिन नुहाएर चोखो भई खाने विधिलाई नहायखाय भन्ने गरिन्छ। खासगरी महिलाहरूले मनाउने यस पर्वमा प्रारम्भ भएसँगै चोखो चनाखो भएर सम्पूर्ण विधिहरु गर्नुपर्ने मान्यता रहिआएको जनकपुर उपमहानगरपालिका १४ बस्ने सुनिता सिंह महतो बताउँछिन्। छठ पर्वको दोस्रो दिन खरना विधिको तयारी गरिन्छ। सामाजिक सद्भाव एवं उल्लासको पर्व छठको दोस्रो दिन ब्रतालुहरूले रातिमा मिठा (सख्खर)मा बनाइएको खीर खाएको विधिलाई खरना भन्ने गरिन्छ। भागवान सूर्य देवको उपासना गरिने छठमा व्रतालुले व्रत सङ्कल्प गरेको भाकल अनुसारको केरा, उखु, भान्टा, दूध, माटोको हात्ति, ढकनी, चढाउने परम्परा छ। छठ पर्वको मुख्य दिन मानिने षष्टी तिथिका दिन एक बिहानै नुहाई धुआई गरी निराहार व्रत बसेका व्रतालुले बेलुका अस्ताउँदो सूर्यलाई कम्मर सम्म छोप्ने जलाशयको पानीमा उभिएर अर्घ दिने परम्परा छ। तराई मधेसमा यस विधिलाई साँझको अर्घ अर्थात सझुका अर्घ भनिन्छ। पोखरी, इनार, तलाउ, नदी, आदि ठाउँहरूमा टेन्ट फूलमालाले सजाइएको घाटमै रातभरि जाग्राम बसेर सप्तमीका दिन बिहान उदाउँदो सूर्यलाई सूर्यलाई अर्घ दिएपछि यो पर्व सम्पन्न हुने परम्परा छ। विहानको उदाउँदो सूर्यलाई दिइने अर्घलाई भोरका अर्घ भनिन्छ। यसरी उदाउँदो सूर्यलाई अर्घ दिएपछि चैती छठ विधिवत रुपमा सम्पन्न हुन्छ। तराई मधेसको जिल्लाहरूमा छठ पर्व कार्तिक तथा चैत महिनामा मनाउने परम्परा रहेको छ। दुवै छठपर्वको हिन्दु धर्ममा विशेष महत्व रहेको साहित्यकार एवं संस्कृतिविद् डा राजेन्द्र विमल बताउँछन्। तथापि चैते छठ भन्दा कात्तिक छठ मनाउनेको संख्या अत्यधिक मात्रामा हुने गंगासागर पोखरी अभियान एवं सांसद रामअशिष यादवको भनाइ छ।"
टेक्सास कपमा सञ्जीवलाई दोहोरो स्वर्ण,"काठमाडौं : अमेरिकाकोमा आयोजना भएको टेक्सास कप अन्तर्राष्ट्रिय तेक्वान्दो च्याम्पियनसिपमा नेपाली खेलाडी सञ्जीव नेपालीले दोहोरो स्वर्ण जितेका छन्। टेक्सासमा किम्स तेक्वान्दो र टेक्सास तेक्वान्दो संघको आयोजनामा भएको च्याम्पियनसिपमा सञ्जीवले एकल पुम्से र बोर्ड ब्रेकिङमा स्वर्ण पदक जितेका हुन्। सञ्जीवले मास्टर अल्ट्रा ३३ देखि ४० वर्ष उमेर समूहको पुरुष एकल पुम्से र यही उमेर समूहको बोर्ड ब्रेकिङमा स्वर्ण जितेका हुन्। च्याम्पियनसिपमा नेपालसहित अमेरिका, मेक्सिको, कोलम्बियालगायत मुलुकका तीन सयभन्दा बढी खेलाडीले प्रतिस्पर्धा गरेका थिए। बारा निजगढका सञ्जीव पछिल्लो समय अमेरिका बस्दै आएका छन्। उनले अमेरिकाको ल्यानकास्टरमा सञ्चालित एभरेष्ट वल्र्ड क्लास तेक्वान्दोमा प्रशिक्षण गराउँदै आएका छन्। उनले अमेरिकाका विभिन्न राज्यमा आयोजना हुने प्रतियोगिताहरूमा पनि सहभागिता जनाउँदै आएका छन्। सञ्जीवले पछिल्लोपटक अमेरिकाकै लास भेगासमा आयोजना भएको अन्तर्राष्ट्रिय प्रतियोगितामा स्वर्ण पदक जितेका थिए। सो प्रतियोगितामा पनि उनले एकल पुम्से र बोर्ड ब्रेकिङमा गरी दोहोरो स्वर्ण चुमेका थिए। उनले विभिन्न अन्तर्राष्ट्रिय प्रतियोगितामा रेफ्रीजर्जको भूमिका पनि निर्वाह गर्दै आएका छन्।"
ट्रम्पोदय,"अमेरिका : अन्ततः दोस्रो कार्यकालका लागि डोनाल्ड ट्रम्प लोकप्रिय मतसहित ह्वाइट हाउस प्रवेश गर्ने भएका छन्। ४७औं अमेरिकी राष्ट्रपति पदका लागि भएको निर्वाचनमा ट्रम्पले अमेरिकी मतदातामध्ये आधाभन्दा बढी लोकप्रिय मतका साथ विजयी भएका छन्। आधिकारिक रूपमा घोषणा हुन बाँकी रहे पनि जितका लागि पर्याप्त इलेक्ट्रोरल प्राप्त गरिसकेका छन्। यो समाचार तयार पार्दासम्म केही राज्यको मतगणना अझै जारी छ। डेमोक्रेटिक पार्टीका उम्मेदवार वर्तमान उपराष्ट्रपति कमला ह्यारिसलाई पराजित गर्दै ट्रम्पले दोस्रो कार्यकालका लागि ह्वाइट हाउस यात्रा तय गरेका हुन्। अघिल्ला निर्वाचनहरूमा जस्तै यसपटक पनि स्वीङ राज्य अर्थात् परिवर्तनशील नागरिक बस्ने मतदाता नै निर्णायक बने। चरम महँगीबाट आजित भएका अमेरिकी मतदाताले आर्थिक विकल्प प्रस्तुत गरिरहेका पूर्वराष्ट्रपतिसमेत रहेका डोनाल्ड ट्रम्पलाई दोस्रो कार्यकालको जिम्मेवारी सुम्पेका छन्। स्वीङ राज्य मात्रै नभई लोकप्रिय मतसमेत डोनाल्ड ट्रम्पले आफ्नो पकडमा राख्न सफल भएका छन्। जसले गर्दा उनलाई सहजै ह्वाइट हाउस फर्काएको छ। यसपटकको चुनावमा ट्रम्पले पेन्सलभेनिया, जर्जिया र नर्थ क्यारोलिनाजस्ता महत्वपूर्ण राज्यहरूमा जित हासिल गरेका छन्। यसैगरी, टेक्सास, फ्लोरिडा, ओहायो, पेन्सलभेनिया, जर्जिया, उत्तर क्यारोलिना, हाइडाओ, इन्डियाना, आयोवा, मिसिसिपी, मिजोरी, मोनाटा, दक्षिण डकोटा, वेष्ट भर्जिनियाजस्ता राज्यहरूमा रिपब्लिकन पार्टीले लोकप्रिय मतका साथ जित हासिल गरेको छ। अर्कोतर्फ डेमोक्रेटिक पार्टीको बलियो प्रभाव रहेका राज्यहरू क्यालिफोर्निया, न्युयोर्क, न्यूजर्सी, म्यासाचुसेटस, मेरिल्यान्ड र भर्जिनियाजस्ता राज्यहरूमा जित हासिल गरेको छ। त्यसबाहेक डेमोक्रेटिक पार्टीले हवाई, रोड आइल्यान्ड र वासिङटन राज्यहरूमा समेत जित हासिल गरको छ। यस्तैगरी रिपब्लिकन पार्टीले सिनेटमासमेत बहुमत हासिल गरेको छ। जसले गर्दा ट्रम्पलाई आगामी प्रशासन सहज रूपमा चलाउन मद्दत गर्ने छ। रिपब्लिकन पार्टीले पश्चिम भर्जिनिया, ओहायोमा डेमोक्रयाट पार्टीको सिट जितेर सिनेटमा आफ्नो स्थान बलियो बनाएको हो। यस्तै, टेक्सास र फ्लोरिडामा पनि रिपब्लिकन पार्टीका उम्मेदवारहरूले जित हासिल गरेका छन्। सिनेटमा हाल ५१ रिपब्लिकन पार्टीको र ४२ सिट डेमोक्रयाट पार्टीको पक्षमा छ। यस निर्वाचनको समेत आधिकारिक घोषणा हुनभने बाँकी छ। कठोर र निर्भिक नेताका रूपमा चिनिएका डोनाल्ड टम्पले अमेरिका पहिलो दृष्टिकोणका साथ जित हासिल गर्न सफल भएका हुन्। उनको नेतृत्व शैली अक्सर सीधा, आक्रामक र विवादास्पदसमेत रहेको छ। यद्यपि मतदातालाई यही कार्यशैलीले नै आकर्षित गयो। ट्रम्पले निर्णयहरूमा चाँडो प्रतिक्रिया दिने र परम्परागत कूटनीतिक मर्यादालाई समेत बेवास्ता गर्नेगरेको पाइन्छ। ट्रम्पको काम गर्ने शैली १ छिटो काम गर्ने क्षमता : दोस्रो कार्यकालका लागि ह्वाइट हाउस प्रवेश गर्ने तयारी गरेका टम्पले छिटो निर्णय गर्ने क्षमता राख्दछन्। यही शैलीका कारण उनलाई समर्थकहरूले प्रभावशाली नेताका रूपमा चिन्दछन्। उनले सामाजिक सजाल टवीटर, फेसबुकजस्ता सजालहरूको पयोगमार्फत आफ्ना विचार तथा निर्णयहरू तत्कालै जनतासमक्ष पुयाउने गर्छन्। २ ट्रम्पको प्राथमिकता : दोस्रो कार्यकालका लागि उम्मेदवारी दिने चर्चा भएसँगै उनले अर्थतन्त्र सुधार, आप्रवासी नीति कडा बनाउने, ऊर्जा तथा विदेश नीतिमा अमेरिका फस्र्ट अर्थात् पहिले देशको नीति लिने घोषणा गरिसकेका छन्। ३ बाह्य दबाबको अवहेलना : ट्रम्पको कार्यशैली पार्टी र परम्परागत शैलीभन्दा आफ्नै योजनामा काम गर्न रुचाउँछन्। यसर्थ उनले बाह्य दबाब तथा आलोचनालाई बेवास्ता गर्दै आफना निर्णयहरूमा दृढ रहन्छन्। यो शैलीकै कारण उनलाई बाह्य दवाबको अवहेलना गर्ने नेता भनिन्छ। यद्यपि यो शैलीले उनलाई आफ्नो योजनामा काम गर्न सघाउँछ। ४ अर्थतन्त्र सुधार : पूर्व राष्ट्रपतिसमेत रहेका ट्रम्पले कर कटौती, व्यापार नीति कडा बनाउने र चीनसँगको व्यापार असन्तुलनलाई सम्बोधन गर्ने योजना अगाडि बढाउने बताउँदै आएका छन्। उनको प्राथमिकता अमेरिकामा रोजगारी र उत्पादन वृद्धि गर्ने बताउँदै आएका छन्। ५ आप्रवासन नीति कडा बनाउने : ट्रम्पले सीमा नियन्त्रणलाई अझ बलियो बनाउने र आप्रवासन नीति कडा पार्ने योजना अघि सार्दै आएका छन्। उनले सीमामा पर्खाल लगाउने योजनालाई पुनः प्राथमिकता दिने र गैरकानुनी आपवासन नियन्त्रण गर्ने योजना अघि बढाउन सक्नेछन्। ६ ऊर्जा स्वतन्त्रता : ट्रम्पको ऊर्जा नीतिमा प्रमुखता अमेरिकी प्राकृतिक स्रोतहरूको उपयोग गरी ऊर्जा स्वतन्त्रता हासिल गर्ने बताउँदै आएका छन्। उनले तेल र प्राकृतिक ग्यासको उत्पादन बढाउने तथा पेरिस जलवायु सम्झौताबाट बाहिरिने सम्भावना रहेको समेत बताउँदै आएका छन्। ७ विदेश नीति : ट्रम्पले अमेरिका फस्र्ट अर्थात देश पहिलेको नीति अवलम्बन गर्दै आएका छन्। चीन, इरान र उत्तर कोरियासँगको सम्बन्धमा कडा र स्पष्ट नीतिहरू अपनाउन सक्ने आकलन गर्न सकिन्छ। चीनलाई आर्थिक र शैन्य प्रतिस्पर्धामा अमेरिकाको मुख्य चुनौतीका रूपमा हेरेर नीतिहरू अघि बढाउन सक्नेछन्। माथि उल्लेखित नीति तथा कार्यक्रमहरू कार्यान्वयन गर्न सिनेटको बहुमतले समेत उनलाई यसपटक साथ दिएको छ। जसले गर्दा महत्वपूर्ण निर्णयहरू गर्न सघाउनेछ। अमेरिकामा चरम महँगीले च्यापिएका जनताले उत्ताउलो कार्यशैली रहे पनि ट्रम्पलाई नै चुनेका छन्। वर्तमान डेमोक्रेटिक पार्टीको नेतृत्वमाथि महँगी नियन्त्रण गर्न नसकेको आरोप लाग्दै आएको थियो। यसैगरी डेमोक्रेटिक पार्टीलाई आप्रवासन नीतिमा कडाई गर्न नसकेको समेत आरोप लाग्दै आएको थियो। यिनै दुई मुख्य कारणले नै ट्रम्पलाई दोस्रो कार्यकालका लागि राष्ट्रपति बन्ने सौभाग्य प्राप्त भयो। यता डेमोक्रेटिक पार्टीले वर्तमान राष्ट्रपतिसमेत रहेका जो वाइडेनलाई दोस्रो कार्यकालका लागि उम्मेदवार बनाउने निर्णय गरेको थियो। तर, उनको स्वास्थ्य अवस्था प्रतिकूल बन्दै गएपछि वर्तमान उपराष्ट्रपति कमला ह्यारिसलाई उम्मेदवार बनाउने निर्णय गरेको थियो। यसरी जनतालाई आधा समय एउटा उम्मेदवार र आधा समय अर्को उम्मेदवार दिनु पनि चुनाव हारको कारण हुन सक्छ। कमला ह्यारिसले जित्ने आधारहरू प्रशस्त हुँदाहुँदै पनि हार बेहोर्नुपरेको छ। ह्यारिसले यसपटक पहिलो महिला राष्ट्रपति बनेर इतिहास रच्ने मौका गुमाएकी छन्। सर्भेक्षणहरूले उनी, उनका बुबा र आमा आप्रवासी रहेका कारणले पनि आप्रवासीहरूको मत प्राप्त गर्न सक्ने आकलन गरिएको थियो। यसैगरी, उनी महिला भएका कारणले पनि अधिकांश महिला मतदाताहरूको मत पाउनसक्ने आकलन गरिएको थियो। त्यसैगरी उनी आप्रवासनसम्बन्धी लचिलो बन्नसक्ने आकलनका कारण पनि उनले आप्रवासीहरूको मत पाउनसक्ने अनुमान गरिएको थियो। यसैगरी, उनले अधिकांश अश्वेत नागरिकहरू मतसमेत पाउने आकलन गरिए पनि सोंचेजस्तो मत प्राप्त गरिनन्।"
सरकारलाई प्रभावकारी बनाउन तीनै तहमा संयन्त्र,"काठमाडौं : सत्तासीन कांग्रेस र एमालेले सरकारका कामकारबाहीलाई प्रभावकारी बनाउन तीनै तहमा संयन्त्र बनाएका छन्। ७ बुँदे सहमतिअनुसार सरकारलाई सफल र प्रभावकारी बनाउन केन्द्रमा ८ सदस्यीय संयन्त्र बनाइएको छ। सरकारलाई प्रभावकारी ढंगले सञ्चालन गर्न प्रधानमन्त्री केपी शर्मा ओली र कांग्रेस सभापति शेरबहादुर देउवाले ८ सदस्यीय संयन्त्र बनाएका हुन्। २०८१ असार १७ मा ओली र देउवाले संविधान संशोधन, राजनीतिक स्थिरता, अर्थतन्त्र चलयामान बनाउनेलगायत ७ बुँदे सहमति गरेर सरकार निर्माण गरेका हुन्। सहमतिपछि असार ३० गते ओली नेतृत्वमा कांग्रेस एमालेको गठबन्धन सरकार बनेको थियो। ओली र देउवाले बनाएको संयन्त्रमा एमालेबाट वरिष्ठ उपाध्यक्ष ईश्वर पोखरेल, उपाध्यक्ष एवं उपप्रधान तथा अर्थमन्त्री विष्णु पौडेल, महासचिव शंकर पोखरेल र उपमहासचिव विष्णु रिमाल छन्। त्यस्तै कांग्रेसबाट उपसभापति पूर्णबहादुर खड्का, महामन्त्री गगनकुमार थापा, केन्द्रीय सदस्य एवं गृहमन्त्री रमेश लेखक र परराष्ट्रमन्त्री डा आरजु राणा सदस्य छन्। यसैगरी प्रदेश र जिल्ला तहमा पनि दुई दलीय संयन्त्र बनाउने निर्णय भएको छ। प्रदेश र जिल्लामा ६ सदस्यीय संयन्त्र बन्ने छ। प्रदेश र जिल्ला तहका संयन्त्र पनि छिट्टै बन्ने छन्। बुधबार दुई दलीय संयन्त्रको कार्यदलको पहिलो बैठक पनि बसेको छ। बैठकले कार्यदलको संयोजन दुई दलले एकएक महिना पालैपालो गर्ने निर्णय गरेको छ।। पहिलो महिना (कार्तिक २१ देखि मंसिर २० सम्म) कांग्रेसका उपसभापति खड्काले कार्यदलको बैठकको संयोजन गर्ने छन्। चिनियाँ प्रधानमन्त्री लि छियाङको निमन्त्रणामा आगामी डिसेम्बर महिनामा हुने प्रधानमन्त्री ओलीको चीनको औपचारिक भ्रमणको तयारीको संयोजन प्रधानमन्त्री केपी शर्मा ओली र नेपाली कांग्रेसका सभापति शेरबहादुर देउवाको निर्देशनमा परराष्ट्रमन्त्री डा आरजु राणा देउवाले गर्ने निर्णय पनि बैठकले गरेको छ। दुई नेताको निर्देशनअनुरूप संयन्त्रको कार्यदलले भ्रमणका लागि आवश्यक गृहकार्यमा सहजीकरण गर्ने निर्णय पनि भएको छ। सहकारीको कानुनी सुधारका कार्य अगाडि बढाउन कार्यदल गठन सरकारले सहकारी संस्था बचत रकम दुरुपयोग सम्बन्धमा संसदीय विशेष छानबिन समितिको प्रतिवेदनले औंल्याएका कानुनी सुधारका कार्य अगाडि बढाउन कार्यदल गठन गर्ने निर्णय गरेको छ। मुख्य सचिव एकनारायण अर्यालको संयोजकत्वमा सरोकारवाला निकायका प्रतिनिधिहरूको संलग्नतामा बसेको बैठकले प्रधानमन्त्री तथा मन्त्रिपरिषद्ले कार्यालयका कानुन हेर्ने सचिवको संयोजकत्वमा कार्यदल गठन गर्ने निर्णय गरेको हो । सो कार्यदलका सदस्यमा अर्थ मन्त्रालयका वित्तीय क्षेत्र हेर्ने सहसचिव, नेपाल राष्ट्र बैंकका वित्तीय सुपरीवेक्षण तथा नियमन क्षेत्र हेर्ने निर्देशक तथा सहकारी विभागका रजिष्ट्रार छन् भने सदस्य सचिवमा प्रधानमन्त्री तथा मन्त्रिपरिषद् कार्यालयका सहसचिव नमराज घिमिरे छन्। मुख्यसचिव अर्यालको अध्यक्षतमा बसेको बैठकमा बचत तथा ऋणको मुख्य कारोवार गर्ने समस्या उन्मुख सहकारी संस्थाहरूको स्थलगत अनुगमन गर्ने निर्णय भएको छ। यस्ता संस्थाहरूको कारोबारको यथार्थ वस्तुस्थिति र जोखिमसमेत नगरी प्रतिवेदन पेस गर्न प्रत्येक प्रदेशमा कम्तीमा १ (एक) वटा चित्रसहितको टोली गठन गरी निश्चित कार्यादेशसहित भूमिव्यवस्था, सहकारी तथा गरिबी निवारण मन्त्रालयले खटाउने यसका लागि आवश्यक वित्तीय क्षेत्रमा काम गरेका जनशक्ति अन्य जनशक्ति संघीय मामिला मन्त्रालयले उपलब्ध गराउने निर्णय गरेको छ । टोलीमा सम्बन्धित प्रदेशको सहकारी हेर्ने रजिष्ट्रार वा अधिकृत कर्मचारी र सम्बन्धित स्थानीय तहको प्रमुख प्रशासकीय अधिकृतसमेत रहने व्यवस्था मिलाउने छ । कार्यदलले ३० दिनभिव प्रधानमन्त्री तथा मन्त्रिपरिषद्को कार्यालयमा कानुनी सुधारको मस्यौदासहितको प्रतिवेदन पेस गर्नुपर्ने छ। सहकारी संस्थाहरूको छुट्टै नियमनकारी निकाय गठन गर्न भूमिव्यवस्था, सहकारी तथा गरिबी निवारण मन्त्रालयले आवश्यक कारबाही तत्काल अगाडि बढाउने छ। सहकारी ऐन, २०७४ को वचत तथा कर्जा सुरक्षण कोष स्थापनाका लागि भूमिव्यवस्था सहकारी तथा गरिबी निवारण मन्त्रालयले अर्थ मन्त्रालयसँग समन्वय गरी कोष स्थापनाको काम यथाशीघ्र टुंग्याउने छ।"
"तास खालबाट २० जना पक्राउ, १ लाख ८० हजार रूपैयाँ बरामद","विराटनगर : मोरङका अलगअलग तास खालबाट प्रहरीले बुधबार राति २० जनालाई पक्राउ गरेको छ। विराटनगर र कटहरीमा व्यक्तिको घरमा चलिरहेको तास खालमा प्रहरीले छापा हानेको थियो। त्यस क्रममा एउटा खालबाट १२ र अर्कोबाट ८ जना पक्राउ परेका हुन्। पक्राउ परेकाको साथबाट १ लाख ८० हजार रूपैयाँभन्दा बढी नगद र ४ बुक तास बरामद भएको मोरङ प्रहरीका प्रवक्ता डीएसपी वेदप्रकाश जोशीले बताए। उनका अनुसार विराटनगर महानगरपालिका६ भट्टी मोडका विशाल देवान राईको घरमा तास खेलिरहेका १२ जना पक्राउ परेका छन्। वडा प्रहरी कार्यालय विराटनगरका डीएसपी बुद्ध श्रेष्ठ र जिल्ला प्रहरी कार्यालय मोरङका इन्स्पेक्टर हेमराज ओली नेतृत्वको संयुक्त टोलीले तासको खालमा राति ११ः३० बजेतिर छापा हानेको थियो। पक्राउ पर्नेमा विराटनगर२ का ३६ वर्षीय विशाल मण्डल, विराटनगर६ का ५५ वर्षीय गंगाराम मण्डल, २८ वर्षीय शम्भु सहनी, ५५ वर्षीय मनबहादुर कार्की, ३२ वर्षीय भोला सहनी, रविकुमार महतो, ४१ वर्षीय रामकुमार सहनी, विराटनगर११ का ३७ वर्षीय राजेश काफ्ले, ३६ वर्षीय शिवकुमार सहनी, २४ वर्षीय विशाल सहनी, ३० वर्षीय सञ्जीव सहनी र खोटाङको दिक्तेलरूपाकोटमझुवागढी नगरपालिका१४ का ३९ वर्षीय भरतकुमार राई छन्। डीएसपी जोशीका अनुसार १ बुक तास र ५४ हजार ७ सय १० रूपैयाँ नगद बरामद भएको छ। त्यस्तै, कटहरी गाउँपालिका२ का प्रभुकुमार साहको घरमा तास खेलिरहेका ८ जना पक्राउ परेका छन्। वडा प्रहरी कार्यालयका डीएसपी श्रेष्ठ र जिल्ला प्रहरी कार्यालयका इन्स्पेक्टर ओली नेतृत्वकै संयुक्त टोलीले राति १२ बजेतिर छापा हानेको थियो। प्रहरीले तास खालबाट घरधनी ५८ वर्षीय प्रभुकुमार साहसहित कटहरी२ का ३२ वर्षीय सरोज ठाकुर, २८ वर्षीय सुजन साह, ६३ वर्षीय सुधीर बोहोरा, ४९ वर्षीय नारायण साह, ५३ वर्षीय शंकर साह, ३० वर्षीय सञ्जय रौनियार र कटहरी१ का ४६ वर्षीय प्रदीपकुमार साहलाई पक्राउ गरेको हो। पक्राउ परेकाको साथबाट १ लाख १९ हजार ५ सय नेपाली र ४ हजार ६ सय भारतीय रूपैयाँ तथा ३ बुक तास बरामद भएको डीएसपी जोशीले बताए। पक्राउ परेका सबै जनालाई जिल्ला प्रहरी कार्यालय मोरङमा राखेर अनुसन्धान सुरु गरिएको जानकारी उनले दिए।"
"छठको उल्लास, बढ्दै छठीमैयाको महिमा","(बर्दिबास) महोत्तरी : छठ पर्व मात्रै होइन, आस्था, विश्वास अनि सद्भावको पर्व हो। कुनै बेला तराई मधेसमा मात्रै मनाइने छठ पर्वको महिमा बढ्दै गएको छ। मधेस, पहाड, हिमाल हुँदै सात समुद्रपारी पुगेको छ। जहाँजहाँ नेपाली, त्यहाँत्यहाँ छठ पर्व पुगेको छ। यसैकारण जताततै छठको रौनक छ। पोखरी, नदी किनार, इनार जस्ता जलाशयका किनारा बेहुली झैं सिंगारिएका छन् । अस्ताउँदो सूर्यलाई अर्ध दिई सुरु हुने यो पर्व उदाउँदो सूर्यलाई अर्घ दिएपछि सम्पन्न हुन्छ। यसपटक बिहीबार साँझ अस्ताउँदो सूर्यलाई अर्ध दिइनेछ। शुक्रबार उदाउँदो सूर्यलाई अर्घ दिइनेछ। पूर्वराष्ट्रपति डा रामवरण यादव भन्छन्, छठले नेपालीजन, मन र राष्ट्रियतालाई एकताबद्ध बनाउन मद्दत गरेको छ। पर्वहरूले देशको गौरव गान गर्ने गरेको उनको भनाइ छ। चाडपर्व हाम्रा धरोहर हुन् पूर्वराष्ट्रपति यादव भन्छन्। ब्रतालु ३६ घण्टा निर्जल उपासना बसेर छठ पर्व मनाउँछन्। चोखोनिधो यो पर्वको कठोर अनुशासन हो। लक्ष्मी पूजाको ठीक चार दिनपछि कात्तिक महिनाको शुक्ल पक्षको चौथी तिथिका दिनबाट छठ पर्वका विधिहरू सुरु हुन्छन्। नहाइखाई, खरना, सझिया घाट, पारन छठका मुख्य विधि हुन्। सत्य र अहिंसाप्रति मानवको रुचि बढाउने र सबै जीव प्रति सहानुभूति राख्न अभिप्रेरित गर्ने पर्वका रूपमा छठ मनाउने गरिन्छ। तराईको साझा साँस्कृतिक धरोहरको रूपमा छठ पर्वलाई लिइन्छ। छठ पर्व एक, महत्व अनेकौ छन्। मौलिक सांकृतिक पर्व छठ पर्वको वैभव विशाल छ। यो पर्वको महिमा बढ्दै छ। यसले सांस्कृतिक रूपमा विशिष्ट स्थान ओगटेको छ। नेपाल प्रज्ञाप्रतिष्ठानका प्रज्ञासभा सदस्य एवं संस्कृतिविद् धीरेन्द्र प्रेमर्षि संस्कृति मानव जीवन पद्धति भएको बताउँछन्। उनी भन्छन्, संस्कृति मानवीय जीवनपद्धति हो। मान्छेले धारण गर्ने बस्त्र हो। उसको खानपान हो। अर्थात् मानव जीवनको सबथोक हो। छठ पर्वले यसलाई राम्रोसँग प्रतिविम्बित गरेको छ। कृषि उत्पादन, सामाजिक रहनसहन र सभ्यताका पक्षलाई एकैसाथ छठले प्रतिविम्बित गर्ने गरेको संस्कृतिविद् प्रेमर्षि बताउँछन्। अर्का संस्कृति विद् डा वीरबहादुर महतोका अनुसार कर्णप्रिय छठको गीतले सबैलाई मन्त्रमुग्ध बनाउँछ। मनमनमा भक्तिभाव जगाइदिन्छ। जनजनमा ऊर्जाभरिदिन्छ। सामाजिक एकता, सद्भाव र सहिष्णुताको कसिलाई चट्टान झै बलियो बनाइदिन्छ। अनि सबै घरघरबाट, बस्तीबस्तीबाट लामबद्ध हुँदै पूजा सामग्रीसहित एकाकार हुन्छन्, छठीघाटमा। प्रकृतिको पूजा मानव र प्रकृतिबीचको सम्बन्धलाई जोड्ने सेतु हो, छठ पर्व। मानव र प्रकृतिबीच हराउँदै र बिलाउँदै गएको सम्बन्धले जलवायु संकट बढ्दै छ। हिमाल पग्लिँदै छ, समुद्र अग्लिँदै छ। तापक्रमको ग्राफ उकालो लाग्दो छ। यो संकट निवारण गर्नका लागि छठ पर्वले मानवलाई प्रतिकात्मक सन्देश दिन्छ। सचेत गराउँछ। चुरे विज्ञ डा विजयकुमार सिंहका अनुसार तराईको उर्बर फाँटको सिँचाइको स्रोत चुरे हो। किन भने चुरे पानीको भण्डार हो भने तराई अन्नको भकारी हो। उनी भन्छन्, छठ पर्व गर्नु भनेको चुरेको संरक्षण अर्थात् प्रकृतिको पूजा पनि हो। मिथिला र मधेसबाट विश्वभरि छठ फैलिएको छ। पुर्खाहरूले यसैकारण पनि छठ सुरु गर्नु भएको थियो। डा सिंहले चुरेको विनाशले मधेसमा पानीका मुहान सुकिरहेका छन्। खेतहरू बाँझो हुन थालेका छन्। उनी भन्छन्, चुरे दोहनले छठ पर्वको अस्तित्व संकटमा पर्न थालेको छ। जलाशयमा उभिएर सूर्यलाई अर्घ दिइन्छ। तर, जलाशय पोखरी एवं नदीहरू सुक्न थालेको उनी बताउँछन्। मानव समाज प्रकृतिको सामिप्यमा रहन चाहन्छ। तर, यसको संरक्षणमा चुकिरहेको छ। मानवलाई प्रकृतिसँग नजिक हुने अवसर छठले प्रदान गर्ने गरेको कृषि वैज्ञानिक डा उज्जवल कुशवाहको भनाइ छ। मानिसहरू आफ्ना काममा व्यस्त छन्। प्यास लाग्छ पानी खोज्छन्, भोक लाग्दा खाना खोज्छन्। तर, यसको उत्पादन कहाँबाट हुन्छ त्यसबारेमा खासै ध्यान दिँदैनन्। छठ जस्ता पर्वले प्रकृति र मानवबीचको हराउँदै गएको सम्बन्धलाई प्रगाढ बनाउने गरेको उनको भनाइ छ। उनी भन्छन्, मानवले आफूलाई प्रकृतिमा समाहित गर्न चाहन्छ। आफूलाई शुद्ध र पूर्णहोस् भन्ने कामना गर्छ। कृषिउपज प्रदर्शनीको पर्व छठले किसानको परिश्रमलाई सम्मान गर्छ। कृषिउपजलाई प्रसादका रूपमा स्वीकार गरेको छ। महोत्तरीको गौशालाका मठमन्दिर तथा लोक पर्वका संरक्षक बासुदेव महतोका अनुसार छठपूजामा झन्डै ७२ प्रकारका कृषिउपजको प्रयोग गरिन्छ। यसले हराउँदै गएको नेपालको कृषि उत्पादनको पहिचानलाई पुनरावृत्ति गराउँछ। उनी भन्छन्, छठ सुरु हुनु अघिदेखि नै ठेकुवाका लागि बजारमा गहुँ, चामल, सक्खरको खोजी हुन थाल्छ। नरिवल, बाँसका ढाकी, सुपलीको जोडजाम गरिन्छ। गबडी धान (साठी) सुथनी, अदुवा, बोडी, उखु, नरिवल, स्याउ, सुन्तला, सक्खर (मिठ्ठा), कागती, केराको थम्बा, गहुँ आदिको प्रयोगले किसानको श्रमको कदर गर्छ। छठ पर्वले नेपालको कृषि पहिचानलाई जगेर्ना गरेको छ। स्थानीय कृषि उत्पादनलाई छठको प्रसादका रूपमा प्रयोग गरिन्छ, संरक्षक महतो भन्छन्, उखु, चामल, केरा जस्ता दर्जनौं कृषिउपजले छठमा मुख्य स्थान पाउँछन्। कृषि वैज्ञानिक डा कुशवाहाका अनुसार छठमा सूर्यको पूजा हुन्छ। सूर्य शक्तिको प्रतीक हो। सारा संसार यसैको आधारमा चलिरहेको छ। कृषि उत्पादनको सबै प्रक्रिया सूर्यको प्रकाशबाट सञ्चालित छन्। प्रकाशकै संश्लेषणबाट बिरुवाले खाना बनाउँछ। उनी भन्छन्, छठ प्रकृतिको पूजा मात्रै होइन् शक्तिको उपासना पनि हो। प्राकृतिक सम्पदाको संरक्षण गर्नु जीवन सम्पन्नताको साँचो हो भन्ने तथ्य यो पर्वमा सधैं प्रयोग गरिनेभन्दा फरक उत्पादन चढाउनुले पुष्टि गरेको छ। छठमा प्रसादका रूपमा जे जति कृषि सामग्री प्रयोग हुन्छन्। ती हाम्रा खेतबारीकै उत्पादन हुन्छन्, संस्कृतिविद् प्रेमर्षि भन्छन्, जस्तै, भान्टा, मुला उखु, अदुवा, केराउ। यस्तै चिजवस्तुलाई प्रसादका रूपमा छठी मातालाई चढाइन्छ। यो पर्वले देखावटी परिपाटीलाई पूर्वरूपमा निषेध गरेको छ। छठ पर्वमा किसानले आफ्नो बारीमा फलाएका कृषि उपजको प्रदर्शनी गर्ने गरेको उनी बताउँछन्। कसको बारेमा के फलेको छ ? के उब्जिएको छ भन्ने कुरा छठीघाटमा राखिएको पूजा सामग्रीबाट सबैले थाहा पाउँछन्, प्रेमर्षि भन्छन्। सामाजिक एकता छठ पर्व मनाउने सनातन धर्मावलम्बीबीच विविधता छ। समुदायगत, जातिगत, भाषागत भिन्नता पनि उस्तै छन्। तर, यो व्रत गर्ने व्रतालु वा सघाउने श्रद्धालुबीच त्यसका आधारमा कुनै वैमनस्यता वा द्वन्द्व कहिल्यै हुने गरेको छैन। संस्कृतिविद् प्रेमर्षि भन्छन्, कुनै समय हिन्दुहरूले मात्रै मनाउँदै आएको छठ अब त मुस्लिमहरूले पनि मनाउन थालेका छन्। छठ घाटको मनमोहक दृश्यले मोहित बनाउने गरेको सुनाउँछिन् मधेस प्रदेशसभा सदस्य सारदा देवी थापा। सबै जातिका मानिसहरू मिलेर छठ मनाएको देख्दा मनमा शान्तिको अनुभूति हुन्छ। यसले एकताको सन्देश दिन्छ, उनी भन्छिन्, छठघाटमा पुग्दा हेरौंहेरौं लाग्छ। मेरो लागि यो त विशिष्ट उत्सव नै हो। बत्ती बलेको देख्छु, सबैतिर झिलिमिली देखिन्छ। नाचगान हुन्छ। यसले मनमा शान्ति र उत्साह बढाउँछ। तराईमधेस सांस्कृति अनुसन्धान प्रतिष्ठान बर्दिबासका सल्लाहकार शंकर महतोका अनुसार छठले समाजको विविधतालाई एकताको मालामा उन्ने काम गर्छ। छठघाटमा सबै जातजाति, धर्मालम्बीको पूजा सामग्री राखेको दौरा, छैंटी श्रीपताको लस्करै राखिन्छ। उनी भन्छन्, छठघाटमा सबैजना एउटै गोलमा अटाएको दृश्य हेर्दा राजनीतिले छुट्ट्याएको पहाडी, मधेसी, जातजाति भेद यहाँ सबै टुंगिन्छ। अनि मनमनमा गुञ्जिन्छ, सयौं थुँगा फूलका हामी एउटै माला नेपाली ! अहिंसाको पर्व छठले संसारका सबै जीवजन्तुको रक्षा गर्छ। दसैंमा जस्तो बलि प्रथालाई यस पर्वले निषेध गरेको छ। प्रोफेसर सन्त सत्यनारायण आलोक छठ पर्वले शाकाहारी र अहिंसा भावको सन्देश दिने गरेको बताउँछन्। उनी भन्छन्, अनि स्वच्छता र शुद्धतालाई उस्तै स्थान दिन्छ। व्रतालुहरू यस पर्वमा प्याज, लसुन, माछा, मासु खाँदैनन्। यस पर्वमा सबैको जयजयकार गरिन्छ। छठमा प्रसादका रूपमा साकाहारी चिज वस्तुलाई स्थान दिइएको छ। प्रोफेसर आलोक थप्छन्, यो पर्वले बलि प्रथालाई पूर्णरूपमा बर्जित गरेको छ। स्वास्थ्यबर्धक खानपिनलाई मात्रै प्रोत्साहन गर्छ। यसपर्वको खानपिन वातावरणमैत्री पनि छ। गर्मीको बिदाइ अनि शरद ऋतुको स्वागतको बेला छठ पर्व उत्सव बन्न थाल्छ। आलोकका अनुसार छठको मुख्य प्रसाद ठेकुवा र केरा हो। ठेकुवा सक्खरको प्रयोग गरेर बनाइन्छ। चिसो मौसममा ठेकुवा खाँदा शरीरलाई तातोपन प्रदान गर्छ। जसले चिसोसँग शरीरलाई लड्न शक्ति प्रदान गर्छ। प्रोफेसर आलोकले खुसी साट्दै थपेँ, आराधनाको पक्षले छठ पर्व सर्वोत्कृष्ठ पर्व हो। घरका सबै मिलेर पर्वको तयारी गर्ने, नयाँ बस्त्रमा सजिएर पर्व मनाउने अनि प्रसाद बाँडेर खाने चलनले परिवार एवं समाजमा नयाँ माहोल बनाइदिन्छ। जाति छुवाछूतविरुद्धको पर्व निकै पवित्र, सफासुग्घर र निष्ठापूर्वक छठ मनाइन्छ। छठ सामाजिक सद्भाव र समानताको दृष्टिकोणले पनि महत्वपूर्ण मानिन्छ। समाजमा छुवाछूत, भेदभाव, तल्लो जातिमाथिल्लो जाति भनेर छुवाछूतको विभेद छ। कानुनी रूपमा छुवाछूतको अन्त्य भयो। तर, समाजमा छुवाछूतको अवशेष अझै जीवितै छ। तर, छठ पर्वले सामाजिक भेदभावको बाँधलाई भने परापूर्वकालदेखि नै भत्काएको जनता माध्यमिक विद्यालय बर्दिबासका शिक्षक मञ्जय सदा(मुसहर) बताउँछन्। समाजमा अझै दलित समुदाय छुवाछूतबाट पीडित छन्। यस्तो अवस्थामा जब छठी घाटमा सबै जम्मा हुन्छन्,, उनी भन्छन्, त्यो बेला सबै जातजातिको पूजा सामग्री एकै ठाउँमा हुन्छ। त्यही पोखरीमा सबै जातजातिका मान्छे उभिन्छन् र पूजा गर्छन्। अझै ध्यान दिनुपर्ने कुरा के छ भने अरू बेला अछुत भनेर तिरस्कार गर्ने समाजका कुलिन वर्गका छोरी र बुहारी पनि बाटोको छेउमा अँचरा (आँचल) थापेर छठको प्रसाद माग्छन्। र, प्रसाद जुनसुकै जातजातिको होस्, आँचलमा पयो भने त्यसलाई पवित्र मानेर ग्रहण गर्छन्। यसले के प्रमाणित गर्छ भने हाम्रो समाजलाई एकताको सूत्रमा बाँध्न यस्ता पर्वहरूको ठूलो योगदान रहेको तराई मधेस सांस्कृतिक अनुसन्धान प्रतिष्ठानका सचिव रामनारायण महतो बताउँछन्। लोकतान्त्रिक पर्व लोकतन्त्रमा सबै बराबर हुन्छन्। यो भावलाई छठ पर्वले बोकेको छ। सूर्यको प्रकाशबिना मानव, जीवजन्तु र प्रकृतिको अस्तित्व रहँदैन। सूर्यको प्रकाश सबैका लागि बराबर हुन्छ। प्रचण्ड घाम लाग्दा त्यसले गरिबलाई मात्र पोल्दैन, धनीलाई पनि पोल्छ। त्यसैले सूर्यको व्यवहार सबैका लागि बराबर हुन्छ। सूर्यबिना विश्वको अस्तित्वको कल्पना गर्न सकिँदैन। सूर्य ऊर्जाकै कारण विश्व जीवित र चलायमान छ, जीवन र प्रकृतिबीचको सन्तुलन कायम छ। गौशाला नगरपालिका मेयर डा दीपेन्द्र महतोका अनुसार भिटामिन डी को मुख्य स्रोत सूर्य नै हो। जीवजन्तु समस्त वनस्पतिको जीवनरक्षा सूर्य ऊर्जाले सम्भव भएको विज्ञानद्वारा प्रमाणित छ। सूर्यको किरणमा छालाको रोगका साथै मुटु, जोर्नी र टाउकाको व्यथालाई निको पार्ने सामथ्र्य भएको प्राकृतिक चिकित्सा विज्ञानले पुष्टि गरेको छ। यसरी महारोगबाट मुक्ति, पीडाबाट निजात, सन्तान सुख, पारिवारिक सुख, सुस्वास्थ्य, दीर्घायु आदिको कामना पूर्तिका लागि सूर्यको उपासना गरिन्छ। षष्ठी तिथिमा सूर्यको उपासना गर्ने विधि उपक्रमलाई छठ पूजा भनिन्छ। अस्ताउँदो सूर्यलाई अर्घ दिने अनौठो पर्व सूर्यलाई रोग र दुःख नष्ट गर्ने शक्तिको स्रोत मानिन्छ। दैनिक घरमा पूजाआजा हुन्छ। हिन्दु परम्परामा पञ्चायन पूजा गरिन्छ। जहाँ गणेश, विष्णु, शिव, सूर्य र कालीको पूजा गरिन्छ। पञ्चायनमा सूर्यको पूजा गर्दा उदाउँदा सूर्यको पूजा हुन्छ। तर, छठमा भने अस्ताउँदो सूर्यको पनि पूजा गर्ने अनौठो चलन छ। प्रोफेसर आलोकका अनुसार पानी र सूर्यको एक अर्काको विपरीत तत्व हो। तर, छठ पर्वमा दुवै शक्तिलाई समान महत्वका साथ हेरिन्छ। आलोक भन्छन्, छठसँगै जाडोको मौसमको प्रारम्भ हुन्छ। यो बेला सूर्यकै आशामा मानिसहरू बस्छन्। त्यसैले पौराणिक मान्यताअनुसार सूर्य देवतालाई पूजा गरिन्छ। राष्ट्रिय एकताको पर्व एकताका तराईमा मात्रै छठ मनाइन्थ्यो। तर, अहिले तराईबाट पहाड मात्रै होइन अमेरिकामा पनि छठ मान्नेको संख्या बढ्दै गएको छ। पछिल्लो समय त काठमाडौंमा छठ बनाउनेहरूको परिवारको संख्या बढ्दै गएको छ। यसो हुनु पछाडिको मुख्य कारण हो, छठ पर्वप्रति आस्था बढ्दै जानु। छठघाटमा सबै जातजाति, धर्मालम्बीको पूजा सामग्री राखेको दौरा, छैंटी श्रीपताको लस्करै राखिन्छ। छठघाटमा सबैजना एउटै गोलमा अटाएको दृश्य हेर्दा राजनीतिले छुट्ट्याएको पहाडी, मधेसी, जातजाति भेद यहाँ सबै टुंगिन्छ। राज्यले छठ पर्वलाई राष्ट्रिय पर्वका रूपमा पनि सूचीकृत गरेको छ। र, बिदा पनि दिन थालेको छ। राजनीतिक विश्लेषक चन्द्र किशोरले मधेसको पहिचानवादी आन्दोलनले छठ पर्वलाई राष्ट्रिय पर्वका रूपमा बिस्तार गरेको बताउँछन्। छठ पर्वको महत्व र यसप्रतिको आस्था बढ्दै गएकाले सबै वर्ग, क्षेत्र र राज्यले राष्ट्रिय पर्वको मान्यता दिएको उनी सुनाउँछन्। नारी सशक्तीकरण पर्व छठ नारी सशक्तीकरण अनुष्ठानको पर्व हो। सूर्यको उपासनाको पर्व भए पनि यसले सामाजिक सद्भाव, मानवीय सद्भाव, श्रम र प्रकृतिलाई आदर एवं पवित्रता यसको मूल मान्यता हो भन्न सकिन्छ। छठ पर्वको ब्रतालु गौशाला कालिपुरकी सुनिता कुमारीले सूर्यको उपासनामा कृपालु छठी माताको आशिषबिना अनुष्ठान पूरा नहुने बताउँछिन्। यो मातृशक्तिप्रतिको श्रद्धा हो। छठ मात्र यस्तो अनुष्ठान हो, जसमा छोरीको कामना गरिन्छ। छठी माईको गीतमा यसको स्पष्ट झल्को पाइने गरेको मधेस प्रदेशसभा सदस्य थापाले बताइन्। भन्छिन्, छठ पर्व घरको जेठो महिलाको नेतृत्वमा हुन्छ। पर्वले महिलाहरूलाई नेतृत्व प्रदान गर्छ। गीतबाटै छठीमैयाको महिमा गान छठको सुरुदेखि अन्त्यसम्म सबै विधिविधान गीतबाटै जान्न पाइन्छ। गीतबाट छठ आएको भाव घरघरमा फैलाइन्छ। त्यसमा रेडियोहरूको भूमिका ठूलो हुने गरेको छ। संस्कृतिविद् प्रेमर्षी थप्छन्, पहिले छठ गीतको आफ्नै किसिमको मौलिकता थियो। घाटमा महिलाहरूले बसेर गाउँथे। अब त रेकर्डिङ गीत बजाइन्छन्। जहाँ साक्षत भगवान् भेटिन्छ भनिन्छ भक्त र भगवानसँग सीधा वार्तालाप छठ पर्वमा मात्रै हुन्छ। यो नै एउटा यस्तो पर्व हो, जसमा पुजारी र पुरोहितको आवश्यक्ता हुँदैन, देशको जेठो गुरुकुल राजकीय संस्कृत माध्यमिक विद्यालय मटिहानीका प्रधानाध्यापक ईश्वरीप्रसाद पौडेल बताउँछन्। उनी भन्छन्, छठमा अर्घ दिइने सूर्य भगवानलाई प्रत्यक्ष देख्न सकिन्छ। छठ उत्सव मनाउँदा परिवारका युवा सदस्यले यी धार्मिक विधि अवलोकन गरिरहेका हुन्छन्। अवलोकनसँगै विधिहरू सीधै सिक्ने र यो क्रम सन्ततिमा सर्दै जान्छन्। केही छठ घाटमा सूर्य भगवान्को मूर्ति निर्माण गरी व्रतालुले सूर्य नमस्कार गर्छन्। व्रतालुहरू सूर्यमन्त्र उच्चारण गर्दै अर्घ अर्पण गर्छन्। छठ शब्द संस्कृतको षष्ठी बाट विकसित भएको इतिहास छ। चार दिवसीय छठ व्रतमा सबैभन्दा कष्ट, कठिनाइ, दौडधुप, श्रमशक्ति र महत्वको हिसाबले कार्तिक शुक्ल षष्ठीको दिनै हुन्छ। कार्तिक शुक्ल षष्ठी तिथिका दिन नेपाल र भारतमा धुमधामसाथ मनाइने निकै चर्चित पर्व हो छठ। यो पर्व षष्ठी पूजाको अपभ्रंशका रूपमा आएको हो। यस पर्वमा सूर्यको उपासना गरिन्छ र छठी माता (श्रीसपता) को पूजा गरिन्छ, संस्कृति विद् डा महतो भन्छन्।"
सहकारीका गोरखधन्दाको पटाक्षेप,"संसदीय छानबिन समिति गठन गरेर सहकारी ठगीको खोजी गर्ने आवाज उठ््दा सरकारले राजनीति गर्न खोजेको आरोप खेपेको थियो । अझ राष्ट्रिय स्वतन्त्र पार्टीका सभापति रवि लामिछाने अर्थात्् व्यक्ति केन्द्रित छानबिन हुने सन्देह गरिएको थियो । तर जसै समिति गठन भएर सहकारीहरूको छानबिन भयो, त्यसले समग्र सहकारीहरूको विकृति र बेथितिहरूको पटाक्षेपमात्रै गरेको छैन, सहकारीका ठगीको शल्यक्रिया नै गरेको छ । समितिको प्रतिवेदनले सहकारीहरूका सम्पूर्णजसो रोगव्यथा उदांगिएका छन्् । रवि लामिछाने पक्राउ प्रतिवेदन कार्यान्वयनको एउटा झिनो उदाहरणमात्रै हो, खासमा यसले समग्र सहकारी जगत््कै बेथिति अन्त्यका लागि मार्ग प्रशस्त गरेको छ, तर कार्यान्वयनको बाटो पहिल्याउने र भविष्यमा सहकारीहरूको पैसा बैंकहरूको जस्तै सुरक्षित बनाउने जिम्मेदारी चाहिँ सरकारको काँधमा छ । समितिले ४० सहकारी छानबिन गयो । बेथितिका नमुनाहरू बग्रेल्ती छानबिनले पत्ता लगायो । नक्कली विवाह, नक्कली अशंबन्डा, पुनः नक्कली विवाहमात्रै होइन नक्कली सेयर सदस्य, नक्कली साधारणसभा र नक्कली लेखापरीक्षणलगायत गोरखधन्दा सहकारीहरूमा भेटिए । ऋणै नक्कली र धितै नक्कलीजस्ता बग्रेल्ती ठगीधन्दा पनि सहकारीहरू देखिए । जति सहकारी छानबिनभित्र परे पनि देशभर भएका समस्याग्रस्त सहकारीहरूको समस्याको प्रतिनिधित्व तिनै विकृति र संगतिले गर्छन्् । नेपालको संविधानले अर्थतन्त्रको तेस्रो खम्बा सहकारीलाई भनेको छ । तर सरकार भने सहकारीको बचत, लगानी र सञ्चालनबारे बेखबर बनिदिँदा मस्तराम मस्तीमा आगो लाग्यो बस्ती जस्तो भएको हो । बैंक वित्तीय संस्थाले जस्तै पैसाको मात्रै कारोबार गर्ने, सहकारी सिद्धान्त पटक्कै पालना नगर्ने भइरहँदा पनि नियमन हुन सकेन । यस्ता विकृति दशकौंदेखि भइरहेकै हुन्् । यसपालि अर्बाैं अर्बका ठगी र राष्ट्रिय व्यक्तित्वहरूकै संलग्न उदांगो हुँदा सरकारले अलिकति ध्यान दिए झै भएको हो । तर फेरि पनि संसदीय छानबिन समितिका सुझाव मनन्् भएन वा सहकारी ठगीको पाठ सरकारले लिएन भने भविष्यमा इतिहास दोहोरिने मौका रहिरहन्छ । सहकारीमाथि अनेक छानबिन समिति विगतमा पनि नबनेका होइनन््, तर तिनका प्रतिवेदन र सुझाव कार्यान्वयनमा बेवास्ता भएको हो । फेरि त्यस्तो नहोस्् । सबैभन्दा पहिला त अहिले बचतकर्ताको बचत फिर्ताको उपाय सरकारले जुराउनुपर्छ । र, सम्पूर्ण सहकारीको सूक्ष्म नियमनको दीर्घकालीन व्यवस्था मिलाउनुपर्छ ।"
"आज छठ पर्वको मुख्य दिन, सूर्यको आरधना गरी मनाइँदै","ढल्केवर(धनुषा) : आज छठ पर्वको तेस्रो दिन, सूर्यको आरधना, उपासना र पूजा गरी उल्लासपूर्वक मनाइँदैछ । विधिवत रुपमा चार दिनसम्म मनाइने छठ पर्वको तेस्रो दिन अर्थात मुख्य दिन आज साँझ तराईमधेशको जलाशयमा अस्ताउँदो सूर्यलाई अर्घ दिँदै छठ पर्व मनाइँदैछ । छठ पर्व कात्तिक शुक्ल चतुर्थीदेखि सप्तमीसम्म मनाइन्छ । छठका व्रतालुले कात्तिक शुक्ल चतुर्थीदेखि नै चोखो खानपान गरी शुद्ध भएर बस्ने गर्छन् । छठको मुख्य दिन आज साँझ अस्ताउँदो सूर्यको पूजाआरधना गरी अर्घ दिइँदैछ । भोलि उदाउँदो सूर्यलाई अर्घ दिएपछि छठ विधिवत रुपमा सम्पन्न हुन्छ । सत्य र अहिंसाप्रति मानवको रुचि बढाउने र सबै जीवप्रति सहानुभूति राख्न अभिप्रेरित गर्ने तराईबासीको महान् चाड छठ पर्व मंगलवारबाट विधिवत रुपमा शुरु भएको हो । छठको मुख्य विधि अन्तर्गत पहिलो दिन अरबाअरबाइन गरिन्छ जसलाई नहायखाय पनि भन्ने गरिएको छ । दोस्रो दिन खरना, तेस्रो दिन अस्ताउँदो र चौथो दिन उदाउँदो सूर्यलाई अर्घ दिने विधि गरिन्छ । सोहि अनुसार पर्वको पहिलो दिन मंगलबार व्रतालु महिला र पुरुषहरुले नहाय खाय अर्थात् नुहाएर खाएका थिए । त्यस्तै पर्वको दोस्रो दिन बुधबार खर्ना मनाएका थिए । खर्नाका दिन व्रतालु महिला र पुरुषहरुले दिनभरि उपवास बसेर साँझ दूध, चामल र सख्खर हालेर पकाइएको खिर, केरालगायत विभिन्न फलफूल तथा मिठाइ सजाएर छठ देवतालाई आगमनको निम्तो दिँदै कुल देवताको पूजा गरिसकेपछि व्रतालुसहित घरपरिवारका सबै सदस्य त्यही सामग्री प्रसादका रूपमा ग्रहण गरेका थिए । पर्वको तेस्रो दिन अर्थात मुख्य दिन आज अस्ताउँदो सुर्यलाई अर्घ दिँदै छठ पर्व धुमधामकासाथ मनाइँदैछ । यस पर्वमा सूर्यको उपासनाले सन्तान, निरोगिता, सुख, समृद्धि र चर्म रोग निको हुने जनविश्वास छ । सूर्य उपासना परम्पराको मोहक पद्धति मानिएको संसारमा यही एक यस्तो पर्व हो जसमा अस्ताउँदो र उदाउँदो सूर्यको पूजा गरिन्छ । पारिवारिक सुख, शान्ति, समृद्धि, शारीरिक कल्याण, रोगबाट मुक्ति तथा विभिन्न मनोकाङ्क्षा पूरा होस् भन्ने उद्देश्यले श्रद्धापूर्वक मनाइने छठपर्वका अवसरमा पोखरी, नदी, तलाउ र जलाशयमा श्रद्धालु भक्तजनको भीड लाग्ने गर्दछ । त्यस्तै षष्ठीका दिनअर्थात् आज साँझ गहुँ र चामलको पिठोबाट बनाइएका विभिन्न गुलियो खाद्य सामग्री ठकुवा, भुसवा, खजुरीया, पेरुकिया जस्ता पकवान र विभिन्न फलफूल तथा मुला, गाँजर, बेसारको गाँहो, नरिबल, सुन्तला, केरा, नाङ्लो, कोनिया, सरवा, ढाकन, माटोको हात्ती, ठूलो ढाक्कीमा राखी परिवारका सम्पूर्ण सदस्य विभिन्न भक्ति एवम् लोकगीत गाउँदै जलाशय नजिक बनाएको छठ घाटसम्म पुग्नेछन् । जनकपुरको धार्मिक तथा ऐतिहासिंक पोखरी तलाउ गंगासागर, धनुषसागर, अंगराजसर, दशरथ तलाउ, गोरधोई पोखरी, रत्नसागरलगायत तराईमधेशको पोखरी, नदी, तलाउ र जलाशयहरुलाई नवदुलहीझैं सजाईएको छ । षष्ठीका दिन आज साँझ व्रतीले सन्ध्याकालीन अर्घका लागि पानीमा पसेर सूर्य अस्ताउन्जेलसम्म अस्ताउँदो सूर्यलाई आराधना गर्दै दुवै हत्केलामा पिठार र सिन्दूर लगाएर अक्षेता फूल हालेर अन्य अर्घ सामग्री पालोपालो गरी अस्ताचलगामी सूर्यलाई अर्घ अर्पण गर्नेछन् । त्यस्तै त्यसको भोलिपल्टअर्थात् आईतवार एकाबिहानै पुनः छठघाटमा पुगी जलाशयमा पसेर अघिल्लो दिन गरेको क्रम दोर्होयाई प्रातः कालीन उदाउँदो सूर्यलाई अर्घ दिई छठ पर्व सम्पन्न गर्नेछन् । उदाउँदो सूर्यलाई अर्घ दिएर पूजापाठ गरेपछि छठ पर्व विधिवत रुपमा समापन हुन्छ । महाभारतका अनुसार द्रोपदीसहित पाण्डव अज्ञातवासमा रहँदा उक्त गुप्तावास सफल होस् भनी सूर्यदेवलाई आराधना गरेका थिए । उक्त समयमा पाण्डव मिथिलाको किराँत राजाका क्षेत्रमा बास बसेको उल्लेख छ । लोक कथनबमोजिम सोही समयदेखि छठ मनाउने परम्पराको थालनी भएको हो । सूर्य पुराणअनुसार सर्वप्रथम पत्नी अनुसुइयाले छठ व्रत गरेकी थिइन् । फलस्वरुप उनले अटल सौभाग्य र पतिप्रेम प्राप्त गरिन र त्यही बेलादेखि छठ गर्ने परम्पराको सुरुवात भएको मानिन्छ।"
प्रकृति उपासनाको महापर्व छठ,"हाम्रो देश सांस्कृतिक दृष्टिले परिपूर्ण छ। कात्तिक महिनामा मन्द जाडोसँगै नेपाली जनमानसमा छुट्टै उत्साह, आनन्द र धार्मिक निष्ठाको वातावरण सिर्जना हुन्छ। भर्खरै तिहार सकेको छ, अब पवित्रता, निष्ठा, श्रद्धा र आस्थाको छठ पर्व आरम्भ भएको छ । राजधानीसहित देशका अधिकांश भाग चार दिनसम्म छठ पर्वको रंगमा रमेको हुन्छ। छठ मुख्यतः भारतको बिहार र नेपालको तराईमा पर्ने मिथिलाञ्चल क्षेत्रको लोक पर्व हुँदै वरपरका अन्य समुदायमा विस्तार हुँदै गएको देखिन्छ। पहिचानको राजनीतिले यसको विस्तारमा ठूलो प्रभाव पारेको छ। छठको महŒव क्रमशः बढदै जाँदा नेपालको तराई भारतको बिहार हुँदै हाल दक्षिण भारतलगायत संसारका विभिन्न देशहरूमा पनि हर्षोल्लासका साथ मनाउन सुरु भइसकेको पाइन्छ। कार्तिक शुक्ल चतुर्थी तिथिबाट चार दिनसम्म हुने छठ पर्व विधिपूर्वक पूजा गरी तथा व्रत बसेमा मनोकामनाअनुसारको भाकल पूरा हुने विश्वास राखिन्छ। छठ व्रतमा शारीरिक र मानसिक दुवै रूपबाट शुद्ध हुनुपर्दछ। छठको व्रतका नियम निकै कडा एवं कठिन हुने गर्दछ। परम्पराअनुसार छठका दिन साँझ अस्ताउँदो सूर्यलाई जलाशयमा उभिएर पूजासहित अर्घ दिएपछि रातभर नदी तथा तलाउ किनारमा बसी भजन कीर्तन गर्दै भोलिपल्ट सप्तमीका दिन बिहान उदाउँदो सूर्यलाई पुनः अर्घ दिई पूजा विसर्जन गरिन्छ। षष्ठीको साँझ र सप्तमीको बिहान अर्घ दिने बेलामा घाटको दृश्य अति मनमोहक र संगीतमय हुन्छ। को हुन् छठी माता ? छठी माताका सम्बन्धमा धार्मिकग्रन्थ मद्यदेवी भागवत् पुराणको नवौं स्कन्धमा उल्लेख भएअनुसार सन्तान प्राप्तिको मनोकामना राखेर राजा प्रियव्रतले यज्ञ गरे। महर्षि कश्यपले यज्ञको आहुतिका लागि पकाइएका खिर रानी मालिनीलाई प्रसादको रूपमा ग्रहण गर्न दिए र त्यो खिर खाएपछि निर्धारित समयमा रानीले एक पुत्ररत्न जन्म दिइन् तर उनी मृत अवस्थामा जन्मेका थिए। सन्तान प्राप्त भएको खुसी एकै छिनमा शोकमा परिणत भयो। मृत सन्तानको जन्मको खबरले राजा विह्वल भए र सो सन्तानको अन्तिम संस्कारका क्रममा मसान घाटमा राजा प्रियव्रतले प्राण त्याग गर्न खोजे। सोही समयमा दिव्यरथमा सवार एक देवी प्रकट भएर राजालाई प्राण त्याग नगर्न सल्लाह दिँदै भनिन्, म, ब्रह्माकी मानस पुत्री देवसेना हुँ। सृष्टिको मूल प्रवृत्तिबाट मेरो उत्पत्ति भएको हो। सोही कारणले मलाई षष्ठी पनि भनिन्छ। उनले भनिन्, हे राजन मेरो पूजा गर्नु र प्रजालाई पनि पूजा गर्न सल्लाह दिनु। मेरो पूजा गरेमा सन्तानको रक्षा, कर्मशील सन्तान हुने, मनोकामना पूरा हुने र दरिद्रता पनि अन्त्य हुनेछ। त्यसपछि राजाले देवीको आज्ञानुसार पूजा गरेपछि पुनः पुत्ररत्न प्राप्त भयो। कात्तिक शुक्ल षष्ठी तिथिमा षष्ठी देवीको पूजा सुरु भएको र कालान्तरमा षष्ठी शब्द अपभ्रंश हुँदै छठ वा छठी पर्वको नामले परिचित भएको देखिन्छ। तर छठी माताको प्राधान्य हुने गरी मनाइने वर्तमान छठको प्रारम्भ गुप्तकालतिर भएको जस्तो देखिन्छ। पण्डित र पुरोहित बिना यो महिला प्रधान व्रत छ। छठ पर्वमा सूर्यको पूजा हिन्दु धार्मिक र पौराणिक आख्यानहरूमा सूर्य उपासनाको उल्लेख छ। सूर्य पूजाको परम्परा प्राचीन र विश्वव्यापी छ। नेपाल, भारत, बेबिलोन, युनान, मि श्र तथा जापानलगायत थुप्रै देशमा सूर्य उपासनाको परम्परा पाइन्छ। छठको पूर्वरूप (सूर्य उपासना) वेदमै पाइन्छ, भविष्य पुराण र पद्म पुराणमा समेत यसका वर्णन पाइन्छ। भन्निछ, अत्रिमुनिकी पत्नी अनुसुयाले सर्वप्रथम यो षष्ठीव्रत गरेको थिइन्। महर्षि अत्रिकी पत्नी अनसुयाले आफ्ना पतिको दीर्घायु, गहिरो दाम्पत्य प्रेम र अटल सौभाग्यका लागि षष्ठीव्रत गरेकी थिइन्। त्रेता युगमा राजा दशरथकी रानी कौशल्याले पनि यो व्रत गरेको बताइन्छ। यस्तैै भगवान् रामले वनवास हुँदा रावणको वध गरेको र वनवासको अवधि पूरा भएपछि कात्तिक शुक्ल औंसी तिथिमा उनी अयोध्या फर्केकाले सोही साँझ अयोध्यावासीले खुसीयालीमा दीप प्रज्जवलित गरेर दीपावली मनाइएको कुरा रामायणमा उल्लेख छ। राजकाज सञ्चालन गर्नुअगावै रावणसँग भएको युद्धको दागबाट मुक्त हुन ऋषिहरूले भगवान् रामलाई कात्तिक शुक्ल षष्ठी तिथिमा सूर्यको उपासना गर्न सल्लाह दिए। अविलम्ब राजकाज सञ्चालन गर्नुपर्ने भएकाले सोही तिथिमा सूर्यवंशी रामले सूर्यको उपासना गरेर पाप मोचन गरेका र यी दुवै महŒवपूर्ण कार्य एउटै तिथिमा भएकाले संयुक्त रूपमा षष्ठी माता र सूर्यको पूजा गर्न थालिएको विश्वास गरिन्छ। अग्नि पुराणका अनुसार १४ वर्षको वनवास र एक वर्षको अज्ञातवास बसेको बेला कुन्ती, द्रौपदीसहित पाण्डवले यो व्रत गरेको महाभारतमा वर्णन गरिएको पाइन्छ। छठ पर्वको महत्व सूर्यका उपासना आरोग्य, आयुष्मानको लागि पनि गरिन्छ। बिहान र बेलुका सूर्यको अध्र्यबाट शरीरको भिटामिन डी प्राप्त हुन्छ। साथै, यस पर्वमा व्रत बसेमा चर्मरोग र कुष्ठरोग निदान हुन्छ, भन्ने मान्यतासमेत पाइन्छ। छठ पर्व मनाउँदा पारिवारिक कल्याण, सन्तानसुख तथा मनोकामना पूरा हुने विश्वास गरिन्छ। यसैगरी सर्वशास्त्रज्ञ सौनक मुनिले रोगग्रस्त, सन्तानहीन, अल्पआयुमा मृत्युलगायत कष्टमा रहेका मानवको दुःख नासको निवारण सूर्यदेवको उपासनाबाट मात्र सम्भव रहेकाले कात्तिक शुक्ल पञ्चमी तिथिमा खरना गर्दै षष्ठी तिथिमा अस्ताउँदो र सातवीं उदाउँदो सूर्यको पूजाबारे जानकारी गराएका थिए। सूर्य र जलको शक्ति तथा महŒव झल्काउने यस पर्वमा सफा र चोखो हुनुपर्ने तथा शुद्ध खाने कुरा खानुपर्ने मान्यता छ। छठ पर्व आउनुभन्दा केही दिन पहिलेदेखिनै घरमा माछा मासु वर्जित हुने गरेको छ। जस कारणले शरीर र मन दुवै शुद्ध हुन्छ। पर्वको विधि कात्तिक शुक्ल पक्षमा चार दिनसम्म मनाइने छठ पर्वका मंगलबारदेखि विधिवत् रूपमा सुरु भएकोे छ। यस पर्वका व्रतालुले कात्तिक शुक्ल चतुर्थीमा घरको पूजास्थलमा गाईको गोबरले लिपपोत गर्छन्। पहिलो दिन नहाए खाएको दिन व्रतालुहरूले खोला, नाला, नदी, पोखरी, तलाउलगायतका जलाशयमा नुहाइधुवाइ गरेर लसुन र प्याज नहालेको चोखो शाकाहारी खाना खाने गर्छन्। यस दिन छठ व्रत गर्ने व्रतालुहरूले दत्तिवनले मुख धुने, हात खुट्टाको नङ काट्ने र नुहाएर मात्र शुद्ध सात्विक भोजन ग्रहण गर्छन्।छठको दोस्रो दिन अर्थात् पञ्चमी तिथिको दिनलाई खरना भनिन्छ। खरनाका दिन व्रतालुहरू दिनभरि निर्जला व्रत बसेर साँझपख नुहाएर चोखो भई आफ्नो कुल देवताको पूजाकोठामा माटोको नयाँ चुलो बनाउँछन्। बेलुकीपख दूध, चामल र सक्खरको खिर पकाई प्रसादको रूपमा चन्द्रोदय पछि षष्ठीदेवी लाई चढाएर पूजापाठ गरेपछि व्रतालुहरूले प्रसादको रूपमा लिने चलन छ। छठको तेस्रो दिन अर्थात् षष्ठी तिथिलाई छठको मुख्य दिन मानिन्छ। जसलाई सम्झिया घाटे पनि भनिन्छ। छठ पूजामा सूर्य भगवान् र छठी मातालाई पूजापाठ र अर्घ दिनका लागि गहुँ वा चामलको पिठोबाट ठेकुवा बनाउने गरिन्छ। सँझिया घाटका दिन व्रतालु महिलाहरूले नदी, पोखरी, तलाउलगायतका जलाशयमा तयार पारिएको छठ घाटमा पुगेर साँझ अस्ताउँदो सूर्यलाई अर्घ दिइन्छ। छठ पर्वमा दूध, ठेकुवा, भुसुवा, केरा, खाजा, उखु, हल्दी, अदुवा एवं विविध प्रकारको मिठाई तथा फलफूल सूर्य देवतालाई अर्पण गरिन्छ। उखु, केरा, मूला, गाजर, बेसार, नरिवल, सुन्तलाजस्ता फलहरू लगायतले भगवानलाई अर्घ दिइन्छ। कतिपय स्थानमा राति छठ घाटमै मनोरञ्जन तथा सांस्कृतिक कार्यक्रम गरी जाग्राम बस्ने चलन छ भने कतिपय व्रतालुहरू आफ्ना सामग्री प्रसादसहित फर्केर आउने र भोलिपल्ट बिहान फेरि घाट जाने गर्छन्। चौथो दिन अर्थात् सप्तमी तिथिका दिन झिसमिसेमै व्रतालुहरू फेरि नुहाइधुवाइ गरी पूजा सामग्री र प्रसाद लिएर सूर्य नउदाउँदै छठ घाटमा पुग्छन्। बिहान सूर्य उदाउनुभन्दा पहिले नै व्रतालुहरू सुपली र ढकनीमा सजाएर राखिएको प्रसाद, फलफूल लिएर छठघाटको जलाशयमा पस्छन् र सूर्य उदाउने क्रममा उनीहरूले सूर्य र छठीमातालाई अर्घ दिन्छन्। सिरसोता वरिपरि बसेर छठी माताको गीत गाउँदै उनीहरूले श्रीमान् वा श्रीमती तथा छोरा छोरी र परिवारका सदस्यहरूको सुस्वास्थ्य, दीर्घायु र प्रगतिको लागि छठी मातासँग अनुनय गर्छन्। कृषि उत्पादनको महत्व छठ व्रतमा प्रसादको रूपमा प्राकृतिक र कृषि उत्पादनको महŒव दिन्छ। कृषिमा आधारित पूजा सामग्री प्रयोग गरिन्छ किसानको आफ्नै खेतबारीमा पाइने मुलासहितको बोट, हल्दीसहितको बोट, उखु, केरा, अलुवा, जुटा, नरिवल, सुथनी, फलफूल, पान र सुपारीका साथैै विभिन्न प्रकारका मिठाई, ठेकुवा, भुसुवा, खजुरियालगायत पकवानहरू चढाइने गरिन्छ।बाँसको ढाकी, डग्री, माटोको कोसिया कुरबार, हात्तीलगायतको सामग्रीहरू सहित पूजा गरिन्छ। नयाँ बाँसको टोकरी, पंखा, माटोको भाँडो, माटोको कलात्मक हात्तीलाई पूजा सामागीको रूपमा उपयोग गरिन्छ। माटोको कलात्मक हात्तीको अग्रभागमा दियो बालिन्छ। जातीय अन्तरसम्बन्ध यो समस्त जातजातिले मनाउने पर्व पनि हो। समानरूपमा एउटै पोखरी या जलाशयको किनारमा सूर्यको पूजा गर्ने चलन जातीय समन्वय र सद्भावको ज्वलन्त उदाहरण हो। विभिन्न समुदायका मानिसहरू जलाशयको डिलमा सौहार्दपूर्ण वातावरणमा यो पर्व मनाउने भएकाले यस पर्वलाई विभेदरहित, समावेशी एवं साझा पर्वको रूपमा लिन थालिएको छ। अहिले भाकल पूरा भएका पहाडी र मुस्लिम समुदायहरू पनि छठ मनाउने गरेको पाइन्छ। आजको जातीय विद्वेष र भेदभाव छुवाछूतले भरिएको समाजमा यस पर्व सबैमा समान सहभागिताले सामाजिक सद्भाव र सामाञ्जस्य र एकताको सन्देश दिन्छ। यो प्रकृतिको उपासनाका पनि पर्व हो।"
