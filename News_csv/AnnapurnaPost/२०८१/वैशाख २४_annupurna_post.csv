शीर्षक,विवरण
'आगलागी नियन्त्रणका लागि सिम्रिक एयर तयार छ',"काठमाडौं : हरेक दिनजसो डढेलो लागेको समाचार आइरहेको छ। हाल: देशमा ५२ जिल्ला र ५ सयभन्दा बढी स्थानमा आगलागी भइरहेको छ। त्यसबाट ५० जनाले मृत्यवरण गर्नुपरेको छ भने १४० भन्दा बढी घाइते छन्। आगलागीबाट १ हजारभन्दा बढी घर पूर्णरूपमा नष्ट भएको सरकारी तथ्यांकले देखाएको छ। जंगलको आगलागी अप्ठ्यारो र नियन्त्रण गर्न गाह्रो हुन्छ। नेपालमा डढेलो वा आगलागी अधिकांश मानवीय कारणले हुने गरेको छ। नेपालमा वर्षेनि सरदर ३ हजार ९८ ठाउँमा डढेलो लाग्दा करिब १ लाख हेक्टर जंगल मासिने गरेको बताइन्छ। सरकारले यसमा खासै सम्बोधन गर्न नसकिरहेको अवस्था निजी हेलिकोप्टर कम्पनी सिम्रिक एयर ढडेलो नियन्त्रणमा सहयोग गर्ने प्रतिवद्धता जनाएको छ। विगत पाँच वर्ष अगाडि आगलागी तथा डढेलो व्यवस्थापनमा सिम्रिक एयरले काम गर्दै आइरहेको छ। सन् २००१ बाट हेलिकोप्टर क्षेत्रमा अग्रेणी भूमिका खेल्दै आइरहेको छ। सन् २०१३ सम्म मुलुक द्वन्द्वमा फसेको बेला उद्दार, राहत सामग्री वितरण तथा खाद्यन्न ढुवानीमा सीमित रहेको सिम्रिकले सन् २०१३ बाट पर्यटन क्षेत्रमा काम सुरु गरेको हो। यो पनि पढ्नुस् : जहाँ आगो लाग्छ, त्यहाँ सिम्रिक पुग्छ सिम्रिक एयरले सन् २०१६ मा नै आगलागी नियन्त्रणका बम्बी बकेट भित्र्याएको थियो। त्यसपछि कम्पनीले प्रशिक्षण, परीक्षण गरी राखिएको थियो। यसको पहिलो प्रयोग सन् २०२० मा पहिलो पटक पाथीभरा र तपश्चात शिवपुरी राष्ट्रिय निकुञ्ज, तनहुँ सोलुखुम्बुलगायतका क्षेत्रमा भएको आगलागीलाई व्यवस्थापन तथा नियन्त्रण गरेको थियो। यसै सन्दर्भमा सिम्रिक एयरले आगालागी नियन्त्रण र हवाई प्रतिकार्य विषयक कार्यक्रम आयोजना गरेको थियो। कार्यक्रममा राष्ट्रिय निकुञ्जका पूर्व महानिर्देशक फणिन्द्रराज खरेलले हवाइमाध्यमबाट पानी हालेर आगो निभाउने काम नेपालको भौगोलिक बनावटमा प्रभावकारी भएको बताए। तीन तहको सरकारले यसमा काम गर्न जरुरी रहेको उनको भनाइ छ। यो पनि पढ्नुस् : डढेलो निभाउन सघाउने सिम्रिक एयरको प्रतिबद्धता त्यस्तै पत्रकार भीम खरेलले मुलुक दनदन बलिइरहेको अवस्थामा सरकार मुखदर्शकमात्र भइरहेको बताए। सरकारको दायित्वमा निजी कम्पनीले लिएको पहल सहनीय भएको बताए। आगलागी नियन्त्रणमा सरकारले स्थानीय निकायमा फोकल प्वाइन्टको व्यवस्था गर्नुपर्ने उनको धारणा थियो। कार्यक्रममा आगलागी नियन्त्रण विशेषज्ञ किशोर भट्टराईले कार्यपत्र प्रस्तुत गर्दै आगलागी नियन्त्रणमा नेपालले लगानी गर्नुपर्ने बताए। नेपालको जस्तो भौगोलिक बनावट भएको ठाउँमा दमकल, मानिस पुग्न नसक्ने भन्दै भट्टराईले हवाइबाट आगलागी नियन्त्रण गर्न बम्बी बकेट फलदायी हुने बताए। जंगल आगलागीका लागि व्यक्तिगत सामग्रीमा हेल्मेट, पन्जा, रिफलेक्टर ज्याकेट, पानीको बोत्तल, ब्याग, बुट वा अन्य सुरक्षित जुत्ता र शरीर पूरै ढाकिने कपडा पनि नेपालमा नभएको उनले बताए। यो पनि पढ्नुस् : सुर्के खोलाबाट पानी ल्याएर सिम्रिक हेलिकोप्टरले निभायो नाक्चुङ वनको आगो हेलिकोप्टरमा डोरीबाट बकेट झुन्डाएर आगो लागेको स्थानमा माथिबाट पानी हाल्ने काममा बम्बी बकेटको प्रयोग गरिन्छ। यो पद्धति जापानबाट भित्रिएको हो। १ हजार लिटर पानी डढेलोग्रस्त क्षेत्रमा उचाईबाट फाल्दा अग्नि नियन्त्रण प्रभावकारी हुन्छ। यो पद्धति विश्वभरि नै सुरक्षित एवं प्रभावकारी रहँदै आएको छ। आगलागी नियन्त्रणमा हेलिकोप्टरको प्रयोग बढ्दो गएको भन्दै भिरपाखा, साँघुरो ठाउँमा जान, वातावरणीय तथा मानवीय क्षति हुन नदिन पनि बम्बी बकेट उपयोगी हुने कम्पनीका कार्यकारी निर्देशक एवं पाइलट सिद्धार्थ गुरुङ बताउँछन्। देख्दा महँगो भए पनि सुरक्षाका दृष्टिकोणले हेलिकोप्टरबाट आगो नियन्त्रण उपयोगी भएको पछिल्ला उदाहरणले पनि देखाएको कार्यकारी निर्देशक गुरुङको भनाइ छ। यो पनि पढ्नुस् : दमौली आगलागी : आगो नियन्त्रणमा यसरी जुटिरहेको छ सिम्रिकको हेलिकोप्टर (तस्बिरसहित) कार्यक्रममा सिम्रिक एयरका महाप्रबन्धक मुरलीधर जोशीले हेलिकोप्टरबाट आगो निभाउने नेपालमा सिम्रिकमात्र भएको भन्दै सरकारको निर्देशन पाए कम्पनी अघि बढ्नसक्ने बताए। हामीलाई आगलागी नियन्त्रणका लागि समन्वय र सम्पर्क हुनसके नियन्त्रण प्रभावकारी र सुरक्षित हुनेमा विश्वस्त छौं, उनले भने। सिम्रिकले आगालागी नियन्त्रणका लागि जिल्ला विपत व्यवस्थापनको कार्यालय वा स्थानीय निकायले हेलिकोप्टर कप्पनीलाई खबर गर्ने, हेलिकोप्टर कम्पनीलाई खबर गर्दा आगलागी भएको देशान्तरको मध्यान्तर निश्चित गरी कम्पनीलाई जानकारी गराउनुसाथै नजिकैको ताल तलैया नदीको पानी निर्धारण गरेर हेलिकोप्टर कम्पनीलाई जानकारी गराउने र एक जना व्यक्तिले फोकल व्यक्तिको रूपमा रहने भनेको छ। यो पनि पढ्नुस् : बाढी पहिरो क्षेत्रमा उद्धारका लागि सक्रिय सिम्रिक एयर त्यस्तै ताल तलैया नजिकै रहेको खण्डमा १५२० किलोमिटर वरिपरिको दूरीमा रहेको खण्डमा पनि हेलिकोप्टरबाट आगलागी नियन्त्रण गर्न सम्भव हुन्छ। त्योभन्दा बाहिर रहेको खण्डमा अन्य वैकल्पिक स्रोतहरु पनि जुटाउँदै गर्ने भनेको छ। आगलागी र त्यसबाट धनजन तथा पर्यावरणमा हुने क्षति कम्पनीको मात्र प्रयासले कम हुने र केही हदसम्म क्षति न्युनीकरण, वन, वन्यजन्तु, पर्यावरण तथा जनधनको रक्षा गर्नसक्ने बताएको छ। यो पनि पढ्नुस् : सिम्रिकको हेलिकोप्टरबाट पानी खसालेर यसरी गरियो शिवपुरीको आगो नियन्त्रणको प्रयास (फोटो फिचर) के हो बम्बी बकेट हेलिकोप्टरमा डोरीबाट बकेट झुन्डाएर आगो लागेको स्थानमा माथिबाट पानी हाल्ने काममा बम्बी बकेटको प्रयोग गरिन्छ। यो पद्धति जापानबाट भित्रिएको हो। यस पद्धतिमा बम्बी बकेटमार्फत नजिकैको ताल तलैया अथवा नदीबाट बकेट पानीमा डुबाई पानी भरिन्छ। सो बकेट, लाइन अथवा डोरीमार्फत हेलिकोप्टरमा जोडिएको हुन्छ। पानी हाल्नका लागि बकेटको ओपनिङ हेलिकोप्टरभित्रै पाइलटले गर्छन्। १ हजार लिटर पानी डढेलोग्रस्त क्षेत्रमा उचाईबाट फाल्दा अग्नि नियन्त्रण प्रभावकारी हुन्छ। यो पद्धति विश्वभरि नै सुरक्षित एवं प्रभावकारी रहँदै आएको छ।"
ग्लोबल आइएमई बैंक र बडीमालिका नगरपालिकाबीच कर्जा सहजीकरण सम्झौता,"काठमाडौं : ग्लोबल आइएमई बैंक लिमिटेड र बडीमालिका नगरपालिकाबीच उद्यमशीलता, आत्मनिर्भरता र स्वरोजगारी प्रवर्द्धन गर्न पालिकाभित्र रहेका उद्यमीहरूलाई सरल र सहजरुपमा कर्जा प्रवाह गर्ने सम्बन्धी सम्झौतामा हस्ताक्षर भएको छ। यससम्बन्धी सम्झौतामा ग्लोबल आइएमई बैंकको तर्फबाट नायव प्रमुख कार्यकारी अधिकृत सुमन पोखरेल तथा बडीमालिका नगरपालिकाको तर्फबाट नगर प्रमुख अमरबहादुर खड्काले हस्ताक्षर गरेका छन्। सम्झौता अनुसार बैंकले पालिका भित्रका कृषक, कृषि उद्यमी, कृषि फर्म तथा कृषि कर्ममा स्वरोजगार बन्न चाहने नगरबासीहरूलाई सरल र सहजरुपमा कर्जा प्रवाह गर्नेछ। उक्त कर्जाले नगरपालिका भित्र उद्यमशिलता मार्फत आत्मनिर्भर र स्वरोजगार प्रवर्द्धन हुने विश्वास बैंकले लिएको छ। ग्लोबल आइएमई बैंक मुलुकको ७७ जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढि सेवा केन्द्र रहेका छन। ग्लोबल आइएमई बैंक, सबैका लागि बैंकिङ सेवा प्रदान गर्ने बैंक हो जसले विभिन्न सेवा तथा सुविधा सहितका योजना मार्फत आफ्ना ४६ लाख भन्दा बढी ग्राहकलाई, उत्कृष्ट सेवा प्रदान गरी लावान्भित गरिरहेको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
जिल्लामा रहेका सहकारीको अवस्था सार्वजनिक गर्न कांग्रेस माग,"तानसेन : देशव्यापी रुपमा सहकारी ठगीका घटनाहरू बढिरहेको समयमा नेपाली कांग्रेस पाल्पाले जिल्लाका सहकारीको अवस्था तत्काल सार्वजनिक गर्न माग गरेको छ। जिल्ला कार्यसमितिले विभिन्न ८ वटा विषयवस्तुमा प्रमुख जिल्ला अधिकारीलाई ध्यानाकर्षण गराएको छ। सभापति हिमालदत्त श्रेष्ठसहित कार्यसमिति सहितको टोलीले प्रमुख जिल्ला अधिकारी आनन्द काफ्लेलाई ध्यानाकर्षण पत्र बुझाउँदै पाल्पाको सहकारीहरूबाट सर्वसाधारणहरूको रकम अपचलन भएको हुन सक्ने भएकाले तत्काल सहकारीको अवस्था सार्वजनिक गर्न माग गरेको हो। पाल्पाका सहकारीले के कस्ता क्षेत्रमा लगानी गर्दै आएका छन्। जिल्ला बाहिर लगानीको अवस्था के छ? जनताको बचत जोखिममा छ की छैन। सहकारीको नीति नियम अनुसार सहकारी सञ्चालन भएका छन् की छैनन् ? लगायतका विषयमा अनुगमन गरी जनता माझ सार्वजनिक गर्न पार्टीले माग गरेको छ। जिल्ला भित्र भइरहेको आगलागीका घटनाहरू तत्काल नियन्त्रणको अभियान सञ्चालन गर्नुपर्ने, आगलागी घटनामा संलग्नहरूलाई खोजबिन गरी कारबाही गर्नुपर्ने, लामो खडेरीका कारण कृषकहरूमा परेको समस्याको बारेमा सहजीकरण गर्नुपर्ने, कालीगण्डकी करिडोरमा अवैध रुपमा पशु चौपायाहरूको आयत निर्यात भएकोले रोक्नु पर्ने विषयमा ध्यानाकर्षण गराएको सभापति श्रेष्ठले बताए। स्वास्थ्य विमा कार्यक्रमलाई प्रभावकारी रुपमा सञ्चालनका लागी जिल्ला अस्पताल पाल्पालाई व्यवस्थित तथा सेवा सुविधा सम्पन्न बनाउनुपर्ने, विभिन्न राजमार्गहरूमा भएका ठूला ठूला सडक खाल्टाखुल्टी पुरी सहज रुपमा यातायात सञ्चालनका लागी जिम्मेवार कार्यालय लाई झक्झकाउनुपर्ने, जिल्ला भित्रका खानीहरूको अनुगमन गरी बिनाअनुमति सञ्चालन भए कारवाहीको दायरामा ल्याउनुपर्ने, जिल्लाभित्र भएका सार्वजनिक जग्गाको अवस्थाका बारेमा ध्यानाकर्षण गराएको हो।"
५० केजी गाँजासहित भारतीय नागरिक पक्राउ,महोत्तरी : ५० किलो गाँजासहित भारतीय नागरिक पक्राउ परेका छन्। पक्राउ पर्नेमा भारत विहार सितामढी जिल्ला पनौरा ग्राम पञ्चायतका ४५ वर्षीय सैयद अन्सारी रहेको छ। अन्सारीले चलाई रहेको एम एच ४३ ए वी ५६६ नम्बरको कारभित्र गाँजा ओसारपसार भइरहेको भन्ने गोप्य सूचनाका आधारमा प्रहरीले खानतलासी गर्दा ५० केजी गाँजा बरामद भएको हो। जिल्ला प्रहरी कार्यालय महोत्तरीले दिएको जानकारी अनुसार मधेश प्रदेश प्रहरी कार्यालय जनकपुर र इलाका प्रहरी कार्यालय बर्दिवासबाट खटिएको प्रहरी टोलीले कारसहित अन्सारीलाई नियन्त्रणमा लिएको हो। औरही नगरपालिका९ टिमकियास्थित बर्दिवासजलेश्वर सडक खण्डमा सो भारतीय नम्बर प्लेटको कारलाई चेक जाँच गर्दा कारको पछाडिको डिक्कीमा २ पोका र चालक बस्ने सिटको पछाडि फ्लस बटन बनाई ८ वटा पोकामा ५ केजीका दरले पोका बनाई सो सामग्री बरामद भएको महोत्तरीका प्रहरी प्रबक्ता डीएसपी सन्तुलाल जयसवालले जानकारी दिएका छन्। प्रहरीले सो सेतो रंगको कारलाई रोक्नासाथ कारका चालक अन्सारी कारको ढोका खोली कारको साँचो बाहिर खेतमा फाली भागेका थिए। पछि प्रहरीले लखेटी सय मिटर पर खेतबारीबाट नियन्त्रणमा लिई उनको शरीर र उक्त कारलाई कानुन सहमत तरिकाले चेकजाँच गरेको प्रहरी प्रवक्ता डीएसपी जयसवालले जानकारी दिएका छन्। पक्राउ परेका अन्सारीलाई लागुऔषध मुद्दा शीर्षकमा मुद्दा दर्ता गरी सम्मानित महोत्तरी जिल्ला अदालतबाट दिन ५ म्याद थप गरी आवश्यक अनुसन्धान कार्य भइरहेको जिल्ला प्रहरी कार्यालय महोत्तरीले जनाएको छ।
ललितपुरमा भएको आगलागीमा घाइते भएका दुई बालिकाको मृत्यु,ललितपुर : ललितपुरको ग्वार्कोस्थित एक टहरामा भएको आगलागीबाट घाइते भएका दुई जना बालिकाको मृत्यु भएको छ। उपचारको क्रममा उनीहरूको मृत्यु भएको ललितपुर प्रहरी प्रमुख एसएसपी शेखर खनालले जानकारी दिए। उनका अनुसार आगलागीबाट घाइते भएकी ८ वर्षीया प्रिया गिरी र ३ वर्षीया एलिसा गिरीको मृत्यु भएको हो। आगलागीबाट एकै परिवारका ५ जना घाइते भएका हुन्। आगलागीबाट ३५ वर्षीय सञ्जय गिरी र उनकी पत्नी ३२ वर्षीया रुपा गिरी गम्भीर घाइते भएका छन्। उनीहरूको किस्ट अस्पतालको आइसीयुमा उपचार भइरहेको छ। अर्का घाइते १५ वर्षीय नित गिरीको अवस्था भने सामान्य रहेको प्रहरीले जानकारी दिएको छ।
"एलओडी फेरि बन्यो उत्कृष्ट क्लब, ५०औं स्थानमा",काठमाडौं : ठमेलस्थित एलओडी क्लब (नाइट क्लब) फेरि विश्वकै उत्कृष्ट क्लबमध्ये ५०औं स्थानमा परेको छ। केही समयअघि क्लब 'डिजे म्याग टप १००' को नोमिनेसनमा परेको थियो। युकेस्थित डिजे म्यागले छनौट गर्ने सन् २०२३ का लागि सय उत्कृष्ट क्लब क्याम्पियनमा एलओडी ५०औं स्थानमा परेको हो। यसअघि क्लब ४९ र ५२ औं स्थानमा परेको थियो। म्यागमा विश्वभरका सय उत्कृष्ट डिजे क्लबको सहभागी रहने गर्छ। डिजे म्यागले हरेक वर्ष विभिन्न मुलुकमा रहेका उत्कृष्ट क्लबहरूको छनौट गर्ने गर्छ। टप १०० क्लबको सूचीमा पर्न एलओडीले केही समयअघि भोट गर्न अपील गरेको थियो। यसअघि सन् २०२२ का लागि 'एलओडी' सय क्लबले ५२औं स्थानमा प्रवेश पाएको थियो। यस पटक पनि एलओडी डीजे म्याग टप १०० को छनौट भएर ५० औं स्थानमा पर्न सफल भएको क्लबका अध्यक्ष रूदीप बल्ल श्रेष्ठले जानकारी दिए। उनका अनुसार क्याम्पीयनमा पाँच सय क्लब सहभागी भएका थिए। केही दिनअघि विश्वका उत्कृष्ट क्लबहरूको श्रेणी स्थान सार्वजनिक गरिएको हो। सय वटा उत्कृष्ट सय क्लबको सयौंभित्र छनौटमा पर्दा क्लब व्यवसायीहरूले पनि राष्ट्रको नाम चिनाउन सक्ने श्रेष्ठको भनाइ छ। एलओडी उत्कृष्ट क्लबको सूचीमा पर्दा विश्वरभरका क्लब पारखीले नेपालको नाम थाहा पाउने उनको विश्वास छ। काठमाडौं आउने एलओडी क्लब खोजी गर्नेको पनि संख्या बढिरहेको उनले बताए। क्लबलाई उत्कृष्ट स्थानमा पार्न सबै जनाको साथ र सहयोग रहेको उनले बताए। रात्रिकालीन जीवनका पारखीहरू तथा विदेशी पर्यटकहरूलाई यस क्लबले झनै आकर्षण गर्न सक्ने श्रेष्ठको भनाइ छ। सरकारले पछिल्लो समय ठमेललाई २४ घण्टा खुला गर्ने अनुमति दिएको छ। ठमेलका व्यवसायी पनि उत्साहित छन्। एलओडी क्लब आन्तरिक तथा बाह्य पर्यटकको आकर्षण बन्दै गएको छ।
सेनवंशी राजाले प्रयोग गरेको तोप संरक्षणको पर्खाइमा,"तनहुँ : तनहुँको व्यास नगरपालिका११ स्थित ऐतिहासिक तनहुँसुर दरबारमा रहेको तोप संरक्षणको अभावमा जीर्ण बन्न थालेको छ। दरबार परिसरमा रहेको उक्त तोप संरक्षणको पर्खाइमा रहेको छ। सत्रौँ शताब्दीमा सेनवंशीय राजाले प्रयोग गरेको उक्त तोपको संरक्षण गर्नुपर्ने स्थानीय मदन आलेले बताए। उनले भने, प्राचीन अवस्थादेखि नै तोप जीर्ण अवस्थामा रहेको छ। यसको संरक्षण गर्नु अत्यावश्यक भइसकेको छ। ऐतिहासिक सम्पदालाई जोगाउनुपर्नेमा जोड दिँदै आलेले सत्रौँ शताब्दीमा नै यसको प्रयोग भएको उल्लेख गरे। उनले भने, इतिहासको संरक्षण र सम्बर्द्धन गर्नुपर्छ। यस्ता वस्तुको संरक्षण गरेर यहाँ घुम्न आउने पर्यटकलाई र भावी पुस्तालाई यसबारे जानकारी गराउनुपर्छ। तनहुँसुर घुम्न आउने पर्यटकले तोपलाई उचाल्ने, पछार्ने, पल्टाउने काम गर्न नहुने आलेले बताए। उनले भने, तस्बिर खिच्ने क्रममा तोपलाई चलाउने, पल्टाउने काम गरिदिन भएन। स्थानीय सरकारले यसको संरक्षणको पहल गर्नुपर्छ। यसले आन्तरिक तथा बाह्य पर्यटन प्रवर्द्धनमा टेवा पुर्याउनेछ। उक्त तोपमा केही दिन अगाडि क्षति पुगेको थियो। तोप तोडफोड भएको जस्तो अवस्थामा भेटिएको वडाध्यक्ष दलबहादुर दुराले जानकारी दिए। उनले भने, तोपलाई हल्लाउने, चलाउने गरेर क्षति पुगेको स्थानीयवासीबाट जानकारी पाएको छौँ। तोपलाई सुरक्षित राख्नका लागि परिसर आसपासमा तारबार गर्नुपर्ने स्थानीयले माग गरिरहेका वडाध्यक्ष दुराले बताए। तत्कालका लागि बजेट अभाव रहेको भन्दै यस विषयमा सरोकारवाला निकायसँग छलफल गरिने उनले बताए। तनहुँसुर सेनवंशीय राजाले राज्य सञ्चालन गरेको ठाउँ हो। तनहुँ जिल्लाको नाम तनहुँसुरबाट अपभ्रंश भएर रहेको भन्ने किंवदन्ती छ। पाल्पाका राजा मणिमुकुन्द सेनले आफ्ना जेठा छोरा भृङ्गीसेनलाई सन् १६१० मा तनहुँमा राज्य सञ्चालन गर्न पठाएको र उनी पछिका आठ सेनवंशी राजाले दुई सय ३० वर्ष तनहुँसुरबाट राज्य सञ्चालन गरेको इतिहास रहेको छ। तनहुँसुर दरबारका अवशेष, राजपरिवारले प्रयोग गरेका किल्ला र गढीहरू, धारा, तोप तथा अन्य हातहतियार, बारुदीखाना, राजाले न्याय निसाफ तथा कचहरी सञ्चालन गर्ने गद्दीचौतारा, साउने कुवा, कुँडापानी, बाइससिँढी चौतारी, ढुङ्गेसाँगु, फूलपाती ढुङ्गा, रानीपोखरी, धर्मशाला, रानीबगैंचा, भगवतीपानी मन्दिर यहाँका पर्यटकीय सम्पदा हुन्। सन् १६७५ तिरका पाल्पाका शक्तिशाली राजा मुकुन्दसेनले तनहुँसुरलाई आफ्नो राज्यमा मिलाएका थिए। राजा मुकुन्दसेनको मृत्युपरोणान्त तनहुँ प्रदेशका प्रशासक छोरा भृङ्गीसेनले तनहुँलाई स्वतन्त्र राज्य घोषणा गरेका थिए। भृङ्गीसेनका छोरा हम्बिर सेन र धर्मांगद सेनबीच तनहुँ राज्यको उत्तराधिकारी को हुने भन्ने विषयमा विवादसमेत भएको जानकारहरू बताउँछन्। तनहुँसुरमा हालैमात्र खड्ग कालिका मन्दिरको पुनर्निर्माण सम्पन्न भएको छ। पुरातत्व विभागको आर्थिक सहयोगमा विसं २०७८ चैतदेखि पुनर्निर्माण सुरु भएको ऐतिहासिक महत्वको खड्ग कालिका मन्दिरको काम सकिएर उद्घाटन गरिसकिएको छ। यहाँ रहेको दरबारको विसं २०७६ मा पुरातत्व विभागले उत्खनन् गरेको थियो। सोही दरबारको नजिकै रहेको खड्गदेवी मन्दिरको पुनर्निर्माण गरिएको हो। केही समय अगाडिसम्म ओझेलमा रहेको तनहुँसुर अहिले पर्यटकीयस्थलका रुपमा विकास हुन थालेको स्थानीय सञ्जय श्रेष्ठले बताए। उनका अनुसार यहाँ सामुदायिक घरबास सञ्चालनमा आएको छ। ऐतिहासिक, धार्मिक, सांस्कृतिक, पुरातात्त्विक एवं प्राकृतिक सम्पदा तथा जैविक विविधताको संरक्षण गर्दै तनहुँसुर भ्रमण गर्न आउने आन्तरिक एवं बाह्य पर्यटकका लागि खाना तथा आवासको सहज व्यवस्थापन देवस्थल सामुदायिक घरबास सञ्चालनमा आएको छ। विकास र व्यापारको खोजीमा तनहुँसुरका नेवार समुदाय दमौली, चितवन, पोखरा, काठमाडौंलगायतका ठाउँमा बसाइँ सरेर गएका थिए। तनहुँसुरबाट हिमशृङ्खला, महाभारत पर्वत शृङ्खला, कलेस्तीफाट, चुँदीफाट, गोरखा तथा कास्की जिल्लाका विभिन्न स्थान अवलोकन गर्न सकिन्छ।"
उचित जिम्मेवारी दिए एमालेमा आउन तयार छु : वामदेव गौतम,काठमाडौं : नेकपा एकता राष्ट्रिय अभियानका संयोजक वामदेव गौतमले आफू निकै अघिदेखि एमालेमा आउन चाहेको बताएका छन्। उचित जिम्मेवारी दिए एमालेमा आउन तयार रहेको उनले बताए। सोमबार ललितपुरमा आयोजित वरिष्ठ राजनीतिज्ञ सिद्धिलाल ज्ञवाली स्मृति ग्रन्थ विमोचन कार्यक्रममा उनले यसअघिका गल्ती कमजोरीको आत्मालोचना गर्दै एमालेमा आउन चाहेको बताए। उनले २०५४ सालको एमाले विभाजनमा आफ्नो कुनै भूमिका नरहेको जिकिर गरेका थिए। गौतमले एमालेलाई सहयोग गर्ने गरी आफू आउन चाहेको र ८४ को निर्वाचनमा अहिलेको भन्दा बढी उपलब्धि हासिल गर्न सकिने बताए। कार्यक्रममा नेकपा एमाले अध्यक्ष केपी शर्मा ओली पनि सहभागी थिए।
पार्टी विभाजनको हल्ला भ्रामक : एकीकृत समाजवादी,काठमाडौं : नेकपा एकीकृत समाजवादीले पार्टी विभाजनसम्बन्धी चलेको हल्ला गलत र भ्रामक रहेको निष्कर्ष निकालेको छ। सोमबार संघीय संसद भवन नयाँ बानेश्वरमा बसेको नेकपा एकीकृत समाजवादीको संसदीय दलको बैठकले संसदीय दलका सम्बन्धमा चलाइएका चर्चा र हल्लाहरू गलत रहेको भन्दै त्यस्ता भ्रममा नपर्न सबैलाई अनुरोध गरेको छ। बैठकमा सबै सांसदहरूको उपस्थिति रहेको र पार्टी संसदीय दल एकतावद्ध रहेको निष्कर्ष रहेको प्रमुख सचेतक मेटमणि चौधरीले जानकारी दिए। पार्टीको विवादका बारेमा चलाइएका हल्लाहरू नियोजित रहेको उनले बताए। बैठकमा सांसदहरूले अहिलेको गठबन्धनलाई नै निरन्तरता दिनुपर्नेमा जोड दिएका थिए। प्रमुख सचेतक चौधरीले बजेट अधिवेशनसम्म सरकारलाई दिएको समर्थन फिर्ता नहुने र त्यसपछि पुन बैठक बसेर आवश्यक निर्णय लिइने जिकिर गरे। संसदीय दलको बैठकले सरकारले ल्याउने नीति कार्यक्रम र बजेटबारे दलको तर्फबाट सरकारलाई रचनात्मक सुझावहरू दिने निर्णय गर्दै आगामी अधिवेशनमा जनसरोकारका विषयहरू सशक्तरूपमा उठाउने र कानुन निर्माण प्रक्रियामा सक्रिय भूमिका निभाउने निर्णय गरेको चौधरीले बताए। उनले अहिलेको अवस्थामा दलहरू विभाजन हुनुले राष्ट्रियतालाई नै कमजोर पार्ने बताए।
"मादक पदार्थ सेवन गरेकालाई सम्झाउँद कुटिए प्रहरी, ३ जन पक्राउ","स्याङ्जा : प्रहरीमाथि कुटपिट गर्ने ३ जना पक्राउ परेका छन्। वालिङ नगरपालिका१३ थुमपोखरास्थित प्रहरी चौकीका सहायक निरीक्षक मनोजकुमार सिंहलाई कुटपिट गर्ने ३ जना प्रक्राउ परेका हुन्। पक्राउ पर्नेमा २८ वर्षीय रविन गुरुङ, २४ वर्षीय काजी गुरुङ र २४ वर्षीय सुदीप गुरुङ छन्। कुटपिटबाट प्रहरी सिंह घाइते भएका छन्। उनको गण्डकी मेडिकल कलेज पोखरामा उपचार भइरहेको प्रहरी नायव उपरीक्षक इन्द्रबहादुर रानाले जानकारी दिए। बायाँटारीस्थित झोलुङ्गे बजारमा मादक पदार्थ सेवन गरी झगडा गरेको युवालाई सम्झाई बुझाई गर्ने क्रममा उनीहरूले प्रहरीलाई नै कुटपिट गरेका थिए।"
हाते कागजले फेरियो जीवन,"कालीकोट : कालीकोट सान्नी त्रिवेणी गाउँपालिका९, मुम्राका वसन्त लुवारको जीवन एकाएक फेरिएको छ। बिहान खाए बेलुका खान नपुग्ने सामान्य घरमा जन्मिएका वसन्तको बाल्यावस्था खासै सुखमा बितेन। गाउँमा रोजगारी नपाइ दुई दशक विदेशमा बसेका वसन्त घरमा फर्केर नेपाली हाते कागज उद्योग सञ्चालन गर्न थालेका छन्। नेपाली हाते कागज उद्योग स्थापना गरी दर्जनौं युवाहरूका लागि रोजगारी सिर्जना गरेका छन्। उनले भने, गर्न सके आफ्नै गाउँघरमा सुन फलाउन सकिँदो रहेछ। अर्काको देशमा गुलामी गरेर जोखिम पूर्ण कामहरू गर्नुभन्दा घरमै बसेर व्यवसाय गर्नु राम्रो हो। अर्काको देशमा भन्न सकिँदैन अन्तमा बाकसमा घर फकिर्नुपर्ने हो या जिउँदो फर्किनु पर्ने हो। पहिला पहिला मलाई पनि लाग्थ्यो आफ्नो ठाउँमा बसेर केही काम छैन। कति दिन बेरोजगार भएर बस्ने, घरपरिवारलाई कसरी पाल्ने भन्ने चिन्ताले सधैं सताउने गर्थ्यो। जब म विदेश पलायन भएँ मैले कुकुरले नपाउने दुःख पाए, न रुपैयाँ कमाउन सकियो न त घरपरिवारको इच्छा नै पूरा गर्न सकियो, समय बित्दै गयो घर परिवारका इच्छाहरू बढ्दै गए, मैले विदेशमा लिएको ज्यान जे थियो त्यही मात्र बचाएर ल्याएँ। अहिले ती दिन सम्झने हो भने आँखा भरी आँसु हुन्छ। कालीकोटका विभिन्न गाउँबाट बर्सनि भारत, मलेसिया, दुवै लगायतका अन्य देशहरूमा जाने युवाहरूको संख्या दिनानुदिन बढ्दै गएको छ। उनले भने, विदेश कस्तो हुन्छ भनेर भोगिसकेकाले अब गाउँमै युवा लक्षित रोजगारीको सिर्जना गर्छु। हाल केही युवाहरू मिलेर गरिबी निवारणका लागि सिर्जनशील नेपाली हाते कागज लघु उद्योग स्थापना गरेका छौं। हाल दुई दर्जनभन्दा बढी युवाहरूले रोजगारी प्राप्त गरेका छन्। उनीहरूको घरका बुढा आमा बुवाले छोराको लास कुरेर एर्पोटमा कुरेर बस्नु पर्दैन। उमेरले ४६ पुगेका वसन्त रोजगारीका लागि विभिन्न देशमा गरी २० वर्ष बाहिर बसे। अर्काको देशमा कामदारले भोगेका पीडाहरू आफ्नो लागि मात्र होइन सारा नेपालीका लागि एक अलिखित किताब नै भएको बताए। भारतमा त कहिले आफूहरूलाई डोट्याल, कहिले बहादुर जस्ता उपनाम दिएर सधैं हेपेर बोलाउने गरेको प्रति आफूलाई निक्कै दुःख लाग्ने गरेको सुनाए। उनले भने, यो समूह भित्र बसेर मैले काम गर्न पाउँदा विदेशीको गुलामी हुनुभन्दा आफ्नै गाउँमा केही गरेर खान सकिने वातावरण पाएको छु। उद्योग सञ्चालक समितिका अध्यक्ष वीरेन्द्र केसीले आफूहरूसँग हाल कच्चा पदार्थ भएपनि विद्युतको अभावका कारण मेसिन अझै सञ्चालन गर्न नसकिरहेको बताए। उनले भने, मेसिनको प्रयोगबिना कागज राम्रो नआउने भएकाले हाल ५ बोरा पाउडर, जंगलमा पाइने सेतो वडुको बोक्राको भित्र पट्टिको सेतो भाग जम्मा गरेर राखेका छौं। लघु उद्यम विकास तथा गरिबी निवारण कोषले कार्यक्रममार्फत केही सहयोग गरे पनि स्थानीय सरकारले सहयोग नगरेको प्रति युवाहरू आक्रोशित छन्। सान्नी त्रिवेणीका स्थानीय युवा माइकल बुढाले भने, हिजो विकास जस्तो थियो आज उस्तै छ, गरिबका दुःख कसले बुझ्ने होला, हाम्रा लागि स्थानीय सरकारले अरू केही नगरे पनि थ्रि फेज लाइन जडान गरिदिएको भए विदेश यही हुने थियो। गाउँपालिकाका उपाध्यक्ष तथा न्यायिक समितिका संयोजक पार्वती सिंह सज्यालले समूहका सदस्यहरूले उत्पादन गरेको नेपाली हाते कागज गाउँपालिकामा रहेको न्याय समितिले समेत खरिद गर्ने गरेको बताइन्। उनले भनिन्, स्थानीय सरकार गाउँका साना लघु उद्योगहरूलाई विस्थापित होइन स्थापित गरेर लैजाने पालिकाको कार्यनीति रहेको छ। यसैगरी गाउँपालिका अध्यक्ष मोहन बहादुर केसीले मुम्रामा स्थापना गरिएको गरिबी निवारणका लागि सृजनसिल लघु नेपाली हाते कागज उद्योगलाई थप सहयोग गर्ने बताए। उनले भने, गाउँ विकास समिति हुँदा समेत त्यतिबेला मुम्रामा गाविसले नेपाली हाते कागज उद्योग सञ्चालन गरेको भए पनि आजभोलि निष्क्रिय भएकाले अब कुनै पनि लघु उद्योग निष्क्रिय हुन नदिने प्रतिबद्धता गरे। सान्नी त्रिवेणी६ का ७० वर्षीया कपुरे धामीले भने, वसन्तका जस्तै अन्य युवाहरूका दिन पनि विस्तारै फर्किदैछन्। गाउँमै रोजगारीको अवसर प्रदान भएको छ। आफ्ना छोराछोरीलाई नियमित विद्यालयमा पढाउन पठाएका छन्। घरमा पाकेको तातो खाना खाएका छन्। श्रीमान् श्रीमतीको झैझगडा भएको छैन। अर्काको लहलहैमा नलागेर काम धन्दामा सबै लागेको देख्दा एक सहकारी बैंक जस्तै नेपाली हाते कागज उद्योगको स्थापनाले गाउँमा आशाको दियो बलेको छ। उत्पादन गरिएको नेपाल हाते कागज बेचेर मासिक एक लाख बराबरको आम्दानी हुन्छ। केही गाउँ पालिकामा बिक्री गर्छन् भने केही जिल्ला तथा अन्य जिल्ला र प्रदेशमा समेत बिक्री गर्ने गरेका छन्। नेपाली हाते कागज उद्योगबाट भविष्यमा राम्रै हुने वसन्तको अपेक्षा छ। गाउँपालिका अध्यक्ष मोहन केसीले पनि आगामी दिनमा गाउँपालिकाले मेसिन खरिद गरिदिने प्रतिबद्धता गरेको बताए।"
आगलागीमा परी ओखलढुंगामा आमाछोराको मृत्यु,ओखलढुंगा : आगलागीमा परेर सिद्धिचरण नगरपालिका२ मा आमाछोराको मृत्यु भएको छ। खरबारीमा लागेको आगो निभाउने क्रममा जलेर सिद्धिचरण नगरपालिका१० स्थित ५५ वर्षीया पुन्यमाया धमला र उनका छोरा १६ वर्षीय छोरा कञ्चनको मृत्यु भएको प्रहरीले जनाएको छ। जिल्ला प्रहरी कार्यालयका प्रहरी निरीक्षक बालिष्टार सिंहका अनुसार खरबारीमा लागेको आगो काटेर राखेको खरको थुप्रो जोगाउने क्रममा जलेर मृत्यु भएको हो। स्थानीयले घटनाबारे खबर गरेपछि प्रहरी खटाइएको उनले बताए। घटनाबारे अनुसन्धान भइरहेको प्रहरीले जनाएको छ।
मुस्ताङका च्याङग्राको भुवा परीक्षण,"म्याग्दी : मुस्ताङका कृषकले पालेका च्याङग्राको भुवा (पश्मिना बनाउने कच्चा पदार्थ)को गुणस्तर परीक्षण गरिएको छ। अन्तर्राष्ट्रिय व्यापार केन्द्रले अन्तर्राष्ट्रिय पश्मिना विशेषज्ञ, कृषि अनुसन्धान परिषद्अन्तर्गतको नेपाल पशु प्रजनन तथा आनुवांशिक अनुसन्धान केन्द्र, नेपाल पश्मिना संघ र च्याङग्रा पश्मिना किसान संघको समन्वयमा नेपालमै पहिलो पटक भुवाको परीक्षण गरेको हो। एक वर्षअघि मुस्ताङमा संकलन गरेर मङ्गोलियामा रहेको अन्तर्राष्ट्रिय प्रयोगशालामा पठाइएको भुवाको गुणस्तर परीक्षणसम्बन्धी प्रतिवेदन केही दिनअघि प्राप्त भएको नेपाल पश्मिना उद्योग संघका उपाध्यक्ष धनप्रसाद लामिछानेले जानकारी दिए। विज्ञहरूको टोली मुस्ताङमा आएर भुवाको नमुना संकलन गरी परीक्षणका लागि प्रयोगशालामा लैजानु भएको थियो, उनले भने मुस्ताङका च्याङग्राको भुवाको गुणस्तर पश्मिनाको कच्चा पदार्थको रुपमा प्रयोग गर्न उपयुक्त रहेको प्रतिवेदन प्राप्त भएको छ। परीक्षणपछि नेपालमा पश्मिनाको कच्चा पदार्थको भुवाको स्रोत रहेको अन्तर्राष्ट्रिय स्तरमा सन्देश प्रवाह भएको, च्याङग्रापालन बिस्तार र पश्मिना उद्योगको सम्भावना बढेको लामिछानेले बताए। लोमान्थाङ, लोघेकर दामोदरकुण्ड, बारागुङ मुक्तिक्षेत्र र घरपझोङ गाउँपालिकाबाट च्याङग्रा भुवाको आठ सय वटा नमुना संकलन गरी परीक्षणका लागि लगिएको थियो। चार वटै पालिकाका एक सय ६० किसानहरूले पालेका पाँचपाँच वटा फरकफरक, भूगोल, तौल, रङ र उमेर समूहका च्याङग्राको शरीरबाट भुवा निकालिको थियो। संकलित नमूनालाई पश्मिनाको मोटाई र लम्बाइ मापन गर्ने अन्तर्राष्ट्रिय मान्यताप्राप्त प्रयोगशाला तथा नेपाल गुणस्तर तथा नाप तौल विभागमा व्यावसायिक गुणस्तर परीक्षणका लागि पठाइएको अन्तर्राष्ट्रिय व्यापार केन्द्रका परामर्शदाता सिचन श्रेष्ठले बताए। प्राप्त प्रतिवेदनले च्याङग्राको नश्ल सुधार, गोठको संरचनालाई व्यवस्थित र आधुनिक बनाउन तथा भुवा निकाल्न आधुनिक काँइयोको प्रयोग गर्न कृषकहरूलाई सुझाव दिएको छ। प्रतिवेदनको सुझाव कार्यान्वयनका लागि कार्ययोजना बनाउन कृषक र स्थानीय तहका जनप्रतिनिधिसँग छलफल शुरु गरिएको पश्मिना उद्योगी संघले जनाएको छ। लोघेकर दामोदरकुण्ड गाउँपालिकाका अध्यक्ष राजु विष्टले च्याङ्गापालनबाट कृषकहरूलाई मासुमा बिक्री र पश्मिनाका लागि भुवा उत्पादन गरेर दोहोरो लाभ लिने सम्भावना रहेको बताए। च्याङग्रापालनलाई थप व्यावसायिक, आधुनिकीकरण र संख्या वृद्धि गर्न पहल गरेको अध्यक्ष बिष्टले बताए। प्राकृतिक रुपमा विरलै उत्पादन हुने च्याङग्राको भुवाबाट मात्रै प्रत्येक वर्ष सानो परिमाणमा उत्पादन गरिने पश्मिनाको व्यावसायिक माग बढ्दो छ। राम्रो गुणस्तरको च्याङ्ग्रा पश्मिनाका लागि आकर्षक मूल्य तिर्न नेपाली खरिदकर्ता तयार भएकाले च्याङ्ग्रापालक कृषकहरूले राम्रो आम्दानी गर्न सक्ने सम्भावना छ। नेपालबाट विदेश निर्यात हुने प्रमुख वस्तु पस्मिना बनाउन च्याङग्राको भुवा प्रशोधन गराएर बनाएको धागो कच्चा पदार्थको रुपमा प्रयोग हुन्छ। नेपाल पश्मिना उद्योग संघका अनुसार नेपालबाट वार्षिक रु तीन अर्बको पस्मिना निर्यात हुन्छ भने वार्षिक एक सय ९५ टन पस्मिना बनाउन आवश्यक भुवाको धागो आयात हुन्छ। आयात घटाउन मुस्ताङ, मनाङ, डोल्पा, मुगु, हुम्लालगायत जिल्लाका कृषकबाट पछिल्लो दुई वर्षयता च्याङ्ग्राको भुवा खरिद गर्न थालिएको पश्मिना उद्योगी भिम शेरचनले बताए। बजारको सुनिश्चितता नभएकाले मुस्ताङका कृषकले यसअघि ऊन निकाल्ने गरेका थिएनन्। शरीरबाटै झरेर खेर जाने गरेको थियो। ३० प्रतिशतको हाराहारीमा ऊन निकाले पनि बजार नपाउने समस्या थियो। नेपाल फाइवर प्रोसेसिङ उद्योगले लोमान्थाङमा भुवा संकलन र काठमाडौंमा प्रशोधन केन्द्र स्थापना गरेको छ। वैशाखजेठ महिनामा च्याङग्राको शरीरबाट भुवा निकाल्ने याम हो। भुवा निकाल्ने सीप र नयाँ प्रविधि हस्तान्तरणका साथै तालिम प्रदान गरिएको छ। च्याङग्राको भुवा पस्मिनाका लागि क श्रेणीको कच्चा पदार्थ हो। भेडा र चौरीको तुलनामा च्याङग्राको भुवालाई गुणस्तरीय मानिएको छ। मुस्ताङको मुक्तिनाथ, कागबेनी, छुसाङ, जोमसोम, चैले, घमी, चराङ, लोमान्थाङलगायतका ठाउँका कृषकहरूले व्यावसायिक च्याङ्ग्रापालन गरेका छन्। भेटेरीनरी अस्पताल तथा पशु सेवा विज्ञ केन्द्र मुस्ताङका अनुसार यी स्थानमा ५२ हजार च्याङग्रा पालिएको छ। रासस"
वामपन्थी पार्टीलाई एमालेमा समाहित हुन ओलीको आह्वान,"काठमाडौं : नेकपा एमालेका अध्यक्ष केपी शर्मा ओलीले आफूलाई वामपन्थी र कम्युनिष्ट भन्ने पार्टी र व्यक्तिलाई एमालेमा समाहित हुन आग्रह गरेका छन्। सोमबार ललितपुरमा आयोजित कार्यक्रममा उनले राष्ट्रिय शक्तिलाई निर्णायक तहमा विकास गर्ने काममा पार्टी लागेको भन्दै आफूलाई वामपन्थी र कम्युनिष्ट भन्ने पार्टी र व्यक्तिलाई एमालेमा समाहित हुन आग्रह गरे। उनले एमालेले स्वार्थका लागि होइन, सफलताका लागि एकताको अभियान चलाउने बताए। ओलीले अहिले देशमा एउटा भुईँफुट्टा वर्ग जन्मिएको बताउँदै त्याग, बलिदान र योगदान बिर्सने मात्र नभइ, योगदानको समेत अवमूल्यन गर्ने प्रवृत्ति बढेको बताए। एमाले वैचारिक र राजनीतिकरूपमा स्पष्ट भएको उनको भनाइ छ। अध्यक्ष ओलीले चुनावी तालमेलदेखि पार्टी एकतासम्मको काम गरेर कम्युनिस्ट पार्टीलाई अघि बढाएको भए पनि त्यसलाई टिकाइराख्न नसकेको बताए। उनले वामदेव गौतमले आफू एमालेमा फर्कन चाहेको भनि राखेको एकताको भावना निक्कै सकारात्मक भएको बताए। त्यस विषयमा छुट्टै बसेर छलफल गर्ने उनले बताए।"
अशोक राई नेतृत्वको जसपाले लियो दल दर्ताको प्रमाणपत्र,"काठमाडौं : अशोक राई नेतृत्वको जनता समाजवादी पार्टी (जसपा)ले दल दर्ताको प्रमाणपत्र लिएको छ। निर्वाचन आयोगले सोमबार साँझ अध्यक्ष राईलाई दल दर्ताको प्रमाण पत्र हस्तान्तरण गरेको हो। निर्वाचन आयोगका आयुक्तहरूको सोबार बसेको बैठकले जसपालाई दलको मान्यता दिएको हो। जसपालाई राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको हो। राईले आइतबार ७ सांसदसहित नयाँ दल दर्ताका लागि निवदेन दिएका थिए। राई नेतृत्वको नयाँ पार्टीमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसद रहेका छन्।"
मालपोतका सुब्बा ३० हजार घुससहित पक्राउ,कपिलवस्तु : अख्तियार दुरुपयोग अनुसन्धानको टोलीले मालपोत कार्यालय कपिलवस्तुका नायब सुब्बालाई ३० हजार नगद घुस सहित पक्राउ गरेको छ। कार्यालयका नायब सुब्बा नरहरी खनाललाई अख्तियारको टोलीले जग्गा नामसारी गर्न सहजीकरण गरिदिने भन्दै सेवाग्राहीबाट नगद ३० हजार रुपैयाँ घुस लिँदालिँदै पक्राउ गरेको हो। तौलिहवास्थित मालपोत कार्यालय नजिकै रहेको उनको कोठाबाट उनलाई पक्राउ गरिएको हो। अख्तियार टोलीले अन्य कागजी प्रक्रियाको काम अघि बढाइरहेका छन्।
मकैमा कीराको संक्रमणले किसान चिन्तित,"बाँके : बाँकेमा लगाइएको मकैबालीमा रोग तथा कीराको प्रकोप बढ्दै गएपछि किसान चिन्तित बनेका छन्। व्यावसायिकरुपमा बेमौसमी मकैखेती हुँदै आएको डुडुवा गाउँपालिका६ हिरमिनियाको महन्तपूर्वालगायतका क्षेत्रमा रोग तथा कीराको संक्रमणले मकैमा क्षति पुगेको छ। डुडुवा६ हिरमिनियाका किसान जियालाल यादवले मकै फल्ने बेलामा कीराले पात हुँदै बोटमा आक्रमण गरेपछि बोट मर्ने समस्या देखिएको बताए। मेहनत गरेर लगाएको बाली फल्ने बेलामा कीराले खाएको छ, यो पटक मकैमा लगाएकाले लगानी पनि नउठ्ने भयो, बारीमा कीराले संक्रमण गरेको मकैका बोट देखाउँदै किसान यादवले भने, रोग लागेकाबारे गाउँपालिकाको कृषि शाखामा जानकारी गराए पनि उपचार हुन सकेको छैन। यादवको करिब १४ कट्ठा जमिनमा लगाइएको बेमौसमी मकैमा रोगको संक्रमण देखिएको हो। पातमा कीराले खाएर प्वाल पार्ने र विस्तारै बिरुवा सुक्दै जाने समस्या देखिएको उनको भनाइ छ। स्थानीय सावितराम यादवले सुरुमा लगाएको मकैबाली सप्रिए पनि पछिल्लो पटकको मकै बालीमा रोग कीराको संक्रमण देखिएको बताए। जिल्ला कृषि ज्ञानकेन्द्र बाँकेका सूचना अधिकारी जीवनकुमार केसीले कहिँकतै रोगको संक्रमण देखिएको कृषकले गुनासो गरे पनि प्रकोपका रुपमा नरहेको उल्लेख गरे। उनले स्थलगत रूपमा अनुगमन गरेर मकैमा संक्रमण गरिरहको कीरा र रोगका बारेमा पहिचानका लागि स्थानीय तहका कृषि शाखासँग समन्वय भइरहेको बताए। बाँकेमा राप्ती सोनारी गाउँपालिकाको वैजापुर, फत्तेपुर, बिनौना, नेपालगञ्जको भवानीयापुर, बाबुगाउँ, डुडुवाको हिरमिनिया र खजुरा क्षेत्रमा किसानले बमौसमी मकैखेती गर्दै आएका छन्। बमौसमी मकैखेतीका लागि राहत तथा अनुदानको कार्यक्रम नभए पनि किसानले स्वस्फूर्तरुपमा खेती गर्दै आएको किसान महासंघ बाँकेका अध्यक्ष कृष्णविक्रम केसीले जानकारी दिए।"
गुल्मी अस्पतालको अत्याधुनिक भवन निर्माणमा ढिलाइ,"गुल्मी : गुल्मी अस्पतालको भवन निर्माणको काममा ढिलाइ भएको छ। अस्पतालको अत्याधुनिक भवन निर्माण कार्य थालिएको ३ वर्ष बितिसक्न लाग्दा समेत कामले गति लिन सकेको छैन। ठेकेदार कम्पनीले गरेको ढिलासुस्तीका कारण अस्पताल प्रशासन पुरानै भवनबाट नागरिकलाई सेवा प्रवाह गर्न बाध्य छ। पछिल्लो समय सेवाग्राहीको आवश्यकता अनुसार डायलासिस, थेरापी,अर्थो लगायतका केही स्वास्थ्य सेवा थपिएका छन्। तर अस्पतालमा बिरामीको चाप दैनिक बढ्दै जान थालेपछि यतिबेला भौतिक संरचनाको अभाव देखिएको छ। जिल्लाको सदरमुकाम तम्घासस्थित यस अस्पतालमा उपचारका लागि गुल्मी, अर्घाखाँची, प्युठान, बाग्लुङ लगायत आसपासका जिल्लाका नागरिक आउने गर्दछन्। निर्माण कम्पनीले गरेको ढिलासुस्तीका कारण गुल्मी अस्पतालले पुरानै साँघुरो भवनबाट नागरिकलाई सेवा प्रवाह गर्दै आएको गुल्मी अस्पताल विकास समितिका अध्यक्ष गोपालप्रसाद पाण्डेले जानकारी दिए।अस्पतालमा विशेषज्ञ डाक्टर सहितका केही स्वास्थ्य सेवा थपिएका छन् तर,निर्माण कम्पनीले भवन निर्माणको काममा ढिलाइ गरिदिँदा अस्पतालले नागरिकलाई सरल र सहज रुपमा सेवा दिन सकिरहेको छैन, उनले भने,गुल्मी अस्पताल २०७१ सालमा १५ बाट ५० शय्यामा स्तरवृद्धि भए पनि भौतिक संरचनाको अभावमा हालसम्म पूर्ण रुपमा कार्यान्वयनमा आउन सकेको छैन। निर्माण कम्पनीले कम जनशक्ति प्रयोग गरेका कारण भवन निर्माणमा ढिलाइ भएको अस्पतालले जनाएको छ। यतिबेला गुल्मी अस्पतालको नयाँ भवन ५ तलाको निर्माण भइरहेको छ। वर्षौंदेखि ठूलो र सुविधा सम्पन्न अस्पतालबाट विशेषज्ञ सहितको सेवा लिने नागरिकको चाहाना भए पनि त्यो हालसम्म पूरा हुन सकेको छैन। स्वच्छन्दबानियाँ जेभी हेटौंडा मकवानपुरले २०८० साल असार १७ गते काम सक्ने गरी २०७८ साल असार १८ गते सम्झौता गरेको थियो। उक्त निर्माण कम्पनीले २५ करोड ९५ लाख ६४ हजार २ सय ३ रुपैयाँमा भवन निर्माणको जिम्मा लिएको थियो। तर, काम सम्पन्न गर्ने सम्झौता समय सकिए पनि हालसम्म अस्पताल भवन निर्माणको काम सकिएको छैन। समयमै काम नसकिएपछि ठेकेदार कम्पनीले २०८० पुस १७ गतेसम्मका लागि म्याद थप गरेको थियो। तर, थपेको म्यादको समयमा पनि भवन निर्माणको कार्य सम्पन्न भएको छैन। भवनको हालसम्म ६७ प्रतिशत भौतिक प्रगति र ५५ प्रतिशत वित्तीय प्रगति भएको निर्माण कम्पनीले जनाएको छ। भवन निर्माणमा आवश्यक निर्माण सामग्री भए पनि पर्याप्त कामदार फिल्डमा नहुँदा भवनको काममा ढिलाइ भएको निर्माण कम्पनीका इन्जिनियर सागर दुलालले बताए। पछिल्लो समय अस्पतालमा दैनिक ४० देखि ५० जना कामदार परिचालन गरेका निर्माणको कार्यलाई तीव्र गतिमा अगाडि बढाएर छिटो निर्माणको काम सम्पन्न गर्ने इन्जिनियर दुलालको भनाइ छ। अब बाँकी भवनको काम ६ महिनामै सकिने उनले बताए। भवन निर्माणका लागि पटक पटक ताकेता गर्दा पनि विभिन्न बहाना बनाएर काममा ढिलाइ गरेको पाइएको छ। समयमै भवन निर्माणको काम सम्पन्न नहुँदा एकातिर अस्पतालले सहज रुपमा सेवा प्रवाह गर्न सकेको छैन भने अर्कोतिर सेवाग्राही सेवाका लागि सास्ती खेप्न बाध्य छन्। हाल अस्पतालले बिरामीको चाप धेरै हुने गरेकाले बिहान ९ बजेबाटै ओपीडी सेवा दिँदै आएको छ।"
"वामदेवले भने अध्यक्ष ओलीले पार्टीमा आउने सबैलाई स्वागत छ भन्नुभो, तर म आउँछु भन्दा पनि आउनु भन्नु भएन","काठमाडौं : नेकपा एकता राष्ट्रिय अभियानका संयोजक नेता वामदेव गौतमले एमाले फर्किने आफ्नो प्रस्तावमा केपी ओली सकारात्मक नदेखिएको बताएका छन्। सोमबार एमाले पार्टी कार्यालय च्यासलमा आयोजित एक कार्यक्रमपछि सञ्चारकर्मीसँग कुरा गर्दै गौतमले ओलीकै अगाडि आफूले एमाले आउन आतुर रहेको बताए पनि ओलीले भने त्यसलाई गम्भीरतापूर्वक लिएको बताए। आफ्नो प्रस्तावमा ओलीले अहिले नै पार्टीमा आउनुहोस् भन्ने अपेक्षा गरेपनि पार्टीमा आउन चाहने सबैलाई स्वागत छ भनेर आफ्नो प्रस्तावलाई गम्भीर नलिएको महसुस भएको उनको भनाइ । एमालेले फर्काउन चाहने हो भने आफू तयार रहेको उनले बताए। पार्टीमा हुने र पार्टी बाहिर हुनेमा धेरै फरक पर्ने भएकाले त्यसलाई महसुस गर्दै आफू एमाले आउन चाहेको उनले बताए। माधव कुमार नेपालले एमालेबाट छुट्टिएर नेकपा एकीकृत समाजवादी पार्टी गठन गरेका बेला वामदेव गौतमले पनि एमाले परित्याग गरेका थिए। तर, उनी माधव नेपाल नेतृत्वको पार्टीमा भने सहभागी भएनन्। उनले नेकपा एकता राष्ट्रिय अभियानको संयोजक भएर राजनीति अगाडि बढाएका थिए।"
राष्ट्रिय प्रतिरक्षा विश्वविद्यालय पूर्वाधार निर्माण विकास समितिको म्याद एक वर्ष थपियो,"काठमाडौं : सरकारले रक्षामन्त्रालय अन्तर्गतको राष्ट्रिय प्रतिरक्षा विश्वविद्यालय पूर्वाधार निर्माण विकास समितिको म्याद थप एक वर्ष थप्ने निर्णय गरेको छ। सोमबार बसेको मन्त्रिपरिषदका निर्णय सार्वजनिक गर्दै सरकारका प्रवक्ता एवं सूचना तथा सञ्चारमन्त्री रेखा शर्माले विकास समितिको म्याद थप एक वर्ष थप्ने निर्णय भएको जानकारी गराएकी हुन्। उनले भनिन्,'विकास समितिको ४ वर्षका लागि समय तोकिएको रहेछ। वैशाख २६ गते समय पुग्दै थियो । नयाँ विधेयक र कानुन नबनेकाले अर्को मन्त्रिपरिषद् बैठकसम्म यो समय खारेज हुने भएकाले थप एक वर्ष म्याद थपिएको हो।'"
सम्झौता भएको १८ वर्षपछि सञ्चालनमा आयो नेपालगन्जको एकीकृत जाँचचौकी,"बाँके : नेपालगञ्ज नाका स्थित एकीकृत भन्सार जाँचचौकी सञ्चालमा आएको छ। उद्योग वाणिज्य तथा आपूर्तिमन्त्री दामोदर भण्डारीले सोमबार एक कार्यक्रमका बीच एकीकृत जाँचचौकी (आइसिपी)को शुभारम्भ गरेसँगै सञ्चालनमा आएको हो। मन्त्री भण्डारीले आइसिपी सञ्चालनमा आएसँगै दुई देशबीचको व्यापारमा सहजीकरण हुने विश्वास व्यक्त गरे। मन्त्री भण्डारीले जाँचचौकी सञ्चालनमा आएसँगै चोरी पैठारी नियन्त्रण र आन्तरिक राजश्वमा वृद्धि हुने बताए। उनले भने,'एकीकृत जाँचचौकीको प्रयोगले व्यापारमा हुने सन्तुलनलाई पनि नियन्त्रण गर्नेछ। सबैभन्दा प्रमुख कुरा गैर कानुनी रूपबाट हुने चोरी पैठारी पूर्ण रूपमा नियन्त्रमा आउनेछ ।' उनले आन्तरिक राजस्व सङ्कलन हुननसकेको र व्यापारघाटा बढिरहेको अवस्थामा आयात तथा निर्यातमा समेत जाँचचौकी फलदायी हुने विश्वास व्यक्त गरे। मन्त्री भण्डारीले लक्ष्यको आधाहिस्सा पनि राजस्व उठ्न नसकेको भन्दै खुला सीमाबाट हुने वस्तुको आयातसमेत व्यवस्थित बनाउन आवश्यक रहेको जिकिर गरे। नेपालभारत जमुनाह नाकामा निर्मित एकीकृत भन्सार जाँचचौकी आजदेखि औपचारिक रूपमा सञ्चालनमा आएको भन्सार अधिकृत ध्रुवराज विश्वकर्माले जानकारी दिए। करिब दुई अर्ब ७५ करोडको लागतमा निमार्ण भएको उक्त एकीकृत जाँच चौकी निर्माणका लागि नेपाल र भारतबीच सम्झौता भएको १८ वर्षपछि एकीकृत जाँचचौकी औपचारिक रूपमा सञ्चालनमा आएको हो। एकीकृत जाँचचौकी नेपाल र भारत दुवैतर्फ निर्माण भएको छ । नेपालतर्फ जग्गा नेपाल सरकारले छुट्याए पनि पूर्वाधार भने भारत सरकारले निर्माण गरेको हो। विसं २०७५ माघ १ गते भारतका तत्कालीन केन्द्रीय गृहमन्त्री राजनाथ सिंहले आइसिपीको निर्माणको शिलान्यास गरेका थिए। भारततर्फ आइसीपीको शिल्यान्यास भएको दुई वर्षपछि नेपालतर्फ भूमि पुजन गरिएको थियो। एकीकृत भन्सार जाँचचौकी (आइसिपी) को निर्माण २०७७ साल असोज ६ गतेबाट सुरु भएको थियो। गत वर्ष जेठ १८ गते नेपालका प्रधानमन्त्री पुष्पकमल दाहाल प्रचण्ड र भारतीय प्रधानमन्त्री नरेन्द्र मोदीले भिडियोमार्फत आइसिपीको उद्घाटन गरेका थिए। जमुनाहमा रहेको आइसिपीमा नेपाल र भारत दुवै तर्फबाट मालवाहक सवारी साधनको आवतजावत गरिएको थियो। दुई देशका प्रधानमन्त्रीले आइसिपीको उद्घाटन गरे पनि औपचारिक रूपमा सञ्चालनका लागि झण्डै एक वर्ष लागेको हो। भारतले पूर्वाधार निर्माण सकेसँगै यसै वैशाखमा नेपाललाई आइसिपी हस्तान्तरण गरेपछि आजैबाट सञ्चालनमा आएको हो । भारतले निर्माण सकेपछि संघीय आयोजना कार्यान्वयन एकाइ बाँकेलाई हस्तान्तरण गरेपछि एकाइले नेपाल इन्टरमोडल यातायात विकास समितिलाई आइसिपी हस्तान्तरण गरेको थियो। नेपाल इन्टरमोडल यातायात विकास समितिले आइसिपी सञ्चालनका लागि २०८० असार ११ मा बोलपत्र आब्हान गरेको थियो। उक्त प्रक्रियामा पछि टीआरएस एटलस लोजीपार्क प्रालिलाई आइसीपी सञ्चालनका लागि पूर्वाधार हस्तान्तरण गरिएको थियो। नेपाल इन्टरमोडल यातायात विकास समितिका इन्जिनियर जीवन ढकालका अनुसार आइसिपीका पूर्वाधारको काम सकेर सञ्चालनका लागि टीआरएसलाई जिम्मा दिइएको छ । एकीकृत जाँचचौकी सञ्चालनमा आएपछि आयातनिर्यातकर्ताले कम समयमै सहज रूपमा वस्तु आयातनिर्यात गर्न सक्नेछन् । सवारी साधनको चापका कारण ट्राफिक जाम नहुने,भन्सारमा हुने गरेको चोरीपैठारीमा कमी आउने र राजश्व चुहावट पनि रोकिने सरकारको अपेक्षा रहेको छ। आइसिपी स्थलमा भन्सार कार्यालय, पशु र प्लान्ट क्वारेन्टाइन, गोदाम, खाद्य प्रविधि तथा गुण नियन्त्रण, सुरक्षा ब्यारेक,बैङ्क काउण्टरलगायत कार्यालय रहने गरी संरचना निर्माण गरिएको छ। मालसामान बोकेर भारतबाट नेपालतर्फ र नेपालबाट भारततर्फ दैनिक सयौंको सङ्ख्यामा ट्रक, ट्याङ्कर तथा कन्टेनर आवतजावत गर्छन्। समयमा आइसिपी सञ्चालन नहुँदा अहिलेसम्म सडकमै सवारी साधन रोकेर भन्सार जाँच पास गर्नुपर्ने बाध्यता छ। नेपाल सरकारले अधिग्रहण गरेर राखेको ८७ बिघा जग्गामा आइसिपी निर्माण गरिएको हो। दुई हजार दुई सय मिटर लम्बाइ र ६० मिटर चौडाइमा छुट्टै आइसिपीका लागि एप्रोज रोड निर्माण गरिएको छ। सन् २००६ मा दुई देशबीच सम्झौता भएको थियो।"
आफ्नै पाठ्यपुस्तक पढाउँदै जुगल,"सिन्धुपाल्चोक : सिन्धुपाल्चोकको जुगल गाउँपालिकाले स्थानीय पाठ्यपुस्तक तयार गरी पढाउन सुरु गरेको छ। गाउँपालिका भित्रका सबै विद्यालयमा हाम्रो जुगल नामक पाठ्यपुस्तक तयार गरी पढाउन सुरु गरिएको हो। गाउँपालिकाले पाठ्यक्रममा स्थानीय संस्कृति, भाषा, जनजीवन, इतिहास, भूगोल आदि विषय समेटेर पाठ्यपुस्तक तयार गरेको जनाएको छ। गाउँपालिकाभित्र रहेका विभिन्न पक्ष विद्यार्थीलाई जानकारी दिने उद्देश्यले पाठ्यक्रम सञ्चालनमा ल्याइएको गाउँपालिकाका अध्यक्ष रेशम स्याङबोले जानकारी दिए। शिक्षालाई जीवनसँग जोड्ने प्रयोजन र स्थानीय तहलाई शिक्षाप्रति जिम्मेवार बनाउने अभिप्रायले गाउँपालिकाको समग्र जनजीवनका बारेमा अवगत गराउन पाठ्यपुस्तक तयार गरी लागू गरेका छौँ, उनले भने। राष्ट्रिय पाठ्यक्रम प्रारुपले स्थानीय तहलाई कक्षा १ देखि ८ सम्मका लागि स्थानीय पाठ्यक्रम विकास गर्न सक्ने अधिकार प्रदान गरेको छ। स्थानीय पाठ्यक्रमले आधारभूत तहका विद्यार्थीलाई आफू जन्मेको बसेको परिवेशबारे जानकारी दिन सहज हुने अध्यक्ष रेशम स्याङबोको भनाइ छ। स्थानीय तहका सांस्कृतिक, ऐतिहासिक र आर्थिक विशेषता समेतको जगेर्ना गर्ने लक्ष्य राखिएको उनले बताए। स्थानीय पाठ्यक्रम लागू भएपछि गाउँपालिका भित्रका विशेषतासहितको अध्ययन र अनुसन्धान गर्न सजिलो भएको छ, छायाँमा परेका विषयवस्तुलाई संरक्षण गर्न सहज हुने छ, अध्यक्ष रेशम स्याङबो भने। गाउँपालिकाभित्र रहेका ४० सामुदायिक विद्यालयले पाठ्यपुस्तक अध्यापन गराइरहेका शिक्षा अधिकृत प्रदीप पराजुलीले जानकारी दिए।"
प्रथम रेसुंगा मेयरकप फुटबल प्रतियोगिता सुरु,"गुल्मी : प्रथम रेसुंगा मेयरकप फुटबल प्रतियोगिता सुरु भएको छ। रेसुंगा नगरपालिकाले सोमबारदेखि प्रतियोगिता सुरु गरेको हो। प्रतियोगितामा १२ टिमले सहभागिता जनाएका छन्। पहिलो दिनको खेलमा नगरपालिकाका वडा नम्बर १० र १२ का खेलाडी खेल्ने छन्। त्यस्तै सोही दिन वडा नम्बर ९ र १३ बीच खेल हुनेछ। खेल यही वैशाख २८ गतेसम्म चल्ने छ। प्रतियोगितामा विजेताले नगद ३५ हजार, मेडल र प्रमाणपत्र पाउने छन् भने उपविजेताले २५ हजार, मेडल र प्रमाणपत्र पाउने नगरपालिकाले जनाएको छ। प्रतियोगितामा १६ जना खेलाडी, १ जना कोच र १ जना अफिसियल सहित १८ जना एक समूहमा सहभागी हुनेछन्। नेपाली कांग्रेसका नेता एवं प्रतिनिधिसभा सदस्य डाचन्द्र भण्डारीले विश्व खेल र संगीतमा अगाडि बढेको बताए। प्रतियोगिताको उद्घाटन गर्दै नेता भण्डारीले खेलमा देशको समृद्धि र आर्थिक विकास रहेको बताए। उनले देश विदेशमा युवालाई जोड्ने माध्यम भनेकै खेल रहेको बताएका छन्। खेलकुदले मानव स्वास्थ्यका लागि महत्वपूर्ण भुमिका खेल्ने बताउँदै नेता भण्डारीले पछिल्लो समय नेपालमा निजी लगानीमा रंगशाला बनेकोमा खुसी व्यक्त गरे। एकातिर अहिले विदेशमा जाने युवाको एयरपोर्टमा लर्को देख्छौं,उनले भने अर्कोतिर खेललाई माया गर्नेको जमात उस्तै छ त्यसैले खेलको विस्तार र खेलाडीको संरक्षण गर्ने दायित्व राज्यको हो। स्थानीय तहमा हुने हरेक कार्यक्रममा युवालाई सहभागी बनाएर राष्ट्रिय खेलाडी उत्पादन गर्नेमा तीनै तहका सरकार लाग्नुपर्नेमा सांसद भण्डारीले जोड दिए। खेलाडीलाई हौसला प्रदान गर्न र नयाँ खेलाडी उत्पादन गर्न मेयर कप प्रभावकारी भएको उनले बताएका छन्। प्रतियोगिताले नयाँ खेलाडी उत्पादन तथा खेलको विकासमा थप टेवा पुग्ने रेसुंगा नगरपालिकाका नगरप्रमुख खिलध्वज पन्थीले बताए। मेयर कपले स्थानीय खेलाडी पहिचान गरी राष्ट्रिय खेलाडी उत्पादन गर्ने नगरपालिकाले लक्ष्य लिएको नगरप्रमुख पन्थीले जानकारी दिए। रेसुंगा मेयरकप फुटबल प्रतियोगितालाई निरन्तरता दिइने उनको भनाइ छ।"
अशोक राई नेतृत्वको नयाँ पार्टीले पायो दलको मान्यता,"काठमाडौं : निर्वाचन आयोगले अशोक राई नेतृत्वको नयाँ पार्टीलाई दलको मान्यता दिएको छ। सोमबार बसेको आयुक्तहरूको बैठकले राई नेतृत्वको जनता समाजवादी पार्टीलाई दलको मान्यता दिने निर्णय गरेको हो। राईले आइतबार ७ सांसदसहित नयाँ दल दर्ताका लागि निवेदन दिएका थिए। राई नेतृत्वको नयाँ पार्टीमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ९ जना सांसद रहेका छन्।"
जनता समाजवादीले भन्यो अवैधानिक निवेदनको आधारमा दल विभाजन हुँदैन,"काठमाडौं : जनता समाजवादी पार्टी नेपालले अवैधानिक निवेदनको आधारमा दल विभाजन नहुने बताएको छ। अशोक राईले ७ जना सांसदसहित आइतबार निर्वाचन आयोगमा छुट्टै दल दर्ताका लागि निवेदन दिएपछि जनता समाजवादीले विज्ञप्ति जारी गर्दै सो कुरा स्पष्ट पारेको हो। पार्टी प्रवक्ता मनिष सुमनले सञ्चार माध्यममा पार्टी विभाजनसम्बन्धी आएका समाचारप्रति गम्भीर ध्यानाकर्षण भएको जनाएका छन्। उनले पार्टीका बहुमत केन्द्रीय सदस्यहरू एकसाथ रहेको दाबीसमेत गरेका छन्। 'संसद अधिवेशन आह्वान भइसकेको अवस्था र दल विभाजनसम्बन्धी अध्यादेश खारेज रहेको साथै यस दलको बहुमत केन्द्रीय सदस्य यस दलप्रति नै प्रतिवद्ध रहेको अवस्थामा केही विभाजित मनस्थितिका व्यक्तिहरू निर्वाचन आयोग गई अवैधानिक निवेदनको आधारमा दल विभाजन हुने अवस्था छैन,' उनले विज्ञप्तिमा भनेका छन्। उनले पार्टीका सम्पूर्ण केन्द्रीय सदस्य र नेताकार्यकर्तालाई भ्रममा नपर्न र पदीय जिम्मेवारी निर्वाह गर्न आग्रह गरेका छन्। आइतबार राई नेतृत्वमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसदले आयोगमा छुट्टै दल दर्ताका लागि निवेदन दिएका थिए। उनीहरूले जनता समाजवादी पार्टी नेपालबाट 'नेपाल' शब्द हटाएर जनता समाजवादी पार्टी (जसपा) नामको दल दर्ताका लागि निवेदन दिएको सांसदसमेत रहेका प्रदीप यादवले जानकारी दिए।"
"गण्डकीमा मन्त्रिपरिषद् विस्तार, दुई मन्त्रीले लिए सपथ","कास्की : गण्डकी प्रदेश सरकारका मुख्यमन्त्री खगराज अधिकारीले ऊर्जा, जलस्रोत तथा खानेपानी मन्त्रीमा नेकपा (एमाले) का वेदबहादुर गुरुङ र सामाजिक विकास तथा स्वास्थ्य मन्त्रीमा एमालेकै सीता सुन्दासलाई नियुक्त गरेका छन्। नवनियुक्त मन्त्रीद्वयलाई प्रदेश प्रमुख डिल्लीराज भट्टले पोखरा सभागृहमा आज आयोजित एक समारोहबीच पद तथा गोपनीयताको सपथ खुवाए। मुख्यमन्त्री अधिकारीले आइतबारमात्रै प्रदेशसभा बैठकबाट विश्वासको मत प्राप्त गरेका थिए। गत चैत २५ गते मुख्यमन्त्रीमा नियुक्त अधिकारीले यसअघि भौतिक पूर्वाधार विकास तथा यातायात व्यवस्थामन्त्रीमा स्वतन्त्र प्रदेशसभा सदस्य राजीव गुरुङ र आर्थिक मामिला मन्त्रीमा नेकपा (माओवादी केन्द्र) का हरिबहादुर चुमानलाई नियुक्त गरेका थिए। प्रदेश सरकारमा सात वटा मन्त्रालय रहेकामा मन्त्रिपरिषद्ले पूर्णता पाउन अझै बाँकी छ।"
नेपालीको शव फिर्ता ल्याउने र क्षतिपूर्ति दिने विषयमा रुस सहमत : परराष्ट्रमन्त्री श्रेष्ठ,"काठमाडौं : परराष्ट्रमन्त्री नारायणकाजी श्रेष्ठले रुसी सेनामा रहेका नेपालीहरूको संख्या अझै यकिन हुन नसकेको बताएका छन्। सोमबार सिंहदरबारमा बसेको राष्ट्रियसभाअन्तर्गतको संघीयता सबलीकरण तथा राष्ट्रिय सरोकार समितिको बैठकमा श्रेष्ठले रुसमा रहेका नेपालीलाई स्वदेश फर्काउन सरकारले पहल गरिरहेको र रुसी सेनामा रहेका नेपालीको संख्या रुस सरकारसँग माग गरिएको बताए। रुसमा मृत्यु भएका नेपालीहरूको शव नेपाली पठाउने र क्षतिपूर्तिसमेत माग गरेको भन्दै उनले क्षतिपूर्तिको विषयमा रुस सरकारले सहमत जनाएको बताए। श्रेष्ठले इजरायलहमास युद्धमा हमासको कब्जामा रहेका भनिएका विपिन जोशी औपचारिक र आधिकारिक अवस्थामा बारेमा जानकारी पाउन नसकिएको जानकारी दिए। उनले आर्थिक कूटनीतिलाई मात्रै केन्द्रित गर्नेगरी छुट्टै महाशाख बनाउने तयारी गरेको भन्दै यसबाट विकास र समृद्धिको कार्यभार पूरा गर्न सहज हुने बताए। परराष्ट्रमन्त्री श्रेष्ठले परराष्ट्र नीतिमा राष्ट्रिय सहमति कायम गर्नुपर्नेमा सरकार स्पष्ट गरेको जिकिर गरे। अहिले संघीय सरकारले नै परराष्ट्र नीति हेर्ने भएकाले प्रदेश तहले पनि आफ्नै परराष्ट्र नीति बनाउन खोजे समस्या हुने उनको भनाइ छ। बैठकमा समिति सदस्यहरूले मापदण्डका आधारमा राजदूत नियुक्त गर्नुपर्ने, रुसमा रहेका नेपालीहरूको अवस्था सार्वजनिक गर्नुपर्नेलगायतका धारणा राखेका थिए।"
गर्मी छल्न नरपानी जाने कि ?,"अर्घाखाँची : नरपानी डाँडा चिसो हावा र पानीले प्रशिद्ध छ । यहाँबाट धेरै हिमाल देख्न पाइन्छ । मनमोहक दृश्यहरू देख्न पाइने हुँदा नेपाल तथा भारतबाट यहाँ धेरै पर्यटक आउने गर्छन् । पछिल्लो समय यहाँ भारत तथा नेपालका तराईका जिल्लाबाट आउने पर्यटकको संख्या पनि वृद्धि भएको छ । गर्मी छल्न अहिले तराईका जिल्ला तथा भारतका उत्तर प्रदेश,विहार विभिन्न क्षेत्रबाट मानिसहरू आउने गरेका छन् । तातो क्षेत्रबाट यस स्थानमा आएपछि चिसो हावा र चिसो पानीका साथै चिसो वातावरणमा रम्न पाउदा घुम्न आउने पर्यटकहरू पनि प्रफुल्लित हुने गरेका छन् । नेपालका कपिलवस्तु, रुपन्देही, दांग,नवलपरासी, बाँके,नवलपुरबाट गर्मी छल्न आउनेहरूको भीड लाग्ने गरेको छ। पहाडको मनोरम दृश्यले भरिपूर्ण नरपानी प्रमुख पिकनिक स्थलको रुपमा विकसित हुँदै गएको छ । गत वर्षदेखि दैनिक रुपमा १० देखि ५० वटा समूहहरु आउने गर्दछन् । शनिबारको दिन यहाँ झन्डैं ५० देखि एक सय समूह आउने गरेको वडा अध्यक्ष श्रीधर महत्राले बताए । महेन्द्र राजमार्गको कपिलवस्तु गोरुसिंगेबाट ५० किलोमिटरको दुरीमा नरपानी पर्छ । गोरुसिंगे सनिधखर्क सडकमा पर्ने यस क्षेत्रमा पछिल्लो समय भारतीय पर्यटकहरू बढि आउने गरेका छन् । सुपा देउरालीमा धार्मिक विश्वासका साथ पाठा,पाठी चढाउन आउने र देउरालीमा चढाएका पाठा,पाठीहरु लिएर नरपानीमा वनभोज खाने गर्दछन् । यहाँ वरिपरि हरियाली डाँडा छ । बीचमा समथर भूभाग पनि रहेको छ । भविष्यमा पनि यस क्षेत्रमा पर्यटन विकासले फड्को मार्नेमा विश्वास लिइएको सन्धिखर्क नगरपालिकाका प्रमुह प्रशासकीय अधिकृत खुमलाल भुसालले बताएका छन् । सुपा देउरालीको दर्शन गरेपछि मनले चिताएको पुग्ने धार्मिक विश्वास छ । कडा चट्टानका बीच निर्माण भएको सडक र त्यही सडकको छेउमा मन्दिर छ । कुनै अप्ठ्यारो समस्या आएको बेलामा सुपा देउरालीलाई भाक्कल गरे समस्या टर्ने विश्वास छ । विगतका वर्षहरूमा दैनिक दुई सयदेखि एक हजार जनाले दर्शन तथा पूजा आजा गर्ने गरेकोमा अहिले आएर दैनिक पाँच सयदेखि तीन हजार जनासम्मले दर्शन गर्ने गरेको सुपा देउराली मन्दिर संरक्षण समितका सचिव हरि खनालले बताए । मन्दिर दर्शन गर्न अर्घाखाँची,कपिलवस्तु,दाङ्ग,प्युठान,गुल्मी,रुपन्देहीबाट पर्यटक आउने गर्छन् । भारतको उत्तर प्रदेश,विहारबाट समेत पर्यटक सुपा देउरालीको दर्शन गर्न आउने गरेका छन् । यो नेपालकै प्रसिद्ध मन्दिर बन्दै गएको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताएक छन् । मन्दिर जान केवुलकार र साहसिक पदमार्ग बनाउन सके यहाँ पर्यटनबाट राम्रो आम्दानी लिन सकिन्छ ।"
मनास्लु पर्यटन पदमार्गमा फोरजी सेवा विस्तारको कार्य तीव्र,"गोरखा : पर्यटकको आकर्षणमा पर्दै गएको मनास्लु पर्यटकीय पदमार्गलाई प्राथमिकतामा राखेर नेपाल टेलिकमले फोरजी सेवा विस्तार कार्य तीब्र पारेको छ । यसअघि राम्रोसंग मोबाइल पनि नचल्ने उत्तरी गोरखाको ल्हो, सामागाउँ, साम्दोमा फोरजी सेवा विस्तार गर्न लागेको जनाएको छ । गण्डकी प्रदेशकै सबैभन्दा बिकट भनेर चिनिएको मनास्लु ट्रेकिङ रुटका क्षेत्रलाई प्राथमिकतामा राखेर फोरजी सेवा विस्तार गर्न सुरु गरिएको नेपाल टेलिकमको गण्डकी प्रदेश कार्यालयले जनाएको छ । चुमनुब्री ३, ४, ५ र ७ मा नेपाल टेलिकमको मोबाइल विभागले यसअघि नै फोरजी सेवा सञ्चालन गरिसकेको छ । सेवा विस्तार हुन बाँकी रहेको वडा नं१ को सामागाउँ, साम्दो र वडा नं २ को ल्हो, ल्ही, स्यो, स्याला क्षेत्रमा पहिलो पटक यो सेवा विस्तार हुन लागेको नेपाल टेलिकमका गण्डकी प्रदेश निर्देशनालयका सूचना अधिकारी प्रक्षेत थापाको भनाइ छ । गण्डकी प्रदेशको अल्लि बढि बिकट भनेको यही मनास्लु रुट हो । यो रुटको केही ठाउँमा अहिले पनि भिस्याटले काम चलाइएको छ । अब सबै ठाउँमा उच्च क्षमताको फोरजी सेवा सञ्चालन गरेर भिस्याटमुक्त गर्ने हाम्रो लक्ष्य हो, थापा भन्छन्,चुमनुब्री लाइनको मेनहब केरौँजा हो । केरौंजा टावरमा विद्युत डिस्टर्ब हुँदा पनि सेवा अवरुद्ध हुन नदिन केही दिनभित्रै सोलार प्रविधि जडान गर्दैछौँ । त्यसपछि हामीले सामागाउँ र साम्दोसम्म पुयाउने गरी स्योको डाँडामा टावर राख्नेछौँ । त्यसले सामागाउँ र साम्दोमा लिङ्कअप गर्नेछ । टावर नभएको साम्दोमा पनि टावर राख्नेछौँ । त्यसपछि सो रुटको मनाङको भिमथाङ, थोँचेमा पनि टावर राख्नेछौँ । यी सबै ठाउँमा एकैचोटी टावर राख्न काम सुरु गरिएको छ । चुम उपत्यकाका कतिपय ठाउँमा फोरजी सेवा नचलेकाले चुम्चेत पनि टावर राख्ने लक्ष्य रहेको उनले बताए । छुले र निलेमा सेवा भने अर्को चरणमा काम सुरु हुने थापाले बताए । सबै ठाउँको सर्वेक्षणको काम सम्पन्न भइसकेकाले छिट्टै टावर निर्माणको काम सम्पन्न हुने उनले बताए । नुब्री उपत्यकाका सबै कुना कन्दरामा फोरजी सञ्चालन भएपछि चुम उपत्यकाका सबै क्षेत्रलाई समेट्नेगरी सेवा विस्तार गर्न पहल भइरहेको गाउँपालिकाका अध्यक्ष निमा लामाले बताए । अधिकांश ठाउँमा फोरजी सेवाको पहुँच छ । तर, सबै क्षेत्रहरूलाई समेट्न सकेको छैन,उनले भने,चुम्चेत, छुले, निले लगायतका ठाउँमा अझै राम्रो सेवा छैन । ती ठाउँका लागि पनि पहल भइरहेको छ । यता गोरखा नेपाल टेलिकमको नमुना जिल्ला छनोट भएको छ । गण्डकी प्रदेश अन्तरगत कास्की र गोरखा टेलिकमको नमुना जिल्ला छनोट भएको नेपाल टेलिकम गोरखा शाखा प्रमुख सरोज अर्यालले बताए । नमुना जिल्ला अन्तरगत छनोट भएका छौँ,उनले भने,यो हुँदा जिल्लामा केन्द्रबाट टेलिकम सेवा बिस्तारका लागि धेरै बजेट बिनियोजन हुन्छ । जिल्लाको सबै क्षेत्रमा टेलिकम सेवा विस्तार गर्ने लक्ष्य समेत रहेको उनले जानकारी दिए ।"
"१५ अंकले घट्यो नेप्से परिसूचक, कारोबार २ अर्बमा झर्यो","काठमाडौं : सेयर कारोबार साताको दोस्रो दिन सोमबार नेप्से परिसूचक दोहोरो अंकले घटेर बन्द भएको छ। नेप्से परिसूचक १५६२ अंकले घटेर १९५८७५ विन्दुमा कायम भएको हो। सेन्सेटिभ इण्डेक्स ०९६ प्रतिशतले घटेर ३४७८० विन्दुमा कायम भएको छ। यसअघि आइतबार नेप्से २४५८ अंकले घटेर १९७४३७ विन्दुमा झरेको थियो। नेप्से दोहोरो अंकले घट्दा कारोबार रकम पनि आइतबारको तुलनामा घटेको छ। यसदिन ३१० स्क्रिप्सको ६९ लाख ७८ हजार ३२१ कित्ता सेयर २ अर्ब ८९ करोड १३ लाख १९ हजार ९७९ रुपैयाँमा खरिदबिक्री भए। आइतबार ३ अर्ब ७९ करोड ५७ लाख ४८ हजार २९६ रुपैयाँमा खरिदबिक्री भएको थियो। कुनै पनि कम्पनीको सेयर सकारात्मक सर्किट लेभलमा कारोबार हुन सकेन । यसदिन बोटलर्स नेपालको सेयर सर्वाधिक ९०३ प्रतिशतले बढ्यो। माउन्टेन हाइड्रो पावरको ८५२,सीवाईसी नेपाल लघुवित्त वित्तीयको ५१३ ,दिव्याश्वरी हाइड्रोपावरको ४९२ र बराही हाइड्रोपावर पब्लिकको ४०५ प्रतिशतले बढ्यो। सिटीजन लाइफ इन्स्योरेन्स ३१ करोड मूल्य बराबरको सेयर कारोबार गरी शीर्षस्थानमा रह्यो। नेपाल फाइनान्सको १० करोड,पोखरा फाइनान्सको ९ करोड,हिमालयन रिइन्स्योरेन्स गोर्खाज फाइनान्सको ६६ करोड मूल्य बराबरको सेयर कारोबार भयो। यसदिन १२ समूहको उपसूचक घट्दा एउटा मात्रै समूहको उपसूचक बढ्यो। डेभलपमेन्ट बैंकबाहेक अन्य समूहको उपसूचक घटेको हो।कारोबारमा आएका स्टकमध्ये ६२ वटाको मात्रै मूल्य बढयो। १७७ वटा स्टकको मूल्य घट्दा ६ वटाको स्थिर रह्यो।"
राजनीतिक स्थिरता कहिले ?,"स्थानीय तह एवं प्रदेशबीच शक्ति संघर्ष गराउने स्थितिले संघीयताको औचित्य सावित गर्न सक्दैन। २०६३ को राजनीतिक परिवर्तनपछि करिब ९ वर्ष लगाएर जारी गरियो, संविधान २०७२। २०७४ र २०७९ मा दुईपटक संघीय र प्रदेशस्तरमा चुनाव सम्पन्न पनि भए। तर पनि नेपालमा राजनीतिक स्थिरता हुन सक्ने सम्भावना बिल्कुलै देखिएको छैन। संविधानअनुसार नेपालमा संघीय व्यवस्थाअन्तर्गत सातवटा राज्यको व्यवस्था गरिएको छ। सोहीअनुसाार दुईवटा आवधिक चुनाव गरिएको भए पनि संघ तथा प्रदेश कतै पनि राजनीतिक स्थिरता कायम हुन सकेको छैन। न त नेपालीले प्रदेश सरकारको अनुभूति गर्न सकेका छन्। संघमा राजनीतिक गठबन्धन परिवर्तन हुनासाथ प्रदेशमा समेत गठबन्धन परिवर्तन गर्ने र नयाँ सरकार बनाउने होडले राजनीतिक स्थिरताको धज्जी उडाएको छ। संविधानमा व्यवस्था गरिएको समानुपातिक पद्धति नै अहिले प्रदेश र संघका लागि राजनीतिक अस्थिरताको प्रमुख कारण बनिरहेको छ। संविधानमा व्यवस्था गरिएको समानुपातिक पद्धतिले नेपालमा कहिल्यै पनि कुनै एउटा पार्टीको मात्र बहुमतको सरकार बन्ने सम्भावना देखिएको छैन। समानुपातिक पद्धतिले गर्दा एउटा पार्टीको बहुमतको सरकार बन्नमात्र असम्भव होइन, विचारको राजनीतिको समेत दोहोलो काढ्ने काम भएको छ। सरकार बनाउन जुनसुकै पार्टी, जुनसुकै विचार बोक्ने पार्टी, चाहे राजनीतिक विचार बोकेको होस् या कुनै राजनीतिक विचार नभै जातीय, क्षेत्रीय र धार्मिक पार्टी नै किन नहोस्, त्यस्ता पार्टी र समूहसँग सम्झौता गर्नु राजनीतिक सहकार्य गर्ने अवस्थाले हिजोको दिनदेखि वैचारिक रूपमा प्रशिक्षित हुँदै आएका कार्यकर्तामा समेत अन्योल छाएको छ। कहिले गठबन्धनको आधारमा कुन पार्टीलाई समर्थन गर्ने र कहिले कसको विरोध गर्ने जस्ता अस्थिर एवं गैरराजनीतिक निर्देशनले कार्यकर्तामा समेत राजनीतिक वितृष्णा उत्पन्न हुन थालेको छ। राजनीतिक पार्टीका नेता अर्थात् राज्य सञ्चालकहरूले नेपालमा राजनीतिक स्थिरता ल्याउने राजनीतिक पद्घतिको थालनीका लागि गम्भीर भएर सोच्न जरुरी छ। अन्यथा यो बेथितिले नेपालीलाई समृद्ध र सन्तुष्ट बनाउन कदापि सक्दैन। राजनीतिक पार्टीका नेताहरूको अस्थिर एवं विचारविहीन राजनीतिले लामो समयदेखि राजनीतिक अस्थिरता देखिरहेका र भोगिरहेका आम नेपाली प्रश्न गर्न थालिसकेका छन्। के नेपालमा राजनीतिक स्थिरता सम्भव छैन ? के अब नेपालमा वैचारिक राजनीतिको अवशान भएको हो ? यी प्रश्नको वस्तुगत जवाफ दिन सक्ने अवस्थामा राजनीतिक पार्टीका शीर्ष नेता देखिएका छैनन्। उनीहरू विगतको अवस्थालाई देखाएर, अरूलाई गाली गरेर उम्कने र आफ्नो असफलतालाई ढाकछोप गर्न उद्यत् देखिएका छन्। संसारकै सबैभन्दा उत्कृष्ट दाबी गरिएको राजनीतिक प्रणाली अनुसार दुई पटकसम्म आवधिक चुनाव गरिएको भए पनि बहुदलीय पद्धतिभित्र बहुमतको शासन र अल्पमतको कदर भन्ने राजनीतिक शब्दावली नितान्त खोक्रो नारामा सीमित हुन पुगेको छ। २०७९ मंसिर ४ गते चुनाव भएपछि तीनपटक सरकार परिवर्तन भइसकेका छन्। पुनः सरकार फेरबदलको चर्चा चलिरहेको छ। राजनीतिक पार्टीका आफूलाई प्रधानमन्त्री दाबी गर्ने नेताहरू नितान्त तल्लोस्तरमा ओर्लिएर आपसी गालीगलौजमा उत्रिएका छन्। चाहे आफू प्रधानमन्त्री बनोस् या नबनोस्, राजनीतिक संस्कार र पद्धतिलाई स्थापित गर्नुको साटो जसरी पनि र जुनसुकै मूल्यमा सत्तासीन हुन जमर्काे गर्ने कार्यले नेपालीलाई दुःखी तुल्याएको छ। विगत करिब डेढ दशकदेखिको राजनीतिक खिचातानी, भ्रष्टाचार र कुशासनले गर्दा नेपालको आर्थिक अवस्था नाजुक बनिरहेको छ। नेपालमा युवा पुस्ताले भविष्य सुरक्षित महसुस गर्न सकेका छैनन्। करिब तीन करोड जनसंख्या भएको नेपालका युवा करिब एक करोडको संख्यामा रोजगारी वा अध्ययनका लागि भन्दै मुलुकबाट बाहिरिएका छन्। विगत केही वर्षदेखि नेपालमा रोजगारी सिर्जना गर्ने प्रकारका उद्योगको स्थापना हुन सकेको छैन। भएका उद्योगहरू उद्योगीहरूको निराशाका कारण बन्द हुने अवस्थामा छन्। सञ्चालनमा रहेका उद्योगहरूले समेत उत्पादनलाई बढाउन सकेका छैनन्। जसले गर्दा मुलुकको राजस्वमा समेत ठूलो ह्रास आएको छ। सेवामूलक संस्थाको आयमा मात्र भरपर्ने अवस्था उत्पन्न भएकाले मुलुकको कुल गार्हस्थ्य उत्पादन ३६ प्रतिशतमा सीमित हुने अवस्था देखिएको छ। निर्यातजन्य उद्योगहरूको कमजोर उपस्थिति र नयाँ निर्यातजन्य उद्योगहरूको स्थापना हुन नसक्नाले नेपाल ठूलो व्यापार घाटामा थिचिएको छ। नेपालको अर्थतन्त्रको प्राणवायु केवल खाडी मुलुकमा गएका युवाले पठाएको विपे्रषण (रेमिट्यान्स)मा निर्भर छ। मुलुक यति गम्भीर अवस्थामा आउँदासमेत राजनीतिक पार्टीका शीर्षनेताहरू अर्थात् सत्ता सञ्चालकहरू बोझिलो र अस्थिर राजनीतिक प्रणालीलाई जबरजस्ती घिसार्दै समृद्धिको गफ गरिरहेका छन्। उनीहरू असफलतालाई छोप्न राजनीतिक पद्धतिको वस्तुगत समीक्षा गर्न हिचकिचाइरहेका छन्। राजनीतिक पद्धति जतिसुकै प्रजातान्त्रिक वा अझ उन्नत भनिए पनि जनताको जनजीवनमा उल्लेख्य प्रभाव पार्न सक्ने र देशको अवस्थालाई समेट्न सक्ने एवं मुलुक सुहाउँदो भएन भने त्यस्तो राजनीतिक प्रणाली दिगो हुन सक्दैन। अहिले नेपालमा सञ्चालनमा रहेको राजनीतिक पद्धति विश्वभरका कैयौं विकसित मुलुकहरूको देखासिकी गरी लागू गरिएको भए पनि नेपालको सन्दर्भमा अस्वाभाविक एवं असफल सावित भइसकेको छ। नेपालको संविधानमा व्यवस्था गरिएको समानुपातिक प्रणाली होस् अथवा संघीय प्रणाली नेपालको सन्दर्भमा सान्दर्भिक सावित हुन सकेनन्। नेपालजस्तो सानो भूगोल र थोरै जनसंख्या भएको मुलुकमा संघसहितका आठवटा सरकार र ८ सय ८४ सांसदको जम्बो व्यवस्था नेपालका लागि अत्यन्त गह्रुँगो र बोझिलो सावित हुन पुगेको छ। संविधानमा व्यवस्था गरिएअनुसार न त प्रदेशहरू स्वतन्त्र रूपमा कार्य गर्न सक्ने अवस्थामा छन्, न त ती प्रदेश सरकारहरू त्यहाँका जनताका लागि आवश्यक सिद्ध हुन सकेका छन्। स्पष्ट रूपमा ७ सय ५३ वटा स्थानीय सरकार (तह) नै धेरै भएको अवस्था छ। यदि ७ सय ५३ वटा स्थानीय तहलाई नै मान्ने हो भने पनि ती स्थानीय तहमा अधिकार विकेन्द्रीकरण गरी सम्पूर्ण नेपालीको घरदैलोमा सरकारको उपस्थिति गराउन सक्ने अवस्था हुँदाहुँदै सातवटा प्रदेश बनाएर संघको छायाको रूपमा प्रदेश चलाउने काम हुन सक्दैन। स्थानीय तह एवं प्रदेशबीच शक्ति संघर्ष गराउने स्थितिले संघीयताको औचित्य सावित गर्न सक्दैन। त्यसकारण राजनीतिक पार्टीका नेता अर्थात् राज्य सञ्चालकहरूले नेपालमा राजनीतिक स्थिरता ल्याउने राजनीतिक पद्धतिको थालनीका लागि गम्भीर भएर सोच्न जरुरी छ। अन्यथा यो बेथितिले नेपालीलाई समृद्ध र सन्तुष्ट बनाउन कदापि सक्दैन।"
बागमती प्रदेशभित्र नेवार र तामाङ भाषा सरकारी कामकाजमा,"काठमाडौं : बागमती प्रदेशभित्र सरकारी कामकाजको भाषाका रुपमा नेवारी र तामाङ कार्यान्वयनमा आएको छ । प्रधानमन्त्री पुष्पकमल दाहाल प्रचण्ड ले बागमती प्रदेश सरकारी कामकाजको भाषा ऐन, २०८० शुभारम्भ घोषणा गर्दै ती भाषा सरकारी कामकाज कार्यान्वयनमा आएको घोषणा गरेका हुन् । आज भाषा दिवस २०८१ पनि भएकाले सरकारले ती भाषा सरकारी कामकाजमा कार्यान्वयनमा आएको घोषणा गरेको हो । यस अवसरमा प्रदेश सरकारले आज प्रदेशभित्र सार्वजनिक बिदासमेत दिएको छ । विसं २०८० कात्तिक २३ गते प्रदेश सरकारले सो ऐन प्रमाणीकरण गरेको थियो । बागमती प्रदेशसभा सदस्य बहादुरसिंह लामाले आजदेखि कामकाजको भाषाका रुपमा कार्यान्वयनमा आएको तामाङ र नेवार भाषालाई व्यावहारिकरुपमा कार्यान्वयनका लागि केही जटिलता भए पनि सबैको साथ र सहयोग जरुरी रहेको बताए । प्रदेशका मुख्यमन्त्री शालिकराम जम्मकट्टेलको सभापतित्वमा सम्पन्न कार्यक्रममा संस्कृति पर्यटन तथा नागरिक उड्डयनमन्त्री हितबहादुर तामाङ, युवा तथा खेलकुदमन्त्री विराजभक्त श्रेष्ठलगायतको उपस्थिति थियो । नेवा देव दबूका अध्यक्ष पवित्र बज्राचार्यले बागमती प्रदेश सरकारले नेवारी र तामाङ भाषालाई सरकारी कामकाजको भाषाका रुपमा कार्यान्वयनमा ल्याएकामा धन्यवाद दिए । उनले प्रधानमन्त्री दाहाल, बागमती प्रदेश सरकार, प्रदेशसभाका सबै सदस्य र मुख्यमन्त्रीलगायतको पहलका कारण नेवारी र तामाङ कामकाजको भाषका रुपमा कार्यान्वयन भएको बताए । उनले ऐन कार्यान्वयनका लागि नियमावली, आयोग, अनुगमन समितिलगायत निकाय गठन गर्न बाँकी रहेको उल्लेख गरे । नेपाल तामाङ घेदुङका अध्यक्ष मोहन गोलेले विगत लामो समयदेखिको माग सम्बोधन भएको बताए। बागमती प्रदेश सरकारका संस्कृति पर्यटन तथा सहकारीमन्त्री शैलेन्द्रमान बज्राचार्यले सहिदको बलिदानपछि प्राप्त भएको सङ्घीय व्यवस्थाको उपलब्धिका रुपमा आजको दिनसम्म आइपुगेको बताए । कार्यक्रममा प्रधानमन्त्री दाहालले जनकवि दुर्गालाल श्रेष्ठलाई दोसल्ला ओढाएर अभिनन्दन गरेका थिए । सो अवसरमा जनकवि श्रेष्ठले आफ्नो बाँकी जीवन भाषिक आन्दोलनमा नै व्यतित गर्ने बताए।  रासस"
सहकारी प्रकरणमा रवि लामिछानेमाथि छानबिन हुनैपर्छ : रमेश लेखक,"महेन्द्रनगर : नेपाली कांग्रेसका प्रमुख सचेतक रमेश लेखकले ठूला राजनीतिक दलहरूबीच अस्थिरताबाट मुलुक जोगाउन र सङ्घीय लोकतान्त्रिक गणतन्त्रको सुदृढीकरणका लागि सहमति,सहकार्य र संवाद आवश्यक रहने बताएका छन्। नेपाल प्रेस युनियन कञ्चनपुर शाखाले महेन्द्रनगरमा आयोजना गरेको पत्रकार सम्मेलनमा प्रमुख सचेतक लेखकले अहिलेको सरकार समीकरणमा नेकपा (एमाले) भित्र पनि असन्तुष्टि रहेको उल्लेख गर्दै सत्ता समीकरणबारे आफैंमा विरोधाभास र आशङ्का रहेको धारणा राखे। उनले भने,'नेपाली कांग्रेस र एमालेभित्र ठूला दल मिलेर सरकार बनाउनुपर्छ भन्ने मत बलियो छ।जनता पनि ठूला दल मिलेर मुलुकलाई सही दिशामा लैजानुपर्छ भन्नेमा छन् ।' कांग्रेस र एमालेबीचको सत्ता सहकार्य गर्ने विषयमा ठोस कुरो नभएको प्रमुख सचेतक लेखकको भनाइ थियो । सरकार सञ्चालनका लागि नभए पनि मुलुकलाई अस्थिरतातर्फ जान नदिन,संविधानको रक्षा गर्न र लोकतन्त्रको सुदृढीकरणका लागि पनि ठूला दलहरूबीच सहकार्य र छलफल आवश्यक हुने प्रमुख सचेतक लेखकको भनाइ रहेको राससमा समाचार छ । प्रधानमन्त्री पुष्पकमल दाहाल प्रचण्डले नै सहकारी छानबिनको विषयमा समग्रमा छानबिनको विषयमा सकारात्मक धारणा आएको बताउँदै उनले त्यसका लागि कांग्रेस पनि सकरात्मक रहेको बताए । उनले उपप्रधानमन्त्री तथा गृहमन्त्री रवि लामिछानेको संलग्नतामाथि छानबिन हुनुपर्नेमा कांग्रेसको अडान यथावत रहेको बताए। 'सहकारीको रकम अवचलन भएको लगायतको विषय छानबिन गर्ने निकायको जिम्मेवारीमा रहेका पनि आरोपित छन्,'उनले भने,'हामीले राजीनामा होइन,छानबिनको माग गरेका हौँ ।' आगामी वैशाख २८ गते संसद् बैठक हुनुअघि उक्त विषय सम्बोधन हुनेमा आफू विश्वस्त रहेको उनको भनाइ छ।"
एसपीजी अटोमोबाइल्सले प्राप्त गर्यो आउटस्ट्यान्डिङ सेल्स र इभि पायोनियर अवार्ड,"काठमाडौं : एसपीजी अटोमोबाइल्सले २०२४ ओमोडा र जेइको डिलर्स फोरममा दुईवटा महत्वपूर्ण अवार्ड प्राप्त गरेको छ। कम्पनीले फोरममा बहुप्रतिष्ठित आउटस्ट्यान्डिङ सेल्स कन्ट्रिब्युसन र इभी पायोनियर अवार्ड दुवै प्राप्त गर्दै नेपालको इलेक्ट्रिक गाडीको (इभी) बजारमा आफ्नो स्थानलाई उत्कृष्ट प्रमाणित गरेको हो। शारडा ग्रुपका निर्देशक गौरव शारडाले यो उपलब्धी नेपाली ग्राहकहरूको असिम साथसहयोगले सम्भव भएको भन्दै आफूहरूलाई विश्वास गरेकोमा आभार व्यक्त गरे। ओमोडा ई५ इभी यही वर्ष फ्रेब्रुअरीमा लन्च गरिएकोमा नेपालमा अहिलेसम्म १ सय ५१ युनिट बिक्री भइसकेको छ। ओमोडा ई५ ले अत्याधुनिक विद्युतीय प्रविधि, स्टाइलिस डिजाइन र आधुनिक सुविधाहरूका साथ नेपाली उपभोक्ताहरूको ध्यानाकर्षण र समर्थन प्राप्त गरेको छ र इभि साधनका लागि प्रमुख रोजाइको रूपमा बस्न सफल भएको छ। एसपीजी अटोमोबाइल्स प्रालि नेपालमा ओमोडा एण्ड जेइको अटोमोबाइल कम्पनी लिमिटेडको आधिकारिक वितरक हो।"
एकीकृत समाजवादीको केन्द्रीय कमिटी बैठक सर्यो,"काठमाडौं : नेकपा एकीकृत समाजवादीको केन्द्रीय कमिटी बैठक सरेको छ। बैठक वैशाख ३१ गतेदेखि काठमाडौंमा बस्ने भएको छ। यसअघि वैशाख २८ गतेदेखि बैठक बस्ने भनिएको थियो। पार्टी महासचिव घनश्याम भुसालले आन्तरिक तयारी नपुगेकाले बैठक सारिएको जानकारी दिए। वैशाख ३१ देखि दुई दिनसम्म चल्ने बैठकमा आसन्न महाधिवेशनमा प्रस्तुत हुने पार्टीको वैचारिक दृष्टिकोण, जनवर्गीय संगठनका कार्यप्रगति, समसामयिक राजनीतिक अवस्था, नवीकरण गरिएका संगठित सदस्यको अनुमोदनलगायत विषयमा छलफल केन्द्रित रहने महासचिव भुसालले बताए। सोही बैठकबाट देशभर पार्टी संगठनको अवस्था, आन्तरिक विवाद, समसामयिक परिस्थितिबारे छलफलका साथै प्रदेश, क्षेत्र र भुगोलको सन्तुलन मिलाएर आवश्यक स्थानमा नेताहरूको जिम्मेवारी बाँडफाँड गरिने पनि जनाइएको छ। त्यस्तै बैठकमा आगामी असारमा हुने राष्ट्रिय महाधिवेशनका लागि प्रतिनिधि छनौटका मापदण्ड तय गर्ने र संगठन विस्तार तथा पार्टी आधारभूत तहसम्म स्थापित गर्न आवश्यक कार्ययोजनाबारे छलफल गरिने छ। बैठकमा पार्टी अध्यक्ष माधवकुमार नेपालले समसामयिक राजनीतिक प्रतिवेदन तथा महासचिव भुसालले प्रस्तुत गर्ने सांगठनिक प्रतिवेदनमा समेत छलफल हुनेछ। सो पार्टीले आगामी असार १६ देखि २० गतेसम्म काठमाडौंमा राष्ट्रिय महाधिवेशन गर्न लागेको छ।"
कोशीका मुख्यमन्त्रीले सोधे खेलकुद बोर्डका सदस्यसचिव बस्नेतलाई स्पष्टीकरण,"विराटनगर : कोशी प्रदेश खेलकुद विकास बोर्डका सदस्यसचिव कृष्ण बस्नेत (पर्शुराम)लाई प्रदेशका मुख्यमन्त्री एवं सामाजिक विकासमन्त्री केदार कार्कीले स्पष्टीकरण सोधेका छन्। बस्नेतलाई २४ घण्टे स्पष्टीकरण सोधिएको हो। उच्च अदालत विराटनगरको फैसलाबाट गत सोमबार (वैशाख १७ गते) बस्नेतको पुनर्बहाली भएको थियो। उनले बिहीबार कार्यभार सम्हालेका हुन्। नेकपा (एमाले)का युवा नेता बस्नेत नेपाल खेलकुद महासंघका अध्यक्षसमेत छन्। मुख्यमन्त्री भीमप्रसाद आचार्य नेतृत्वको सरकारले २०७८ असोज २४ गते ४ वर्षका लागि उनलाई सदस्यसचिव नियुक्त गरेको थियो। मुख्यमन्त्री राजेन्द्रकुमार राई नेतृत्वको सरकारले २०७८ चैत २१ गते उनलाई बर्खास्त गर्ने निर्णय लियो। उक्त निर्णयविरुद्ध बस्नेतले २०७९ वैशाख १४ गते उच्च अदालत विराटनगरमा रिट दिएका थिए। रिटमाथि अन्तिम सुनुवाइ गर्दै उच्च अदालत विराटनगरका न्यायाधीशहरू ममता खनाल र केशवप्रसाद बास्तोलाको संयुक्त इजलासले तत्कालीन मन्त्रिपरिषद्को निर्णय बदर गर्दै बोर्डको सदस्यसचिवमा बस्नेतको पुनर्बहाली हुने फैसला वैशाख १७ गते गरेको हो। बस्नेतलाई पदमुक्त गरेपछि २०७८ चैत २२ गते बोर्डको सदस्यसचिवमा भलिबलका पूर्व अन्तर्राष्ट्रिय खेलाडी हंशराज वाग्लेलाई नियुक्त गरेको थियो। वाग्लेलाई पनि तत्कालीन मुख्यमन्त्री हिक्मतकुमार कार्की नेतृत्वको सरकारले २०८० जेठ ३ गते बर्खास्त गरेको थियो। तर, उच्च अदालतको आदेशबाट उनी काममा फर्किएका थिए। तर, अहिले उच्चले वाग्लेको रिट खारेज गरिदिएको छ। बस्नेत २०७९ को निर्वाचनमा एमालेको तर्फबाट प्रदेशसभा सदस्यमा चुनाव लडेका थिए। मोरङको निर्वाचन क्षेत्र नम्बर ६ खबाट उम्मेदवार बनेका उनी नेपाली कांग्रेसका केदार कार्कीसँग पराजित भए। उनै कार्की अहिले मुख्यमन्त्री छन्। सामाजिक विकास मन्त्रालयको समेत जिम्मेवारीमा रहेका कार्कीले चुनावका बेला आफ्नो प्रतिस्पर्धी रहेका सदस्यसचिव बस्नेतलाई निर्वाचनको प्रसंग जोड्दै आइतबार स्पष्टीकरण सोधेका हुन्। स्पष्टीकरण सोध्नुअघि मुख्य न्यायाधिवक्ताको कार्यालयले बस्नेतका बारेमा प्रदेश निर्वाचन कार्यालयसँग सोधेको थियो। निर्वाचन कार्यालयले पनि बस्नेत एमालेबाट उम्मेदवार रहेको भनी मुख्य न्यायाधिवक्ताको कार्यालयलाई लिखित जानकारी गराएको छ। बस्नेतलाई सोधेको स्पष्टीकरणमा भनिएको छ, तपाईलाई कोशी प्रदेश सकारको मिति २०७८०६२४ गतेको निर्णायानुसार खेलकुद विकास बोर्डको सदस्यसचिव पदमा नियुक्ति गरेको तथा मिति २०७८१२२२ गते मन्त्रिपरिषद्को बैठकको सिफारिसको आधारमा हटाइएकोमा सम्मानित उच्च अदालत विराटनगरको रिट नं ०७८डब्लु ओ०३७९ जारी भै पुनर्बहाली भएको अवस्थामा मिति २०७९०८०४ गते सम्पन्न भएको प्रदेशसभा निर्वाचनमा सहभागी भइ निर्वाचन खर्च विवरणसमेत दाखिला गरेको विवरण प्राप्त भएकोले प्रदेशसभा सदस्य निर्वाचन ऐन २०७४ को दफा १२ (ङ), ऐ ऐनको दफा १३ तथा प्रदेश खेलकुद ऐन, २०७६ को दफा २७ प्रतिकुल तपाईंको पदले निरन्तरता पाउने हो होइन ? पत्र प्राप्त भएको मितिले २४ घण्टाभित्र स्पष्ट पार्नुहुन जानकारी गराइन्छ। अन्यथा नियमानुसार हुने समेत जानकारी गराइन्छ। स्पष्टीकरण पत्रमा चलानी नम्बर भने छैन। प्रदेशसभा सदस्य निर्वाचन ऐन २०७४ को दफा १२ ले उम्मेदवारको योग्यता तोकेको छ। दफा १२ को (ङमा कुनै लाभको पदमा बहाल नरहेको व्यक्ति उम्मेदवार हुन योग्य हुने उल्लेख छ। त्यस्तै, दफा १३ मा उम्मेदवारको अयोग्यता तोकिएको छ। दफा १३ को (ख)मा नेपाल सरकार, प्रदेश सरकार वा स्थानीय तहमा तथा नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको वा नेपाल सरकार, प्रदेश सरकार वा स्थानीय तहबाट अनुदान प्राप्त संस्थामा पारिश्रमिक पाउने गरी बहाल रहेको व्यक्ति उम्मेदवार हुन नपाउने उल्लेख छ। प्रदेश खेलकुद ऐन, २०७६ को दफा २७ मा सदस्यसचिवको पारिश्रमिक र भत्ताको विषय उल्लेख छ। त्यसमा भनिएको छ, सदस्यसचिवले बोर्डमा कार्यकारी प्रमुख भै काम गरेवापत प्रदेश सरकारको उपसचिवस्तरको कर्मचारीले पाउने सुरु स्केल सरहको मासिक पारिश्रमिक, भत्ता र अन्य सुविधा पाउनेछ। स्रोतका अनुसार यही स्पष्टीकरणलाई आधार बनाएर बस्नेतलाई सदस्यसचिवबाट हटाउने सरकारको तयारी छ। त्यत्तिकै हटाउन नमिल्ने भएकाले स्पष्टीकरण सोधिएको हो, सामाजिक विकास मन्त्रालय स्रोतले भन्यो, पछि स्पष्टीकरण चित्त बुझ्दो भएन भन्ने देखाएर हटाउने तयारी छ। कानुनी परामर्शमा बस्नेत सदस्यसचिव बस्नेत भने स्पष्टीकरणको विषयलाई लिएर कानुनी परामर्शमा छन्। उनले आफ्ना कानुन व्यवसायीसँग राय लिइरहेका हुन्। बस्नेतले राजनीतिक प्रतिशोधका आधारमा सरकार अघि बढ्न खोजेका कारण स्पष्टीकरण दिने कि नदिने भन्ने विषयमा निर्णय लिन कानुन व्यवसायीसँग परामर्श गर्ने काम भइरहेको बताए। आफूले विधि, विधान अनुसार अदालतको निर्णयलाई सम्मान गरेर कार्यभार सम्हालेको उनको भनाइ छ। निर्वाचनका बेला प्रतिस्पर्धी भएकै आधारमा स्पष्टीकरण सोधिएको उनी बताउँछन्। बस्नेत भन्छन्, यो स्पष्टीकरण अदालतको फैसलाविरुद्ध छ। चुनावको प्रतिद्वन्द्वी भएकाले ममाथि राजनीतिक प्रतिशोध साँध्ने काम भयो। विधि, विधान र लोकतन्त्रको सुन्दर पक्षको धज्जी उडाउँदै अदालतको मानहानी हुने गरेर सरकारले स्पष्टीकरण सोध्नु लाजमर्दो विषय भएको उनले बताए। राणा शासन, पञ्चायत काल र राजाको शासन कालमा पनि यस्तो थिएन। यसरी स्पष्टीकरण सोध्नु प्रतिशोधभन्दा अरु केही हैन, बस्नेत भन्छन्, यो कुरा निर्वाचन आयोगले निर्वाचनकै बेला सोध्नुपर्ने थियो। अहिले आएर मुख्यमन्त्रीले राजनीतिक प्रतिशोध साँध्न कार्यक्षेत्रभन्दा बाहिर गएर स्पष्टीकरण सोध्नु न्यायसंगत छैन। कानुनसंवत हिसाबले स्पष्टीकरण दिने सकिने भएपनि सरकारको शैली गलत भएको उनले बताए। खेल क्षेत्रलाई चलायमान बनाउन खोज्दै गर्दा सरकारले अवरोध गर्न खोजेको बस्नेतको भनाइ छ।"
करदाता सेवा कार्यालयको राजश्वमा वृद्धि,"काठमाडौं : करदाता सेवा कार्यालयबाट संकलित हुने राजश्व गत आर्थिक वर्षको यही अवधिको तुलनामा यो वर्ष वृद्धि भएको छ । गत वर्ष चैत मसान्तसम्म १२ अर्ब १६ करोड राजश्व संकलन भएको थियो । यो वर्ष चैत मसान्तसम्म उक्त रकममा १५३ प्रतिशतले वृद्धि भएको आन्तरिक राजश्व कार्यालयका महानिर्देशक शिवलाल तिवारीले जानकारी दिए । उनले चालु आर्थिक वर्षको बाँकी दुई महिनामा सो वृद्धिदर थप बढ्ने अनुमान गरे । देशभर ३९ वटा करदाता सेवा कार्यालय छन् । ती कार्यालयरूले करदातालाई पायक पर्ने स्थानबाट आयकर, मुल्य अभिवृद्धिकर, अन्तशुल्क तथा शिक्षा र स्वास्थ्य क्षेत्रको कर संकलन गर्दै आएका छन् । यसैबीच आन्तरिक राजश्व कार्यालयले ३९ वटै करदाता सेवा कार्यालयका प्रमुखसहित कर्मचारीहरूको कार्यसम्पादन समीक्षा सम्पन्न गरेको छ । सबै कार्यालयका कर्मचारीसँग आफूले भर्चुअल माध्यमद्वारा कार्यसम्पादन समीक्षा गरेको जानकारी दिए । समीक्षामा उनले राजश्व निगरानी र करदाता सचेतना बढाउन निर्देशन दिए । तिवारीले अनुशासित भएर सरल र बिना झन्झट सेवा प्रवाह गर्न आग्रह गरे ।"
स्याङ्जामा १८०८ हेक्टरमा आगजनी,"स्याङ्जा : बिरुवा गाउँपालिका ७ कुमेरदुङका ७४ वर्षीया रामसरी गुरुङको आगोमा जलेर मृत्यु भयो। यही वैशाख ६ गते दिउँसो लागेको आगो निभाउने क्रममा आगोमा जलेर घटनास्थलमै उनको ज्यान गयो। कोदोको बीउ राख्न बारिमा सुकेका झारपात, पतिंगर जलाउने क्रममा आगो सल्केर जंगलसम्म पुगेपछि सोही आगो निभाउने क्रममा जलेर उनको मृत्यु भएको प्रहरीको भनाइ छ। पुतलीबजार नगरपालिका ११ करेन्डाँडामा लागेको आगलागीका कारण गीता जिटी गम्भीर घाइते भएकी छन्। उनको घर, पसललगायत घरपालुवा जनावरसमेत जलेर मरेका छन्। उनको काठमाडौंंस्थित एक अस्पतालमा उपचार भइरहेको छ। आगलागीका कारण यही १९ गते करेन्डाँडा आसपासका ३५ हेक्टर क्षेत्रफल जमिनमा आगजनी भएको छ। सुन्तलाको पकेट वडा रहेकाले त्यहाँँका हजारौं सुन्तलाका बिरुवा जलेर नष्ट भएका छन्। खेतबारीमा सुकेका पातपतिंगर (झारपात) जलाउने क्रममा आगजनी भएको र जंगल हुँदै बस्तीसम्म आगलागी भएर करोडौं मूल्य बराबरको धनजनको क्षति भएको स्थानीयको भनाइ छ। यसैगरी, पुतलीबजार नगरपालिका १ गैरीबजारमा कुँडो पकाउने क्रममा आगो अनियन्त्रित भइ गोठ पूर्णरूपमा जलेको छ। घर नजिकै रहेको २ तले घरमा समेत आगजनी भएको छ। आगोका कारण मानवीय क्षति नभए पनि धनजनमा ठूलो क्षति पुगेको छ। यसवर्ष स्याङ्जामा अत्यधिक आगलागीका घटना भएका छन्। अघिकांश घटना कुँडो पकाउँदा र खेतबारीमा सुकेका झारपात (पातपतिंगर) जलाउने क्रममा भएका छन्। आगलागीका कारण एक जनाको ज्यान गएको छ। चार जना घाइते छन्। करेन्डाँडाकी ४० वर्षीया गीता जिटी, कालीगण्डकी गाउँपालिका ५ का ५९ वर्षीया राधिका न्यौपाने र छोरी नाता पर्ने रिमा न्यौपाने, पुतलीबजार नगरपालिका १३ का ७२ वर्षीय डासी कोइराला आगो निभाउने क्रममा घाइते भएका हुन्। खेतबारीमा रहेका झाँडी तथा पातपतिंगरहरूमा आगो लगाउँदा त्यहीँबाट फैलिएर अधिकांश आगलागी भएका छन्। आगलागीकै कारण स्याङ्जाका डेढ दर्जन घर र त्योभन्दा बढी गोठ जलेका छन्। आगलागीका कारण भैसी, कुखुरा, मौरीसहितका घार, कुखुराका खोर, खानेपानीका पाईप, वनजंगल तथा हजारौंका संख्यामा सुन्तलाका बिरुवा जल्नुका साथै एउटा गोरुसमेत हराएको प्रहरी नायव उपरीक्षक इन्द्रबहादुर रानाले जानकारी दिए। आगलागीका कारण यसवर्ष स्याङ्जाका १ सय १३ स्थानका १ हजार ८ सय ८ हेक्टर क्षेत्रफलमा आगजनी भएको बन अधिकृत अमरबहादुर पराजुलीले जानकारी दिए।"
सवारी लाइसेन्समा भएको अनियमितताबारे प्रधानमन्त्रीको चासो,"काठमाडौं : प्रधानमन्त्री पुष्पकमल दाहाल 'प्रचण्ड' ले सवारी चालक अनुमतिपत्रको वर्तमान अवस्था र त्यसमा देखिएका समस्याहरूको समाधान गर्ने निर्देशन दिएका छन्। सोमबार दिउँसो प्रधानमन्त्री तथा मन्त्रिपरिषदको कार्यालय सिंहदरबारमा यातायात व्यवस्था विभागका अधिकारीहरूसँगको छलफलमा निर्देशन दिएका हुन्। छलफलमा प्रधानमन्त्रीले सवारी चालक अनुमतिपत्रको वर्तमान अवस्था, विभागको सिष्टम देखिएका समस्या, जनतास्तरमा उठेका विषयहरू र विभागले निर्वाह गर्नुपर्ने भूमिका लगायतका विषयमा केन्द्रित रहेर विभागसँग छलफल गरेका थिए। छलफलमा प्रधानमन्त्रीले लाइसेन्सका सम्बन्धमा जनस्तरमा असन्तुष्टि र आक्रोश देखिएको बताउँदै त्यसलाई तत्काल सम्बोधन गर्न निर्देशन दिए। प्रधानमन्त्रीले भने,'सवारी चालक अनुमतिपत्रका बारे बाहिर गम्भीर प्रश्नहरू उठेका छन्। यसमा जनताले गम्भीर आलोचना, असन्तुष्टि, आक्रोश देखिन्छ। खासगरी युवाहरूले समयमै सेवा नपाएको लगायतका गुनासो राख्ने गरेका छन्। लाइसेन्स जसरी वितरण हुनुपथ्र्यो, त्यस्तो भएको छैन। नक्कली लाइसेन्स वितरणको कुरा पनि मैले सुनेको छु । यो समस्यालाई मैले गम्भीरतापूर्वक लिएको छु। यो समस्या तत्काल समाधान गर्नुस्।' प्रधानमन्त्रीले लाइसेन्सको डिजिटल सिष्टमलाई व्यवस्थित गर्नसमेत निर्देशन दिए। 'यो नीतिगत समस्या हो कि संरचनागत हो वा हाम्रो नियतमा समस्या हो रु यसको गम्भीरता हेरी सोहीअनुरूप निरूपण गर्नुपर्छ। तसर्थ,जनतास्तरमा उठेका जिज्ञासा र प्रश्नहरूको गम्भीरतापूर्वक समाधान गर्नुस्,'उनले भने,'भइरहेको सिष्टमलाई अपडेट र अपग्रेड गर्दै नयाँ सिष्टममा अगाडि जाने तयारी गर्नुस्।' सो क्रममा प्रधानमन्त्रीले नीति तथा कार्यक्रम र बजेटको समय भएकाले कस्तो नीति र उपायहरू अपनाउँदा यस क्षेत्रको समस्या समाधान हुनेगरी ठोस सुझाव प्रस्तुत गर्नसमेत निर्देशन दिए। छलफलमा मुख्यसचिव डा बैकुण्ठ अर्याल, यातायात व्यवस्था विभागका महानिर्देशक उद्धव रिजाललगायतका अधिकारीहरू सहभागी थिए।"
सहकारी प्रकरणलाई लिएर कांग्रेसले पुन: संसद् अवरोध गर्ने संकेत पाएपछि शीर्ष नेतासँग छलफल गर्दै सभामुख,"काठमाडौं : संसद्को गतिरोध अन्त्यका लागि सभामुख देवराज घिमिरेले सत्ता पक्ष र प्रमुख प्रतिपक्ष दलका शीर्ष नेतासँग छलफल गर्ने भएका छन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले निरन्तर प्रश्न उठाएर संसद अवरोध गरेपछि सरकारले बजेट अधिवेशनका लागि तयारी भन्दै हिउँदे अधिवेशन अन्त्य गरेको थियो। शुक्रबारबाट बजेट अधिवेशन सञ्चालन हुने भएपछि सभामुख घिमिरेले मंगलबार बिहान साढे ११ बजे सिंहदरबारस्थित कार्यकक्षमा शीर्ष नेतालाई छलफलका लागि बोलाएको सभामुखका प्रेस सल्लाहकार शेखर अधिकारीले अन्नपूर्ण पोस्ट्लाई जानकारी दिए। अधिकारीका अनुसार आगामी अधिवेशन सुरू हुनुअघि नै सहमति प्रयासका लागि सभामुख घिमिरेले प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल, प्रमुख प्रतिपक्ष एवम् नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति एवम् गृहमन्त्री रवि लामिछाने र राष्ट्रिय प्रजातन्त्र पार्टीका अध्यक्ष राजेन्द्र लिङ्देनलाई छलफलका लागि बोलाएका हुन्। सहकारी प्रकरणमा रास्वपा सभापति समेत रहेका उपप्रधान एवं गृहमन्त्री लामिछानेको संलग्नता सम्बन्धमा छानबिन गर्न संसदीय छानबिन समितिको माग गर्दै प्रमुख विपक्षी कांग्रेसले अघिल्लो अधिवेशनको अन्त्यतिर निरन्तर बैठक अवरोध गरेको थियो। कांग्रेसको अवरोधले सदनको कारवाही प्रभावित भएको थियो। यस अगाडि सहकारी प्रकरणबारे सदनमा उठेका विषयलाई सहमतिमा टुंग्याउन मुख्य सचेतक, सचेतकसँग र कार्यव्यवस्थामा अलगअलग छलफल भएको थियो। घिमिरेले अधिवेशन आह्वान गरेपनि संसदको आगामी अधिवेशनलाई प्रभावकारी बनाउन संसदीय समितिका सभापतिहरू र सचेतकहरूसँग सामूहिक र प्रमुख सचेतकहरूसँग अलगअलग छलफल गरिरहेका छन्। सहकारीको विषयलाई लिएर शनिबार राति पनि प्रधानमन्त्री एवंम् नेकपा (माओवादी केन्द्र)का अध्यक्ष प्रचण्ड, एमाले अध्यक्ष ओली र रास्वपा सभापति एवम् गृहमन्त्री लामिछानेबीच सघन छलफल भएको थियो। छलफलमा प्रधानमन्त्री प्रचण्डले सहकारी ठगी प्रकरण दिनानुदिन जटिल बन्दै गएकोले कांग्रेसले माग गरे बमोजिम संसदीय छानबिन समिति बनाउनुपर्ने अवस्था आउनसक्ने बताएका थिए। उनीहरु पनि सहकारीमा देखिएका समस्या समाधान गर्न सरकार लाग्नुपर्ने निष्कर्षमा पुगेका छन्। देशभरी सहकारीको समस्या विकराल बनेकाले सहकारी समस्या समाधान गर्नका लागि विशेष योजना ल्याउने सरकारको तयारी छ। कांग्रेसको मागलाई समेत सम्बोधन हुने गरी मन्त्रिपरिषद् बैठकबाट सहकारीमा भएको अनियमिताबारे छानबिन गर्न समिति गठन गरेर संसदमा जानकारी गराउन सत्तारुढ तीन दलका शीर्ष नेता सहमत भएका छन्। कुनै दलका नेताको नाम उल्लेख नगरी सहकारी अनियमितताको छानबिन समिति गठनका लागि उपप्रधानमन्त्री तथा गृहमन्त्री लामिछाने समेत तयार भएको बालुवाटार स्रोतको भनाई छ। पछिल्लो समयमा पनि कांग्रेस नेताहरुले पनि लामिछानेको संलग्नता भनेर व्यक्ति नतोकी समग्र विषयमा छानबिन गर्न समिति बनाउँदा सहमत जनाउन सकिने बताउन थालेका छन्। स्रोतका अनुसार प्रमुख प्रतिपक्षको मागको विषय र मध्यमार्गी प्रस्तावका बारेमा कांग्रेसका शीर्ष तहमा छलफल गरेर समाधानका लागि आफूले पहल लिने प्रधानमन्त्री प्रचण्डले ओली र लामिछानेसमक्ष जानकारी गराएका छन्। आगामी अधिवेशनमा पनि लामिछानेको संलग्नतामाथि छानबिन हुनुपर्नेमा कांग्रेसको अडान यथावत रहेको कांग्रेसका प्रमुख सचेतक रमेश लेखकले बताउँछन्। प्रधानमन्त्री प्रचण्डले नै सहकारी छानबिनको विषयमा समग्रमा छानबिनको विषयमा सकारात्मक धारणा आएको बताउँदै उनले त्यसका लागि कांग्रेस पनि सकारात्मक जनाउ दिएका छन्। उनले भने,हामीले राजीनामा होइन,छानबिनको माग गरेका हौँ।"
मन्त्रिपरिषद् बैठक बस्दै,काठमाडौं : मन्त्रिपरिषद् बैठक बस्दैछ। बैठक अपरान्ह ४ बजे सिंहदरबारस्थित प्रधानमन्त्री तथा मन्त्रिपरिषद कार्यालयमा बस्नेछ। बैठकमा मन्त्रालयका नियमित एजेण्डाहरूमाथि छलफल हुने प्रधानमन्त्रीको सचिवालयले जनाएको छ।
१० महिनादेखि शेयर निष्कासन प्रक्रिया रोकिदा जलविद्युत आयोजनाको निर्माण ठप्प,"काठमाडौं : १० महिनादेखि शेयर निष्कासन प्रक्रिया रोकिदा जलविद्युतका आयोजनाको निर्माण प्रभावित भएको छ। प्राथमिक (आइपीओ) र हकप्रद शेयर निष्कासनका लागि आवेदन दिएका २७ सहित ३० भन्दा बढी जलविद्युत आयोजनाको शेयर निष्कासन प्रक्रिया १० महिनादेखि रोकिएको हो। हाल निजी क्षेत्रबाट ३ हजार ५०० मेगावाट क्षमताका आयोजनाहरू निर्माणाधीन अवस्थामा छन्। नेपाल धितोपत्र बोर्डमा रमेश हमाल अध्यक्ष हुँदैदेखि रोकिएको शेयर निष्कासन प्रक्रिया नयाँ अध्यक्ष नियुक्त नहुँदासम्म ठप्प भएको छ। लामो समयसम्म आयोजनाको शेयर निष्काषन गर्न नपाउँदा आयोजनाको निर्माण प्रभावित भएको प्रवर्द्धकहरू बताउँछन्। गत आर्थिक वर्षमा ४२ कम्पनीको आईपीओ जारी भएकोमा २९ वटा जलविद्युत कम्पनी रहेका थिए। तर चालू आर्थिक वर्षमा भने गत भदौ ५ गते भिजन लुम्बिनी ऊर्जा कम्पनीको आईपीओ जारी हुनुबाहेक अन्य कुनै पनि जलविद्युत कम्पनीको आईपीओ जारी हुन सकेको छैन। अहिले एउटा सोलारसहित १८ वटा विद्युत उत्पादन कम्पनीले आईपीओ निष्कासनका लागि अनुमति माग गर्दै सेबोनमा निवेदन दिएका छन् । अनुमति नै नपाउने आईपीओको लागि किन आवेदन दिनु भन्दै ४ ५ वटा कम्पनीले आवेदन नै दिएका छैनन् । ती सबै कम्पनीको गरी करीब १४ र १५ अर्ब रुपैयाँ बराबरको शेयर निष्कासन प्रक्रिया १० महिनादेखि रोकिएको स्वतन्त्र ऊर्जा उत्पादकहरूको संस्था,नेपाल (इप्पान)का अध्यक्ष गणेश कार्कीले जानकारी दिए । यसैगरी हकप्रद शेयर निष्काशनका लागि आवेदन दिएका ९ जलविद्युत कम्पनीले पनि अनुमति पाएका छैनन् । कार्कीका अनुसार ९ कम्पनीले हकप्रद निष्काषन गर्न लागेको रकम झण्डै ७ अर्ब रुपैयाँ रहेको जानकारी दिए । यसअघि बोर्डले गत पुसमा अन्तिम पटक जलविद्युत कम्पनीलाई हकप्रद शेयर निष्कासनको लागि स्वीकृति दिएको थियो । त्यसयता ९ कम्पनीले हकप्रद शेयर निष्कासनको अनुमति माग्दै बोर्डमा दिएको निवेदन अलपत्र परेका छन् । गत आर्थिक वर्षमा ८ वटा कम्पनीले हकप्रद शेयर निष्काषनको अनुमति पाउँदा ७ वटा जलविद्युत आयोजना प्रवर्द्धक कम्पनी रहेका थिए । हकप्रद शेयरमा पनि अनुमति नै नपाउने भए किन खर्च गर्नु भन्दै धेरै कम्पनीहरु बोर्डमा नगएको कार्कीले जानकारी दिए । जलविद्युत कम्पनीहरुले आईपीओ तथा हकप्रद शेयर जारीगरेपछि आउने रकमलाई आयोजना निर्माणमा खर्च गर्ने योजनासहित काम अघि बढाएका हुन्छन् । तर,सेबोनले शेयर निष्कासनको अनुमति नदिएपछि थप २०२२ अर्ब रुपैयाँ कहाँबाट जोहो गर्ने भन्ने चिन्ता प्रवर्द्धकलाई थपिएको इप्पानका वरिष्ठ उपाध्यक्ष मोहन कुमार डाँगीले बताए । जलविद्युत कम्पनीहरूको आईपीओ तथा हकप्रद शेयर निष्कासनलाई प्राथमिकता दिन सरोकारवाला सबै निकायमा इप्पानले पहल गरेपनि सम्बन्धित निकायबाट तदारुक्ता नदेखाउँदा धेरै विद्युत आयोजनाहरुको निर्माण प्रभावित भइरहेको इप्पानका महासचिव बलराम खतिवडाले बताए। जलविद्युत आयोजनाले ५० प्रतिशत निर्माण पुरा भएपछि आइपीओ निष्कासनको प्रक्रियामा जान पाउँछन् भने ६० प्रतिशत निर्माण पुरा भएपछि अनुमति पाउने व्यवस्था छ । आईपीओबाट आउने पैसालाई पनि कम्पनीहरूले आयोजना निर्माणमा खर्च गर्नेगरी कार्ययोजना बनाएका हुन्छन् । तर,शेयर निष्काषनको प्रक्रिया नै रोकिएपछि आईपीओ निष्कासनको चरणमा पुगेका अन्य आयोजना समेत प्रभावित भएका छन्।"
विद्यालयमा कम्प्युटर प्रयोगशाला,"बेनी : म्याग्दीको अन्नपूर्ण गाउँपालिका५ मा रहेको शिख नमुना आवासीय माध्यमिक विद्यालयमा प्रयोगशाला स्थापना भएको छ। कक्षा ११ र १२ मा सञ्चालन गर्न लागिएको कम्प्युटर विज्ञान विषयको पठनपाठनका लागि शिख घर भई हाल बेलायतमा बसोबास गर्ने दानबहादुर गर्बुजाको संयोजनमा जुटाइएको १३ लाख रुपैयाँ सहयोगबाट कम्प्युटर प्रयोगशाला स्थापना गरिएको हो। विद्यालयका प्रअ केदार कार्कीले प्रवासीले सहयोग जुटाएर २० थान डेक्सटप कम्प्युटर सहयोग गरेका बताए। ग्रामीण क्षेत्रको विद्यालयमा प्रविधिमैत्री आधुनिक शिक्षा प्रदान गर्ने उद्देश्यले कम्प्युटर विज्ञान विषयको पठनपाठन सञ्चालनको तयारी गरेका छौं, उनले भने विदेशमा रहनुभएका विद्यालयका पूर्व विद्यार्थी, अभिभावक र शुभचिन्तकहरुले २० थान डेक्सटप कम्प्युटर खरिद गर्नका लागि १३ लाख रुपैयाँ जुटाउनु भएको थियो। कक्षा १२ सम्मको पठनपाठन हुने विद्यालयले गण्डकी प्रदेश सरकारको सहयोगमा आवासीय (छात्रावास) सञ्चालन गरेको छ। हाल ३० जना विद्यार्थीले छात्रावासको सुविधा लिएका छन्। प्रदेश सरकारले प्रति विद्यार्थी दैनिक ६५ रुपैयाँका का दरले आवासीय विद्यार्थीलाई सहयोग गर्छ। अपुग रकम दाताहरुको सहयोगमा जुटाइएको विद्यालय व्यवस्थापन समितिका अध्यक्ष बागबिर पाइजाले बताए। यसैबीच विद्यालयका पुर्व शिक्षक बेलबहादुर तिलिजाले बुवा बिराज तिलिजा र आमा हरिकला तिलिजाका नाममा छात्रावासका विद्यार्थीको भोजन सामग्रीका लागि २ लाख रुपैयाँ नगद उपलब्ध गराएका छन्। हाल बेलायत निवासी स्वातका जगबहादुर पुर्जाले भोजनका लागि ११ हजार रुपैयाँ सहयोग गरेका छन्। विद्यालयमा १६० जनाभन्दा बढी विद्यार्थीहरु छन्।"
आगलागीका कारण एकै वडाका १३ हजार सुन्तला र कफीका बोट जले,"स्याङ्जा : आगलागीका कारण एकै वडाका १३ हजार सुन्तला र कफीका बोट जलेको छ। ६ दिनअघि खेतमा झारपात जलाउने क्रममा सल्केको आगोले स्याङ्जाको एउटै वडाका झण्डै ८ हजार सुन्तलाका बोट र ५ हजार कफीका बोट लगायतमा क्षति पुगेको छ। सुन्तला खेतीको पकेट क्षेत्रमा भएको सो वडामा आगजनीले सुन्तला, कफी लगायतका फलफूल गरी अहिले सवा करोड मूल्य बराबरको क्षति पुगेको बताइएको छ। गएको बुधवार दिउँसो लागेको आगलागीले पुतलीबजार नगरपालिका११ स्थित करेण्डाँडा आसपासमा रहेका ४ हजार ९७७ वटा सुन्तला फल्दै गरेका र २ हजार ६७४ वटा हुर्कँदो अवस्थाका बिरुवा जलेका छन्। कफीका पनि ठूला र सानागरी ५ हजार बोट जलेको सोही वडा कार्यालयले जनाएको छ। यसैगरी तेजपात २५० बोट, सीताके च्याउ २५० मुडा, भूककटहर २ सय वटा, लिचि ४ बोट, आप ५ बोट र अलैची एकसय ५० बोट जलेका वडाध्यक्ष मनोज पौडेलले जानकारी दिए। एउटै वडाका झण्डै २२ हेक्टर क्षेत्रफलमा लगाइएको सुन्तला जलेको प्रधानमन्त्री कृषि आधुनिकीकरण सुन्तला सुपरजोन परियोजना कार्यालयका प्राविधिक प्रमुख इन्द्र सुवेदीले बताए। भर्खरै ससाना फल लाग्दै गरेका सुन्तलाका बोटमै आगो लागेपछि सुकेका छन्। यसवर्ष सुन्तलाबाट सोही वडामा ९८ लाख ९३ हजार भन्दा बढीको क्षति पुगेको सुन्तला सुपरजोन प्रमुख माधव लम्सालको भनाइ छ। यसवर्षको कफीमा ५ लाख बराबर, सीताके च्याउमा २ लाख ५० हजार, अलैंची एक लाख ५० हजार, लिची ४० हजार, आप १५ हजार, भुइँकटहर १५ हजार लगायत अन्य फलफूल तथा तरकारीमा लाखौं मूल्य बराबरको क्षति पुगेको वडा कार्यालयले जनाएको छ।"
पेस्तोल देखाएर जनकपुरबाट दिउँसै ८० लाख रुपैयाँ लुटियो,जनकपुरधाम : जनकपुरबाट दिउँसै ८० लाख रुपैयाँ लुटिएको छ। जनकपुरधामस्थित हिमालयन बैंकबाट ८० लाख रुपैयाँ लिएर धनुषाधामतर्फ जाँदै गरेको बेलामा जनकपुरधाम उपमहानगरपालिका १९ थुमौना पोखरीको डिलमा रकम लुटिएको हो। शुभ बचत तथा ऋण सहकारी संस्था धनुषाधामका कर्मचारी वीरेन्द्र महतोले बैंकबाट झिकेर लगिएको रकम लुटिएको बताइएको छ। दिउँसो १२:४० बजे महतो मोटरसाइकलमा जाँदै गरेको समयमा तीन जनाको समूहमा आएको हतियारधारी समूहले पेस्तोल देखाएर लुटेर लगेको हो। घटना बारेमा जिल्ला प्रहरी कार्यालय धनुषाका प्रहरी उपरिक्षकसहितको टोली घटनास्थल पुगेको छ। घटना सम्बन्धमा थप छानविन भइरहेको रकमको यकिन भइनसकेको धनुषाका प्रहरी नायव उपरिक्षक रञ्जन अवाले जानकारी दिए।
सहुलियतपूर्ण सहायता बढाउन विश्व समुदायलाई अपिल,"काठमाडौं : नेपालले विकास अन्तर्राष्ट्रिय विकास साझेदारसहित विश्व समुदायलाई सहुलियतापूर्ण सहायता उपलब्ध गराउन अपिल गरेको छ । जर्जियाको राजधानी त्बिलिसीमा आयोजित एसियाली विकास बैंक (एडिबी) को बोर्ड अफ गभर्नरको ५७ औं वार्षिक बैठकलाई सम्बोधन गर्दै अर्थसचिव मधुकुमार मरासिनीले कोभिड१९ महामारीका कारण शिथिल बनेको अर्थतन्त्र र विकासका आकांक्षा सम्बोधन गर्न ठूलो पुँजी परिचालन गर्नुपर्ने भएकाले सहुलियतपूर्ण सहायता उपलब्ध गराउन आग्रह गरेका हुन् । उनले नेपाल हरित,उत्थानशील र समावेशी विकास (ग्रिड) को अवधारणामा अघि बढेको भन्दै वित्तीय र प्राविधिक सहयोग बढाउन एसियाली विकास बैंकसहित सबै विकास साझेदारसँग आग्रह गरेका हुन् । सचिव मरासिनीले दक्षिण एसियालाई उदयीमान आर्थिक विकासको क्षेत्र बनाउन सामूहिक प्रयासको खाँचो औंल्याउँदै अन्तरक्षेत्रीय व्यापार अभिवृद्धिका लागि कनेक्टिभिटी,नवप्रवर्तन र डिजिटलाइजेसनमा जोड दिइनुपर्ने बताए । कोभिड१९ महामारीपछि नेपाली अर्थतन्त्रमा विश्वव्यापी आर्थिक चुनौतीको प्रभाव परेको छ । पछिल्ला दिनमा राजस्व घाटा र बढ्दो ऋण दायित्वका कारण आर्थिक गतिविधिहरूमा संकुचन प्रदा हुनुले अन्य धेरैजस्तै नेपालले पनि सुस्त आर्थिक वृद्धि र आर्थिक शिथिलताको सामना गरिरहेको छ,उनले भने,आर्थिक समृद्धि,अल्पविकसित मुलुकबाट विकासशील मुलुकमा स्तरोन्नती र दिगो विकास लक्ष्य प्राप्त गर्न सार्वजनिक वित्त परिचालन मात्र पर्याप्त नहुने भएकाले निजी क्षेत्रसँगको सहकार्य अपरिहार्य बन्न गएको छ । म यो मञ्चबाट एडिबीसहित हाम्रा सबै विकास साझेदारहरुलाई सहुलियतपूर्ण कर्जामा जोड दिने नीतिमा हाम्रो सरकार रहेको जानकारी गराउन चाहन्छु । मरासिनीले नेपालले राजनीतिक स्थायित्वसँगै आर्थिक वृद्धि र समृद्धिका लागि प्रयास गरिरहेको भन्दै सुशासन,सामाजिक न्याय र आर्थिक समृद्धि सुनिश्चित गर्न सरकार प्रतिबद्ध रहेको जनाए । नेपालमा लगानी अनुकूल वातावरण निर्माणका लागि केही समयअघि काठमाडौंमा तेस्रो लगानी सम्मेलन आयोजना गरिएको जानकारी दिँदै उनले पर्यटन,जलविद्युत र सूचना प्रविधिजस्ता तुलनात्मक लाभका क्षेत्रहरूमा लगानी आउने वातावरण बनाउन एडीबीले महत्त्वपूर्ण भूमिका खेल्न सक्छ भन्ने विश्वास आफूहरुले गरेको बताए । एसियाली विकास बैंकले नेपाललाई निरन्तर सहयोग गर्दै आएको स्मरण गर्दै मरासिनीले विकास यात्रामा भरपर्दो साझेदार भएकामा कृतज्ञता व्यक्त गरे । पछिल्लो दशकमा नेपालले सामाजिक समावेशीकरण र आर्थिक विकासलाई सँगै अगाडि बढाएको उनको भनाइ थियो ।"
अब चाहिँ घर बन्ला कि ?,"गंगामाया तामाङ । २०७७ साल असार २५ गते। यस दिनलाई जीवनमै कहिल्यै भुल्न सक्दिनँ। अघिल्लो दिन छिमेकीको रोपाइँ सकेर बसेका थियौं। राति ठूलै आवाजले आकाश चर्कियो। एकैछिनमा झन्डै दुई घण्टा मुसलधारे पानी पर्यो। भोटेकोशी नदी बढ्न थालेपछि हामी अँध्यारैमा घरबाट बाहिर निस्कियौं। हामी घरबाट माथि डाँडामा उक्लियौं। निस्पष्ट अँध्यारो थियो। तल घर भएको ठाउँतिरबाट ठूल्ठूला आवाज आइरहेको थियो। हामी रूखको फेदमा बसेर तल के भयो होला भन्दै बस्यौं। बिहान ३ बजेतिर रिमरिम उज्यालो हुन थाल्यो। पानी पनि रह्यो। हामी तल ओर्लिएर हेर्दा, सुकुम्बासी भइसकेका रहेछौं। न घर छ, न भर्खरै रोपेको धानखेत नै। ४ रोपनी खेत र घर त भोटेकोशी नदीमा मिसिइसकेछ। त्यो देखेर मेरो होश नै रहेन। बिहान ७ बजेतिर हेलिकप्टर आयो। अलिअलि चाउचाउ बिस्कुट बाँडेर गयो। १० बजेतिर नेताहरू पनि आए। त्यतिखेरका सभामुख अग्निप्रसाद सापकोटा पनि आएका थिए। उनीहरूले हामी अन्यत्र लगेर घर बनाएर राखिदिन्छौं भने। सरकारले घर बनाइदिने भन्ने कुरा त्यही बेलादेखि नै चलेको थियो। तर, चार वर्षसम्म हामीले टहरोमै कष्टपूर्ण जीवन बिताउनुपर्यो। बगाएको खेतबारी खनीखोस्री यो चार वर्ष बितायौं। तर सरकारले हाम्रो पीडा कहिल्यै सुनेन। अहिले बल्ल सरकारले घर बनाउनको लागि भनेर चार आना जग्गा दिएको छ। अब त घर बनाएर त्यसमै मर्न पाइन्छ भन्ने आस पलाएको छ। घर बनाउन ५ लाख पैसा पनि आएको छ रे। त्यो पैसा घर बनाउन पुगेन भने हामी थपिदिन्छौ भनेर नगरपालिकाको मेयरले भनेका छन्। अब चाहिँ घर बन्ला कि ? यो वर्खामा आनन्दले बस्न पाइएला कि ?ढिलै भए पनि सरकारले हामीलाई हेरिदिएका छन्। सबैलाई धन्यवाद भन्छु। (बाह्रबिसे नगरपालिका३ सिन्धुपाल्चोककी ५२ वर्षीया गंगामाया तामाङ बाह्रबिसे पहिरोपीडित हुन्।)"
गण्डकी प्रदेशका सभामुखको असंवैधानिक कदमविरुद्ध अदालत जान्छौं : कांग्रेस,"पोखरा : गण्डकी प्रदेशका मुख्यमन्त्री खगराज अधिकारीले आइतबार विश्वासको मत लिएका छन्। गण्डकी प्रदेशका सभामुख कृष्ण धितालले मुख्यमन्त्री खगराज अधिकारीले विश्वासको मत पाएको घोषणा गरेका हुन्। सभामुख धितालले अधिकारीले विश्वासको मत पाएको घोषणा गरेसँगै प्रमुख प्रतिपक्ष नेपाली कांग्रेसका सांसदहरूले सभामुखको कदम असंवैधानिक भएको भन्दै संसद्भित्र नाराबाजी गरेका थिए। सर्वोच्च अदालतले निर्वतमान मुख्यमन्त्री सुरेन्द्रराज पाण्डेको रिटलाई खारेज गर्दै अधिकारीलाई विश्वासको मतमार्फत प्रदेशसभामा बहुमत पुष्टि अवसर दिएको थियो। योसँगै मुख्यमन्त्री अधिकारीले ६० सदस्य प्रदेशसभामा सभामुख बाहेकको ३० सांसदको समर्थनमा बहुमत पुर्याएका हुन्। सभामुख कृष्णप्रसाद धितालले निर्णायक मत प्रयोग गर्ने अधिकार आफूसँग सुरक्षित रहेको बताउँदै ३० मतलाई बहुमतको घोषणा गरे। ६० सदस्य गण्डकी प्रदेशसभामा एमालेका २२, माओवादीका सभामुख बाहेक ७ र राजीव गुरुङ (दीपक मनाङे) सहित ३० सांसदको समर्थनमा एमाले संसदीय दलका नेता अधिकारीले विश्वासको मत पाएको घोषणा गरिएको हो। दुई सांसद रहेको राप्रपा तटस्थ रहयो। नेपाली कांग्रेसका २७ सांसद विपक्षमा उभिए। गण्डकी प्रदेशमा सरकार गठनका विषयमा संवैधानिक व्यवस्थाका बारेमा आआफ्नो कोणबाट व्याख्या हुँदै आएको छ। एमाले संसदीय दलका नेता खगराज अधिकारी सरकारले पाएको बहुमतलाई संवैधानिक हो होइन भन्ने बहस पनिसँगै चलेको छ। सभामुखलाई समेत गणना गरेर सरकार गठन गर्नु असंवैधानिक हो भन्दै सर्वोच्चमा मुद्दा हाल्न पुगेका निवर्तमान मुख्यमन्त्री सुरेन्द्रराज पाण्डेको रिट अदालतले खारेज गर्दै सरकार बनाउनका लागि सभामुख बाहेक ५९ सदस्य प्रदेशसभामा ३० को संख्या बहुमतका लागि पर्याप्त हुन्छ भन्ने तर्कलाई खुला बनाइदिएको थियो। सरकारका प्रवक्ता तथा माओवादी संसदीय दलका नेता हरिबहादुर चुमान सर्वोच्चको फैसलाले विश्वासको मत लिन सहज वातावरण बनाएको बताए। मुख्यमन्त्री अधिकारीले पनि सर्वोच्चको व्याख्याअनुसार नै विश्वासमा मत लिएको बताएका छन्। निर्वतमान मुख्यमन्त्री तथा कांग्रेस संसदीय दलका नेता सुरेन्द्रराज पाण्डे ६० सदस्य प्रदेशसभामा ३० को संख्या बहुमतका लागि पर्याप्त नहुने भन्दै सरकारको वैधानिकतामाथि प्रश्न उठाउँदै आएका छन्। माओवादी र राजीव गुरुङको समर्थनमा गत चैत २५ गते एमाले नेता अधिकारी मुख्यमन्त्री नियुक्त भएका थिए। सर्वोच्चले माओवादी केन्द्रबाट निर्वाचित भई हाल सभामुख रहेका कृष्ण धिताललाई गणना नगर्दा पनि अधिकारीको बहुमत पुग्ने देखाएको भन्दै विश्वासको मत परीक्षण गर्न दिन भनेको थियो। न्यायाधीश सपना प्रधान मल्ल र सारंगा सुवेदीको संयुक्त इजलासले पाण्डेको रिट खारेज गर्दै अधिकारीलाई विश्वासको मत लिने अवसर दिएको थियो। अधिकारीको मुख्यमन्त्रीको नियुक्ति धारा १६८ को उपधारा २ बमोजिम भइसकेको र त्योभन्दा बढी संख्या वा बहुमत रिट निदेवकसँग छ भनी दाबी लिन नसकिएको सर्वोच्चले भनेको थियो। सभामुखको असंवैधानिक कदमविरुद्ध अदालत जान्छौं निर्वतमान मुख्यमन्त्री तथा नेपाली कांग्रेस संसदीय दलका नेता सुरेन्द्रराज पाण्डेले सभामुखको कदम असंवैधानिक भएको बताए। मुख्यमन्त्री अधिकारीले विश्वासको मत पाएको घोषणा पछि पत्रकार सम्मेलन गर्दै निर्वतमान मुख्यमन्त्री तथा कांग्रेस संसदीय दलका नेता पाण्डेले सभामुखले असंवैधानिक रूपमा बलमिच्याइँ गरेका बताउँदै असंवैधानिक कदम विरुद्ध अदालत जाने बताए। सभामुख जस्तो तटस्थ भूमिकामा रहेर संविधान र प्रदेश सभा नियमावलीको अधीनमा रहि यसको कार्यान्वयन र पूर्ण पालना गर्नुपर्नेमा दलीय पक्षधरताका आधारमा कसैलाई सत्तामा पुर्याउनकालागि संविधानको खिलाप कार्य हुनु दुःखद विषय रहेको उनले बताए। यो पनि पढ्नुहोस गण्डकीका मुख्यमन्त्री खगराज अधिकारीले पाए विश्वासको मत"
स्वच्छ सास लिन संघर्ष !,"काठमाडौं उपत्यकाको वायु अस्वस्थ छ। देशका सयौं स्थानमा डढेलो लागिरहेको छ। केही महिनादेखि वर्षा पनि हुन सकेको छैन। आकाशमा रहेका धुलोका कणहरूले वायु अस्वस्थ बनिरहेको छ। यसैले केही महिनादेखि काठमाडौं सहर विश्वका प्रदूषित सहरमा पर्छ। तथ्यांकले दसौं स्थानभित्रै पर्नु एकातिर दुःखदायी कुरा भयो भने अर्कोतिर स्वास्थ्य जोखिममा परेको स्पष्ट पार्छ। सरकारसँग वायु प्रदूषण नियन्त्रणसम्बन्धी नीति राम्रो भए पनि प्रभावकारी कार्यान्वयन छैन। संविधानमा स्वच्छ वातावरणमा बाँच्न पाउनु नागरिकको मौलिक हक हो भनिएको छ। काम गर्न स्वस्थ शरीर चाहिन्छ। स्वस्थ शरीरका लागि सन्तुलित भोजन, व्यक्तिगत सरसफाइ र वरिपरिको वातावरण पनि सफासुग्घर हुनुपर्छ। हिजोआज वायु प्रदूषण, जल प्रदूषण, ध्वनि प्रदूषण (कोलाहल), घरभित्रको प्रदूषणजस्ता शब्द आधुनिक जीवनका लागि गम्भीर समस्या बनेका छन्। शुद्ध हावामा हानिकारक पदार्थ मिसिन गई जीवजन्तु र बोटबिरुवामा समेत नराम्रो असर परिरहेको छ। वायु प्रदूषणमा हावाले उडाउने धुलो, फूलका परागकण, ज्वालामुखी आदि प्राकृतिक प्रदूषक पर्छन् भने मानव सिर्जित वायु प्रदूषणमा बढ्दो सवारीसाधन, गुणस्तरहीन पेट्रोलियम पदार्थ, मर्मतसम्भारविहीन सवारीसाधन, अव्यवस्थित र साँघुरा सडक, सयौं उद्योगको धुवाँ, घरमा दाउरा बाल्दा निस्कने धुँवा, इँट्टाभट्टा आदि पर्छन्। मुख्य वायु प्रदूषणमा १० माइक्रोनभन्दा साना धुलोको कण पीएम १०, सल्फरका अक्साइडहरू, नाइट्रोजनका अक्साइडहरू, कार्बनडाई तथा मोनो अक्साइड, लिड, ओजन, हाइड्रोजन छन्। वार्षिक ५० हजार टनभन्दा बढी घातक प्रदूषित ग्यास थपिन्छन्। त्यसैले अहिले विशेषतः काठमाडौं उपत्यकाको वातावरण बिग्रिएको अवस्थामा छ। राजधानीको वायु प्रदूषणको झन्डै आधा हिस्सा सवारीसाधनको धुवाँले लिएको छ। विपद्कै रूपमा वायु प्रदूषण : उपत्यकामा बढ्दै गरेको प्रदूषणको अवस्था हेर्दा भोलिका दिनमा हामीले स्वच्छ हावा लिन क्लिन एयर ब्याग बोकेर हिँड्ने दिन नआउला भन्न सकिँदैन। नेपाल विश्वका दुई ठूला र अति धेरै वायु प्रदूषण उत्सर्जन गर्ने मुलुक चीन र भारतबीच अवस्थित छ। वरिपरिको वातावरणले पार्ने प्रभावले पनि नेपाल यसै मारमा परेकै छ। नेपाल सरकारले २०७६ मा पारित काठमाडौं उपत्यका वायु गुणस्तर व्यवस्थापन कार्ययोजनाले वायु प्रदूषण सूचकांक तीन सयभन्दा बढी भएको अवस्थालाई विपद् मान्न सकिने उल्लेख छ। जुन खतरनाक र आपत्कालीन अवस्था हो। विगतमा पनि दुईपटक आपत्कालीन अवस्था आएको र विद्यालय बन्द, सवारीसाधनमा कटौतीलगायत न्यूनीकरणका उपाय अवलम्बन गर्नु परेको थियो। सासका लागि पनि संघर्ष : मानव शरीरका लागि नभई नहुने तत्व हो अक्सिजन। जसका लागि हरेक मानिसले दिनमा करिब २२ हजार पटक सास फेर्छ। यसका लागि २५ किलो शुद्ध हावा जरुरत पर्छ। स्वास्थ्य मन्त्रालयको ढोकैमा २०२३ मा झुन्ड्याइएको हेपा फिल्टरजडित कृत्रिम फोक्सो १५ दिनमै कालो भयो। जनचेतनाका लागि उक्त फोक्सो पृथ्वी दिवसका दिन उपत्यकाका विभिन्न स्थानमा राखियो। यसले अनेकन संक्रमण हुने, रोग बढ्नेमात्रै नभई आयु नै ४१ वर्षले घटाएको देखाएको छ। १५ वर्षभन्दा कम उमेरका लगभग ९३ प्रतिशत केटाकेटी हरेक दिन प्रदूषित हावामा सास फेर्छन्। उनीहरूको स्वास्थ्य एवं विकासमा गम्भीर प्रभाव पारिरहेको छ। जसले हरेक १० जनामा १ जनाको मृत्यु हुने गरेको विश्व स्वास्थ्य संगठन बताउँछ। विश्व स्वास्थ्य संगठनका अनुसार वायु प्रदूषणसँग सम्बन्धित रोगका कारण हरेक वर्ष ७० लाख तथा नेपालमा ४२ हजार १ सयको अल्पायुमै मृत्यु हुने गरेको छ। संवेदनशीलतालाई हेरेर सूचकांक ० देखि ५० लाई राम्रो, सूचकांक ५१ देखि १०० लाई मध्यम, १०१ देखि १५० लाई संवेदनशील मानिन्छ। सूचकांक १५१ देखि २०० लाई अस्वस्थ र २०१ देखि ३०० लाई धेरै अस्वस्थ मानिन्छ। सूचकांक ३ सयभन्दा माथिलाई विपद् वा आपत्कालीन अवस्था मानिन्छ। स्टेट अफ ग्लोबल एअर २०२० का अनुसार घरभित्र र बाहिर हुने वायु प्रदूषणका कारण सन् २०१९ मा ४२ हजार जनाको मृत्यु भएको थियो। जसमा १९ प्रतिशत ५ वर्षमुनिका, २७ प्रतिशत ७० वर्षमाथिका थिए। स्वास्थ्यमा अल्प तथा दीर्घकालीन गरी दुई किसिमले असर पार्छ। बालबालिकामा रोग प्रतिरोधात्मक क्षमता कम, स्मरण शक्तिमा ह्रास, खाना नरुच्नेजस्ता समस्या ल्याउँछ। गर्भवती तथा गर्भको शिशुमा असर परी समयपूर्व शिशु जन्मने, कम तौल भएका बच्चा जन्मने खतरा हुन्छ। एलर्जी, नाक, कान, घाँटीको संक्रमण, खोकी, थकान, आखा सुक्खा, आँखा पोल्ने, रातो हुने तथा लामो समयसम्म प्रदूषणमा भए ५० वर्ष नपुग्दै दम लाग्ने हुन सक्छ। मुटुको रक्तनली ब्लक हुन सक्छ। श्वास नली, छाला तथा फोक्सोको क्यान्सर बनाउन सक्छ। पक्षाघात र मस्तिष्कघातको खतरा बढ्छ। श्वासप्रश्वाससम्बन्धी समस्या जटिल बन्दै जाँदा सास फेर्न संघर्ष गर्नुपर्ने अवस्था निम्तिन्छ। बढदो वायु प्रदूषणले कोभिड१९ लगायतका खोपको प्रभावलाई एन्टिबडी आईजी एम र जीलाई १० प्रतिशत कम गर्दिन्छ। उक्त तथ्य कोभिड खोप लगाएका ४० देखि ६५ वर्षका ९ सय २७ मानिसबाट २०२० देखि २०२१ गर्मीसम्म दुवै मात्रा खोप लगाइसकेकाबाट संकलित तथ्यांकमा छ। वायु प्रदूषणले एलर्जी र दममा देखिए जस्तै टी हेल्पर लिम्फोसाइट टाइप १७ जस्ता प्रतिरक्षा प्रतिक्रियाका कारक बढाउँछ, एन्टिभाइरल प्रतिरक्षा प्रतिक्रियालाई बिगार्छ र खोपको प्रभावकारिता तथा रोगको पनि जटिलता बढाउने गर्छ। धूलोधुवाँका कणले वायुमण्डलको ओजन तह नष्ट गरी सूर्यका हानिकारक बिकिरण सीधै आइरहेका छन्। जसले आखा, छाला, मोतीबिन्दु र क्यान्सर बढाइरहेका छन्। छाला, आँखा, श्वासप्रश्वास र मुटुरोगीहरूको संख्या तथा गाम्र्भीयतामा भएको बढोत्तरीमा पनि प्रदूषण जिम्मेवार देखिएको छ। तसर्थ स्वास्थ्य संस्थामा यस्ता बिरामीको बढोत्तरी हुनासाथ वायु प्रदूषण बढिरहेको संकेत गर्छ। अन्त्यमा, नेपालमा हाल सूचीकृत विपद्ले भन्दा यसले बढी दैनिक एक सय बढीको मृत्यु हुन्छ। कचौराजस्तो उपत्यकामा सदाबहार समस्याका रूपमा रहेको वायु प्रदूषणले ल्याउने विपद्लाई सरकारले सूचीकृत गरी तत्सम्बन्धी नीति र कार्यक्रम ल्याउन ढिला भएको छ। सरकारले प्रदूषण शुल्क भनेरै नेपाल भित्रिने पेट्रोल, डिजेलबाट प्रतिलिटर रुपैयाँ उठाउने गर्छ। मुलुक आर्थिक रूपमा गरिब भएर यस्तो विसंगति देखिएको कदापि होइन। आर्थिक समस्याभन्दा पनि योजनाविहीनताले असर पारेको स्पष्ट देखिन्छ। घरमा बस्ने सार्वभौम नागरिकदेखि वडास्तरमा काम गर्ने महिला, जनप्रतिनिधि तथा संघसंस्था सबै सरोकारवाला जागरुक बन्नैपर्छ। अन्यथा घरभित्र तथा काममा निस्कँदा सास फेर्न घरबाटै झोलामा स्वस्थ हावा बोकेर हिँड्ने दिन आउनेछन्। (बुढाथोकी, नेपाल चिकित्सक संघका उपाध्यक्ष हुन्।)"
गैरपत्रकारबाटै मिथ्या सूचना प्रवाह,"युट्युबमा भ्यूअर्स बढाउन दिइने गलत सूचनाको पछि लाग्ने नागरिकले भोग्नुपरेको पीडाको बयान गरिसाध्य छैन। पछिल्लो समय सञ्चारकर्मीले काम गर्न पाएका छैनन्। कुनै पनि सभा, समारोहमा सञ्चारकर्मीका क्यामेराभन्दा बढी आमनागरिकका मोबाइलले ढाक्ने गरेको छ। सबै नागरिकका आआफ्ना सामाजिक सञ्जाल छन् र ती नागरिकलाई सञ्जालमा पोष्ट गर्न प्रतिस्पर्धामा खरो उत्रने आदत बसेको छ। कुनै पनि विषयमा चुरो कुरो नबुझी हचुवा अथवा अनुमान सार्वजनिक गर्ने होड चलेको छ। कुनै व्यक्ति बिरामी परेर अस्पताल भर्ना भयो भने पनि श्रद्धाञ्जलि पोष्ट गर्नेहरूको बाहुल्यता बढ्दो छ। यो क्रम बढ्दै गयो भने सामान्य रुघाखोकी वा ज्वरोले शिथिल बनाएको शरीरलाई आराम गरेको अवस्थामा पनि शुभचिन्तकले सामाजिक सञ्जालमा श्रद्धाञ्जलि पोष्ट गर्न थाल्नेछन्। नेपाल पत्रकार महासंघले सदस्यता प्रदान गरेको सञ्चारकर्मीले सत्यतथ्य, निष्पक्ष समाचार लेख्दै गर्दा एकाध समाचारका विषयवस्तु पूरा नहुन सक्छन् तर मिथ्या समाचार आएका छैनन्। सामाजिक सञ्जालमा आएका सूचना आधिकारिक छैनन् तर आमनागरिकको पहुँचमा त्यही मिथ्या सूचना पहिला पुगिरहेको छ। त्यही गलत सूचना पढेर धारणा बनाउने नागरिकको संख्या बढी छ। कोभिड१९ महामारी पछिका दिनमा अखबारका पाठक ह्वात्तै घटेका छन्। पूरै समाचार नपढी धारणा बनाइहाल्न हतार गर्नेको संख्या बढ्दो छ। गैरपत्रकारबाटै बढी मिथ्या सूचना प्रवाह भइरहेको अवस्था छ। सामाजिक सञ्जालमा लाइक, कमेन्ट, सेयर बढाउन प्रतिष्पर्धा गर्नेहरूबाटै मिथ्या सूचना प्रवाह भइरहेका छन्। मिथ्या सूचनाको सूक्ष्म निगरानी र नियमन गर्ने कार्यमा सरकारका निकायहरू कमजोर जस्तै देखिएका छन्। अभिव्यक्ति स्वतन्त्रताको गलत प्रयोग भएको विषयमा बहस भएका छन् तर प्रभावकारी बन्न सकेका छैनन्। गलत सूचना प्रवाह गरी भ्रम छर्ने व्यक्तिलाई कारबाही गरेका घटना त्यत्ति धेरै छैनन्, जति मिथ्या सूचना प्रवाह भइरहेका छन्। सामाजिक सञ्जालमा आएका भ्रमात्मक सूचनाको आधिकारिकता पुष्टी गर्न आफूलाई विश्वास लागेका सञ्चारकर्मीसमक्ष पुग्ने नागरिकको संख्या पनि बढी नै छ। यसको मतलव पत्रकारमाथिको विश्वसनीयता कायमै छ भन्ने हो। युट्युबमा भ्यूअर्स बढाउन दिइने गलत सूचनाको पछि लाग्ने नागरिकले भोग्नुपरेको पीडाको बयान गरिसाध्य छैन। मिस इन्फर्मेसन, डिस इन्फर्मेसन र माल इन्फर्मेसनका बारेमा आमनागरिकलाई सचेत बनाउने कार्यमा सञ्चारकर्मीका छाता संगठनले अभियान चलाउनुपर्ने अवस्था छ। तिनले जिम्मेवारपूर्ण सूचना प्रवाहलाई संस्थागत गर्न समयसापेक्ष तालिम सञ्चालन गर्नुपर्छ। पत्रकार आचारसंहिता पालना गरेनगरेको नियमन प्रभावकारी रूपमा गर्नुपर्छ। सरकारले मौजुदा कानुनको परिमार्जन गरी नियामक निकायलाई प्रभावकारी ढंगले काम गर्ने वातावरण सृजना गर्नु जरुरी छ। मिथ्या सूचना प्रवाह गरी समाजमा अराजकता सृजना गर्ने व्यक्तिलाई कारबाही गर्न कानुन अभाव भएको भन्दै नियामक निकायले आँखा चिम्लने अवस्थाको अन्त्य हुनुपर्छ।"
जापानी विदेशमन्त्रीको एक दिने भ्रमण : दुई देशबीच विविध सहकार्यमा मौखिक सहमति,"काठमाडौं : जापानी विदेशमन्त्री योको कामिकावाको एक दिने भ्रमण औपचारिक सद्भावना भ्रमणमा सीमित भएको छ। आइतबार मध्याह्न नेपाल आएकी उनले दुई देशबीचका विविध पक्षमा सामान्य रूपले चासो व्यक्त गरे पनि औपचारिक रूपमा कुनै सम्झौतामा ठोस सहमति नभएको परराष्ट्र मन्त्रालयले बताएको छ। नेपालमा पछिल्लो समय भारत, चीन र अमेरिकाबाट उच्च तहका भ्रमण भइरहेका बेला जापानबाट पनि परराष्ट्रमन्त्री तहको भ्रमण भएको हो। उनी परराष्ट्रमन्त्री नारायणकाजी श्रेष्ठको निमन्त्रणामा नेपाल भ्रमणमा आएकी हुन्। फ्रान्स र श्रीलंकाासहित ६ वटा देशको भ्रमण सकेर अन्तिममा श्रीलंकाको कोलम्बो हुँदै काठमाडौं आएकी उनको यो पहिलो नेपाल भ्रमण होे। मन्त्री कामिकावा आइतबार रातिनै स्वदेश फर्किएकी छन्। काठमाडौं ओर्ले लगत्तै मन्त्री योको बसन्तपुर दरबार स्क्वायरको भ्रमण गर्न पुगिन्। दरबार स्क्वायरको भ्रमणलगत्तै उनले परराष्ट्रमन्त्री नारायणकाजी श्रेष्ठसँग दुई पक्षीय वार्ता गरेकी थिइन्। त्यसपछि मण्डला बुक प्वाइन्टको अवलोकन गरिन्। उनले ४ बजे प्रधानमन्त्री प्रचण्डसँग सिंहदरबारस्थित प्रधानमन्त्री तथा मन्त्रिपरिषद्को कार्यालयमा दुई पक्षीय शिष्टाचार भेटघाट गरेकी थिइन्। उक्त भेटवार्तामा दुई मुलुकबीचको सम्बन्धको समीक्षासँगै आगामी यात्राका बारेमा छलफल भएको छ। परराष्ट्रमन्त्री श्रेष्ठसँगको भेटबारे उनले भनिन् , औपचारिक भेट भएकाले नेपाल र जापानको सम्बन्धको विविध पक्षलगायत विषयमा छलफल भएको छ। परराष्ट्र मन्त्रालयका प्रवक्ता अमृतकुमार राईका अनुसार जापानी विदेशमन्त्रीको नेपाल भ्रमणका दौरान नेपाल र जापानबीचको द्विपक्षीय सम्बन्धका बारेमा मौखिक छलफल मात्र भएको छ। यो औपचारिक सद्भावना भ्रमण हो, राईले भने, दुई मुलुकबीचको सम्बन्धका आगामी बाटोका विषयमा कुरा भएको छ। त्यस्तो कुनै औपचारिक हस्ताक्षर भएको छैन। साँझ ६ बजे राष्ट्रपतिसँगको शिष्टाचार भेटपछि परराष्ट्रमन्त्री श्रेष्ठले सोल्टी होटलमा आयोजना गरेको रात्रिभोजमा सहभागी भएपछि राति ८ः३० बजे जापानी पत्रकारहरूसँग भेट गरिन। त्यसपछि जापान फर्किएकी छन्। समझदारी पत्रमा हस्ताक्षर भएन, समग्र पक्षमा छलफल विदेशमन्त्री कामीकावाको भ्रमणमा कुनै समझदारीपत्रमा हस्ताक्षर गर्ने कार्यक्रम नभए पनि दुई पक्षीय सम्बन्धका समग्र पक्षबारे समीक्षा भएको परराष्ट्र मन्त्रालयले जनाएको छ। जापानबाट नेपालमा लगानी भित्र्याउने विषय भेटघाटमा प्रमुखताका साथ उठेको मन्त्रालयको दाबी छ। नेपाल र जापानबीच कूटनीतिक सम्बन्ध कायम भएको अर्को वर्ष ७० वर्ष पुग्दै छ। अहिले विदेशमन्त्री कामीकावाको यो भ्रमणले त्यसलाई थप टेवा दिनसक्ने आकलन पनि गरिएको छ। नेपालस्थित जापानी राजदूतावासले जारी गरेको विज्ञप्तिमा भनिएको छ। जापान र नेपालले लामो समयदेखिको विकास सहकार्य र जनस्तरको सम्बन्धमा आधारित गहिरो सम्बन्ध कायम राखिराखेका छन्। जापानी राजदूतावासले उनको यस पटकको भ्रमणले सन् २०२६ मा कूटनीतिक सम्बन्ध कायम भएको ७० वर्ष पुग्ने दौत्य सम्बन्धलाई थप बलियो बनाउन सकारात्मक गति दिनेछ। जापानका लागि एक पूर्वराजदूतले नेपालले कृषि क्षेत्रबाट फाइदा लिन सकिने कुरामा ध्यान दिँदै शिक्षा र स्वास्थ्यसम्बन्धी पूर्वाधारहरूमा जापानको सहयोग खोज्नुपर्ने ठान्छन्। सन् १९५६ सेप्टेम्बर १ मा नेपालको जापानसँग कूटनीतिक सम्बन्ध स्थापना भएको थियो। कूटनीतिक सम्बन्ध स्थापनापछि नेपालले सन् १९६५ मा टोकियोमा आफ्नो दूतावास स्थापना गयो। त्यसको लगत्तै २ वर्षपछि जापानले सन् १९६७ मा नेपालमा दूतावास स्थापना गरेको थियो। दुवै देशले कूटनीतिक सम्बन्ध स्थापना भएको हीरक जयन्तीसमेत मनाइसकेका छन्। जापानिज विदेशमन्त्रीको नेपाल भ्रमणको विषयमा पनि जापानका लागि वर्तमान नेपाली राजदूत डा दुर्गाबहादुर सुवेदी यो तहको दुई देशबीचको उच्चस्तरीय भ्रमणले द्विपक्षीय सम्बन्धलाई थप मजबुत बनाउन सहयोग पुगेको बताए। यो लेभलको भ्रमणले दुई देशबीचको सम्बन्धलाई अभै मजबुत बनाउने काम गर्छ। यसअघि जापानका तर्फबाट पछिल्लो समय विदेशमन्त्री तारो कोनोले सन् २०१९ जनवरी ९ र १० मा नेपालको भ्रमण गरेका थिए। नेपालका तर्पबाट भने तत्कालीन परराष्ट्रमन्त्री प्रदीपकुमार ज्ञवाली र तत्कालीन कानुन, न्याय तथा संसदीय मामिलामन्त्री भानुभक्त ढकालले जापानको भ्रमण गरेका थिए। जापान नेपालको समृद्धिका लागि निरन्तर सहयोग गर्ने मुलुकको सूचीमा अग्रस्थानमा छ। नेपाल र जापानबीचको सम्बन्ध सरकारी तहमा मात्र नभई जनस्तरमा पनि सुमधुर छ। नेपाली समुदाय जापानमा छैटौं ठूलो विदेशी समुदाय हो। जापानले नेपालको शान्ति र लोकतन्त्रको प्रवद्र्धनमा पनि सहयोग गर्दै आएको छ। जापानी आर्थिक सहयोगका प्रमुख क्षेत्रहरूमा मानव संसाधन विकास, स्वास्थ्य, कृषि विकास, पूर्वाधार विकास, वातावरण संरक्षण, संस्कृति आदि पर्छन्। जापानले नेपालको पूर्वाधार विकासका लागि सहुलियतपूर्ण ऋण पनि उपलब्ध गराउँदै आएको छ। यस योजनाअन्तर्गत तनहुँ जलविद्युत् आयोजना, नागढुंगा सुरुङमार्ग, खानेपानी सुधारलगायतका आयोजना सञ्चालित छन्। नेपालबाट जापानतर्फ हुने प्रमुख निर्यातमा पस्मिना उत्पादन, तयारी पोसाक, उनीका सामान, गलैंचा, हस्तकला, नेपाली कागज र कागजका सामान, छालाका सामान, चाँदीका सामान र गरगहना छन्। त्यसैगरी जापानबाट नेपालको प्रमुख आयातमा सवारी साधन तथा पार्टपुर्जा, इलेक्ट्रोनिक सामान, मेडिकल उपकरण, फलामलगायतका सामान आयात हुन्छन्। प्रधानमन्त्रीसँग आर्थिक सहकार्यलगायत द्विपक्षीय छलफल प्रधानमन्त्री पुष्पकमल दाहाल प्रचण्ड सँग र विदेशमन्त्री योकोबीच भएको पछिल्लो भेटमा नेपालको ठूला पूर्वाधार निर्माणमा जापानको महत्वपूर्ण सहयोगको अपेक्ष नेपालले गरेको प्रधानमन्त्री दाहालले बताएका थिए। शिष्टाचार भेटमा द्विपक्षीय चासो, आर्थिक सहकार्यलगायतका विविध विषयमा छलफल भएको थियो। भेटमा प्रधानमन्त्री प्रचण्डले नेपालजापानबीच कूटनीतिक सम्बन्ध स्थापित भएदेखि नै नेपालको आर्थिक एवं सामाजिक विकासमा जापान सरकारले सहयोग पुयाउँदै आएको भन्दै प्रशंसासमेत गरेका थिए। प्रधानमन्त्री दाहालले, नेपालजापानबीच हुँदै आएको उच्चस्तरीय भ्रमणले दुई देशबीचको कूटनीतिक सम्बन्ध अझ सबल हुनेछ। आगामी दिनमा नेपाल र जापान दुवैतर्फबाट उच्चस्तरीय भ्रमण हुने मैले विश्वास लिएको छु। विदेशमन्त्री योकोले नेपालजापानबीच सम्बन्ध सदैव सौहार्दपूर्ण रहँदै आएको उल्लेख गर्दै दुई देशबीच रहिआएको समस्यारहित मित्रवत सम्बन्ध रहेको भन्दै उनले आर्थिक विकासमा नेपालले राखेका लक्ष्य पूरा गर्नका लागि जापान सरकारले सदैव सहयोग गर्ने प्रतिबद्धता व्यक्त गरेकी थिइन्। राष्ट्रपति पौडेलले जापानी विदेशमन्त्रीसँग भने पृथ्वीलाई जोगाउन हिमाल र पानी बचाउनमा सघाउनुहोस् राष्ट्रपति पौडेल र जापान परराष्ट्र मन्त्री योकाबीच राष्ट्रपति भवन शीतल निवासमा भएको शिष्टाचार भेटमा पृथ्वीलाई जोगाउन हिमाल र पानीको स्रोत कसरी बचाउने भन्नेमा नेपालको चिन्ता रहेको बताएका थिए। त्यसको लागि कार्बन उत्सर्जन गर्ने विकसित मुलुकहरूले जलवायु परिवर्तनको असर न्यूनीकरणका सन्दर्भमा अत्यन्त गम्भीर भइदिन आग्रह गरेको राष्ट्रपतिका प्रेस सल्लाहकार किरण पोखरेलले बताए। पोखरेलका अनुसार राष्ट्रपति पौडेलले एसियाका ज्योति गौतम बुद्धको सन्देश प्रवाहित भएदेखि नै नेपाल जापानबीच सांस्कृतिक सम्बन्ध रहिआएको उल्लेख गर्दै दुई देशबीच समस्यारहित सम्बन्ध रहेको र नेपालले सधै जापानको उच्च सद्भाव महसुस गरेको बताए। नेपालको सामाजिक तथा आर्थिक विकासका लागि जापान लामो समयदेखि एक महत्वपूर्ण तथा विश्वासिलो विकास साझेदारका रूपमा रहेको सन्दर्भ उल्लेख गर्दै राष्ट्रपति पौडेलले नेपाल र जापानबीचको आर्थिक सहयोग र सहकार्यका क्षेत्रहरूमा सँगै अघि बढ्न सकिने बताएका थिए। सो अवसरमा जापानी विदेशमन्त्री योकोले जलवायु परिवर्तनको असरबारे जापान पनि चिन्तित रहेको उल्लेख गर्दै नेपालसहित अन्य देशका हिमाल जोगाउन सबै मिलेर सहकार्य गर्न जरुरी रहेको बताइन्। जापानको उद्देश्यका बारेमा थप स्पष्ट पार्दै विदेशमन्त्री योकोले सन् २०५० सम्ममा कार्वन उत्सर्जन शून्यमा पुर्याउने लक्ष्य राखेको भन्दै जलवायु परिवर्तनको असर न्यूनीकरणका लागि वैकल्पिक ऊर्जाको प्रयोगका निम्ति प्रविधिमा ठूलो क्रान्ति गर्न सबै मिलेर अगाडि बढाउने बताइन्।"
गाँजासहित ४ जना पक्राउ,"विराटनगर : लागूऔषध गाजासहित प्रहरीले मोरङको सुन्दरहरैँचाबाट ४ जनालाई पक्राउ गरेको छ। घरबाट गाँजा बिक्री गर्ने, खरिद गर्ने र गाँजा सप्लाई गर्नेहरु पक्राउ परेका हुन्। पक्राउ परेकाहरुबाट साढे २ किलो गाँजा पनि बरामद भएको प्रहरीले जनाएको छ। पक्राउ पर्नेमा सुन्दरहरैँचा नगरपालिका७ डाँडा गाउँका ६३ वर्षीय देव चौधरी, ३८ वर्षीय दुर्गाप्रसाद फुयाँल, मोरङको केराबारी गाउँपालिका४ का ३१ वर्षीय सुविन राई र केराबारी४ का १९ वर्षीय अनिसम बस्नेत रहेका छन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार इलाका प्रहरी कार्यालय बेलबारीबाट खटिएको टोलीले चारै जनालाई पक्राउ गरेको हो। चौधरीको घरबाट गाँजा किनबेच हुने गरेको सूचना आएपछि नियन्त्रणमा लिन बेलबारीका इन्सपेक्टर तेजबहादुर दाहालले आइतबार राति ९:३० बजेतिर टोली परिचालन गरेका थिए। वरिष्ठ सइ (प्रहरी वरिष्ठ नायव निरीक्षक)को नेतृत्वमा खटिएको टोलीले चौधरी र फुयाँललाई सुरुमा पक्राउ गरेको हो। डीएसपी बस्नेतका अनुसार प्रहरी पुग्दा चौधरीको घरमा गाँजा किनबेच हुँदै थियो। चौधरीले फुयाँललाई गाँजा बेच्दै गरेको अवस्थामा दुवै जनालाई पक्राउ गरिएको उनले बताए। त्यसपछि घर खानतलासी गर्दा ५ सय ग्राम (आधा किलोग्राम) गाँजा बरामद भएको जानकारी बस्नेतले दिए। उनका अनुसार चौधरीले घरमै राखेर गाँजा बिक्री गर्ने गरेको खुलेको छ। सोधपुछ गर्दा प्रदेश १०२०५३ प ९०३१ नम्बरको मोटरसाइकलमार्फत चौधरीको घरमा गाँजा सप्लाई गरेको खुल्यो। चेक पोइन्ट खडा गरेर सवारीसाधन चेकजाँच गर्न थालेको प्रहरी उक्त मोटरसाइकललाई पनि नियन्त्रणमा लिन सफल भयो। मोटरसाइकललाई नियन्त्रणमा लिएर चेकजाँच गर्दा चालक राई र पछाडि सवार बस्नेत पक्राउ परे। डीएसपी बस्नेतका अनुसार बस्नेतले पछाडि बोकेको झोला खानलतासी गर्दा २ किलोग्राम गाँजा बरामद भयो। मोटरसाइकल प्रयोग गरेर राई र बस्नेतले विभिन्न स्थानमा गाँजा सप्लाई गर्ने गरेको प्रहरीको प्रारम्भिक अनुसन्धानबाट खुलेको छ। साढे २ किलो गाँजासहित पक्राउ परेका चारै जनालाई बेलबारी प्रहरीको हिरासतमा राखेर थप अनुसन्धान अघि बढाएको छ।"
चोरले एक तोला सुन निलेपछि,"पाँचथर : पाँचथरमा चोरी गर्न गएका एक व्यक्तिले एक तोला सुन निलेको पाइएको छ । चोरी गर्न गएका फिदिम नगरपालिका१ का २८ वर्षीय सुरेन्द्र योङ्याले एक तोला सुन निलेका हुन् । उक्त सुन निलेको ३६ घण्टापछि दिसाबाट बाहिर निकालिएको जिल्ला प्रहरी कार्यालय पाँचथरले जनाएको छ । जिल्ला प्रहरी कार्यालयका सूचना अधिकारी सुमित कुशवाहाका अनुसार योङ्या गत चैत २८ गते योङ्या फिदिम२ की विष्णुकुमारी तामाङको घरमा चोरी गर्न पसेका थिए । परिवारका सदस्यले योङ्याले सुनका गरगहना भएको स्टिलको दराजबाट सामग्री निकाल्दै गरेको देखेपछि प्रहरीलाई खबर गरेका थिए । तत्कालै पुगेको प्रहरी टोलीले उनलाई नियन्त्रणमा लिएको थियो । यस क्रममा योङ्याको साथबाट रु १५ हजार नगद बरामद गरिएको थियो । तामाङका गरगहनामध्ये एक तोलाको सुन फेला परेन । चोरी गर्न गएका योङ्याले उक्त सुन निलेको आशंकापछि जिल्ला अस्पताल फिदिममा एक्सरे गरिएको थियो । एक्सरे गर्दा योङ्याको पेटमा धातु देखिएको थियो । निलेको करिब ३६ घण्टापछि दिसाबाट उक्त सुन निकालिएको थियो, सूचना अधिकारी कुशवाहाले भने । उक्त सुन प्रहरीले फिदिमकै सुनचाँदी पसलमा परीक्षण गराएको थियो । गत चैत २८ गते भएको उक्त घटनापछि चोरीसम्बन्धी सबै अनुसन्धान पूरा गरी जिल्ला प्रहरी कार्यालय पाँचथरले योङ्याविरुद्ध जिल्ला अदालत पाँचथरमा मुद्दा दायर गरेको थियो । जिल्ला अदालतले गत वैशाख २३ गते प्रतिवादी योङ्यालाई रु एक लाख ५० हजार धरौटीमा रिहा गर्ने आदेश दिएको थियो । तर धरौटी रकम जम्मा गर्न नसपछि उनलाई पुर्पक्षका लागि जिल्ला कारागार पाँचथरमा थुनामा पठाइएको सूचना अधिकारी कुशवाहाले बताए।  रासस"
राष्ट्रिय मुद्दा कार्यान्वयनमा सबै एकजुट हौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले संविधानलाई पूर्ण बनाउन सबैले एक्यबद्धता जनाउनुपर्नेमा जोड दिएका छन्। बागमती प्रदेश सरकारी कामकाजको भाषा ऐन,२०८० शुभारम्भ घोषणा तथा भाषा दिवस २०८१ को कार्यक्रममा प्रधानमन्त्री प्रचण्डले नेपाल जनताको त्याग र बलिदानको बलमा सङ्घीयता, गणतन्त्र, धर्मनिरपेक्षता, समावेशी समानुपातिक विशेषतासहितको संवैधानिक व्यवस्था स्थापना भएको उल्लेख गर्दै संविधानलाई पूर्ण तुल्याउन पनि सबैको एक्यबद्धता जनाउनुपर्नेमा जोड दिएका हुन्। प्रधानमन्त्री प्रचण्डले सबै उत्पीडित वर्ग, जाति र समुदायलाई पहिचान एवं राष्ट्रिय मुद्दा कार्यान्वयनमा ऐक्यबद्धता जनाउन अपिल समेत गरे। उत्पीडित वर्ग, जाति र समुदायले आफ्नो असली प्रतिनिधिको पहिचान गरेर अधिकारको रक्षा गर्न आग्रह गरे। 'नयाँ संविधानमा पहिचान र अधिकार स्थापित गर्न म र हाम्रो पार्टीले मुख्य सङ्घर्ष गरेको थियो । जेजति अधिकार लेखिएका छन्, त्यसका लागि निर्णायक भूमिका खेलेको थियो,'प्रधानमन्त्री प्रचण्डले भने,'तसर्थ, सबै उत्पीडित वर्ग,जाति र समुदायले आफ्नो पनि आफ्नो असली प्रतिनिधिको पहिचान गरी पहिचान र अधिकारको राष्ट्रिय मुद्दा कार्यान्वयनमा ऐक्यबद्धता जाहेर गर्नुहुन म यस ऐतिहासिक अवसरमा हार्दिक अपील गर्दछु ।' संविधानले नेपाली भाषाको अतिरिक्त प्रदेशले प्रदेशभित्र बहुसङ्ख्यक जनताले बोल्ने एक वा एकभन्दा बढी अन्य राष्ट्र भाषालाई प्रदेशको सरकारी कामकाजको भाषा निर्धारण गर्न सकिने व्यवस्था गरेको उल्लेख गर्दै प्रधानमन्त्रीले भाषा आयोगको सिफारिसमा बागमती प्रदेशसभाले पारित गरेको प्रदेश सरकारी कामकाजको भाषा सम्बन्धमा व्यवस्था गर्न बनेको ऐन कार्यान्वयनमा आएकोमा खुशी व्यक्त गरे। आफू पहिलोपटक प्रधानमन्त्री हुँदा नेपाल संवत्लाई राष्ट्रिय संवत्का रूपमा मनाउने निर्णय गरेको जानकारी गराउँदै प्रधानमन्त्री प्रचण्डले तेस्रो कार्यकालमा नेपाल संवत्लाई सरकारी लिखतमा अनिवार्य गर्ने निर्णय गरी उक्त निर्णयको कार्यान्वयनसमेत भइरहेको स्पष्ट पारे। पहिचान र अधिकार स्थापितसहित आन्तरिक राष्ट्रियता सुदृढ गर्नुपर्नेमा जोड दिँदै प्रधानमन्त्री प्रचण्डले देशको स्वाधीनता, स्वाभिमान र समृद्धि चाहनेहरूका निम्ति आजको दिन विशेष गौरवको दिन भएको बताए। उनले भने,'देशमा विद्यमान वर्गीय, जातीय, क्षेत्रीय, लिङ्गीय, क्षेत्रीय उत्पीडनको अन्त्य गर्दै समाजवादउन्मुख समुन्नत राष्ट्र निर्माणको आकाङ्क्षा र प्रतिबद्धतामा आजको दिनले महत्त्वपूर्ण प्रेरणा र ऊर्जा दिएको छ। तसर्थ आजको दिन नेवा, तामाङ लगायतका उत्पीडित जातिहरूको देशकै निम्ति महत्त्वपूर्ण दिन हो ।' इमान्दार र निरन्तर सङ्गठित प्रयास भइरहने हो भने संविधानमा संस्थागत गर्न बाँकी अधिकार क्रमशः स्थापित हुँदै जाने प्रधानमन्त्री प्रचण्डले विश्वास व्यक्त गरे।"
यादवले सरकार ढाल्न खोजेकोभन्दै राई समूहले फुटायो जसपा नेपाल,"काठमाडौं : उपेन्द्र यादव नेतृत्वको जनता समाजवादी पार्टी (जसपा) नेपाल विभाजन भएको छ। वरिष्ठ नेता अशोक राईले अध्यक्ष यादवसँग विद्रोह गर्दै आइतबार नयाँ पार्टी दर्ताका लागि निर्वाचन आयोगमा निवेदन दर्ता गराएका छन्। अध्यक्ष यादवले प्रचण्ड नेतृत्वको सरकार ढाल्न कसरत गरिरहेको दाबी गर्दै सरकारको निरन्तरताका लागि पार्टी फुटाइएको असन्तुष्ट नेताहरूले बताएका छन्। राई पक्षका अर्का नेता नवल किशोर साहका अनुसार पार्टी अध्यक्ष यादवले विपक्षीसँग प्रचण्ड नेतृत्वको सरकार ढाल्न खोजेका थिए। त्यसैले सरकार जोगाउन नयाँ पार्टी दर्ता गराइएको छ। ककसले गरे विद्रोह ? हाल संघीय संसद्मा जनता समाजवादी पार्टी नेपालका १२ सांसद छन्। राईले बहुमत सांसदसहित जसपा नेपाल फुटाएको दाबी गरेका छन्। नयाँ पार्टीको केन्द्रीय समिति अध्यक्षमा अशोक राई छन् भने संघीयपरिषद् अध्यक्षमा राजेन्द्रप्रसाद श्रेष्ठ छन्। नयाँ दलमा राईसहित रेनु यादव, प्रदीप यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत छन्। असन्तुष्ट राई समूहले आइतबार नयाँ दल दर्ताका लागि निर्वाचन आयोगमा निवेदन दिएको छ। नयाँ दलको नाम जनता समाजवादी पार्टी (जसपा) प्रस्ताव गरिएको छ। डेढ दशकदेखि यादव लगातार पार्टीको अध्यक्ष रहँदै आएका छन्। उनले विगतमा बाबुराम भट्टराई, महन्थ ठाकुरलगायतसँग गरेको पार्टी एकता पनि टुटेको थियो। यादवको कार्यशैलीका कारण पार्टी फुटेको राई पक्षका नेता प्रदीप यादवको भनाइ छ। यादवको कार्यशैली ठीक छैन। सच्याउन बारम्बार आग्रह गर्दा पनि उहाँले अटेर गर्नुभयो, नेता यादवले अन्नपूर्णसँग भने, त्यसैले जसपा नेपाल फुटाएर नयाँ दल दर्ता गरेका हौं। सरकारलाई राई समूहको समर्थन राईको नेतृत्वमा बनेको जनता समाजवादी पार्टीले वर्तमान सरकारलाई समर्थन दिने भएको छ। विभाजनपश्चात् आइतबार नयाँ दल जसपाका अध्यक्ष राईले वर्तमान सरकारलाई दिएको समर्थन निरन्तर रहने जानकारी गराएका हुन्। अध्यक्ष राईले आफूहरू अस्थिरताका पक्षमा नरहेको स्पष्ट पारे। पार्टी विधानमा भएका व्यवस्थालाई कुल्चेर नेतृत्व अघि बढेकाले आफूहरू विद्रोह गरेको उनले बताए। यस्तै संघीयपरिषद् अध्यक्ष राजेन्द्रप्रसाद श्रेष्ठले आफूहरूको बहुमत सांसदको साथ रहेको र वर्तमान सरकारको निरन्तरताको पक्षमा रहेको बताए। पार्टी फुटेको छैन : प्रवक्ता सुमन जनता समाजवादी पार्टी नेपालका प्रवक्ता मनिष सुमनले उपेन्द्र यादव नेतृत्वको पार्टी नफुटेको दाबी गरेका छन्। पार्टी फुटेकै छैन। पार्टीका १० जना साथी छुटिएर अन्त गएका हुन्। यसलाई पार्टी फुटेको भन्न मिल्दैन, सुमनले भने। नेताहरूले निर्वाचन आयोगमा गएर कागज दर्ता गराएर जसपा नेपाल फुटेको हल्ला फैलाएको प्रवक्ता सुमनले जनाए। आफ्नै अकर्मण्यताले उहाँहरूको राजनीतिक भविष्यको आत्महत्या भयो, पार्टीबाट बाहिरिएका नेताहरूलाई लक्षित गर्दै प्रवक्ता सुमनले भने, पार्टी जहाँ थियो त्यहीं छ, पार्टीका सदस्यहरू जहाँ थिए त्यही छन्। प्रचण्ड नेतृत्वको सरकार अध्यक्ष यादवले ढाल्न खोजेका थिए ? भन्ने प्रश्नमा प्रवक्ता सुमनले थपे, सबै मिथ्या कुरा हुन्। वर्तमान सरकारलाई दरो साथ दिएर अर्को निर्वाचन नभएसम्म प्रचण्ड नेतृत्वकै सरकरमा रहनुपर्छ भन्ने मान्याता पार्टीमा रहेको उनले स्पष्ट पारे। अनि भयो यादव र राईबीच डिभोर्स पार्टी एकता गरेको ९ वर्षपछि उपेन्द्र यादव र अशोक राईबीच डिभोर्स भएको छ। २०७२ जेठ ३२ गते यादव नेतृत्वको तत्कालीन मधेसी जनअधिकार फोरम नेपाल र अशोक राई नेतृत्वको संघीय समाजवादी पार्टीबीच एकता भएको थियो। एकीकरणपछि नयाँ पार्टीको नाम संघीय समाजवादी फोरम, नेपाल राखिएको थियो। पार्टीका अध्यक्ष थिए यादव अनि वरिष्ठ नेता थिए राई। पार्टी एकीकरण गर्दै, फुट्दै हाल यादव नेतृत्वको पार्टीको नाम जनता समाजवादी पार्टी (जसपा) नेपाल छ। जसको वरिष्ठ नेता थिए अशोक राई। ९ वर्षपछि यादवसँग राई डिभोर्स गरेर नयाँ पार्टी खोल्दै छन्। यससँगै २०७२ सालपछि यादवले नेतृत्व गरेका विभिन्न पार्टीमध्य हालको जनता समाजवादी पार्टी नेपाल २०८१ वैशाख २३ गते तेस्रोपटक फुटेको हो। पार्टी विधानअनुसार नचलाएकाले अध्यक्ष यादवसँग विद्रोह गरेर नयाँ पार्टी दर्ता गराउन लागिएको राई पक्षधरको भनाइ छ। यादव नेतृत्वको जसपा नेपाल २०७८ भदौ २ गते पहिलोपटक फुटेको थियो। यादव नेतृत्वको जनता समाजवादी पार्टीबाट अलग भएर अर्को पक्ष महन्थ ठाकुरले लोकतान्त्रिक समाजवादी पार्टी (लोसपा) गठन गरेका थिए। मधेसी दलहरूलाई तत्कालीन प्रधानमन्त्री केपी ओलीले फुटाउन लागेको भन्दै २०७७ वैशाख १० गते उपेन्द्र यादव नेतृत्वको समाजवादी पार्टी नेपाल र महन्थ ठाकुरसहितका राष्ट्रिय जनता पार्टी (राजपा) बीच एकता भएको थियो। त्यसपछि पार्टीको नाम जनता समाजवादी पार्टी, नेपाल राखिएको थियो। कार्यकर्ता व्यवस्थानमा अध्यक्ष यादव र अर्का वरिष्ठ नेता ठाकुरबीच विवाद चर्किएको थियो। त्यो विवादले २०७८ भदौ २ गते जसपा नेपाल फुटेको थियो। ठाकुरले डिभोर्स गरेको तीन वर्ष नबित्दै राईले पनि त्यही बाटो रोजेका छन्। बाबुराम भट्टराई र उपेन्द्र यादवबीच नेतृत्व विवादकै कारण २०७९ असार १७ समाजवादी पार्टी, नेपाल दोस्रोपटक फुटेको थियो। त्यहाँबाट भट्टराईले नेपाल समाजवादी पार्टी खोलेका थिए। २०७६ वैशाख २३ गते यादव नेतृत्वको संघीय समाजवादी फोरम र बाबुराम भट्टराईको नयाँ शक्ति पार्टी एकीकरण भएको थियो। त्यसपछि पार्टीको नाम समाजवादी पार्टी, नेपाल राखिएको थियो। यादव पार्टी अध्यक्ष थिए भने, भट्टराई संघीयपरिषद् अध्यक्ष बने। राष्ट्रिय महाधिवेशनका मोडमा जनता समाजवादी पार्टी नेपाल तेस्रोपटक फेरि विभाजित भएको छ। जेठ २७, २८ र २९ गते पार्टीको महाधिवेशन तोकिएको थियो। यो विभाजनले उपेन्द्र यादव राष्ट्रिय राजनीतिमा कमजोर भएका छन्।"
प्री ओपन सेसनमा नेप्से परिसूचक ५८४ ले बढ्यो,काठमाडौं : प्री ओपन सेसनमा नेप्से परिसूचक ५८४ अंकले बढेर १९८०२२ विन्दुमा कायम भएको छ। साताको दोस्रो कारोबार दिन सोमबार प्री ओपन सेसनमा ३६ स्क्रिप्सको २ हजार १५७ कित्ता सेयर १० लाख ६० हजार ४६५९० रुपैयाँमा खरिदबिक्री भयो। कारोबारमा आएका २२ स्टकको मूल्य बढ्दा १२ वटाको घट्यो भने २ को मूल्य स्थिर रह्यो। यो समयमा ५३ पटक कारोबार भएको थियो।
नेपाली विकासमा जापानी साथ,"काठमाडौं : नेपालजापान सम्बन्ध स्थापनाको करिब ६८ वर्ष भएको छ। सन् १९५६ सेप्टेम्बर १ मा दुई देशबीच कूटनीतिक सम्बन्ध स्थापना भएको थियो। त्यसयता जापान प्राविधिक, ऋण तथा अनुदान सहयोगमा २ सय १४ आयोजना अघि बढेका छन्। यिनमा कतिपय सम्पन्न भइसकेका छन् भने कतिपय निर्माणको चरणमा छन्। जापान सरकारको औपचारिक विकास सहायता (ओडीए) अन्तर्गत प्रदान गरिने सहयोगको कार्यान्वयन गर्ने निकाय जाइका हो। नेपालमा जाइकाले प्रदान गर्ने सहयोगका विभिन्न स्वरूपहरूमा ऋण लगानी, अनुदान सहायता, प्राविधिक सहयोग र स्वयंसेवक कार्यक्रमलगायत छन्। जाइकाले नेपालमा आफ्नो सहयोग ५० वर्षअघि सुुरु गरेको थियो। त्यसबेलादेखि नै जाइकाले नेपालको विकासमा बृहत्तर सहयोग गर्ने उद्देश्य राखी नेपालमा यातायात, ऊर्जा, खानेपानी तथा सरसफाइदेखि लिएर उड्डयन, शिक्षा, स्वास्थ्य, शान्ति स्थापना, कानुन, सुशासन र कृषि क्षेत्रसम्मका विकास प्रयासहरूमा सहयोग गर्दै आइरहेको छ। जाइकाको सन् २०२१ सम्मको तथ्यांकअनुसार जापानले नेपाललाई ८३ अर्ब जापानी येन बराबरको प्राविधिक सहयोग, १३१ अर्ब जापानी येन बराबरको ऋण सहयोग र १६४ अर्ब जापानी येन बराबरको अनुदान सहयोग दिएको छ। रवीन्द्र श्रेष्ठ, पूर्वाधार विज्ञ जापान सरकारको सहयोगबाट सडक पूर्वाधारको योजनादेखि पछिल्लो समयमा नागढुंगा सुरुङमार्गसम्म निर्माण भइरहेको छ। जापानका सहायतामा बनेका आयोजना गुणस्तरीय हुने गरेका छन्। कोटेश्वरसूर्यविनायक सडकलाई हेर्दा पनि अहिलेसम्म त्यो व्यवस्थित नै देखिन्छ तर काठमाडौंका अन्य सडक हेर्ने हो भने उबलखाबड छ। यस्त, बीपी राजमार्ग पनि धेरै गुणस्तरीय आयोजना बनेको छ। जापान सरकारले बनाएका पुलहरू पनि गुणस्तरीय छन्। गुणस्तरसँगै उनीहरूका आयोजनाको फिनिसिङ पनि उत्तिकै उत्कृष्ट हुन्छ। नेपालले जापानसँग प्रविधि हस्तान्तरणको क्षेत्रमा काम गर्नुपर्छ। किशोर थापा, पूर्वाधार विज्ञ विशेषगरी पूर्वाधार विकासमा जापानले नेपाललाई ठूलो सहयोग गरेको छ। काठमाडौं उपत्यकामा विभिन्न सडक सुधार, चोकहरूको सुधार, पुलहरूको निर्माण, सुरुङमार्ग निर्माणलगायतमा सहयोग गर्दै आइरहेको छ। जापानबाट नेपालले सिक्नुपर्ने भनेको गुणस्तरीय पूर्वाधार निर्माण कसरी गर्ने भन्ने हो। नेपाली निर्माण व्यवसायीहरूले पहाडी क्षेत्रमा सडक कसरी निर्माण गर्ने भन्ने पनि जापानबाट सिक्न जरुरी छ। अर्को भनेको भूकम्पीय जोखिमको दृष्टिकोणले नेपाल जस्तै जापान पनि पर्छ। जापानसँग भएको त्यो अनुभवलाई भवन निर्माणदेखि जग्गा एकीकरणसम्म नेपालले पछ्याउँदै आएको पनि छ। रामेश्वर खनाल, पूर्वअर्थसचिव जापानले वैदेशिक सहायता धेरै लगानी गरेको छ। तर, अहिलेसम्म जापानी लगानीकर्ताहरूले एउटा पनि लगानी गरेको छैन। जापानको निजी क्षेत्रलाई नेपाल सरकारले आकर्षित गरेको छैन। यस्तै, जापानको विशेषता भनेको थोरै जमिनमा खेती गरेर त्यहाँको आवश्यकता पूरा गरेका छन्। जापान कृषि उत्पादनमा अग्रेणी मुलुकमा नै पर्छ। नेपालमा अलिअली जुनारमा र तरकारी त्यहाँको प्रविधि प्रयोग भएको पाइन्छ। तर, जुन सम्भावना उनीहरूसँग छ, त्यसको उपयोग हामीले गर्न सकेका छैनौं। लघुउद्यमको विकासबाट नै आज जापान समृद्ध भएका हो। तर, नेपालले त्यो मोडललाई अवलम्बन गर्न सकेको छैन। यसमा ध्यान दिन सकिन्छ।"
गैरपत्रकारबाटै मिथ्या सूचना प्रवाह,"युट्युबमा भ्यूअर्स बढाउन दिइने गलत सूचनाको पछि लाग्ने नागरिकले भोग्नुपरेको पीडाको बयान गरिसाध्य छैन। पछिल्लो समय सञ्चारकर्मीले काम गर्न पाएका छैनन्। कुनै पनि सभा, समारोहमा सञ्चारकर्मीका क्यामेराभन्दा बढी आमनागरिकका मोबाइलले ढाक्ने गरेको छ। सबै नागरिकका आआफ्ना सामाजिक सञ्जाल छन् र ती नागरिकलाई सञ्जालमा पोष्ट गर्न प्रतिस्पर्धामा खरो उत्रने आदत बसेको छ। कुनै पनि विषयमा चुरो कुरो नबुझी हचुवा अथवा अनुमान सार्वजनिक गर्ने होड चलेको छ। कुनै व्यक्ति बिरामी परेर अस्पताल भर्ना भयो भने पनि श्रद्धाञ्जलि पोष्ट गर्नेहरूको बाहुल्यता बढ्दो छ। यो क्रम बढ्दै गयो भने सामान्य रुघाखोकी वा ज्वरोले शिथिल बनाएको शरीरलाई आराम गरेको अवस्थामा पनि शुभचिन्तकले सामाजिक सञ्जालमा श्रद्धाञ्जलि पोष्ट गर्न थाल्नेछन्। नेपाल पत्रकार महासंघले सदस्यता प्रदान गरेको सञ्चारकर्मीले सत्यतथ्य, निष्पक्ष समाचार लेख्दै गर्दा एकाध समाचारका विषयवस्तु पूरा नहुन सक्छन् तर मिथ्या समाचार आएका छैनन्। सामाजिक सञ्जालमा आएका सूचना आधिकारिक छैनन् तर आमनागरिकको पहुँचमा त्यही मिथ्या सूचना पहिला पुगिरहेको छ। त्यही गलत सूचना पढेर धारणा बनाउने नागरिकको संख्या बढी छ। कोभिड१९ महामारी पछिका दिनमा अखबारका पाठक ह्वात्तै घटेका छन्। पूरै समाचार नपढी धारणा बनाइहाल्न हतार गर्नेको संख्या बढ्दो छ। गैरपत्रकारबाटै बढी मिथ्या सूचना प्रवाह भइरहेको अवस्था छ। सामाजिक सञ्जालमा लाइक, कमेन्ट, सेयर बढाउन प्रतिष्पर्धा गर्नेहरूबाटै मिथ्या सूचना प्रवाह भइरहेका छन्। मिथ्या सूचनाको सूक्ष्म निगरानी र नियमन गर्ने कार्यमा सरकारका निकायहरू कमजोर जस्तै देखिएका छन्। अभिव्यक्ति स्वतन्त्रताको गलत प्रयोग भएको विषयमा बहस भएका छन् तर प्रभावकारी बन्न सकेका छैनन्। गलत सूचना प्रवाह गरी भ्रम छर्ने व्यक्तिलाई कारबाही गरेका घटना त्यत्ति धेरै छैनन्, जति मिथ्या सूचना प्रवाह भइरहेका छन्। सामाजिक सञ्जालमा आएका भ्रमात्मक सूचनाको आधिकारिकता पुष्टी गर्न आफूलाई विश्वास लागेका सञ्चारकर्मीसमक्ष पुग्ने नागरिकको संख्या पनि बढी नै छ। यसको मतलव पत्रकारमाथिको विश्वसनीयता कायमै छ भन्ने हो। युट्युबमा भ्यूअर्स बढाउन दिइने गलत सूचनाको पछि लाग्ने नागरिकले भोग्नुपरेको पीडाको बयान गरिसाध्य छैन। मिस इन्फर्मेसन, डिस इन्फर्मेसन र माल इन्फर्मेसनका बारेमा आमनागरिकलाई सचेत बनाउने कार्यमा सञ्चारकर्मीका छाता संगठनले अभियान चलाउनुपर्ने अवस्था छ। तिनले जिम्मेवारपूर्ण सूचना प्रवाहलाई संस्थागत गर्न समयसापेक्ष तालिम सञ्चालन गर्नुपर्छ। पत्रकार आचारसंहिता पालना गरेनगरेको नियमन प्रभावकारी रूपमा गर्नुपर्छ। सरकारले मौजुदा कानुनको परिमार्जन गरी नियामक निकायलाई प्रभावकारी ढंगले काम गर्ने वातावरण सृजना गर्नु जरुरी छ। मिथ्या सूचना प्रवाह गरी समाजमा अराजकता सृजना गर्ने व्यक्तिलाई कारबाही गर्न कानुन अभाव भएको भन्दै नियामक निकायले आँखा चिम्लने अवस्थाको अन्त्य हुनुपर्छ।"
नेपाली विकासमा जापानी साथ,"काठमाडौं : नेपालजापान सम्बन्ध स्थापनाको करिब ६८ वर्ष भएको छ। सन् १९५६ सेप्टेम्बर १ मा दुई देशबीच कूटनीतिक सम्बन्ध स्थापना भएको थियो। त्यसयता जापान प्राविधिक, ऋण तथा अनुदान सहयोगमा २ सय १४ आयोजना अघि बढेका छन्। यिनमा कतिपय सम्पन्न भइसकेका छन् भने कतिपय निर्माणको चरणमा छन्। जापान सरकारको औपचारिक विकास सहायता (ओडीए) अन्तर्गत प्रदान गरिने सहयोगको कार्यान्वयन गर्ने निकाय जाइका हो। नेपालमा जाइकाले प्रदान गर्ने सहयोगका विभिन्न स्वरूपहरूमा ऋण लगानी, अनुदान सहायता, प्राविधिक सहयोग र स्वयंसेवक कार्यक्रमलगायत छन्। जाइकाले नेपालमा आफ्नो सहयोग ५० वर्षअघि सुुरु गरेको थियो। त्यसबेलादेखि नै जाइकाले नेपालको विकासमा बृहत्तर सहयोग गर्ने उद्देश्य राखी नेपालमा यातायात, ऊर्जा, खानेपानी तथा सरसफाइदेखि लिएर उड्डयन, शिक्षा, स्वास्थ्य, शान्ति स्थापना, कानुन, सुशासन र कृषि क्षेत्रसम्मका विकास प्रयासहरूमा सहयोग गर्दै आइरहेको छ। जाइकाको सन् २०२१ सम्मको तथ्यांकअनुसार जापानले नेपाललाई ८३ अर्ब जापानी येन बराबरको प्राविधिक सहयोग, १३१ अर्ब जापानी येन बराबरको ऋण सहयोग र १६४ अर्ब जापानी येन बराबरको अनुदान सहयोग दिएको छ। रवीन्द्र श्रेष्ठ, पूर्वाधार विज्ञजापान सरकारको सहयोगबाट सडक पूर्वाधारको योजनादेखि पछिल्लो समयमा नागढुंगा सुरुङमार्गसम्म निर्माण भइरहेको छ। जापानका सहायतामा बनेका आयोजना गुणस्तरीय हुने गरेका छन्। कोटेश्वरसूर्यविनायक सडकलाई हेर्दा पनि अहिलेसम्म त्यो व्यवस्थित नै देखिन्छ तर काठमाडौंका अन्य सडक हेर्ने हो भने उबलखाबड छ। यस्त, बीपी राजमार्ग पनि धेरै गुणस्तरीय आयोजना बनेको छ। जापान सरकारले बनाएका पुलहरू पनि गुणस्तरीय छन्। गुणस्तरसँगै उनीहरूका आयोजनाको फिनिसिङ पनि उत्तिकै उत्कृष्ट हुन्छ। नेपालले जापानसँग प्रविधि हस्तान्तरणको क्षेत्रमा काम गर्नुपर्छ। किशोर थापा, पूर्वाधार विज्ञविशेषगरी पूर्वाधार विकासमा जापानले नेपाललाई ठूलो सहयोग गरेको छ। काठमाडौं उपत्यकामा विभिन्न सडक सुधार, चोकहरूको सुधार, पुलहरूको निर्माण, सुरुङमार्ग निर्माणलगायतमा सहयोग गर्दै आइरहेको छ। जापानबाट नेपालले सिक्नुपर्ने भनेको गुणस्तरीय पूर्वाधार निर्माण कसरी गर्ने भन्ने हो। नेपाली निर्माण व्यवसायीहरूले पहाडी क्षेत्रमा सडक कसरी निर्माण गर्ने भन्ने पनि जापानबाट सिक्न जरुरी छ। अर्को भनेको भूकम्पीय जोखिमको दृष्टिकोणले नेपाल जस्तै जापान पनि पर्छ। जापानसँग भएको त्यो अनुभवलाई भवन निर्माणदेखि जग्गा एकीकरणसम्म नेपालले पछ्याउँदै आएको पनि छ। रामेश्वर खनाल, पूर्वअर्थसचिवजापानले वैदेशिक सहायता धेरै लगानी गरेको छ। तर, अहिलेसम्म जापानी लगानीकर्ताहरूले एउटा पनि लगानी गरेको छैन। जापानको निजी क्षेत्रलाई नेपाल सरकारले आकर्षित गरेको छैन। यस्तै, जापानको विशेषता भनेको थोरै जमिनमा खेती गरेर त्यहाँको आवश्यकता पूरा गरेका छन्। जापान कृषि उत्पादनमा अग्रेणी मुलुकमा नै पर्छ। नेपालमा अलिअली जुनारमा र तरकारी त्यहाँको प्रविधि प्रयोग भएको पाइन्छ। तर, जुन सम्भावना उनीहरूसँग छ, त्यसको उपयोग हामीले गर्न सकेका छैनौं। लघुउद्यमको विकासबाट नै आज जापान समृद्ध भएका हो। तर, नेपालले त्यो मोडललाई अवलम्बन गर्न सकेको छैन। यसमा ध्यान दिन सकिन्छ।"
पार्टी विभाजनको हल्ला भ्रामक : एकीकृत समाजवादी,काठमाडौं : नेकपा एकीकृत समाजवादीले पार्टी विभाजनसम्बन्धी चलेको हल्ला गलत र भ्रामक रहेको निष्कर्ष निकालेको छ। सोमबार संघीय संसद भवन नयाँ बानेश्वरमा बसेको नेकपा एकीकृत समाजवादीको संसदीय दलको बैठकले संसदीय दलका सम्बन्धमा चलाइएका चर्चा र हल्लाहरू गलत रहेको भन्दै त्यस्ता भ्रममा नपर्न सबैलाई अनुरोध गरेको छ। बैठकमा सबै सांसदहरूको उपस्थिति रहेको र पार्टी संसदीय दल एकतावद्ध रहेको निष्कर्ष रहेको प्रमुख सचेतक मेटमणि चौधरीले जानकारी दिए। पार्टीको विवादका बारेमा चलाइएका हल्लाहरू नियोजित रहेको उनले बताए। बैठकमा सांसदहरूले अहिलेको गठबन्धनलाई नै निरन्तरता दिनुपर्नेमा जोड दिएका थिए। प्रमुख सचेतक चौधरीले बजेट अधिवेशनसम्म सरकारलाई दिएको समर्थन फिर्ता नहुने र त्यसपछि पुन बैठक बसेर आवश्यक निर्णय लिइने जिकिर गरे। संसदीय दलको बैठकले सरकारले ल्याउने नीति कार्यक्रम र बजेटबारे दलको तर्फबाट सरकारलाई रचनात्मक सुझावहरू दिने निर्णय गर्दै आगामी अधिवेशनमा जनसरोकारका विषयहरू सशक्तरूपमा उठाउने र कानुन निर्माण प्रक्रियामा सक्रिय भूमिका निभाउने निर्णय गरेको चौधरीले बताए। उनले अहिलेको अवस्थामा दलहरू विभाजन हुनुले राष्ट्रियतालाई नै कमजोर पार्ने बताए।
"गण्डकीमा मन्त्रिपरिषद् विस्तार, दुई मन्त्रीले लिए सपथ","कास्की : गण्डकी प्रदेश सरकारका मुख्यमन्त्री खगराज अधिकारीले ऊर्जा, जलस्रोत तथा खानेपानी मन्त्रीमा नेकपा (एमाले) का वेदबहादुर गुरुङ र सामाजिक विकास तथा स्वास्थ्य मन्त्रीमा एमालेकै सीता सुन्दासलाई नियुक्त गरेका छन्। नवनियुक्त मन्त्रीद्वयलाई प्रदेश प्रमुख डिल्लीराज भट्टले पोखरा सभागृहमा आज आयोजित एक समारोहबीच पद तथा गोपनीयताको सपथ खुवाए। मुख्यमन्त्री अधिकारीले आइतबारमात्रै प्रदेशसभा बैठकबाट विश्वासको मत प्राप्त गरेका थिए। गत चैत २५ गते मुख्यमन्त्रीमा नियुक्त अधिकारीले यसअघि भौतिक पूर्वाधार विकास तथा यातायात व्यवस्थामन्त्रीमा स्वतन्त्र प्रदेशसभा सदस्य राजीव गुरुङ र आर्थिक मामिला मन्त्रीमा नेकपा (माओवादी केन्द्र) का हरिबहादुर चुमानलाई नियुक्त गरेका थिए। प्रदेश सरकारमा सात वटा मन्त्रालय रहेकामा मन्त्रिपरिषद्ले पूर्णता पाउन अझै बाँकी छ।"
जापानी विदेशमन्त्रीको एक दिने भ्रमण : दुई देशबीच विविध सहकार्यमा मौखिक सहमति,"काठमाडौं : जापानी विदेशमन्त्री योको कामिकावाको एक दिने भ्रमण औपचारिक सद्भावना भ्रमणमा सीमित भएको छ। आइतबार मध्याह्न नेपाल आएकी उनले दुई देशबीचका विविध पक्षमा सामान्य रूपले चासो व्यक्त गरे पनि औपचारिक रूपमा कुनै सम्झौतामा ठोस सहमति नभएको परराष्ट्र मन्त्रालयले बताएको छ। नेपालमा पछिल्लो समय भारत, चीन र अमेरिकाबाट उच्च तहका भ्रमण भइरहेका बेला जापानबाट पनि परराष्ट्रमन्त्री तहको भ्रमण भएको हो। उनी परराष्ट्रमन्त्री नारायणकाजी श्रेष्ठको निमन्त्रणामा नेपाल भ्रमणमा आएकी हुन्। फ्रान्स र श्रीलंकाासहित ६ वटा देशको भ्रमण सकेर अन्तिममा श्रीलंकाको कोलम्बो हुँदै काठमाडौं आएकी उनको यो पहिलो नेपाल भ्रमण होे। मन्त्री कामिकावा आइतबार रातिनै स्वदेश फर्किएकी छन्। काठमाडौं ओर्ले लगत्तै मन्त्री योको बसन्तपुर दरबार स्क्वायरको भ्रमण गर्न पुगिन्। दरबार स्क्वायरको भ्रमणलगत्तै उनले परराष्ट्रमन्त्री नारायणकाजी श्रेष्ठसँग दुई पक्षीय वार्ता गरेकी थिइन्। त्यसपछि मण्डला बुक प्वाइन्टको अवलोकन गरिन्। उनले ४ बजे प्रधानमन्त्री प्रचण्डसँग सिंहदरबारस्थित प्रधानमन्त्री तथा मन्त्रिपरिषद्को कार्यालयमा दुई पक्षीय शिष्टाचार भेटघाट गरेकी थिइन्। उक्त भेटवार्तामा दुई मुलुकबीचको सम्बन्धको समीक्षासँगै आगामी यात्राका बारेमा छलफल भएको छ। परराष्ट्रमन्त्री श्रेष्ठसँगको भेटबारे उनले भनिन् , औपचारिक भेट भएकाले नेपाल र जापानको सम्बन्धको विविध पक्षलगायत विषयमा छलफल भएको छ। परराष्ट्र मन्त्रालयका प्रवक्ता अमृतकुमार राईका अनुसार जापानी विदेशमन्त्रीको नेपाल भ्रमणका दौरान नेपाल र जापानबीचको द्विपक्षीय सम्बन्धका बारेमा मौखिक छलफल मात्र भएको छ। यो औपचारिक सद्भावना भ्रमण हो, राईले भने, दुई मुलुकबीचको सम्बन्धका आगामी बाटोका विषयमा कुरा भएको छ। त्यस्तो कुनै औपचारिक हस्ताक्षर भएको छैन। साँझ ६ बजे राष्ट्रपतिसँगको शिष्टाचार भेटपछि परराष्ट्रमन्त्री श्रेष्ठले सोल्टी होटलमा आयोजना गरेको रात्रिभोजमा सहभागी भएपछि राति ८ः३० बजे जापानी पत्रकारहरूसँग भेट गरिन। त्यसपछि जापान फर्किएकी छन्। समझदारी पत्रमा हस्ताक्षर भएन, समग्र पक्षमा छलफल विदेशमन्त्री कामीकावाको भ्रमणमा कुनै समझदारीपत्रमा हस्ताक्षर गर्ने कार्यक्रम नभए पनि दुई पक्षीय सम्बन्धका समग्र पक्षबारे समीक्षा भएको परराष्ट्र मन्त्रालयले जनाएको छ। जापानबाट नेपालमा लगानी भित्र्याउने विषय भेटघाटमा प्रमुखताका साथ उठेको मन्त्रालयको दाबी छ। नेपाल र जापानबीच कूटनीतिक सम्बन्ध कायम भएको अर्को वर्ष ७० वर्ष पुग्दै छ। अहिले विदेशमन्त्री कामीकावाको यो भ्रमणले त्यसलाई थप टेवा दिनसक्ने आकलन पनि गरिएको छ। नेपालस्थित जापानी राजदूतावासले जारी गरेको विज्ञप्तिमा भनिएको छ। जापान र नेपालले लामो समयदेखिको विकास सहकार्य र जनस्तरको सम्बन्धमा आधारित गहिरो सम्बन्ध कायम राखिराखेका छन्। जापानी राजदूतावासले उनको यस पटकको भ्रमणले सन् २०२६ मा कूटनीतिक सम्बन्ध कायम भएको ७० वर्ष पुग्ने दौत्य सम्बन्धलाई थप बलियो बनाउन सकारात्मक गति दिनेछ। जापानका लागि एक पूर्वराजदूतले नेपालले कृषि क्षेत्रबाट फाइदा लिन सकिने कुरामा ध्यान दिँदै शिक्षा र स्वास्थ्यसम्बन्धी पूर्वाधारहरूमा जापानको सहयोग खोज्नुपर्ने ठान्छन्। सन् १९५६ सेप्टेम्बर १ मा नेपालको जापानसँग कूटनीतिक सम्बन्ध स्थापना भएको थियो। कूटनीतिक सम्बन्ध स्थापनापछि नेपालले सन् १९६५ मा टोकियोमा आफ्नो दूतावास स्थापना गयो। त्यसको लगत्तै २ वर्षपछि जापानले सन् १९६७ मा नेपालमा दूतावास स्थापना गरेको थियो। दुवै देशले कूटनीतिक सम्बन्ध स्थापना भएको हीरक जयन्तीसमेत मनाइसकेका छन्। जापानिज विदेशमन्त्रीको नेपाल भ्रमणको विषयमा पनि जापानका लागि वर्तमान नेपाली राजदूत डा दुर्गाबहादुर सुवेदी यो तहको दुई देशबीचको उच्चस्तरीय भ्रमणले द्विपक्षीय सम्बन्धलाई थप मजबुत बनाउन सहयोग पुगेको बताए। यो लेभलको भ्रमणले दुई देशबीचको सम्बन्धलाई अभै मजबुत बनाउने काम गर्छ। यसअघि जापानका तर्फबाट पछिल्लो समय विदेशमन्त्री तारो कोनोले सन् २०१९ जनवरी ९ र १० मा नेपालको भ्रमण गरेका थिए। नेपालका तर्पबाट भने तत्कालीन परराष्ट्रमन्त्री प्रदीपकुमार ज्ञवाली र तत्कालीन कानुन, न्याय तथा संसदीय मामिलामन्त्री भानुभक्त ढकालले जापानको भ्रमण गरेका थिए। जापान नेपालको समृद्धिका लागि निरन्तर सहयोग गर्ने मुलुकको सूचीमा अग्रस्थानमा छ। नेपाल र जापानबीचको सम्बन्ध सरकारी तहमा मात्र नभई जनस्तरमा पनि सुमधुर छ। नेपाली समुदाय जापानमा छैटौं ठूलो विदेशी समुदाय हो। जापानले नेपालको शान्ति र लोकतन्त्रको प्रवद्र्धनमा पनि सहयोग गर्दै आएको छ। जापानी आर्थिक सहयोगका प्रमुख क्षेत्रहरूमा मानव संसाधन विकास, स्वास्थ्य, कृषि विकास, पूर्वाधार विकास, वातावरण संरक्षण, संस्कृति आदि पर्छन्। जापानले नेपालको पूर्वाधार विकासका लागि सहुलियतपूर्ण ऋण पनि उपलब्ध गराउँदै आएको छ। यस योजनाअन्तर्गत तनहुँ जलविद्युत् आयोजना, नागढुंगा सुरुङमार्ग, खानेपानी सुधारलगायतका आयोजना सञ्चालित छन्। नेपालबाट जापानतर्फ हुने प्रमुख निर्यातमा पस्मिना उत्पादन, तयारी पोसाक, उनीका सामान, गलैंचा, हस्तकला, नेपाली कागज र कागजका सामान, छालाका सामान, चाँदीका सामान र गरगहना छन्। त्यसैगरी जापानबाट नेपालको प्रमुख आयातमा सवारी साधन तथा पार्टपुर्जा, इलेक्ट्रोनिक सामान, मेडिकल उपकरण, फलामलगायतका सामान आयात हुन्छन्। प्रधानमन्त्रीसँग आर्थिक सहकार्यलगायत द्विपक्षीय छलफल प्रधानमन्त्री पुष्पकमल दाहाल प्रचण्ड सँग र विदेशमन्त्री योकोबीच भएको पछिल्लो भेटमा नेपालको ठूला पूर्वाधार निर्माणमा जापानको महत्वपूर्ण सहयोगको अपेक्ष नेपालले गरेको प्रधानमन्त्री दाहालले बताएका थिए। शिष्टाचार भेटमा द्विपक्षीय चासो, आर्थिक सहकार्यलगायतका विविध विषयमा छलफल भएको थियो। भेटमा प्रधानमन्त्री प्रचण्डले नेपालजापानबीच कूटनीतिक सम्बन्ध स्थापित भएदेखि नै नेपालको आर्थिक एवं सामाजिक विकासमा जापान सरकारले सहयोग पुयाउँदै आएको भन्दै प्रशंसासमेत गरेका थिए। प्रधानमन्त्री दाहालले, नेपालजापानबीच हुँदै आएको उच्चस्तरीय भ्रमणले दुई देशबीचको कूटनीतिक सम्बन्ध अझ सबल हुनेछ। आगामी दिनमा नेपाल र जापान दुवैतर्फबाट उच्चस्तरीय भ्रमण हुने मैले विश्वास लिएको छु। विदेशमन्त्री योकोले नेपालजापानबीच सम्बन्ध सदैव सौहार्दपूर्ण रहँदै आएको उल्लेख गर्दै दुई देशबीच रहिआएको समस्यारहित मित्रवत सम्बन्ध रहेको भन्दै उनले आर्थिक विकासमा नेपालले राखेका लक्ष्य पूरा गर्नका लागि जापान सरकारले सदैव सहयोग गर्ने प्रतिबद्धता व्यक्त गरेकी थिइन्। राष्ट्रपति पौडेलले जापानी विदेशमन्त्रीसँग भने पृथ्वीलाई जोगाउन हिमाल र पानी बचाउनमा सघाउनुहोस् राष्ट्रपति पौडेल र जापान परराष्ट्र मन्त्री योकाबीच राष्ट्रपति भवन शीतल निवासमा भएको शिष्टाचार भेटमा पृथ्वीलाई जोगाउन हिमाल र पानीको स्रोत कसरी बचाउने भन्नेमा नेपालको चिन्ता रहेको बताएका थिए। त्यसको लागि कार्बन उत्सर्जन गर्ने विकसित मुलुकहरूले जलवायु परिवर्तनको असर न्यूनीकरणका सन्दर्भमा अत्यन्त गम्भीर भइदिन आग्रह गरेको राष्ट्रपतिका प्रेस सल्लाहकार किरण पोखरेलले बताए। पोखरेलका अनुसार राष्ट्रपति पौडेलले एसियाका ज्योति गौतम बुद्धको सन्देश प्रवाहित भएदेखि नै नेपाल जापानबीच सांस्कृतिक सम्बन्ध रहिआएको उल्लेख गर्दै दुई देशबीच समस्यारहित सम्बन्ध रहेको र नेपालले सधै जापानको उच्च सद्भाव महसुस गरेको बताए। नेपालको सामाजिक तथा आर्थिक विकासका लागि जापान लामो समयदेखि एक महत्वपूर्ण तथा विश्वासिलो विकास साझेदारका रूपमा रहेको सन्दर्भ उल्लेख गर्दै राष्ट्रपति पौडेलले नेपाल र जापानबीचको आर्थिक सहयोग र सहकार्यका क्षेत्रहरूमा सँगै अघि बढ्न सकिने बताएका थिए। सो अवसरमा जापानी विदेशमन्त्री योकोले जलवायु परिवर्तनको असरबारे जापान पनि चिन्तित रहेको उल्लेख गर्दै नेपालसहित अन्य देशका हिमाल जोगाउन सबै मिलेर सहकार्य गर्न जरुरी रहेको बताइन्। जापानको उद्देश्यका बारेमा थप स्पष्ट पार्दै विदेशमन्त्री योकोले सन् २०५० सम्ममा कार्वन उत्सर्जन शून्यमा पुर्याउने लक्ष्य राखेको भन्दै जलवायु परिवर्तनको असर न्यूनीकरणका लागि वैकल्पिक ऊर्जाको प्रयोगका निम्ति प्रविधिमा ठूलो क्रान्ति गर्न सबै मिलेर अगाडि बढाउने बताइन्।"
सहकारी प्रकरणमा रवि लामिछानेमाथि छानबिन हुनैपर्छ : रमेश लेखक,"महेन्द्रनगर : नेपाली कांग्रेसका प्रमुख सचेतक रमेश लेखकले ठूला राजनीतिक दलहरूबीच अस्थिरताबाट मुलुक जोगाउन र सङ्घीय लोकतान्त्रिक गणतन्त्रको सुदृढीकरणका लागि सहमति,सहकार्य र संवाद आवश्यक रहने बताएका छन्। नेपाल प्रेस युनियन कञ्चनपुर शाखाले महेन्द्रनगरमा आयोजना गरेको पत्रकार सम्मेलनमा प्रमुख सचेतक लेखकले अहिलेको सरकार समीकरणमा नेकपा (एमाले) भित्र पनि असन्तुष्टि रहेको उल्लेख गर्दै सत्ता समीकरणबारे आफैंमा विरोधाभास र आशङ्का रहेको धारणा राखे। उनले भने,'नेपाली कांग्रेस र एमालेभित्र ठूला दल मिलेर सरकार बनाउनुपर्छ भन्ने मत बलियो छ।जनता पनि ठूला दल मिलेर मुलुकलाई सही दिशामा लैजानुपर्छ भन्नेमा छन् ।' कांग्रेस र एमालेबीचको सत्ता सहकार्य गर्ने विषयमा ठोस कुरो नभएको प्रमुख सचेतक लेखकको भनाइ थियो । सरकार सञ्चालनका लागि नभए पनि मुलुकलाई अस्थिरतातर्फ जान नदिन,संविधानको रक्षा गर्न र लोकतन्त्रको सुदृढीकरणका लागि पनि ठूला दलहरूबीच सहकार्य र छलफल आवश्यक हुने प्रमुख सचेतक लेखकको भनाइ रहेको राससमा समाचार छ । प्रधानमन्त्री पुष्पकमल दाहाल प्रचण्डले नै सहकारी छानबिनको विषयमा समग्रमा छानबिनको विषयमा सकारात्मक धारणा आएको बताउँदै उनले त्यसका लागि कांग्रेस पनि सकरात्मक रहेको बताए । उनले उपप्रधानमन्त्री तथा गृहमन्त्री रवि लामिछानेको संलग्नतामाथि छानबिन हुनुपर्नेमा कांग्रेसको अडान यथावत रहेको बताए। 'सहकारीको रकम अवचलन भएको लगायतको विषय छानबिन गर्ने निकायको जिम्मेवारीमा रहेका पनि आरोपित छन्,'उनले भने,'हामीले राजीनामा होइन,छानबिनको माग गरेका हौँ ।' आगामी वैशाख २८ गते संसद् बैठक हुनुअघि उक्त विषय सम्बोधन हुनेमा आफू विश्वस्त रहेको उनको भनाइ छ।"
राजनीतिक स्थिरता कहिले ?,"स्थानीय तह एवं प्रदेशबीच शक्ति संघर्ष गराउने स्थितिले संघीयताको औचित्य सावित गर्न सक्दैन। २०६३ को राजनीतिक परिवर्तनपछि करिब ९ वर्ष लगाएर जारी गरियो, संविधान २०७२। २०७४ र २०७९ मा दुईपटक संघीय र प्रदेशस्तरमा चुनाव सम्पन्न पनि भए। तर पनि नेपालमा राजनीतिक स्थिरता हुन सक्ने सम्भावना बिल्कुलै देखिएको छैन। संविधानअनुसार नेपालमा संघीय व्यवस्थाअन्तर्गत सातवटा राज्यको व्यवस्था गरिएको छ। सोहीअनुसाार दुईवटा आवधिक चुनाव गरिएको भए पनि संघ तथा प्रदेश कतै पनि राजनीतिक स्थिरता कायम हुन सकेको छैन। न त नेपालीले प्रदेश सरकारको अनुभूति गर्न सकेका छन्। संघमा राजनीतिक गठबन्धन परिवर्तन हुनासाथ प्रदेशमा समेत गठबन्धन परिवर्तन गर्ने र नयाँ सरकार बनाउने होडले राजनीतिक स्थिरताको धज्जी उडाएको छ। संविधानमा व्यवस्था गरिएको समानुपातिक पद्धति नै अहिले प्रदेश र संघका लागि राजनीतिक अस्थिरताको प्रमुख कारण बनिरहेको छ। संविधानमा व्यवस्था गरिएको समानुपातिक पद्धतिले नेपालमा कहिल्यै पनि कुनै एउटा पार्टीको मात्र बहुमतको सरकार बन्ने सम्भावना देखिएको छैन। समानुपातिक पद्धतिले गर्दा एउटा पार्टीको बहुमतको सरकार बन्नमात्र असम्भव होइन, विचारको राजनीतिको समेत दोहोलो काढ्ने काम भएको छ। सरकार बनाउन जुनसुकै पार्टी, जुनसुकै विचार बोक्ने पार्टी, चाहे राजनीतिक विचार बोकेको होस् या कुनै राजनीतिक विचार नभै जातीय, क्षेत्रीय र धार्मिक पार्टी नै किन नहोस्, त्यस्ता पार्टी र समूहसँग सम्झौता गर्नु राजनीतिक सहकार्य गर्ने अवस्थाले हिजोको दिनदेखि वैचारिक रूपमा प्रशिक्षित हुँदै आएका कार्यकर्तामा समेत अन्योल छाएको छ। कहिले गठबन्धनको आधारमा कुन पार्टीलाई समर्थन गर्ने र कहिले कसको विरोध गर्ने जस्ता अस्थिर एवं गैरराजनीतिक निर्देशनले कार्यकर्तामा समेत राजनीतिक वितृष्णा उत्पन्न हुन थालेको छ। राजनीतिक पार्टीका नेता अर्थात् राज्य सञ्चालकहरूले नेपालमा राजनीतिक स्थिरता ल्याउने राजनीतिक पद्घतिको थालनीका लागि गम्भीर भएर सोच्न जरुरी छ। अन्यथा यो बेथितिले नेपालीलाई समृद्ध र सन्तुष्ट बनाउन कदापि सक्दैन। राजनीतिक पार्टीका नेताहरूको अस्थिर एवं विचारविहीन राजनीतिले लामो समयदेखि राजनीतिक अस्थिरता देखिरहेका र भोगिरहेका आम नेपाली प्रश्न गर्न थालिसकेका छन्। के नेपालमा राजनीतिक स्थिरता सम्भव छैन ? के अब नेपालमा वैचारिक राजनीतिको अवशान भएको हो ? यी प्रश्नको वस्तुगत जवाफ दिन सक्ने अवस्थामा राजनीतिक पार्टीका शीर्ष नेता देखिएका छैनन्। उनीहरू विगतको अवस्थालाई देखाएर, अरूलाई गाली गरेर उम्कने र आफ्नो असफलतालाई ढाकछोप गर्न उद्यत् देखिएका छन्। संसारकै सबैभन्दा उत्कृष्ट दाबी गरिएको राजनीतिक प्रणाली अनुसार दुई पटकसम्म आवधिक चुनाव गरिएको भए पनि बहुदलीय पद्धतिभित्र बहुमतको शासन र अल्पमतको कदर भन्ने राजनीतिक शब्दावली नितान्त खोक्रो नारामा सीमित हुन पुगेको छ। २०७९ मंसिर ४ गते चुनाव भएपछि तीनपटक सरकार परिवर्तन भइसकेका छन्। पुनः सरकार फेरबदलको चर्चा चलिरहेको छ। राजनीतिक पार्टीका आफूलाई प्रधानमन्त्री दाबी गर्ने नेताहरू नितान्त तल्लोस्तरमा ओर्लिएर आपसी गालीगलौजमा उत्रिएका छन्। चाहे आफू प्रधानमन्त्री बनोस् या नबनोस्, राजनीतिक संस्कार र पद्धतिलाई स्थापित गर्नुको साटो जसरी पनि र जुनसुकै मूल्यमा सत्तासीन हुन जमर्काे गर्ने कार्यले नेपालीलाई दुःखी तुल्याएको छ। विगत करिब डेढ दशकदेखिको राजनीतिक खिचातानी, भ्रष्टाचार र कुशासनले गर्दा नेपालको आर्थिक अवस्था नाजुक बनिरहेको छ। नेपालमा युवा पुस्ताले भविष्य सुरक्षित महसुस गर्न सकेका छैनन्। करिब तीन करोड जनसंख्या भएको नेपालका युवा करिब एक करोडको संख्यामा रोजगारी वा अध्ययनका लागि भन्दै मुलुकबाट बाहिरिएका छन्। विगत केही वर्षदेखि नेपालमा रोजगारी सिर्जना गर्ने प्रकारका उद्योगको स्थापना हुन सकेको छैन। भएका उद्योगहरू उद्योगीहरूको निराशाका कारण बन्द हुने अवस्थामा छन्। सञ्चालनमा रहेका उद्योगहरूले समेत उत्पादनलाई बढाउन सकेका छैनन्। जसले गर्दा मुलुकको राजस्वमा समेत ठूलो ह्रास आएको छ। सेवामूलक संस्थाको आयमा मात्र भरपर्ने अवस्था उत्पन्न भएकाले मुलुकको कुल गार्हस्थ्य उत्पादन ३६ प्रतिशतमा सीमित हुने अवस्था देखिएको छ। निर्यातजन्य उद्योगहरूको कमजोर उपस्थिति र नयाँ निर्यातजन्य उद्योगहरूको स्थापना हुन नसक्नाले नेपाल ठूलो व्यापार घाटामा थिचिएको छ। नेपालको अर्थतन्त्रको प्राणवायु केवल खाडी मुलुकमा गएका युवाले पठाएको विपे्रषण (रेमिट्यान्स)मा निर्भर छ। मुलुक यति गम्भीर अवस्थामा आउँदासमेत राजनीतिक पार्टीका शीर्षनेताहरू अर्थात् सत्ता सञ्चालकहरू बोझिलो र अस्थिर राजनीतिक प्रणालीलाई जबरजस्ती घिसार्दै समृद्धिको गफ गरिरहेका छन्। उनीहरू असफलतालाई छोप्न राजनीतिक पद्धतिको वस्तुगत समीक्षा गर्न हिचकिचाइरहेका छन्। राजनीतिक पद्धति जतिसुकै प्रजातान्त्रिक वा अझ उन्नत भनिए पनि जनताको जनजीवनमा उल्लेख्य प्रभाव पार्न सक्ने र देशको अवस्थालाई समेट्न सक्ने एवं मुलुक सुहाउँदो भएन भने त्यस्तो राजनीतिक प्रणाली दिगो हुन सक्दैन। अहिले नेपालमा सञ्चालनमा रहेको राजनीतिक पद्धति विश्वभरका कैयौं विकसित मुलुकहरूको देखासिकी गरी लागू गरिएको भए पनि नेपालको सन्दर्भमा अस्वाभाविक एवं असफल सावित भइसकेको छ। नेपालको संविधानमा व्यवस्था गरिएको समानुपातिक प्रणाली होस् अथवा संघीय प्रणाली नेपालको सन्दर्भमा सान्दर्भिक सावित हुन सकेनन्। नेपालजस्तो सानो भूगोल र थोरै जनसंख्या भएको मुलुकमा संघसहितका आठवटा सरकार र ८ सय ८४ सांसदको जम्बो व्यवस्था नेपालका लागि अत्यन्त गह्रुँगो र बोझिलो सावित हुन पुगेको छ। संविधानमा व्यवस्था गरिएअनुसार न त प्रदेशहरू स्वतन्त्र रूपमा कार्य गर्न सक्ने अवस्थामा छन्, न त ती प्रदेश सरकारहरू त्यहाँका जनताका लागि आवश्यक सिद्ध हुन सकेका छन्। स्पष्ट रूपमा ७ सय ५३ वटा स्थानीय सरकार (तह) नै धेरै भएको अवस्था छ। यदि ७ सय ५३ वटा स्थानीय तहलाई नै मान्ने हो भने पनि ती स्थानीय तहमा अधिकार विकेन्द्रीकरण गरी सम्पूर्ण नेपालीको घरदैलोमा सरकारको उपस्थिति गराउन सक्ने अवस्था हुँदाहुँदै सातवटा प्रदेश बनाएर संघको छायाको रूपमा प्रदेश चलाउने काम हुन सक्दैन। स्थानीय तह एवं प्रदेशबीच शक्ति संघर्ष गराउने स्थितिले संघीयताको औचित्य सावित गर्न सक्दैन। त्यसकारण राजनीतिक पार्टीका नेता अर्थात् राज्य सञ्चालकहरूले नेपालमा राजनीतिक स्थिरता ल्याउने राजनीतिक पद्धतिको थालनीका लागि गम्भीर भएर सोच्न जरुरी छ। अन्यथा यो बेथितिले नेपालीलाई समृद्ध र सन्तुष्ट बनाउन कदापि सक्दैन।"
उचित जिम्मेवारी दिए एमालेमा आउन तयार छु : वामदेव गौतम,काठमाडौं : नेकपा एकता राष्ट्रिय अभियानका संयोजक वामदेव गौतमले आफू निकै अघिदेखि एमालेमा आउन चाहेको बताएका छन्। उचित जिम्मेवारी दिए एमालेमा आउन तयार रहेको उनले बताए। सोमबार ललितपुरमा आयोजित वरिष्ठ राजनीतिज्ञ सिद्धिलाल ज्ञवाली स्मृति ग्रन्थ विमोचन कार्यक्रममा उनले यसअघिका गल्ती कमजोरीको आत्मालोचना गर्दै एमालेमा आउन चाहेको बताए। उनले २०५४ सालको एमाले विभाजनमा आफ्नो कुनै भूमिका नरहेको जिकिर गरेका थिए। गौतमले एमालेलाई सहयोग गर्ने गरी आफू आउन चाहेको र ८४ को निर्वाचनमा अहिलेको भन्दा बढी उपलब्धि हासिल गर्न सकिने बताए। कार्यक्रममा नेकपा एमाले अध्यक्ष केपी शर्मा ओली पनि सहभागी थिए।
राष्ट्रिय प्रतिरक्षा विश्वविद्यालय पूर्वाधार निर्माण विकास समितिको म्याद एक वर्ष थपियो,"काठमाडौं : सरकारले रक्षामन्त्रालय अन्तर्गतको राष्ट्रिय प्रतिरक्षा विश्वविद्यालय पूर्वाधार निर्माण विकास समितिको म्याद थप एक वर्ष थप्ने निर्णय गरेको छ। सोमबार बसेको मन्त्रिपरिषदका निर्णय सार्वजनिक गर्दै सरकारका प्रवक्ता एवं सूचना तथा सञ्चारमन्त्री रेखा शर्माले विकास समितिको म्याद थप एक वर्ष थप्ने निर्णय भएको जानकारी गराएकी हुन्। उनले भनिन्,'विकास समितिको ४ वर्षका लागि समय तोकिएको रहेछ। वैशाख २६ गते समय पुग्दै थियो । नयाँ विधेयक र कानुन नबनेकाले अर्को मन्त्रिपरिषद् बैठकसम्म यो समय खारेज हुने भएकाले थप एक वर्ष म्याद थपिएको हो।'"
बागमती प्रदेशभित्र नेवार र तामाङ भाषा सरकारी कामकाजमा,"काठमाडौं : बागमती प्रदेशभित्र सरकारी कामकाजको भाषाका रुपमा नेवारी र तामाङ कार्यान्वयनमा आएको छ । प्रधानमन्त्री पुष्पकमल दाहाल प्रचण्ड ले बागमती प्रदेश सरकारी कामकाजको भाषा ऐन, २०८० शुभारम्भ घोषणा गर्दै ती भाषा सरकारी कामकाज कार्यान्वयनमा आएको घोषणा गरेका हुन् । आज भाषा दिवस २०८१ पनि भएकाले सरकारले ती भाषा सरकारी कामकाजमा कार्यान्वयनमा आएको घोषणा गरेको हो । यस अवसरमा प्रदेश सरकारले आज प्रदेशभित्र सार्वजनिक बिदासमेत दिएको छ । विसं २०८० कात्तिक २३ गते प्रदेश सरकारले सो ऐन प्रमाणीकरण गरेको थियो । बागमती प्रदेशसभा सदस्य बहादुरसिंह लामाले आजदेखि कामकाजको भाषाका रुपमा कार्यान्वयनमा आएको तामाङ र नेवार भाषालाई व्यावहारिकरुपमा कार्यान्वयनका लागि केही जटिलता भए पनि सबैको साथ र सहयोग जरुरी रहेको बताए । प्रदेशका मुख्यमन्त्री शालिकराम जम्मकट्टेलको सभापतित्वमा सम्पन्न कार्यक्रममा संस्कृति पर्यटन तथा नागरिक उड्डयनमन्त्री हितबहादुर तामाङ, युवा तथा खेलकुदमन्त्री विराजभक्त श्रेष्ठलगायतको उपस्थिति थियो । नेवा देव दबूका अध्यक्ष पवित्र बज्राचार्यले बागमती प्रदेश सरकारले नेवारी र तामाङ भाषालाई सरकारी कामकाजको भाषाका रुपमा कार्यान्वयनमा ल्याएकामा धन्यवाद दिए । उनले प्रधानमन्त्री दाहाल, बागमती प्रदेश सरकार, प्रदेशसभाका सबै सदस्य र मुख्यमन्त्रीलगायतको पहलका कारण नेवारी र तामाङ कामकाजको भाषका रुपमा कार्यान्वयन भएको बताए । उनले ऐन कार्यान्वयनका लागि नियमावली, आयोग, अनुगमन समितिलगायत निकाय गठन गर्न बाँकी रहेको उल्लेख गरे । नेपाल तामाङ घेदुङका अध्यक्ष मोहन गोलेले विगत लामो समयदेखिको माग सम्बोधन भएको बताए। बागमती प्रदेश सरकारका संस्कृति पर्यटन तथा सहकारीमन्त्री शैलेन्द्रमान बज्राचार्यले सहिदको बलिदानपछि प्राप्त भएको सङ्घीय व्यवस्थाको उपलब्धिका रुपमा आजको दिनसम्म आइपुगेको बताए । कार्यक्रममा प्रधानमन्त्री दाहालले जनकवि दुर्गालाल श्रेष्ठलाई दोसल्ला ओढाएर अभिनन्दन गरेका थिए । सो अवसरमा जनकवि श्रेष्ठले आफ्नो बाँकी जीवन भाषिक आन्दोलनमा नै व्यतित गर्ने बताए।  रासस"
जनता समाजवादीले भन्यो अवैधानिक निवेदनको आधारमा दल विभाजन हुँदैन,"काठमाडौं : जनता समाजवादी पार्टी नेपालले अवैधानिक निवेदनको आधारमा दल विभाजन नहुने बताएको छ। अशोक राईले ७ जना सांसदसहित आइतबार निर्वाचन आयोगमा छुट्टै दल दर्ताका लागि निवेदन दिएपछि जनता समाजवादीले विज्ञप्ति जारी गर्दै सो कुरा स्पष्ट पारेको हो। पार्टी प्रवक्ता मनिष सुमनले सञ्चार माध्यममा पार्टी विभाजनसम्बन्धी आएका समाचारप्रति गम्भीर ध्यानाकर्षण भएको जनाएका छन्। उनले पार्टीका बहुमत केन्द्रीय सदस्यहरू एकसाथ रहेको दाबीसमेत गरेका छन्। 'संसद अधिवेशन आह्वान भइसकेको अवस्था र दल विभाजनसम्बन्धी अध्यादेश खारेज रहेको साथै यस दलको बहुमत केन्द्रीय सदस्य यस दलप्रति नै प्रतिवद्ध रहेको अवस्थामा केही विभाजित मनस्थितिका व्यक्तिहरू निर्वाचन आयोग गई अवैधानिक निवेदनको आधारमा दल विभाजन हुने अवस्था छैन,' उनले विज्ञप्तिमा भनेका छन्। उनले पार्टीका सम्पूर्ण केन्द्रीय सदस्य र नेताकार्यकर्तालाई भ्रममा नपर्न र पदीय जिम्मेवारी निर्वाह गर्न आग्रह गरेका छन्। आइतबार राई नेतृत्वमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसदले आयोगमा छुट्टै दल दर्ताका लागि निवेदन दिएका थिए। उनीहरूले जनता समाजवादी पार्टी नेपालबाट 'नेपाल' शब्द हटाएर जनता समाजवादी पार्टी (जसपा) नामको दल दर्ताका लागि निवेदन दिएको सांसदसमेत रहेका प्रदीप यादवले जानकारी दिए।"
"वामदेवले भने अध्यक्ष ओलीले पार्टीमा आउने सबैलाई स्वागत छ भन्नुभो, तर म आउँछु भन्दा पनि आउनु भन्नु भएन","काठमाडौं : नेकपा एकता राष्ट्रिय अभियानका संयोजक नेता वामदेव गौतमले एमाले फर्किने आफ्नो प्रस्तावमा केपी ओली सकारात्मक नदेखिएको बताएका छन्। सोमबार एमाले पार्टी कार्यालय च्यासलमा आयोजित एक कार्यक्रमपछि सञ्चारकर्मीसँग कुरा गर्दै गौतमले ओलीकै अगाडि आफूले एमाले आउन आतुर रहेको बताए पनि ओलीले भने त्यसलाई गम्भीरतापूर्वक लिएको बताए। आफ्नो प्रस्तावमा ओलीले अहिले नै पार्टीमा आउनुहोस् भन्ने अपेक्षा गरेपनि पार्टीमा आउन चाहने सबैलाई स्वागत छ भनेर आफ्नो प्रस्तावलाई गम्भीर नलिएको महसुस भएको उनको भनाइ । एमालेले फर्काउन चाहने हो भने आफू तयार रहेको उनले बताए। पार्टीमा हुने र पार्टी बाहिर हुनेमा धेरै फरक पर्ने भएकाले त्यसलाई महसुस गर्दै आफू एमाले आउन चाहेको उनले बताए। माधव कुमार नेपालले एमालेबाट छुट्टिएर नेकपा एकीकृत समाजवादी पार्टी गठन गरेका बेला वामदेव गौतमले पनि एमाले परित्याग गरेका थिए। तर, उनी माधव नेपाल नेतृत्वको पार्टीमा भने सहभागी भएनन्। उनले नेकपा एकता राष्ट्रिय अभियानको संयोजक भएर राजनीति अगाडि बढाएका थिए।"
अशोक राई नेतृत्वको नयाँ पार्टीले पायो दलको मान्यता,"काठमाडौं : निर्वाचन आयोगले अशोक राई नेतृत्वको नयाँ पार्टीलाई दलको मान्यता दिएको छ। सोमबार बसेको आयुक्तहरूको बैठकले राई नेतृत्वको जनता समाजवादी पार्टीलाई दलको मान्यता दिने निर्णय गरेको हो। राईले आइतबार ७ सांसदसहित नयाँ दल दर्ताका लागि निवेदन दिएका थिए। राई नेतृत्वको नयाँ पार्टीमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ९ जना सांसद रहेका छन्।"
मन्त्रिपरिषद् बैठक बस्दै,काठमाडौं : मन्त्रिपरिषद् बैठक बस्दैछ। बैठक अपरान्ह ४ बजे सिंहदरबारस्थित प्रधानमन्त्री तथा मन्त्रिपरिषद कार्यालयमा बस्नेछ। बैठकमा मन्त्रालयका नियमित एजेण्डाहरूमाथि छलफल हुने प्रधानमन्त्रीको सचिवालयले जनाएको छ।
सहकारी प्रकरणलाई लिएर कांग्रेसले पुन: संसद् अवरोध गर्ने संकेत पाएपछि शीर्ष नेतासँग छलफल गर्दै सभामुख,"काठमाडौं : संसद्को गतिरोध अन्त्यका लागि सभामुख देवराज घिमिरेले सत्ता पक्ष र प्रमुख प्रतिपक्ष दलका शीर्ष नेतासँग छलफल गर्ने भएका छन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले निरन्तर प्रश्न उठाएर संसद अवरोध गरेपछि सरकारले बजेट अधिवेशनका लागि तयारी भन्दै हिउँदे अधिवेशन अन्त्य गरेको थियो। शुक्रबारबाट बजेट अधिवेशन सञ्चालन हुने भएपछि सभामुख घिमिरेले मंगलबार बिहान साढे ११ बजे सिंहदरबारस्थित कार्यकक्षमा शीर्ष नेतालाई छलफलका लागि बोलाएको सभामुखका प्रेस सल्लाहकार शेखर अधिकारीले अन्नपूर्ण पोस्ट्लाई जानकारी दिए। अधिकारीका अनुसार आगामी अधिवेशन सुरू हुनुअघि नै सहमति प्रयासका लागि सभामुख घिमिरेले प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल, प्रमुख प्रतिपक्ष एवम् नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति एवम् गृहमन्त्री रवि लामिछाने र राष्ट्रिय प्रजातन्त्र पार्टीका अध्यक्ष राजेन्द्र लिङ्देनलाई छलफलका लागि बोलाएका हुन्। सहकारी प्रकरणमा रास्वपा सभापति समेत रहेका उपप्रधान एवं गृहमन्त्री लामिछानेको संलग्नता सम्बन्धमा छानबिन गर्न संसदीय छानबिन समितिको माग गर्दै प्रमुख विपक्षी कांग्रेसले अघिल्लो अधिवेशनको अन्त्यतिर निरन्तर बैठक अवरोध गरेको थियो। कांग्रेसको अवरोधले सदनको कारवाही प्रभावित भएको थियो। यस अगाडि सहकारी प्रकरणबारे सदनमा उठेका विषयलाई सहमतिमा टुंग्याउन मुख्य सचेतक, सचेतकसँग र कार्यव्यवस्थामा अलगअलग छलफल भएको थियो। घिमिरेले अधिवेशन आह्वान गरेपनि संसदको आगामी अधिवेशनलाई प्रभावकारी बनाउन संसदीय समितिका सभापतिहरू र सचेतकहरूसँग सामूहिक र प्रमुख सचेतकहरूसँग अलगअलग छलफल गरिरहेका छन्। सहकारीको विषयलाई लिएर शनिबार राति पनि प्रधानमन्त्री एवंम् नेकपा (माओवादी केन्द्र)का अध्यक्ष प्रचण्ड, एमाले अध्यक्ष ओली र रास्वपा सभापति एवम् गृहमन्त्री लामिछानेबीच सघन छलफल भएको थियो। छलफलमा प्रधानमन्त्री प्रचण्डले सहकारी ठगी प्रकरण दिनानुदिन जटिल बन्दै गएकोले कांग्रेसले माग गरे बमोजिम संसदीय छानबिन समिति बनाउनुपर्ने अवस्था आउनसक्ने बताएका थिए। उनीहरु पनि सहकारीमा देखिएका समस्या समाधान गर्न सरकार लाग्नुपर्ने निष्कर्षमा पुगेका छन्। देशभरी सहकारीको समस्या विकराल बनेकाले सहकारी समस्या समाधान गर्नका लागि विशेष योजना ल्याउने सरकारको तयारी छ। कांग्रेसको मागलाई समेत सम्बोधन हुने गरी मन्त्रिपरिषद् बैठकबाट सहकारीमा भएको अनियमिताबारे छानबिन गर्न समिति गठन गरेर संसदमा जानकारी गराउन सत्तारुढ तीन दलका शीर्ष नेता सहमत भएका छन्। कुनै दलका नेताको नाम उल्लेख नगरी सहकारी अनियमितताको छानबिन समिति गठनका लागि उपप्रधानमन्त्री तथा गृहमन्त्री लामिछाने समेत तयार भएको बालुवाटार स्रोतको भनाई छ। पछिल्लो समयमा पनि कांग्रेस नेताहरुले पनि लामिछानेको संलग्नता भनेर व्यक्ति नतोकी समग्र विषयमा छानबिन गर्न समिति बनाउँदा सहमत जनाउन सकिने बताउन थालेका छन्। स्रोतका अनुसार प्रमुख प्रतिपक्षको मागको विषय र मध्यमार्गी प्रस्तावका बारेमा कांग्रेसका शीर्ष तहमा छलफल गरेर समाधानका लागि आफूले पहल लिने प्रधानमन्त्री प्रचण्डले ओली र लामिछानेसमक्ष जानकारी गराएका छन्। आगामी अधिवेशनमा पनि लामिछानेको संलग्नतामाथि छानबिन हुनुपर्नेमा कांग्रेसको अडान यथावत रहेको कांग्रेसका प्रमुख सचेतक रमेश लेखकले बताउँछन्। प्रधानमन्त्री प्रचण्डले नै सहकारी छानबिनको विषयमा समग्रमा छानबिनको विषयमा सकारात्मक धारणा आएको बताउँदै उनले त्यसका लागि कांग्रेस पनि सकारात्मक जनाउ दिएका छन्। उनले भने,हामीले राजीनामा होइन,छानबिनको माग गरेका हौँ।"
एकीकृत समाजवादीको केन्द्रीय कमिटी बैठक सर्यो,"काठमाडौं : नेकपा एकीकृत समाजवादीको केन्द्रीय कमिटी बैठक सरेको छ। बैठक वैशाख ३१ गतेदेखि काठमाडौंमा बस्ने भएको छ। यसअघि वैशाख २८ गतेदेखि बैठक बस्ने भनिएको थियो। पार्टी महासचिव घनश्याम भुसालले आन्तरिक तयारी नपुगेकाले बैठक सारिएको जानकारी दिए। वैशाख ३१ देखि दुई दिनसम्म चल्ने बैठकमा आसन्न महाधिवेशनमा प्रस्तुत हुने पार्टीको वैचारिक दृष्टिकोण, जनवर्गीय संगठनका कार्यप्रगति, समसामयिक राजनीतिक अवस्था, नवीकरण गरिएका संगठित सदस्यको अनुमोदनलगायत विषयमा छलफल केन्द्रित रहने महासचिव भुसालले बताए। सोही बैठकबाट देशभर पार्टी संगठनको अवस्था, आन्तरिक विवाद, समसामयिक परिस्थितिबारे छलफलका साथै प्रदेश, क्षेत्र र भुगोलको सन्तुलन मिलाएर आवश्यक स्थानमा नेताहरूको जिम्मेवारी बाँडफाँड गरिने पनि जनाइएको छ। त्यस्तै बैठकमा आगामी असारमा हुने राष्ट्रिय महाधिवेशनका लागि प्रतिनिधि छनौटका मापदण्ड तय गर्ने र संगठन विस्तार तथा पार्टी आधारभूत तहसम्म स्थापित गर्न आवश्यक कार्ययोजनाबारे छलफल गरिने छ। बैठकमा पार्टी अध्यक्ष माधवकुमार नेपालले समसामयिक राजनीतिक प्रतिवेदन तथा महासचिव भुसालले प्रस्तुत गर्ने सांगठनिक प्रतिवेदनमा समेत छलफल हुनेछ। सो पार्टीले आगामी असार १६ देखि २० गतेसम्म काठमाडौंमा राष्ट्रिय महाधिवेशन गर्न लागेको छ।"
यादवले सरकार ढाल्न खोजेकोभन्दै राई समूहले फुटायो जसपा नेपाल,"काठमाडौं : उपेन्द्र यादव नेतृत्वको जनता समाजवादी पार्टी (जसपा) नेपाल विभाजन भएको छ। वरिष्ठ नेता अशोक राईले अध्यक्ष यादवसँग विद्रोह गर्दै आइतबार नयाँ पार्टी दर्ताका लागि निर्वाचन आयोगमा निवेदन दर्ता गराएका छन्। अध्यक्ष यादवले प्रचण्ड नेतृत्वको सरकार ढाल्न कसरत गरिरहेको दाबी गर्दै सरकारको निरन्तरताका लागि पार्टी फुटाइएको असन्तुष्ट नेताहरूले बताएका छन्। राई पक्षका अर्का नेता नवल किशोर साहका अनुसार पार्टी अध्यक्ष यादवले विपक्षीसँग प्रचण्ड नेतृत्वको सरकार ढाल्न खोजेका थिए। त्यसैले सरकार जोगाउन नयाँ पार्टी दर्ता गराइएको छ। ककसले गरे विद्रोह ? हाल संघीय संसद्मा जनता समाजवादी पार्टी नेपालका १२ सांसद छन्। राईले बहुमत सांसदसहित जसपा नेपाल फुटाएको दाबी गरेका छन्। नयाँ पार्टीको केन्द्रीय समिति अध्यक्षमा अशोक राई छन् भने संघीयपरिषद् अध्यक्षमा राजेन्द्रप्रसाद श्रेष्ठ छन्। नयाँ दलमा राईसहित रेनु यादव, प्रदीप यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत छन्। असन्तुष्ट राई समूहले आइतबार नयाँ दल दर्ताका लागि निर्वाचन आयोगमा निवेदन दिएको छ। नयाँ दलको नाम जनता समाजवादी पार्टी (जसपा) प्रस्ताव गरिएको छ। डेढ दशकदेखि यादव लगातार पार्टीको अध्यक्ष रहँदै आएका छन्। उनले विगतमा बाबुराम भट्टराई, महन्थ ठाकुरलगायतसँग गरेको पार्टी एकता पनि टुटेको थियो। यादवको कार्यशैलीका कारण पार्टी फुटेको राई पक्षका नेता प्रदीप यादवको भनाइ छ। यादवको कार्यशैली ठीक छैन। सच्याउन बारम्बार आग्रह गर्दा पनि उहाँले अटेर गर्नुभयो, नेता यादवले अन्नपूर्णसँग भने, त्यसैले जसपा नेपाल फुटाएर नयाँ दल दर्ता गरेका हौं। सरकारलाई राई समूहको समर्थन राईको नेतृत्वमा बनेको जनता समाजवादी पार्टीले वर्तमान सरकारलाई समर्थन दिने भएको छ। विभाजनपश्चात् आइतबार नयाँ दल जसपाका अध्यक्ष राईले वर्तमान सरकारलाई दिएको समर्थन निरन्तर रहने जानकारी गराएका हुन्। अध्यक्ष राईले आफूहरू अस्थिरताका पक्षमा नरहेको स्पष्ट पारे। पार्टी विधानमा भएका व्यवस्थालाई कुल्चेर नेतृत्व अघि बढेकाले आफूहरू विद्रोह गरेको उनले बताए। यस्तै संघीयपरिषद् अध्यक्ष राजेन्द्रप्रसाद श्रेष्ठले आफूहरूको बहुमत सांसदको साथ रहेको र वर्तमान सरकारको निरन्तरताको पक्षमा रहेको बताए। पार्टी फुटेको छैन : प्रवक्ता सुमनजनता समाजवादी पार्टी नेपालका प्रवक्ता मनिष सुमनले उपेन्द्र यादव नेतृत्वको पार्टी नफुटेको दाबी गरेका छन्। पार्टी फुटेकै छैन। पार्टीका १० जना साथी छुटिएर अन्त गएका हुन्। यसलाई पार्टी फुटेको भन्न मिल्दैन, सुमनले भने। नेताहरूले निर्वाचन आयोगमा गएर कागज दर्ता गराएर जसपा नेपाल फुटेको हल्ला फैलाएको प्रवक्ता सुमनले जनाए। आफ्नै अकर्मण्यताले उहाँहरूको राजनीतिक भविष्यको आत्महत्या भयो, पार्टीबाट बाहिरिएका नेताहरूलाई लक्षित गर्दै प्रवक्ता सुमनले भने, पार्टी जहाँ थियो त्यहीं छ, पार्टीका सदस्यहरू जहाँ थिए त्यही छन्। प्रचण्ड नेतृत्वको सरकार अध्यक्ष यादवले ढाल्न खोजेका थिए ? भन्ने प्रश्नमा प्रवक्ता सुमनले थपे, सबै मिथ्या कुरा हुन्। वर्तमान सरकारलाई दरो साथ दिएर अर्को निर्वाचन नभएसम्म प्रचण्ड नेतृत्वकै सरकरमा रहनुपर्छ भन्ने मान्याता पार्टीमा रहेको उनले स्पष्ट पारे। अनि भयो यादव र राईबीच डिभोर्स पार्टी एकता गरेको ९ वर्षपछि उपेन्द्र यादव र अशोक राईबीच डिभोर्स भएको छ। २०७२ जेठ ३२ गते यादव नेतृत्वको तत्कालीन मधेसी जनअधिकार फोरम नेपाल र अशोक राई नेतृत्वको संघीय समाजवादी पार्टीबीच एकता भएको थियो। एकीकरणपछि नयाँ पार्टीको नाम संघीय समाजवादी फोरम, नेपाल राखिएको थियो। पार्टीका अध्यक्ष थिए यादव अनि वरिष्ठ नेता थिए राई। पार्टी एकीकरण गर्दै, फुट्दै हाल यादव नेतृत्वको पार्टीको नाम जनता समाजवादी पार्टी (जसपा) नेपाल छ। जसको वरिष्ठ नेता थिए अशोक राई। ९ वर्षपछि यादवसँग राई डिभोर्स गरेर नयाँ पार्टी खोल्दै छन्। यससँगै २०७२ सालपछि यादवले नेतृत्व गरेका विभिन्न पार्टीमध्य हालको जनता समाजवादी पार्टी नेपाल २०८१ वैशाख २३ गते तेस्रोपटक फुटेको हो। पार्टी विधानअनुसार नचलाएकाले अध्यक्ष यादवसँग विद्रोह गरेर नयाँ पार्टी दर्ता गराउन लागिएको राई पक्षधरको भनाइ छ। यादव नेतृत्वको जसपा नेपाल २०७८ भदौ २ गते पहिलोपटक फुटेको थियो। यादव नेतृत्वको जनता समाजवादी पार्टीबाट अलग भएर अर्को पक्ष महन्थ ठाकुरले लोकतान्त्रिक समाजवादी पार्टी (लोसपा) गठन गरेका थिए। मधेसी दलहरूलाई तत्कालीन प्रधानमन्त्री केपी ओलीले फुटाउन लागेको भन्दै २०७७ वैशाख १० गते उपेन्द्र यादव नेतृत्वको समाजवादी पार्टी नेपाल र महन्थ ठाकुरसहितका राष्ट्रिय जनता पार्टी (राजपा) बीच एकता भएको थियो। त्यसपछि पार्टीको नाम जनता समाजवादी पार्टी, नेपाल राखिएको थियो। कार्यकर्ता व्यवस्थानमा अध्यक्ष यादव र अर्का वरिष्ठ नेता ठाकुरबीच विवाद चर्किएको थियो। त्यो विवादले २०७८ भदौ २ गते जसपा नेपाल फुटेको थियो। ठाकुरले डिभोर्स गरेको तीन वर्ष नबित्दै राईले पनि त्यही बाटो रोजेका छन्। बाबुराम भट्टराई र उपेन्द्र यादवबीच नेतृत्व विवादकै कारण २०७९ असार १७ समाजवादी पार्टी, नेपाल दोस्रोपटक फुटेको थियो। त्यहाँबाट भट्टराईले नेपाल समाजवादी पार्टी खोलेका थिए। २०७६ वैशाख २३ गते यादव नेतृत्वको संघीय समाजवादी फोरम र बाबुराम भट्टराईको नयाँ शक्ति पार्टी एकीकरण भएको थियो। त्यसपछि पार्टीको नाम समाजवादी पार्टी, नेपाल राखिएको थियो। यादव पार्टी अध्यक्ष थिए भने, भट्टराई संघीयपरिषद् अध्यक्ष बने। राष्ट्रिय महाधिवेशनका मोडमा जनता समाजवादी पार्टी नेपाल तेस्रोपटक फेरि विभाजित भएको छ। जेठ २७, २८ र २९ गते पार्टीको महाधिवेशन तोकिएको थियो। यो विभाजनले उपेन्द्र यादव राष्ट्रिय राजनीतिमा कमजोर भएका छन्।"
नेपालीको शव फिर्ता ल्याउने र क्षतिपूर्ति दिने विषयमा रुस सहमत : परराष्ट्रमन्त्री श्रेष्ठ,"काठमाडौं : परराष्ट्रमन्त्री नारायणकाजी श्रेष्ठले रुसी सेनामा रहेका नेपालीहरूको संख्या अझै यकिन हुन नसकेको बताएका छन्। सोमबार सिंहदरबारमा बसेको राष्ट्रियसभाअन्तर्गतको संघीयता सबलीकरण तथा राष्ट्रिय सरोकार समितिको बैठकमा श्रेष्ठले रुसमा रहेका नेपालीलाई स्वदेश फर्काउन सरकारले पहल गरिरहेको र रुसी सेनामा रहेका नेपालीको संख्या रुस सरकारसँग माग गरिएको बताए। रुसमा मृत्यु भएका नेपालीहरूको शव नेपाली पठाउने र क्षतिपूर्तिसमेत माग गरेको भन्दै उनले क्षतिपूर्तिको विषयमा रुस सरकारले सहमत जनाएको बताए। श्रेष्ठले इजरायलहमास युद्धमा हमासको कब्जामा रहेका भनिएका विपिन जोशी औपचारिक र आधिकारिक अवस्थामा बारेमा जानकारी पाउन नसकिएको जानकारी दिए। उनले आर्थिक कूटनीतिलाई मात्रै केन्द्रित गर्नेगरी छुट्टै महाशाख बनाउने तयारी गरेको भन्दै यसबाट विकास र समृद्धिको कार्यभार पूरा गर्न सहज हुने बताए। परराष्ट्रमन्त्री श्रेष्ठले परराष्ट्र नीतिमा राष्ट्रिय सहमति कायम गर्नुपर्नेमा सरकार स्पष्ट गरेको जिकिर गरे। अहिले संघीय सरकारले नै परराष्ट्र नीति हेर्ने भएकाले प्रदेश तहले पनि आफ्नै परराष्ट्र नीति बनाउन खोजे समस्या हुने उनको भनाइ छ। बैठकमा समिति सदस्यहरूले मापदण्डका आधारमा राजदूत नियुक्त गर्नुपर्ने, रुसमा रहेका नेपालीहरूको अवस्था सार्वजनिक गर्नुपर्नेलगायतका धारणा राखेका थिए।"
सवारी लाइसेन्समा भएको अनियमितताबारे प्रधानमन्त्रीको चासो,"काठमाडौं : प्रधानमन्त्री पुष्पकमल दाहाल 'प्रचण्ड' ले सवारी चालक अनुमतिपत्रको वर्तमान अवस्था र त्यसमा देखिएका समस्याहरूको समाधान गर्ने निर्देशन दिएका छन्। सोमबार दिउँसो प्रधानमन्त्री तथा मन्त्रिपरिषदको कार्यालय सिंहदरबारमा यातायात व्यवस्था विभागका अधिकारीहरूसँगको छलफलमा निर्देशन दिएका हुन्। छलफलमा प्रधानमन्त्रीले सवारी चालक अनुमतिपत्रको वर्तमान अवस्था, विभागको सिष्टम देखिएका समस्या, जनतास्तरमा उठेका विषयहरू र विभागले निर्वाह गर्नुपर्ने भूमिका लगायतका विषयमा केन्द्रित रहेर विभागसँग छलफल गरेका थिए। छलफलमा प्रधानमन्त्रीले लाइसेन्सका सम्बन्धमा जनस्तरमा असन्तुष्टि र आक्रोश देखिएको बताउँदै त्यसलाई तत्काल सम्बोधन गर्न निर्देशन दिए। प्रधानमन्त्रीले भने,'सवारी चालक अनुमतिपत्रका बारे बाहिर गम्भीर प्रश्नहरू उठेका छन्। यसमा जनताले गम्भीर आलोचना, असन्तुष्टि, आक्रोश देखिन्छ। खासगरी युवाहरूले समयमै सेवा नपाएको लगायतका गुनासो राख्ने गरेका छन्। लाइसेन्स जसरी वितरण हुनुपथ्र्यो, त्यस्तो भएको छैन। नक्कली लाइसेन्स वितरणको कुरा पनि मैले सुनेको छु । यो समस्यालाई मैले गम्भीरतापूर्वक लिएको छु। यो समस्या तत्काल समाधान गर्नुस्।' प्रधानमन्त्रीले लाइसेन्सको डिजिटल सिष्टमलाई व्यवस्थित गर्नसमेत निर्देशन दिए। 'यो नीतिगत समस्या हो कि संरचनागत हो वा हाम्रो नियतमा समस्या हो रु यसको गम्भीरता हेरी सोहीअनुरूप निरूपण गर्नुपर्छ। तसर्थ,जनतास्तरमा उठेका जिज्ञासा र प्रश्नहरूको गम्भीरतापूर्वक समाधान गर्नुस्,'उनले भने,'भइरहेको सिष्टमलाई अपडेट र अपग्रेड गर्दै नयाँ सिष्टममा अगाडि जाने तयारी गर्नुस्।' सो क्रममा प्रधानमन्त्रीले नीति तथा कार्यक्रम र बजेटको समय भएकाले कस्तो नीति र उपायहरू अपनाउँदा यस क्षेत्रको समस्या समाधान हुनेगरी ठोस सुझाव प्रस्तुत गर्नसमेत निर्देशन दिए। छलफलमा मुख्यसचिव डा बैकुण्ठ अर्याल, यातायात व्यवस्था विभागका महानिर्देशक उद्धव रिजाललगायतका अधिकारीहरू सहभागी थिए।"
अशोक राई नेतृत्वको जसपाले लियो दल दर्ताको प्रमाणपत्र,"काठमाडौं : अशोक राई नेतृत्वको जनता समाजवादी पार्टी (जसपा)ले दल दर्ताको प्रमाणपत्र लिएको छ। निर्वाचन आयोगले सोमबार साँझ अध्यक्ष राईलाई दल दर्ताको प्रमाण पत्र हस्तान्तरण गरेको हो। निर्वाचन आयोगका आयुक्तहरूको सोबार बसेको बैठकले जसपालाई दलको मान्यता दिएको हो। जसपालाई राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको हो। राईले आइतबार ७ सांसदसहित नयाँ दल दर्ताका लागि निवदेन दिएका थिए। राई नेतृत्वको नयाँ पार्टीमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसद रहेका छन्।"
राष्ट्रिय मुद्दा कार्यान्वयनमा सबै एकजुट हौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले संविधानलाई पूर्ण बनाउन सबैले एक्यबद्धता जनाउनुपर्नेमा जोड दिएका छन्। बागमती प्रदेश सरकारी कामकाजको भाषा ऐन,२०८० शुभारम्भ घोषणा तथा भाषा दिवस २०८१ को कार्यक्रममा प्रधानमन्त्री प्रचण्डले नेपाल जनताको त्याग र बलिदानको बलमा सङ्घीयता, गणतन्त्र, धर्मनिरपेक्षता, समावेशी समानुपातिक विशेषतासहितको संवैधानिक व्यवस्था स्थापना भएको उल्लेख गर्दै संविधानलाई पूर्ण तुल्याउन पनि सबैको एक्यबद्धता जनाउनुपर्नेमा जोड दिएका हुन्। प्रधानमन्त्री प्रचण्डले सबै उत्पीडित वर्ग, जाति र समुदायलाई पहिचान एवं राष्ट्रिय मुद्दा कार्यान्वयनमा ऐक्यबद्धता जनाउन अपिल समेत गरे। उत्पीडित वर्ग, जाति र समुदायले आफ्नो असली प्रतिनिधिको पहिचान गरेर अधिकारको रक्षा गर्न आग्रह गरे। 'नयाँ संविधानमा पहिचान र अधिकार स्थापित गर्न म र हाम्रो पार्टीले मुख्य सङ्घर्ष गरेको थियो । जेजति अधिकार लेखिएका छन्, त्यसका लागि निर्णायक भूमिका खेलेको थियो,'प्रधानमन्त्री प्रचण्डले भने,'तसर्थ, सबै उत्पीडित वर्ग,जाति र समुदायले आफ्नो पनि आफ्नो असली प्रतिनिधिको पहिचान गरी पहिचान र अधिकारको राष्ट्रिय मुद्दा कार्यान्वयनमा ऐक्यबद्धता जाहेर गर्नुहुन म यस ऐतिहासिक अवसरमा हार्दिक अपील गर्दछु ।' संविधानले नेपाली भाषाको अतिरिक्त प्रदेशले प्रदेशभित्र बहुसङ्ख्यक जनताले बोल्ने एक वा एकभन्दा बढी अन्य राष्ट्र भाषालाई प्रदेशको सरकारी कामकाजको भाषा निर्धारण गर्न सकिने व्यवस्था गरेको उल्लेख गर्दै प्रधानमन्त्रीले भाषा आयोगको सिफारिसमा बागमती प्रदेशसभाले पारित गरेको प्रदेश सरकारी कामकाजको भाषा सम्बन्धमा व्यवस्था गर्न बनेको ऐन कार्यान्वयनमा आएकोमा खुशी व्यक्त गरे। आफू पहिलोपटक प्रधानमन्त्री हुँदा नेपाल संवत्लाई राष्ट्रिय संवत्का रूपमा मनाउने निर्णय गरेको जानकारी गराउँदै प्रधानमन्त्री प्रचण्डले तेस्रो कार्यकालमा नेपाल संवत्लाई सरकारी लिखतमा अनिवार्य गर्ने निर्णय गरी उक्त निर्णयको कार्यान्वयनसमेत भइरहेको स्पष्ट पारे। पहिचान र अधिकार स्थापितसहित आन्तरिक राष्ट्रियता सुदृढ गर्नुपर्नेमा जोड दिँदै प्रधानमन्त्री प्रचण्डले देशको स्वाधीनता, स्वाभिमान र समृद्धि चाहनेहरूका निम्ति आजको दिन विशेष गौरवको दिन भएको बताए। उनले भने,'देशमा विद्यमान वर्गीय, जातीय, क्षेत्रीय, लिङ्गीय, क्षेत्रीय उत्पीडनको अन्त्य गर्दै समाजवादउन्मुख समुन्नत राष्ट्र निर्माणको आकाङ्क्षा र प्रतिबद्धतामा आजको दिनले महत्त्वपूर्ण प्रेरणा र ऊर्जा दिएको छ। तसर्थ आजको दिन नेवा, तामाङ लगायतका उत्पीडित जातिहरूको देशकै निम्ति महत्त्वपूर्ण दिन हो ।' इमान्दार र निरन्तर सङ्गठित प्रयास भइरहने हो भने संविधानमा संस्थागत गर्न बाँकी अधिकार क्रमशः स्थापित हुँदै जाने प्रधानमन्त्री प्रचण्डले विश्वास व्यक्त गरे।"
सम्झौता भएको १८ वर्षपछि सञ्चालनमा आयो नेपालगन्जको एकीकृत जाँचचौकी,"बाँके : नेपालगञ्ज नाका स्थित एकीकृत भन्सार जाँचचौकी सञ्चालमा आएको छ। उद्योग वाणिज्य तथा आपूर्तिमन्त्री दामोदर भण्डारीले सोमबार एक कार्यक्रमका बीच एकीकृत जाँचचौकी (आइसिपी)को शुभारम्भ गरेसँगै सञ्चालनमा आएको हो। मन्त्री भण्डारीले आइसिपी सञ्चालनमा आएसँगै दुई देशबीचको व्यापारमा सहजीकरण हुने विश्वास व्यक्त गरे। मन्त्री भण्डारीले जाँचचौकी सञ्चालनमा आएसँगै चोरी पैठारी नियन्त्रण र आन्तरिक राजश्वमा वृद्धि हुने बताए। उनले भने,'एकीकृत जाँचचौकीको प्रयोगले व्यापारमा हुने सन्तुलनलाई पनि नियन्त्रण गर्नेछ। सबैभन्दा प्रमुख कुरा गैर कानुनी रूपबाट हुने चोरी पैठारी पूर्ण रूपमा नियन्त्रमा आउनेछ ।' उनले आन्तरिक राजस्व सङ्कलन हुननसकेको र व्यापारघाटा बढिरहेको अवस्थामा आयात तथा निर्यातमा समेत जाँचचौकी फलदायी हुने विश्वास व्यक्त गरे। मन्त्री भण्डारीले लक्ष्यको आधाहिस्सा पनि राजस्व उठ्न नसकेको भन्दै खुला सीमाबाट हुने वस्तुको आयातसमेत व्यवस्थित बनाउन आवश्यक रहेको जिकिर गरे। नेपालभारत जमुनाह नाकामा निर्मित एकीकृत भन्सार जाँचचौकी आजदेखि औपचारिक रूपमा सञ्चालनमा आएको भन्सार अधिकृत ध्रुवराज विश्वकर्माले जानकारी दिए। करिब दुई अर्ब ७५ करोडको लागतमा निमार्ण भएको उक्त एकीकृत जाँच चौकी निर्माणका लागि नेपाल र भारतबीच सम्झौता भएको १८ वर्षपछि एकीकृत जाँचचौकी औपचारिक रूपमा सञ्चालनमा आएको हो। एकीकृत जाँचचौकी नेपाल र भारत दुवैतर्फ निर्माण भएको छ । नेपालतर्फ जग्गा नेपाल सरकारले छुट्याए पनि पूर्वाधार भने भारत सरकारले निर्माण गरेको हो। विसं २०७५ माघ १ गते भारतका तत्कालीन केन्द्रीय गृहमन्त्री राजनाथ सिंहले आइसिपीको निर्माणको शिलान्यास गरेका थिए। भारततर्फ आइसीपीको शिल्यान्यास भएको दुई वर्षपछि नेपालतर्फ भूमि पुजन गरिएको थियो। एकीकृत भन्सार जाँचचौकी (आइसिपी) को निर्माण २०७७ साल असोज ६ गतेबाट सुरु भएको थियो। गत वर्ष जेठ १८ गते नेपालका प्रधानमन्त्री पुष्पकमल दाहाल प्रचण्ड र भारतीय प्रधानमन्त्री नरेन्द्र मोदीले भिडियोमार्फत आइसिपीको उद्घाटन गरेका थिए। जमुनाहमा रहेको आइसिपीमा नेपाल र भारत दुवै तर्फबाट मालवाहक सवारी साधनको आवतजावत गरिएको थियो। दुई देशका प्रधानमन्त्रीले आइसिपीको उद्घाटन गरे पनि औपचारिक रूपमा सञ्चालनका लागि झण्डै एक वर्ष लागेको हो। भारतले पूर्वाधार निर्माण सकेसँगै यसै वैशाखमा नेपाललाई आइसिपी हस्तान्तरण गरेपछि आजैबाट सञ्चालनमा आएको हो । भारतले निर्माण सकेपछि संघीय आयोजना कार्यान्वयन एकाइ बाँकेलाई हस्तान्तरण गरेपछि एकाइले नेपाल इन्टरमोडल यातायात विकास समितिलाई आइसिपी हस्तान्तरण गरेको थियो। नेपाल इन्टरमोडल यातायात विकास समितिले आइसिपी सञ्चालनका लागि २०८० असार ११ मा बोलपत्र आब्हान गरेको थियो। उक्त प्रक्रियामा पछि टीआरएस एटलस लोजीपार्क प्रालिलाई आइसीपी सञ्चालनका लागि पूर्वाधार हस्तान्तरण गरिएको थियो। नेपाल इन्टरमोडल यातायात विकास समितिका इन्जिनियर जीवन ढकालका अनुसार आइसिपीका पूर्वाधारको काम सकेर सञ्चालनका लागि टीआरएसलाई जिम्मा दिइएको छ । एकीकृत जाँचचौकी सञ्चालनमा आएपछि आयातनिर्यातकर्ताले कम समयमै सहज रूपमा वस्तु आयातनिर्यात गर्न सक्नेछन् । सवारी साधनको चापका कारण ट्राफिक जाम नहुने,भन्सारमा हुने गरेको चोरीपैठारीमा कमी आउने र राजश्व चुहावट पनि रोकिने सरकारको अपेक्षा रहेको छ। आइसिपी स्थलमा भन्सार कार्यालय, पशु र प्लान्ट क्वारेन्टाइन, गोदाम, खाद्य प्रविधि तथा गुण नियन्त्रण, सुरक्षा ब्यारेक,बैङ्क काउण्टरलगायत कार्यालय रहने गरी संरचना निर्माण गरिएको छ। मालसामान बोकेर भारतबाट नेपालतर्फ र नेपालबाट भारततर्फ दैनिक सयौंको सङ्ख्यामा ट्रक, ट्याङ्कर तथा कन्टेनर आवतजावत गर्छन्। समयमा आइसिपी सञ्चालन नहुँदा अहिलेसम्म सडकमै सवारी साधन रोकेर भन्सार जाँच पास गर्नुपर्ने बाध्यता छ। नेपाल सरकारले अधिग्रहण गरेर राखेको ८७ बिघा जग्गामा आइसिपी निर्माण गरिएको हो। दुई हजार दुई सय मिटर लम्बाइ र ६० मिटर चौडाइमा छुट्टै आइसिपीका लागि एप्रोज रोड निर्माण गरिएको छ। सन् २००६ मा दुई देशबीच सम्झौता भएको थियो।"
नेपाली विकासमा जापानी साथ,"काठमाडौं : नेपालजापान सम्बन्ध स्थापनाको करिब ६८ वर्ष भएको छ। सन् १९५६ सेप्टेम्बर १ मा दुई देशबीच कूटनीतिक सम्बन्ध स्थापना भएको थियो। त्यसयता जापान प्राविधिक, ऋण तथा अनुदान सहयोगमा २ सय १४ आयोजना अघि बढेका छन्। यिनमा कतिपय सम्पन्न भइसकेका छन् भने कतिपय निर्माणको चरणमा छन्। जापान सरकारको औपचारिक विकास सहायता (ओडीए) अन्तर्गत प्रदान गरिने सहयोगको कार्यान्वयन गर्ने निकाय जाइका हो। नेपालमा जाइकाले प्रदान गर्ने सहयोगका विभिन्न स्वरूपहरूमा ऋण लगानी, अनुदान सहायता, प्राविधिक सहयोग र स्वयंसेवक कार्यक्रमलगायत छन्। जाइकाले नेपालमा आफ्नो सहयोग ५० वर्षअघि सुुरु गरेको थियो। त्यसबेलादेखि नै जाइकाले नेपालको विकासमा बृहत्तर सहयोग गर्ने उद्देश्य राखी नेपालमा यातायात, ऊर्जा, खानेपानी तथा सरसफाइदेखि लिएर उड्डयन, शिक्षा, स्वास्थ्य, शान्ति स्थापना, कानुन, सुशासन र कृषि क्षेत्रसम्मका विकास प्रयासहरूमा सहयोग गर्दै आइरहेको छ। जाइकाको सन् २०२१ सम्मको तथ्यांकअनुसार जापानले नेपाललाई ८३ अर्ब जापानी येन बराबरको प्राविधिक सहयोग, १३१ अर्ब जापानी येन बराबरको ऋण सहयोग र १६४ अर्ब जापानी येन बराबरको अनुदान सहयोग दिएको छ। रवीन्द्र श्रेष्ठ, पूर्वाधार विज्ञजापान सरकारको सहयोगबाट सडक पूर्वाधारको योजनादेखि पछिल्लो समयमा नागढुंगा सुरुङमार्गसम्म निर्माण भइरहेको छ। जापानका सहायतामा बनेका आयोजना गुणस्तरीय हुने गरेका छन्। कोटेश्वरसूर्यविनायक सडकलाई हेर्दा पनि अहिलेसम्म त्यो व्यवस्थित नै देखिन्छ तर काठमाडौंका अन्य सडक हेर्ने हो भने उबलखाबड छ। यस्त, बीपी राजमार्ग पनि धेरै गुणस्तरीय आयोजना बनेको छ। जापान सरकारले बनाएका पुलहरू पनि गुणस्तरीय छन्। गुणस्तरसँगै उनीहरूका आयोजनाको फिनिसिङ पनि उत्तिकै उत्कृष्ट हुन्छ। नेपालले जापानसँग प्रविधि हस्तान्तरणको क्षेत्रमा काम गर्नुपर्छ। किशोर थापा, पूर्वाधार विज्ञविशेषगरी पूर्वाधार विकासमा जापानले नेपाललाई ठूलो सहयोग गरेको छ। काठमाडौं उपत्यकामा विभिन्न सडक सुधार, चोकहरूको सुधार, पुलहरूको निर्माण, सुरुङमार्ग निर्माणलगायतमा सहयोग गर्दै आइरहेको छ। जापानबाट नेपालले सिक्नुपर्ने भनेको गुणस्तरीय पूर्वाधार निर्माण कसरी गर्ने भन्ने हो। नेपाली निर्माण व्यवसायीहरूले पहाडी क्षेत्रमा सडक कसरी निर्माण गर्ने भन्ने पनि जापानबाट सिक्न जरुरी छ। अर्को भनेको भूकम्पीय जोखिमको दृष्टिकोणले नेपाल जस्तै जापान पनि पर्छ। जापानसँग भएको त्यो अनुभवलाई भवन निर्माणदेखि जग्गा एकीकरणसम्म नेपालले पछ्याउँदै आएको पनि छ। रामेश्वर खनाल, पूर्वअर्थसचिवजापानले वैदेशिक सहायता धेरै लगानी गरेको छ। तर, अहिलेसम्म जापानी लगानीकर्ताहरूले एउटा पनि लगानी गरेको छैन। जापानको निजी क्षेत्रलाई नेपाल सरकारले आकर्षित गरेको छैन। यस्तै, जापानको विशेषता भनेको थोरै जमिनमा खेती गरेर त्यहाँको आवश्यकता पूरा गरेका छन्। जापान कृषि उत्पादनमा अग्रेणी मुलुकमा नै पर्छ। नेपालमा अलिअली जुनारमा र तरकारी त्यहाँको प्रविधि प्रयोग भएको पाइन्छ। तर, जुन सम्भावना उनीहरूसँग छ, त्यसको उपयोग हामीले गर्न सकेका छैनौं। लघुउद्यमको विकासबाट नै आज जापान समृद्ध भएका हो। तर, नेपालले त्यो मोडललाई अवलम्बन गर्न सकेको छैन। यसमा ध्यान दिन सकिन्छ।"
वामपन्थी पार्टीलाई एमालेमा समाहित हुन ओलीको आह्वान,"काठमाडौं : नेकपा एमालेका अध्यक्ष केपी शर्मा ओलीले आफूलाई वामपन्थी र कम्युनिष्ट भन्ने पार्टी र व्यक्तिलाई एमालेमा समाहित हुन आग्रह गरेका छन्। सोमबार ललितपुरमा आयोजित कार्यक्रममा उनले राष्ट्रिय शक्तिलाई निर्णायक तहमा विकास गर्ने काममा पार्टी लागेको भन्दै आफूलाई वामपन्थी र कम्युनिष्ट भन्ने पार्टी र व्यक्तिलाई एमालेमा समाहित हुन आग्रह गरे। उनले एमालेले स्वार्थका लागि होइन, सफलताका लागि एकताको अभियान चलाउने बताए। ओलीले अहिले देशमा एउटा भुईँफुट्टा वर्ग जन्मिएको बताउँदै त्याग, बलिदान र योगदान बिर्सने मात्र नभइ, योगदानको समेत अवमूल्यन गर्ने प्रवृत्ति बढेको बताए। एमाले वैचारिक र राजनीतिकरूपमा स्पष्ट भएको उनको भनाइ छ। अध्यक्ष ओलीले चुनावी तालमेलदेखि पार्टी एकतासम्मको काम गरेर कम्युनिस्ट पार्टीलाई अघि बढाएको भए पनि त्यसलाई टिकाइराख्न नसकेको बताए। उनले वामदेव गौतमले आफू एमालेमा फर्कन चाहेको भनि राखेको एकताको भावना निक्कै सकारात्मक भएको बताए। त्यस विषयमा छुट्टै बसेर छलफल गर्ने उनले बताए।"
गण्डकी प्रदेशका सभामुखको असंवैधानिक कदमविरुद्ध अदालत जान्छौं : कांग्रेस,पोखरा : गण्डकी प्रदेशका मुख्यमन्त्री खगराज अधिकारीले आइतबार विश्वासको मत लिएका छन्। गण्डकी प्रदेशका सभामुख कृष्ण धितालले मुख्यमन्त्री खगराज अधिकारीले विश्वासको मत पाएको घोषणा गरेका हुन्। सभामुख धितालले अधिकारीले विश्वासको मत पाएको घोषणा गरेसँगै प्रमुख प्रतिपक्ष नेपाली कांग्रेसका सांसदहरूले सभामुखको कदम असंवैधानिक भएको भन्दै संसद्भित्र नाराबाजी गरेका थिए। सर्वोच्च अदालतले निर्वतमान मुख्यमन्त्री सुरेन्द्रराज पाण्डेको रिटलाई खारेज गर्दै अधिकारीलाई विश्वासको मतमार्फत प्रदेशसभामा बहुमत पुष्टि अवसर दिएको थियो। योसँगै मुख्यमन्त्री अधिकारीले ६० सदस्य प्रदेशसभामा सभामुख बाहेकको ३० सांसदको समर्थनमा बहुमत पुर्याएका हुन्। दुई सांसद रहेको राप्रपा तटस्थ रहयो। नेपाली कांग्रेसका २७ सांसद विपक्षमा उभिए। गण्डकी प्रदेशमा सरकार गठनका विषयमा संवैधानिक व्यवस्थाका बारेमा आआफ्नो कोणबाट व्याख्या हुँदै आएको छ। एमाले संसदीय दलका नेता खगराज अधिकारी सरकारले पाएको बहुमतलाई संवैधानिक हो होइन भन्ने बहस पनिसँगै चलेको छ। सभामुखलाई समेत गणना गरेर सरकार गठन गर्नु असंवैधानिक हो भन्दै सर्वोच्चमा मुद्दा हाल्न पुगेका निवर्तमान मुख्यमन्त्री सुरेन्द्रराज पाण्डेको रिट अदालतले खारेज गर्दै सरकार बनाउनका लागि सभामुख बाहेक ५९ सदस्य प्रदेशसभामा ३० को संख्या बहुमतका लागि पर्याप्त हुन्छ भन्ने तर्कलाई खुला बनाइदिएको थियो। सरकारका प्रवक्ता तथा माओवादी संसदीय दलका नेता हरिबहादुर चुमान सर्वोच्चको फैसलाले विश्वासको मत लिन सहज वातावरण बनाएको बताए। मुख्यमन्त्री अधिकारीले पनि सर्वोच्चको व्याख्याअनुसार नै विश्वासमा मत लिएको बताएका छन्। निर्वतमान मुख्यमन्त्री तथा कांग्रेस संसदीय दलका नेता सुरेन्द्रराज पाण्डे ६० सदस्य प्रदेशसभामा ३० को संख्या बहुमतका लागि पर्याप्त नहुने भन्दै सरकारको वैधानिकतामाथि प्रश्न उठाउँदै आएका छन्। माओवादी र राजीव गुरुङको समर्थनमा गत चैत २५ गते एमाले नेता अधिकारी मुख्यमन्त्री नियुक्त भएका थिए। सर्वोच्चले माओवादी केन्द्रबाट निर्वाचित भई हाल सभामुख रहेका कृष्ण धिताललाई गणना नगर्दा पनि अधिकारीको बहुमत पुग्ने देखाएको भन्दै विश्वासको मत परीक्षण गर्न दिन भनेको थियो। न्यायाधीश सपना प्रधान मल्ल र सारंगा सुवेदीको संयुक्त इजलासले पाण्डेको रिट खारेज गर्दै अधिकारीलाई विश्वासको मत लिने अवसर दिएको थियो। अधिकारीको मुख्यमन्त्रीको नियुक्ति धारा १६८ को उपधारा २ बमोजिम भइसकेको र त्योभन्दा बढी संख्या वा बहुमत रिट निदेवकसँग छ भनी दाबी लिन नसकिएको सर्वोच्चले भनेको थियो। सभामुखको असंवैधानिक कदमविरुद्ध अदालत जान्छौं निर्वतमान मुख्यमन्त्री तथा नेपाली कांग्रेस संसदीय दलका नेता सुरेन्द्रराज पाण्डेले सभामुखको कदम असंवैधानिक भएको बताए। मुख्यमन्त्री अधिकारीले विश्वासको मत पाएको घोषणा पछि पत्रकार सम्मेलन गर्दै निर्वतमान मुख्यमन्त्री तथा कांग्रेस संसदीय दलका नेता पाण्डेले सभामुखले असंवैधानिक रूपमा बलमिच्याइँ गरेका बताउँदै असंवैधानिक कदम विरुद्ध अदालत जाने बताए। सभामुख जस्तो तटस्थ भूमिकामा रहेर संविधान र प्रदेश सभा नियमावलीको अधीनमा रहि यसको कार्यान्वयन र पूर्ण पालना गर्नुपर्नेमा दलीय पक्षधरताका आधारमा कसैलाई सत्तामा पुर्याउनकालागि संविधानको खिलाप कार्य हुनु दुःखद विषय रहेको उनले बताए।
कोशीका मुख्यमन्त्रीले सोधे खेलकुद बोर्डका सदस्यसचिव बस्नेतलाई स्पष्टीकरण,"विराटनगर : कोशी प्रदेश खेलकुद विकास बोर्डका सदस्यसचिव कृष्ण बस्नेत (पर्शुराम)लाई प्रदेशका मुख्यमन्त्री एवं सामाजिक विकासमन्त्री केदार कार्कीले स्पष्टीकरण सोधेका छन्। बस्नेतलाई २४ घण्टे स्पष्टीकरण सोधिएको हो। उच्च अदालत विराटनगरको फैसलाबाट गत सोमबार (वैशाख १७ गते) बस्नेतको पुनर्बहाली भएको थियो। उनले बिहीबार कार्यभार सम्हालेका हुन्। नेकपा (एमाले)का युवा नेता बस्नेत नेपाल खेलकुद महासंघका अध्यक्षसमेत छन्। मुख्यमन्त्री भीमप्रसाद आचार्य नेतृत्वको सरकारले २०७८ असोज २४ गते ४ वर्षका लागि उनलाई सदस्यसचिव नियुक्त गरेको थियो। मुख्यमन्त्री राजेन्द्रकुमार राई नेतृत्वको सरकारले २०७८ चैत २१ गते उनलाई बर्खास्त गर्ने निर्णय लियो। उक्त निर्णयविरुद्ध बस्नेतले २०७९ वैशाख १४ गते उच्च अदालत विराटनगरमा रिट दिएका थिए। रिटमाथि अन्तिम सुनुवाइ गर्दै उच्च अदालत विराटनगरका न्यायाधीशहरू ममता खनाल र केशवप्रसाद बास्तोलाको संयुक्त इजलासले तत्कालीन मन्त्रिपरिषद्को निर्णय बदर गर्दै बोर्डको सदस्यसचिवमा बस्नेतको पुनर्बहाली हुने फैसला वैशाख १७ गते गरेको हो। बस्नेतलाई पदमुक्त गरेपछि २०७८ चैत २२ गते बोर्डको सदस्यसचिवमा भलिबलका पूर्व अन्तर्राष्ट्रिय खेलाडी हंशराज वाग्लेलाई नियुक्त गरेको थियो। वाग्लेलाई पनि तत्कालीन मुख्यमन्त्री हिक्मतकुमार कार्की नेतृत्वको सरकारले २०८० जेठ ३ गते बर्खास्त गरेको थियो। तर, उच्च अदालतको आदेशबाट उनी काममा फर्किएका थिए। तर, अहिले उच्चले वाग्लेको रिट खारेज गरिदिएको छ। बस्नेत २०७९ को निर्वाचनमा एमालेको तर्फबाट प्रदेशसभा सदस्यमा चुनाव लडेका थिए। मोरङको निर्वाचन क्षेत्र नम्बर ६ खबाट उम्मेदवार बनेका उनी नेपाली कांग्रेसका केदार कार्कीसँग पराजित भए। उनै कार्की अहिले मुख्यमन्त्री छन्। सामाजिक विकास मन्त्रालयको समेत जिम्मेवारीमा रहेका कार्कीले चुनावका बेला आफ्नो प्रतिस्पर्धी रहेका सदस्यसचिव बस्नेतलाई निर्वाचनको प्रसंग जोड्दै आइतबार स्पष्टीकरण सोधेका हुन्। स्पष्टीकरण सोध्नुअघि मुख्य न्यायाधिवक्ताको कार्यालयले बस्नेतका बारेमा प्रदेश निर्वाचन कार्यालयसँग सोधेको थियो। निर्वाचन कार्यालयले पनि बस्नेत एमालेबाट उम्मेदवार रहेको भनी मुख्य न्यायाधिवक्ताको कार्यालयलाई लिखित जानकारी गराएको छ। बस्नेतलाई सोधेको स्पष्टीकरणमा भनिएको छ, तपाईलाई कोशी प्रदेश सकारको मिति २०७८०६२४ गतेको निर्णायानुसार खेलकुद विकास बोर्डको सदस्यसचिव पदमा नियुक्ति गरेको तथा मिति २०७८१२२२ गते मन्त्रिपरिषद्को बैठकको सिफारिसको आधारमा हटाइएकोमा सम्मानित उच्च अदालत विराटनगरको रिट नं ०७८डब्लु ओ०३७९ जारी भै पुनर्बहाली भएको अवस्थामा मिति २०७९०८०४ गते सम्पन्न भएको प्रदेशसभा निर्वाचनमा सहभागी भइ निर्वाचन खर्च विवरणसमेत दाखिला गरेको विवरण प्राप्त भएकोले प्रदेशसभा सदस्य निर्वाचन ऐन २०७४ को दफा १२ (ङ), ऐ ऐनको दफा १३ तथा प्रदेश खेलकुद ऐन, २०७६ को दफा २७ प्रतिकुल तपाईंको पदले निरन्तरता पाउने हो होइन ? पत्र प्राप्त भएको मितिले २४ घण्टाभित्र स्पष्ट पार्नुहुन जानकारी गराइन्छ। अन्यथा नियमानुसार हुने समेत जानकारी गराइन्छ। स्पष्टीकरण पत्रमा चलानी नम्बर भने छैन। प्रदेशसभा सदस्य निर्वाचन ऐन २०७४ को दफा १२ ले उम्मेदवारको योग्यता तोकेको छ। दफा १२ को (ङमा कुनै लाभको पदमा बहाल नरहेको व्यक्ति उम्मेदवार हुन योग्य हुने उल्लेख छ। त्यस्तै, दफा १३ मा उम्मेदवारको अयोग्यता तोकिएको छ। दफा १३ को (ख)मा नेपाल सरकार, प्रदेश सरकार वा स्थानीय तहमा तथा नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको वा नेपाल सरकार, प्रदेश सरकार वा स्थानीय तहबाट अनुदान प्राप्त संस्थामा पारिश्रमिक पाउने गरी बहाल रहेको व्यक्ति उम्मेदवार हुन नपाउने उल्लेख छ। प्रदेश खेलकुद ऐन, २०७६ को दफा २७ मा सदस्यसचिवको पारिश्रमिक र भत्ताको विषय उल्लेख छ। त्यसमा भनिएको छ, सदस्यसचिवले बोर्डमा कार्यकारी प्रमुख भै काम गरेवापत प्रदेश सरकारको उपसचिवस्तरको कर्मचारीले पाउने सुरु स्केल सरहको मासिक पारिश्रमिक, भत्ता र अन्य सुविधा पाउनेछ। स्रोतका अनुसार यही स्पष्टीकरणलाई आधार बनाएर बस्नेतलाई सदस्यसचिवबाट हटाउने सरकारको तयारी छ। त्यत्तिकै हटाउन नमिल्ने भएकाले स्पष्टीकरण सोधिएको हो, सामाजिक विकास मन्त्रालय स्रोतले भन्यो, पछि स्पष्टीकरण चित्त बुझ्दो भएन भन्ने देखाएर हटाउने तयारी छ। कानुनी परामर्शमा बस्नेत सदस्यसचिव बस्नेत भने स्पष्टीकरणको विषयलाई लिएर कानुनी परामर्शमा छन्। उनले आफ्ना कानुन व्यवसायीसँग राय लिइरहेका हुन्। बस्नेतले राजनीतिक प्रतिशोधका आधारमा सरकार अघि बढ्न खोजेका कारण स्पष्टीकरण दिने कि नदिने भन्ने विषयमा निर्णय लिन कानुन व्यवसायीसँग परामर्श गर्ने काम भइरहेको बताए। आफूले विधि, विधान अनुसार अदालतको निर्णयलाई सम्मान गरेर कार्यभार सम्हालेको उनको भनाइ छ। निर्वाचनका बेला प्रतिस्पर्धी भएकै आधारमा स्पष्टीकरण सोधिएको उनी बताउँछन्। बस्नेत भन्छन्, यो स्पष्टीकरण अदालतको फैसलाविरुद्ध छ। चुनावको प्रतिद्वन्द्वी भएकाले ममाथि राजनीतिक प्रतिशोध साँध्ने काम भयो। विधि, विधान र लोकतन्त्रको सुन्दर पक्षको धज्जी उडाउँदै अदालतको मानहानी हुने गरेर सरकारले स्पष्टीकरण सोध्नु लाजमर्दो विषय भएको उनले बताए। राणा शासन, पञ्चायत काल र राजाको शासन कालमा पनि यस्तो थिएन। यसरी स्पष्टीकरण सोध्नु प्रतिशोधभन्दा अरु केही हैन, बस्नेत भन्छन्, यो कुरा निर्वाचन आयोगले निर्वाचनकै बेला सोध्नुपर्ने थियो। अहिले आएर मुख्यमन्त्रीले राजनीतिक प्रतिशोध साँध्न कार्यक्षेत्रभन्दा बाहिर गएर स्पष्टीकरण सोध्नु न्यायसंगत छैन। कानुनसंवत हिसाबले स्पष्टीकरण दिने सकिने भएपनि सरकारको शैली गलत भएको उनले बताए। खेल क्षेत्रलाई चलायमान बनाउन खोज्दै गर्दा सरकारले अवरोध गर्न खोजेको बस्नेतको भनाइ छ।"
मकैमा कीराको संक्रमणले किसान चिन्तित,"बाँके : बाँकेमा लगाइएको मकैबालीमा रोग तथा कीराको प्रकोप बढ्दै गएपछि किसान चिन्तित बनेका छन्। व्यावसायिकरुपमा बेमौसमी मकैखेती हुँदै आएको डुडुवा गाउँपालिका६ हिरमिनियाको महन्तपूर्वालगायतका क्षेत्रमा रोग तथा कीराको संक्रमणले मकैमा क्षति पुगेको छ। डुडुवा६ हिरमिनियाका किसान जियालाल यादवले मकै फल्ने बेलामा कीराले पात हुँदै बोटमा आक्रमण गरेपछि बोट मर्ने समस्या देखिएको बताए। मेहनत गरेर लगाएको बाली फल्ने बेलामा कीराले खाएको छ, यो पटक मकैमा लगाएकाले लगानी पनि नउठ्ने भयो, बारीमा कीराले संक्रमण गरेको मकैका बोट देखाउँदै किसान यादवले भने, रोग लागेकाबारे गाउँपालिकाको कृषि शाखामा जानकारी गराए पनि उपचार हुन सकेको छैन। यादवको करिब १४ कट्ठा जमिनमा लगाइएको बेमौसमी मकैमा रोगको संक्रमण देखिएको हो। पातमा कीराले खाएर प्वाल पार्ने र विस्तारै बिरुवा सुक्दै जाने समस्या देखिएको उनको भनाइ छ। स्थानीय सावितराम यादवले सुरुमा लगाएको मकैबाली सप्रिए पनि पछिल्लो पटकको मकै बालीमा रोग कीराको संक्रमण देखिएको बताए। जिल्ला कृषि ज्ञानकेन्द्र बाँकेका सूचना अधिकारी जीवनकुमार केसीले कहिँकतै रोगको संक्रमण देखिएको कृषकले गुनासो गरे पनि प्रकोपका रुपमा नरहेको उल्लेख गरे। उनले स्थलगत रूपमा अनुगमन गरेर मकैमा संक्रमण गरिरहको कीरा र रोगका बारेमा पहिचानका लागि स्थानीय तहका कृषि शाखासँग समन्वय भइरहेको बताए। बाँकेमा राप्ती सोनारी गाउँपालिकाको वैजापुर, फत्तेपुर, बिनौना, नेपालगञ्जको भवानीयापुर, बाबुगाउँ, डुडुवाको हिरमिनिया र खजुरा क्षेत्रमा किसानले बमौसमी मकैखेती गर्दै आएका छन्। बमौसमी मकैखेतीका लागि राहत तथा अनुदानको कार्यक्रम नभए पनि किसानले स्वस्फूर्तरुपमा खेती गर्दै आएको किसान महासंघ बाँकेका अध्यक्ष कृष्णविक्रम केसीले जानकारी दिए।"
हाते कागजले फेरियो जीवन,"कालीकोट : कालीकोट सान्नी त्रिवेणी गाउँपालिका९, मुम्राका वसन्त लुवारको जीवन एकाएक फेरिएको छ। बिहान खाए बेलुका खान नपुग्ने सामान्य घरमा जन्मिएका वसन्तको बाल्यावस्था खासै सुखमा बितेन। गाउँमा रोजगारी नपाइ दुई दशक विदेशमा बसेका वसन्त घरमा फर्केर नेपाली हाते कागज उद्योग सञ्चालन गर्न थालेका छन्। नेपाली हाते कागज उद्योग स्थापना गरी दर्जनौं युवाहरूका लागि रोजगारी सिर्जना गरेका छन्। उनले भने, गर्न सके आफ्नै गाउँघरमा सुन फलाउन सकिँदो रहेछ। अर्काको देशमा गुलामी गरेर जोखिम पूर्ण कामहरू गर्नुभन्दा घरमै बसेर व्यवसाय गर्नु राम्रो हो। अर्काको देशमा भन्न सकिँदैन अन्तमा बाकसमा घर फकिर्नुपर्ने हो या जिउँदो फर्किनु पर्ने हो। पहिला पहिला मलाई पनि लाग्थ्यो आफ्नो ठाउँमा बसेर केही काम छैन। कति दिन बेरोजगार भएर बस्ने, घरपरिवारलाई कसरी पाल्ने भन्ने चिन्ताले सधैं सताउने गर्थ्यो। जब म विदेश पलायन भएँ मैले कुकुरले नपाउने दुःख पाए, न रुपैयाँ कमाउन सकियो न त घरपरिवारको इच्छा नै पूरा गर्न सकियो, समय बित्दै गयो घर परिवारका इच्छाहरू बढ्दै गए, मैले विदेशमा लिएको ज्यान जे थियो त्यही मात्र बचाएर ल्याएँ। अहिले ती दिन सम्झने हो भने आँखा भरी आँसु हुन्छ। कालीकोटका विभिन्न गाउँबाट बर्सनि भारत, मलेसिया, दुवै लगायतका अन्य देशहरूमा जाने युवाहरूको संख्या दिनानुदिन बढ्दै गएको छ। उनले भने, विदेश कस्तो हुन्छ भनेर भोगिसकेकाले अब गाउँमै युवा लक्षित रोजगारीको सिर्जना गर्छु। हाल केही युवाहरू मिलेर गरिबी निवारणका लागि सिर्जनशील नेपाली हाते कागज लघु उद्योग स्थापना गरेका छौं। हाल दुई दर्जनभन्दा बढी युवाहरूले रोजगारी प्राप्त गरेका छन्। उनीहरूको घरका बुढा आमा बुवाले छोराको लास कुरेर एर्पोटमा कुरेर बस्नु पर्दैन। उमेरले ४६ पुगेका वसन्त रोजगारीका लागि विभिन्न देशमा गरी २० वर्ष बाहिर बसे। अर्काको देशमा कामदारले भोगेका पीडाहरू आफ्नो लागि मात्र होइन सारा नेपालीका लागि एक अलिखित किताब नै भएको बताए। भारतमा त कहिले आफूहरूलाई डोट्याल, कहिले बहादुर जस्ता उपनाम दिएर सधैं हेपेर बोलाउने गरेको प्रति आफूलाई निक्कै दुःख लाग्ने गरेको सुनाए। उनले भने, यो समूह भित्र बसेर मैले काम गर्न पाउँदा विदेशीको गुलामी हुनुभन्दा आफ्नै गाउँमा केही गरेर खान सकिने वातावरण पाएको छु। उद्योग सञ्चालक समितिका अध्यक्ष वीरेन्द्र केसीले आफूहरूसँग हाल कच्चा पदार्थ भएपनि विद्युतको अभावका कारण मेसिन अझै सञ्चालन गर्न नसकिरहेको बताए। उनले भने, मेसिनको प्रयोगबिना कागज राम्रो नआउने भएकाले हाल ५ बोरा पाउडर, जंगलमा पाइने सेतो वडुको बोक्राको भित्र पट्टिको सेतो भाग जम्मा गरेर राखेका छौं। लघु उद्यम विकास तथा गरिबी निवारण कोषले कार्यक्रममार्फत केही सहयोग गरे पनि स्थानीय सरकारले सहयोग नगरेको प्रति युवाहरू आक्रोशित छन्। सान्नी त्रिवेणीका स्थानीय युवा माइकल बुढाले भने, हिजो विकास जस्तो थियो आज उस्तै छ, गरिबका दुःख कसले बुझ्ने होला, हाम्रा लागि स्थानीय सरकारले अरू केही नगरे पनि थ्रि फेज लाइन जडान गरिदिएको भए विदेश यही हुने थियो। गाउँपालिकाका उपाध्यक्ष तथा न्यायिक समितिका संयोजक पार्वती सिंह सज्यालले समूहका सदस्यहरूले उत्पादन गरेको नेपाली हाते कागज गाउँपालिकामा रहेको न्याय समितिले समेत खरिद गर्ने गरेको बताइन्। उनले भनिन्, स्थानीय सरकार गाउँका साना लघु उद्योगहरूलाई विस्थापित होइन स्थापित गरेर लैजाने पालिकाको कार्यनीति रहेको छ। यसैगरी गाउँपालिका अध्यक्ष मोहन बहादुर केसीले मुम्रामा स्थापना गरिएको गरिबी निवारणका लागि सृजनसिल लघु नेपाली हाते कागज उद्योगलाई थप सहयोग गर्ने बताए। उनले भने, गाउँ विकास समिति हुँदा समेत त्यतिबेला मुम्रामा गाविसले नेपाली हाते कागज उद्योग सञ्चालन गरेको भए पनि आजभोलि निष्क्रिय भएकाले अब कुनै पनि लघु उद्योग निष्क्रिय हुन नदिने प्रतिबद्धता गरे। सान्नी त्रिवेणी६ का ७० वर्षीया कपुरे धामीले भने, वसन्तका जस्तै अन्य युवाहरूका दिन पनि विस्तारै फर्किदैछन्। गाउँमै रोजगारीको अवसर प्रदान भएको छ। आफ्ना छोराछोरीलाई नियमित विद्यालयमा पढाउन पठाएका छन्। घरमा पाकेको तातो खाना खाएका छन्। श्रीमान् श्रीमतीको झैझगडा भएको छैन। अर्काको लहलहैमा नलागेर काम धन्दामा सबै लागेको देख्दा एक सहकारी बैंक जस्तै नेपाली हाते कागज उद्योगको स्थापनाले गाउँमा आशाको दियो बलेको छ। उत्पादन गरिएको नेपाल हाते कागज बेचेर मासिक एक लाख बराबरको आम्दानी हुन्छ। केही गाउँ पालिकामा बिक्री गर्छन् भने केही जिल्ला तथा अन्य जिल्ला र प्रदेशमा समेत बिक्री गर्ने गरेका छन्। नेपाली हाते कागज उद्योगबाट भविष्यमा राम्रै हुने वसन्तको अपेक्षा छ। गाउँपालिका अध्यक्ष मोहन केसीले पनि आगामी दिनमा गाउँपालिकाले मेसिन खरिद गरिदिने प्रतिबद्धता गरेको बताए।"
प्रथम रेसुंगा मेयरकप फुटबल प्रतियोगिता सुरु,"गुल्मी : प्रथम रेसुंगा मेयरकप फुटबल प्रतियोगिता सुरु भएको छ। रेसुंगा नगरपालिकाले सोमबारदेखि प्रतियोगिता सुरु गरेको हो। प्रतियोगितामा १२ टिमले सहभागिता जनाएका छन्। पहिलो दिनको खेलमा नगरपालिकाका वडा नम्बर १० र १२ का खेलाडी खेल्ने छन्। त्यस्तै सोही दिन वडा नम्बर ९ र १३ बीच खेल हुनेछ। खेल यही वैशाख २८ गतेसम्म चल्ने छ। प्रतियोगितामा विजेताले नगद ३५ हजार, मेडल र प्रमाणपत्र पाउने छन् भने उपविजेताले २५ हजार, मेडल र प्रमाणपत्र पाउने नगरपालिकाले जनाएको छ। प्रतियोगितामा १६ जना खेलाडी, १ जना कोच र १ जना अफिसियल सहित १८ जना एक समूहमा सहभागी हुनेछन्। नेपाली कांग्रेसका नेता एवं प्रतिनिधिसभा सदस्य डाचन्द्र भण्डारीले विश्व खेल र संगीतमा अगाडि बढेको बताए। प्रतियोगिताको उद्घाटन गर्दै नेता भण्डारीले खेलमा देशको समृद्धि र आर्थिक विकास रहेको बताए। उनले देश विदेशमा युवालाई जोड्ने माध्यम भनेकै खेल रहेको बताएका छन्। खेलकुदले मानव स्वास्थ्यका लागि महत्वपूर्ण भुमिका खेल्ने बताउँदै नेता भण्डारीले पछिल्लो समय नेपालमा निजी लगानीमा रंगशाला बनेकोमा खुसी व्यक्त गरे। एकातिर अहिले विदेशमा जाने युवाको एयरपोर्टमा लर्को देख्छौं,उनले भने अर्कोतिर खेललाई माया गर्नेको जमात उस्तै छ त्यसैले खेलको विस्तार र खेलाडीको संरक्षण गर्ने दायित्व राज्यको हो। स्थानीय तहमा हुने हरेक कार्यक्रममा युवालाई सहभागी बनाएर राष्ट्रिय खेलाडी उत्पादन गर्नेमा तीनै तहका सरकार लाग्नुपर्नेमा सांसद भण्डारीले जोड दिए। खेलाडीलाई हौसला प्रदान गर्न र नयाँ खेलाडी उत्पादन गर्न मेयर कप प्रभावकारी भएको उनले बताएका छन्। प्रतियोगिताले नयाँ खेलाडी उत्पादन तथा खेलको विकासमा थप टेवा पुग्ने रेसुंगा नगरपालिकाका नगरप्रमुख खिलध्वज पन्थीले बताए। मेयर कपले स्थानीय खेलाडी पहिचान गरी राष्ट्रिय खेलाडी उत्पादन गर्ने नगरपालिकाले लक्ष्य लिएको नगरप्रमुख पन्थीले जानकारी दिए। रेसुंगा मेयरकप फुटबल प्रतियोगितालाई निरन्तरता दिइने उनको भनाइ छ।"
आगलागीमा परी ओखलढुंगामा आमाछोराको मृत्यु,ओखलढुंगा : आगलागीमा परेर सिद्धिचरण नगरपालिका२ मा आमाछोराको मृत्यु भएको छ। खरबारीमा लागेको आगो निभाउने क्रममा जलेर सिद्धिचरण नगरपालिका१० स्थित ५५ वर्षीया पुन्यमाया धमला र उनका छोरा १६ वर्षीय छोरा कञ्चनको मृत्यु भएको प्रहरीले जनाएको छ। जिल्ला प्रहरी कार्यालयका प्रहरी निरीक्षक बालिष्टार सिंहका अनुसार खरबारीमा लागेको आगो काटेर राखेको खरको थुप्रो जोगाउने क्रममा जलेर मृत्यु भएको हो। स्थानीयले घटनाबारे खबर गरेपछि प्रहरी खटाइएको उनले बताए। घटनाबारे अनुसन्धान भइरहेको प्रहरीले जनाएको छ।
आफ्नै पाठ्यपुस्तक पढाउँदै जुगल,"सिन्धुपाल्चोक : सिन्धुपाल्चोकको जुगल गाउँपालिकाले स्थानीय पाठ्यपुस्तक तयार गरी पढाउन सुरु गरेको छ। गाउँपालिका भित्रका सबै विद्यालयमा हाम्रो जुगल नामक पाठ्यपुस्तक तयार गरी पढाउन सुरु गरिएको हो। गाउँपालिकाले पाठ्यक्रममा स्थानीय संस्कृति, भाषा, जनजीवन, इतिहास, भूगोल आदि विषय समेटेर पाठ्यपुस्तक तयार गरेको जनाएको छ। गाउँपालिकाभित्र रहेका विभिन्न पक्ष विद्यार्थीलाई जानकारी दिने उद्देश्यले पाठ्यक्रम सञ्चालनमा ल्याइएको गाउँपालिकाका अध्यक्ष रेशम स्याङबोले जानकारी दिए। शिक्षालाई जीवनसँग जोड्ने प्रयोजन र स्थानीय तहलाई शिक्षाप्रति जिम्मेवार बनाउने अभिप्रायले गाउँपालिकाको समग्र जनजीवनका बारेमा अवगत गराउन पाठ्यपुस्तक तयार गरी लागू गरेका छौँ, उनले भने। राष्ट्रिय पाठ्यक्रम प्रारुपले स्थानीय तहलाई कक्षा १ देखि ८ सम्मका लागि स्थानीय पाठ्यक्रम विकास गर्न सक्ने अधिकार प्रदान गरेको छ। स्थानीय पाठ्यक्रमले आधारभूत तहका विद्यार्थीलाई आफू जन्मेको बसेको परिवेशबारे जानकारी दिन सहज हुने अध्यक्ष रेशम स्याङबोको भनाइ छ। स्थानीय तहका सांस्कृतिक, ऐतिहासिक र आर्थिक विशेषता समेतको जगेर्ना गर्ने लक्ष्य राखिएको उनले बताए। स्थानीय पाठ्यक्रम लागू भएपछि गाउँपालिका भित्रका विशेषतासहितको अध्ययन र अनुसन्धान गर्न सजिलो भएको छ, छायाँमा परेका विषयवस्तुलाई संरक्षण गर्न सहज हुने छ, अध्यक्ष रेशम स्याङबो भने। गाउँपालिकाभित्र रहेका ४० सामुदायिक विद्यालयले पाठ्यपुस्तक अध्यापन गराइरहेका शिक्षा अधिकृत प्रदीप पराजुलीले जानकारी दिए।"
ललितपुरमा भएको आगलागीमा घाइते भएका दुई बालिकाको मृत्यु,ललितपुर : ललितपुरको ग्वार्कोस्थित एक टहरामा भएको आगलागीबाट घाइते भएका दुई जना बालिकाको मृत्यु भएको छ। उपचारको क्रममा उनीहरूको मृत्यु भएको ललितपुर प्रहरी प्रमुख एसएसपी शेखर खनालले जानकारी दिए। उनका अनुसार आगलागीबाट घाइते भएकी ८ वर्षीया प्रिया गिरी र ३ वर्षीया एलिसा गिरीको मृत्यु भएको हो। आगलागीबाट एकै परिवारका ५ जना घाइते भएका हुन्। आगलागीबाट ३५ वर्षीय सञ्जय गिरी र उनकी पत्नी ३२ वर्षीया रुपा गिरी गम्भीर घाइते भएका छन्। उनीहरूको किस्ट अस्पतालको आइसीयुमा उपचार भइरहेको छ। अर्का घाइते १५ वर्षीय नित गिरीको अवस्था भने सामान्य रहेको प्रहरीले जानकारी दिएको छ।
विद्यालयमा कम्प्युटर प्रयोगशाला,"बेनी : म्याग्दीको अन्नपूर्ण गाउँपालिका५ मा रहेको शिख नमुना आवासीय माध्यमिक विद्यालयमा प्रयोगशाला स्थापना भएको छ। कक्षा ११ र १२ मा सञ्चालन गर्न लागिएको कम्प्युटर विज्ञान विषयको पठनपाठनका लागि शिख घर भई हाल बेलायतमा बसोबास गर्ने दानबहादुर गर्बुजाको संयोजनमा जुटाइएको १३ लाख रुपैयाँ सहयोगबाट कम्प्युटर प्रयोगशाला स्थापना गरिएको हो। विद्यालयका प्रअ केदार कार्कीले प्रवासीले सहयोग जुटाएर २० थान डेक्सटप कम्प्युटर सहयोग गरेका बताए। ग्रामीण क्षेत्रको विद्यालयमा प्रविधिमैत्री आधुनिक शिक्षा प्रदान गर्ने उद्देश्यले कम्प्युटर विज्ञान विषयको पठनपाठन सञ्चालनको तयारी गरेका छौं, उनले भने विदेशमा रहनुभएका विद्यालयका पूर्व विद्यार्थी, अभिभावक र शुभचिन्तकहरुले २० थान डेक्सटप कम्प्युटर खरिद गर्नका लागि १३ लाख रुपैयाँ जुटाउनु भएको थियो। कक्षा १२ सम्मको पठनपाठन हुने विद्यालयले गण्डकी प्रदेश सरकारको सहयोगमा आवासीय (छात्रावास) सञ्चालन गरेको छ। हाल ३० जना विद्यार्थीले छात्रावासको सुविधा लिएका छन्। प्रदेश सरकारले प्रति विद्यार्थी दैनिक ६५ रुपैयाँका का दरले आवासीय विद्यार्थीलाई सहयोग गर्छ। अपुग रकम दाताहरुको सहयोगमा जुटाइएको विद्यालय व्यवस्थापन समितिका अध्यक्ष बागबिर पाइजाले बताए। यसैबीच विद्यालयका पुर्व शिक्षक बेलबहादुर तिलिजाले बुवा बिराज तिलिजा र आमा हरिकला तिलिजाका नाममा छात्रावासका विद्यार्थीको भोजन सामग्रीका लागि २ लाख रुपैयाँ नगद उपलब्ध गराएका छन्। हाल बेलायत निवासी स्वातका जगबहादुर पुर्जाले भोजनका लागि ११ हजार रुपैयाँ सहयोग गरेका छन्। विद्यालयमा १६० जनाभन्दा बढी विद्यार्थीहरु छन्।"
आगलागीका कारण एकै वडाका १३ हजार सुन्तला र कफीका बोट जले,"स्याङ्जा : आगलागीका कारण एकै वडाका १३ हजार सुन्तला र कफीका बोट जलेको छ। ६ दिनअघि खेतमा झारपात जलाउने क्रममा सल्केको आगोले स्याङ्जाको एउटै वडाका झण्डै ८ हजार सुन्तलाका बोट र ५ हजार कफीका बोट लगायतमा क्षति पुगेको छ। सुन्तला खेतीको पकेट क्षेत्रमा भएको सो वडामा आगजनीले सुन्तला, कफी लगायतका फलफूल गरी अहिले सवा करोड मूल्य बराबरको क्षति पुगेको बताइएको छ। गएको बुधवार दिउँसो लागेको आगलागीले पुतलीबजार नगरपालिका११ स्थित करेण्डाँडा आसपासमा रहेका ४ हजार ९७७ वटा सुन्तला फल्दै गरेका र २ हजार ६७४ वटा हुर्कँदो अवस्थाका बिरुवा जलेका छन्। कफीका पनि ठूला र सानागरी ५ हजार बोट जलेको सोही वडा कार्यालयले जनाएको छ। यसैगरी तेजपात २५० बोट, सीताके च्याउ २५० मुडा, भूककटहर २ सय वटा, लिचि ४ बोट, आप ५ बोट र अलैची एकसय ५० बोट जलेका वडाध्यक्ष मनोज पौडेलले जानकारी दिए। एउटै वडाका झण्डै २२ हेक्टर क्षेत्रफलमा लगाइएको सुन्तला जलेको प्रधानमन्त्री कृषि आधुनिकीकरण सुन्तला सुपरजोन परियोजना कार्यालयका प्राविधिक प्रमुख इन्द्र सुवेदीले बताए। भर्खरै ससाना फल लाग्दै गरेका सुन्तलाका बोटमै आगो लागेपछि सुकेका छन्। यसवर्ष सुन्तलाबाट सोही वडामा ९८ लाख ९३ हजार भन्दा बढीको क्षति पुगेको सुन्तला सुपरजोन प्रमुख माधव लम्सालको भनाइ छ। यसवर्षको कफीमा ५ लाख बराबर, सीताके च्याउमा २ लाख ५० हजार, अलैंची एक लाख ५० हजार, लिची ४० हजार, आप १५ हजार, भुइँकटहर १५ हजार लगायत अन्य फलफूल तथा तरकारीमा लाखौं मूल्य बराबरको क्षति पुगेको वडा कार्यालयले जनाएको छ।"
"मादक पदार्थ सेवन गरेकालाई सम्झाउँद कुटिए प्रहरी, ३ जन पक्राउ","स्याङ्जा : प्रहरीमाथि कुटपिट गर्ने ३ जना पक्राउ परेका छन्। वालिङ नगरपालिका१३ थुमपोखरास्थित प्रहरी चौकीका सहायक निरीक्षक मनोजकुमार सिंहलाई कुटपिट गर्ने ३ जना प्रक्राउ परेका हुन्। पक्राउ पर्नेमा २८ वर्षीय रविन गुरुङ, २४ वर्षीय काजी गुरुङ र २४ वर्षीय सुदीप गुरुङ छन्। कुटपिटबाट प्रहरी सिंह घाइते भएका छन्। उनको गण्डकी मेडिकल कलेज पोखरामा उपचार भइरहेको प्रहरी नायव उपरीक्षक इन्द्रबहादुर रानाले जानकारी दिए। बायाँटारीस्थित झोलुङ्गे बजारमा मादक पदार्थ सेवन गरी झगडा गरेको युवालाई सम्झाई बुझाई गर्ने क्रममा उनीहरूले प्रहरीलाई नै कुटपिट गरेका थिए।"
गुल्मी अस्पतालको अत्याधुनिक भवन निर्माणमा ढिलाइ,"गुल्मी : गुल्मी अस्पतालको भवन निर्माणको काममा ढिलाइ भएको छ। अस्पतालको अत्याधुनिक भवन निर्माण कार्य थालिएको ३ वर्ष बितिसक्न लाग्दा समेत कामले गति लिन सकेको छैन। ठेकेदार कम्पनीले गरेको ढिलासुस्तीका कारण अस्पताल प्रशासन पुरानै भवनबाट नागरिकलाई सेवा प्रवाह गर्न बाध्य छ। पछिल्लो समय सेवाग्राहीको आवश्यकता अनुसार डायलासिस, थेरापी,अर्थो लगायतका केही स्वास्थ्य सेवा थपिएका छन्। तर अस्पतालमा बिरामीको चाप दैनिक बढ्दै जान थालेपछि यतिबेला भौतिक संरचनाको अभाव देखिएको छ। जिल्लाको सदरमुकाम तम्घासस्थित यस अस्पतालमा उपचारका लागि गुल्मी, अर्घाखाँची, प्युठान, बाग्लुङ लगायत आसपासका जिल्लाका नागरिक आउने गर्दछन्। निर्माण कम्पनीले गरेको ढिलासुस्तीका कारण गुल्मी अस्पतालले पुरानै साँघुरो भवनबाट नागरिकलाई सेवा प्रवाह गर्दै आएको गुल्मी अस्पताल विकास समितिका अध्यक्ष गोपालप्रसाद पाण्डेले जानकारी दिए।अस्पतालमा विशेषज्ञ डाक्टर सहितका केही स्वास्थ्य सेवा थपिएका छन् तर,निर्माण कम्पनीले भवन निर्माणको काममा ढिलाइ गरिदिँदा अस्पतालले नागरिकलाई सरल र सहज रुपमा सेवा दिन सकिरहेको छैन, उनले भने,गुल्मी अस्पताल २०७१ सालमा १५ बाट ५० शय्यामा स्तरवृद्धि भए पनि भौतिक संरचनाको अभावमा हालसम्म पूर्ण रुपमा कार्यान्वयनमा आउन सकेको छैन। निर्माण कम्पनीले कम जनशक्ति प्रयोग गरेका कारण भवन निर्माणमा ढिलाइ भएको अस्पतालले जनाएको छ। यतिबेला गुल्मी अस्पतालको नयाँ भवन ५ तलाको निर्माण भइरहेको छ। वर्षौंदेखि ठूलो र सुविधा सम्पन्न अस्पतालबाट विशेषज्ञ सहितको सेवा लिने नागरिकको चाहाना भए पनि त्यो हालसम्म पूरा हुन सकेको छैन। स्वच्छन्दबानियाँ जेभी हेटौंडा मकवानपुरले २०८० साल असार १७ गते काम सक्ने गरी २०७८ साल असार १८ गते सम्झौता गरेको थियो। उक्त निर्माण कम्पनीले २५ करोड ९५ लाख ६४ हजार २ सय ३ रुपैयाँमा भवन निर्माणको जिम्मा लिएको थियो। तर, काम सम्पन्न गर्ने सम्झौता समय सकिए पनि हालसम्म अस्पताल भवन निर्माणको काम सकिएको छैन। समयमै काम नसकिएपछि ठेकेदार कम्पनीले २०८० पुस १७ गतेसम्मका लागि म्याद थप गरेको थियो। तर, थपेको म्यादको समयमा पनि भवन निर्माणको कार्य सम्पन्न भएको छैन। भवनको हालसम्म ६७ प्रतिशत भौतिक प्रगति र ५५ प्रतिशत वित्तीय प्रगति भएको निर्माण कम्पनीले जनाएको छ। भवन निर्माणमा आवश्यक निर्माण सामग्री भए पनि पर्याप्त कामदार फिल्डमा नहुँदा भवनको काममा ढिलाइ भएको निर्माण कम्पनीका इन्जिनियर सागर दुलालले बताए। पछिल्लो समय अस्पतालमा दैनिक ४० देखि ५० जना कामदार परिचालन गरेका निर्माणको कार्यलाई तीव्र गतिमा अगाडि बढाएर छिटो निर्माणको काम सम्पन्न गर्ने इन्जिनियर दुलालको भनाइ छ। अब बाँकी भवनको काम ६ महिनामै सकिने उनले बताए। भवन निर्माणका लागि पटक पटक ताकेता गर्दा पनि विभिन्न बहाना बनाएर काममा ढिलाइ गरेको पाइएको छ। समयमै भवन निर्माणको काम सम्पन्न नहुँदा एकातिर अस्पतालले सहज रुपमा सेवा प्रवाह गर्न सकेको छैन भने अर्कोतिर सेवाग्राही सेवाका लागि सास्ती खेप्न बाध्य छन्। हाल अस्पतालले बिरामीको चाप धेरै हुने गरेकाले बिहान ९ बजेबाटै ओपीडी सेवा दिँदै आएको छ।"
गर्मी छल्न नरपानी जाने कि ?,"अर्घाखाँची : नरपानी डाँडा चिसो हावा र पानीले प्रशिद्ध छ । यहाँबाट धेरै हिमाल देख्न पाइन्छ । मनमोहक दृश्यहरू देख्न पाइने हुँदा नेपाल तथा भारतबाट यहाँ धेरै पर्यटक आउने गर्छन् । पछिल्लो समय यहाँ भारत तथा नेपालका तराईका जिल्लाबाट आउने पर्यटकको संख्या पनि वृद्धि भएको छ । गर्मी छल्न अहिले तराईका जिल्ला तथा भारतका उत्तर प्रदेश,विहार विभिन्न क्षेत्रबाट मानिसहरू आउने गरेका छन् । तातो क्षेत्रबाट यस स्थानमा आएपछि चिसो हावा र चिसो पानीका साथै चिसो वातावरणमा रम्न पाउदा घुम्न आउने पर्यटकहरू पनि प्रफुल्लित हुने गरेका छन् । नेपालका कपिलवस्तु, रुपन्देही, दांग,नवलपरासी, बाँके,नवलपुरबाट गर्मी छल्न आउनेहरूको भीड लाग्ने गरेको छ। पहाडको मनोरम दृश्यले भरिपूर्ण नरपानी प्रमुख पिकनिक स्थलको रुपमा विकसित हुँदै गएको छ । गत वर्षदेखि दैनिक रुपमा १० देखि ५० वटा समूहहरु आउने गर्दछन् । शनिबारको दिन यहाँ झन्डैं ५० देखि एक सय समूह आउने गरेको वडा अध्यक्ष श्रीधर महत्राले बताए । महेन्द्र राजमार्गको कपिलवस्तु गोरुसिंगेबाट ५० किलोमिटरको दुरीमा नरपानी पर्छ । गोरुसिंगे सनिधखर्क सडकमा पर्ने यस क्षेत्रमा पछिल्लो समय भारतीय पर्यटकहरू बढि आउने गरेका छन् । सुपा देउरालीमा धार्मिक विश्वासका साथ पाठा,पाठी चढाउन आउने र देउरालीमा चढाएका पाठा,पाठीहरु लिएर नरपानीमा वनभोज खाने गर्दछन् । यहाँ वरिपरि हरियाली डाँडा छ । बीचमा समथर भूभाग पनि रहेको छ । भविष्यमा पनि यस क्षेत्रमा पर्यटन विकासले फड्को मार्नेमा विश्वास लिइएको सन्धिखर्क नगरपालिकाका प्रमुह प्रशासकीय अधिकृत खुमलाल भुसालले बताएका छन् । सुपा देउरालीको दर्शन गरेपछि मनले चिताएको पुग्ने धार्मिक विश्वास छ । कडा चट्टानका बीच निर्माण भएको सडक र त्यही सडकको छेउमा मन्दिर छ । कुनै अप्ठ्यारो समस्या आएको बेलामा सुपा देउरालीलाई भाक्कल गरे समस्या टर्ने विश्वास छ । विगतका वर्षहरूमा दैनिक दुई सयदेखि एक हजार जनाले दर्शन तथा पूजा आजा गर्ने गरेकोमा अहिले आएर दैनिक पाँच सयदेखि तीन हजार जनासम्मले दर्शन गर्ने गरेको सुपा देउराली मन्दिर संरक्षण समितका सचिव हरि खनालले बताए । मन्दिर दर्शन गर्न अर्घाखाँची,कपिलवस्तु,दाङ्ग,प्युठान,गुल्मी,रुपन्देहीबाट पर्यटक आउने गर्छन् । भारतको उत्तर प्रदेश,विहारबाट समेत पर्यटक सुपा देउरालीको दर्शन गर्न आउने गरेका छन् । यो नेपालकै प्रसिद्ध मन्दिर बन्दै गएको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताएक छन् । मन्दिर जान केवुलकार र साहसिक पदमार्ग बनाउन सके यहाँ पर्यटनबाट राम्रो आम्दानी लिन सकिन्छ ।"
५० केजी गाँजासहित भारतीय नागरिक पक्राउ,महोत्तरी : ५० किलो गाँजासहित भारतीय नागरिक पक्राउ परेका छन्। पक्राउ पर्नेमा भारत विहार सितामढी जिल्ला पनौरा ग्राम पञ्चायतका ४५ वर्षीय सैयद अन्सारी रहेको छ। अन्सारीले चलाई रहेको एम एच ४३ ए वी ५६६ नम्बरको कारभित्र गाँजा ओसारपसार भइरहेको भन्ने गोप्य सूचनाका आधारमा प्रहरीले खानतलासी गर्दा ५० केजी गाँजा बरामद भएको हो। जिल्ला प्रहरी कार्यालय महोत्तरीले दिएको जानकारी अनुसार मधेश प्रदेश प्रहरी कार्यालय जनकपुर र इलाका प्रहरी कार्यालय बर्दिवासबाट खटिएको प्रहरी टोलीले कारसहित अन्सारीलाई नियन्त्रणमा लिएको हो। औरही नगरपालिका९ टिमकियास्थित बर्दिवासजलेश्वर सडक खण्डमा सो भारतीय नम्बर प्लेटको कारलाई चेक जाँच गर्दा कारको पछाडिको डिक्कीमा २ पोका र चालक बस्ने सिटको पछाडि फ्लस बटन बनाई ८ वटा पोकामा ५ केजीका दरले पोका बनाई सो सामग्री बरामद भएको महोत्तरीका प्रहरी प्रबक्ता डीएसपी सन्तुलाल जयसवालले जानकारी दिएका छन्। प्रहरीले सो सेतो रंगको कारलाई रोक्नासाथ कारका चालक अन्सारी कारको ढोका खोली कारको साँचो बाहिर खेतमा फाली भागेका थिए। पछि प्रहरीले लखेटी सय मिटर पर खेतबारीबाट नियन्त्रणमा लिई उनको शरीर र उक्त कारलाई कानुन सहमत तरिकाले चेकजाँच गरेको प्रहरी प्रवक्ता डीएसपी जयसवालले जानकारी दिएका छन्। पक्राउ परेका अन्सारीलाई लागुऔषध मुद्दा शीर्षकमा मुद्दा दर्ता गरी सम्मानित महोत्तरी जिल्ला अदालतबाट दिन ५ म्याद थप गरी आवश्यक अनुसन्धान कार्य भइरहेको जिल्ला प्रहरी कार्यालय महोत्तरीले जनाएको छ।
पेस्तोल देखाएर जनकपुरबाट दिउँसै ८० लाख रुपैयाँ लुटियो,जनकपुरधाम : जनकपुरबाट दिउँसै ८० लाख रुपैयाँ लुटिएको छ। जनकपुरधामस्थित हिमालयन बैंकबाट ८० लाख रुपैयाँ लिएर धनुषाधामतर्फ जाँदै गरेको बेलामा जनकपुरधाम उपमहानगरपालिका १९ थुमौना पोखरीको डिलमा रकम लुटिएको हो। शुभ बचत तथा ऋण सहकारी संस्था धनुषाधामका कर्मचारी वीरेन्द्र महतोले बैंकबाट झिकेर लगिएको रकम लुटिएको बताइएको छ। दिउँसो १२:४० बजे महतो मोटरसाइकलमा जाँदै गरेको समयमा तीन जनाको समूहमा आएको हतियारधारी समूहले पेस्तोल देखाएर लुटेर लगेको हो। घटना बारेमा जिल्ला प्रहरी कार्यालय धनुषाका प्रहरी उपरिक्षकसहितको टोली घटनास्थल पुगेको छ। घटना सम्बन्धमा थप छानविन भइरहेको रकमको यकिन भइनसकेको धनुषाका प्रहरी नायव उपरिक्षक रञ्जन अवाले जानकारी दिए।
'आगलागी नियन्त्रणका लागि सिम्रिक एयर तयार छ',"काठमाडौं : हरेक दिनजसो डढेलो लागेको समाचार आइरहेको छ। हाल: देशमा ५२ जिल्ला र ५ सयभन्दा बढी स्थानमा आगलागी भइरहेको छ। त्यसबाट ५० जनाले मृत्यवरण गर्नुपरेको छ भने १४० भन्दा बढी घाइते छन्। आगलागीबाट १ हजारभन्दा बढी घर पूर्णरूपमा नष्ट भएको सरकारी तथ्यांकले देखाएको छ। जंगलको आगलागी अप्ठ्यारो र नियन्त्रण गर्न गाह्रो हुन्छ। नेपालमा डढेलो वा आगलागी अधिकांश मानवीय कारणले हुने गरेको छ। नेपालमा वर्षेनि सरदर ३ हजार ९८ ठाउँमा डढेलो लाग्दा करिब १ लाख हेक्टर जंगल मासिने गरेको बताइन्छ। सरकारले यसमा खासै सम्बोधन गर्न नसकिरहेको अवस्था निजी हेलिकोप्टर कम्पनी सिम्रिक एयर ढडेलो नियन्त्रणमा सहयोग गर्ने प्रतिवद्धता जनाएको छ। विगत पाँच वर्ष अगाडि आगलागी तथा डढेलो व्यवस्थापनमा सिम्रिक एयरले काम गर्दै आइरहेको छ। सन् २००१ बाट हेलिकोप्टर क्षेत्रमा अग्रेणी भूमिका खेल्दै आइरहेको छ। सन् २०१३ सम्म मुलुक द्वन्द्वमा फसेको बेला उद्दार, राहत सामग्री वितरण तथा खाद्यन्न ढुवानीमा सीमित रहेको सिम्रिकले सन् २०१३ बाट पर्यटन क्षेत्रमा काम सुरु गरेको हो। यो पनि पढ्नुस् : जहाँ आगो लाग्छ, त्यहाँ सिम्रिक पुग्छ सिम्रिक एयरले सन् २०१६ मा नै आगलागी नियन्त्रणका बम्बी बकेट भित्र्याएको थियो। त्यसपछि कम्पनीले प्रशिक्षण, परीक्षण गरी राखिएको थियो। यसको पहिलो प्रयोग सन् २०२० मा पहिलो पटक पाथीभरा र तपश्चात शिवपुरी राष्ट्रिय निकुञ्ज, तनहुँ सोलुखुम्बुलगायतका क्षेत्रमा भएको आगलागीलाई व्यवस्थापन तथा नियन्त्रण गरेको थियो। यसै सन्दर्भमा सिम्रिक एयरले आगालागी नियन्त्रण र हवाई प्रतिकार्य विषयक कार्यक्रम आयोजना गरेको थियो। कार्यक्रममा राष्ट्रिय निकुञ्जका पूर्व महानिर्देशक फणिन्द्रराज खरेलले हवाइमाध्यमबाट पानी हालेर आगो निभाउने काम नेपालको भौगोलिक बनावटमा प्रभावकारी भएको बताए। तीन तहको सरकारले यसमा काम गर्न जरुरी रहेको उनको भनाइ छ। यो पनि पढ्नुस् : डढेलो निभाउन सघाउने सिम्रिक एयरको प्रतिबद्धता त्यस्तै पत्रकार भीम खरेलले मुलुक दनदन बलिइरहेको अवस्थामा सरकार मुखदर्शकमात्र भइरहेको बताए। सरकारको दायित्वमा निजी कम्पनीले लिएको पहल सहनीय भएको बताए। आगलागी नियन्त्रणमा सरकारले स्थानीय निकायमा फोकल प्वाइन्टको व्यवस्था गर्नुपर्ने उनको धारणा थियो। कार्यक्रममा आगलागी नियन्त्रण विशेषज्ञ किशोर भट्टराईले कार्यपत्र प्रस्तुत गर्दै आगलागी नियन्त्रणमा नेपालले लगानी गर्नुपर्ने बताए। नेपालको जस्तो भौगोलिक बनावट भएको ठाउँमा दमकल, मानिस पुग्न नसक्ने भन्दै भट्टराईले हवाइबाट आगलागी नियन्त्रण गर्न बम्बी बकेट फलदायी हुने बताए। जंगल आगलागीका लागि व्यक्तिगत सामग्रीमा हेल्मेट, पन्जा, रिफलेक्टर ज्याकेट, पानीको बोत्तल, ब्याग, बुट वा अन्य सुरक्षित जुत्ता र शरीर पूरै ढाकिने कपडा पनि नेपालमा नभएको उनले बताए। यो पनि पढ्नुस् : सुर्के खोलाबाट पानी ल्याएर सिम्रिक हेलिकोप्टरले निभायो नाक्चुङ वनको आगो हेलिकोप्टरमा डोरीबाट बकेट झुन्डाएर आगो लागेको स्थानमा माथिबाट पानी हाल्ने काममा बम्बी बकेटको प्रयोग गरिन्छ। यो पद्धति जापानबाट भित्रिएको हो। १ हजार लिटर पानी डढेलोग्रस्त क्षेत्रमा उचाईबाट फाल्दा अग्नि नियन्त्रण प्रभावकारी हुन्छ। यो पद्धति विश्वभरि नै सुरक्षित एवं प्रभावकारी रहँदै आएको छ। आगलागी नियन्त्रणमा हेलिकोप्टरको प्रयोग बढ्दो गएको भन्दै भिरपाखा, साँघुरो ठाउँमा जान, वातावरणीय तथा मानवीय क्षति हुन नदिन पनि बम्बी बकेट उपयोगी हुने कम्पनीका कार्यकारी निर्देशक एवं पाइलट सिद्धार्थ गुरुङ बताउँछन्। देख्दा महँगो भए पनि सुरक्षाका दृष्टिकोणले हेलिकोप्टरबाट आगो नियन्त्रण उपयोगी भएको पछिल्ला उदाहरणले पनि देखाएको कार्यकारी निर्देशक गुरुङको भनाइ छ। यो पनि पढ्नुस् : दमौली आगलागी : आगो नियन्त्रणमा यसरी जुटिरहेको छ सिम्रिकको हेलिकोप्टर (तस्बिरसहित) कार्यक्रममा सिम्रिक एयरका महाप्रबन्धक मुरलीधर जोशीले हेलिकोप्टरबाट आगो निभाउने नेपालमा सिम्रिकमात्र भएको भन्दै सरकारको निर्देशन पाए कम्पनी अघि बढ्नसक्ने बताए। हामीलाई आगलागी नियन्त्रणका लागि समन्वय र सम्पर्क हुनसके नियन्त्रण प्रभावकारी र सुरक्षित हुनेमा विश्वस्त छौं, उनले भने। सिम्रिकले आगालागी नियन्त्रणका लागि जिल्ला विपत व्यवस्थापनको कार्यालय वा स्थानीय निकायले हेलिकोप्टर कप्पनीलाई खबर गर्ने, हेलिकोप्टर कम्पनीलाई खबर गर्दा आगलागी भएको देशान्तरको मध्यान्तर निश्चित गरी कम्पनीलाई जानकारी गराउनुसाथै नजिकैको ताल तलैया नदीको पानी निर्धारण गरेर हेलिकोप्टर कम्पनीलाई जानकारी गराउने र एक जना व्यक्तिले फोकल व्यक्तिको रूपमा रहने भनेको छ। यो पनि पढ्नुस् : बाढी पहिरो क्षेत्रमा उद्धारका लागि सक्रिय सिम्रिक एयर त्यस्तै ताल तलैया नजिकै रहेको खण्डमा १५२० किलोमिटर वरिपरिको दूरीमा रहेको खण्डमा पनि हेलिकोप्टरबाट आगलागी नियन्त्रण गर्न सम्भव हुन्छ। त्योभन्दा बाहिर रहेको खण्डमा अन्य वैकल्पिक स्रोतहरु पनि जुटाउँदै गर्ने भनेको छ। आगलागी र त्यसबाट धनजन तथा पर्यावरणमा हुने क्षति कम्पनीको मात्र प्रयासले कम हुने र केही हदसम्म क्षति न्युनीकरण, वन, वन्यजन्तु, पर्यावरण तथा जनधनको रक्षा गर्नसक्ने बताएको छ। यो पनि पढ्नुस् : सिम्रिकको हेलिकोप्टरबाट पानी खसालेर यसरी गरियो शिवपुरीको आगो नियन्त्रणको प्रयास (फोटो फिचर) के हो बम्बी बकेट हेलिकोप्टरमा डोरीबाट बकेट झुन्डाएर आगो लागेको स्थानमा माथिबाट पानी हाल्ने काममा बम्बी बकेटको प्रयोग गरिन्छ। यो पद्धति जापानबाट भित्रिएको हो। यस पद्धतिमा बम्बी बकेटमार्फत नजिकैको ताल तलैया अथवा नदीबाट बकेट पानीमा डुबाई पानी भरिन्छ। सो बकेट, लाइन अथवा डोरीमार्फत हेलिकोप्टरमा जोडिएको हुन्छ। पानी हाल्नका लागि बकेटको ओपनिङ हेलिकोप्टरभित्रै पाइलटले गर्छन्। १ हजार लिटर पानी डढेलोग्रस्त क्षेत्रमा उचाईबाट फाल्दा अग्नि नियन्त्रण प्रभावकारी हुन्छ। यो पद्धति विश्वभरि नै सुरक्षित एवं प्रभावकारी रहँदै आएको छ।"
मालपोतका सुब्बा ३० हजार घुससहित पक्राउ,कपिलवस्तु : अख्तियार दुरुपयोग अनुसन्धानको टोलीले मालपोत कार्यालय कपिलवस्तुका नायब सुब्बालाई ३० हजार नगद घुस सहित पक्राउ गरेको छ। कार्यालयका नायब सुब्बा नरहरी खनाललाई अख्तियारको टोलीले जग्गा नामसारी गर्न सहजीकरण गरिदिने भन्दै सेवाग्राहीबाट नगद ३० हजार रुपैयाँ घुस लिँदालिँदै पक्राउ गरेको हो। तौलिहवास्थित मालपोत कार्यालय नजिकै रहेको उनको कोठाबाट उनलाई पक्राउ गरिएको हो। अख्तियार टोलीले अन्य कागजी प्रक्रियाको काम अघि बढाइरहेका छन्।
मुस्ताङका च्याङग्राको भुवा परीक्षण,"म्याग्दी : मुस्ताङका कृषकले पालेका च्याङग्राको भुवा (पश्मिना बनाउने कच्चा पदार्थ)को गुणस्तर परीक्षण गरिएको छ। अन्तर्राष्ट्रिय व्यापार केन्द्रले अन्तर्राष्ट्रिय पश्मिना विशेषज्ञ, कृषि अनुसन्धान परिषद्अन्तर्गतको नेपाल पशु प्रजनन तथा आनुवांशिक अनुसन्धान केन्द्र, नेपाल पश्मिना संघ र च्याङग्रा पश्मिना किसान संघको समन्वयमा नेपालमै पहिलो पटक भुवाको परीक्षण गरेको हो। एक वर्षअघि मुस्ताङमा संकलन गरेर मङ्गोलियामा रहेको अन्तर्राष्ट्रिय प्रयोगशालामा पठाइएको भुवाको गुणस्तर परीक्षणसम्बन्धी प्रतिवेदन केही दिनअघि प्राप्त भएको नेपाल पश्मिना उद्योग संघका उपाध्यक्ष धनप्रसाद लामिछानेले जानकारी दिए। विज्ञहरूको टोली मुस्ताङमा आएर भुवाको नमुना संकलन गरी परीक्षणका लागि प्रयोगशालामा लैजानु भएको थियो, उनले भने मुस्ताङका च्याङग्राको भुवाको गुणस्तर पश्मिनाको कच्चा पदार्थको रुपमा प्रयोग गर्न उपयुक्त रहेको प्रतिवेदन प्राप्त भएको छ। परीक्षणपछि नेपालमा पश्मिनाको कच्चा पदार्थको भुवाको स्रोत रहेको अन्तर्राष्ट्रिय स्तरमा सन्देश प्रवाह भएको, च्याङग्रापालन बिस्तार र पश्मिना उद्योगको सम्भावना बढेको लामिछानेले बताए। लोमान्थाङ, लोघेकर दामोदरकुण्ड, बारागुङ मुक्तिक्षेत्र र घरपझोङ गाउँपालिकाबाट च्याङग्रा भुवाको आठ सय वटा नमुना संकलन गरी परीक्षणका लागि लगिएको थियो। चार वटै पालिकाका एक सय ६० किसानहरूले पालेका पाँचपाँच वटा फरकफरक, भूगोल, तौल, रङ र उमेर समूहका च्याङग्राको शरीरबाट भुवा निकालिको थियो। संकलित नमूनालाई पश्मिनाको मोटाई र लम्बाइ मापन गर्ने अन्तर्राष्ट्रिय मान्यताप्राप्त प्रयोगशाला तथा नेपाल गुणस्तर तथा नाप तौल विभागमा व्यावसायिक गुणस्तर परीक्षणका लागि पठाइएको अन्तर्राष्ट्रिय व्यापार केन्द्रका परामर्शदाता सिचन श्रेष्ठले बताए। प्राप्त प्रतिवेदनले च्याङग्राको नश्ल सुधार, गोठको संरचनालाई व्यवस्थित र आधुनिक बनाउन तथा भुवा निकाल्न आधुनिक काँइयोको प्रयोग गर्न कृषकहरूलाई सुझाव दिएको छ। प्रतिवेदनको सुझाव कार्यान्वयनका लागि कार्ययोजना बनाउन कृषक र स्थानीय तहका जनप्रतिनिधिसँग छलफल शुरु गरिएको पश्मिना उद्योगी संघले जनाएको छ। लोघेकर दामोदरकुण्ड गाउँपालिकाका अध्यक्ष राजु विष्टले च्याङ्गापालनबाट कृषकहरूलाई मासुमा बिक्री र पश्मिनाका लागि भुवा उत्पादन गरेर दोहोरो लाभ लिने सम्भावना रहेको बताए। च्याङग्रापालनलाई थप व्यावसायिक, आधुनिकीकरण र संख्या वृद्धि गर्न पहल गरेको अध्यक्ष बिष्टले बताए। प्राकृतिक रुपमा विरलै उत्पादन हुने च्याङग्राको भुवाबाट मात्रै प्रत्येक वर्ष सानो परिमाणमा उत्पादन गरिने पश्मिनाको व्यावसायिक माग बढ्दो छ। राम्रो गुणस्तरको च्याङ्ग्रा पश्मिनाका लागि आकर्षक मूल्य तिर्न नेपाली खरिदकर्ता तयार भएकाले च्याङ्ग्रापालक कृषकहरूले राम्रो आम्दानी गर्न सक्ने सम्भावना छ। नेपालबाट विदेश निर्यात हुने प्रमुख वस्तु पस्मिना बनाउन च्याङग्राको भुवा प्रशोधन गराएर बनाएको धागो कच्चा पदार्थको रुपमा प्रयोग हुन्छ। नेपाल पश्मिना उद्योग संघका अनुसार नेपालबाट वार्षिक रु तीन अर्बको पस्मिना निर्यात हुन्छ भने वार्षिक एक सय ९५ टन पस्मिना बनाउन आवश्यक भुवाको धागो आयात हुन्छ। आयात घटाउन मुस्ताङ, मनाङ, डोल्पा, मुगु, हुम्लालगायत जिल्लाका कृषकबाट पछिल्लो दुई वर्षयता च्याङ्ग्राको भुवा खरिद गर्न थालिएको पश्मिना उद्योगी भिम शेरचनले बताए। बजारको सुनिश्चितता नभएकाले मुस्ताङका कृषकले यसअघि ऊन निकाल्ने गरेका थिएनन्। शरीरबाटै झरेर खेर जाने गरेको थियो। ३० प्रतिशतको हाराहारीमा ऊन निकाले पनि बजार नपाउने समस्या थियो। नेपाल फाइवर प्रोसेसिङ उद्योगले लोमान्थाङमा भुवा संकलन र काठमाडौंमा प्रशोधन केन्द्र स्थापना गरेको छ। वैशाखजेठ महिनामा च्याङग्राको शरीरबाट भुवा निकाल्ने याम हो। भुवा निकाल्ने सीप र नयाँ प्रविधि हस्तान्तरणका साथै तालिम प्रदान गरिएको छ। च्याङग्राको भुवा पस्मिनाका लागि क श्रेणीको कच्चा पदार्थ हो। भेडा र चौरीको तुलनामा च्याङग्राको भुवालाई गुणस्तरीय मानिएको छ। मुस्ताङको मुक्तिनाथ, कागबेनी, छुसाङ, जोमसोम, चैले, घमी, चराङ, लोमान्थाङलगायतका ठाउँका कृषकहरूले व्यावसायिक च्याङ्ग्रापालन गरेका छन्। भेटेरीनरी अस्पताल तथा पशु सेवा विज्ञ केन्द्र मुस्ताङका अनुसार यी स्थानमा ५२ हजार च्याङग्रा पालिएको छ। रासस"
जिल्लामा रहेका सहकारीको अवस्था सार्वजनिक गर्न कांग्रेस माग,"तानसेन : देशव्यापी रुपमा सहकारी ठगीका घटनाहरू बढिरहेको समयमा नेपाली कांग्रेस पाल्पाले जिल्लाका सहकारीको अवस्था तत्काल सार्वजनिक गर्न माग गरेको छ। जिल्ला कार्यसमितिले विभिन्न ८ वटा विषयवस्तुमा प्रमुख जिल्ला अधिकारीलाई ध्यानाकर्षण गराएको छ। सभापति हिमालदत्त श्रेष्ठसहित कार्यसमिति सहितको टोलीले प्रमुख जिल्ला अधिकारी आनन्द काफ्लेलाई ध्यानाकर्षण पत्र बुझाउँदै पाल्पाको सहकारीहरूबाट सर्वसाधारणहरूको रकम अपचलन भएको हुन सक्ने भएकाले तत्काल सहकारीको अवस्था सार्वजनिक गर्न माग गरेको हो। पाल्पाका सहकारीले के कस्ता क्षेत्रमा लगानी गर्दै आएका छन्। जिल्ला बाहिर लगानीको अवस्था के छ? जनताको बचत जोखिममा छ की छैन। सहकारीको नीति नियम अनुसार सहकारी सञ्चालन भएका छन् की छैनन् ? लगायतका विषयमा अनुगमन गरी जनता माझ सार्वजनिक गर्न पार्टीले माग गरेको छ। जिल्ला भित्र भइरहेको आगलागीका घटनाहरू तत्काल नियन्त्रणको अभियान सञ्चालन गर्नुपर्ने, आगलागी घटनामा संलग्नहरूलाई खोजबिन गरी कारबाही गर्नुपर्ने, लामो खडेरीका कारण कृषकहरूमा परेको समस्याको बारेमा सहजीकरण गर्नुपर्ने, कालीगण्डकी करिडोरमा अवैध रुपमा पशु चौपायाहरूको आयत निर्यात भएकोले रोक्नु पर्ने विषयमा ध्यानाकर्षण गराएको सभापति श्रेष्ठले बताए। स्वास्थ्य विमा कार्यक्रमलाई प्रभावकारी रुपमा सञ्चालनका लागी जिल्ला अस्पताल पाल्पालाई व्यवस्थित तथा सेवा सुविधा सम्पन्न बनाउनुपर्ने, विभिन्न राजमार्गहरूमा भएका ठूला ठूला सडक खाल्टाखुल्टी पुरी सहज रुपमा यातायात सञ्चालनका लागी जिम्मेवार कार्यालय लाई झक्झकाउनुपर्ने, जिल्ला भित्रका खानीहरूको अनुगमन गरी बिनाअनुमति सञ्चालन भए कारवाहीको दायरामा ल्याउनुपर्ने, जिल्लाभित्र भएका सार्वजनिक जग्गाको अवस्थाका बारेमा ध्यानाकर्षण गराएको हो।"
सेनवंशी राजाले प्रयोग गरेको तोप संरक्षणको पर्खाइमा,"तनहुँ : तनहुँको व्यास नगरपालिका११ स्थित ऐतिहासिक तनहुँसुर दरबारमा रहेको तोप संरक्षणको अभावमा जीर्ण बन्न थालेको छ। दरबार परिसरमा रहेको उक्त तोप संरक्षणको पर्खाइमा रहेको छ। सत्रौँ शताब्दीमा सेनवंशीय राजाले प्रयोग गरेको उक्त तोपको संरक्षण गर्नुपर्ने स्थानीय मदन आलेले बताए। उनले भने, प्राचीन अवस्थादेखि नै तोप जीर्ण अवस्थामा रहेको छ। यसको संरक्षण गर्नु अत्यावश्यक भइसकेको छ। ऐतिहासिक सम्पदालाई जोगाउनुपर्नेमा जोड दिँदै आलेले सत्रौँ शताब्दीमा नै यसको प्रयोग भएको उल्लेख गरे। उनले भने, इतिहासको संरक्षण र सम्बर्द्धन गर्नुपर्छ। यस्ता वस्तुको संरक्षण गरेर यहाँ घुम्न आउने पर्यटकलाई र भावी पुस्तालाई यसबारे जानकारी गराउनुपर्छ। तनहुँसुर घुम्न आउने पर्यटकले तोपलाई उचाल्ने, पछार्ने, पल्टाउने काम गर्न नहुने आलेले बताए। उनले भने, तस्बिर खिच्ने क्रममा तोपलाई चलाउने, पल्टाउने काम गरिदिन भएन। स्थानीय सरकारले यसको संरक्षणको पहल गर्नुपर्छ। यसले आन्तरिक तथा बाह्य पर्यटन प्रवर्द्धनमा टेवा पुर्याउनेछ। उक्त तोपमा केही दिन अगाडि क्षति पुगेको थियो। तोप तोडफोड भएको जस्तो अवस्थामा भेटिएको वडाध्यक्ष दलबहादुर दुराले जानकारी दिए। उनले भने, तोपलाई हल्लाउने, चलाउने गरेर क्षति पुगेको स्थानीयवासीबाट जानकारी पाएको छौँ। तोपलाई सुरक्षित राख्नका लागि परिसर आसपासमा तारबार गर्नुपर्ने स्थानीयले माग गरिरहेका वडाध्यक्ष दुराले बताए। तत्कालका लागि बजेट अभाव रहेको भन्दै यस विषयमा सरोकारवाला निकायसँग छलफल गरिने उनले बताए। तनहुँसुर सेनवंशीय राजाले राज्य सञ्चालन गरेको ठाउँ हो। तनहुँ जिल्लाको नाम तनहुँसुरबाट अपभ्रंश भएर रहेको भन्ने किंवदन्ती छ। पाल्पाका राजा मणिमुकुन्द सेनले आफ्ना जेठा छोरा भृङ्गीसेनलाई सन् १६१० मा तनहुँमा राज्य सञ्चालन गर्न पठाएको र उनी पछिका आठ सेनवंशी राजाले दुई सय ३० वर्ष तनहुँसुरबाट राज्य सञ्चालन गरेको इतिहास रहेको छ। तनहुँसुर दरबारका अवशेष, राजपरिवारले प्रयोग गरेका किल्ला र गढीहरू, धारा, तोप तथा अन्य हातहतियार, बारुदीखाना, राजाले न्याय निसाफ तथा कचहरी सञ्चालन गर्ने गद्दीचौतारा, साउने कुवा, कुँडापानी, बाइससिँढी चौतारी, ढुङ्गेसाँगु, फूलपाती ढुङ्गा, रानीपोखरी, धर्मशाला, रानीबगैंचा, भगवतीपानी मन्दिर यहाँका पर्यटकीय सम्पदा हुन्। सन् १६७५ तिरका पाल्पाका शक्तिशाली राजा मुकुन्दसेनले तनहुँसुरलाई आफ्नो राज्यमा मिलाएका थिए। राजा मुकुन्दसेनको मृत्युपरोणान्त तनहुँ प्रदेशका प्रशासक छोरा भृङ्गीसेनले तनहुँलाई स्वतन्त्र राज्य घोषणा गरेका थिए। भृङ्गीसेनका छोरा हम्बिर सेन र धर्मांगद सेनबीच तनहुँ राज्यको उत्तराधिकारी को हुने भन्ने विषयमा विवादसमेत भएको जानकारहरू बताउँछन्। तनहुँसुरमा हालैमात्र खड्ग कालिका मन्दिरको पुनर्निर्माण सम्पन्न भएको छ। पुरातत्व विभागको आर्थिक सहयोगमा विसं २०७८ चैतदेखि पुनर्निर्माण सुरु भएको ऐतिहासिक महत्वको खड्ग कालिका मन्दिरको काम सकिएर उद्घाटन गरिसकिएको छ। यहाँ रहेको दरबारको विसं २०७६ मा पुरातत्व विभागले उत्खनन् गरेको थियो। सोही दरबारको नजिकै रहेको खड्गदेवी मन्दिरको पुनर्निर्माण गरिएको हो। केही समय अगाडिसम्म ओझेलमा रहेको तनहुँसुर अहिले पर्यटकीयस्थलका रुपमा विकास हुन थालेको स्थानीय सञ्जय श्रेष्ठले बताए। उनका अनुसार यहाँ सामुदायिक घरबास सञ्चालनमा आएको छ। ऐतिहासिक, धार्मिक, सांस्कृतिक, पुरातात्त्विक एवं प्राकृतिक सम्पदा तथा जैविक विविधताको संरक्षण गर्दै तनहुँसुर भ्रमण गर्न आउने आन्तरिक एवं बाह्य पर्यटकका लागि खाना तथा आवासको सहज व्यवस्थापन देवस्थल सामुदायिक घरबास सञ्चालनमा आएको छ। विकास र व्यापारको खोजीमा तनहुँसुरका नेवार समुदाय दमौली, चितवन, पोखरा, काठमाडौंलगायतका ठाउँमा बसाइँ सरेर गएका थिए। तनहुँसुरबाट हिमशृङ्खला, महाभारत पर्वत शृङ्खला, कलेस्तीफाट, चुँदीफाट, गोरखा तथा कास्की जिल्लाका विभिन्न स्थान अवलोकन गर्न सकिन्छ।"
"एलओडी फेरि बन्यो उत्कृष्ट क्लब, ५०औं स्थानमा",काठमाडौं : ठमेलस्थित एलओडी क्लब (नाइट क्लब) फेरि विश्वकै उत्कृष्ट क्लबमध्ये ५०औं स्थानमा परेको छ। केही समयअघि क्लब 'डिजे म्याग टप १००' को नोमिनेसनमा परेको थियो। युकेस्थित डिजे म्यागले छनौट गर्ने सन् २०२३ का लागि सय उत्कृष्ट क्लब क्याम्पियनमा एलओडी ५०औं स्थानमा परेको हो। यसअघि क्लब ४९ र ५२ औं स्थानमा परेको थियो। म्यागमा विश्वभरका सय उत्कृष्ट डिजे क्लबको सहभागी रहने गर्छ। डिजे म्यागले हरेक वर्ष विभिन्न मुलुकमा रहेका उत्कृष्ट क्लबहरूको छनौट गर्ने गर्छ। टप १०० क्लबको सूचीमा पर्न एलओडीले केही समयअघि भोट गर्न अपील गरेको थियो। यसअघि सन् २०२२ का लागि 'एलओडी' सय क्लबले ५२औं स्थानमा प्रवेश पाएको थियो। यस पटक पनि एलओडी डीजे म्याग टप १०० को छनौट भएर ५० औं स्थानमा पर्न सफल भएको क्लबका अध्यक्ष रूदीप बल्ल श्रेष्ठले जानकारी दिए। उनका अनुसार क्याम्पीयनमा पाँच सय क्लब सहभागी भएका थिए। केही दिनअघि विश्वका उत्कृष्ट क्लबहरूको श्रेणी स्थान सार्वजनिक गरिएको हो। सय वटा उत्कृष्ट सय क्लबको सयौंभित्र छनौटमा पर्दा क्लब व्यवसायीहरूले पनि राष्ट्रको नाम चिनाउन सक्ने श्रेष्ठको भनाइ छ। एलओडी उत्कृष्ट क्लबको सूचीमा पर्दा विश्वरभरका क्लब पारखीले नेपालको नाम थाहा पाउने उनको विश्वास छ। काठमाडौं आउने एलओडी क्लब खोजी गर्नेको पनि संख्या बढिरहेको उनले बताए। क्लबलाई उत्कृष्ट स्थानमा पार्न सबै जनाको साथ र सहयोग रहेको उनले बताए। रात्रिकालीन जीवनका पारखीहरू तथा विदेशी पर्यटकहरूलाई यस क्लबले झनै आकर्षण गर्न सक्ने श्रेष्ठको भनाइ छ। सरकारले पछिल्लो समय ठमेललाई २४ घण्टा खुला गर्ने अनुमति दिएको छ। ठमेलका व्यवसायी पनि उत्साहित छन्। एलओडी क्लब आन्तरिक तथा बाह्य पर्यटकको आकर्षण बन्दै गएको छ।
स्याङ्जामा १८०८ हेक्टरमा आगजनी,"स्याङ्जा : बिरुवा गाउँपालिका ७ कुमेरदुङका ७४ वर्षीया रामसरी गुरुङको आगोमा जलेर मृत्यु भयो। यही वैशाख ६ गते दिउँसो लागेको आगो निभाउने क्रममा आगोमा जलेर घटनास्थलमै उनको ज्यान गयो। कोदोको बीउ राख्न बारिमा सुकेका झारपात, पतिंगर जलाउने क्रममा आगो सल्केर जंगलसम्म पुगेपछि सोही आगो निभाउने क्रममा जलेर उनको मृत्यु भएको प्रहरीको भनाइ छ। पुतलीबजार नगरपालिका ११ करेन्डाँडामा लागेको आगलागीका कारण गीता जिटी गम्भीर घाइते भएकी छन्। उनको घर, पसललगायत घरपालुवा जनावरसमेत जलेर मरेका छन्। उनको काठमाडौंंस्थित एक अस्पतालमा उपचार भइरहेको छ। आगलागीका कारण यही १९ गते करेन्डाँडा आसपासका ३५ हेक्टर क्षेत्रफल जमिनमा आगजनी भएको छ। सुन्तलाको पकेट वडा रहेकाले त्यहाँँका हजारौं सुन्तलाका बिरुवा जलेर नष्ट भएका छन्। खेतबारीमा सुकेका पातपतिंगर (झारपात) जलाउने क्रममा आगजनी भएको र जंगल हुँदै बस्तीसम्म आगलागी भएर करोडौं मूल्य बराबरको धनजनको क्षति भएको स्थानीयको भनाइ छ। यसैगरी, पुतलीबजार नगरपालिका १ गैरीबजारमा कुँडो पकाउने क्रममा आगो अनियन्त्रित भइ गोठ पूर्णरूपमा जलेको छ। घर नजिकै रहेको २ तले घरमा समेत आगजनी भएको छ। आगोका कारण मानवीय क्षति नभए पनि धनजनमा ठूलो क्षति पुगेको छ। यसवर्ष स्याङ्जामा अत्यधिक आगलागीका घटना भएका छन्। अघिकांश घटना कुँडो पकाउँदा र खेतबारीमा सुकेका झारपात (पातपतिंगर) जलाउने क्रममा भएका छन्। आगलागीका कारण एक जनाको ज्यान गएको छ। चार जना घाइते छन्। करेन्डाँडाकी ४० वर्षीया गीता जिटी, कालीगण्डकी गाउँपालिका ५ का ५९ वर्षीया राधिका न्यौपाने र छोरी नाता पर्ने रिमा न्यौपाने, पुतलीबजार नगरपालिका १३ का ७२ वर्षीय डासी कोइराला आगो निभाउने क्रममा घाइते भएका हुन्। खेतबारीमा रहेका झाँडी तथा पातपतिंगरहरूमा आगो लगाउँदा त्यहीँबाट फैलिएर अधिकांश आगलागी भएका छन्। आगलागीकै कारण स्याङ्जाका डेढ दर्जन घर र त्योभन्दा बढी गोठ जलेका छन्। आगलागीका कारण भैसी, कुखुरा, मौरीसहितका घार, कुखुराका खोर, खानेपानीका पाईप, वनजंगल तथा हजारौंका संख्यामा सुन्तलाका बिरुवा जल्नुका साथै एउटा गोरुसमेत हराएको प्रहरी नायव उपरीक्षक इन्द्रबहादुर रानाले जानकारी दिए। आगलागीका कारण यसवर्ष स्याङ्जाका १ सय १३ स्थानका १ हजार ८ सय ८ हेक्टर क्षेत्रफलमा आगजनी भएको बन अधिकृत अमरबहादुर पराजुलीले जानकारी दिए।"
गाँजासहित ४ जना पक्राउ,"विराटनगर : लागूऔषध गाजासहित प्रहरीले मोरङको सुन्दरहरैँचाबाट ४ जनालाई पक्राउ गरेको छ। घरबाट गाँजा बिक्री गर्ने, खरिद गर्ने र गाँजा सप्लाई गर्नेहरु पक्राउ परेका हुन्। पक्राउ परेकाहरुबाट साढे २ किलो गाँजा पनि बरामद भएको प्रहरीले जनाएको छ। पक्राउ पर्नेमा सुन्दरहरैँचा नगरपालिका७ डाँडा गाउँका ६३ वर्षीय देव चौधरी, ३८ वर्षीय दुर्गाप्रसाद फुयाँल, मोरङको केराबारी गाउँपालिका४ का ३१ वर्षीय सुविन राई र केराबारी४ का १९ वर्षीय अनिसम बस्नेत रहेका छन्। मोरङ प्रहरीका प्रवक्ता डीएसपी ज्ञानेन्द्रबहादुर बस्नेतका अनुसार इलाका प्रहरी कार्यालय बेलबारीबाट खटिएको टोलीले चारै जनालाई पक्राउ गरेको हो। चौधरीको घरबाट गाँजा किनबेच हुने गरेको सूचना आएपछि नियन्त्रणमा लिन बेलबारीका इन्सपेक्टर तेजबहादुर दाहालले आइतबार राति ९:३० बजेतिर टोली परिचालन गरेका थिए। वरिष्ठ सइ (प्रहरी वरिष्ठ नायव निरीक्षक)को नेतृत्वमा खटिएको टोलीले चौधरी र फुयाँललाई सुरुमा पक्राउ गरेको हो। डीएसपी बस्नेतका अनुसार प्रहरी पुग्दा चौधरीको घरमा गाँजा किनबेच हुँदै थियो। चौधरीले फुयाँललाई गाँजा बेच्दै गरेको अवस्थामा दुवै जनालाई पक्राउ गरिएको उनले बताए। त्यसपछि घर खानतलासी गर्दा ५ सय ग्राम (आधा किलोग्राम) गाँजा बरामद भएको जानकारी बस्नेतले दिए। उनका अनुसार चौधरीले घरमै राखेर गाँजा बिक्री गर्ने गरेको खुलेको छ। सोधपुछ गर्दा प्रदेश १०२०५३ प ९०३१ नम्बरको मोटरसाइकलमार्फत चौधरीको घरमा गाँजा सप्लाई गरेको खुल्यो। चेक पोइन्ट खडा गरेर सवारीसाधन चेकजाँच गर्न थालेको प्रहरी उक्त मोटरसाइकललाई पनि नियन्त्रणमा लिन सफल भयो। मोटरसाइकललाई नियन्त्रणमा लिएर चेकजाँच गर्दा चालक राई र पछाडि सवार बस्नेत पक्राउ परे। डीएसपी बस्नेतका अनुसार बस्नेतले पछाडि बोकेको झोला खानलतासी गर्दा २ किलोग्राम गाँजा बरामद भयो। मोटरसाइकल प्रयोग गरेर राई र बस्नेतले विभिन्न स्थानमा गाँजा सप्लाई गर्ने गरेको प्रहरीको प्रारम्भिक अनुसन्धानबाट खुलेको छ। साढे २ किलो गाँजासहित पक्राउ परेका चारै जनालाई बेलबारी प्रहरीको हिरासतमा राखेर थप अनुसन्धान अघि बढाएको छ।"
चोरले एक तोला सुन निलेपछि,"पाँचथर : पाँचथरमा चोरी गर्न गएका एक व्यक्तिले एक तोला सुन निलेको पाइएको छ । चोरी गर्न गएका फिदिम नगरपालिका१ का २८ वर्षीय सुरेन्द्र योङ्याले एक तोला सुन निलेका हुन् । उक्त सुन निलेको ३६ घण्टापछि दिसाबाट बाहिर निकालिएको जिल्ला प्रहरी कार्यालय पाँचथरले जनाएको छ । जिल्ला प्रहरी कार्यालयका सूचना अधिकारी सुमित कुशवाहाका अनुसार योङ्या गत चैत २८ गते योङ्या फिदिम२ की विष्णुकुमारी तामाङको घरमा चोरी गर्न पसेका थिए । परिवारका सदस्यले योङ्याले सुनका गरगहना भएको स्टिलको दराजबाट सामग्री निकाल्दै गरेको देखेपछि प्रहरीलाई खबर गरेका थिए । तत्कालै पुगेको प्रहरी टोलीले उनलाई नियन्त्रणमा लिएको थियो । यस क्रममा योङ्याको साथबाट रु १५ हजार नगद बरामद गरिएको थियो । तामाङका गरगहनामध्ये एक तोलाको सुन फेला परेन । चोरी गर्न गएका योङ्याले उक्त सुन निलेको आशंकापछि जिल्ला अस्पताल फिदिममा एक्सरे गरिएको थियो । एक्सरे गर्दा योङ्याको पेटमा धातु देखिएको थियो । निलेको करिब ३६ घण्टापछि दिसाबाट उक्त सुन निकालिएको थियो, सूचना अधिकारी कुशवाहाले भने । उक्त सुन प्रहरीले फिदिमकै सुनचाँदी पसलमा परीक्षण गराएको थियो । गत चैत २८ गते भएको उक्त घटनापछि चोरीसम्बन्धी सबै अनुसन्धान पूरा गरी जिल्ला प्रहरी कार्यालय पाँचथरले योङ्याविरुद्ध जिल्ला अदालत पाँचथरमा मुद्दा दायर गरेको थियो । जिल्ला अदालतले गत वैशाख २३ गते प्रतिवादी योङ्यालाई रु एक लाख ५० हजार धरौटीमा रिहा गर्ने आदेश दिएको थियो । तर धरौटी रकम जम्मा गर्न नसपछि उनलाई पुर्पक्षका लागि जिल्ला कारागार पाँचथरमा थुनामा पठाइएको सूचना अधिकारी कुशवाहाले बताए।  रासस"
मनास्लु पर्यटन पदमार्गमा फोरजी सेवा विस्तारको कार्य तीव्र,"गोरखा : पर्यटकको आकर्षणमा पर्दै गएको मनास्लु पर्यटकीय पदमार्गलाई प्राथमिकतामा राखेर नेपाल टेलिकमले फोरजी सेवा विस्तार कार्य तीब्र पारेको छ । यसअघि राम्रोसंग मोबाइल पनि नचल्ने उत्तरी गोरखाको ल्हो, सामागाउँ, साम्दोमा फोरजी सेवा विस्तार गर्न लागेको जनाएको छ । गण्डकी प्रदेशकै सबैभन्दा बिकट भनेर चिनिएको मनास्लु ट्रेकिङ रुटका क्षेत्रलाई प्राथमिकतामा राखेर फोरजी सेवा विस्तार गर्न सुरु गरिएको नेपाल टेलिकमको गण्डकी प्रदेश कार्यालयले जनाएको छ । चुमनुब्री ३, ४, ५ र ७ मा नेपाल टेलिकमको मोबाइल विभागले यसअघि नै फोरजी सेवा सञ्चालन गरिसकेको छ । सेवा विस्तार हुन बाँकी रहेको वडा नं१ को सामागाउँ, साम्दो र वडा नं २ को ल्हो, ल्ही, स्यो, स्याला क्षेत्रमा पहिलो पटक यो सेवा विस्तार हुन लागेको नेपाल टेलिकमका गण्डकी प्रदेश निर्देशनालयका सूचना अधिकारी प्रक्षेत थापाको भनाइ छ । गण्डकी प्रदेशको अल्लि बढि बिकट भनेको यही मनास्लु रुट हो । यो रुटको केही ठाउँमा अहिले पनि भिस्याटले काम चलाइएको छ । अब सबै ठाउँमा उच्च क्षमताको फोरजी सेवा सञ्चालन गरेर भिस्याटमुक्त गर्ने हाम्रो लक्ष्य हो, थापा भन्छन्,चुमनुब्री लाइनको मेनहब केरौँजा हो । केरौंजा टावरमा विद्युत डिस्टर्ब हुँदा पनि सेवा अवरुद्ध हुन नदिन केही दिनभित्रै सोलार प्रविधि जडान गर्दैछौँ । त्यसपछि हामीले सामागाउँ र साम्दोसम्म पुयाउने गरी स्योको डाँडामा टावर राख्नेछौँ । त्यसले सामागाउँ र साम्दोमा लिङ्कअप गर्नेछ । टावर नभएको साम्दोमा पनि टावर राख्नेछौँ । त्यसपछि सो रुटको मनाङको भिमथाङ, थोँचेमा पनि टावर राख्नेछौँ । यी सबै ठाउँमा एकैचोटी टावर राख्न काम सुरु गरिएको छ । चुम उपत्यकाका कतिपय ठाउँमा फोरजी सेवा नचलेकाले चुम्चेत पनि टावर राख्ने लक्ष्य रहेको उनले बताए । छुले र निलेमा सेवा भने अर्को चरणमा काम सुरु हुने थापाले बताए । सबै ठाउँको सर्वेक्षणको काम सम्पन्न भइसकेकाले छिट्टै टावर निर्माणको काम सम्पन्न हुने उनले बताए । नुब्री उपत्यकाका सबै कुना कन्दरामा फोरजी सञ्चालन भएपछि चुम उपत्यकाका सबै क्षेत्रलाई समेट्नेगरी सेवा विस्तार गर्न पहल भइरहेको गाउँपालिकाका अध्यक्ष निमा लामाले बताए । अधिकांश ठाउँमा फोरजी सेवाको पहुँच छ । तर, सबै क्षेत्रहरूलाई समेट्न सकेको छैन,उनले भने,चुम्चेत, छुले, निले लगायतका ठाउँमा अझै राम्रो सेवा छैन । ती ठाउँका लागि पनि पहल भइरहेको छ । यता गोरखा नेपाल टेलिकमको नमुना जिल्ला छनोट भएको छ । गण्डकी प्रदेश अन्तरगत कास्की र गोरखा टेलिकमको नमुना जिल्ला छनोट भएको नेपाल टेलिकम गोरखा शाखा प्रमुख सरोज अर्यालले बताए । नमुना जिल्ला अन्तरगत छनोट भएका छौँ,उनले भने,यो हुँदा जिल्लामा केन्द्रबाट टेलिकम सेवा बिस्तारका लागि धेरै बजेट बिनियोजन हुन्छ । जिल्लाको सबै क्षेत्रमा टेलिकम सेवा विस्तार गर्ने लक्ष्य समेत रहेको उनले जानकारी दिए ।"
