शीर्षक,विवरण
विस्फोटक पदार्थ पड्किँदा पाल्पामा एक जनाको मृत्यु,तानसेन : विस्फोटक पदार्थ पड्किँदा पाल्पामा एक जनाको मृत्यु भएको छ। तिनाउ गाउँपालिका२ दोभानमा विस्फोटक पदार्थ पड्किँदा सोही स्थानका २८ वर्षीय सुरज सोमैको मृत्यु भएको हो। सडकमा मदन सोमैको घर पछाडि आँगनमा सलाईको काटीबाट माछा मार्न विस्फोटक पदार्थ बनाउने क्रममा अचानक विस्फोटन हुँदा उनको मृत्यु भएको प्रहरीले जनाएको छ। विस्फोटक पदार्थ अचानक पड्किँदा घाइते भएका उनको उपचारका क्रममा बुटवल हस्पिटलमा मृत्यु भएको हो।
एचआइभी संक्रमण हुनबाट बचाउने प्रेप उपचार विधि पाल्पामा सुरु,"तानसेन : एचआइभी संक्रमित भई नसकेका तर सम्भावित जोखिममा भएका व्यक्तिहरूलाई भविष्यमा एचआइभी संक्रमण हुनबाट बचाउने सरल प्रेप उपचार विधि पाल्पामा सुरु भएको छ। नेपाल परिवार नियोजन संघ पाल्पाले यो सेवा सुरु गरेपछि ९ जनाले सेवा लिइरहेका छन्। दुई दर्जन बढी जोखिममा रहेका व्यक्तिहरूको पहिचानको काम भइरहेको छ। अहिले नेपालको सुनसरी र पाल्पाबाट मात्र प्रेप उपचार विधि सुरु भएको छ। मध्य नेपालको नारायणगढदेखि पश्चिमका सबै क्षेत्र, छिमेकी मुलुक भारत उत्तर प्रदेश र विहारसम्मका सम्भावित जोखिममा रहेका व्यक्तिहरूलाई लक्षित गरेर संघले सरल प्रेप उपचार विधि सुरु गरेको हो। एउटै घरपरिवारको श्रीमान र श्रीमती मध्ये एक जना एचआईभी संक्रमित भएको तर अर्का यौन साथी संक्रमित नभइ जोखिमको अवस्थामा रहेका व्यक्तिलाई विधि प्रभावकारी हुने संघ पाल्पाका प्रबन्धक सोवाकान्त न्यौपानेले बताए।"
भरत बोहोरा र दुर्गा सिंहलाई एआईजीमा बढुवा गर्ने सरकारको निर्णय,काठमाडौं : सरकारले नेपाल प्रहरीका प्रहरी नायव उपरीक्षक (डीआइजी) भरत बोहोरा र दुर्गा सिंहलाई अतिरिक्त महानिरीक्षक (एआईजी)मा बढुवा गरेको छ। शुक्रबार बसेको मन्त्रिपरिषद् बैठकले उनीहरूलाई एआइजीमा बढुवा गरेको हो। गृह मन्त्रालयको बढुवा सिफारिस समितिले उनीहरूलाई गत मंसिर २८ गते एआइजी पदमा बढुवाका लागि सिफारिस गरेको थियो।
भारतीय राजदूतले गरे नेपाली कूटनीतिज्ञ तथा अधिकारीहरूसँग अन्तर्क्रिया,"काठमाडौं : भारतीय विदेश मन्त्रालयको सुषमा स्वराज विदेश सेवा संस्थानमा प्रशिक्षण लिइएका २६ नेपाली कूटनीतिज्ञ तथा अधिकारीसँग भारतीय राजदूत नवीन श्रीवास्तवले अन्तर्क्रिया गरेका छन्। उनले भविष्यमा थप लक्षित र उपयोगी कोर्सहरूबारे योजना बनाउन भारतले कसरी सहयोग गर्न सक्छ भन्ने विषयमा उनीहरूसँग छलफल गरेका हुन्। नेपाल सरकारका १० प्रमुख मन्त्रालय र विभागका २६ जना नेपाली कूटनीतिज्ञ तथा अधिकारी सम्मिलित प्रतिनिधिमण्लले मंसिर ५ देखि १५ गतेसम्म भारतको भ्रमण गरेको थियो। परराष्ट्र मन्त्रालय, अर्थ मन्त्रालय, उद्योग, वाणिज्य तथा आपूर्ति मन्त्रालय, कानुन, न्याय तथा संसदीय मामिला मन्त्रालय, सङ्घीय मामिला तथा सामान्य प्रशासन मन्त्रालय, संस्कृति, पर्यटन तथा नागरिक उड्डयन मन्त्रालय, शहरी विकास मन्त्रालय, कृषि तथा पशुपन्छी विकास मन्त्रालय, भौतिक पूर्वाधार तथा यातायात मन्त्रालय र रेल विभागका प्रतिनिधिहरू भारतको विशेष प्रशिक्षणमा सहभागी भएका थिए। उक्त प्रशिक्षणले विश्वव्यापी भूराजनीतिक र भूआर्थिक विषय, आर्थिक कूटनीति (व्यापार, प्रतिभा, पर्यटन, कनेक्टिभिटी, र विकास साझेदारी), भारतनेपाल सम्बन्ध, हाम्रा साझा सांस्कृतिक सम्पदा, र डिजिटल पब्लिक इन्फास्ट्रक्चर र रेस्पोन्सिबल एआईसहित थुप्रै विषवस्तुलाई समेटेको भारतीय दूतावासले जनाएको छ। उक्त कार्यक्रममा राष्ट्रपति भवन, दक्षिणग्लोबल साउथ सेन्टर अफ एक्सिलेन्स, भारतको राष्ट्रीय आपदा प्रबन्धन प्राधिकरण र प्रधानमन्त्री संग्रहालयको स्थलगत भ्रमण पनि समावेश थिए। प्रशिक्षण कार्यक्रममा वाराणसी, सारनाथ र अयोध्याको सांस्कृतिक र पर्यटकीय भ्रमणहरू पनि समावेश थिए। कार्यक्रमको समापनमा सहभागीहरूले भारतका विदेश सचिवसँग अन्तरक्रियासमेत गरेका थिए। नेपाली कूटनीतिज्ञ तथा अधिकारीहरूका लागि पहिलो विशेष प्रशिक्षण कार्यक्रमले भारत र नेपालबीचको संस्थागत आदानप्रदानलाई सुदृढ गर्ने निरन्तर प्रतिबद्धतालाई झल्काउनुका साथै हाम्रो घनिष्ठ द्विपक्षीय सम्बन्धलाई दर्शाएको भारतीय दूतावासको भनाइ छ।"
विद्यार्थीसँग विदुरका जनप्रतिनिधि,"नुवाकोट : नुवाकोटको झण्डै चार दशक पुरानो विदुर नगरपालिकाले विद्यार्थीसँग जनप्रतिनिधि कार्यक्रम सञ्चालन गरेको छ। विद्यार्थीमाझ पुगेर जनप्रतिनिधिहरूले मनोसामाजिक अभियान सञ्चालन गरेका हुन्। आशा जगाऔँ : जीवन बचाऔँ भन्ने मूल नारासहित विदुर नपाको आयोजनामा नपाका विभिन्न विद्यालयमा मेयर, उपमेयर, वडाध्यक्ष, वडा सदस्य लगायतका जनप्रतिनिधि पुगेर अन्तरक्रिया तथा समस्याहरू सुनेका हुन्। विदुर नपाले सञ्चालन गरेको विद्यालयस्तरीय मनोसामाजिक समस्या समाधान तथा आत्महत्या रोकथाम सम्बन्धी कार्यक्रम विदुर नपा ५ लामिबगैंचास्थित चन्द्रज्योती माविमा सम्पन्न भएको छ। सो विद्यालयमा अध्ययनरत विद्यार्थीहरूलाई मेयर राजन श्रेष्ठ, उपमेयर प्रभा बोगटी, वडाध्यक्ष लीलानाथ न्यौपाने लगायतले विद्यार्थीहरूले तनावग्रस्त नभई शान्त रुपमा आफ्नो अध्ययन गर्नु पर्ने र घरायसी वातावरण पनि सोही अनुसार राख्न अभिभावकलाई सहयोग गर्नु पर्ने बताए। दुई दिनसम्म सञ्चालित उक्त कार्यक्रममा विद्यालय व्यवस्थापन समितिका अध्यक्ष छात्रराज डंगोल, प्रधानाध्यापक वासुदेव पनेरुसहित विद्यालयका शिक्षक, विद्यार्थी लगायतको सहभागिता रहेको थियो। उक्त कार्यक्रममार्फत विद्यार्थीहरूमा मनोसामाजिक समस्या समाधानको लागी महत्वपूर्ण योगदान पुग्ने विश्वास लिइएको शिक्षक राजकुमार गजुरेलको भनाइ छ। विदुर नपाले सो कार्यक्रम अन्य विद्यालयमा समेत गरिरहेको छ।"
भरुवा बन्दुक बरामद,भोजपुर : भोजपुरमा प्रहरीले भरुवा बन्दुक बरामद गरेको छ। आमचोक गाउँपालिका८ मगरमुखास्थित लिम्बुनी जंगलको गोरेटो बाटो छेउबाट एक थान भरुवा बन्दुक शुक्रबार बिहान प्रहरीले बरामद गरेको हो। अस्थायी प्रहरी चौकी दुम्मानाबाट खटिएको प्रहरीले बाटोको छेउमा लुकाई छिपाई राखेको उक्त बन्दुक फेला पारी बरामद गरेको हो। यस सम्बन्धमा प्रहरीले आवश्यक अनुसन्धान गरिरहेको छ।
मन्त्रीहरूको कार्यसम्पादनबाट प्रधानमन्त्री निरास,"काठमाडौं : प्रधानमन्त्री केपी शर्मा ओली मन्त्रीहरूको कार्यसम्पादनबाट निरास बनेका छन्। आफू प्रधानमन्त्री भएको ५ महिना वितिसक्दा पनि सरकारले जनतामा आशा पैदा गर्न नसकेको भन्दै प्रधानमन्त्री निरास बनेका हुन्। शुक्रबार बसेको मन्त्रिपरिषद् बैठकमा उनले मन्त्रीहरूसँग पनि उल्लेख्य र जनताका पक्षमा काम हुन नसकेको भन्दै असन्तुष्टि पोखेका छन्। अपवादबाहेक कुनै पनि मन्त्रालयले देखिनेगरी परिणाम दिन नसकेको प्रधानमन्त्रीको भनाइ छ। 'बैठकमा प्रधानमन्त्रीले सबै मन्त्रीहरूको कार्यसम्पादनप्रति असन्तुष्टि पोख्नुभयो। सरकार बनेको ५ महिना वितिसक्दा पनि जनताले महसुस गर्ने खालको काम नभएको उहाँले बताउनुभयो। जनतामा आशा जगाउने काम नहुँदा उहाँ निरास देखिनुहुन्थ्यो,' बैठकमा सहभागी एक मन्त्रीले अन्नपूर्णसँग भने। प्रधानमन्त्री ओलीले जनताले महसुस गर्नेगरी कार्यसम्पादन गर्न मन्त्रीहरूलाई निर्देशन दिएका छन्। उनले कर्मचारीहरूको कार्यशैलीप्रति पनि असन्तुष्ट पोखेको स्रोतले बताएको छ। प्रधानमन्त्री ओलीले मन्त्रीहरूको निस्क्रियता देखेर चिन्ता व्यक्त गरेका थिए। मन्त्री हेरफेरको विषय जोडतोडले उठिरहेका बेला प्रधानमन्त्री ओलीले मन्त्रीहरूको कार्यशैलीलाई लिएर गरेको आलोचना अर्थपूर्ण छ। उनले जनतामा सकारात्मक सोच पैदा हुनेगरी काम गर्न मन्त्रीहरूलाई निर्देशन दिएको ती मन्त्रीको भनाइ छ। 'सरकारको काम कारबाहीबाट जनतामा आशा जगाउन नसकेको उहाँ(प्रधानमन्त्री)को निष्कर्ष थियो,' ती मन्त्रीले भने। प्रधानमन्त्री ओली गत असार ३० गते प्रधानमन्त्रीमा नियुक्त भएका थिए। नेपाली कांग्रेससँगको सहकार्यमा ओली संविधान संशोधनलगायतका एजेन्डासहित प्रधानमन्त्री बनेका थिए। प्रधानमन्त्री भएपछि ओलीले सुशासनका सबालमा पनि अभिव्यक्ति दिँदै आएका छन्। उनले न आफू भ्रष्टाचार गर्छु, न अरुलाई गर्न दिन्छु भन्ने नारा नै विकसित गरेका छन्।"
अदालतको आदेशपछि रिहा भए दुर्गा प्रसाईं,काठमाडौं : मेडिकल व्यवसायी दुर्गा प्रसाईं रिहा भएका छन्। प्रहरी हिरासतमा रहेका प्रसाईंलाई सर्वोच्चको आदेशपछि रिहा गरिएको हो। न्यायाधीश नहकुल सुवेदी र शारङ्गा सुवेदीको संयुक्त इजलासले दोस्रो पटक दर्ता भएको बन्दी प्रत्यक्षीकरणको रिटमा प्रसाईंलाई रिहा गर्न आदेश दिइएको थियो। अदालतको आदेशपछि नेपाल प्रहरीको केन्द्रीय अनुसन्धान व्युरोबाट रिहा भएका प्रसाईँले आफू सदैव तस्करविरुद्धको लडाईं जारी रहने बताए। उनले आफूलाई अदालतले न्याय दिएको बताए। उनले अब आफ्नो राजनीतिक यात्रा सुरु भएको बताए। प्रधानमन्त्री केपी शर्मा ओलीविरुद्ध समेत भ्रम फैलाएको भन्दै प्रहरीले प्रसाईंलाई पक्राउ गरेको थियो। उक्त मुद्दामा अदालतले धरौटीमा रिहा गर्न आदेश दिए पनि प्रहरीले व्यापारीलाई धम्की दिएको आरोपमा अदालतबाट जारी भएको अर्को पक्राउ पुर्जीको आधारमा फेरि पक्राउ गरेको थियो।
अन्नपूर्णकर्मी कार्कीको नेतृत्वमा सिजमा नयाँ कार्यसमिति,"काठमाडौं : नेपाल पूर्वाधार पत्रकार समाज (सिज)ले अन्नपूर्णकर्मी सुनिता कार्कीको नेतृत्वमा नयाँ कार्यसमिति चयन गरेको छ। शुक्रबार सम्पन्न संस्थाको तेस्रो वार्षिक साधारणसभा तथा दोस्रो अधिवेशनले सर्वसम्मत नेतृत्व चयन गरेको हो। समाजको अध्यक्षमा सुनिता कार्की कोइराला निर्विरोध निर्वाचित भएकी हुन्। उपाध्यक्षमा विमल खतिवडा, सचिवमा दिनेश खड्का, सहसचिवमा प्रशन्न ढुंगाना, कोषाध्यक्षमा हिमा विश्वकर्मा निर्विरोध चुनिएका छन्। सदस्यहरूमा विष्णु राइगाईं, आशुतोष अर्याल, सर्मिला न्यौपाने, धना ढकाल, निर्दोष घोरसाइने र पवन तिमिल्सिना चयन भएका छन्।"
दक्ष जनशक्ति उत्पादन गर्न शहीद दशरथ चन्द विश्वविद्यालयको अवधारणा ल्याइएको हो : शिक्षामन्त्री,"काठमाडौं : शिक्षा विज्ञान तथा प्रविधिमन्त्री विद्या भट्टराईले सुदूरपश्चिम क्षेत्रमा दक्ष जनशक्ति उत्पादन गर्नका लागि शहीद दशरथ चन्द स्वास्थ्य विज्ञान विश्वविद्यालयको अवधारणा ल्याइएको बताएकी छन्। सिंहदरबारमा शुक्रबार बसेको प्रतिनिधिसभा अन्तर्गतको शिक्षा, स्वास्थ्य तथा सूचना प्रविधि समिति शहीद दशरथ चन्द स्वास्थ्य विज्ञान विश्वविद्यालय विधेयक, २०८० माथिको छलफलका क्रममा मन्त्री भट्टराईले सबै पूर्वाधार निर्माण गरेर सुदूरपश्चिम क्षेत्रमा दक्ष जनशक्ति उत्पादन गर्ने उदेश्यका साथ उक्त विश्वविद्यालयको अवधारणा ल्याइएको बताएकी हुन्। सुदूरपश्चिम क्षेत्रमा स्वास्थ्य सेवा प्रवाहलाई सबलीकरण गर्न सोही क्षेत्रबाट नै जनशक्ति उत्पादन गर्न सरकार तयार भएको उनले बताइन्। उक्त विश्वविद्यालयको ५५ वटा साना ठूला भौतिक पूर्वाधारमध्ये ५० वटा संरचना निर्माण सम्पन्न भइसकेको ५ वटा सम्पन्न हुन लागेको उनले बताइन्। मन्त्री भट्टराईले चिकित्सा शिक्षा ऐनअनुसार विश्वविद्यालय सञ्चालन गरिने बताइन्। बैठकमा समिति सदस्यहरूले शहीद दशरथ चन्द स्वास्थ्य विज्ञान विश्वविद्यालयलाई सहज रूपमा अघि बढाउनका लागि छिटोभन्दा छिटो विधेयकलाई अघि बढाउन सुझाव दिएका थिए।"
एडीबीले १ खर्ब ५ अर्ब ६१ करोड सहयोग गर्ने,"काठमाडौं : विभिन्न परियोजनाका लागि एसियाली विकास बैंक(एडीबी)ले एक खर्ब पाँच अर्ब ६१ करोड सहयोग गर्ने भएको छ । सिँचाइ आधुनिकीकरण अभिवृद्धि परियोजना, समावेशी विकास कार्यक्रम, काठमाडौं उपत्यका खानेपानी सुधार परियोजना र दक्षिण एसिया उपक्षेत्रीय आर्थिक सहयोग विद्युत प्रसारण र वितरण सुदृढीकरण परियोजनाका लागि एडीबीले ६ अर्ब ५२ करोड अनुदान र बाँकी रकम सहुलियतपूर्ण ऋण सहयोग गर्ने भएको हो । शुक्रबार अर्थ मन्त्रालयमा आयोजित कार्यक्रममा ऋण एवं अनुदान सहायतासम्बन्धी सम्झौतापत्रमा अर्थसचिव डा रामप्रसाद घिमिरे र एडिबीका देशीय निर्देशक आर्नो कोश्वाले हस्ताक्षर गरेका हुन्। सो क्रममा सचिव घिमिरेले नेपालको सामाजिक आर्थिक विकासमा एडीबीबाट प्राप्त सहयोग निकै महत्वपूर्ण रहेको उल्लेख गरे । उनले आयोजनालाई समयमै र प्रभावकारी रूपमा कार्यान्वयन गर्दै अपेक्षित नतिजा सुनिश्चित गर्न सम्बन्धीत निकायलाइ आग्रह गरे। एडीबीका देशीय निर्देशक आर्नो कोश्वाले नेपालको कृषि, प्राकृतिक स्रोत, ग्रामीण विकास, ऊर्जा, सार्वजनिक क्षेत्र व्यवस्थापन, खानेपानी, एवं सहरी पूर्वाधार निर्माणमा एडीबीको निरन्तर सहयोग हुने बताए।"
भलिबल खेलमा माउन्ट ओलिभलाई प्रथम स्थान,"काठमाडौं : जेम्स स्कुलको खेलमैदानमा जारी थन्डरबोल्ट्स कपअन्तर्गत यु१८ पुरुष समूहको शुक्रबारको भलिबल खेलमा माउन्ट ओलिभ स्कुलले प्रथमस्थान हात पारेको छ। त्यसैगरी नेपाल पुलिस स्कुल द्वितीय र फुल्चोकी मावि तृतीय भए। क्रिकेट खेलतर्फ १८ वर्षमुनि छात्रसमूहको समूह चरणमा एलआरआई स्कुलले जेम्स स्कुललाई ४ विकेटले, भीएस निकेतन स्कुलले टेक्सस इन्टरनेसनल कलेजलाई ५ रनले र भीएस निकेतन स्कुलले जेम्स स्कुललाई ३ विकेटले पराजित गर्यो। त्यसैगरी टेक्सस इन्टरनेसनल कलेजले एलआरआई र जेम्सलाई ४३ रनले पराजित गर्यो। बास्केटबल खेलतर्फ यु१८ छात्र र छात्रा दुवैको समूह चरणको खेल सकिएको छ। फुटबल खेलतर्फ १२ वर्षमुनि छात्र समूह अन्तर्गतको खेल पनि भएको थियो।"
सिराहाको सलहेशमाथि कठिन जित निकाल्दै चर्च ब्वाइज झापा कपको फाइनलमा,झापा : सिराहाको सलहेश युवा क्लबमाथि कठिन जित निकाल्दै चर्च ब्वाइज युनाइटेड काठमाडौं झापा कपको फाइनलमा प्रवेश गरेको छ। बिर्तामोडको डोमालाल राजवंशी रंगशालामा जारी प्रतियोगितामा शुक्रबार भएको पहिलो सेमिफाइनल खेलमा सिराहाको सलहेशमाथि १० को कठिन जित निकाल्दै चर्च ब्वाइज उपाधि नजिक पुगेको हो। चर्च ब्वाइजको जितमा विदेशी खेलाडीले गोल गरे। खेलको ८१ औँ मिनेटमा विदेशी खेलाडी अर्मन्डको गोलले चर्च ब्वाइज फाइनल प्रवेश गर्दै कम्तीमा ५ लाख रुपैयाँ पुरस्कार राशी सुरक्षित गरेको हो। सलहेशका दुई डिफेन्डरलाई बिट गर्दै अर्मन्डले दायाँ बार च्यापेर गरेको प्रहारले जाली चुमेको थियो। चर्च ब्वाइजले खेल अवधिभर सलहेशको दबाब झेलेको थियो। विपक्षी पोस्टमा आक्रमण गर्न नसके पनि खेलको अन्तिमतिर चर्च ब्वाइज लयमा फर्किएको थियो। सलहेशले खेल अवधिभर चर्च ब्वाइजलाई दबाबमा राखे पनि स्कोर भने निकाल्न सकेन। खेलको १२ औँ मिनेटमा सलहेशका अभि लामाले चर्च ब्वाइजका दुईजना डिफेन्डरलाई बिट गर्दै गरेको प्रहार सफल हुन सकेन। खेलको ५२ औँ मिनेटमा प्रदीप लामाको प्रहार चर्च ब्वाइजका गोलरक्षक क्रिशल मोक्तानले पञ्च गरेर बचाए। ६९ औँ मिनेटमा अभि लामाको दोस्रो प्रहार विफल हुँदा सलहेश सेमिफाइनलबाटै घर फर्किएको छ। खेलको प्लेयर अफ द म्याच विजयी टिम चर्च ब्वाइजका गोलकर्ता अर्मन्ड भए। उनले नगद १० हजार रुपैयाँ पुरस्कार पाए। शनिबारको अन्तिम सेमिफाइनल खेल राष्ट्रिय जागृति क्लब सुनसरी र एनआरटी क्लब काठमाडौँबीच हुनेछ। प्रतियोगिताको विजेताले नगद १० लाख तथा उपविजेताले नगद ५ लाख पुरस्कार पाउने आयोजक झापा ११ फुटबल क्लबका अध्यक्ष जलकुमार गुरुङले जानकारी दिए।
दुर्गा प्रसाईंलाई रिहा गर्न सर्वोच्चको आदेश,काठमाडौं : सर्वोच्च अदालतले मेडिकल व्यवसायी दुर्गा प्रसाईंलाई रिहा गर्न आदेश दिएको छ। साइबर अपराध कसूरमा पक्राउ परेका प्रसाईंलाई शुक्रबार सर्वोच्च अदालतले रिहा गर्न आदेश दिएको हो। बन्दी प्रत्यक्षीकरणको रिटमा न्यायाधीशद्वय नहकुल सुवेदी र शारङ्गा सुवेदीको संयुक्त इजलासले उनलाई रिहा गर्न आदेश दिएको हो। प्रहरीले साइबर अपराधको कसूरमा उनलाई भक्तपुरस्थित निवासबाट पक्राउ गरेको थियो।
एनसेल पीआरबीटी सेवाले एनपीएलमा उत्साह थप्दै,"काठमाडौं : नेपाल प्रिमियर लिग (एनपीएल)को फाइनल भोलि हुन गइरहेको छ। यसले क्रिकेटप्रेमीहरूको उत्साहलाई उत्कर्षमा पुर्याएको छ। यो माहोललाई अझ रोमाञ्चक बनाउन एनसेलले आफ्ना ग्राहकहरूलाई आफूलाई मनपर्ने टिमलाई समर्थन गर्न कल टोन राख्न सकिने सुविधा ल्याएको छ। यससँगै ग्राहकहरुले एनपीएलका टिमहरुको थिम गीतलाई पर्सनलाइज्ड रिङ ब्याक टोन (पीआरबीटी)का रूपमा आफ्नो फोनमा सेट गर्न सक्छन्। बिहीबारसम्म ५० हजारभन्दा बढी एनसेल ग्राहकले एनपीएलका विभिन्न टिमहरुको थिम गीतलाई आफ्नो पीआरबीटीका रुपमा राखिसकेका छन्। धेरै ग्राहकहरु आफ्नो टिमलाई समर्थन गर्न कल टोन सेट गरिरहेका छन्। ग्राहकहरूले  डायल गरेर आफूले रोजेको पीआरबीटी राखेर क्रिकेटको माहोललाई थप उत्साहजनक बनाउन सक्छन्। एनसेलको पीआरबीटी एक विशेष सेवा हो। यो सेवा अन्तर्गत ग्राहकहरूले नर्मल गीतहरु बाहेक अन्य तीन तरिकामा आफ्नो रुचि, मुड, वा विशेष अवसरसँग मेल खाने गरी कल टोन सेट गर्न सक्छन्। नेम ट्युन पीआरबीटी सेवामा ग्राहकहरूले आफ्नो नामलाई कलर टोनको रूपमा सेट गर्न पनि सक्छन्। त्यसैगरी स्टाटस पीआरबीटी अन्तर्गत निश्चित समयका लागि आफ्नो गतिविधी अनुसारमा टोन राख्न सकिन्छ। जस्तै कुनै ग्राहकले आफूले गाडी चलाईरहेको छ भने उसले फोन गर्नेहरुलाई आफूले गाडी चलाइरहेको जानकारी दिने टोन राख्न सक्छन्। यसबाहेक आफ्नै धुन पीआरबीटी सेवा अन्तर्गत ग्राहकले आफूलाई मनपर्ने गीत, धुन वा कुनै अडियो रेकर्ड गरी अपलोड गरेर टोनका रुपमा पनि राख्न सक्छन्। प्रत्येक पीआरबीटीको शुल्क करसहित मात्र रु ३१ पर्छ र यो ३० दिनसम्म सक्रिय रहन्छ। यस पीआरबीटी सेवामा सुशान्त केसी, याबेश थापा, भेकजस्ता औधी मन पराइएका कलाकारका गीतहरूदेखि लिएर अरु गीतहरु पनि हरेक संगीतप्रेमीको इच्छा अनुसार छान्न सकिन्छ। एनसेलले आफ्नो पीआरबीटी सेवामा नयाँ र ट्रेन्डिङ गीतहरू नियमित रूपमा थप्ने गर्दछ। जसले यो सेवालाई विशेष बनाएको छ।"
गाडीको ठक्करबाट पदैलयात्रीको मृत्यु,दोलखा : दोलखाको भिमेश्वर नगरपालिकामा हाइलक्स गाडीको ठक्करबाट पैदलयात्रीको मृत्यु भएको छ। गाडीको ठक्करबाट भीमेश्वर नगरपालिका५ चोथाङका ५४ वर्षीय ज्ञान बहादुर तामाङको मृत्यु भएको हो। सिन्धुपाल्चोकबाट दोलखा आउँदै गरेको प्रदेश नम्बर ३०१०२४ च २६०४ नम्बरको हाइलक्सले भिमेश्वर नगरपालिका ६ महादेव खोलामा उनलाई ठक्कर दिएको थियो। घाइतेलाई उपचारका लागि चरिकोटस्थित च्छोरोल्पा जनरल अस्पतालमा लगिएको थियो। उपचारका क्रममा उनको मृत्यु भएको प्रहरी कार्यालय दोलखाले जनाएको छ। शव पोस्टमार्टमका लागि पशुपति चौलागाई स्मृति अस्पताल ल्याइएको छ। गाडी चालक लिशंखु पाखर७ बस्दै आएका ५३ वर्षीय जेठा तामाङलाई प्रहरीले नियन्त्रणमा लिएको छ।
काठमाडौं महानगरका प्रमुख प्रशासकीय अधिकृतमाथि कारबाही सिफारिस,काठमाडौं : काठमाडौं महानगरपालिकाले प्रमुख प्रशासकीय अधिकृत सरोज गुरागाईँमाथि कारबाही गर्न सिफारिस गरेको छ। काठमाडौंको पुरानो बसपार्कमा निर्माणाधीन काठमाडौं भ्यू टावरको प्रक्रिया पूरा नगरी नक्सा स्वीकृति गरेको भन्दै महानगरले गुरागाईँमाथि कारबाही गर्न सिफारिस गरेको हो। गुरागाईँमाथि थप अनुसन्धान गरी कारबाहीका लागि सम्बन्धित निकायमा सिफरिस गरिएको महानगर प्रवक्ता नवीन मानन्धरले बताए। शुक्रबार महानगरमा पत्रकार सम्मेलन गर्दै मानन्धरले भवन निर्माणको नक्सा पास कागजातको अनुमतिपत्रमा प्रमुख प्रशासकीय अधिकृत गुरागाईँले आधिकारिक प्रणालीबाट प्रक्रिया नै पूरा नगरी नक्सा स्वीकृत गरेको देखिएको बताए। यस विषयमा थप छानविन गरी नियमविपरीत कार्य गर्ने जो कसैलाई कानुनबमोजिम कारबाही प्रक्रियाका लागि सम्बन्धित निकायसमक्ष सिफारिस गर्ने उहाको भनाइ छ।
अन्नपूर्णकर्मी थापालाई उत्कृष्ट कोदो समाचार पुरस्कार,"काठमाडौं : कोदोजन्य बाली प्रवर्द्धनमा योगदान पुर्याएको भन्दै अन्नपूर्णकर्मी ममता थापासहित ६ जना पत्रकारलाई कोदो समाचार लेखन उत्कृष्ट पुरस्कार तथा सम्मान२०८१ प्रदान गरिएको छ। एसोसिएसन अफ नेपाली एग्रिकल्चरल जर्नलिस्टस् (अनाज) र राष्ट्रिय कृषक समूह महासंघ, नेपालको संयुक्त आयोजनामा शुक्रबार सिंहदरवारस्थित कृषि तथा पशुपन्छी मन्त्रालयमा मन्त्री रामनाथ अधिकारीले प्रमाणपत्र, नगद र दोसल्लासहित सम्मान गरेका हुन्। उक्त पुरस्कारको घोषणा भने गत साउन १५ गते ललितपुरको खोकनामा आयोजित चौथो कोदो दिवस २०८१को अवसरमा गरिएको थियो। उक्त पुरस्कार शुक्रबार प्रदान गरिएको हो। विभिन्न तीन विधामा कृषि कोदो लेख पुरस्कार तथा सम्मानद्वारा सम्मानित गरिएको छ। चौथो राष्ट्रिय कोदो दिवसको सन्दर्भमा समाचार लेखन प्रवर्द्धनका लागि लेखनवृत्तिमा सहभागीमध्ये ६ जनालाई पुरस्कृत गरिएको हो । हिमालय टाइम्स दैनिकका वरिष्ठ संवाददाता लेखनाथ पोखरेललाई १५ हजार रकमसहित कोदो समाचार लेखन सर्वोकृष्ट पुरस्कार तथा सम्मान गरिएको छ। अन्नपूर्ण पोष्ट दैनिककी वरिष्ठ संवाददाता थापा र उज्यालो रेडियो नेटवर्क कार्यक्रम उत्पादक मदन पौड्याललाई जनही १०१० हजारसहित कोदो समाचार लेखन उत्कृष्ट पुरस्कार तथा सम्मान प्रदान गरिएको छ। यससँगै आर्थिक अभियान दैनिकका संवाददाता प्रशान्त खड्का, टक्सारन्युजडटकमा संवाददाता रवि थापा र रातोपाटीडटकमकी संवाददाता सरिता थारुलाई जनही ५ हजारसहित कोदो समाचार लेखन प्रोत्साहन पुरस्कार तथा सम्मान प्रदान गरिएको छ। यसैक्रममा अनाजका अध्यक्ष किरण आचार्यले कोदो दिवस मनाउनका लागि जनस्तरबाट निरन्तर कार्यक्रम गरिरहेको सन्दर्भमा यो वर्ष सरकारले दिवस घोषणा गर्ने तयारी गरिरहेको बारे प्रशंसा गर्दै पत्रकारको तर्फबाट निरन्तर रूपमा कृषि प्रवर्द्धनका लागि काम गरिरहने बताए। कृषि तथा पशुपन्छी मन्त्री अधिकारीले कोदो दिवस मनाइएको विषयलाई उच्च प्रशंसा गर्दै कृषि पत्रकार सम्मानको कार्यक्रम महत्वपूर्ण रहको बताए। पोषणयुक्त कोदोवाली प्रवर्द्धन गर्न सरकारले दिवस घोषणा गर्ने तयारी गरिरहेको मन्त्री अधिकारीले जानकारी दिए। यसैक्रममा उनले बाल्यकालको सम्झना गर्दै भने, जान्ने भएदेखि दैनिक १ छाक कोदोको ढिँडो र खाजा रोटी खाएर हुर्केको हो। अनाजले पत्रकारलाई लेखनका लागि प्रोत्साहन गरेकोमा धन्यवाद व्यक्त गर्दै सम्मानित ममता थापाले यस्ता कार्यले निरन्तरता पाउनुपर्नेमा जोड दिइन्। विगत ४ वर्षदेखि नै किसान र अनाजले संयुक्त रूपमा सरकारलाई कोदोजन्य बाली वर्ष घोषणा गर्न अनुरोध गर्दै कोदो दिवसको कार्यक्रम गर्दै आएको छ। महासंघ रैथाने उत्पादनलाई प्रवर्द्धन गर्दै साना किसानको अधिकारमा काम गर्ने राष्ट्रिय नेटवर्क हो भने अनाज कृषि सञ्चारलाई प्रवर्द्धन गर्ने सञ्चारकर्मीको साझा संस्था हो।"
नेपाल एसबिआई बैंकद्वारा सामाजिक उत्तरदायित्व कार्यक्रम,"काठमाडौं : नेपाल एसबिआई बैंकले श्री गायत्री बेद बेदाङ संस्कृत विद्यालय गुरुकुलम रत्ननगर चितवनलाई सामाजिक उत्तरदायित्व कार्यक्रम अन्तर्गत आर्थिक सहयोग गरेको छ। कार्यक्रममा बैंकका बागमती प्रदेश कार्यालय प्रमुख प्रवीण मुनि बज्राचार्यले श्री गायत्री बेद बेदाङ संस्कृत विद्यालय गुरुकुलमका प्राचार्य सुभास चालिसेलाई औपचारिक रूपमा सहयोग रकम हस्तान्तरण गरेका थिए। उक्त कार्यक्रममा बैंक तथा गुरुकुलमका अन्य वरिष्ठ पदाधिकारीहरू समेतको उपस्थिति रहेको थियो। बैंकले समुदाय स्तरमा संस्कृति तथा सम्पदा संरक्षणको लागि समय समयमा यस्ता गतिविधिहरू गर्दै आइरहेको छ। हाल बैंकले १०० शाखा, २२ एक्सटेन्सन काउण्टर, ७ प्रदेश कार्यालय, १९ शाखारहित बैंकिङ सेवा, १२१ एटीएम र १ कर्पोरेट कार्यालय मार्फत सेवा प्रदान गर्दै आएको छ।"
अर्थमन्त्री पौडेल स्वदेश फिर्ता,"काठमाडौं : उपप्रधानमन्त्री एवं अर्थमन्त्री विष्णुप्रसाद पौडेल आज स्वदेश फर्किएका छन्। थाइल्याण्डको राजधानी बैंककमा आयोजित एसिया र प्रशान्त क्षेत्रमा विकासका लागि वित्त सम्बन्धी उच्चस्तरीय क्षेत्रीय परामर्श बैठकमा भाग लिएर अर्थमन्त्री पौडेल स्वदेश फर्केका हुन्। सम्मेलनमा दिगो विकासका लक्ष्यहरू, स्रोत व्यवस्थापन, पूँजी परिचालन, सार्वजनिक ऋण, जलवायु वित्तका लागि स्थापित कोष, वित्तीय अन्तर लगायतका विषयमा छलफल भएको थियो। एसिया र प्रशान्त क्षेत्रका लागि संयुक्त राष्ट्र संघीय आर्थिक तथा सामाजिक आयोगले आयोजना गरेको परामर्श बैठकको अध्यक्षता नेपालले गरेको थियो। परामर्श बैठकबाट आएका सुझावहरूलाई समेत समावेश गरी सन् २०२५ मा स्पेनमा हुने विकासका लागि वित्तसम्बन्धी चोथौं अन्तर्राष्ट्रिय सम्मेलनमा पेश गरिने दस्तावेज तयार पारिनेछ ।"
"लोडसेडिङ भएको छैन, प्राविधिक समस्याका कारण उद्योगहरूमा विद्युत कटौती गर्नुपरेको हो : कुलमान घिसिङ","काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले प्राविधिक समस्याका कारणले उद्योगहरूमा विद्युत कटौती गरेको बताएका छन्। बिहीबार आयोजित एक कार्यक्रममा बोल्दै उनले केही प्रसारण लाइनहरू मर्मत गर्नुपर्ने भएका कारण उद्योगहरूमा विद्युत आपूर्ति बन्द गर्नुपरेको स्पष्ट पारेका हुन्। उत्पादनभन्दा माग बढी भएका कारण उद्योगहरूमा विद्युत कटौती गर्नुपर्ने बाध्य भएको उनको भनाइ छ। उनले प्राधिकरणले बिहान र बेलुकाको (पिक डिमाण्ड) को समयमा बिजुली कटौती गरिएको बताए। उनले अप्पर तामाकोशीमा गत असोजमा आएको बाढीले क्षति पुर्याउँदा र कालीगण्डकी प्रोजेक्टको एउटा युनिट बन्द हुँदा विद्युत आपूर्तिमा समस्या आएको बताए। उनलेअप्पर तामाकोशी र कालीगण्डकीबाट पूर्ण क्षमतामा विद्युत प्रवाह भएपछि लोडसेडिङको समस्या समाधान हुने बताए। 'बाढीले अप्पर तामाकोशी ड्यामेज गरेको छ। बनाउँदैछौं। कालीगण्डकी प्रोजेक्टको एउटा युनिट बन्द छ। एउटा जेनेरेटरमा समस्या आएको छ। मर्मत हुँदैछ। ५०० मेघावाटको पिकिङ प्लान्टहरू अहिले बन्द छन्। त्यति गर्दा पनि लोडसेडिङ हुन दिइरहेका छैनौं, 'उनले भने,' बेलुका र बिहानको पिक समयमा उद्योगहरूलाई कम चलाउनुस् भनेका हौं। उनले लोडसेडिङ हुँदा रमाउने जमात बढेको बताए। उनले लोडसेडिङ हुँदा खुसी हुनेहरूले नै लोडसेडिङको हल्ला फैलाएको भन्दै आपत्ती जनाए। नेपाल विद्युत प्राधिकरणले प्रसारण लाइनहरू मर्मत गर्नुपर्ने भन्दै विद्युत कटौती गरेपछि उद्योगीहरू आफूहरू मारमा परेको बताउँदै आएका छन्। उनीहरुले प्राधिकरणको नियत नै खराब रहेको प्रतिक्रिया दिएका छन्। प्राधिकरणले उद्योगिहरूले डेडिकेटेड तथा ट्रंकलाइन बक्यौता नबुझाएका कारण नियतवश उद्योगमा लाइन कटौती गर्न लागेको आशंका उनीहरूको छ।"
"जनताले आशा गरेअनुसार सरकारले काम गर्न सकेको छैन, प्रधानमन्त्री सचेत हुनुपर्छ : गगन थापा","काठमाडौं : नेपाली कांग्रेसका महामन्त्री गगन कुमार थापाले जनताको आशा अनुसार वर्तमान सरकार चल्न नसकेको बताएका छन्। शुक्रबार काठमाडौंमा कैलाश कोइरालाद्वारा लिखित शास्त्र उपन्यासको विमोचन समारोहपछि सञ्चारकर्मीसँग कुरा गर्दै थापाले सरकारको गठनको उद्देश्य अनुसारको काम हुन नसकेको र जनताको आशा अनुसार सरकार चल्न नसकेको जिकिर गरे। थापाले सरकारको फेरबदल अहिले नहुने तर, सरकारले अहिले गर्न नसकेका कामका बारेमा प्रधानमन्त्री सचेत रहनुपर्ने धारणा राखे । रवि लामिछानेको विषय अदालतमा प्रवेश गरिसकेकाले यस विषयमा आफूले कुनै टिकाटिप्पणी नगर्ने उनको भनाइ छ । त्यसअघि उपन्यास विमोचन कार्यक्रममा थापाले कांग्रेस पार्टीका नेताहरुको चिन्ता केवल २०८२ सालमा हुने महाधिवेशन र २०८४ मा हुने निर्वाचनमा मात्रै केन्द्रीत भएको टिप्पणी गरेका थिए।"
हात्तीको आक्रमणबाट मोरङमा महिलाको मृत्यु,विराटनगर : जंगलबाट दाउरा खोज्न गएकी एक महिलाको हात्तीको आक्रमणबाट मृत्यु भएको छ। मोरङको सुन्दरहरैचा नगरपालिका ७ स्थित सृजना सामुदायिक वन उपभोक्ता समितिको जंगलमा दाउरा खोज्न गएकी ४० वर्षीया गंगा श्रेष्ठलाई शुक्रबार बिहान हात्तीले आक्रमण गरेको प्रहरीले जनाएको छ। हात्तीको आक्रमणबाट गम्भीर घाइते भएकी श्रेष्ठलाई उपचारका लागि विराटनगर नोबेल अस्पताल पठाएको थियो। अस्पताल पुर्याउने वित्तिकै उनलाई चिकित्सकले मृत्यु घोषणा गरेको थियो।
"सुनचाँदीको मूल्य घट्यो, तोलाको कतिमा हुँदैछ कारोबार ?",काठमाडौं : स्थानीय बजारमा सुनको मूल्य घटेको छ। आज प्रतितोला सुनमा ५ सय रुपैयाँले घटेको हो। नेपाल सुनचाँदी व्यवसायी महासंघका अनुसार शुक्रबार ५ सय रुपैयाँले बढेर प्रतितोला सुनको मूल्य १ लाख ४८ हजार ५०० रुपैयाँमा कायम भएको छ। अघिल्लो दिन बिहीबार प्रतितोला सुन १ लाख ४९ हजारमा कारोबार भएको थियो। महासंघका अनुसार आज चाँदी भाउ पनि घटेको छ। २० रुपैयाँले घटेर प्रतितोला चाँदी १ हजार ७६० रुपैयाँमा कारोबार भइरहेको छ।
भारतले अतिरिक्त हवाई रुट दिनुपर्छ : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले नेपालले भारततर्फबाट अतिरिक्त हवाई रुट चाहेको बताएकी छन्। भारतको नयाँ दिल्लीमा शुक्रबार आयोजित भारत नेपाल आर्थिक सम्मेलन (इन्डो नेपाल इकोनोमिक कन्फ्रेन्स) लाई प्रमुख अतिथिका रुपमा सम्बोधन गर्दै मन्त्री डा राणाले नेपालले भारतबाट थप हवाई रुटको अपेक्षा गरिरहेको जानकारी गराएकी हुन्। 'हामीले नेपालका पोखरा र लुम्बिनीमा दुई अन्तर्राष्ट्रिय विमानस्थल बनाएका छौँ । ती दुवै संसारकै लोकप्रिय सहर हुन् । पोखरा पर्यटन नगरी हो भने लुम्बिनी भगवान गौतम बुद्धको जन्मस्थल हो । ती विमानस्थलबाट हामीले पर्यटन मात्र नभएर समग्र सम्पर्क विस्तार पनि गर्न चाहन्छौँ ,'उनले भनिन्,'त्यसैले नेपाल यी दुई विमानस्थललाई पूर्ण क्षमतामा सञ्चालनका लागि पनि थप हवाई रुट चाहेको छ ।' नेपालले ती विमानस्थल महङ्गो खर्चमा निर्माण गरेकाले तिनलाई पूर्णरुपमा सञ्चालनमा ल्याउनका लागि पनि आफ्ना छिमेकीसँग सहयोगको याचना गरिरहेको बताउँदै उनले भारतीय एयरलाइन्सहरूलाई नेपालमा थप उडानका लागि आग्रह गरेकी हुन्। उनले नेपाल सरकारले भारतका निजी एयरलाइन्सहरूलाई नेपालमा उडानका लागि आग्रह गर्दै नेपाल सरकारले यसका लागि धेरैभन्दा धेरै सहुलियत प्रदान गर्ने जानकारी पनि गराएकी थिइन्। यी विमानस्थलहरूको सञ्चालनमार्फत् दुई देशबीचको पर्यटन प्रवर्द्धन हुने त छँदैछ,अझ त्यो भन्दा पनि ठूलो कुरा त दुई देशका जनता जनताबीचको सम्पर्क र सम्बन्धलाई थप विस्तारित गर्ने मन्त्री डा राणाको भनाइ थियो। नेपालले अतिरिक्त हवाई रुट प्राप्त गर्ने र यी दुवै विमानस्थल पूर्ण क्षमताका साथ सञ्चालनमा आउन सक्ने हो भने नेपाल र भारतका पर्यटकीय सम्भावनाहरू थप उजागर हुनुका साथै दक्षिण एसियाकै कनेक्टिभिटीमा पनि थप सहयोग पुग्ने उनको धारणा थियो। नेपाल र भारतका धार्मिक र सांस्कृतिक पर्यटनको अधिक सम्भावनाहरूको चर्चा गर्दै उनले रामायण सर्किट र बुद्ध सर्किट जस्ता संयुक्त पहललाई प्रभावकारी रूपमा प्रवर्द्धन गरेर दुवै देशले पर्यटनबाट पारस्परिक लाभ लिनसक्ने र यसका लागि संयक्त सहकार्य आवश्यक पर्ने बताइन्। सम्मेलनमा मन्त्री डा राणाले नेपालमा लगानीका लागि भारतीय लगानीकर्ताहरूलाई आग्रह पनि गरिन् । भारत नेपालमा सबैभन्दा ठूलो लगानी गर्ने राष्ट्र हो भन्दै उनले भारतीय निजी क्षेत्र र उद्यमीहरूलाई नेपालमा रहेका लगानीका प्रशस्त सम्भावना र अवसरहरूबाट लाभ लिन आग्रह गरिन्। हालैमात्र नेपालले सार्वभौम क्रेडिट रेटिङमा बीबी माइनस नतिजा प्राप्त गर्न सफल भएबाट नेपालमा लगानीमैत्री वातावरण छ भन्ने देखिएको स्पष्ट गर्दै उनले नेपालले लगानीको वातावरण सुधार गर्न नीतिहरू पुनः संरचना गरेको र धेरै कानुनहरू लागू पनि गरेको जानकारी दिइन्। उनले भनिन्,'हामी यथासम्भव धेरै सम्भावित देशहरूसँग द्विपक्षीय लगानी सम्झौता गर्न तयार छौँ । नेपालले संस्थागत कर, आयात शुल्क र निर्यात प्रोत्साहनको हिसाबले आकर्षक प्रोत्साहन प्याकेजहरू प्रदान गर्दछ । हामी लगानीबाट हुने आयलाई स्वदेश फिर्तीको पनि ग्यारेन्टी गर्छौँ । त्यसैले नेपालको लगानीका सम्भावनाबाट विश्वका सबै लगानीकर्ता लाभान्वित हुन सक्दछन् ।' औपचारिक रुपमा गरिएका आर्थिक सहकार्यबाटै पछिल्लो समय सीमापारका ठूला पूर्वाधार रेल सम्पर्क, पेट्रोलियम पाइपलाइन, विद्युत् प्रसारण लाइन, सडक, मोटर चल्ने पुलहरू लगायतका पूर्वाधार निर्माण भएका उनले बताइन्। मन्त्री डा राणाले गैरशुल्क अवरोधहरू हटाउने, सीमामा हुने व्यापारलाई सहज बनाउने,परस्पर लाभमा आधारित सम्झौताहरुको कार्यान्वयन गर्ने तथा नयाँ क्षेत्रमा नीतिगत नेतृत्व गर्ने, व्यापार सम्बन्धी पूर्वाधारहरूको निर्माण र सुधार गर्ने र भारतले नेपालबाट हुने आयातलाई सहजता प्रदान गर्न सकेमा व्यापार सन्तुलनमा सहयोग पुग्ने बताइन्। मन्त्री डा राणाले पछिल्लो समय सीमापार विद्युत् व्यापारमा अभूतपूर्व प्रगति भएको छ भन्दै यस पहलको सुरुवात सन् २०२२ को अप्रिलमा नेपालका तत्कालीन प्रधानमन्त्री शेरबहादुर देउवाको भारत भ्रमणका क्रममा भारतीय प्रधानमन्त्री नरेन्द्र मोदी र उनीबीच भएको ऐतिहासिक सम्झौताबाट भएको स्मरण पनि गरिन् । सोही सम्झौताको आधारमा १० वर्षभित्र नेपालबाट भारतलाई १० हजार मेगावाट विद्युत् निर्यात गर्ने लक्षको सुरुआत भइसकेको उनले बताए। यसै सम्झौताअन्तर्गत नेपालमा विद्युत् उत्पादन परियोजनाहरू र सीमापार प्रसारण पूर्वाधार विकास, दुवै देशको बजारको माग र नियमअनुसार परस्पर लाभमा आधारित रही विद्युत् व्यापार, राष्ट्रिय ग्रिडहरूको समन्वयात्मक सञ्चालन र सूचना प्रविधि एवं ज्ञानको साझेदारीजस्ता कार्यहरुमा संस्थागत सहकार्य हुने भनिएकाले सो बमोजिम दुवैतर्फ काम भएको उनको भनाइ छ। मन्त्री डा राणाले भनिन्,'वास्तवमा सोही सम्झौताले नै जलविद्युत् विकासकर्ताहरूलाई नेपालको ऊर्जा बजारमा लगानी गर्न प्रेरित गरेको छ । यसैबमोजिमको भर्खरै सम्पन्न ऐतिहासिक त्रिपक्षीय विद्युत् बिक्री सम्झौताले नेपाललाई भारतीय ग्रिडमार्फत बंगलादेशलाई ४० मेगावाट विद्युत् बेच्न सक्षम पनि बनाएको छ । यस ऐतिहासिक उपलब्धिका लागि भारतको सहयोग र समन्वयको हामी प्रशंसा गर्दछौँ ।' उनले नेपाल भारत सम्बन्ध साझा सामाजिकसंस्कृतिक मूल्य र धरोहरमा आधारित रहेको चर्चा गरिन् । नेपाल र भारत सबैभन्दा नजिकका मित्र राष्ट्र रहेका र सांस्कृतिक एकता र आर्थिक सम्बन्धले यी दुई देशको आपसी सम्बधलाई थप बलियो बनाएको उनको भनाइ थियो । भारतले नेपालको शिक्षा, स्वास्थ्य, पूर्वाधार विकास, संस्थागत निर्माण र नेपालको औद्योगिकीकरणमा पुर्याउँदै आएको सहयोगले यी दुई देशबीचको सम्बन्धलाई थप बलियो बनाएको पनि उनले बताइन्। नेपालले सन् २०२६ मा अल्पविकसितबाट विकासोन्मुख राष्ट्रका रुपमा स्तरोन्नती हुन लागेकाले आफ्ना सबैभन्दा नजिकका छिमेकीहरूबाट पनि निरन्तर सहयोग, समर्थन र सद्भाव चाहेको उनले बताइन्।"
भैरहवा मेडिकल कलेजमा भेटिएको शंकास्पद वस्तु सेनाद्वारा डिस्पोज,"भैरहवा : भैरहवास्थित युनिभर्सल कलेज अफ मेडिकल साइन्सेज तथा शिक्षण अस्पताल परिसरमा फेला परेको शंकास्पद वस्तु डिस्पोज गरिएको छ। भैरहवास्थित नेपाली सेनाको श्री काली भक्ति गणको टोलीले अस्पतालको पार्किङ क्षेत्रमा घडी, तार र ब्याट्री जडान गरी ह्याण्डलाई डोरीले बाँधेर राखिएको प्रेसर कुकरलाई पड्काएर डिस्पोज गरेको जिल्ला प्रहरी कार्यालय रुपन्देहीका सूचना अधिकारी एवं डीएसपी सुरज कार्कीले जानकारी दिए। फेला परेका प्रेसर कुकर जीर्ण अवस्थामा थियो। जसलाई पड्काएर डिस्पोज गरिएको हो। उक्त वस्तु कसले र किन राख्यो अझै खुलेको छैन, डीएसपी कार्कीले भने, अस्पताल प्रशासनसँग चन्दा माग गरेको लगायतको विषयमा हामीलाई उजुरी प्राप्त भएको छैन तर घटनाका सम्बन्धमा हामी अनुसन्धान गर्दैछौँ। ब्यागमा शंकास्पद वस्तु राखिएको देखिएपछि अस्पताल प्रशासनले जिल्ला प्रशासन कार्यालय रुपन्देहीलाई खबर गरेको थियो। बम पड्काएर डिस्पोज गर्दा अस्पतालमा कुनै क्षति नभएको प्रहरीले जनाएको छ।"
रैथाने बाली विकासमा मन्त्रालय लागिपरेको छ : कृषि मन्त्री अधिकारी,काठमाडौं : कृषि तथा पशुपंक्षी विकास मन्त्री रामनाथ अधिकारीले रैथाने बाली विकासका लागि मन्त्रालय लागिपरेको बताएका छन्। शुक्रबार अनाज संस्थाले आयोजना गरेको कोदो समाचार लेखन तथा सर्वोत्कृष्ट पुरस्कार तथा सम्मान कार्यक्रममा बोल्दै मन्त्री अधिकारीले समय परिवर्तनसँगै रैथानेबाली मानिसहरूको प्राथमिकतामा पर्दै गएको बताए। मन्त्री अधिकारीले रैथाने खाना पछिल्लो पुस्ताले भुल्दै गएको भए पनि स्वास्थ्यलाई मध्यनजर गर्दै रैथाने बालीप्रति मानिसहरूको रुचि बढ्दै गएको उल्लेख गरे । मन्त्री अधिकारीले रैथानेबाली बढाउनका लागि मन्त्रालय सधैँ सचेत रहेको धारणा राखे। कार्यक्रममा कोदो समाचार लेखनमा उत्कृष्ट ६ जना पत्रकारहरूलाई कोदो समाचार लेखन तथा सर्वोत्कृष्ट पुरस्कारबाट सम्मान गरिएको थियो ।
सकाम कर्मभूमिमा राजनीति !,"राजनीतिको खेलमैदान श्रीमद्भागवद् गीतामा कृष्णले उपदेश दिए जस्तो निष्काम कर्मभूमि होइन। राजनीति एउटा सकाम कर्मभूमि हो, जहाँ कर्ताले सार्वजनिक हितार्थ फलको अभिलाषा राख्छ। राजनीतिकर्मीको ध्येय भौतिक समृद्धि, जनताका आधारभूत आवश्यकताको परिपूरण, शिक्षा, रोजगारी र वृद्धवृद्धाको सुविधा तथा स्याहारसुसार हो। युद्धको मैदानमा खटिएको घायल सिपाही हारेर फर्के पनि यशश्वी हुन्छ। परन्तु राजनीतिक रणमैदानको सिपाहीलाई उपलब्धिहीन हुने सुविधा हुँदैन। निर्णायक राजनीतिक हैसियत प्राप्त गरेपछि जान्दिनँ, सक्दिनँ र गर्दिनँ भन्न पाइँदैन। राजनीतिक खेलको नियमअनुसार नजानेको र गर्न नसकेको कुरालाई जानेको र गर्न सकेको भनेर फूर्ति गर्न पनि पाइँदैन। गीतामा कृष्ण अर्जुनलाई सम्बोधन गर्दै भन्छन्, आशक्तिको परित्याग गर्दै सिद्धि तथा असिद्धिमा समदर्शी रहेर कर्ममा योगस्थ होऊ। राजनीति पनि एउटा कर्मयोग नै हो, किन्तु यसमा निष्काम भावको प्रयोजन रहँदैन। एउटा व्यापारीले स्वाभाविक रूपमा व्यक्तिगत धन लाभको अभिलाषा राख्छ। एउटा विद्यार्थीले सदैव व्यक्तिगत उपलब्धिको अपेक्षा राख्छ। एउटा किसान अहोरात्र परिश्रम गर्दै खेतीपातीको माध्यमबाट स्तरीय जीवनयापन गर्ने प्रयत्न गर्छ। परन्तु एउटा पदासीन राजनीतिकर्मीको आशक्ति व्यक्तिगत लाभमा उन्मुख नभई हमेशा सार्वजनिक लाभमा केन्द्रित हुनुपर्छ। राजनीतिक नेताको व्यक्तिगत सुखको अभिलाषाले समाजलाई हानि पुर्याउँछ। क्रान्तिको समयमा बलिदान र उत्सर्गको महत्त्व हुन्छ। परन्तु क्रान्तिपश्चात्को नेतृत्वको ध्यान राष्ट्रिय समृद्धिमा केन्द्रित हुनुपर्छ। राष्ट्रिय समृद्धिको यज्ञमा असफल भएको नेता एक्लै हार्दैन। उसका तमाम मतदाता, अनुयायी र देशसमेत हार्छ। तथापि असफल नेतृत्वलाई आफू असफल भएको पत्तो नै हुँदैन। संक्षिप्त यो लेखको उद्देश्य सिद्धिबिनाको प्रसिद्धिको प्रवृत्ति र परिणामबारे चर्चा गर्नु रहेको हुँदा सिद्धि र प्रसिद्धि सम्बन्धमा सानो चर्चा गर्न आवश्यक ठानेको छु। सिद्धिको अभिप्राय हो, आँटेको काम सफलतापूर्वक सम्पन्न भएको अवस्था। यसको अर्काे अर्थ कुनै काम गर्ने निपुणता या कुशाग्रता हो। प्रसिद्धिको सारभूत तात्पर्य राम्रो कार्य गरेबापत कसैले पाउने ख्याति, यश या कीर्ति हो। असल राजनीतिक नेता स्वप्नदर्शी हुन्छ। एउटा उच्च तहको प्रशासक जस्तोसुकै विद्वान् र द्रष्टा भए तापनि उसको सपना राष्ट्रको नीतिमा रूपान्तर हुन सक्दैन। किन्तु राजनीतिक नेतृत्वको सपना वास्तविकतामा परिणत हुन सक्छ। राजनीतिक नेतृत्वलाई मात्र राष्ट्रिय नीति र कानुन निर्माण एवं विधायन गर्ने अधिकार हुन्छ। प्रसिद्धिले राजनीतिक नेतामा केही गर्ने हिक्मत पैदा गराउँछ। परन्तु त्यो साहस फगत शाब्दिक लफ्फाजी र आश्वासनमा सीमित हुन गयो भने देशलाई ठूलो हानि हुन्छ। प्रसिद्धि कुनै सिद्धि होइन। किन्तु कुनै कुनै राजनीतिक नेता प्रसिद्धिलाई नै सिद्धि मानेर प्रफुल्ल भएका देखिन्छन्। सिद्धिबिनाको प्रसिद्धि प्रेरणा मात्र मात्र हो। प्रेरणालाई सफलता जस्तो मानेर फुरुक्क पर्नु नेताको कमजोरी हो। प्रसिद्धि खुसी र उत्साहको विषय हो। परन्तु यो अभिमान र सेखीको विषय किमार्थ होइन। शिखरमा पुग्न कठिन छ, परन्तु त्यहीँ अडिएर उभिनु झनै कठिन। प्रसिद्धिमा हजारौं हितेच्छु हुन्छन्, किन्तु बदनामीमा एक्लै अनाथ र बेसहारा हुनुपर्छ। सर्वसाधारण मानिसले राजनीतिक नेतामाथि विश्वास र भरोसा राखेका हुन्छन्। मतदाताले राजनीतिक नेतालाई आफूले गर्न नसक्ने काम गरेर देखाउने आफ्नै प्रतिनिधि मानेका हुन्छन्। साधारण जनताले नेतालाई प्रेम गर्छन्, तर त्यो प्रेम निष्काम भक्तिमा आधारित हुँदैन। लोकतन्त्रमा मतदाताले आफूले नेतालाई दिएको मतदानबापत प्रतिदानको अपेक्षा गरेका हुन्छन्। नेताले जनतालाई गर्ने प्रतिदान नै सेवा, समृद्धि स्वतन्त्रता र राष्ट्रिय स्वाभिमानको रक्षा हो। राष्ट्रिय समृद्धिको सुवर्ण अवसर आफैं अघि सरेर आउँदैन। त्यस्तो अवसरलाई समात्ने जिम्मेवारी राजनीतिक नेतृत्वको हो। सुयोग्य पात्रले मात्र राष्ट्रको हकमा हितकारी सपना देख्न सक्छ। सपना नै तुच्छताले भरिपूर्ण, दूषित र व्यक्तिगत आकांक्षामा आधारित भयो भने नीतिसमेत हानिकारक आशयले निर्माण हुन पुग्छ। देशको राजनीतिक नेतृत्व सामूहिक रूपमै अयोग्य र नालायक भयो भने राष्ट्र नै असफल हुन पुग्छ। राजनीतिमा लागेका मानिसमा लायकी र इमान्दारी दुवै गुणको आवश्यकता छ। परन्तु लायक मानिसहरू राजनीतिप्रति उदासीन भइदिए भने पूरा खेलमैदान नै नालायकहरूको कब्जामा पुग्दछ। जति पनि प्रतिस्पर्धा हुन्छ, नालायकहरूबीच नै हुन्छ। जति पनि प्रसिद्धि र कुख्याति हुन्छ, उनीहरूमै सीमित रहन्छ। प्रायः गरेर अविकसित देशहरूको समस्या यही सामूहिक मूर्खता हो। अहिले नेपाली समाज निकै विचलित छ। राजनीतिक नेताबीच सिद्धिबिनाको प्रसिद्धि हत्याउने होडबाजी चलिरहेको छ। समग्र वातावरण गालीगलौज, हिलो छ्यापाछ्याप र आपसी उपहासमय छ। अरूको असफलताको जगमा उभिएर आफूले प्रसिद्धि हासिल गरेको आत्मरतिमा रमाउने प्रवृत्ति हाबी छ। विगत तीन दशकमा देशमा केही पनि नभएको होइन। शिक्षा, स्वास्थ्य, यातायात, खानेपानी तथा सरसफाइका साथै जनताको जीवनस्तरमा किञ्चित सुधार भएको छ। किन्तु ती उपलब्धिहरू पर्याप्त छैनन्। वचन पूरा गर्न नसकेका नेताहरूलाई अहिले आबरु जोगाउन हम्मे परिरहेको छ। हालै मुलुकमा नयाँ नेताहरूको उदय भएको छ। युवाहरूले भरिभराउ दल पनि नयाँ विचार र नीति ल्याउनुपर्ने बखतमा झमेलामा अल्झन पुगेको छ। त्यहाँ पनि आन्तरिक र बाह्य झन्झट र समस्याहरू व्याप्त छन्। सिद्धिबिनाको प्रसिद्धिमा मोहित हुँदै प्रसन्न हुने प्रवृत्ति त्यहाँ पनि कम छैन। कुनै योगदानबिना प्रतिक्रियावश प्राप्त प्रसिद्धि पानीको फोका झैं क्षणभंगुर हुन सक्छ भन्ने चेतना कतै पनि देखिएको छैन। यो विवाद, प्रवाद र प्रलापको समय हो। आज कोही पनि विवादित नभई चर्चित हुन नसक्ने स्थिति छ। सारा अगुवाहरू मतिभ्रान्तजस्ता प्रतीत हुन्छन्। लज्जाहीन प्रवृत्ति सार्वजनिक पहिचानको माध्यम हुन पुगेको छ। समाजको अग्र भागमा आसीन साराका सारा मानिसहरू उपलब्धिहीन प्रसिद्धिको खोजीमा देखिन्छन्। अपमानजनक, अश्लील र हानिकारक भाषाको प्रयोग परिव्याप्त छ। सामाजिक सञ्जालमा व्यक्तिगत उपहास र शाब्दिक हमलाको भरमार छ। सभ्य र शालीन भाषामा लेखिएका, बोलिएका र चित्रण गरिएका सामग्रीप्रति कसैको चासो हुँदैन। नाजायज वाणी, व्यक्तिगत गालीगलोज एवं चरित्रहत्या गरेर लेखिएका सामग्री भाइरल भइरहेका छन्। असल र खराबको सीमा भत्केर सबै बराबर भएका छन्। सञ्जालमा ट्रोल गर्नेहरू बहुतै उत्साहित हुँदै आफ्नो उपहास कर्ममा लीन देखिन्छन्। देशदेशावरका कुरालाई लिएर संसद् र सडकमा देखिएको भनावैरी एवं घोचपेचले राष्ट्रको आत्मामाथि प्रहार भइरहेको छ। आफूलाई राम्रो देखाउने कुनै माध्यम नपाएपछि अरूको दुर्गुणको बखिया उधार्दै आफू जनताको मित्र भएको देखाउने प्रवृत्ति छ। कतै कसैमाथि कुनै आरोप लाग्यो कि प्रमाणित अपराधी झैं देखाउने प्रयासमा मिडिया ट्रायल भइरहेको छ।"
एकतामा ॐकारका पाइला,"धर्म भन्नेबित्तिकै मान्छेको आआफ्नो बुझाइ छ। बुझाइ जे भए पनि विश्वका मानवले कुनै न कुनै आस्था र विश्वास बोकेर नै मानव समाज यहाँसम्म आएको हो। यही विश्वास समयक्रमअनुसार भगवान्बाट विमुख भएर पन्थ, सम्प्रदाय हुँदै व्यक्ति पूजामा गएर अडकएको छ। धर्मको दार्शनिक पक्ष ओझेल परेको छ। व्यक्तिले मनोमुखी भएर बनाएका अवधारणा र चित्रचरित्र जीवनशैली धर्म बनेका छन्। हाम्रा पुर्खा र तपस्वीहरूको अतुलनीय साधनाको निरन्तरता दिन सकिएको छैन। साधनाको अभावमा आज हामी जसले जे भने पनि मान्न विवश छौं। दिनदिनै शब्दशब्दमा मानव समाजमा फुट नै फुटको शृंखला चल्दैछ। एकातिर नास्तिक राजनीतिक दलको कब्जामा सत्ता छ। निरपेक्ष सत्ताको आडमा अर्काेतिर देशविदेशबाट सञ्चालित र परिचालित समूहहरूले देशको स्वदेशी संस्कृतिको उपहास गरिरहेका छन्। ॐकार परिवारभित्रकै व्यक्तिअनुसारका समूहले टोलटोलमा के पढाउँछन् र के गर्छन् हिसाब राख्न सक्ने धार्मिक क्षेत्रमा कुनै संयन्त्र बनेको छैन। बेलाबेलामा सनातन हिन्दुभित्रकै एउटा समूहले अर्काे समूहको परम्परामा अतिक्रमण गर्ने काम हुन्छ। अनि एउटा गुरुले मन्त्र दिएको शिष्यलाई भड्काएर अर्काेले संगठित गर्ने काम पनि हुन्छ। आफ्नो परम्परा राम्रो देखाउन अर्कोको उपेक्षा गर्ने काम पनि भएकै छन्। सम्प्रदायका मुख्यगुरुहरू नै एउटै मञ्चमा बसेर काम गर्न तयार नरहने अवस्था अर्को घातक देखिएको छ। कहिले टीका र तिलकमा अनावश्यक बहस गरेर लोकहँसाइ चलाउने अपरिपक्व व्यवहारले समाज अलमलिएको छ। सबैभन्दा ठूलो समस्या त आफूले गरे सबै ठीक अरूले गरे सबै बेठीक भनेर सोच्ने बोल्ने। धर्मका नामका पेसाधारी स्वार्थी व्यक्तिबाट धार्मिक समाज सचेत रहनुपर्छ। त्यस्ता व्यक्तिलाई नेतृत्वमा देखिनेगरी राख्नु पनि हुँदैन। त्यसैले साँच्चै धर्मका लागि जीवन समर्पित गरेका साधु, सन्त, योगी र ज्ञानीजनले धर्मको मर्म बुझाएर पूरै समाजमा जागरण ल्याउन सकेमात्र शास्त्र अनुरूप मर्यादित समाज बन्न सक्छ। वेदलाई आधार मानेर भन्ने हो भने व्यक्ति वा वस्तुको प्राकृतिक स्वभाव नै धर्म हो। धर्मको यो मूलमर्मलाई बुझाउन र समाजमा चेतना जगाउन धार्मिक पन्थ र सम्प्रदायका बीचमा सहकार्य, समन्वय र संगत हुन जरुरी पर्छ। सहकार्य समन्वय र धार्मिक चरित्रलाई सम्मान गर्न नजानेका कारण वा धर्मलाई शास्त्रसम्मत पालना नगरेका कारण नेपालको धार्मिक क्षेत्र नेतृत्व गर्न बनेका प्रायः संस्था र महासंघ आज औचित्यहीन अवस्थामा पुगेका छन्। कुनै आचारसंहितामा नबस्ने तर आफू भए सबै ठिक अरू भए गलत मान्ने चरित्र र व्यक्तिअनुसारका संस्था र संगठनले धार्मिक क्षेत्र बलियो हैन, झन्झन् कमजोर बनाउँदै लगेको छ। यस्तै, विभिन्न समस्याको समाधानका लागि विभिन्न चरणमा विभिन्न समूहबाट अध्यावधिक गरिएका हिन्दु राष्ट्रका लागि चलाइएका अभियानलाई सम्मान गर्दै नेपालका राष्ट्रिय सन्त समाजका आदरणीय स्वामीज्यूहरूको समुपस्थितिमा गरिएको संकल्पअनुसार राष्ट्रका सबै स्वदेशी आस्था, उपासना पद्धति, एवं स्थानीय संस्कृतिलाई सम्मान गर्दै समस्त ॐकार परिवारबीच एकता, समन्वय र सहकार्य गर्ने गरी राष्ट्र, राष्ट्रियता, स्वधर्म र स्वसंस्कृतिको रक्षाका लागि एकजुट हुने संकल्प आजको आवश्यकता हो। यस क्षेत्रमा कार्यरत धार्मिक गुठी, संस्था, संघ, महासंघ एवं धार्मिक मठमन्दिर, सबै धार्मिक पन्थ, सम्प्रदाय, लामा, भिक्षु, रिम्पोच्छे, धामी, झाँक्री, भन्ते, ज्योतिष, पण्डित, पुरोहित, आचार्य, योगी, सन्त, महन्त, स्वामी, गुरुजन र अभियन्ताहरू एकजुट भई कार्य गर्ने अवधारणा बनाएर पुसको ५ र ६ गते काठमाडौंमा धार्मिक संस्थाहरूको राष्ट्रिय सम्मेलन हुँदैछ। सम्मेलनले उठाउनुपर्ने मूल विषय के के हुन् ? र, सहभागीले भोलिका दिनमा के सन्देश लिएर जिल्ला जिल्ला जाने त्यसले ठूलो अर्थ राख्छ। सम्मेलनमा सबैभन्दा धेरै सहभागीले उठाउने विषय भनेको सनातन हिन्दु राष्ट्र कसरी बन्छ भन्ने विषय हो। यो विषयमा आजका दिनसम्म भरलाग्दो नेतृत्व धार्मिक क्षेत्रले दिन नसक्नु आफैंमा एउटा रहस्य छ। पन्थ र सम्प्रदायकै कारण सनातन धार जीवित छ। १ सय ३३ भाषी नेपालीको बीचमा पन्थ र सम्प्रदायबिनाको सनातन हिन्दु कल्पना गर्न सकिँदैन। तर यही पन्थ र सम्प्रदायकै कारण संगठित हुन सकिएको छैन र क्षमता भएको व्यक्तिलाई पनि सर्वस्वीकार्य मान्न सकिएको छैन भन्ने विषय धार्मिक अगुवाहरूले कहिले बुझ्ने ? नत्र देशमा धर्म निरपेक्ष भएको १७१८ वर्ष हुँदा पनि आसलाग्दो संगठन र नेतृत्व निर्माण कार्य नहुनुमा पूरै गुरुकुलीय शिक्षा पद्धतिमाथि नै प्रश्न उठ्छ। आफू र आफ्नो समुदायभित्र समस्याको समाधान दिन नसक्ने व्यक्ति वा समूहले शत्रुलाई जितेर देशको इतिहास कायम राख्छन् भनेर पत्याउन असहज हुन सक्छ। त्यसैले यो सम्मेलनले समग्र समस्याको समाधान दिन सक्छ भन्ने विश्वास कमाउनु पर्छ। सोहीअनुसारको दीर्घकालीन योजना बनाएर अगाडि बढ्न सक्नुपर्छ। दुई दिने सम्मेलनमा सबै घार्मिक गुरु र अगुवाको समर्थन र सहकार्य त होला नै तर यो सम्मेलनले दिने सन्देश कतिको सान्दर्भिक रहन्छ भन्ने कुरामा सबैको ध्यान केन्द्रित भएको छ। त्यसैले धार्मिक गुरु र अगुवाले विगतमा बनाएका अभियान र संरचनाले निराश बनाएको इतिहास बिर्सिनेगरी २०८१ पुस ५६ गतेको सम्मेलन सार्थक रहनु आवश्यक छ। सहभागी सबै संस्थाले आफैंलाई जिम्मेवार बनाएर विचार राख्नुपर्छ। अबका दिनमा राजनीतिक शक्तिकेन्द्रको स्वार्थमा पर्ने नेतृत्व अगाडि लगाउनु हुँदैन। कुलपितृलाई साक्षी राखेर स्वदेश र स्वधर्ममा सम्झौता नगर्ने सोच र चरित्रको खाँचो छ। हिन्दु धेरै छन् तर धार्मिक शक्ति केन्द्र बन्न नदिने बिचौलियाहरूको पहिचान गरेर व्यवस्था गर्ने ढंग यो सम्मेलनले जान्नुपर्छ। साधुसन्तको अपमान, धार्मिक गुरुको अपमान, समग्र धर्मको अपमान गर्ने जोकोहीलाई पनि बहिष्कार गर्ने हिम्मत देखाउन सकेमात्र अबको दिनमा जनविश्वास प्राप्त हुनेछ। जनविश्वास पाउन सके जोसुकै व्यक्ति पनि धर्मको सरणमा आउनुपर्ने इतिहास सबैले पढेकै विषय भएकाले यता धेरै चर्चा गरिरहनु परेन। बाँकी अबका दिनमा बन्ने संरचना र महासभाले समग्र हिन्दु समाज अवश्य निराश बन्नुपर्ने छैन। हामी सबैको संगतले सबैको जय होस्, जयसंगत।"
घर जग्गा कारोबारमा देखिएको शिथिलतालाई हटाउँछौं : प्रकाशमान सिंह,"काठमाडौं : शहरी विकासमन्त्री प्रकाशमान सिंहले घर जग्गा कारोबारमा देखिएको शिथिलतालाई हटाउने प्रतिबद्धता जनाएका छन्। शहरी विकास मन्त्रालय सिंहदरबारमा शुक्रबार जग्गा आवास विकासमा देखिएका समस्या समाधानका लागि सुझाव दिन गठन गरिएको कार्यदलको प्रतिवेदन बुझ्दै मन्त्री सिंहले घर जग्गा कारोबारलाई थप व्यवस्थित बनाउने प्रतिबद्धता जनाएका हुन्। कार्यदलको प्रतिवेदनमा भएका सुझावहरूलाई मन्त्रालयको तर्फबाट कार्यान्वयनमा लाने मन्त्री सिंहले बताए। उनले घर जग्गा तथा आवास क्षेत्रले नेपालको अर्थतन्त्रमा योगदान पुर्याएको भन्दै मन्त्रालयको तर्फबाट यसमा नीतिहरू बनाउँदा थप ध्यान दिने जनाए । सरकार, निजी क्षेत्रको अन्तरक्रिया तथा व्यक्तिगत रूपमा कार्यदलले बुझाएको प्रतिवेदनले नेपालको घर जग्गा तथा आवासको कारोबारलाई उकास्न मद्दत पुग्ने उनले विश्वास व्यक्त गरे। मध्यम र निम्न वर्गका परिवारलाई पनि हाउजिङ आवासमा समेट्न मन्त्रालयले आवश्यक पहल गर्ने उनको भनाइ छ । शहरी विकास मन्त्रालयका भवन, आवास तथा योजना महाशाखाका प्रमुख दिलीप भण्डारीको संयोजकत्वमा गठन भएको कार्यदलले जग्गा, आवास विकाससँग सम्बन्धित व्यवस्था अध्ययन गरी पुनरावलोकन गर्नुपर्ने विषय पहिल्याइ सुधारसहितको प्रतिवेदन मन्त्रालयलाई बुझाएको हो ।"
लक्ष्मी ग्रुपको ५१ औं वार्षिकोत्सवको अवसरमा विविध कार्यक्रम,"काठमाडौं : लक्ष्मी ग्रुपले आफ्नो ५१ औं वार्षिकोत्सव मनाएको छ। ग्रुपले आफूमातहतका विभिन्न संस्थामार्फत विभिन्न संस्थागत सामाजिक उत्तरदायित्व (सीएसआर) कार्यक्रम गर्दै शुक्रवार आफ्नो ५१ औं वार्षिकोत्सव सम्पन्न गरेको हो। ग्रुपअन्तर्गतको कम्पनी तथा हुन्डाई गाडीको आधिकारिक वितरक लक्ष्मी इन्टरकन्टिनेन्टलले ललितपुरको सेरेब्रल पल्सी सेन्टरमा ६० जना बढी बालबालिकालाई स्टेसनरी र अन्य सामग्री उपलब्ध गराएको कम्पनीले जनाएको छ। त्यस्तै ग्रुपले रक्तदान कार्यक्रम सञ्चालन गर्यो। जसमा १०० भन्दा बढी कर्मचारीले सहभागिता जनाएका थिए। लक्ष्मी ग्रुपअन्तर्गतको हुन्डाई काठमाडौंले नक्सालस्थित भाटभटेनी मन्दिर र वरपर सफाइ अभियान सञ्चालन पनि गरेको छ। सन् १९७३ मा लक्ष्मी मिठाइ भण्डारको रुपमा मिठाइ उत्पादनबाट व्यवसाय शुरू गरेको लक्ष्मी ग्रुप कन्फेक्सनरी, निर्माण सामग्री, गाडी तथा कम्पोनेन्टको बिक्रीवितरण र होम एप्लाएन्सेसलगायत अन्य गणुस्तरीय उत्पादन र सेवाका लागि परिचित कम्पनीहरूको प्रतिष्ठित समूह बनेको छ।"
नेपाल बंगलादेशसँग पराजित,काठमाडौं : एसीसी महिला यु१९ एसिया कपमा नेपाल बंगलादेशसँग पराजित भएको छ। ११ ओभरमा छुट्याइएको खेलमा नेपाल बंगलादेशसँग ९ विकेटले पराजित भएको हो। नेपालले दिएको ५५ रनको लक्ष्य बंगलादेशले १ विकेटको क्षतिमा पूरा गर्यो। बंगलादेशका लागि फहोमिडा चोयाले सर्वाधित २६ रन बनाइन्। त्यस्तै सुमैयाले १० रन बनाइन् भने इभाले १८ रन बनाइन्। यसअघि नेपालका लागि साबित्री धामीले सर्वाधिक ११ रन बनाइन्। त्यसबाहेक अन्य खेलाडीले दोहोरो अंकको रन जोड्न सकेनन्।
सुदूरपश्चिमसँगको तेस्रो अर्थात् फाइनल भेटमा जनकपुरले मार्ला बाजी?,"काठमाडौं : नेपाल प्रिमियर लिग (एनपीएल)को अब फाइनल खेलमात्रै बाँकी छ। फाइनलमा सुदूरपश्चिमरोयल्स र जनकपुर बोल्ट्सबीच खेल हुनेछ। यी दुई टिमको खेल एनपीएलमा तेस्रो पटक हुनेछ। लिग चरणमा सुदूरपश्चिमरोयल्सले जनकपुर बा्ल्ट्सलाई ७२ रनले हरायो। यी दुई टिम शीर्ष २ हुँदै पुनः पहिलो क्वालिफायरमा भेट भए, त्यहाँ पनि सुदूरपश्चिमपश्चिमले ८ विकेटले जनकपुरलाई हरायो। यी दुई टिमको पहिलो सिजनको एनपीएलमा अन्तिम भेट हुँदैछ। लिग चरणमा अन्य टिममाथि आफ्नो दबदबा बनाउँदै यी दुई टिमको भेट लिग चरणमा नै निकै रोमाञ्चक बनेको थियो। सुदूरपश्चिमर जनकपुरको खेल समर्थकको सबैभन्दा प्रतिक्षाको खेल हुन्छ। दबदबा बनाउँदै छाप छोडेका यी दुई टिमको भेट लिग चरणमा खासै रोमाञ्चक भएन। खेल एकतर्फी बनाउँदै सुदूरपश्चिमका बलरले जनकपुरलाई ५१ रनमै प्याक गरिदिए। पहिलो क्वालिफायरमा पनि सोचेजस्तो प्रतिस्पर्धा देखिएन। जनकपुरका बलरले टाइममा विकेट निकाल्न नसक्दा जनकपुरले १३९ रन जोगाउन सकेन। फलस्वरुप सुदूरपश्चिमका ब्याटरले खेललाई आफ्नो बनाए। अब यी दुई टिमको तेस्रो भेट हुँदैछ। तेस्रो भेटमा भने खेल प्रतिस्पर्धात्मक हुने आश गरिएको छ। दुई खेलमा निकै सहज जित निकालेको सुदूरपश्चिमको मनोबल उच्च छ। निकै तालमेल र सन्तुलन मिलेको टिम हो। सुदूरपश्चिम, जसका कारण सुदूरपश्चिमले दुई पटक जितिसकेको टिमलाई कहाँ कसरी सम्हाल्ने राम्ररी जान्दछ। जनकपुरको कुरा गर्दा, शीर्ष क्रमका ब्याटरले फाइनलमा भने सुदूरपश्चिमसँग सम्हालिएको पारी खेल्नुपर्ने हुन्छ। विशेषतः नियमित कप्तान अनिल शाह घाइते भइसकेपछि ओपनिङमा आसिफ र उनको साथमा जाने दुई ओपनर नै चल्न सकेका छैनन्। शीर्ष क्रम नचल्दा मध्य क्रममा आउने जेम्स निसमलाई मात्रै रन बनाउने जिम्मा दिएको जस्तो देखिन्छ। उनी एक्लैले टिमको खातामा रन भरिरहेका छन्। दोस्रो क्वालिफायरमा पनि जेम्सले फसिसकेको खेल जनकपुरको पक्षमा ल्याए। पछि भने शेर मल्लले खेललाई राम्ररी सम्हालेर खेल्दै सके। सुदूरपश्चिमको मिलेको लय पहिलो सिजनको एनपीएलमा सुदूरपश्चिमपश्चिमको टिममा सबैभन्दा सन्तुलित टिम हो। बलिङ, ब्याटिङ र फिल्डिङ तिनै पक्षमा यो टिमलाई खोट लगाउने ठाउँ छैन। अन्य टिममा विदेशी खेलाडी म्याच विनर बनिरहँदा सुदूरपश्चिमको भने बराबरी देखिन्छ। ओपनिङमा विनोद भण्डारी र सैफ जैबको जोडीले राम्रो सुरुवात दिलाउँछन्। मिडल अर्डरमा दीपेन्द्र सिंह ऐरी, इशान पाण्डे, आरिफ शेख सबैको खेल टिमको जितमा उत्तिकै भागिदार हुन्छ। बलिङ युनिट हेर्ने हो, भने नरेन साउदले यु१९ एसिया कप छनोट खेलेर फर्केकै खेलमा आफ्नो दबदबा बनाए। काठमाडौं गुर्खाजविरुद्धको खेलमा उनले ५ विकेट लिँदै आफ्नो पहिचान छोडे। त्यसमा स्कट केग्गेलिनको साथ भरपुर मात्रामा भयो। पहिलो क्वालिफायरमा टिमलाई जिताउन जनकपुर बोल्ट्सविरुद्ध ५८ रनको अविजित अर्धशतकीय पारी खेलेपछि विनोद भण्डारीले भने, विदेशी खेलाडी नआउँदासम्म टिम अलि कमजोर हो कि जस्तो लागेको थियो। तर, विदेशी खेलाडी आइसकेपछि सबै खेलाडी टिमलाई जहाँ चाहिने त्यहाँ फिटन हुने खेलाडी आए। जसले गर्दा टिम राम्रो बनेको छ। सुदूरपश्चिमको खेललाई विनोदको भनाइले न्याय दिन्छ। पछि थपिएका हर्मप्रित सिंह पनि टिमलाई चाहिँदा बलर र ब्याटर दुवै भूमिकामा उत्तिकै राम्रो देखिइरहेका छन्। गल्तीले धरमराएको जनकपुर जनकपुर लिगमा सुरुका ४ खेलमा अपराजित रहँदै एनपीएलमा आफ्नो पहिचान निकै राम्रो बनाएको थियो। पाँचौं खेलमा यो टिमको आत्मविश्वास सुदूरपश्चिमपश्चिमसँग ७२ रनको हारले ठेस लगायो। लगातार जित निकाल्दा टिममा कमजोरी पनि नियालिएन। जितका कारण भइरहेका फिल्डिङ तथा शीर्ष क्रमका ब्याटर नचलेको गल्ती पनि देखिएन। सुदूरपश्चिमसँग ५१ रनमा अलआउट भएपछि यो टिमले बलियो जित दर्ता गर्नै बिर्सियो। लिगको छैटौं खेलमा काठमाडौं गुर्खाजविरुद्ध ५ विकेटको जित त निकाल्यो। तर, त्यसपछि पुनः चितवन राइनोजसँग ३२ रनको हार व्यहोर्यो। एक खेलमा अनिल शाह चल्दा शीर्ष क्रम केही सम्हालिएको देखियो। तर, ओपनर आसिफ शेख यो प्रतियोगितामा निकै सस्तोमा नै समेटिन्छन्। त्यसपछि आउने विदेशी खेलाडीमा जेम्स निसम नै यो टिमको रनकर्ताजस्तो देखिन्छन् । यो टिममा ब्याटिङ अलराउन्डरको कमी छैन। लाहिरु मिलान्था, शुभ कन्साकर, हर्ष थाकर र मोहम्मद मोसिन नै पनि ब्याटिङमा राम्रो कौशल राख्ने खेलाडी हुन्। तर, यी कुनै पनि खेलाडीले टिमलाई चाहिएको बेला खेल्न सकेका छैनन्। यो टिमलाई हरेक खेलमा जेम्स निसमले नै पार लगाउन खोज्छन्। हुनतः यो टिममा युवा खेलाडी आकाश त्रिपाठी, अरनिको यादव, शेर मल्लजस्ता घरेलु नाम चलेका खेलाडी छन्। यी खेलाडीले खुलेर आफ्नो खेल देखाउने हो भने जनकपुर बोल्ट्स ट्रफीको दाबेदार टिम मान्न सकिन्छ। टिमको कमजोरी भनेको पावरप्लेमा शीर्ष क्रमका ब्याटरबाट रन आउन नसक्नु पनि एक जरुरी पक्ष हो। लिग चरणका खेलदेखि दोस्रो क्वालिफायरसम्म पावरप्लेमा शीर्ष क्रम खुल्न सकेको छैन। दोस्रो चरणको क्वालिफायरमा जनकपुरले लिगमा कमाएको एउटा महत्त्वपूर्ण अंकको अवसर थियो। शीर्ष २ मा रहँदा फाइनल खेल्ने दोस्रो मौका पायो। यो खेलमा पनि पावरप्लेमा दुवै ओपनर गुमाउँदै जम्मा २६ रन जनकपुरको बोर्डमा थियो। हारबाट जनकपुरले सिक्नुपर्ने पाठमा सबैभन्दा महत्त्वपूर्ण पक्ष भनेको ब्याटिङ हो। शीर्ष क्रमका ब्याटरको जिम्मेवारीपूर्ण खेल र मध्यम क्रममा निसमबाहेक अरुले पनि जिम्मेवारी लिनुपर्ने छ। बलिङमा ललित राजवंशीले सुदूरपश्चिमका विदेशी बलर स्कट केग्गेलिनलाई पछ्याइरहेका छन्। स्कट र ललित दुवैले क्वालिफायरको खेल सकिँदा १६ विकेट लिएका छन्। सर्वाधिक रनकर्तामा भने जेम्स निसम तेस्रो स्थानमा छन्। उनले ८ खेलमा २४३ रन बनाएका छन्। बलिङ युनिटमा ललितले उत्कृष्ट स्पेल गरिरहँदा उनलाई हर्ष थाकर, शेर मल्ल, तिव्र गतिका बलर किशोर महतोले साथ दिइरहेका छन्। पछिल्ला २ खेलमा भने किशोर निकै महँगा सावित भइरहेका छन्। खेलमा गरेका गल्तीहरूलाई नेपालका पूर्व प्रशिक्षकसमेत रहेका पुबुदु दासानायकेले फाइनलमा टिमलाई कसरी तयार पार्छन् त्यो भने शनिबार फाइनलमा देखिनेछ। राष्ट्रिय टिमका दुई पूर्व प्रशिक्षकको फाइनल भेट आसिफ शेख र दीपेन्द्र सिंह ऐरीले कप्तानको रूपमा फाइनल भेट पक्का गरिरहँदा, नेपाली राष्ट्रिय टिमका दुई पूर्व प्रशिक्षकहरूको पनि फाइनल भेट तय भएको छ। नेपालका अनुभवी पूर्व प्रशिक्षकद्वय पुबुदु दासानायके र जगत टमटाको भेट हुनेछ। फाइनलमा यी दुई प्रशिक्षकको रणनीतिको परीक्षा हुनेछ। यी दुई प्रशिक्षकले आफ्नो टिमका उत्कृष्ट ११ खेलाडीलाई मैदानमा उतार्नेछन्। पुबुदु नेपाली टिमका लागि निकै सफल प्रशिक्षक हुन् भने जगत टमटाको देन पनि नेपाली क्रिकेटमा कम छैन। टमटा नेपाली युवा टिमको पनि प्रशिक्षक भइ काम गरिसकेको अनुभव राख्छन्। यी प्रशिक्षकले नेपाली युवा खेलाडीको नाडी पनि राम्ररी छामी सकेका छन्। यसकारण उनलाई फाइनलमा आफ्नो विपक्षी टिममा रहेका खेलाडीको कमजोरी पनि राम्ररी थाहा हुनेछ। त्यस्तै पुबुदु दासानायके अन्तर्राष्ट्रिय स्तरमा नेपाललाई चम्काउने प्रशिक्षक हुन्। २०१४ मा नेपालले पहिलो पटक उनकै प्रशिक्षणमा विश्वकप खेलेको थियो। नेपाल मात्रै नभइ उनी क्यानडा र अमेरिकाको राष्ट्रिय टिमको प्रशिक्षक भइसकेका अनुभवी प्रशिक्षक हुन्।"
सिंहदरबारमा मन्त्रिपरिषद् बैठक जारी,काठमाडौं : मन्त्रिपरिषद् बैठक सुरु भएको छ। सिंहदरबारस्थित प्रधानमन्त्री तथा मन्त्रिपरिषद्को कार्यालयमा बैठक सुरू भएको प्रधानमन्त्रीको सचिवालयले जनाएको छ। बिहीबार साँझ बस्ने भनिए पनि प्रधानमन्त्री केपी शर्मा ओली अकस्मात अस्वस्थ भएपछि बैठक आजलाई सारिएको थियो। बैठकमा सरकारका नियमित कामकारवाहीबारे छलफल हुने जनाइएको छ।
उत्पादक किन उपभोक्ता बन्दैछन् ?,"युवावय स्वभावैले बढी महात्त्वाकांक्षी हुन्छ। त्यसैले छिटो कमाउनु, धेरै कमाउनु र सुखको जीवन जिउनु अहिलेका धेरै युवाका धेरै सपनामध्येको मुख्य सपना बनेको छ। यही सपना बोकेर देशभरिका युवा देशमा उपलब्ध सानातिना अवसरलाई लत्याएर विदेश गइरहेका छन्। देशमा बसेर भविष्य बन्दैन भन्ने नकारात्मक भाष्यको निर्माणले युवा बिदेसिन लालायित हुँदैछन्। उत्पादनको मुख्य स्रोत जमिन हो भने साधनचाहिँ जनशक्ति हो। जमिन र जनशक्ति दुवै पर्याप्त हुँदाहुँदै पनि कृषि उपेक्षित हुनुको मुख्य कारण चाहिँ राज्यले नै कृषिलाई प्राथमिकतामा राखेर पनि उपेक्षा गर्नु हो। कृषिका लागि तर्जुमा गरिएका ऐन, नीति तथा कार्ययोजनाहरूको कार्यान्वयनमा सरकार उदासीन हुनुको परिणाम हो कृषिबाट युवा पलयान। जमिन त छ, तर त्यो जमिनबाट जीवनमा सुख र समृद्धिको सम्भावना देख्न सकेनन् अधिकांश युवाले। वर्षभरि दुःख र मिहिनेत गर्दा पनि खान लाउनै मुस्किल भएपछि जमिन र माटोप्रतिको मायाबाट क्रमशः अलग्गिन बाध्य हुँदैछन् नेपालका युवापुस्ता। त्यसैले बूढापुस्ताको दिन बिताउने मेलो मात्रै बनेको छ कृषि। कृषिको उत्पादन र उत्पादकत्व घट्दै गएर स्वयं किसानले पनि अब आफ्नो उपभोगका लागि आयातीत कृषिवस्तुमै भर पर्नुपर्ने परिस्थिति सिर्जना भएको छ। किसान स्वयं पनि अब उत्पादकबाट उपभोक्ता बन्दैछन्। कृषिलाई उपेक्षा र किसानलाई दोस्रो दर्जाका नागरिकलाई जस्तो तुच्छ व्यवहार गरिएको परिणामस्वरूप अहिले उत्पादकबाट उपभोक्ता बन्ने होड नै चलेको छ। यो होडमा रेमिट्यान्सले सहयोगी र उत्प्रेरकको भूमिका निर्वाह गरिरहेको छ। अनि उत्पादकबाट उपभोक्ता बन्नुलाई उन्नतिको परिचायकको रूपमा ग्रहण गर्ने गलत अभ्यास पनि भइरहेको छ। आफ्नो उत्पादनबाट आफ्नो र अरू उपभोक्ताको मागलाई पूर्ति गर्न सघाउने स्वयं उत्पादक नै उपभोक्तामा सीमित बन्दै जानु सबैभन्दा बढी चिन्ताको विषय हो। उत्पादकलाई उपभोक्ता बन्न उत्साहित गरिरहेको छ बढ्दो क्रममा रहेको रेमिट्यान्सले। यथास्थितिमा कृषिबाट समृद्धिको सम्भावना नदेखेर र अरू क्षेत्रमा गतिलो अवसर नपाएर कृषि र अन्य सानातिना अवसरलाई लत्याएर बिदेसिएका युवाले पठाएको रेमिट्यान्सका कारण नेपाली समाजमा रेमिट्यान्स प्राप्त गर्ने परिवारको संख्या बढिरहेको छ। पछिल्लो तथ्यांकअनुसार नेपालका ७६८ प्रतिशत घरपरिवारले रेमिट्यान्स प्राप्त गर्दछन्। रेमिट्यान्स प्राप्त गर्ने घरपरिवार र रेमिट्यान्स आप्रवाह दुवैमा वृद्धि भएसँगै नेपाली समाजमा उत्पादन संस्कृतिमा ह्रास र उपभोग संस्कृतिमा वृद्धि हुने क्रम पनि ह्वात्तै बढेको छ। जमिन बाँझै छोडेर किनेर खाने बानी बढेसँगै उत्पादनमा ह्रास र उपभोगमा वृद्धि भएको हो। तथ्यांकअनुसार देशमा आप्रवाह भएको कुल रेमिट्यान्सको ७२४ प्रतिशत हिस्सा दैनिक उपभोगमा खर्च हुने गरेको छ। रेमिट्यान्सकै कारण उत्पादकहरू उपभोक्तामा सीमित बन्दै जाँदा निर्यात सम्भावना देखिएका कृषि वस्तुहरूको उत्पादन र निर्यातसमेत घटेको छ। नेपाल व्यापार एकीकत रणनीति २०८० ले अलैंची, अदुवा, दलहन, जुट र चियालाई निर्यात सम्भावना देखिएका कृषि वस्तुको सूचीमा राखेको छ। तर व्यापार तथा निकासी प्रवद्र्धन केन्द्रको तथ्यांकलाई नियाल्दा निर्यात सम्भावना देखिएका सूचीमा परेका कृषि वस्तुहरूकै उत्पादनमा ह्रास आएको र निर्यात पनि घटेको देखिन्छ। व्यापार तथा निकासी प्रवद्र्धन केन्द्रको तथ्यांकअनुसार अलैंचीको निर्यात परिमाण र रकम आर्थिक वर्ष २०७९८० को तुलनामा आर्थिक २०८०८१ मा क्रमशः ४९७७ प्रतिशत र ४०६ प्रतिशतले घटेको छ। अदुवाको निर्यात परिमाण र रकम क्रमशः ५३१६ प्रतिशत र ३७७ प्रतिशतले घटेको छ भने जुट तथा जुटजन्य उत्पादनको निर्यात रकम ७८६ प्रतिशतले घटेको छ। चिया निर्यातको परिमाण १६१४ प्रतिशतले घटेको छ भने रकम ७९३ प्रतिशतले घटेको छ। दाल (मुसुरो) निर्यातमा भने सामान्य वृद्धि भएको छ। जसअनुसार दाल निर्यात परिमाणमा १५५० प्रतिशत र रकममा १४१२ प्रतिशतले वृद्धि भएको छ। हिजोसम्म आफूले उत्पादन गरेर अरू उपभोक्ताको आवश्यकता पूर्ति गरिदिने किसान स्वयं नै उपभोक्ता बनेपछि देशको कृषिवस्तु आयात अविश्वसनीय रूपमा बढेको छ। आर्थिक वर्ष २०८०८१ मा कुल २ खर्ब ५६ अर्ब ७५ करोड ७२ लाखबराबरको कृषिजन्य वस्तु आयात हुँदा ४८ अर्ब २२ करोड ३४ लाखबराबरको मात्रै कृषिजन्य वस्तु निर्यात भएको भन्सार विभागको तथ्यांक छ। नेपालको कुल आयातमा कृषिजन्य वस्तु आयातको हिस्सा १६१२ प्रतिशत छ। देशको अर्थतन्त्रमा उल्लेख्य योगदान गर्ने उत्पादक नै उपभोक्ता बन्नु अर्थतन्त्रका लागि कति घातक छ भन्ने विषयमा राज्य गम्भीर नबन्दा अर्थतन्त्र निरन्तर परनिर्भर बन्दैछ र जोखिमतर्फ धकेलिँदैछ। बर्सेनि वैदेशिक व्यापारघाटा कहालिलाग्दो बन्दैछ। आर्थिक वर्ष २०८०८१ मा कुल वैदेशिक व्यापारघाटा १४ खर्ब ५४ अर्ब ५९ करोड ११ लाख छ। हिजोको दिनमा वैदेशिक रोजगारी केही हदसम्म बाध्यता नै थियो। तर अहिले परिस्थिति बदलिएको छ। केहीका लागि बाध्यता भए पनि धेरैका लागि रहर बन्न थालेको छ वैदेशिक रोजगारी। देशमा जति दुःख गरे पनि र जति मिहिनेत गरे पनि त्यसबाट हुने आम्दानीले खानलाउनै नपुग्ने स्थिति छ। त्यसमाथि केही गरिखाने अवसर र वातावरण पाउन उत्तिकै हम्मेहम्मे छ। अवसर र वातावरण पाए पनि श्रमको शोषण चर्को छ। उति नै दुःख र मिहिनेत विदेशमा गएर गर्दा तुलनात्मकरूपमा बढी आम्दानी हुने भएकाले धेरै युवाका लागि वैदेशिक रोजगारी रहर बन्न थालेको हो। यसरी बाध्यता र रहरले विदेसिएका युवाको संख्या ६० लाख हाराहारी पुगेको सरकारी तथ्यांक छ। राज्यको नीति र कर्मचारीतन्त्रले नै देशमा उद्यम व्यवसाय गर्नेलाई भन्दा विदेश जानेलाई प्रोत्साहित गरिरहेको देखिन्छ। राज्यको नीतिले नै स्वदेशमै रोजगारी सिर्जना र उद्यम व्यवसाय सञ्चालनलाई भन्दा बढी श्रम निर्यातलाई सहजीकरण गरिरहेको छ। जसको परिणामस्वरूप युवा पुस्ताले स्वदेशमै उद्यमव्यवसाय गर्नुभन्दा विदेश जानुलाई उचित ठानिरहेका छन् र धमाधम बिदेसिँदै छन्। बिदेसिने तिनै युवाले दुःख र मिहिनेतले आर्जन गरी पठाएको रेमिट्यान्स चाहिँ नेपालमा उत्पादकलाई उपभोक्ता बनाउने कारक बनेकोमा चिन्ताको विषय बनेको छ। नेपालमा पछिल्ला वर्षमा रेमिट्यान्स आप्रवाह क्रमशः बढिरहेको छ। आर्थिक वर्ष २०८०८१ मा १४ खर्ब ४५ अर्ब ३१ करोड ५० लाख रेमिट्यान्स प्राप्त भएको थियो। यो सोही आर्थिक वर्षको कुल राष्ट्रिय बजेटको ८२५३ प्रतिशत र कुल गार्हस्थ्य उत्पादनको २५३३ प्रतिशत हो। यति ठूलो परिमाणमा प्राप्त रेमिट्यान्सलाई उत्पादनमूलक क्षेत्रमा केकसरी उपयोग गर्ने भन्ने राष्ट्रिय नीति नहुनु र रेमिट्यान्स प्राप्त गर्ने घरपरिवारले पनि उपभोग र फजुल खर्चमा नै रेमिट्यान्सको बढी हिस्सा उपयोग गर्नुले रेमिट्यान्सको सदुपयोग हुन सकेको छैन। रेमिट्यान्सलाई उत्पादनसँग जोड्न नसक्दा कुल प्राप्त रेमिट्यान्सको १२ प्रतिशत मात्रै पुँजी निर्माण अर्थात् उत्पादनमूलक क्षेत्रमा उपयोग भइरहेको चौथो जीवनस्तर सर्वेक्षण प्रतिवेदनले देखाएको छ। राज्य रेमिट्यान्सको अंकगणित केलाउनमा रमाएको देख्दा देशका युवालाई रेमिट्यान्ससँग साट्न खोजेको आभास हुन्छ। वस्तु निर्यात गर्नुको सट्टा श्रम अर्थात् मान्छे निर्यात गरेर रेमिट्यान्सले नै देशको अर्थतन्त्र चलाउन खोज्ने शासकीय प्रवृत्तिलाई हेर्दा देशका युवालाई उत्पादनसँग होइन, रेमिट्यान्ससँग जोड्न राज्य उद्यत् भएको देखिन्छ। देशभित्र रोजगारीको अवसर सिर्जनामा भन्दा वैदेशिक रोजगारीलाई व्यवस्थित गर्दै श्रम निर्यातमा वृद्धि गर्न राज्यको बढी ध्यान केन्द्रित हुँदै गरेको अवस्थालाई दृष्टिगत गर्दा पनि राज्यले रेमिट्यान्सलाई नै बढी प्राथमिकतामा राखेको हो कि भन्ने लाग्छ। तत्कालको समस्या समाधानका लागि रेमिट्यान्सलाई प्राथमिकतामा राख्दा देशले भोग्ने आर्थिक पराधीनतातर्फ राज्यले हेक्का राख्न नसकेको हो कि भन्ने लाग्दछ। धेरै देशले रेमिट्यान्सकै मद्दतले आर्थिक समृद्धि हासिल गरेका छन्। तर नेपालले रेमिट्यान्सको आर्थिक महत्त्वलाई बुझ्न नसक्नु दुर्भाग्य नै हो।"
"दक्षिण कोरियामा २०२५ का लागि प्रवासी श्रमिकको कोटा निर्धारण, १ लाख ३० हजार कामदार लैजाने","काठमाडौं : दक्षिण कोरियाले सन् २०२५ का लागि प्रवासी श्रमिकको कोटा निर्धारण गरेको छ। रोजगार अनुमति प्रणाली ईपीएसमार्फत सन् २०२५ का लागि श्रमिकको कोटा १ लाख ३० हजार तोकेको हो। कोटा निर्धारण समिति (प्रवासी श्रमिक नीति समिति)को आज बसेको बैठकले कोटा निर्धारण गरेको प्रवासी श्रमिक युनियन (एमटीयु)का अध्यक्ष उदय राईले बताए। जस अनुसार उत्पादन क्षेत्रमा ७२ हजार, पानीजहाज बनाउने कम्पनीका लागि २ हजार ५ सय, निर्माण क्षेत्रमा २ हजार, कृषि क्षेत्रमा १० हजार, मत्स्यपालनमा ८ हजार ५ सय र सेवा क्षेत्रमा ३ हजार तोकिएको छ। तोकिएको कोटा सकिएमा जुनसुकै क्षेत्रका लागि ३२ हजार राखिएको छ। यो कोटा मध्ये ७ हजार ७३० जना कमिटेड आउने छन् भने बाकी सबै नया प्रवासी श्रमिक आउने छन्। २०२४ को कोटबाट अहिलेसम्म ७० हजार ४६० जनाको मात्र रोजगार अनुमति जारी भएको छ। यो संख्या सम्पूर्ण कोटाको ४७ प्रतिशत हो। गत अक्टोबरसम्म इपीएसको श्रमिक ३ लाख ३५ हजार ६३० जना छन्।"
रोल्पामा दुईजनाको हत्या,रोल्पा : रोल्पामा अलगअलग स्थानमा दुईजनाको हत्या भएको छ । उत्तरी भेग उवा र गाममा हत्याको घटना भएको हो । थबाङ गाँउपालिका५ हार्जुवास्थित सुमित होटलमा खाना खाएर सुतेका ३७ वर्षीय रमेश रोका क्षेत्रीको घाँटी रेटिएर हत्या भएको अवस्थामा फेला परेका हुन् । पुस ३ गते राति सुतेका लु १ ज १८४७ गाडी चालक सुनछहरी गाउँपालिका ५ गाडावाङका रोकाक्षेत्री बिहान अबेर सम्म पनि नउठेपछि उठाउन खोज्दा ओछ्यानमा अचेत अवस्थामा फेला परेको प्रहरीले जनाएको छ । पुस ४ गते बिहान ९:५० बजे होटल साहुले फोनमार्फत प्रहरीलाई जानकारी गराएपछि प्रहरी सहाय निरिक्षक देबेन्द्र विक्रम विकको नेतृत्वमा चारजनाको प्रहरी टोली घटनास्थलतर्फ खटिएको जिल्ला प्रहरी कार्यालयका प्रवक्ता रोहितकुमार शाहीले जानकारी दिए । सुनछहरी गाउँपालिका२ जाजाधाराका ३६ वर्षीय नन्द सिंह परियारलाई उनका छोरा १८ वर्षीय समिर परियारले चिरपटले टाउकोमा हानी हत्या गरेको खुलेको छ । घरायसी विवादका कारण दाउराको चिरपटले टाउकोमा हानी घाइते बनाएपछि पुस ४ गते बिहान ३:३० बजे आफ्नै घरमा मृत्यु भएको प्रहरीले जनाएको छ । हत्या आरोपी समिर परियाररलाई प्रहरीले नियन्त्रणमा लिइसकेको छ । दुबैको शव पोष्टमार्टमका लागि अस्पताल ल्याइएको छ । रोकाक्षेत्रीका परिवारले प्रभावकारी अनुसन्धानको माग गरेका छन् ।
भैरहवा मेडिकल कलेज परिसरमा शंकास्पद वस्तु फेला,"भैरहवा : रुपन्देहीको भैरहवास्थित युनिभर्सल कलेज अफ मेडिकल साइन्सेज तथा शिक्षण अस्पताल भैरहवामा शंकास्पद वस्तु फेला परेको छ । अस्पतालको दक्षिण पश्चिम पार्किङ क्षेत्रमा फेला परेको उक्त शंकास्पद बस्तुमा प्रेसर कुकर,घडी,तार र व्याट्रि जडान गरिएको अवस्थामा रहेको प्रहरीले जनाएको छ । घटनास्थलमा नेपाल प्रहरीसहित नेपाली सेनाको बम डिस्पोजल टोली पुगेको छ ।"
कर्णालीको उपभोगबारे अध्ययन गर्न संयुक्त कार्यदल,"अर्घाखाँची : लुम्बिनी र सुदूरपश्चिम प्रदेशका बीचमा कर्णाली नदीको स्रोत उपभोग तथा संरक्षणका क्षेत्रमा देखिएका समस्या समाधान गर्न दुई प्रदेशको संयुक्त सुझाव कार्यदल गठन गरिएको छ। कर्णाली नदीको नदीजन्य स्रोतको उपयोग तथा संरक्षणका विषयमा लुम्बिनी र सुदूरपश्चिम प्रदेशका मुख्यमन्त्रीका बीचमा बुधबार सम्पन्न संयुक्त संवादले लुम्बिनी प्रदेश मुख्यमन्त्री तथा मन्त्रिपरिषद् कार्यालयका सचिवको संयोजकत्वमा सुझाव कार्यदल गठन गरिएको छ। कार्यदलमा सुदूरपश्चिम प्रदेश सरकारका सचिव सदस्य, दुवै प्रदेशका वन मन्त्रालयका प्रतिनिधि, नदी तटीय क्षेत्रसँग जोडिएका स्थानीय तहका प्रतिनिधि, निकुञ्जका प्रतिनिधि, नापि कार्यालयका प्रतिनिधिलगायत सदस्य छन्। सुझाव कार्यदलको सदस्य सचिवमा संवाद समूहको प्रतिनिधि रहने निर्णय भएको छ। यो समितिले तीन तहका सरकारसँग जोडिएका समस्याको पहिचान गर्ने र समाधानका लागि विकल्प सहित प्राथमिकता निर्धारण गरेर सुझाव दिनेछ। कर्णाली नदी जलाधार क्षेत्रमा पर्ने गेरुवा गाउँपालिका ओखरीया इन्टेक क्षेत्रमा लुम्बिनी प्रदेशका मुख्यमन्त्री चेतनारायण आचार्य र सुदूरपश्चिम प्रदेशका मुख्यमन्त्री कमलबहादुर शाहको विचमा संयुक्त संवाद गरिएको थियो। लुम्बिनी प्रदेशका मुख्यमन्त्री चेतनारायण आचार्यले दुई प्रदेशको विचमा प्राकृतिक स्रोतको संरक्षण तथा सदुपयोगलगायत सिमानाको समस्या समाधान गर्नेगरी सुझाव कार्यदल गठन गरिएको जानकारी दिए। समस्याको पहिचान गरेर वर्गिकरण गर्ने र सुझाव दिने जिम्मेवारी कार्यदलको छ, मुख्यमन्त्री आचार्यले भने, स्थानीय, प्रदेश र संघीय सरकारले के गर्ने भन्ने बारेमासमेत सुझाव संकलन हुने छ। समस्या समाधान गरे निकास निकाल्न सकिने र त्यसका लागि प्रदेश सरकारले पहल लिने उनले बताए। गेरुवा, राजापुरको मात्रै समस्या होइन, यो समस्या सिँगो प्रदेशको हो, उनले भने। समस्या समाधानको निकास निकाल्न सकिन्छ, मुख्यमन्त्री आचार्यले भने, दुवै प्रदेशले संयुक्त पहल लिन्छौं। कार्यदलले भूमिका बढाउँछ। राष्ट्रिय निकुञ्ज सम्बन्धी ऐन संसोधन जरूरी रहेको र त्यसका लागि प्रधानमन्त्री समक्षसमेत अनुरोध गरेको बताए। २०२९ सालमा बनेको निकुञ्ज संरक्षण ऐन संशोधन गर्नुपर्छ भनेर पहल लिएका छौं। प्रधानमन्त्री सँग भएको बैठकमा पनि यो विषय उठाएका छौं, उनले भने, समस्याको पहिचान गर्न पटकपटक बसेका छौं। हामी समस्या समाधान गर्ने गरी अघि बढेका छौं। यस्तै सुदूरपश्चिम प्रदेशका मुख्यमन्त्री कमलबहादुर शाहले कार्यदलको जिम्मेवारीभित्र हालसम्म भएका कामहरूको दस्तावेजीकरण गर्ने, सुझावहरूको संकलन गर्ने, ऐन, कानुनहरूको अध्ययन गर्ने, बजेट तथा कार्यक्रमको बारेमा जानकारी लिने लगायत रहने बताए। सुझावको आधारमा सुधारका कामहरू अघि बढ्छन्, उनले भने, संघीयतालाई बलियो बनाउन प्रदेश तहमा सहकार्य, समन्वय जरूरी छ। यसको सुरुवात लुम्बिनी र सुदूरपश्चिमबाट भएको छ। संवाद समूहले आयोजना गरेको संवादमा लुम्बिनी प्रदेशका पूर्व मुख्यमन्त्री डिल्लीबहादुर चौधरी, सामाजिक विकास मन्त्री जन्मजय तिमिल्सिना, ऊर्जा, जलस्रोत तथा सिँचाइ मन्त्री सीता शर्मा चौधरी, सुदूरपश्चिम प्रदेशका भौतिक पूर्वाधार विकास मन्त्री सुरेन्द्र पाल, आर्थिक मामिला राज्य मन्त्री प्रकाश वम लगायतको सहभागिता थियो। गत वर्ष पनि दुवै प्रदेशका मुख्यमन्त्री स्तरीय संयुक्त संवाद गरिएको थियो।"
"मुस्ताङमा अत्यधिक चिसो, शैक्षिक संस्था धमाधम बन्द","जोमसोम : अत्यधिक चिसो बढेसँगै मुस्ताङका शैक्षिक संस्थाहरू धमाधम बन्द हुन थालेका छन्। हिउँदयामको अत्यधिक चिसो र सम्भावित हिमपातको जोखिमले मुस्ताङका शैक्षिक संस्थाहरूले विद्यार्थीलाई दुई महिना लामो हिउँदे बिदा दिन थालेका हुन्। मुस्ताङका पाँच स्थानीय तहमा ३५ वटा सामुदायिक विद्यालय छन्। यस्तै, संस्थागत, धार्मिक गुम्बा र आम्ची गरी १२ वटा विद्यालय छन्। जिल्लाको लोमान्थाङमा सामुदायिक, संस्थागत र गुम्बा विद्यालय गरी ९ वटा, लोघेकर दामोदरकुण्डमा १० वटा, वारागुङ मुक्ति क्षेत्रमा ५ वटा, घरपझोङमा १० वटा र थासाङ गाउँपालिकामा १३ वटा शैक्षिक संस्था सञ्चालनमा छन्। हिउँदमा मुस्ताङमा अत्यधिक चिसो हुन्छ। हिमपातको जोखिम हुन्छ। चिसो र हिमपातले यहाँका बालबालिकाको शिक्षण सिकाइ क्रियाकलापमा निकै ठूलो समस्या उत्पन्न हुने गर्छ। चिसोले विद्यार्थीको स्वास्थ्य अवस्था प्रतिकूल हुने भएकाले उपल्लो मुस्ताङका शिक्षण संस्थाहरू कात्तिक अगावै घुम्ती कक्षाका लागि बेंसी झार्ने परम्परा छ। यस्तै, तल्लो मुस्ताङका शिक्षण संस्थाहरू भने पुस र माघ महिना पूरै बन्द हुन्छन्। अत्यधिक चिसोका कारण विद्यार्थीलाई रुघाखोकी, निमोनिया र अन्य स्वास्थ्य समस्याकोे जोखिम हुने भएकाले यहाँका विद्यालयले सम्बन्धित स्थानीय तहको शिक्षा शाखाको अनुमतिमा हिउँदे बिदा दिने गरेका छन्। हिउँदयाममा अत्यधिक चिसो र सम्भावित हिमपातले मुस्ताङको जनजीवन प्रभावित हुने गर्छ। मुस्ताङको वारागुङ मुक्ति क्षेत्र गाउँपालिकाका सामुदायिक विद्यालयहरू पुसको १ गतेदेखि दुई महिनाका लागि बन्द भइसकेका छन्। मुस्ताङको घरपझोङ गाउँपालिकाभित्रका सामुदायिक तथा संस्थागत विद्यालय पनि पुसको ४ गतेदेखि दुई महिनाका लागि बन्द भएका छन्। मुस्ताङको तल्लो क्षेत्र थासाङ गाउँपालिकामा पनि पुसको ९ गते चालु शैक्षिक सत्रको त्रैमासिक परीक्षा सम्पन्न गरेर हिउँदे बिदा दिने तयारी गरिएको छ। यसअघि उपल्लो मुस्ताङका सामुदायिक तथा अन्य विद्यालय र वारागुङ मुक्ति क्षेत्रका एक गुम्बा विद्यालयले हिउँदयामको जाडो छल्न कात्तिकमै बेंसी झरिसकेका छन्। उपल्लो मुस्ताङ र वारागुङको एक विद्यालय गरी १२ वटा सामुदायिक र गुम्बा विद्यालयहरू हिउँदयामको जाडो छल्न पोखराका विभिन्न स्थानमा स्थानान्तरण भइसकेका छन्। मुस्ताङका २४ वटा सामुदायिक विद्यालय पुसको पहिलो दुई महिनाका लागि बन्द हुने शिक्षा विकास तथा समन्वय एकाइ मुस्ताङका प्राविधिक सहायक चन्द्रसिंह विकले जानकारी दिए। प्राविधिक सहायक विकले जिल्लामा त्रैमासिक परीक्षा सकेर बन्द भएका विद्यालयले फागुनको पहिलो सातादेखि चालु शैक्षिक सत्रको शिक्षण सिकाइ क्रियाकलापले निरन्तरता दिने उल्लेख गरे। सरकारले सामुदायिक शिक्षण संस्थाहरूलाई वार्षिक ४५ दिन बिदा दिने गरेको छ। मुस्ताङका शिक्षण संस्थाहरूले पुस र माघ महिना विद्यालय बन्द गरेर वार्षिक बिदा कटौती गर्छन। ४५ दिने नियमित बिदा र १५ दिनको सट्टा बिदा गरी यहाँका विद्यालयले हिउँदयाममा दुई महिना विद्यालय बन्द गर्ने प्रचलन छ। उपल्लो मुस्ताङबाट बेंसीमा घुम्ती कक्षा चलाएका विद्यालयहरू गर्मी सुरु भएपछि साबिककै स्थानमा पुगेर शैक्षिक क्रियाकलाप सुरु गर्छन्। विगतका वर्षहरूमा मुस्ताङका विद्यालयहरूले पुसअगावै चालु शैक्षिक सत्र सकेर नतिजा प्रकाशित गरी फागुनमा नयाँ शैक्षिक सत्र सुरु गर्ने गर्थे। तर, पछिल्लो समय सरकारले देशभरमा एउटै शैक्षिक सत्र कायम गर्ने नीति लिए पनि मुस्ताङका विद्यालयहरूले चालु शैक्षिक नसकिँदै विद्यालय बन्द गर्नुपर्ने समस्या आइपरेको हो। सरकारले देशभरका शिक्षण संस्थाहरूलाई एउटै डालोमा राखेर शैक्षिक सत्र कायम गरेका मुस्ताङसहित १६ वटा हिमाली जिल्लाका विद्यार्थीको शैक्षिक पठनपाठन र सिकाइ उपलब्धिमा समस्या र चुनौती थपिएको छ। चालु सत्र कायम रहने र हिउँदे दुई महिना लामो बिदाले विद्यालयले सिकेको सिकाइ उपलब्धिमा ह्रास आउने अभिभावकको गुनासो छ। हिमाली जिल्लाहरूमा विगतमा जे अभ्यास थियो सोही अनुरूप सरकारले कार्यान्वयनमा ल्याएर हिमाली क्षेत्रका विद्यार्थीको सिकाइ उपलब्धिमा आवश्यक पहलको गर्नुपर्ने अभिभावकको माग छ।"
"खर्च करोड, योजना अलपत्र","प्यूठान : करिब एक करोड रुपैयाँ खर्च भएको योजना अलपत्र परेको छ। स्वर्गद्वारी नगरपालिका२ भिंगृकोट धर्मशालामा निर्माणाधीन पर्यटन पोखरी अलपत्र परेको हो। चार वर्षअघि धार्मिक तथा पर्यटकीय क्षेत्र स्वर्गद्वारीलाई लक्षित गरी निर्माण थालिएको भिंगृकोट धर्मशाला पर्यटन पोखरी बजेट अभावका कारण अलपत्र अवस्थामा छ। २०७७ सालमा डिभिजन वन कार्यालय प्यूठानमार्फत ५० लाख र अर्को वर्ष पर्यटन डिभिजन कार्यलय कोहलपुर बाँकेमार्फत ५० लाख खर्च भइसकेको छ। दुवै कार्यालयसँगको सम्झौताअनुसार भण्डारी निर्माण सेवा प्यूठानले वाटर फाउन्टेन, बाउन्ड्री वाल र जलपरीको मूर्ति राख्ने काम सम्पन्न गरेको हो। फिल्ड सम्याउने, घेराबार गर्ने, गेट निर्माण गर्ने, फाउन्टेनमा पानीको व्यवस्थापन गर्ने लगायतका काम अधुरै छन्। स्वर्गद्वारी पुग्ने पर्यटकहरूलाई केही छिन वि श्राम गर्ने, पानी पिउने, फोटो खिच्ने गरी आकर्षकस्थलको रूपमा स्थापना गर्न खोजिए पनि बजेट अभावले अलपत्र परेको स्वर्गद्वारी नगरपालिकाका उपमेयर तथा स्थानीय मीनराज रानाले बताए। पर्यटकीय क्षेत्रमा योजना अलपत्र हुँदा लाजमर्दाे भएको छ, उनले भने, पालिकासँग सीमित बजेट हुन्छ, प्रदेशमा अनुरोध गरेका छौं। पछिल्ला वर्षहरूमा उक्त योजनामा बजेट प्राप्त नभएकाले काम गर्न नसकिएको पर्यटन डिभिजन कार्यालय कोहलपुर बाँकेका प्रमुख टंकनाथ खनालले बताए। आगामी वर्ष सम्बन्धित पालिकाको सिफारिसमा प्रदेश सरकारमार्फत बजेट प्राप्त भएमा काम सम्पन्न गर्न सकिने उनले उल्लेख गरे। निर्माणाधीन अवस्थामा योजना अलपत्र हुँदा उक्त स्थान कुरूप देखिएको छ। निर्माण सामग्री यत्रतत्र छरिएको छ। निर्माण भएका संरचनासमेत जीर्ण बन्दै गएकोले तत्काल संरक्षण गर्नुपर्ने स्थानीयको भनाइ छ।"
विपिनको उदय,"काठमाडौं : कर्णाली याक्सले नेपाल प्रिमियर लिग (एनपीएल) को पहिलो संस्करणमा तेस्रो स्थान हासिल गरेको छ। बिहीबार भएको दोस्रो क्वालिफायरमा जनकपुर बोल्ट्ससँग दुई विकेटले पराजय बेहोरेपछि कर्णालीले तेस्रो स्थान हासिल गरेको हो। बिहीबार कर्णाली पराजित भए पनि १६ वर्षीय विपिन शर्माले भने धेरैको मन मात्रै जितेनन्, सम्भावनाको ढोका पनि खोलेका छन्। भर्खर १६ वर्ष ५६ दिनका विपिनले विश्वका चर्चित खेलाडीलाई पेभेलियनको बाटो देखाउँदै आफ्नो क्षमता प्रमाणित गरेका छन्। कर्णालीले विपिनलाई आइकोनिक खेलाडीका रुपमा टोलीमा अनुबन्ध गरेको हो। जनकपुर बोल्ट्ससँगको उद्घाटन खेलमा बेञ्चमा बसेका विपिन दोस्रो खेलदेखि लगातार प्लेइङ सेटमा परेका थिए। सुरुवाती दुई खेलमा पराजय बेहोरेको कर्णाली तेस्रो खेलदेखि लयमा फर्किएको थियो। कर्णालीको लयलाई अगाडि बढाउन महत्वपूर्ण भूमिका निभाए, उनै १६ वर्षीय विपिन शर्माले। टोलीले गरेको भरोसामा खरो उत्रिएका विपिनले आठ खेलमा १३ विकेट लिँदै आफूलाई प्रमाणित गरे। विपिन सर्वाधिक विकेट लिने खेलाडीमा चितवन राइनोजका रिजन ढकालसँगै संयुक्त रुपमा तेस्रो स्थानमा छन्। बायाँ हाते अर्थोडक्स स्पिन बलर शर्माले बिहीबार जनकपुरको तीन विकेट लिएका थिए। चार ओभर बलिङ गरेका उनले १७ रन खर्चिंदै तीन विकेट लिएका थिए। विपिनले जनकपुरका शुभ कंसाकार, मोहमद मोसिन र जिमी निसमको विकेट लिएका थिए। विपिनले यसअघि चितवन राइनोजसँगको खेलमा एक, सुदूरपश्चिमसँग एक, लुम्बिनी लायन्ससँग एक, पोखरा एभेन्जर्ससँग एक, विराटनगर किङ्ससँग दुई, चितवन राइनोजसँग तीन र काठमाडौं गोर्खाजसँगको खेलमा एक विकेट लिएका थिए। उनले विश्व चर्चित मार्टिन गप्टिल, माइकल लेभिट, सोहेल तनभिर, बेन कटिङ, आन्द्रेस गौस, जान निकोलस लफ्टी इटन, जिमी निसम, मोहमद मोसिनलगायत विदेशी खेलाडीलाई सिकार बनाएका थिए। कर्णालीबाट घरेलु क्रिकेट खेल्दै आएका विपिन ट्यालेन्ट हन्टमार्फत टोलीमा छानिएका हुन्। कर्णालीका प्रशिक्षक ज्ञानेन्द्र मल्लले उनको प्रतिभा देखेर नै टोलीमा भित्र्याएका थिए। कर्णालीले ट्यालेन्ट हन्टबाट विपिनसँगै मनिष थापा, निश्चल रावल, राजप्रसाद शाह र अरविन्द घर्तीलाई छानेको थियो। त्यसपछि आइकोनिक खेलाडीका रुपमा विपिनलाई अनुबन्ध गरेको हो।"
बिजुली नपाउने उद्योग,"एकातिर बिजुली भारत निर्यात भइरहेको छ भनेर खुसी बाँडिन्छ अर्कातिर भारतले बिजुली दिएन त्यसैले उद्योगधन्दामा बिजुली कटौती हुन्छ भन्ने दुःखेसो पनि सुनिन्छ। तर यी दुवै सत्य हुन्। हो के भने हिउँद याममा नेपालमा बिजुली उत्पादन घट्छ। भारतमा खपत कम हुन्छ र उसबाट हामी बिजुली किन्छौं। तर भारतले पनि आफूलाई नभइनभई किन दिन्थ्यो र ? दिन सकेन वा चाहेन। त्यसैले हिउँद लाग्नासाथ भारतबाट बिजुली आयात कटौती भयो। नेपाल विद्युत् प्राधिकरण यही बहानामा उद्योगधन्दामा बिजुली नियमित आपूर्ति गर्न असमर्थ भएको छ। साँझ जति बेला घरायसी माग धेरै हुन्छ, त्यही बेला उद्योगतिरको आपूर्ति बन्द गरिरहेको छ। अहिले भारतबाट नेपालमा दैनिक ५० देखि १ सय मेगावाटसम्म बिजुली आयात हुन्छ। ६०० मेगावाट बिजुली आयातको अनुमति भारतले दिएकोमा साँझको समय अर्थात् पिकआवरमा नदिँदा नेपालको माग धान्न प्राधिकरण असफल भएको छ। असोज १० देखि १२ सम्मको भीषण वर्षा र बाढीपहिरोले माथिल्लो तामाकोशी जलविद्युत् आयोजनामा क्षति पुग्यो। र, त्यसको उत्पादन फेरि चालु नभएसम्म माग धान्न नसकिने प्रष्टोक्ति प्राधिकरणको छ। हिउँद याममा नेपालका नदीहरूमा पानीको मात्रा घट्छ। अनि, जलविद्युत् आयोजनाहरूबाट हुने बिजुली उत्पादन पनि कम हुन्छ। जलाशययुक्त आयोजना हुन्थे भने त्यस्तो हुँदैनथ्यो। केही दिन अझै माथिल्लो तामाकोशी जलविद्युत् आयोजना मर्मतमा लाग्ने निश्चित छ र निश्चित छ, त्यति नै समय उद्योगले बिजुली नपाउने। अर्थतन्त्र शिथिल भएका बेला उद्योगधन्दा यो हदको मर्कामा पर्नु झन् दुःखद् हो। खासगरी नेपालमा जलविद्युत्को अपार सम्भावना हुँदाहुँदै अझै पनि भारतको भरमा बिजुली बाल्नुपर्ने अवस्था अन्त्य नहुनु चाहिँ अत्यन्तै ठूलो विडम्बना हो। तत्कालका लागि होइन, दीर्घकालका लागि सोचेर सरकारले ठूला जलविद्युत् आयोजना र जलाशययुक्त आयोजनालाई प्राथमिकताका साथ अगाडि बढाउनुपर्ने पाठ फेरि समयले दिएको छ। तर कुराले चिउरा भिज्दैन भनेजस्तो सरकारले विद्युत् उत्पादन बढाउने भनेर जुन रटान लगाइरहन्छ, त्यसबाट कुनै उपलब्धि हुँदैन। मूलकुरा कार्यान्वयन नै हो। मुलुकलाई विद्युत्मा आत्मनिर्भर बनाउन नसक्दा यस्ता समस्या सधैं बल्झिरहन्छन्।"
"बैंक ऋण दिन डराउने, व्यवसायी ऋण माग्नै नजाने","काठमाडौं : बैंकको ब्याजदर महिनैपिच्छे घटेको घट्यै छ। वाणिज्य बैंक, विकास बैंक र वित्त कम्पनीसँग ७ खर्बभन्दा बढी ऋण लगानी गर्ने क्षमता छ। तर, न बैंक तथा वित्तीय संस्थासँग ऋणको माग छ, न त उनीहरूले ढुक्कले ऋण दिन सकेका छन्। उल्टै, बंैक तथा वित्तीय संस्थामा पैसा थुप्रिँदा राष्ट्र बैंकले पैसा तानेको तान्यै छ। सरकार भने अर्थतन्त्रका बाह्य सूचक बलियो भएको तथ्यांक देखाउँछ, आन्तरिक अर्थतन्त्र भने चलायमान छैन। अर्थतन्त्रमा कहाँ के गडबडी भइरहेको छ त ? अर्थविद्हरू भन्छन् लगानीको वातावरण नबन्दा अर्थतन्त्र चलायमान हुन नसकेको हो। यसका लागि सरकारले विशेष कार्यक्रम नै ल्याउनुपर्छ। अर्थविद् डा डिल्लिराज खनाल लगानीकर्ताको लगानी सुनिश्चितताको विश्वास आर्जन गर्न नसक्दा बैंकमा पैसा थुप्रिएको बताउँछन्। अर्थतन्त्रप्रतिको अविश्वासलाई विश्वासमा परिणत गर्न सकेका छैनौं, खनालको भनाइ छ। नेपाल बैंकर्स संघका निवर्तमान अध्यक्ष सुनील केसी अहिलेकै अवस्थाअनुसार मात्रै कर्जा विस्तार भइरहने हो भने आर्थिक वृद्धिमा सिधै असर पर्ने र लक्ष्यअनुसार आर्थिक वृद्धि हासील गर्न चुनौती हुने बताउँछन्। ६ प्रतिशतको आर्थिक वृद्धिदरमै असर सरकारले आर्थिक वर्ष ०८१८२ को बजेटमा घोषणा गर्यो आर्थिक वृद्धिदर ६ प्रतिशत पुर्याउने। त्यसका लागि तरलता व्यवस्थापन र कर्जा प्रवाहलाई उत्पादनशील क्षेत्रमा केन्द्रित गर्ने घोषणा पनि गर्यो। त्यति मात्र होइन, आर्थिक वर्ष २०८१८२ मा निजी क्षेत्रतर्फ जाने कर्जा वृद्धिदर १२५ प्रतिशतसम्म पुर्याउने प्रक्षेपण पनि सरकारले गरेको थियो। तर, व्यवहारमा त्यस्तो छैन। कर्जाको माग छैन, बैंक तथा वित्तीय संस्थाले ढुक्कले ऋण दिन सकेका छैनन्। जबकि, बैंक तथा वित्तीय संस्थासँग कर्जा प्रवाह गर्न पर्याप्त पुँजी छ। उल्टै ऋण नजाँदा बैंक तथा वित्तीय संस्थामा लगानीयोग्य पुँजी (तरलता) थुपिँ्रदै गएको छ। बैंकिङ प्रणालीमा ७ खर्ब रुपैयाँ बढी अधिक पुँजी उपलब्ध छ। कर्जा प्रवाह नहुँदा मौद्रिक नीतिले लिएको कर्जा वृद्धि दर, आर्थिक वृद्धिको लक्ष्य हासिल गर्न दबाब पर्ने अर्थविद्हरू बताउँछन्। राष्ट्र बैंक तान्यको तान्यै गत वर्षदेखि नै बैंकमा नयाँ कर्जाको माग छैन। त्यसैकारण लगानीयोग्य पुँजी पर्याप्त भएको हो। त्यसैकारण केन्द्रीय बैंक (राष्ट्र बैंक)ले बैंक तथा वित्तीय संस्थामा थुप्रिएको पैसालाई विभिन्न उपकरणमार्फत तानिरहेको छ। मंसिर र पुस (४ गते) सम्म बोलकबोलमार्फत ९ पटकमा ५ खर्ब ५० अर्ब रुपैयाँ पैसा तानेको (प्रशोचन गरेको) छ। राष्ट्र बैंकले पुस लागे लगत्तै (३ गते) मात्रै १ खर्ब रुपैयाँ तानेको छ। हुनत केन्द्रीय बैंकको मौद्रिक व्यवस्थापन गर्ने काम नै हो। बैंकमा भएको अधिक पुँजी राष्ट्र बैंकले बेला बेलामा तानिरहेकाले पनि केही राहत भएको बैंकरहरू बताउँछन्। तर, यसरी सधैं राष्ट्र बैंकले तानेर मात्रै न त बैंक नाफामा जान्छन्, न त अर्थतन्त्र नै चलायमान हुन्छ। आर्थिक गतिविधि बढाउन यस्तो पैसा बजारमा जानैपर्ने अर्थविद्हरू बताउँछन्। आर्थिक वृद्धिदरका लागि उत्पादनशील क्षेत्रमा कर्जा जानै पर्ने उनिहरूको भनाइ छ। बैंकिङ क्षेत्रमा जोखिम हाल बैंक तथा वित्तीय क्षेत्रमा निक्षेपको तुलनामा ऋणको वृद्धिदर निकै कम छ। रेमिट्यान्स बढेको बढ्यै गर्ने, तर कर्जा नबढ्दा वैदेशिक मुद्रा सञ्चितिसँगै अधिक तरलता बैंकमा थुप्रिएको नेपाल बैंकर्स संघका निवर्तमान अध्यक्ष सुनील केसी बताउँछन्। एनएमबी बैंकका प्रमुख कार्यकारी अधिकृत (सीईओ) केसीका अनुसार हाल प्रणालीमा ७ खर्ब बढी हाराहारीमा अधिक तरलता छ। बैंकहरूले हरेक निक्षेप संकलन गर्दा घाटा व्यहोर्नु परेको केसीको भनाइ छ। आगामी दिनमा जोखिम मोलेर भए पनि बैंकहरूले लगानी गर्नुपर्ने अवस्था देखिन्छ, केसी भन्छन्, तरलता धेरै बढ्दा त्यसले समग्र बैंकिङ क्षेत्रको जोखिमलाई बढाएर लैजान्छ। त्यसकारण ब्याजदर घटिरहेको अवस्थामा लगानी बढाउने वातावरण बनाउन सरकारले केही काम गर्नुपर्यो। हाल कर्जाको ब्याजदर निकै कम अर्थात् (४ प्रतिशत) मा छ। कर्जाको ब्याजदर पनि ऐतिहासिक रूपमै घटेको केसीको भनाइ छ। तर, व्यावसायिक क्रियाकलाप बढ्न नसक्नु, निजी क्षेत्रले कर्जा लिएर नयाँ परियोजना ल्याउन नसक्दा बैंकहरूलाई अहिले निकै अफ्ठेरो अवस्था आएको केसीको भनाइ छ। सीडी रेसियो ७८६४ प्रतिशतमा सीमितवाणिज्य बैंक, विकास बैंक र वित्त कम्पनीहरूसँग ७ खर्ब हाराहारी रुपैयाँ कर्जा प्रवाह गर्ने क्षमता छ। यो पुस १ गतेसम्मको अवस्था हो। बैंकहरूको लगानी योग्य क्षमता (तरलता) खुकुलो अर्थात् कर्जानिक्षेप अनुपात (सीडी रेसियो) ७८६४ प्रतिशतमा सीमित छ। जबकि बैंकहरूले अधिकतम ९० प्रतिशतसम्मको सीडी रेसियो सीमा कायम गर्न पाउँछन्। अर्थात् बैंकले १ सय रुपैयाँ निक्षेप संकलन गरे ९० रुपैयाँ कर्जा प्रवाह गर्न पाउँछन्। यसअनुसार बैंकहरूसँग पर्याप्त क्षमता अर्थात् ११६४ प्रतिशतको कुसन छ। तर, बैंकिङ प्रणालीमा निक्षेप संकलन बढेर ६६ खर्ब ७१ अर्ब रुपैयाँ पुगेको छ। यसमध्ये बढी हिस्सा ओगट्ने वाणिज्य बैंकको मात्रै ५९ खर्ब ३४ अर्ब निक्षेप संकलन छ। विकास र वित्त कम्पनीहरूले ७ खर्ब ३७ अर्ब रुपैयाँ निक्षेप संकलन गरेका छन्। राष्ट्र बैंककाअनुसार वार्षिक करिब ५ खर्ब रुपैयाँ हाराहारीमा निक्षेप वृद्धि भइरहेको छ। तर, जसरी निक्षेप बढेको छ, त्यसअनुसार कर्जा प्रवाह गर्ने क्षमता पनि बढेको छ। तर, थप ऋण बढेको छैन। हालसम्म समग्र बैंक तथा वित्तीय संस्थाबाट ५३ खर्ब ३६ अर्ब रुपैयाँ लगानी भएको छ। जसमा वाणिज्य बैंकको ४७ खर्ब २७ अर्ब रुपैयाँ लगानी छ। ६ खर्ब ९ अर्ब रुपैयाँ कर्जा विकास र वित्त कम्पनीमार्फत प्रवाह भएको छ। मुद्दती निक्षेपमा ब्याजदर घटेर ३ प्रतिशत मात्रै बैंकले निक्षेपको ब्याजदर महिनैपिच्छे घटाइरहेका छन्। असोजयता प्रायः बैंकहरूले मुद्दती निक्षेपमै ब्याजदर घटाएर ३ प्रतिशतमा झारेका छन्। कात्तिकयता प्रायःको ब्याजदर स्थिर छ। अब यसभन्दा तल जानसक्ने अवस्था नभएको बैंकरहरू बताउँछन्। ब्याजदर घटेर ३ प्रतिशत हाराहारीमा पुग्नु ऐतिहासिक भएको नबिल बैंकका नायव प्रमुख कार्यकारी अधिकृत मनोज ज्ञवाली बताउँछन्। एनएमबी बैंकले व्यक्तिगत मुद्दती निक्षेपमा न्यूनतम ३ प्रतिशत ब्याजदर दिइरहेको छ। यस्तै, हिमालयन बैंकले न्यूनतम ३२५ प्रतिशतमा झारेको छ। यसैगरी एनआईसी एसिया बैंकको ३५० र कृषि विकास बैंकको ३७६ प्रतिशत एफडीको न्यूनतम ब्याजदर निर्धारण गरेका छन्। यसबाहेकका बैंकको मुद्दती निक्षेपमा न्यूनतम ४ प्रतिशतदेखि साढे ५ प्रतिशतसम्म मात्रै ब्याज दिइरहेका छन्। सुनील केसी, निवर्तमान अध्यक्ष, नेपाल बैंकर्स संघ, सीईओ, एनएमबी बैंक अहिले प्रणालीमा ७ खर्ब बढी हाराहारीमा अधिक तरलता छ। बैंकहरूले हरेक निक्षेप लिइरहँदा घाटा व्यहोर्नु परेको छ। तरलता धेरै बढ्दा त्यसले समग्र बैंकिङ क्षेत्रको जोखिमलाई बढाएर लैजान्छ। त्यसकारण व्याजदर घटिरहेको अवस्थामा लगानी बढाउने वातावरण बनाउन सरकारले केही काम गर्नुपर्यो। २० वाणिज्य बैंकको साधारण बचत खातामा औसत ब्याजदर कम्तीमा औसत ३०१६ प्रतिशत र बढिमा औसत ४५९० प्रतिशत छ। यस्तै, मुद्दती निक्षेपमा व्यक्तिगततर्फ औसत न्यूनतम ४१७१ प्रतिशतदेखि अधिकतम ६००८ प्रतिशत छ। यस्तै, संस्थागत मुद्दती निक्षेपतर्फ न्यूनतम औसत ३१९२ प्रतिशत र अधिकतम ५५९१ प्रतिशत ब्याजदर तोकेको नेपाल बैंकर्स संघको तथ्यांकमा छ। यसअनुसार समग्रमा वाणिज्य बैंकहरूको गत महिनाको तुलनामा व्यक्तिगतमा औसत ००२२ प्रतिशत विन्दु र संस्थागतमा औसत ००६५ प्रतिशत बिन्दुले ब्याजदर घटेको देखिन्छ। तर बैंकहरूले रेमिट्यान्सको मुद्दती निक्षेपमा भने व्यक्तिगत मुद्दतीको थप १ प्रतिशत विन्दुले ब्याजदर दिइरहेका छन्। यता रेमिट्यान्सको निक्षेपमा भने आकर्षक ब्याजदर दिएका छन्। पुसमा वाणिज्य बैंकहरूले रेमिट्यान्सको बचत खातामा ५६०१ प्रतिशत र मुद्दती निक्षेपमा ६९८८ प्रतिशतसम्म ब्याजदर कायम गरेका छन्। राष्ट्र बैंकले वैदेशिक रोजगारीमा गएकाहरूलाई प्रोत्साहनस्वरूप बचतमा आकर्षण गर्न यस्तो व्यवस्था गरेको हो। पछिल्लो समय वैदेशिक रोजगारमा गएकाहरूबाट हारहार्ती रेमिट्यान्स वृद्धि भएकाले पनि बैंकिङ प्रणालीमा अधिक तरलता भएको नेपाल राष्ट्र बैंकका गभर्नर महाप्रसाद अधिकारीले एक कार्यक्रममा बताएका थिए। कर्जाको एकल ब्याजदर बैंकहरूले क्रमशः निक्षेपको ब्याजदर घटाएसँगै कर्जाको ब्याजदर एकल अंकमा झारिसकेका छन्। पछिल्लो समय कर्जाको भारित औसत ब्याजदर ९०९ प्रतिशतमा पुगेको छ। पुस पहिलो साता कर्जाको भारीत औसत ब्याजदर ९३३ प्रतिशत छ। जबकी अघिल्लो आव ०८०८१ जेठसम्ममा कर्जाको भारीत औसत ब्याजदर १०१५ प्रतिशत थियो। यसअघि ०८० माघतिर कर्जाको भारित औसत ब्याजदर ११०५ प्रतिशत हाराहारीमा थियो। यसकारण बैंकबाट प्रवाह भएन कर्जा राष्ट्र बैंकका गभर्नर महाप्रसाद अधिकारीले खराब कर्जा (एनपीएल) बढेकाले बैंकरहरूमा मनोवैज्ञानिक असर परेको र त्यसका कारण पनि कर्जा प्रवाह कम भएको हुनसक्ने बताएका छन्। नेपाल बैंकर्स संघको ३८औं वार्षिकोत्सवमा गभर्नर अधिकारीले ऋण असुली गर्न नसक्दा बैंकहरूको खराब कर्जा बढेको बताएका थिए। एकातर्फ हारहार्ती रेमिट्यान्सको आकार बढेको छ। अर्कोतर्फ कर्जा नजाँदा लगानीयोग्य पुँजी (तरलता) अधिक भएको हो, गभर्नर अधिकारीको भनाइ थियो कर्जा प्रवाह गर्दा संयमित हुने बैंकलाई अहिले पनि कुनै समस्या छैन। अहिले एनपीएल बढेर चुनौती छ। ब्याजमात्रै नउठेको अर्बौं नाघिसक्यो। बैंकलाई बचाउन प्रोभिजनिङ गरिएको हो। बैंकहरूको समग्रमा प्रवाह भएको कर्जाको ४४२ प्रतिशत ऋण नउठ्दा खराब कर्जामा परिणत भएको छ। वाणिज्य बैंकको कुल कर्जाको ४२८ प्रतिशत, विकास बैंकको ४३७ प्रतिशत र वित्त कम्पनीको १०८४ प्रतिशत खराब कर्जा छ। गत आवको तुलनामा खराब कर्जाको आकार बढ्दा बैंकरहरू पनि थप कर्जा दिन हच्किएका छन्। व्यावसायिक वातावरण नभएर हो त ? नबिल बैंकका डीसीईओ मनोज ज्ञवाली व्यवसाय गर्ने वातावरण नभएकाले कर्जा जान नसकेको बताउँछन्। उनी भन्छन्, हिजो कर्जाको ब्याजदर १७१८ प्रतिशत हुँदा पनि व्यवसाय गर्नेलाई असर परेको थिएन। अहिले व्यवसाय विस्तार हुन उपभोग गर्ने प्याटर्न पूरै घटेको छ। १२ कक्षा वा स्नातकपछि अधिकांशका छोराछोरी बिदेसिने, ठूला व्यवसायीहरूलाई हतोत्साहित गर्ने, सानातिना व्यवसायीहरूलाई अभियन्ताको नाममा सामाजिक सञ्जालमा प्रचार गरेर सास्ती दिन थालिएकाले व्यावसायिक वातावरण नबनेको ज्ञवालीको भनाइ छ। एकातर्फ सरकारले मीनबहादुर गुरुङलाई ठूलो करदाता भनेर सम्मान गर्ने, तर अर्कोतर्फ जेल हाल्ने ? ज्ञवालीको प्रश्न छ, उद्योगी तथा व्यवसायीलाई धम्क्याउने, तर्साउने प्रवृत्ति छ। यस्तो बेला कर्जा लिएर लगानी गर्ने वातावरण छैन। त्यसैकारण उद्योगीव्यवसायी हच्किएका हुन्। यस्तै स्थिति भयो भने सरकारले ट्रेजरी बिल जारी गर्नुपर्ने अवस्था आउन सक्ने ज्ञवालीको भनाइ छ। राज्यले व्यवसाय र व्यवसायीहरूलाई निरुत्साहित गर्ने काम गरेपछि व्यवसायी हच्किने उनको भनाइ छ। सरकारले पैसा नदिएका कारण उद्यमीहरू कालोसूचीमा परेका छन्, उनले भने, सरकारले काम लगाएको ठेक्कापट्टाको पैसा २ वर्षदेखि तिरेको छैन। राज्यले नै डिफल्ट गरेपछि व्यवसायी कहाँ जान्छन ? , महाप्रसाद अधिकारी, गभर्नर, नेपाल राष्ट्र बैंक बैंकहरूले ऋण असुली गर्न नसक्दा खराब कर्जा (एनपीएल) बढेको छ। बैंकरहरूमा मनोवैज्ञानिक असर परेर पनि कर्जा प्रवाह कम भएको हुनसक्छ। कर्जा प्रवाह गर्दा संयमित हुने बैंकलाई अहिले पनि कुनै समस्या छैन। हाल न्यून ब्याजदरको अवस्था रहेकाले सरकारले ४ प्रतिशत हाराहारी ब्याजदरमा ७८ खर्बको ऋणपत्र निष्कासन गर्नुपर्ने र त्यसमध्ये ४ खर्ब हाराहारी पैसा उठाएर विकास खर्चमा खर्चे अर्थतन्त्र चलायमान हुने उनको भनाइ छ। राजनीति अस्थिर हँुदा निजामती कर्मचारी पनि अस्थिर हुने तर बिचौलीया मात्रै स्थिर हुने गरेको ज्ञवालीको भनाइ छ। हरेक नीतिगत व्यवस्था आउँदा कसैको स्वार्थलाई पूरा गर्ने गरी आउछ भने त्यो समग्रमा प्रणालीमा काम हुन गाह्रो हुने बताउँछन्। व्यवसायीमा आत्मविश्वास भएन व्यवसायीहरूको आत्मविश्वास कम भएसँगै कर्जाको मागमा कमी आएको सिटिजन्स इन्टरनेसनल बैंकका प्रमुख कार्यकारी अधिकृत (सीईओ) गणेशराज पोखरेल बताउँछन्। उनकाअनुसार बैंकको कर्जा निक्षेप अनुपात (सीडी रेसियो) ९० प्रतिशतसम्म लगानी गर्न पाउने भए पनि धेरै कम छ। हाम्रै मात्रै सीडी ८३ प्रतिशत हाराहारीमा छ। अझै ७ प्रतिशत कर्जा प्रवाह गर्ने क्षमता भए पनि प्रवाह भएको छैन। दोहोरो अंकबाट घटेर बैंकको कर्जाको ब्याजदर एकल अंकमा झर्दा पनि ऋणमा आकर्षण हुन नसकेको उनले बताए। अहिले धेरैले लगानी गर्न आत्मविश्वास कम भएको पर्ख र हेरको अवस्थामा रहेको देखिन्छ, उनले भने, कन्फिडेन्स नभएका कारण घरजग्गा कारोबार भएको छैन। आर्थिक गतिविधिहरू पनि खासै नबढेकाले कर्जाको माग नबढेको अनुभूति गरेका छौं। यद्यपि अब तथ्यांक हेर्दा विस्तारै सुधार हुँदै जाने अवस्था देखिन्छ। नेपाल उद्योग परिसंघ (सीएनआई)का अध्यक्ष राजेशकुमार अग्रवाल कर्जाका लागि नीतिगत स्थिरता नभएकाले पनि व्यवसायीले जोखिम मोल्न नखोजेको बताउँछन्। बैंकले कुन बेला कति ब्याज बढाउँछ ठेगान हँुदैन, अग्रवाल भन्छन्, बैंकले गाडी, घरजग्गा कर्जामा स्थिर ब्याजदर लागू गरे पनि व्यावसायिक कर्जामा स्थिर ब्याजदर छैन। नीतिगत स्थिरता नहुनु, ब्याजदरको अस्थिरसँगै चालु पुँजी कर्जा गाइडलाइनले व्यवसायीलाई कसेकाले पनि बैंकबाट कर्जा नलिएको हुन्। मनोजकुमार ज्ञवाली, नायव प्रमुख कार्यकारी अधिकृत (डीसीईओ), नबिल बैंक व्यवसाय गर्ने वातावरण नभएकाले कर्जा जान नसकेको हो। हिजो कर्जाको ब्याजदर १७१८ प्रतिशत हुँदा पनि व्यवसाय गर्नेलाई असर परेको थिएन। अहिले व्यवसाय विस्तार हुन उपभोग गर्ने प्याटर्न पूरै घटेको छ। उद्योग तथा व्यवसायीलाई धम्क्याउने, तर्साउने प्रवृत्तिले गर्दा यस्तो अवस्थामा कर्जा लिएर लगानी गर्ने वातावरण भएन। राज्यले व्यवसाय र व्यवसायीहरूलाई निरुत्साहित गर्ने काम गरेपछि किन कसले लगानी गर्छ ? राष्ट्र बैंकले चालु पुँजी कर्जामा एकरूपता ल्याउने उद्देश्यसहित गत कात्तिक १ गते पहिलोपटक चालु पूँजी कर्जासम्बन्धि मार्गदर्शन ०७९ लागू गरेको थियो। यसअघि खुला रूपमा कर्जा पाईरहेका व्यवसायीलाई सीमा तोकेर वार्षिक कुल कारोबारको २५ प्रतिशत मात्रै चालु पुँजी कर्जा पाइने सीमा तोकेपछि कारोबारलाई असहज भएको भन्दै उद्योग व्यवसायीबाट चौतर्फी विरोध भएको थियो। यसअघिको मार्गदर्शनले १ करोडसम्मको चालु पुँजी कर्जामा कारोबार गर्न वा बिक्रीको २० प्रतिशतको अधिकतम सिमा नलाग्ने गरी कर्जा लिन पाउने व्यवस्था गरेको थियो। यो मार्गदर्शन आएसँगै व्यवसायीहरू भने कर्जा लिन कम गरेको परिसंघका अध्यक्ष अग्रवाल बताउँछन्। यस्तो कर्जा लिएर दुरुपयोग गर्नेलाई कारबाही नगरी सबै व्यवसायीलाई यो मार्गदर्शनले कस्दा कर्जा लिने वातावरण नबनेको उनको तर्क छ। यसै पनि अहिले आयात खासै बढेकै छैन। निर्माण क्षेत्रले पैसा नपाउँदा पूर्वाधारसँग सम्बन्धित आयात भएकै छैन। यस्तो स्थितिमा व्यवसायीहरूले काम गर्नै सकेका छैनन् अनी कसरी बैंकबाट कर्जा लिने आँट आउँछ ? उनले अन्नपूर्णसँग भने। कुल कर्जाको ३६ प्रतिशत व्यक्तिगत घरपरिवारमा गएको छ। ४० प्रतिशत प्रत्यक्ष कर्जा छ। यसबाहेक बाँकी २४ प्रतिशत कर्जा मात्रै उत्पादन, निर्माण, खुद खुद्रा व्यापार, घरजग्गा,सेयर व्यापार र आईटीमा प्रवाह भएको छ। यसमध्ये पनि चालु पुँजी कर्जा लिने न्यून भएको र यो कर्जा लिएर दुरुपयोग गर्यो भन्न मिल्दैन। जस्ले दुरुपयोग गरेको छ त्यसलाई कारबाही गर्नुपर्यो। सबैलाई एउटै डालोमा राखेर कडाइ गर्न भएन, उनले भने। अर्थविद् डा डिल्लिराज खनाल लगानीकर्ताको लगानी सुनिश्चितताको विश्वास आर्जन गर्न नसक्दा बैंकमा पैसा थुप्रिएको बताउँछन। अर्थतन्त्रप्रतिको अविश्वासलाई विश्वासमा परिणत गर्न सकेका छैनौं, खनाल भन्छन्, यसलाई विश्वासमा बदलेर नीजि क्षेत्रको लगानी परिवर्तन गरेर समृद्धिको यात्रा अगाडि बढाउँछौं भन्ने प्रतिबद्धता यसपालि सफल भएन र लगानीप्रति विश्वास पनि भएन। यसले गर्दा पनि तरलता बढेको हो। राजेशकुमार अग्रवाल, अध्यक्ष, नेपाल उद्योग परिसंघ (सीएनआई) कर्जाका लागि नीतिगत स्थिरता छैन। आजको ब्याजदर भोलि बढ्ने भएकाले व्यवसायीले जोखिम लिन चाहेका छैनन्। बैंकले कुनै बेला कति ब्याज बढाउँछ ठेगान हुँदैन। नीतिगत स्थिरता नहुनु, ब्याजदरको अस्थिरसँगै चालु पुँजी कर्जा गाईडलाइनले व्यवसायीलाई कसेकाले पनि बैंकबाट कर्जा लिन नसकेका हुन्। यस्तो कर्जा लिएर दुरुपयोग गर्नेलाई कारबाही नगरी सबै व्यवसायीलाई यो मार्गदर्शनले कस्दा कर्जा लिने वातावरण बनेन। धेरैको आशंका निक्षेपको ब्याजदर घट्ने र मुद्रास्फीति बढ्ने हँुदा निक्षेपमा नकारात्मक ब्याजदर हुने गरेको उनले बताए। तर, यस्तो प्रवृत्तिले झन बैंकिङ प्रणालीभन्दा बाहिर पैसा जाने खतरा हुने डा खनालको भनाइ छ। यसो भए भविष्यमा कालोधनलाई प्रश्रय दिनसक्ने खतरा पनि हुन्छ, उनले भने, यसकारणले बहुआयामिक प्रतिकूल असर छन्। ब्याजदर झन् तल झर्दै गए रेमिट्यान्स पनि निरुत्साहित हुने र प्रणालीमा पैसा नआउने खतरा हुने भएकाले अब घटाउन नहुने उनले सुझाए। ब्याजदर घटाएर मात्रै हँुदैन लगानीप्रति विश्वासको वातावरण जगाइदिनुपर्नेमा उनले जोड दिए। अझ उत्पादन र कारोबार लागत बढी छ। उत्पादीत बस्तु बजारमा बिक्री हुने शुनिश्चितता पनि कम छ। त्यसकारण पनि अझै निक्षेपको ब्याजदर घटाएर अर्थतन्त्र सुधार हुन्छ र लगानी बढ्छ भन्ने कुरा अहिलेको अनुभवले पुष्टि गरेको डा खनालले औंल्याए। यसर्थ समग्रतामा अब वित्त नीति, उद्योग तथा व्यापार नीति, प्राइसिङ, आईटी लगायतका नीतिगत व्यवस्थामा एकीकृत ढंगले विश्वास जगाउने गरी सरकारले कदम चाल्न खाँचो रहेको उनले बताए। ग्लोबल आईएमई बैंकका प्रमुख कार्यकारी अधिकृत (सीईओ) सुरेन्द्रराज रेग्मी भने बैंकमा कर्जाको माग पहिलाको भन्दा कम भए पनि सन्तोषजनक नै भएको बताउँछन्। अब विस्तारै अर्थतन्त्रले गति लिँदा कर्जा पनि जाने अपेक्षामा छन्। राष्ट्र बैंकले मौद्रिक नीति र समष्टिगत विवेकशील नियमनबीचको समन्वय र तादात्म्यतामा जोड दिँदै आएको बताएको छ। लगानीमा रहेको कर्जा कुल गार्हस्थ्य उत्पादनको तुलनामा अधिक रहेको भए तापनि पछिल्लो दुई वर्ष कर्जा प्रवाहको वृद्धिदर कम रहेको राष्ट्र बैंकले स्वीकार गरेको छ। अधिक पुँजी हुँदा लोन स्वाप आवश्यकताको आधारमा ग्राहकहरूले एउटा बैंकको कर्जा अर्को बैंकमा सार्न पाउने नीतिगत व्यवस्था छ। तर, तरलता अधिक हुँदा यस्तो अभ्यास खासै उपयुक्त नभएको सीईओ पोखरेल बताउँछन्। उनकाअनुसार अहिले उच्च तरलता हुँदा पनि एउटा बैंकले अर्को बैंकको कर्जा तान्ने अर्थात् लोन स्वाप अधिक देखिएको छ। लोन स्वापले ग्राहकलाई त फाइदै भए। तर, अधिक पूँजी भएको अवस्थामा एउटा बैंकलाई फाइदा अर्को बैंकलाई घाटा हुने काम मात्रै भयो। यसले नयाँ कर्जा सिर्जना गरेन। यसले समग्रमा बैंकहरूको तरलता उस्तै बनाउँछ, उनले भने। निक्षेपको ब्याजदर कम्तीमा मुद्रास्फीति बराबर राख्नुपर्दा दबाब डा डिल्लिराज खनाल, अर्थविद् लगानीकर्ताको लगानी सुनिश्चितताको विश्वास आर्जन गर्न नसक्दा बैंकमा पैसा थुप्रिएको हो। अर्थतन्त्रप्रतिको अविश्वासलाई विश्वासमा परिणत गर्न सकेका छैनौं। धेरैको आशंका निक्षेपको ब्याजदर घट्ने र मुद्रास्फीति बढ्ने भन्नेमा छ। यसर्थ ब्याजदर घटाएर मात्रै हुँदैन लगानीप्रति विश्वासको वातावरण जगाउनु जरुरी छ। बैंकिङ प्रणालीमा निरन्तर तरलता अधिक हुँदा पर्ने प्रभावबारे छुट्टै बहस हुनुपर्ने राष्ट्र बैंकका प्रवक्ता रामु पौडेल बताउँछन्। तर, कर्जाका रूपमा जान नसकेपछि केन्द्रीय बैंकले बैंकबाट तानेर व्यवस्थापन गरिरहेको उनले बताए। हुनतः कर्जामा भए बैंकहरूलाई प्रतिफल बढी नै हुन्थ्यो, यसो भएको भए राष्ट्र बैंकमा किन थोरै ब्याजमा राख्थे र !, पौडेलले भने, अधिक तरलतालाई कर्जामा परिणत गर्ने वातावरण ठीक हो। बैंकहरले निक्षेपको ब्याजदर अझै घटाएर बरु कर्जाको ब्याजदर ९ प्रतिशत हाराहारीभन्दा कम भए कर्जा लिने वातावरण हुने पनि केही व्यवसायी बताउँछन्। तर, सिद्धान्त भने मुलुकको महँगी मापन गर्ने मुद्रास्फीति दरभन्दा कममा निक्षेपको ब्याजदर हुनुहुँदैन भन्ने छ। चालु आर्थिक वर्षको कात्तिक मसान्तसम्मको तथ्यांकअनुसार वार्षिक विन्दुगत उपभोक्ता मुद्रास्फीति ५६० प्रतिशत छ। जबकी पछिल्लो समय बैंकहरूले साधारण बचत खातामा न्यूनतम ३ प्रतिशतदेखि अधिकतम ५ प्रतिशतसम्म पनक्षेपको ब्याजदर निर्धारण गरेका छन्। तर, भोलि कर्जाको माग भएको अवस्थामा निक्षेपको ब्याजदर अन्तैतीर डाइभर्ट हुँदा झन् ठूलो जोखिम हुन्छ, प्रवक्ता पौडेलले भने, यसकारण निक्षेपको ब्याजदर कम्तीमा मुद्रास्फीतिअनुसार हुनुपर्छ भनिएको हो। साथै नेपाल भारतसँग स्थिर विनिमयदर छ र खुला सीमाना भएकाले पुँजी उता नजाओस भन्नका लागि पनि त्यहाँको बजारअनुसार निक्षेप ब्याजदर राख्नुपर्ने हो। राष्ट्र बैंककै आर्थिक अनुसन्धान विभागका कार्यकारी निर्देशक डा गुणाकर भट्ट भने समग्रमा विगत डेढ वर्षअघि वाह्य क्षेत्र सुदृढ हुँदै गए पनि आन्तरिक रूपमा मूल्यवृद्धि माथि गएकाले अझै आर्थिक क्रियाकलाप विस्तार गर्न राज्य र निजी क्षेत्र लागि पर्नुपर्नेमा जोड दिन्छन्। यसका लागि विकास निर्माण, पूर्वाधारको काम अघि बढाउन सके मात्रै आर्थिक क्रियाकलाप विस्तार हुने उनको तर्क छ। यो विस्तार भए विदेशी विनिमय सञ्चिती र बजारमा देखिएको अधिक तरलता (लगानीयोग्य पुँजी) सबैको व्यवस्थापन हुने डा भट्टको दाबी छ।"
कर्मचारीका ट्रेड युनियन खारेज गर्न प्रस्ताव,"काठमाडौं : निजामती कर्मचारीका दलीय ट्रेड युनियन खारेज गर्नुपर्याे प्रस्ताव सांसदहरूले गरेका छन्। निजामती सेवासम्बन्धी विधेयकको छलफलमा सांसदहरूले कर्मचारीका ट्रेड युनियनहरू खारेज गर्नुपर्ने, कर्मचारीले सम्पत्ति विवरण सार्वजनिक गर्नुपर्ने र कुनै पनि व्यक्तिलाई आरक्षण कोटा एकपटक मात्रै उपलब्ध गराउनुपर्ने लगायतका प्रस्ताव गरेका छन्। प्रतिनिधिसभाको राज्यव्यवस्था तथा सुशासन समितिमा चलिरहेको विधेयकमाथि छलफलमा सांसदहरूले कर्मचारीलाई कस्नुपर्ने माग राखेका छन्। सांसद अमरेशकुमार सिंहले निजामती कर्मचारीका ट्रेड युनियनहरू खारेज गर्नुपर्ने बताएका छन्। कर्मचारी युनियनहरू खारेज गर्नुपर्छ। सरकारको तलब खानेले युनियन बनाउने होइन, यस्तो गर्दा अराजकता हुन्छ, उनले भने। हुलका हुल कर्मचारी युनियन आएर निर्वाचनमा सहयोग गर्ने भनेर आउने र आफू अनुकूल कानुन निर्माण गर्न लगाउने गरेको पनि उनको आरोप छ। उनले कर्मचारीहरूलाई दरबन्दी रहेको जिल्लामा नगएर काजमा काठमाडौंमा बस्ने व्यवस्था राख्न नहुने बताए। सांसद सोबिता गौतमले सबै राजनीतिक दलहरू कर्मचारीतन्त्रमा दलीय ट्रेड युनियन नराख्ने विषयमा सहमति गर्नुपर्ने प्रस्ताव गरेकी छन्। कर्मचारीतन्त्रमा एकमात्र आधिकारिक ट्रेड युनियन राख्नुपर्नेमा उनको प्रस्तावमा छ।उनले भनिन्, दलीय ट्रेड युनियन नराख्ने सवालमा सबै सांसदहरू एकमत हुन आवश्यक छ। कर्मचारी र राजनीतिज्ञको काम फरक छ। राजनीतिज्ञको काम कर्मचारीले गर्ने हो भने अवस्था के हुन्छ। कर्मचारीतन्त्रमा राजनीतिक घुसाउँदा समस्या आउने हालको अभ्यासबाट देखिएको उनको तर्क छ। उनले भनिन्, कर्मचारीतन्त्रमा राजनीति घुसाउँदा बिगार्छ भन्ने अहिलेसम्मको अभ्यासले देखिसक्यो, एउटा राष्ट्रिय ट्रेड युनियनको व्यवस्था राख्नुपर्छ तर दलीय ट्रेड युनियनलाई प्र श्रय नदिउँ। एउटा साझा ट्रेड युनियन बनाउनुपर्छ। छलफलका क्रममा कर्मचारीको सम्पत्ति विवरण सार्वजनिक गर्नुपर्ने बाध्यकारी कानुनी व्यवस्था गर्न प्रस्ताव गरिएको छ। हाल निजामती कर्मचारीले सम्पत्ति विवरण निजामती किताब खानामा बुझाउनुपर्ने व्यवस्था छ। सांसद पूर्णबहादुर घर्तीले सम्पत्ति विवरण सार्वजनिक नै गर्नुपर्ने कानुन व्यवस्था गर्नुपर्ने प्रस्ताव राखेका थिए। समिति बैठकमा घर्तीले भने, कर्मचारीले सम्पत्ति विवरण पेस गरेर मात्रै हुँदैन, त्यो विवरण सार्वजनिक गर्नुपर्छ। यो प्रावधान राख्नुपर्छ। आरक्षण एक पटक मात्रैनिजामती सेवामा एकपटक मात्रै आरक्षणको सुविधा दिने कानुनी व्यवस्था प्रस्ताव गरिएको छ। सांसद गौतमले एकपटक आरक्षणको सुविधा उपभोग गरिसकेपछि पनि बारम्बार सोही सुविधा प्राप्त गर्ने कानुनी व्यवस्था गर्न नहुने प्रस्ताव गरेकी छन्। उनले निजामती सेवामा प्रवेशको उमेर घटाउने विधेयकमा गरिएको प्रस्ताव सही नभएको उनको तर्क छ। निजामती सेवा प्रवेशको उमेर झन्झन् घटाउने प्रावधान आएको छ। अहिले पुरुषको ३२ र महिलाको ३७ वर्ष आएको छ। यसो सोच्दाखेरि यो किन यसरी उमेरहद घटाउने तिर लाग्यौं ? उनले भनिन्, यो कसरी प्रस्ताव भयो जवाफ चाहिन्छ। औसत आयु बढेको अवस्थामा उमेरहद पनि बढाउनुपर्ने उनको प्रस्ताव छ। उनले भनिन्, औसत आयु ६० वर्ष हुँदा ४० वर्ष छ तर अहिले रिटायर्ड हुने उमेर बढाउने तर प्रवेश हुने उमेर किन घटाउने ? अझ बढाएर व्यवस्था गर्दा केही फरक पर्दैन। सेवा प्रवेशमा महिलाको हकमा ४२ वर्ष र पुरुषको हकमा ३७ वर्ष गरौं। सांसद गौतमले कर्मचारी सेवा निवृत्त हुने उमेर ६२ वर्ष गर्नुपर्ने पनि प्रस्ताव गरेकी छन्। प्रवेशको उमेर बढाउँदा पीएचडी गरेका र अन्य क्षेत्रको अनुभव हासिल गरेकाहरूले पनि सेवा दिन सक्ने उनले दाबी छ। टपरलाई सीध निजामती सेवा प्रवेश गराउन प्रस्ताव विश्वविद्यालयमा सर्वोकृष्ट (टपर) विद्यार्थीलाई सिधै निजामती सेवामा प्रवेश दिनुपर्ने आवाज उठेको छ। प्रतिनिधिसभा अन्तर्गतको राज्य व्यवस्था तथा सुशासन समितिको बैठकमा संघीय निजामती सेवाको गठन, सञ्चालन र सेवाका सर्त सम्बन्धमा व्यवस्था गर्न बनेको विधेयक, २०८० विधेयकमाथिको छलफलका क्रममा विश्वविद्यालयका सर्वोकृष्ट विद्यार्थीलाई सिधै प्रवेश गर्न दिनुपर्ने प्रस्ताव गरिएको छ। छलफलका क्रममा सांसद शिशिर खनालले प्रस्ताव गर्दै भने, विश्वविद्यालय टपरलाई सिधै निजामती सेवामा लेटरल इन्ट्रीका रूपमा प्रवेश दिऔं। विश्वविद्यालयका टपरलाई सिधै निजामती सेवामा प्रवेश गराउँदा राम्रो जनशक्ति अवसरको खोजीमा विदेश जाने मानसिकताबाट पछि हट्दै स्वदेशमै रहनसक्ने उनको भनाइ छ। मुख्यसचिव र सचिवको कार्यकाल पनि घटाउनु पर्ने प्रस्ताव पनि गरिएको छ। सांसद जीवन परियारले मुख्य सचिव र सचिवको कार्यकाल कम गर्ने प्रस्ताव गरेका छन्। उनले मुख्यसचिवको २ र सचिव ३ वर्षे कार्यकाल बनाउन प्रस्ताव गरे। उनले छलफलमा भने, मुख्य सचिवको कार्यकाल २ वर्ष र सचिवको ३ वर्ष बनाऔं, अहिले जिम्मेवारीमा रहेका केहीलाई कस्तो असर गर्छ भन्ने नहेरी भविष्य हेरेर कानुन बनाउनेतर्फ ध्यान दिनुपर्ने उनले बताए। उनले सचिवको कार्यकाल पाँच वर्ष रहेको तर कर्मचारी कहिले कहाँ सरुवा हुन्छ भन्ने प्रष्ट नहुँदा मन्त्रालय चाहर्दा हैरानी हुने बताए। हाल मुख्यसचिवको ३ र सचिवको ५ वर्षे कार्यकाल छ। सरकारी कर्मचारीभित्र गठन गरिएका ट्रेड युनियनहरू खारेज गर्नुपर्ने स्वतन्त्र सांसद अमरेशकुमार सिंहले बताएका छन्। जनताले तिरेको करबाट तलब खाने सरकारी कर्मचारी नै ट्रेड युनियन खोलेर बस्नु सही नभएको उनको भनाइ थियो। निजामती विधेयकमाथि राज्य व्यवस्था समितिले छलफल गरिरहेको छ। यो विधेयक पछिल्लोपटक २०८० फागुन २१ मा प्रतिनिधिसभामा दर्ता भएको हो। २०७५ सालमा प्रतिनिधिसभामा दर्ता भएको विधेयक २०७८ साल असोजमा सरकारले फिर्ता गरेको थियो। बीचमा अध्यादेशबाट पनि यो कर्मचारी मूल कानुन ल्याउने प्रयास नभएको होइन। तर, यो सम्भव नभएपछि पुनः प्रतिनिधिसभामा संघीय निजामति विधेयक ल्याएको हो। यो विधेयक प्रतिनिधिसभाले दफावार छलफलका लागि २०८१ जेठ १५ मा राज्य व्यवस्था समितिमा पठाएको थियो। यो विधेयकमा सांसदहरूले १ सय २४ समूहमा १ हजार ५८३ वटा संशोधन दर्ता गराएका छन्। मुलुक संघीयतामा गएको यति लामो समय हुँदा पनि स्थायी सरकारका रूपमा रहेको निजामती प्रशासनको मूल कानुन भने बन्न सकेको छैन। जसले गर्दा संघीयता कार्यान्वयनमा प्रभाव पर्दै आएको छ।"
मानव तस्करको नयाँ ट्रान्जिट हव दुबई,"काठमाडौं : रुकुमपूर्वका ओली थरका एक युवक अमेरिका जाने चक्करमा ९ महिना दुवई बसेर फर्किए। एक महिनामै अमेरिका पुगिन्छ भन्दै चिनेजानेकै आफन्तले उनलाई अमेरिका जाने प्रलोभन दिएका थिए। एजेन्टको खातामा ५ लाख जम्मा गरेर अमेरिका जान भन्दै उनले नेपाल छाडे। एजेन्टले उनलाई ९ महिनासम्म दुबईको एक होटलमा बन्धक जस्तै बनाएर राखे। बाहिर निस्किए दुवईमा पुलिसले समाउँछ भन्दै उनलाई होटलकै कोठामा थुनियो। उनीजस्तै १५२० जनाको समूह होटलमै थियो। कम सुविधाको होटलमा दुःखसँग ९ महिना बिताउँदा उनले एजेन्टलाई ४६ लाख बुझाइसकेका थिए। पटकपटक पैसा बुझाउँदा पनि तस्करले उनलाई अमेरिका उडाउन सकेनन्। ९ महिनापछि उनका आफन्त, एजेन्ट सम्पर्कविहीन भए। केही दिन अगाडि मात्रै उनी नेपाल फर्किएर वैदेशिक रोजगार विभागमा उजूरी दिएका छन्।  पूर्वीरुकुम घर भएका निराजन नेपाली केहीदिन अघि दुबईबाट पक्राउ परे। उनीविरुद्ध इन्टरपोलबाट रेड नोटिस जारी भएको थियो। मानव बेचबिखन तथा संगठित अपराधमा संलग्न भएको भन्दै उनीविरुद्ध नेपाल प्रहरीको मानव बेचबिखन व्युरोमा उजुरी परेको थियो। निराजनले तल्लो बाटो हुँदै अमेरिका पुर्याउने भन्दै एक व्यक्तिलाई दुबई पुर्याएर बन्धक बनाएका थिए। उनीसहित अन्य टिम मिलेर कर्णाली प्रदेशका ति पीडित व्यक्तिलाई दुवई पुर्याएर १४ लाख ८० हजार रकम असुल गरी बन्धक बनाएका थिए। नेपालीले पीडितलाई अमेरिका लैजान नसकेपछि थप पैसा माग्ने र दुबईमा नै राख्ने गरेका थिए। निराजनले पीडित युवालाई आफूले धेरै व्यक्तिलाई अमेरिका पुर्याइसकेको भन्दै प्रलोभन दिएका थिए। अमेरिका पुग्नासाथ मासिक ६ लाख कमाइ हुन्छ भन्दै ठगी गरेका थिए। दुवइ पुर्याएका ति पीडित युवाको पासपोर्ट, मोवाइल तथा अन्य कागजात जफत गरी होटलमा बन्धक बनाएका थिए।  फ्रि टिकट र फ्रि भिसामा दुवई लैजाने भन्दै प्रलोभन दिएर कुवेत पुर्याएर यौन कार्यमा लगाएको आरोपमा केही दिनअघि २ जना पक्राउ परेका छन्। उदयपुरका ५७ वर्षीय चन्द्रबहादुर आले र मोरङ वेलबारीका ५१ वर्षीय पुष्प सुनारले सिन्धुपाल्चोककी एक महिलालाई दुवई पुर्याएर बिक्री गरेका थिए। पुष्प सुनारविरुद्ध दुईवटा जाहेरी दर्ता भएको छ भने आलेविरुद्ध एउटा जाहेरी दर्ता भएको छ। दुबईबाट महिला एजेन्टको सहयोगमा उनीहरूले ति पीडित महिलालाई कुवेतको अलजारा भन्ने ठाउँमा पुर्याइ कुवेती घर मालिकलाई बेचबिखन गरेका थिए। कुवेती घरमालिक कहाँ काम गर्ने क्रममा उनले चरम श्रम शोषण र यौन शोषण गरेका थिए। यस विषयमा पीडितहरूले घरमालिकसँग कुरा गर्दा उनीहरूलाई नेपाली ३ लाख रुपैयाँमा किनेको बताएका थिए।  अर्की एक महिलालाई दुवई हुँदै कुवेत पुर्याएर बेचबिखन गर्ने सिन्धुपाल्चोकका धर्म तामाङ र टिकाराम तामाङ पनि पक्राउ परेका छन्। उनीहरूले पनि ति महिलालाई कुवेत पुर्याएर ९०० केडीमा कुवेती नागरिकलाई बेचबिखन गरेका थिए।  यी त केही उदाहरण मात्रै हुन्। पछिल्लो समय वैदेशिक रोजगारीको बहानामा तस्करहरूले नेपालीहरूलाई दुबईमा पुर्याएर दुःख दिने गरेका छन्। अमेरिका लैजान होस् या जापान पठाउन होस् या अन्य युरोपका देश नै पठाउन किन नहोस् उनीहरूले नेपालीहरूलाई दुबईमा पुर्याएर ठगी गर्छन्। मलेसिया, कुवेत, साउदी, कतार होस या खाडीका अन्य मुलुक पठाउन नै किन नहोस् विभिन्न बहानामा दुवई पुर्याएर बन्धक बनाउने गिरोह सक्रिय भएको छ। प्रलोभन दिएर दुबई पुर्याएका सयौं व्यक्ति फिर्ता भइसकेका छन्। कोही दुबईमा नै फसिरहेका छन्। कतिपय व्यक्तिलाई अध्यागमन कार्यालयले प्रस्थान अनुमति नदिँदा काठमाडौं विमानस्थलबाटै फिर्ता पनि पठाइन्छ। दुबईमा नै किन ? उपत्यका अपराध अनुसन्धान कार्यालयका प्रवक्ता काजीकुमार आचार्यका अनुसार पछिल्लो समय तस्करहरूले दुबईलाई ट्रान्जिट हव बनाएको देखिन्छ। अन्य देशको तुलनामा दुबईको भिजिट भिसा प्रक्रिया केही सजिलो छ। कामको शिलशिलामा दुबई पुगेका नेपालीहरूले नै भिसा निकालेर पठाउने हुँदा यताबाट जान पनि सजिलो छ। आचार्य अगाडि भन्छन्, विदेश जान खोज्ने व्यक्तिलाई पनि सकभर जे गरेर भए पनि घरबाट हिँडिहाल्न हतार हुन्छ। विदेश भनेपछि कुदिहाल्छन्। काम के हो, डिटेल बुझेका हुँदैनन्। यसले गर्दा बेचबिखनमा पर्ने संभावना बढी छ। अमेरिकालगायत युरोप जानेहरू पनि नेपालमा बसेर प्रयास गर्नुभन्दा घर छाडेर विदेशबाटै बाँकी प्रक्रिया सुरु गर्न चाहन्छन्। सबैतिरबाट ठगी भए पनि पैसा गुमाएपछि मात्रै प्रहरीकहाँ आउने प्रचलन छ। उपत्यका अपराध अनुसन्धान कार्यालयका डीएसपी शिवराज बुढाथोकी विदेश जाने योजना बनाउँदा नै धेरै चनाखो हुनुपर्ने बताउँछन्। कहाँ कोसँग जाने ? के काम गर्ने ? उक्त देशमा के कस्तो श्रम कानुन छ ? भिजिट भिसामा गएर काम गर्न पाइन्छ पाइँदैन ? सबै जानकारी लिएर मात्रै प्रक्रिया सुरु गर्दा ठगी हुनबाट रोक्न सकिन्छ। नेपाल प्रहरीको मानव बेचबिखन अनुसन्धान ब्युरोका प्रवक्ता भावेस रिमालका अनुसार मानव बेचबिखन गर्ने तस्करले दुबई पुर्याएर दुःख दिने गरेको बताए। उनी भन्छन्, पछिल्लो समय मानव बेचबिखनको टेन्ड फेरिएको छ। पहिले सिधै मानव बेचबिखन हुन्थ्यो भने अहिले वैदेशिक रोजगार र आकर्षक तलवको बहानामा मानव तस्करी हुने गरेको छ। पुरुष हुन् या महिला दुवै नै तस्करीको फन्दामा पर्ने गरेका घटना सार्वजनिक भइरहेका छन्। ५ महिनामा ९९९ वटा पक्राउ पुर्जी उपत्यका अपराध अनुसन्धान कार्यालयमा यो आव सुरु भएपछि ८१ साउनदेखि मंसिरसम्ममा मात्रै १६५ उजुरी प्रहरीमा परेका छन्। ११६ जना पक्राउ परेका छन्। वैदेशिक रोजगार विभागमा ठगीको उजूरी दिएकामध्ये ९९९ जना आरोपी रहेका छन्। विभागबाट पक्राउ गरिदिनका लागि उपत्यका अपराध अनुसन्धान कार्यालयमा पक्राउ पुर्जी आउने गर्छ। जसमध्ये ९९९ वटा पक्राउ पुर्जी अनुसन्धान कार्यालयमा पुगेको छ। विभागबाट पठाएका पक्राउ पुर्जीमध्ये प्रहरीले ११६ जनालाई मात्रै पक्राउ गरेको छ। बाँकीको खोजीकार्य भइरहेको जानकारी एसपी आचार्यले दिए। विभागको पक्राउ पुर्जीअनुसार पक्राउ परेकामध्ये ७७ जना पुरुष र ३९ जना महिला छन्। वैदेशिक रोजगार विभागमा १०९५ वटा मुद्दा फछ्र्यौट हुन बाँकी छ। विशेषगरी पोर्चुगल, पोल्यान्ड, सर्भिया, क्यानडा, माल्दिभ्स, न्युजिल्यान्ड, अस्ट्रेलिया, जापान, अमेरिका, क्रोएशिया, कम्बोडिया, टर्की, अल्बानिया, रसिया, अजरबैजान, दुबई, कतार, मलेसिया, ओमन र साउदीलगायतका देशमा जान खोज्ने व्यक्तिहरू तस्करको निशानामा पर्ने गरेका छन्।"
