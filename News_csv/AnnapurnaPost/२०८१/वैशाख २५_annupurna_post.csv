शीर्षक,विवरण
"गौशाला २६ सँग मेरो जुनसुकै सम्बन्ध प्रमाणित गर्नुस्, ८ वर्षले पुग्दैन, मलाई फासीमा चढाइयोस् : सन्दीप लामिछाने","काठमाडौं : क्रिकेटर सन्दीप लामिछानेले आफ्नो र गौशला २६ बीचको जुनसुकै सम्बन्ध प्रमाणित गर्न चुनौती दिएका छन्। उनले सम्बन्ध प्रमाणित भए ८ वर्ष सजायले नपुग्ने बरु फासी नै सही हुने बताएका छन्। उनले कथित अभियन्ताहरूमाथि आक्रोशसमेत पोखेका छन्। 'तथाकथित अभियन्ताहरूलाई मेरो यो खुल्ला चुनौती हो, मेरो र गौशाला २६ बीच जुनसुकै सम्बन्ध, चाहे जबर्जस्ती वा अनुचित प्रभावबाट भएको होस्। तथ्य र प्रमाणले साबित गर्नुहोस। म दोषी देखिन्छु भने फासीमा चढाइयोस्, मलाई ८ वर्षले पुग्दै पुग्दैन,' उनले भनेका छन्। उनले आफू यस घटनाको निर्दोष पात्र रहेको उनले स्पष्ट पारेका छन्। उनले यो घटना घटाइएको र वास्तविक अनुहार एकदिन निस्किने बताए। 'यो घटनाको निर्दोष पात्र हुँ। मलाई यो घटना कसले कसरी घटाउन लगाएको राम्रै थाहा छ। त्यसमा तपाईँहरूको पनि सहभागिता छ। धेरै खोल्न बाँकी छ। फेरि भन्छु यो घटना घटेको होइन घटाइएको हो। वास्तबिक अनुहार आफैं निस्केला,' उनले भने। उनले आफू त फसे, बोलेकै भरमा अरु कोही नफसोस भन्दै अनुरोधसमेत गरेका छन्।"
बुटवल लुम्बिनीलाई हराउँदै राष्ट्रिय जागृति क्लब सेमिफाइनलमा,धनकुटा : बुटवल लुम्बिनीलाई टाइब्रेकरमा ५४ गोलले पराजित गर्दै इटहरीको राष्ट्रिय जागृति क्लब सहिद भीमनारायण गोल्डकपको सेमिफाइनलमा प्रवेश गरेको छ। निर्धारित समयमा ११ गोलको बराबरी भएपछि खेल टाइब्रेकरमा धकेलिएको थियो। खेलको १६औं मिनेटमा उमेश राईले गोल गर्दै जागृतिलाई अग्रता दिलाए पनि पहिलो हाफमा थपिएको अतिरिक्त समयमा बुटवलका विवेक गुरुङले खेललाई बराबरीमा पुर्याएका थिए।
अनलाइन सट्टावाजीमा संलग्न १३ जना भारतीय नागरिक पक्राउ,"बुटवल : अनलाइन सट्टेबाजी (जुवा) खेलाउने १३ जना भारतीय नागरिकहरूलाई इलाका प्रहरी कार्यालय बुटवलको टोलीले पक्राउ गरेको छ। बुटवल उपमहानगरपालिका११, कालिकानगरस्थित अञ्जन शर्माको घरमा फ्ल्याट लिएर जुवा खेलाइरहेका उनीहरूलाई प्रहरीले पक्राउ गरेको हो। फेयर प्ले (अनलाइन बेटिङ साइट)मार्फत उनीहरूले जुवा खेलाइरहेको गोप्य सूचनाका आधारमा पक्राउ गरिएको जिल्ला प्रहरी कार्यालय रुपन्देहीका सूचना अधिकारी एवं प्रहरी नायव उपरीक्षक मनोहरप्रसाद भट्टले जानकारी दिए। पक्राउ परेका नागरिकहरूबाट १३ थान ल्यापटप, ४० थान मोबाइल सेटहरू, १३ थान सिमकार्ड, १८ थान सिमकार्डका खोल, भारतीय बैंकका चेक, आधार कार्डहरू बरामद गरिएको प्रहरीले जनाएको छ। जिल्ला अदालत रुपन्देहीबाट सात दिनको म्याद थपको अनुमति लिई इलाका प्रहरी कार्यालय बुटवलबाट थप अनुसन्धान भइरहेको सूचना अधिकारी भट्टले जानकारी दिए।"
दुर्घटनामा दुई युवकको मृत्यु,नुवाकोट : नुवाकोटको देवीघाटगल्छीकाठमाडौं सडकखण्डमा दुर्घटना भएको छ। मृत्यु हुनेमा २७ वर्षीय रुबिन रावल र २६ वर्षीय स्वीकार राणाको मृत्यु भएको छ। घाइते भएका उनीहरूको नुवाकोट जिल्ला अस्पताल त्रिशूलीमा उपचारका क्रममा मृत्यु भएको हो। दुर्घटनामा काठमाडौं घर भएका २७ वर्षीय ऋतिक तिवारी र २५ वर्षीय उपकार थापा गम्भीर घाइते भएका छन्। बा३क ३७२२ नम्बरको स्कुल बस घुमाउने क्रममा सोही दिशातर्फ जाँदै गरेको बागमती प्रदेश ०२०४४प३६९२ र बागमती प्रदेश ०२०४६प१५२९ नम्बरको मोटरसाइकल सोही बससँग एकआपसमा ठोकिएका थिए। प्रहरीले स्कुल बस र त्यसका चालकलाई नियन्त्रणमा लिएको छ। मोटरसाइकलमा सवार दुई युवकको ज्यान गएको र दुई जना घाइते भएको प्रहरी नायव उपरीक्षक तिलक भारतीले जानकारी दिए। मृतक तथा घाइते युवकहरू काठमाडौंबाट कक्षा १२ को परीक्षा सकेर नुवाकोटमा घुम्न आएको जनाइएको छ।
नदीको प्रदूषण रोक्न वीरगन्ज महानगरले दिएको अन्तिम अल्टिमेट पनि उद्योगीले टेरेनन्,"वीरगन्ज : सिर्सिया नदी प्रदूषित गर्दै आएका उद्योगहरूले वीरगन्ज महानगरपालिकाले अन्तिम पटकका लागि दिएको चेतावनीको पनि अटेर गरेको पाइएको छ। नदी प्रदूषित गरिरहेका मध्ये पर्साबारा औद्योगिक कोरिडोरका ९ वटा उद्योगले यही वैशाख ९ गते वीरगन्ज महानगरपालिकामा पुगेर नदीको प्रदूषण रोक्न उद्योगमा बाटर ट्रिटमेन्ट प्लान्ट जडान गर्नका लागि १५ दिनको समय माग्दै लिखित प्रतिबद्धता नै जनाएका थिए। त्यस दिन महानगरका मेयर राजेशमान सिंहले अन्तिम पटकका लागि १५ दिनको समय दिएको भन्दै १६ औं दिनदेखि कडा कदम चाल्ने चेतावनी दिएका थिए। तर १५ औं दिन बितेको भोलिपल्ट मंगलबार वीरगन्ज महानगरपालिकाको टोली ती उद्योगहरूमा स्थलगत निरीक्षण र अनुगमनमा पुग्दा नदीको प्रदूषण रोक्नका लागि अधिकांश उद्योगीहरूले खासै कुनै ठोस पहल नगरेको पाइएको अनुगमन टोलीमा सहभागी मेयर सिंहका जनसम्पर्क सल्लाहकार नवराज फुयालले बताए। केहि उद्योगले महानगरको अन्तिम अल्टिमेटसहितको चेतावनीपछि उद्योगको प्रदूषित पानी नदीमा सोझै नमिसाएको भेटिए पनि उनीहरूले झारा टार्ने जस्तो गरी काम गरेको पाइएको बताए। उनले भने,अरनीको टेक्सटाइलले तीनवटा पोखरी बनाएको छ। पोखरी भरिएपछि पुनः नदीमै प्रदूषित पानी मिसाइएको पाइएको हुँदा पुन सचेत गराएर आएका छौं। अनुगमन टोलीमा सहभागी महानगरको वन वातावरण तथा विपद् व्यवस्थापन महाशाखा अन्तर्गतको वातावरण शाखा प्रमुख प्रकाश ऐरले भने,नदी सबैभन्दा बढी प्रदूषित गर्ने उद्योग अरनिको टेक्सटाइल हो। तर उसैले अझैसम्म केही सुरसार गरेको पाइएन। जबकी एक वर्षपहिले नदी प्रदूषित गर्ने अरनिकोसहित पाँच उद्योगलाई महानगरपालिकाले जनही तीन तीन लाख रुपैयाँको दरले जरिबाना गरेको थियो। अरू चार उद्योगले उक्त जरिबाना रकम बुझाइसकेको भए पनि अरनिकोले हालसम्म उक्त जरिबाना पनि नतिरेको ऐरले बताए। यस्तै सिद्धि टेक्सटाइलले पनि उद्योगको फोहोर पानी भण्डारणका लागि पोखरी खनेको भएपनि बाटर ट्रिटमेन्ट प्लान्ट भने बनाएको नपाइएको मेयरका जनसम्पर्क सल्लाहकार फुँयालले बताए। मंगलबारको अनुगमनका क्रममा अधिकांश उद्योगीले उद्योगमा बाटर ट्रिटमेन्ट प्लन्ट जडानका लागि प्राविधिक टोली बोलाउने र अध्ययन गर्ने काम गरिरहेको भन्दै झारा टार्ने जवाफ दिएको उनले बताए। महानगरपालिकाले नदी प्रदूषित गर्ने उद्योगलाई अब कुनै पनि हालतमा छुट नदिने पनि उनले बताए। महानगरका मेयर सिंहको निर्देशनमा नदीलाई प्रदूषणमुक्त बनाउनका लागि महानगरपालिकाले गम्भीरतापूर्वक काम गरिरहेको अनुगमन टोलीमा सहभागी मेयरका स्वकीय सचिव सत्यराज घिमिरेले बताए। तर केही उद्योगले पछिल्लो समय महानगरको निर्देशनलाई मान्दै नमुना कामपनि गरिरहेको पाइएको अनुगमन टोलीमा सहभागी महानगरपालिकाको वातावरण शाखा प्रमुख ऐरले बताए। उनले भने, मारुती पेपरले अहिले नमुना काम गरिरहेको छ। यो उद्योगले आफ्नै पानी प्रशोधन केन्द्र (बाटर ट्रिटमेन्ट प्लान्ट) बनाएको छ। यसले अहिले नदीमा प्रदूषित पानी मिसाएको छैन भन्दा पनि हुन्छ। यस्तै दुर्गा पेपर एण्ड पल्प उद्योगले पनि प्रशोधन केन्द्र बनाएको भए पनि उद्योगका अन्य फोहोर भने नदीमै मिसाइरहेको पाइएको उनले बताए। ती फोहोर पदार्थलाई पनि नदीमा नफालेर उद्योगभित्रै व्यवस्थापन गर्न निर्देशन दिइएको ऐरले जानकारी दिए। मंगलबार महानगरको टोलीले अनुगमन गरेको नारायणी लेदर उद्योगका सञ्चालकले पानी प्रशोधन केन्द्र जडान गरेको भएपनि प्राविधिक टोली नहुँदा सञ्चालन गर्न नसकिएको जवाफ दिएको ऐरले जानकारी दिए। यस्तै त्रिवेणी टेक्सटायल, मरियम लेदर लगायतका उद्योगले पनि प्राविधिक बोलाउने र प्रशोधन केन्द्र सञ्चालन गर्ने काम भइरहेको भन्दै यसका लागि कम्तीमा २३ महिनाको अझै समय माग गरेको ऐरले बताए। ऐरले बाटर ट्रिटमेन्ट पलन्ट जडान र सञ्चालनका लागि ३ महिनाको समय दिन महानगर तयार भएपनि उक्त अवधिभर उद्योगको प्रदूषित पानी नदीमा नमिसाएर उद्योग परिसरभित्रै व्यवस्थापन गर्नुपर्ने ऐरले बताए। उनले भने, हामीले पटकपटक समय दिएका छौँ, ताकेता गरिरहेका छौँ। तर पनि अटेर गरेको पाइएको छ। यद्यपि केही उद्योगले काम गरिरहेका पनि छन्। त्यसैले अब महानगर कडा रुपमा प्रस्तुत हुन्छ। नदी प्रदूषित गर्ने उद्योगहरूमा सिल नै गर्ने वीरगन्ज महानगरपालिकाले तयारी गरेपछि उद्योगीहरूले वैशाख ९ गते मेयर सिंहलाई भेटेर १५ दिनको समय माग्दै नदीमा प्रदूषण नगर्ने लिखित प्रतिबद्धता जनाएका थिए। वीरगन्जको लाइफ लाइनका रुपमा रहेको सिर्सिया नदी विगत तीन दशक बढी समयदेखि उद्योगहरूले प्रदूषित गर्दै आइरहेका छन्। नदीलाई प्रदूषणमुक्त बनाउन महानगरले यसअघि पटक पटक अनुगमन गर्नुका साथै एक वर्ष पहिले पाँचवटा उद्योगलाई ३३ लाखको दरले जरिबानासमेत गरेको थियो। त्यसका बाबजुद पनि उद्योगीहरूले अटेरी गरिरहेका छन्। बाराको रामवनबाट सुरु भई पर्साको वीरगन्ज महानगर हुँदै सीमावर्ती भारतको रक्सौलसम्म बगेको सिर्सिया नदी विगत तीन दशकदेखि प्रदूषण र अतिक्रमणको चपेटामा पर्दै आएको छ। वीरगन्जपथलैया औद्योगिक कोरिडोरमा रहेका छाला, डिस्टीलरी, टेक्सटायल, घ्यू, साबुन, कागज लगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदो लगायतका विकारहरू सिधैं नदीमा मिसाइँदा नदी प्रदूषित र दुर्गन्धित बनेको हो।"
पशु हिंसा र यातना विरुद्धको अभियानमा लुम्बिनी प्रदेश सरकार,"तानसेन : पाल्पाका व्यावसायिक पशुपालक किसानहरूलाई जुटाएर पशु अधिकारका बारेमा पहिलो पटक सरकारी स्तरबाट सचेतना अभियान सुरु गरिएको छ। लुम्बिनी प्रदेश सरकारले २०८० फागुनमा पारित गरेको व्यावसायिक गाईभैसी पर्मले अवलम्वन गर्नुपर्ने पशु कल्याण मापदण्ड २०८० का विषयमा भेटेरिनरी अस्पताल तथा पशु सेवा विज्ञ केन्द्रले पाल्पाका व्यावसायिक पशुपालक किसानहरूबीच कार्यान्वयनका लागि छलफल गरेको हो। लुम्बिनी प्रदेश सरकारले पशु कल्याण मापदण्ड अभियान पाल्पाबाट सुरु गरेको हो। लुम्बिनी प्रदेश सरकारले १२ वटै जिल्लामा व्यावसायिक पशुपालक किसानहरूमार्फत पशु कल्याण मापदण्ड २०८० कार्यान्वयन गर्नका लागि आगामी वर्षको नीति, कार्यक्रम तथा बजेटमा पनि समावेश गर्ने जनाएको छ। मानिसले आफ्नो फाइदाका लागि पशु पक्षीको प्रयोग गर्दै आएको भए तापनि उनीहरूलाई यातना, हिंसारहित तरिका उनीहरूको अधिकार तथा कल्याणलाई मध्यनजर गरेर पशुपालन गर्नुपर्नेमा लुम्बिनी प्रदेश पशुपक्षी तथा मत्स्य विकास निर्देशनालय बुटवलले अभियान चलाएको हो। कार्यक्रममा बरिष्ट पशु चिकित्सक डा नवीन बस्यालले पशुपालन गर्दा सम्बन्धी आधारभूत व्यवस्था अन्तर्गत पशु गोठको व्यवस्थापन, पशु आहार, सन्तुलित खानाका बारेमा जानकारी गराएका थिए। यसैगरी पशु प्रजनन सुरक्षा सम्बन्धी व्यवस्था, गाई भैँसी पालन विधि,पशुहरूलाई भोक प्यास तथा कुपोषणबाट मुक्त बनाउनुपर्ने, पशुहरूलाई डर त्रास तथा तनावपूर्ण वातावरण बनाउन नहुने, गरी पशुपक्षी क्षेत्रमा लुम्बिनी प्रदेश सरकारले अभियान सुरु गरेको पशु चिकित्सक डा बस्यालले बताए। दूधजन्य पशुहरूमा बच्चा जन्माउने दिनभन्दा दुई महिनाअघि नै दूध दुहुन छोड्नुपर्ने, अन्य पशुहरूलाई काम लगाउँदा ८ घण्टाभन्दा बढी काममा लगाउन नहुने, पशु शरीरको तौल अनुसार ३० प्रतिशत मात्र भारी तथा मालसामान बोकाउनु पर्ने, मौसम अनुसारको पशु थरी तथा गोठको व्यवस्थापन हुनुपर्ने, पशुलाई डर त्रास र पीडा दिन नहुने लगायतका विषयमा कार्यालयले छलफल गरेको छ। दूध दिन छाडेका गाईहरूलाई पनि पशुधनीले नै नमर्दासम्म पालन पोषण गर्नुपर्ने, बाच्छोको उपयोगिता नभएको भन्दै बाच्छोलाई मार्ने, पशुहरूको सिङ तथा पुच्छर काटिदिने जस्ता यातानायुक्त व्यवहार गर्न नहुने कुरा कार्यक्रममा जोड दिएको थियो। कार्यक्रममा पशु पक्षी तथा मत्स्य विकास निर्देशनालयका प्रमुख प्रवेश सिंह कुवँरले मानिसहरूले पाल्दै आएका गाई भैँसीहरूमा पशु कल्याण मापदण्ड पालन गर्दा मानिसहरूलाई बढी फाइदा हुने बताए। मापदण्ड लागु गर्दा गाई भैसी ह्रष्टपुष्ट हुने, स्वस्थ निरोगी हुने, उत्पादन बढी दिने, यस्ता पशुहरूको दूध तथा मासु बढी स्वस्थकर हुने भएकोले यो प्रदेश सरकारले लागु गरेको बताए। यो मापदण्ड लागु गर्ने पशुपालकहरूलाई नै बढी फाइदा पुग्ने उनले बताए। लुम्बिनी प्रदेश सरकारले दूध दिन छाडेका गाई तथा ससाना बाच्छाहरूको व्यवस्थापनमा पालिकाहरूसँग समन्वय गरेर सहयोग गर्ने निर्देशक कुँवरले बताए। विज्ञ केन्द्र पाल्पाका प्रमुख दुर्गा प्रसाद बस्यालले पशु अधिकार मापदण्ड पालन गर्ने पशु किसानहरूलाई जिल्ला बाटै प्रमाणपत्र वितरण गर्ने, भोलिका दिनमा यस्ता फर्महरूका पशुका दूध र मासुलाई सरकारले प्राथमिकता दिँदै जाने बताए। कार्यक्रममा विज्ञ केन्द्र पाल्पाका पूर्व प्रमुख डा चन्द बहादुर रानाले सरकारले ल्याएको यो अभियानलाई गाउँ गाउँसम्म चेतना फैलाउँदै जानुपर्नेमा जोड दिए। सहभागी पशुपालक किसानहरूले सरकारले ल्याएको पशु कल्याण मापदण्ड अधिकांश पूरा गर्दै आएको र केही विषयहरू जटिल रहेकोले लुम्बिनी प्रदेश सरकारले उत्तरदायित्वका कुरा मात्र होइन समाधानका विषयमा पनि कुरा ल्याउनुपर्नेमा जोड दिएका थिए। विज्ञ केन्द्र पाल्पाका अधिकृत युवराज ज्ञवालीले प्रदेश सरकारले सुरु गरेको अभियानलाई जिल्ला जिल्लाबाट कार्यान्वयनका लागि पूर्ण सहयोग रहने बताए।"
"प्रधानमन्त्री दाहाल सिन्धुलीमा, बुधबार सुनकोसीमरिण डाइभर्सन सुरुङ मार्गको ब्रेक थ्रु गर्ने",सिन्धुली : प्रधानमन्त्री पुष्पकमल दाहाल मंगलबार सिन्धुली आएका छन्। सुनकोसीमरिण डाइभर्सन सुरुङ मार्गको बुधबार हुने ब्रेक थ्रुका लागि प्रधानमन्त्री दहाल सिन्धुली आइपुगेका हुन्। नेपाली सेनाको हेलिकोप्टरमार्फत मंगलबार मध्यान्न सिन्धुलीको सुनकोसी गाउँपालिका५ मुलकोट आइपुगेका प्रधानमन्त्री आज यहीँ बस्ने कार्यक्रम छ। प्रधानमन्त्री दाहालसँग विभागीय मन्त्री तथा सचिवहरूको समेत सहभागिता छ। प्रधानमन्त्री दाहाल मुलकोटस्थित क्वालिटी वीच रिसोर्टमा बास बस्ने र बुधबार विहान ११ बजे सुनकोसी गाउँपालिका ७ स्थित कानढुंग्रीमा सुनकोसीमरिण डाइभर्सनको ब्रेक थ्रु गर्ने कार्यक्रम छ। प्रधानमन्त्री दाहालको मंगलबार विश्रामको कार्यक्रम मात्र तय भएको र बुधबार विहान भने स्थानीय नेताकार्यकर्तासँगको भेटघाट कार्यक्रम रहेको नेकपा माओवादी केन्द्रका केन्द्रीय सदस्य तथा प्रतिनीधि सभा सदस्य राजन दाहालले बताए। प्रधानमन्त्री प्रदाहालसँग सुनकोसीलगायत समग्र जिल्लाको विकास निर्माणलगायतका विषयमा गाउँपालिकाले ध्यानकर्षण गराउने कार्यक्रम छ। मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीमरिण डाइभर्सन सुरुङ मार्गको बुधबार ब्रेक थ्रु गरिने भएको हो। आयोजनाको १३ दशमलव तीन किलोमिटरमध्ये ९९ दशमलव ९९ प्रतिशत सुरुङ निर्माण सम्पन्न भएपछि सुनकोसी गाउँपालिका ७ कानढुंग्रीस्थित सुनकोसी नदी किनारामा सुरुङको ब्रेक थ्रु गर्न लागेका हन्।
स्वदेशी सम्मेलनले जारी गर्यो ३५ बुँदे घोषणापत्र,"काठमाडौं : मेक इन नेपाल स्वदेशी सम्मेलन ३५ बुँदे घोषणापत्र जारी गर्दै सक्किएको छ। नेपाल उद्योग परिसंघ (सीएनआई)ले उद्योग मन्त्रालयसँगको सहकार्यमा ३ वर्षअघि देखि मेक इन नेपालः स्वदेशी अभियान सञ्चालन गरिरहेको छ। मेक इन नेपालः स्वदेशी समिट २०२४ को तेस्रो संस्करणले सबल र आत्मनिर्भर अर्थतन्त्रतर्फ लम्कनका लागि ३५ बुँदे घोषणापत्र अर्थमन्त्री वर्षमान पुनलाई हस्तान्तरण गरेको छ। परिसंघका अध्यक्ष राजेशकुमार अग्रवालले अर्थमन्त्री पुनलाई घोषणापत्र हस्तान्तरण गरे। घोषणापत्र ग्रहण गर्दै अर्थमन्त्री वर्षमान पुनले स्वदेशी सम्मेलनमा भएका छलफलबाट आएका महत्वपूर्ण सुझावहरु बजेटमा अधिकतम समेट्ने प्रतिबद्धता व्यक्त गरे। स्वदेशी उत्पादनलाई प्रोत्साहन गर्न, प्रवर्द्धन गर्न सरकारी कार्यालयहरूमा स्वदेशी सामान नै खरिद गर्नुपर्ने विषयलाई नीतिगत रुपमा अगाडि बढाइने उनले बताए। निजी क्षेत्रका लागि लचिलो नीति अपनाउने गरी अगाडि बढ्न प्रधानमन्त्रीले निर्देशन दिएको जानकारी दिँदै उनले निजी क्षेत्रलाई प्रोत्साहन गर्ने गरी आगामी बजेट ल्याउने बताए। नेपालमा उत्पादन र नेपाली वस्तुको उपभोग बढाउने तथा नेपाली उत्पादनलाई प्रतिस्पर्धी बनाएर विश्व बजारमा पुर्याउने उद्देश्य अभियानको हो। परिसंघले अभियानबाट वार्षिक १००० नयाँ उद्योग दर्ता, दिगो विकासको लक्ष्य अनुसार कुल गार्हस्थ उत्पादनमा उत्पादनमूलक क्षेत्रको हिस्सा सन् २०३० सम्ममा २५ प्रतिशत पुर्याउने, औद्योगिक क्षेत्रबाट वार्षिक डेढ लाख रोजगारी सिर्जना गर्ने र ५ वर्षभित्र वार्षिक निर्यात ४६ अर्ब अमेरिकी डलर पुर्याउने अपेक्षा गरेको छ। परिसंघले गरेको अध्ययन प्रतिवेदनले अभियानले लिएका लक्ष्य हासिल गर्न ३४ क्षेत्रमा नीतिगत मध्यस्थता जरुरी रहेको देखाएको छ।"
चट्याङ लागेर चार जना घाइते,"बझाङ : बझाङमा चट्याङ लागेर चार जना घाइते भएका छन्। घाइते हुनेमा खप्तडछान्ना गाउँपालिका७ गोर्खालीका देवी खड्का, उनका ८ वर्षीय छोरा एकेन्द्रबहादुर, लुड्की देवी खड्का र दुदा देवी रावत रहेका छन्। मंगलबार राति परेको चट्याङबाट आइते रावतको घर जलेर नष्ट भएको छ। चट्याङबाट उनले पालेको भैँसी पनि मरेको छ।"
नेपाल टेलिकमका तत्कालीन प्रबन्ध निर्देशक सुनिल पौडेललाई ९ वर्ष कैद सजाय,"काठमाडौं : विशेष अदालतले नेपाल टेलिकमका तत्कालीन प्रबन्ध निर्देशन सुनिल पौडेललाई ९ वर्षको कैद सजाय सुनाएको छ। विशेष अदालतका अध्यक्ष टेकनारायण कुँवर र सदस्य मुरारीबाबु श्रेष्ठको इजलासले पौडेललाई पेयमेन्ट गेटवे प्रकरणमा उक्त सजाय सुनाएको हो। पौडेलसँग २३ करोड २७ लाख ५८ हजार ७७ रूपैयाँ बिगो र जरिवाना असुलीको सजाय तोकिएको छ। गत वैशाख ७ गते विशेष अदालतले पौडेललाई भ्रष्टाचार मुद्दामा दोषी ठहर गरेको थियो। अख्तियार दुरूपयोग अनुसन्धान आयोगले नेसनल पेमेन्ट गेटवे अनियमितता गरेको भन्दै पौडेलसहित उद्योग, वाणिज्य तथा आपूर्ति मन्त्रालयका सचिव मधुकुमार मरासिनी, तत्कालीन विज्ञान तथा प्रविधि मन्त्रालयका सचिव संजय शर्मा, राष्ट्रिय सूचना प्रविधि केन्द्रका तत्कालीन कार्यकारी निर्देशक प्रणिता उपाध्याय, राष्ट्रिय सूचना प्रविधि केन्द्रका तत्कालीन निर्देशक सफल श्रेष्ठ, राष्ट्रिय सूचना प्रविधि केन्द्रका तत्कालीन सहायक निर्देशक रमेश प्रसाद पोखरेल भन्ने रमेश पोखरेल, राष्ट्रिय सूचना प्रविधि केन्द्रका तत्कालीन लेखा अधिकृत निम बहादुर वली, राष्ट्रिय सूचना प्रविधि केन्द्रका तत्कालीन लेखा अधिकृत राम बहादुर बुढा, राष्ट्रिय सूचना प्रविधि केन्द्रका कम्प्युटर इन्जिनियर राम शरण गायकविरुद्ध भ्रष्टाचार मुद्दा दायर गरेको थियो। अदालतले उनीहरूलाई सफाइ दिएको थियो। नेपाल सरकार र सार्वजनिक संस्थाको सम्पत्तिको लापरबाही तथा बद्नियत गरी २३ करोड २७ लाख ५८ हजार ७७ रुपैयाँ हानिनोक्सानी गराएको पुष्टि भएको अख्तियारले उनीहरूविरुद्ध मुद्दा दायर गरेको थियो।"
सदनलाई सहजरूपमा सञ्चालन गर्ने दायित्व राजनीतिक दलको पनि हो : सभामुख घिमिरे,काठमाडौं : सभामुख देवराज घिमिरेले आह्वान गरेको प्रमुख राजनीतिक दलका शीर्ष नेताहरूको बैठक निष्कर्षविहीन भएको छ। सिंहदरबारमा मंगलबार बसेको बैठकमा कांग्रेसले सहकारी प्रकरणका सम्बन्धमा संसदीय छानबिन समिति गठन गर्नुपर्ने अडान कायमै राखेको थियो भने सत्तापक्ष दलहरूले भने कुनै एक व्यक्तिलाई मात्रै केन्द्रित गरेर छानबिन समिति बनाउन नसकिने जवाफ दिएको थियो। बैठकपछि सभामुख घिमिरेले संसदमा प्रतिनिधित्व गर्ने प्रमुख राजनीतिक दलका शीर्ष नेताहरूसँग छलफल भएको र यो निरन्तरको प्रक्रिया भएको बताए। उनले समस्याले सदनलाई अवरोध गर्नु नहुने भन्दै आगामी अधिवेशन सहजरूपमा चल्ने विश्वास व्यक्त गरे। सदनलाई सहजरूपमा सञ्चालन गर्ने दायित्वको राजनीतिक दलको भएकाले ठूला राजनीतिक दल संसदलाई समस्याको समाधान गर्ने थलोका रूपमा अगाडि बढाउने उनले बताए। उनले संसदीय व्यवस्थामा सबै राजनीतिक शक्तिको भूमिका निर्णायक हुने र दलहरूले नै समस्या समाधानका लागि पहल गर्ने बताए।
वीरगन्जमा हुण्डीको १३ लाख रकमसहित युवक पक्राउ,"वीरगन्ज : वीरगन्जबाट प्रहरीले हुण्डी कारोबारीको आशंकामा एक युवकलाई नगद १३ लाख रुपैयाँसहित पक्राउ गरेको छ। पक्राउ पर्नेमा पर्साको वीरगन्ज महानगरपालिका२२ जगरनाथपुरका २८ वर्षीय रविकुमार पटेल रहेका छन्। उनको साथबाट १३ लाख २५ हजार रुपैयाँ बरामद गरिएको प्रहरीले जनाएको छ। प्रहरीका अनुसार विशेष सूचनाका आधारमा खटिएको प्रहरी टोलीले वीरगन्ज महनगरपालिका१४ गण्डकस्थित सडकमा वीरगन्जबाट परवानीपुरतर्फ जाँदै गरेका प्रदेश २०३ ०१० प ६७१९ नम्बरको मोटरसाइकल रोकेर चेकजाँच गरेको थियो। त्यसक्रममा उक्त मोटरसाइकलमा सवार पटेलले बोकेको झोलबाट नेपाली १ हजार दरको नोट थान ८ सय ८९ थान, ५ सय दरको नोट ८ सय ५० थान र १ सय दरको नोट १० थान गरी कूल १३ लाख २५ हजार रुपैयाँ भेटिएको र उक्त रकमको श्रोत खुलाउन नसकेकाले रकमसहित पटेललाई नियन्त्रणमा लिइएको प्रहरी नायब उपरीक्षक कुमार विक्रम थापाले जानकारी दिए। पटेलको सातबाट विभिन्न बैंकको खाली चेक ७ थान पनि बरामद भएको उनले बताए। पटेलको साथबाट बरामद रकम हुण्डीको रहेको भन्दै थापाले पटेललाई प्रहरी हिरासतमा राखेर उनीविरुद्ध बैंक तथा वित्तीय संस्था सम्बन्धी ऐन, २०७३ विरुद्धको कसुरमा थप अनुसन्धान भइरहेको जानकारी दिए।"
चन्दाको भरमा बालकको सफल शल्यक्रिया,गुल्मी : जन्मजात मलद्वार नभएका गुल्मीका एक बालकको चन्दाको भरमा सफल शल्यक्रिया गरिएको छ। जिल्लाको रेसुंगा नगरपालिका१४ पराल्मीका सात वर्षीय बालकको विभिन्न संघसंस्थाको सहयोग तथा पहलमा सफल शल्यक्रिया गरिएको हो। आर्थिक अवस्था कमजोर भएर उपचारबाट वञ्चित भएका बालकको शल्यक्रियाका लागि नेपाल रक्तदाता स्वयंसेवी समाज गुल्मीले चैत महिनामा सहयोग संकलन सुर गरेको थियो। बालकको यही वैशाख १५ गते काठमाडौं स्थित मोडल अस्पतालमा सफल शल्यक्रिया गरिएको नेपाल रक्तदाता स्वयंसेवी समाज गुल्मीका अध्यक्ष धुव्र पाण्डेले जानकारी दिए। बालकको उपचारमा आर्थिक अभाव भएपछि उनको परिवार सहयोगको याचना गर्दै नेपाल रक्तदाता स्वयंसेवी समाज गुल्मीका अध्यक्ष धुव्र पाण्डे समक्ष आएका थिए। अध्यक्ष पाण्डे लगायत संस्थाको सक्रियतामा बालकको उपचारका लागि ७४ हजार २४५ रुपैयाँ सहयोग संकलन गरिएको थियो। बालकको मलद्वार शल्यक्रियाका लागि कुल ४ लाख ५० हजार सहयोग संकलन भएको अध्यक्ष धुव्र पाण्डेले बताए। अध्यक्ष पाण्डेका अनुसार बालकको उपचारका लागि लायन्स क्लब काठमाडौं र रक्तदाता समूहले आवश्यक सहयोग गरेका छन्। उनको शल्यक्रियामा डाक्टर र बेडको शुल्कमा छुट गरी कुल ३ लाख ४५ हजार खर्च भएको संस्थापक अध्यक्ष नमराज मरासिनीले जानकारी दिए। बालकको उपचारमा सहयोग तथा सफल शल्यक्रिया गर्ने डाक्टर लगायत सबैमा उनले धन्यवाद व्यक्त गरे। सात वर्षीय बालक बाबुराम विश्वकर्मा र कमला विश्वकर्माका पहिलो सन्तान हुन्। उनको परिवारले गाउँमै ज्याला मजदुरी गरी दैनिकी चलाउँदै आएका थिए। आर्थिक अवस्था कमजोर भएका विश्वकर्मा परिवारले पैसाको अभावमा बिरामी छोरालाई घरमै राखेर बस्नुपरेको थियो। पैसाको अभावमा छोराको उपचार गराउन नसकेपछि उनीहरूले सबैमा सहयोगको याचना गर्दै आएका थिए। सबैको सहयोग र सहकार्यमा छोराको मलद्वारको शल्यक्रिया सफल भएको बताउँदै आमा कमला विश्वकर्माले सबैलाई उनले धन्यवाद दिइन्। बालकलाई पठनपाठनका लागि महेन्द्र नमुना माध्यमिक विद्यालयले सहयोग गर्ने भएको छ। विद्यालयका प्रधानाध्यापक कृष्णप्रसाद मरासिनीले बालकले पढ्न चाहेमा सबै खर्च निःशुल्क गरिदिने घोषणा गरेका छन्। उ उक्त संस्थाले विगत केही वर्षदेखि गुल्मी अस्पतालमा उपचारको क्रममा बिरामीलाई आवश्यक पर्ने रगत निःशुल्क उपलब्ध गराउँदै आएको छ। नेपाल रक्तदाता स्वयंसेवी समाज गुल्मीले रगत उपलब्ध गराउनेदेखि समुदायमा दैविक विपत्तिमा विभिन्न सहयोग गर्दै आएको छ। जिल्लाको सदरमुकाम तम्घासमा २०७६ सालमा स्थापना भएको संस्थामा हाल एक सय ३० सदस्य रहेका छन्।
अर्थतन्त्र चलायमान हु्नेगरी बजेट ल्याउँछौं : अर्थमन्त्री,"काठमाडौं : अर्थमन्त्री वर्षमान पुन 'अनन्त' ले सरकारको नीति तथा कार्यक्रम,वित्त नीति र मौद्रिक नीतिमा तालमेल कायम गरिने बताएका छन् । बैंक तथा वित्तिय क्षेत्रका प्रतिनिधिसँग आगामी आर्थिक वर्षको बजेटबारे सुझाव लिन मंगलबार मन्त्रालयमा आयोजित छलफलमा मन्त्री पुनले बजेट र मौद्रिक नीतिबीच सामजस्यता गरिने बताएका हुन्। उनले त्यसका लागि नेपाल राष्ट्रबैंकसँग छलफल भइरहेको बताए। सरकार र नियामक भनेकै राज्य हो । राज्यको उद्धेश्य र नीति एउटै हुन्छ,उनले भने, नीति कार्यक्रम,वित्त नीति र मौद्रिक नीतिमा सामञ्जस्यता कायम गरिन्छ । गत वर्षको तुलनामा यो वर्ष अर्थतन्त्र चलायमान भएको र चालु आर्थिक वर्षभन्दा आगामी वर्ष थप चलायनमा हुने गरी बजेट ल्याउने तयारीमा आफू रहेको मन्त्री पुनले बताए । पुनले संविधानले निर्दिष्ट गरेको नीतिभित्र बसेर राज्यका निश्चिित उद्धेश्य प्राप्तिका लागि सहकार्य गरिने उनले उल्लेख गरे । सबैको जोड संविधानले निर्दिष्ट गरेको आर्थिक नीतिभित्र बसेर निजी क्षेत्रलाई प्रवद्र्धन गर्ने,सहजीकरण गर्ने र मनोबल उठाउने गरी काम गर्ने हो,उनले भने,त्यसका लागि सरोकारवालाहरूबीचमा छलफल र परामर्श भइरहेको छ । उनले अर्थतन्त्रमा राम्रो गरिरहेका नीतिले निरन्तरता पाउने स्पष्ट गरे । राज्य निजी क्षेत्रको अभिभावक भएकाले निर्धक्कसँग आफ्ना कुरा राख्य निजी क्षेत्रलाई आग्रह गरे । मुलुकको अवस्थितिअनुसारको आर्थिक नीति हनुपर्ने चर्चा गर्दै मन्त्री पुनले नेपालको भूराजनीतिक अवस्थितिअनुसार तत्काल प्रवद्र्धन गर्नुपर्ने क्षेत्र सूचना प्रविधि भएको आफूहरूलाई लागेको उल्लेख गरे । हाम्रो भूअवस्थितिअनुसार सूचना प्रविधि क्षेत्रमा फोकस हुँदा त्यसबाट ठूलो संख्यामा रोजगारी सृजना हुने र लगानी आउने सम्भावना बढी हुन्छ भन्ने हामीलाई लागेको छ,मन्त्री पुनले भने,बजेटमार्फत सूचना प्रविधि क्षेत्रलाई प्रवद्र्धन गर्ने सोच बनाएका छौं । यस्तै बजेटमा ऊर्जा, पर्यटन, कृषि, ठूला र मझौला पूर्वाधार क्षेत्रलाई बजेटमा प्राथतिकता दिइने उनको भनाइ थियो । फरक प्रसंगमा मन्त्री पुनले सरकारी निकायबाट निजी क्षेत्रलाई निरुत्साहित गर्ने काम नहुने स्पष्ट गरे । राज्यका निकायले निजी क्षेत्रलाई तर्साउने र निरुत्साहित गर्ने काम गर्दैन,उनलले भने,सरकारले निजी क्षेत्रलाई प्रवर्दन र सहजीकरण गर्ने हो ।"
"कांग्रेसको प्रश्न सरकारी वकिल कार्यालयको अभियोग पत्रमै गृहमन्त्रीको नाम पटकपटक उल्लेख छ, अनि छानबिन नगर्ने?","काठमाडौं : नेपाली कांग्रेसले सरकारी वकिल कार्यालयको अभियोग पत्रमै उपप्रधान एवं गृहमन्त्री रवि लामिछानेको नाम पटकपटक उल्लेख भएको बताएको छ। सभामुख देवराज घिमिरेले बोलाएको बैठकपछि कांग्रेसका प्रमुख सचेतक रमेश लेखकले रुपन्देही सरकारी वकिलको कार्यालयले गृहमन्त्री लामिछानेले पटकपटक ऋण लगेको अभियोग पत्रमा उल्लेख भएको दावी गरे। 'रुपन्देही जिल्ला अदालतमा सरकारी वकिल कार्यालयले पेस गरेको अभियोगपत्रमा एक ठाउँमा मात्र होइन, ठाउँठाउँमा माननीय रवि लामिछानेको नाममा ऋण गएको उल्लेख गरिएको छ। कुनै पनि प्रक्रिया नपुगेको, बिना प्रक्रिया ऋण लगानी गरेको अभियोग पत्रमा भनिएको छ। अनि, कुनै पनि पक्रिया नपुर्याएर ऋण गएको सरकारी वकिल कार्यालयले भन्दाभन्दै पनि छानबिन नहुनुपर्ने भन्ने हुन्छ?,' प्रमुख सचेतक लेखकले प्रश्न गरे। उनले ऋण प्रवाह हुँदा रवि लामिछाने गोर्खा मिडिया नेटवर्कको सञ्चालक, प्रवन्ध निर्देशक के के पदमा रहेको समेत बताए। उनले सर्वसाधारणको अर्बौं रुपैयाँ अपचलन भएको र सबै कोणबाट त्यसमा गृहमन्त्रीको पनि संलग्नता रहेको देखिएको दाबी गरे। 'हामीले शंकाको सुविधा दिएका छौं। अहिल्यै राजीनामा मागेका छैनौं। उहाँको विषयमा कुरा उठिसकेपछि कमसेकम संसदीय समिति बनाएर छानबिन गर्नुपर्छ। सरकारले पनि संसदीय छानबिन बनाउँछ भन्ने विश्वास लिएका छौं,' उनले भने। तर, सरकारले सहकारी पीडितको कुरालाई गम्भीरतापूर्वक नलिएर, सहकारी पीडितको समस्या सम्बोधन नगरेर, राज्यका विभिन्न संयन्त्रहरूलाई दुरुपयोग गर्नेगरेको उनको भनाइ छ। उनले संसदीय छानबिनले लामिछानेकै लागि राम्रो हुने बताए। 'संसदीय छानबिन त माननीय रवीजीको लागि पनि राम्रो कुरा हो जस्तो लाग्छ। पटकपटक यो कुरा उठ्नुभन्दा अहिले छानबिन गरेपछि त दूधको दूध पानीको पानी भइहाल्छ,' उनले भने। उनले संविधान र कानुनभन्दा माथि कोही नरहेको बताउँदै देशको गृहमन्त्री भएकै कारण लामिछानेमाथि छानबिन गर्नु हुँदैन भन्ने न्यारेटिभ गलत रहेको बताए। 'अरु सबै कुराको छानबिन हुने, अनि रवि लामिछानेमाथि छानबिन नहुने भन्ने हुन्छ? कोही मान्छे यो संविधानभन्दा माथि छ?,' उनले प्रश्न गरे। प्रमुख सचेतक लेखकले बैठकमा संसदीय छानबिन समिति बनाउनुपर्ने माग दोहोर्याएको बताए। उनले कांग्रेसको मागप्रति बेवास्ता गरे, त्यहीअनुसार आफूहरू पनि प्रस्तुत हुने बताए। 'सरकार कसरी प्रस्तुत हुन्छ, हामी त्यसरी अगाडि बढ्छौं। सरकारप्रति अहिल्यै अविश्वास प्रकट नगरौं। एउटा मान्छे संविधान र कानुनभन्दा माथि छ भन्ने कुरा सरकारले सोच्दैनजस्तो लाग्छ,' उनले भने।"
जीवी राई पक्राउ गर्न मलेसियाका गृहमन्त्रीसँग कुरा गरिसकेको छु : गृहमन्त्री लामिछाने,काठमाडौं : उपप्रधान एवं गृहमन्त्री रवि लामिछानेले सहकारी ठगी प्रकरणमा मुछिएका जीवी राईलाई पक्राउ गर्न मलेसियाका गृहमन्त्रीसँग कुरा भइसकेको बताएका छन्। सिंहदरबारमा सञ्चारकर्मीसँग कुराकानी गर्दै लामिछानेले राईलाई पक्राउ गर्नेबारे आफूले मलेसियाका गृहमन्त्रीसँग छलफल गरिसकेको बताएका हुन्। रास्वपा सभापति समेत रहेका लामिछानेले केही कानुनी जटिलताका कारण राईलाई ल्याउन अप्ठ्यारो पर्ने भएपनि त्यसबारे समेत त्यहाँको राजनीतिक तहमा छलफल गरेको जानकारी दिए। लामिछानेले सहकारी ठगी प्रकरणमा मुछिएका राई नेपालबाट भाग्ने वातावरण कसरी बन्यो यसबारे समेत आफूले नजिकबाट हेरिरहेको बताए। राईमाथि अनुसन्धान जारी रहेको र अहिले सबै कुरा भन्न नमिल्ने उनले बताए।
सगरमाथा आरोहण गर्न चार सय १४ जनाले लिए अनुमति,"काठमाडौं : सन् २०२४ को वसन्त याममा सगरमाथा आरोहणका लागि चार सय १४ जनाले अनुमति लिएका छन्। पर्यटन विभागका अनुसार हालसम्म ४१ आरोही समूहका ७५ महिला र तीन सय ३९ पुरुष गरी चार सय १४ ले अनुमति लिएका हुन्। अघिल्लो वर्ष हालसम्मकै सर्वाधिक चार सय ७८ आरोहीले सगरमाथा आरोहणको अनुमति लिएका थिए। विभागको पर्वतारोहण शाखाका शाखा अधिकृत चुनबहादुर तामाङका अनुसार यो याममा सगरमाथासहित ३० हिमाल आरोहणका लागि एक सय १२ आरोही समूहका नौ सय ७१ आरोहीले अनुमति लिएका छन्। हिमाल आरोहणको अनुमतिवापत हालसम्म ६७ करोड ४७ लाख १४ हजार ६१ रोयल्टी जम्मा भएको छ। सगरमाथाबाट मात्रै ५९ करोड २३ लाख पाँच हजार आठ सय ४९ रकम उठेको छ। वसन्त यामको सगरमाथा आरोहणका लागि चौथो शिविर (साउथ कोल, ७९५० मि) सम्म बाटो खुलिसकेको छ। आरोहणका लागि डोरी टाँग्ने (रोपफिक्सिङ) काम चौथो शिविरसम्म सम्पन्न भएको हो। यसअघि सगरमाथाको आधार शिविरदेखि दोस्रो शिविरसम्म आइसफल डाक्टरको टोलीले बाटो बनाएको थियो।"
अनाथ बालबालिका संकटमा,"कालीकोट : जिल्लाको खाँडाचक्र नगरपालिका मान्ममा रहेको न्यानो काख सेवा समाजमा बस्दै आएका बालबालिका संकटमा परेका छन्। आमा बुवा गुमाएका, संरक्षकविहीन तथा साहाराविहीन अनाथ १२ जना बालबालिका संकटमा परेका हुन्। समाजकी कल्पना मल्लले २०७८ सालमा अनाथ बालबालिकाको पढाइ लेखाइ, रेखदेख र पालन पोषणका लागि स्थापना गरिएको भए पनि हाल मौजाद पैसा सकिएपछि बालबालिका भोकै बस्ने अवस्थामा पुगेको बताइन्। उनले रुँदै भनिन्, भएको सबै सम्पत्ति सकियो अब के खुवाउने कसरी पाल्ने सरकारी तथा गैरसरकारी निकायले सहयोग गर्छौं भनेर आश्वासन मात्र देखाए। अहिले आएर कसैले पनि सहयोग गरेनन्। सबै बालबालिकालाई बोर्डिङ स्कुलमा पढाउँछु। स्कुलको फि, खाना, भवनको भाडा गरेर मासिक एक लाख ५० हजार आउँछ। अहिलेसम्म आफ्नो घरबाटै जुटाएर चलाएँ। अब यी बालबालिका कसरी बचाउन, दुःखी गरिब, अनाथ बालबालिकाको सेवामा लाग्दा घरबाट पनि तिरस्कार हुनु परेको छ। कालीकोट जिल्लाका प्राय बालबालिकाहरू उच्च शिक्षा पढाइ दिन्छु भन्दै दलालहरूले काठमाडौं लिएर बालगृहमा राखेको अवस्था हेर्दा यहाँका अनाथ बालबालिकाहरूप्रति दया जागेर आएको हो। यसैगरी प्रमुख जिल्ला अधिकारी गणेश नेपालीले दलालको फन्दामा परी कालीकोटका सयौं बालबालिकाहरू बेचिएको बताए। उनले भने, नेपाल सरकारबाट मान्यता प्राप्त (क) वर्गको बालगृहमा निःशुल्क पढाइदिन्छु भनेर लिने तर बालश्रम, शोषण लगायतका गलत काममा लगाएको भेटेपछि धेरै बालबालिको उद्धार गरिएको छ। त्यो हुनुभन्दा जिल्लामै यसरी अनाथ बालबालिकाको व्यवस्थापन हुनु राम्रो कुरा हो। न्यानो काख सेवा समाजकी सञ्चालिका मल्लले युकेको भिसा त्यागेर यस्तो सेवामा लागेको बताइन्। उनले भनिन्, युके जान छोडेर दुनियाँका बालबच्चा पाल्छस् भनेर घरबाट हेपिनु परेको छ। जति दुःख र कष्ट आए पनि अनाथ बालबालिकाको सेवाबाट विचलित हुने छैन। न्यानो काख सेवा समाजमा कुनै देशी तथा विदेशी सहयोग भने अहिलेसम्म आएको छैन। मनकारीहरूको सहयोगले अनाथालय सञ्चालन गरेकी हुँ। न्यानो काख सेवा समाजमा हाल खाँडाचक्र नगरपालिका, पलाँता गाउँपालिका, महावै गाउँपालिका, पँचालझरना गाउँपालिका लगायत अन्य पालिकाका गरी जम्मा १२ जना बालबालिका छन्। अनाथ बालबालिकाको पहिलेको भन्दा अहिलेको अवस्था धेरै राम्रो रहेको छ। जिल्लामा कसैले जन्मदिन मनाउँदा त्यही गएर मनाउने गर्ने गरेका छन्। शुभकालिका गाउँपालिका५ का नवीन शाहीले जन्मदिनका अवसरमा अनाथ बालबालिकाका लागि चामल, दाल, तेल, तरकारी, फलफूल दिएर जन्मदिन मनाएको बताए।"
कांग्रेसलाई गृहमन्त्रीको जवाफ मेराबारे प्रतिवेदनमा लेखिएका विवरणहरू आरोप होइनन्,"काठमाडौं : उपप्रधान एवं गृहमन्त्री रवि लामिछानेले प्रतिवेदनमा नाम आउँदैमा आरोपित नहुने बताएका छन्। नेपाली कांग्रेसका प्रमुख सचेतक रमेश लेखकले रुपन्देही जिल्ला अदालतमा सरकारी वकिलको कार्यालयले पेस गरेको अभियोग पत्रमा गृहमन्त्रीको नाम पटकपटक उल्लेख भएको बताएका थिए। त्यसकै जवाफ दिँदै गृहमन्त्री लामिछानेले भने, 'प्रतिवेदनमा लेखिएका विवरणहरू आरोप होइनन्। ती विवरणका आधारमा के प्रमाणित भयो भने ममाथि मुद्दा चलाउन परेन। बुझेरै मलाई प्रतिवादी बनाइएको छैन। किनकि त्यहाँ 'केवाइसी' भरिएको छैन। त्यहाँ खाता खोलिएको छैन। त्यहाँ नागरिकता छैन। बाउको नाम छैन।' उनले आफूमाथि कहीँ पनि मुद्दा वा अभियोजन नचलेको बताए। उनले यस विषयमा महान्यायाधिवक्ताको कार्यालयमै निवेदन दिएर बुझेको बताए। 'ममाथि आरोप लगाएको पत्र पत्रिकामा सुन्छु। संसदमा साथीहरूले उठाएको सुन्छु। ज्ञापन पत्र बुझाएको पनि सुन्छु। कहाँ अभियोजन चलेको छ? कहाँ मुद्दा चलेको छ? कहाँ प्रतिवादी छु? न बयानमा मेरो नाम लिइएको हो कि? न ममाथि मुद्दा पो चलेको छ कि भनेर मैले महान्यायाधिवक्ताको कार्यालयमा निवेदन दिएर सोधेको हुँ। तर, न मेरो बारेमा कतै मुद्दा चलेको देखियो, न अभियोजन लगाएको देखियो न कसैले मेरो बारे पोलेको नै देखियो,' उनले दाबी गरे। उनले उजुरी हालेकै भरमा संसदीय छानबिन बनाउने र राजीनामा गर्ने विषयमा सर्वदलीय सहमति गरे आफू तयार रहेको बताए। 'विषय उठेको तर कहाँ उठेको? कुन ढंगले उठेको कसले उठाएको? भन्ने कुरा महत्वपूर्ण छ। कसैले उजुरी हालेकै भरमा संसदीय समिति बनाउने र सबैले राजीनामा गर्ने हो भने हामीले भनेकै छौं, सर्वदलीय बैठक बसेर त्यसमा सहमति गरौं। म तयार छु,' उनले भने। उनले कांग्रेसले उपप्रधान तथा गृहमन्त्रीभन्दा पनि माथिल्लो पदको प्रस्ताव गरेको र प्रस्ताव अस्वीकार गर्दा संसदीय छानबिन समितिको माग उठाएको आरोप लगाए। उनले अहिले पनि दिउँसो एकथरी र बेलुका अर्कैथरी कुराकानी भइरहेको बताए। उनले देशमा बेथिति बढेकाले त्यसलाई रोक्न कांग्रेस पनि जिम्मेवार रहेकाले सदन सञ्चालनमा अवरोध नगर्न आग्रह गरे। उनले आफूलाई सफाइको मौका दिन कांग्रेससँग आग्रह गरे। 'मृत्युदण्ड दिइएका मान्छेलाई त सफाइ दिने मौका दिइन्छ भने मैले पनि सफाइको मौका पाउनुपर्छ। मेरो कुरा सदनमा राख्न पाउनुपर्छ,' उनले भने। उनले सहकारी पीडितको बचत फिर्ता गराउन फास्ट ट्र्याकमा कानुन बनाउने काम भइरहेको र त्यसलाई सदनमा प्रस्तुत गर्ने बताए। 'बचतकर्ताको रकम फिर्ता गराउनका निम्ति जति पनि फरार रहेका दोषी रहेका, सम्पर्कमा नआएका सञ्चालकहरूको सम्पत्ति जफत गरेर भए पनि बचतकर्ताको पैसा फिर्ता गराउँछौं। त्यसका लागि कानुनी व्य्वस्था गर्न फास्ट ट्र्याकमा जाने निर्णय भइसकेको छ। त्यो सदनमा लैजाने सरकारको तयारी छ,' उनले भने।"
व्यक्तिलाई निषेध गर्ने कांग्रेसको तरिका सही छैन : महेश बर्तौला,काठमाडौं : नेकपा एमालेका प्रमुख सचेतक महेश बर्तौलाले सहजतापूर्वक सदनको बैठक सञ्चालनका लागि कांग्रेसले सहजीकरण गर्नपर्ने बताएका छन्। गृहमन्त्रीमाथि प्रश्न उठेका विषयमा सदनमा बोल्न दिनुपर्ने उनको माग छ। सहकारी पीडितबारेमा कुनै कुरा नराखी कुनै व्यक्तिलाई निषेध गर्ने तरिकाबाट जाने कांग्रेसको तरिका सही नभएको उनले बताए। त्यस्तै राष्ट्रिय स्वतन्त्र पार्टीका प्रमुख सचेतक सन्तोष परियारले सभामुखले आयोजना गरेको बैठकमा महत्वपूर्ण छलफल भएको र समस्या समाधानमा केन्द्रित रहेको बताए। वैशाख २८ गतेदेखि सुरु हुन लागेको सङ्घीय संसद्को बैठकलाई प्रभावकारी बनाउने विषयमा छलफल भएको उनले बताए। संसदको आगामी बैठकमा गृहमन्त्रीलाई बोल्न दिने वातावरण बन्ने उनको दाबी छ।
प्रहरीकै संलग्नतामा हिरासत छल्न अभियुक्तलाई अस्पतालमा होटलको सुविधा,"जनकपुरधाम : धनुषामा एक अभियुक्तलाई अस्पतालमा राखेर होटेलको सुविधा प्रदान गरिएको भेटिएको छ। अनुसन्धान वा अभियोजनमा पक्राउ परेका व्यक्ति बिरामीको बहानामा हिरासत छल्न अस्पताल भर्ना हुने प्रवृत्तिलाई गृहले कडाइ गरेका बेला धनुषा प्रहरीले हिरासत छल्न एक अभियुक्तलाई डाइरिया र डिहाइड्रेसनको बहानामा अस्पतालमा राखेर होटेलको सुविधा उपलब्ध गराएको पाइएको हो। ठगी मुद्दाका प्रतिवादी स्थायी काठमाडौं घर भएका ५६ वर्षीय लेखनाथ वाग्लेलाई हिरासत छल्न स्वास्थ्य समस्या भएको कारण देखाएर बैशाख १६ गते आइतबारदेखि रिहा नहुन्जेलसम्म अस्पतालमा राखिएको छ। हिरासतमा भएकालाई चिकित्सकले गरेका सिफारिससमेत असामान्य र अविश्वसनीय भएको भन्दै विरोध भइरहेका बेला जनकपुरधाम जानकी चोकस्थित रामजानकी हस्पिटल प्रालिको डिलक्स कोठामा वाग्लेलाई होटेलको सुविधा दिएर राखेको पाइएको हो। जबकि नेपाल मेडिकल काउन्सिलले गृह मन्त्रालयलाई बुझाएको प्रतिवेदनमा शारीरिक एवं मानसिकरूपमा अस्वस्थ भएको र दीर्घरोगीहरू जस्तैः उच्च रक्तचाप, मधुमेहलगायत नियन्त्रण नभएर अस्पतालमै बसेर उपचार गर्नुपर्ने अवस्था भएका बिरामीले मात्रै अस्पताल भर्ना हुन पाउने व्यवस्था छ। तर, वाग्लेलाई बिना कुनै सिफारिस प्राइभेट अस्पतालको डिलक्सरूममा भर्ना गराएर हिरासत छल्न बिरामीको नाटक रचिएको प्रहरी स्रोतको भनाइ छ। गृह मन्त्रालयले सरकारी अस्पताल वा अस्पताल भर्ना गर्नुपर्ने विकल्पको रूपमा हिरासतमा नै सरकारी अस्पताल वा नेपाल मेडिकल काउन्सिलमा दर्ता भएका चिकित्सकले परीक्षण गरेरमात्र अस्पताल राख्नु पर्नेनपर्ने सम्बन्धमा निर्णय गर्नुपर्नेमा विना सिफारिस रामजानकी हस्पिटलमा प्रहरी साथ वैशाख १६ गते दाखिला गरेर भर्ना गरी ९ दिन राखेर सरकारी वकिल कार्यालयमा मिलापत्र गरी रिहा गरिएको छ। त्यस्तै अस्पतालमा अब्जरभेसनका लागि ४८ घण्टा भन्दा बढी राख्नुपरेमा उपयुक्त कारण खुलाउन मन्त्रालयले निर्देशन दिए पनि गृहको निर्देशन अटेर गरी धनुषाका प्रहरी उपरीक्षक भुवनेश्वर तिवारीले नीजि हस्पिटलमा भर्ना गराउन छुट दिएको भेटिएको छ। यता रामजानकी हस्पिटलका म्यानेजिङ्ग डाइरेक्टर प्रकाश चन्द्र गुप्ताले जिल्ला प्रहरी कार्यालय धनुषाबाट प्रहरी सहितको टोली खटिएर भर्ना गरिदिन मौखिकरूपमा आएकाले आफूहरूले भर्ना गरेको स्वीकार गरे। अस्पतालका सञ्चालक समिति सदस्य तथा डा ओमशंकर यादवले लिखित रुपमा आफूहरूलाई कुनै पनि रेफर अथवा सरकारी चिकित्सकको सिफारिस नआएको खुलाए। उनले भने, मधेस स्वास्थ्य विज्ञान प्रतिष्ठानको प्रादेशिक अस्पतालबाट यहाँ ल्याइएको थाहा पाएँ। तर, कुनै पनि ठाउँको रेफर पुर्जा वा चिकित्सकीय सिफारिस आएको छैन। प्रहरीको साथमा बिरामी आएको थियो, त्यसैले विरामीलाई उपचार गर्नुपर्ने सम्झेर उपचार गरी पठाएको छु। जिल्ला प्रहरी कार्यालय धनुषाका प्रहरी नायव उपरीक्षक रञ्जन अवाले गृह मन्त्रालयको परिपत्र आउनुभन्दा पहिल्यै अभियुक्तलाई सरकारी वकिल कार्यालयबाट मिलापत्र भएर रिहा भइसकेको जानकारी दिए। उनले भने, वादी को थिए? कहाँको मान्छे थिए थप बुझ्न जिल्ला प्रहरी कार्यालय आउनोस् र लैजानुस्। हिरासत छल्न बहानाबाजी गरी अस्पताल बस्नुमा धनुषाका प्रहरी उपरिक्षक तिवारीसहित उच्चपदस्थ अधिकारीहरूको मिलोमत्तो देखिएको छ। किनकि १६ गते हिरासतमा हुनुपर्ने व्यक्तिलाई नीजि अस्पतालमा राखेर होटेल सरहको सुविधान उपलब्ध गराउनु नै शंकास्पद रहेको बेलामा जिल्ला प्रहरी कार्यालय धनुषाका मुद्दा फाँटका प्रहरी निरीक्षक उपेन्द्र खरेलसँग जिज्ञासा राख्दा पक्राउ गरेर ल्याएको वा स्वयं उपस्थित भएको बारे खुल्न चाहेनन्। उनले सबै प्रक्रिया नै पुर्याएर गर्नुपर्छ भने छैन भन्दै पन्छिए। खरेलले थप्दै भने, बीर अस्पतालमा हुनुपर्ने मान्छे नर्भिकमा कसरी जान्छ, त्यस्तै यहाँ पनि हो। यता मधेस स्वास्थ्य विज्ञान प्रतिष्ठानका सहप्रबन्धक (केडी) कृष्णचन्द्र दासले प्रादेशिक अस्पतालमा डाइरिया र डिहाइड्रेशनजस्ता विरामीलाई रेफर गर्नुपर्ने कुनै कारण नभएको स्पष्ट पार्दै नियम विपरीत कुनै विरामी आफ्नो मनमर्जी लगिए आफूहरू पनि केही गर्न नसक्ने बताए। उनले भने, कसैले मनमौजी विरामी ल्याएर लग्छ भने त्यो हाम्रो सरोकारको विषय हैन। तर, डायरियाजस्ता सामान्य विरामीलाई रेफर गरिएको छैन।"
"दैलेख बजारमा आगलागी, दुई पसल जलेर नष्ट","दैलेख : दैलेखको सदरमुकाम दैलेख बजारमा आगलागी भएको छ। मंगलबार दिउँसो लागेको आगो अझै नियन्त्रणमा आउन सकेको छैन। जिल्ला प्रहरी कार्यालय दैलेखका अनुसार दुईवटा पसल जलेर नष्ट भएका छन्। विद्युत् सर्ट भई नारायण नगरपालिका१ स्थित साजन अटोपाट्सबाट आगो सल्किएको हो। आगो लागेर मोटरसाइकल ग्यारेज र उक्त ग्यारेजसँगै जोडिएको सम्झना फोटो स्टुडियो जलेर नष्ट भएको छ। अहिले नेपाली सेना, नेपाल प्रहरी, सशस्त्र प्रहरी र स्थानीयबासीको सहयोगमा आगो निभाउने काम भइरहेको दैलेख प्रहरी प्रमुख डीएसपी सुनिल दाहालले बताए। आगो लागेको आधा घण्टापछि मात्र दमकल आगो ठाउँमा पुगेको थियो। आगो नियन्त्रणमा आई नसकेकाले क्षतिको विवरण आउन नसकेको प्रहरीले जनाएको छ।"
बागमती प्रदेशका मुख्यमन्त्री जम्कट्टेलको स्वास्थ्यमा सुधार,काठमाडौं : बागमती प्रदेशका मुख्यमन्त्री शालिकराम जम्कट्टेलको स्वास्थ्यमा सुधार आएको छ। बागमती प्रदेशका सञ्चार रजिष्ट्रार रेवती सापकोटाले मुख्यमन्त्री जम्कट्टेलको स्वास्थ्यमा क्रमिक सुधार भइरहेको जानकारी दिए। उनको थापाथलीस्थित नर्भिक अस्पतालमा उपचार भइरहेको छ। स्वास्थ्यमा समस्या देखिएपछि उनलाई सिन्धुलीको सुनकोसी गाउँपालिकाबाट मंगलबार दिउँसो हेलिकोप्टरमार्फत काठमाडौं ल्याइएको हो। रामेछापको कार्यक्रममा सहभागी भएर सिन्धुलीको सुनकोसी गाउँपालिका पुगेका मुख्यमन्त्री जम्कट्टेलको स्वास्थ्यमा समस्या देखिएको थियो। प्रेसर र सुगरको लेवल घटेपछि सुनकोसी गाउँपालिका ७ स्थित आत्मीय सामुदायिक अस्पतालमा प्राथमिक उपचारपछि उनलाई काठमाडौं ल्याइएको हो। मुख्यमन्त्री जम्कट्टेल बुधबार मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीमरिण डाइभर्सन सुरुङ मार्गको ब्रेक थ्रु कार्यक्रममा सहभागी हुन आज सुनकोसी बस्ने कार्यक्रम तय भएको थियो । उनी आजै काठमाडौंबाट रामेछाप पुगेर सिन्धुली पुगेका थिए।
सरकारलाई दिएको समर्थन कायमै छ : जसपा नेपाल,काठमाडौं : उपेन्द्र यादव नेतृत्वको जसपा नेपालले अहिलेको गठबन्धन आगामी निर्वाचनसम्म रहनुपर्छ भन्नेमा स्पष्ट रहेको जनाएको छ। पार्टी कार्यालय बालकुमारी मंगलबार बसेको जसपा नेपालका नेताहरूको बैठकले पार्टीले गठबन्धन छाड्न लागेको भन्ने हल्लामात्रै भएको भन्दै अहिलेको गठबन्धन आगामी निर्वाचनसम्म रहनुपर्छ भन्नेमा स्पष्ट रहेको जनाएको हो। बैठकपछि जसपा नेपालका प्रवक्ता मनिष सुमनले मिलेर चल्नुपर्ने मतादेशअनुसार नै जसपा नेपाल सरकारमा सहभागी भएको भन्दै अहिलेको गठबन्धनलाई आगामी निर्वाचनसम्म रहनुपर्छ भन्नेमा स्पष्ट रहेको र विकल्पको बारेमा नसोचेको बताए। उनले पार्टी महाधिवेशनमा पराजित हुने डरले अहिले नै पार्टी फुटाएको सुमनको आरोप छ। उनले केही व्यक्तिहरूले पार्टी छाडेपनि त्यसले पार्टीलाई धेरै असर नपर्ने दाबी गरे। प्रवक्ता सुमनले आफूहरूकै नेताले घरमा आगो लगाएर पार्टी छाडेको भन्दै यसको कसैलाई दोष नदिने बताए। पार्टी विभाजनमा ठूलै शक्तिको हात रहेको उनको भनाइ छ। उनले महाधिवेशनलाई समयमै आयोजना गर्नका लागि आवश्यक तयारीलाई तीव्रता दिने बताए।
टीकापुरखक्रौला सडकः धमाधम कालोपत्रे हुँदै,"टीकापुर : हुलाकी राजमार्ग अन्तर्गत लम्की टीकापुर सडक खण्डको पथरैयाटीकापुरअस्नेहरी क्षेत्रमा धमाधम कालोपत्रे शुरु गरिएको छ। निर्माण कम्पनी एपेक्स खड्का कृष्ण जेभीले उक्त सडकखण्डको ८ किलोमिटर सडकमा धमाधम कालोपत्रे गरिरहेको हो। निर्माण कम्पनीले टीकापुरको जमरा पुलदेखि जानकी गाउँपालिकाको सीमाना, दुर्गौली बजारदेखि पथरैयासम्मको क्षेत्रमा कालोपत्रे गरिरहेको छ। पथरैयाबाट शुरु गरिएको कालोपत्रे दुर्गौली बजारसम्म पुग्न थालेको निर्माण कम्पनीले जनाएको छ। निर्माण कम्पनीका साइड इञ्चार्ज केशव डिसीले पथरैयादेखि दुर्गौली बजारसम्म र दुर्गौली पुलदेखि जानकी गाउँपालिकाको सीमानासम्म केही दिनमै कालोपत्रेको काम सकिने बताए। कालोपत्रे भइरहेको दुई लेन सडक ७ मिटर कालोपत्रे र दुवैतर्फ गरी ५ मिटर ग्राभेल सडक हो। हामीले पथरैयादेखि शुरु गरेर दुर्गौली बजारसम्म पुर्याएका छौं इञ्चार्ज डिसीले भने हाललाई चारलेन सडकबाहेक दुई लेनको सडक कालोपत्रेको काम सक्ने गरी निर्माण कम्पनी लागिरहेको छ। सडकखण्डमा पर्ने केही कल्भर्ट तथा पुल, दुर्गौली बजार क्षेत्रमा सडक सम्बन्धी विवाद र टीकापुर क्षेत्रको चारलेन सडकमा भने तत्काल काम गर्न नसकिने डिसीले बताए। कल्भर्ट लगायतका केही संरचना बनाउन र फोरलेन सडक कालोपत्रेका लागि निर्माण कम्पनी तयार नै छ डिसीले भने तर हुलाकी सडक आयोजनाले कम्पनीलाई भुक्तानी गर्नुपर्ने रकम निकासा नभए फोरलेन सडक निर्माण गर्न सकिने अवस्था छैन। तीस महिना भित्र निर्माण सम्पन्न गर्नेगरी लम्कीटीकापुरखक्रौलासम्मको २९७ किलोमिटर सडक तीन खण्डमा ठेक्का सम्झौता भएको थियो। पहिलो खण्डको लम्कीदेखि पथरैयासम्मको सडक गत असार महिनामै सम्पन्न भए पनि पथरैयाटीकापुरअस्नेहरी खण्डको सडक असार मसान्तसम्म सकिनेमा दुविधा छ। तीस महिनाभित्र निर्माण सम्पन्न गर्ने गरी सम्झौता गरेको निर्माण कम्पनीलाई आगामी असोज महिनासम्मको म्याद थप गरिएको छ। यो म्याद थप भएसँगै आयोजनाले तेस्रो पटक म्याद थप गरेको हो। पथरैयाखण्डबाट सडक कालोपत्रे हुन थालेपछि लम्कीदेखि टीकापुरसम्मको यात्रा सहज हुने टीकापुरका व्यवसायी पुष्प बमले बताए। यो वर्षासम्म लम्कीदेखि टीकापुरसम्म कालोपत्रे बाटोमा हिँड्ने पाइने भयो बमले भने चार दशक बढी समयदेखि हिलो र धुलो बाटोमा यात्रा गरिरहेका यात्रुलाई निकै सहज हुनेछ। हुलाकी सडक आयोजना धनगढीका अनुसार पथरैयाटीकापुरअस्नेहरी सडक खण्डको ८ किलोमिटर सडकखण्डमा साढे तीन किलोमिटर चारलेन सडक छ। उक्त खण्डको ८ किलोमिटर सडकका लागि २०७७ जेठ २६ गते ४० करोड ९९ लाख रुपैयाँमा निर्माण कम्पनीले हुलाकी राजमार्ग निर्देशनालयसँग सम्झौता गरेको थियो।"
वीरगन्ज नाकाको मितेरी पुलबाट अत्याधुनिक पेस्तोलसहित युवक पक्राउ,"वीरगन्ज : वीरगन्जरक्सौल नाकाको मितेरी पुलबाट दुई थान स्वचालित (अटोमेटिक) पेस्तोलसहित एक नेपाली युवक पक्राउ परेका छन्। भारतीय सीमा सुरक्षा बल (एसएसबी )ले मितेरी पुलबाट सोमबार नवलपरासीको रजहरका २५ वर्षीय मनोज महर्जनलाई दुई थान पेस्तोलसहित पक्राउ गरेको हो। उनको साथबाट मेड इन युएसए लेखिएको ९ एममको पेस्तोल १ थान र मेड इन जर्मनी लेखिएको ९ एमएमकै पेस्तोल १ थान तथा १ थान म्याग्जिन बरामद गरिएको एसएसबीका सहायक कमान्डेट गुलाब कुार चौधरीले जानकारी दिए। दुई थान अटोमेटिक पेस्तोल र एक थान म्याग्जिनसहित महर्जनलाई पक्राउ गरिए पनि उनको साथमा रहेका नवलपरासीकै विवेक मल्ल ठकुरी भने फरार भएको चौधरीले बताए। चौधरीका अनुसार, भारतमा जारी लोकसभा निर्वाचनका बेला नेपालबाट दुई जना व्यक्ति हतियारसहित रक्सौल प्रवेश गर्न लागको पूर्व सूचना एसएसबीलाई प्राप्त भएको थियो। त्यही सूचनाका आधारमा सोमबार मितेरी पुलमा खटिएको एसएसबीले दुई जना नेपाली शंकास्पद अवस्थामा हिँड्दै रक्सौलतर्फ जाँदै गरेको अवस्थामा रोकेर जाँच गर्न खोज्दा महर्जन र ठकुरी डंकन हस्पिटल रोड तर्फ भागेका थिए। त्यसक्रममा उनीहरुले आफूसँग रहेको हतियार सडक छेउको झाडीमा फालेका थिए। तीमध्ये महर्जनलाई पक्राउ गर्न सफल भएपनि ठकुरी भने फरार भएकोले पक्राउ गर्न नसकिएको र उनको खोजी भइरहेको चौधरीले बताए। पेस्तोलसहित पक्राउ परेका महर्जनलाई प्रहरी थुनामा राखेर अनुसन्धान भइरहेको भन्दै चौधरीले भने,उनीहरू के नियतले भारत प्रवेश गर्न खोजेका थिए ? त्यसको कारण अहिलेसम्म खुल्न सकेको छैन। यस बारेमा नेपाल प्रहरीसँग समन्वय गरेर अनुसन्धान भइरहेको छ।"
वैशाख २६ गतेदेखि काठमाडौंमा महामेला हुने,"काठमाडौं : पाँचौ राष्ट्रिय महामेला आगामी बैशाख २६ गते देखि ३० सम्म काठमाडौंमा हुने भएको छ । नेपाल मौरी पालक महासंघ,नेपाल मौरीपालन केन्द्रीय सहकारी संघ लिमिटेड र व्यवसायीक किट विकास निर्देशनालयको संयुक्त आयोजनामा महमेला आयोजना गर्न लागिएको मंगलबार काठमाडौंमा आयोजित पत्रकार सम्मेलनमा जानकारी दिइयो । पाँचौ राष्ट्रिय महामेला अन्तराष्ट्रिय औद्योगिक मेला तथा घरेलु उद्योग महोत्सवको व्यानरभित्रै हुने नेपाल मौरी पालक महासंघकी महासचिव जानुकादेवी थापाले जानकारी दि । स्वदेशी महको बजारीकरण तथा मह उत्पादक किसान,मह विक्रेता र उपभोक्ताहरूबीचको सम्बन्ध प्रगाढ बनाउने उद्देश्यले उक्त मह मेलाको आयोजना गर्न लागिएको उनले बताए। मेलामा मह काढ्ने तरिका,महसम्बन्धी सुचनामुलक जानकारी,नवीनतम प्रविधिहरूको प्रदर्शनी अन्तक्रिया,गोष्ठीलगायत हुने आयोजकले जनाएको छ ।"
झापामा चट्याङ लागेर एक जनाको मृत्यु,झापा : झापाको अर्जुनधारामा पानीसँगै परेको चट्याङ लागेर एक जनाको मृत्यु भएको छ। मृत्यु हुनेमा अर्जुनधारा नगरपालिका२ चौरासे निवासी अन्दाजी ५४ वर्षीय मोहनप्रसाद दुलाल रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। प्रहरीका अनुसार मंगलबार दिउँसो ४:५० मिनेटमा घर नजिकै मकैबारीमा मल लगाउँदै गरेको अवस्थामा चट्याङ पर्दा दुलालको छाती तथा पेटको भागमा लागेको थियो। घाइते भएको उनको बिर्तासिटी अस्पताल बिर्तामोडमा उपचारको क्रममा ६:२० मिनेटमा मृत्यु भएको डीएसपी चन्दले बताए।
सुनकोशीमरिण डाइभर्सन सुरुङ मार्गको बुधबार ब्रेक थ्रु हुने,"सिन्धुली : मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीरिण डाइभर्सन सुरुङ मार्गको बुधबार ब्रेक थ्रु गरिने भएको छ। १३ दशमलव ३ किलोमिटर लामो सुरुङको बुधबार प्रधानमन्त्री पुष्पकमल दाहाल प्रचण्डले ब्रेक थ्रु गर्ने कार्यक्रम तय भएको सुनकोशीमरिण डाइभर्सन आयोजनाका प्रमुख मित्र बरालले जानकारी दिए। आयोजनाको १३ दशमलव तीन किलोमिटर मध्ये ९९ दशमलव ९९ प्रतिशत सुरुङ निर्माण सम्पन्न भएपछि सुनकोशी गाउँपालिका ७ कानढुंग्री स्थित सुनकोशी नदी किनारामा प्रधानमन्त्री प्रचण्डले सुरुङ ब्रेक थ्रु गर्न लागेका हुन्। आयोजनाको प्रवेशद्वार कमलामाई नगरपालिका२ कुसुमटारबाट १९ महिनाअघि टीबीएम प्रविधिको मेसिनको प्रयोग गरेर सुरुङ निर्माण थालिएको थियो। राष्ट्रिय गौरवको बहुउद्देश्यीय आयोजना सुनकोशीमरिण डाइभर्सन अन्तर्गत सुरुङ निर्माणको काम कमलामाई नगरपालिका२ को कुसुमटारबाट ०७९ असोज २८ देखि सुरु भएको थियो। सुरुङ निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक)ले पाएको थियो। सुनकोशी मरिणमा सुरुङ खन्न मात्र कोभेकले १० अर्ब ५ करोड ६८ लाखमा ठेक्का सकारेको थियो। कोभेकले यसअघि भेरी बबई डाइभर्सनको समेत टिविएम मेसिन प्रयोग गरेर सुरुङ निर्माण सम्पन्न गरेको थियो। यहाँको १३ दशमलव तीन किलोमिटर सुरुङ खन्न २२ महिनाको लक्ष्य लिइएकोमा ३ महिना २ दिन अगावै ब्रेक थ्रु गर्न लागिएको आयोजनाका प्रमुख बरालको भनाइ छ। एकै दिनमा ७२ मिटरसम्म खनिएको सुरुङभित्र सुक्खा पहिरो र लेदो सहित पाखै खस्दा यस अघि ६ पटक सम्म अवरोध भएको थियो। आयोजनामा उच्च प्रविधिबाट ५५ डायमिटरको सुरुङ मार्गमा गुणस्तरीय सेग्मेन्ट प्रयोग गरिएको छ। आयोजना अन्तरगत कानढुंग्रीस्थित सुनकोशी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी सुरुङ मार्फत प्रतिसेकेन्ड ६७ क्यूमेस पानी कुसुमटारस्थित मरिण खोलामा खसालिनेछ। त्यहाँ ६६ मिटर उचाइबाट पानी झारेर ३१ दशमलव ७ मेगावाट विद्युत उत्पादन गरिनेछ। आयोजनाको मुख्य उद्देश्य भनेको सुनकोशी नदीमा बाँध बाँधेर सुनकोशीको पानी मरिण खोलामा खसाली मधेशका पाँच जिल्लामा वर्षैभरि सिँचाई सुविधा पुर्याउने लक्ष्य राखिएको छ। त्यो सँगै सिन्धुलीको कुसुमटारमा ३१ दशमलव ७ मेगावाट विद्युत उत्पादन गरिने छ। आयोजनाबाट ३१ दशमलव ७ मेगावाट विद्युत उत्पादनसँगै वाग्मती सिँचाइ आयोजनाको पूर्वाधार प्रयोग गरेर तराईका बारा, रौतहट, सर्लाही, महोत्तरी र धनुषामा १ लाख २२ हजार हेक्टर क्षेत्रमा सिँचाइ सुविधा पुर्याउने लक्ष्य छ, आयोजना प्रमुख बरालले थपे। सुरुङको ब्रेक थ्रु हुँदै गर्दा उक्त आयोजना अन्तरगतका अन्य कामले भने गति लिन सकेको छैन। आयोजनाको सुनकोशी नदीमा बाँध निर्माणको कामले गति लिननसक्दा आयोजनाको निर्माण कार्य समयमा सम्पन्न हुनेमा आशंका छ। जुन आयोजनाको मुख्य काम हो। सुनकोशी नदीमा बाँध बाँध्ने ठेक्का पटेलरमण जेभीले लिएको पाएको छ। पटेल भारतीय कम्पनी भए पनि काम नेपाली कम्पनी रमण कन्स्ट्रक्सनले गरिरहेको छ। सुनकोशी र तामाकोशीको सँगमस्थलबाट सय मिटर तल सुनकोशी गाउँपालिका ७ कानढुंग्रीमा सुनकोशी नदीमा बाँध निर्माणको काम सुरु भएको छ। बाँध निर्माण थालिएको १६ महिनाअघि हो। ०८४ असोजमा सम्पन्न गर्ने गरी सुनकोशीमा बाँध निर्माणलगायत काम गर्न पटेलरमण जेभीले १२ अर्ब रुपैयाँमा ठेक्का लिएको हो। सुनकोशीमा बाँध बाँध्ने कामअन्तर्गत अहिलेसम्म कफर ड्याम जमिनमुनिको पिल्लर राख्ने लगायत ८ प्रतिशत मात्र प्रगति छ। आयोजनाले चालु आर्थिक वर्ष ०८०८१ मा बाँध निर्माणको काम १८ प्रतिशत सक्ने लक्ष्य राखेको छ। आयोजनाले सुरुङबाट पानी मरिण खोलामा खसालेपछि कुसुमटारदेखि वाग्मतीसम्मको ४४ किलोमिटर क्षेत्रलाई ७ वटा प्याकेज बनाएर नदी नियन्त्रणको काम सुरु गरिएको छ। तराई मधेशको लाफलाइन तथा इकोनोमिक गेम चेन्जरका रुपमा लिइएको आयोजनाको इलेक्ट्रो मेकानिकलको खरिद प्रक्रिया सुरु भएको छ भने ट्रान्समिसन लाइनको आईई अन्तिम चरणमा रहेको प्रमुख बरालले बताए। समग्र आयोजनाको भौतिकतर्फ ३० प्रतिशत र वित्तीय २८ प्रतिशत प्रगति भएको छ। आयोजनाको २०७७ साल फागुन २० गते कमलामाई नगरपालिका २ को कुसुमटारमा तत्कालीन प्रधानमन्त्री केपी शर्मा ओलीले एक भव्य समारोहका बीच शिलान्यास भएको थियो। ४९ अर्ब ४२ करोड कुल लागत रहेको आयोजना निर्माणमा हालसम्म आयोजना निर्माणमा ११ अर्ब ९१ करोड १९ लाख खर्च भएको छ। बुधबार हुने आयोजनाको ब्रेक थ्रुका लागि प्रधानमन्त्री प्रचण्ड, मन्त्रीहरू, बागमती प्रदेशका मुख्यमन्त्री, मधेश प्रदेशका मुख्यमन्त्री, प्रतिनिधि सभाका सदस्यहरू, मन्त्रालयका सचिवहरू मंगलबार नै सिन्धुली आइपुग्ने कार्यक्रम रहेको छ। यद्यपि बागमती प्रदेशका मुख्यमन्त्री सालिकराम जम्कट्टेल भने मंगलबार दिउँसै सिन्धुली आइपुगेका भए पनि स्वास्थ्यमा समस्या देखिएपछि मंगलबार नै हेलिकोप्टर मार्फत उपचारका लागि काठमाडौं लगिएको छ।"
"बागमती प्रदेशका मुख्यमन्त्री जम्कट्टेलको स्वास्थ्यमा समस्या, हेलिकोप्टरमार्फत काठमाडौं लगिँदै","सिन्धुली : बागमती प्रदेशका मुख्यमन्त्री सालिकराम जम्कट्टेल अस्वस्थ भएका छन् । मुख्यमन्त्री जम्कट्टेलको स्वास्थ्यमा समस्या देखिएपछि सिन्धुलीको सुनकोसी गाउँपालिकाबाट हेलिकोप्टर मार्फत काठमाडौं लाने तयारी गरिएको छ । रामेछापको कार्यक्रममा सहभागि भएर सिन्धुलीको सुनकोसी गाउँपालिका आइपुगेका मुख्यमन्त्री जम्कट्टेलको स्वास्थ्यमा समस्या देखिएको प्रतिनिधि सभा सदस्य लेखनाथ दाहाल (राजन) ले अन्नपूर्णलाई जानकारी दिए । मुख्यमन्त्री जम्कट्टेलको प्रेसर र सुगरको लेवल घटेपछि थप उपचारका लागि काठमाडौं लैजान हेलिकोप्टर मगाइएको छ । उहाँलाई चिकित्सकको सल्लाह अनुसार काठमाण्डौं लैजाने तयारी भएको हो, दाहालले भने । मुख्यमन्त्री जम्कट्टेलले स्वास्थ्य समस्या भएको जनाएपछि सुनकोसी गाउँपालिका ७ स्थित आत्मीय सामुदायिक अस्पतालमा स्वास्थ्य परिक्षण गरिएको थियो । उनलाई अस्पतालका डाक्टरले काठमाण्डौं लैजान सुझाव दिएपछि हेलिकोप्टर मगाइएको सिन्धुलीका प्रमुख जिल्ला अधिकारी भरत खनालले बताए । उहाँलाई अहिले अस्पतालबाट सुनकोसी५ मुलकोट हेलीप्याडमा एम्बुलेन्समार्फत ल्याइँदै छ । हेलिकोप्टर आउन साथ काठमाडौं पठाइनेछ, खनालले भने । मुख्यमन्त्री जम्कट्टेल बुधबार मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीमरिण डाइभर्सन सुरुङ मार्गको ब्रेक थ्रु कार्यक्रममा सहभागि हुन आजै सुनकोसी बस्ने कार्यक्रम तय भएको थियो । मुख्यमन्त्री जम्कट्टेल आजै काठमाडौंबाट रामेछाप पुगेर सिन्धुली फर्किएका हुन्।"
"रुसी सेनामा भर्ति भएका नेपालीका आफन्तलाई प्रधानमन्त्रीले भने  कूटनीतिक प्रयास जारी छ, फर्काउन थप पहल गर्छु","काठमाडौं : रुसी सेनामा भर्ति भएका नेपालीका आफन्तले आज प्रधानमन्त्री पुष्पकमल दाहाल प्रचण्डसँग भेटेर परिवार सदस्य फिर्ताका लागि पहल गर्न आग्रह गरेका छन्। प्रधानमन्त्री निवास बालुवाटारमा आज रुसी सेनामा आबद्ध नेपालीको जीवन रक्षार्थ अभियानका सदस्यहरुले गरेको भेटमा रुस र युक्रेन युद्धको पृष्ठभूमिमा रुसी सेनामा आवद्ध नेपालीको जीवनरक्षा तथा उद्दार गरी सकुशल नेपाल फिर्ताको पहल गर्न माग गरेका हुन्। जवाफमा प्रधानमन्त्री प्रचण्डले रुसी सेनामा आबद्ध नेपालीहरूलाई स्वदेश फिर्ता ल्याउन आफूले उच्चस्तरमा कूटनीतिक पहल गर्ने आश्वासन दिए। तपाईँहरूको माग सम्बोधन गर्न प्रधानमन्त्री कार्यालय प्रतिबद्ध छ, प्रधानमन्त्री प्रचण्डले भने, सरकारले लगातार कूटनीतिक पहल गरि नै रहेको छ, कूटनीतिक नोटमार्फत पहल लिइएको छ। नेपाली नागरिकको जीवन रक्षाका लागि सरकार निरन्तर लागिपरेको उल्लेख गर्दै प्रधानमन्त्री प्रचण्डले रुसी सेनामा कार्यरत नेपालीहरूका परिवारको माग सम्बोधन गन आफू प्रतिबद्ध रहेको बताए। उच्चस्तरको कूटनीतिक पहल हुन्छ, म आफैँले थप पहल गर्छु, प्रधानमन्त्री प्रचण्डले भने। युद्ध मैदानमा रहेका नेपालीहरूसँग आफूले फोनमा कुरा भएको उल्लेख गर्दै प्रधानमन्त्रीले उनीहरूको अवस्थाबारे कूटनीतिक च्यानलमा निरन्तर छलफल भइरहेको जानकारी दिए। रुसी सेनामा कार्यरत नेपालीका परिवारले युद्धमा रहेका नेपालीलाई स्वदेश फर्काउन माग गर्दै काठमाडौँमा धर्ना दिएका थिए। प्रधानमन्त्री प्रचण्डका जनसम्पर्क विज्ञ बुद्धि जिसीले उहाँहरूका माग सम्बोधन गर्ने प्रतिबद्धता व्यक्त गरेसँगै धर्ना स्थगित भएको छ।"
सभामुख र प्रधानमन्त्रीसहित प्रमुख दलका शीर्ष नेताबीच छलफल सुरु,"काठमाडौं : संसद्को गतिरोध अन्त्यका लागि सभामुख देवराज घिमिरे र प्रधानमन्त्रीसहित प्रमुख दलका शीर्ष नेतासँग छलफल सुरु भएको छ। शुक्रबारबाट बजेट अधिवेशन सञ्चालन हुने भएपछि घिमिरेले मंगलबार बिहान सिंहदरबारमा कांग्रेस, एमाले, माओवादी केन्द्र, रास्वपा र राप्रपाका शीर्ष नेता र प्रमुख सचेतकसँग छलफलमा जुटेका हुन्। बैठकमा घिमिरेसहित प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल, प्रमुख प्रतिपक्ष एवम् नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति एवम् गृहमन्त्री रवि लामिछाने र राष्ट्रिय प्रजातन्त्र पार्टीका नेता र सचेतकहरु सहभागी छन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले निरन्तर प्रश्न उठाएर संसद अवरोध गरेपछि सरकारले बजेट अधिवेशनका लागि तयारी भन्दै हिउँदे अधिवेशन अन्त्य गरेको थियो। कांग्रेसको अवरोधले सदनको कारवाही प्रभावित भएको थियो।"
वित्तीय पहुँच बढाउन विश्व बैंकबाट ८० मिलियन डलर स्वीकृत,"काठमाडौं : वित्तीय क्षेत्रको सुदृढीकरण र वित्तीय सेवामा पहुँच बढाउन विश्व बैंकले नेपाललाई ८० मिलियन डलर उपलब्ध गराउने भएको छ। वासिङ्टनस्थित विश्व बैंकको कार्यकारी निर्देशक बोर्डले मंगलबार नेपाललाई वित्तीय क्षेत्रको स्थायित्व सुदृढ गर्न,वित्तीय क्षेत्रमा देखिएका समाधानलाई विविधीकरण गर्न र वित्तीय सेवाहरूमा पहुँच बढाउन उक्त रकम बराबरको विकास नीति ऋण स्वीकृत गरेको हो । यसले तेस्रो फाइनान्स फर ग्रोथ डेभलपमेन्ट पोलिसी क्रेडिटले निजी क्षेत्रको नेतृत्वमा भएको वृद्धिलाई समर्थन गर्न वित्तीय क्षेत्रको कार्यप्रणालीमा सुधार गर्ने लक्ष्य राखेको छ । सो परियोजना सञ्चालनले नेपालको बैंकिङ र बीमा क्षेत्रको सुपरिवेक्षणलाई सुदृढ पार्ने विश्वास लिइएको छ । यससँगै,पूँजी, बीमा र विपद् जोखिम बजारमा वित्तीय उत्पादनको आविष्कारलाई बढावा दिने बताइएको छ । यस अभियानले महिला उद्यमीहरूलाई केन्द्रित गर्दै डिजिटलाइजेसन,परिष्कृत ऋण पूर्वाधार र सुधारिएको वित्तीय साक्षरतामार्फत वित्तीय समावेशीकरणमा पनि वृद्धि गर्ने अपेक्षा छ । यसैक्रममा नेपाल, श्रीलंका र माल्दिभ्सका लागि विश्व बैंकका कन्ट्री डाइरेक्टर फारिस हदादजेर्भोसले यस परियोजनाले नेपालको हरित,लचिलो र समावेशी विकासलाई समर्थन गर्ने बताउँछन् । उनले भने,यसले नेपालको आर्थिक वृद्धिमा योगदान पुर्याउन निजी लगानीका लागि सक्षम वातावरण सिर्जना गर्न मद्दत गर्नेछ,विशेष गरी गरिब र जोखिममा परेकाहरूलाई फाइदा पुर्याउने छ । यससँगै,नेपालको जलवायु एजेन्डालाई पनि यसले समर्थन गर्नेछ । जसमा जलवायु सम्बन्धी जोखिमहरू र बैंकिङ क्षेत्रको पोर्टफोलियोको प्रभावहरूको खुलासा गरी जलवायु जोखिमहरूको पर्यवेक्षणलाई बढाएर जलवायु जोखिम सहित बीमा उत्पादनहरूको लागि जोखिमसूचना मूल्य निर्धारण गर्ने जनाइएको छ । यस्तै,ग्रिन बण्ड जारी गर्नको लागी रूपरेखा बनाउने र क्रेडिट ग्यारेन्टी उत्पादनहरूमा जलवायुसम्बन्धी न्यूनीकरण र अनुकूलन प्रतिबद्धताहरू एकीकृत गर्दै जाने बताइएको छ । यस परियोजनाका लागि विश्व बैंकको कार्य टोली प्रमुख तात्सियाना क्लियात्स्कोभा यो अपरेसनले निजी क्षेत्रको नेतृत्व वृद्धिलाई प्रवर्द्धन गर्न सरकारको रूपान्तरणकारी वित्तीय क्षेत्र सुधार एजेन्डालाई समर्थन गर्ने बताउँछिन् । बैंकिङ,बीमा र पूँजी बजारमा भएका सुधारहरू यस क्षेत्रको लचिलोपन र निजी पुँजी परिचालनलाई सक्षम बनाउन यसले महत्वपूर्ण भूमिका खेल्नेछ,उनले भनिन् ।"
गण्डकीका मुख्यमन्त्री अधिकारीको विश्वासको मतविरुद्ध सर्वोच्चमा रिट,"पोखरा : गण्डकीका मुख्यमन्त्री खगराज अधिकारीको विश्वासको मतविरुद्ध सर्वोच्च अदालतमा रिट परेको छ। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका हुन्। गत आइतबार मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्च अदालतमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
शैक्षिक क्षेत्रमा हालीमुहाली,"शिक्षा आजको मात्र आवश्यकता नभइै शिक्षा सधैंका लागि र सबैका आधारभूत आवश्यकता हो। समयको गतिसँगै शिक्षाको प्रकृति फरकफरक भए तापनि समाजमा गुणस्तरीय शिक्षा अनिवार्य नै हो। शिक्षाबिना व्यक्ति अज्ञानी, मूर्ख र पशुतुल्य नै हुन्छ, जसमा संयमता विवेकशीलता कमै हुने गर्छ। हाल शिक्षाको विकासक्रम असल व्यवहार, नैतिकवान्, चरित्रवान् असल आचरण तथा बानीको विकास गर्नुपर्नेमा प्रमाणपत्र प्राप्त गर्नु मात्र शिक्षा हो भन्ने रुढिवादी मानसिकतालाई नै विशेष जोड दिइन्छ। शिक्षा प्रमाणपत्रमुखी मात्र नभएर व्यावसायिक र व्यावहारिकतातिर केन्द्रित हुनु आजको आवश्यकता हो। शिक्षाबिना समाज अधुरो हुन्छ। सर्वस्वीकार्य यथार्थ के भने यही शिक्षामा स्वदेशी तथा विदेशी रूपमा सञ्चालन हुने राजनीतिको चक्रव्यूहमा फसिरहेको छ। हाल राष्ट्र इलाइट वर्गको मुठीमा छ। जसको सिकार विपन्न वर्ग बनिरहेछ। शिक्षामा त्यस्तै छ। जुन घुमाउरो शैलीमा राजनीतिक रूपमा प्रस्तुत हुने गर्छ। यसको प्रतिच्छाया शिक्षा नीतिमा प्रहार भएको प्रस्ट देखिन्छ। हाल नेपालमा उच्च शिक्षाको अध्ययनसँगै लाखौं रुपैयाँ आम्दानी गर्ने सपना बोकेर गाउँमा वार्षिक सयकडा ३६ देखि ६० प्रतिशत ब्याज तिर्ने भाका कबुल गरी १५ देखि २५ लाख रुपैयाँ प्रतिव्यक्ति खर्च गरिन्छ। दैनिक रूपमा सक्षम युवा भाषा परीक्षा पास गर्दै विदेशी भूमि गइरहेका छन्। जसको परिणाम देशको शैक्षिक तथा युवा जनशक्ति देशले लामो समयका लागि गुमाइरहेको छ। स्थानीय स्तरमा छिटफुट रूपमा छरिएर रहेको अर्थतन्त्रलाई संकलन गरी विदेशी महँगा कलेजको फिस तिर्न बाध्य छन्। केही आर्थिक अवस्था नाजुक भएका र कमै मात्रामा ऋण काट्न सक्ने पहुँच पनि कम भएका खाडी मुलुकमा दैनिक प्रस्थान गरिरहेका छन्। यो विषयमा गम्भीर भएर समाज विकासको चस्माले हेर्दा गाउँको अवस्था विकराल देखिन्छ। सक्षम युवा गाउँमा बिरलै भेटिन्छन्। खासगरी नेपालमा भएको दुईखाले शिक्षा प्रणाली (सरकारी र निजी)ले गर्दा पनि ग्रामीण अर्थतन्त्र तथा ग्रामीण उत्पादनमा ह्रास ल्याइरहेको छ। गाउँका गरिब किसानले दैनिक रूपमा गरेको कुटो कोदालो र ज्याला मजदुरी गरेर कमाइ गरेको रकम ग्रामीण समाजमा पनि इलाइट वर्गको देखासिकी गरेर सकिनसकी सहरका महँगा बोर्डिङ स्कुलहरूमा पढाउन बाध्य छन्। सरकारी विद्यालयमा अध्यापन गराउने र सरकारी जागिर खानेहरूकै बालबालिका आफैंले अध्यापन गराउने विद्यालयमा पठनपाठन नगराई सहरकेन्द्रित अंग्रेजी शिक्षाको मोहमा परेको स्पष्ट छ। उक्त शिक्षकहरू कहिले बालबालिकाको भर्ना त कहिले रेखदेख गर्न सहरतिर जाने क्रियाकलापले गर्दा गाउँका विद्यालयमा अनियमितता हुन्छ। यसरी गाउँका विद्यालयमा पठनपाठनमा नियमितता नभई गुणस्तरीय शिक्षामा ह्रास आएको छ। सरकारी नीति पनि शैक्षिक माफियाहरूको दलदलबाट माथि उठ्न सकिरहेको छैन। जसरी निजी स्रोतमा सञ्चालन भएका विद्यालयहरू विद्यार्थी भर्ना रोक्न न त सरकारी विद्यालयका शिक्षकहरूलाई बेलाबेलामा तालिम, आवश्यकताअनुसारको दरबन्दीको व्यवस्था, न भौतिक वातावरणको व्यवस्था गर्न सकेको छ, न त नीतिगत रूपमै सरकारी विद्यालयमा राम्रो लगानी गरिएको छ। शैक्षिक क्षेत्रमा देखिएको विकराल अवस्थालाई मनैदेखि सुधार नगरेसम्म देशको न आर्थिक अवस्था सुधार हुन्छ न त शैक्षिक अवस्था सुध्रन्छ। अब बनाउने शैक्षिक नीति दुर्गम तथा ग्रामीण बस्तीमा केन्द्रित हुनुपर्छ। राजनीतिक रूपमा स्तर उठेका र नीति निर्माणको तहमा पुगेका कर्मचारीहरू जसलाई केन्द्रका इलाइट वर्ग मानिएको छ, उनीहरूका बालबालिका विदेशका महँगा कलेजहरूमा केही छात्रवृत्ति र केही निजी स्रोतमा उच्च शिक्षा अध्ययन गरिरहेका छन्। केही बालबालिका ठूला बोर्डिङहरूमा अध्ययन गराइरहेका छन्। कतिसम्म भने प्रदेशस्तरमा बस्ने राजनीतिक दलका नेताहरूका बालबालिका पनि गाउँका विद्यालयमा पढेको पाइँदैन। तल्लो तह जुन स्थानीय तहमा राजनीतिक गर्ने अधिकांश नेतृत्व र केही कर्मचारी तथा गाउँमा अलिअलि आम्दानीको स्रोत भएकाहरूका बालबालिका सहरकेन्द्रित छन्। सहरका महँगा निजी विद्यालयहरूमा अध्ययन गरिरहेका छन्। यस कारण आफ्ना बालबालिका गाउँमा सञ्चालित विद्यालयमा नभएपछि जतिसुकै आदर्शका कुराहरू गरे तापनि ती सरकारी विद्यालयको शैक्षिक गुणस्तर र विद्यालयको स्तरोन्नतिमा पटक्कै ध्यान दिएको पाइँदैन। ग्रामीण तहमा अध्ययन गर्ने विद्यार्थी केवल गरिब, अल्पसंख्यक, विपन्न, दलित, पहुँच नभएका व्यक्तिका सन्तान छन्। गाउँका सरकारी विद्यालयमा हरेक शैक्षिक सत्रमा विद्यार्थी भर्नादर घटिरहेको हुन्छ। उच्च शिक्षामा अध्ययन गर्नेको दर ग्रामीण इलाकाका न्यून छ। स्वदेशको रोजगारीमा पहुँच पुग्दैन। प्रतिस्पर्धा गर्दा सहरमा गुणस्तरीय शिक्षा प्राप्त गरेकाहरूसँग प्रतिस्पर्धा गर्न सकिएको छैन। त्यसर्थ हरेक दिन भारत र खाडी मुलुकमा ४० डिग्रीको तापक्रममा ज्यान जोखिममा राखेर काम गर्न बाध्य छन्। जबसम्म नेपालका ग्रामीण विद्यालयमा शिक्षाको गुणस्तरमा सुधार हुन्न तबसम्म देशको जनशक्ति सदुपयोग र देश आत्मनिर्भर हुन सक्दैन। शैक्षिक क्षेत्रमा देखिएको विकराल अवस्थालाई मनैदेखि सुधार नगरेसम्म देशको न आर्थिक अवस्था सुधार हुन्छ न त शैक्षिक अवस्था सुध्रन्छ। अब बनाउने शैक्षिक नीति दुर्गम तथा ग्रामीण बस्तीमा केन्द्रित हुनुपर्छ। दुर्गम गाउँ र विकट बस्तीका बालबालिकाका आवश्यकता र अवस्थाको अनुसन्धान गरेर नीति बनाउनुपर्छ। संघीय राजधानी काठमाडौंका पाँचतारे होटलमा बसेर बनाउन भएन। यसरी बनाइयो भने त्यो शैक्षिक नीतिले कर्णालीको शैक्षिक अवस्थाको प्रतिनिधित्व गर्न सक्दैन। बटम अफ एप्रोचलाई आधार मानी विज्ञ टोलीहरूको खटाइ कर्णालीको सरकारी विद्यालयमा शैक्षिक गुणस्तर सुधार नगरी कर्णलीको जनजीवन सुधिँ्रदैन। सरकार परिवर्तन भइरहन्छ यो नेपालका लागि नौलो कुरो त होइन। केही जोश जाँगर र विज्ञताको प्रयोग गरी हालको शिक्षा मन्त्रीबाट पनि केही शैक्षिक सुधारका लागि नीतिगत प्रयास हुन सकेन। माननीय शिक्षामन्त्री सुमना श्रेष्ठको यतिबेला अग्निपरीक्षा चलिरहेछ। राजनीतिक साख गुम्ने त पक्कै नहोला। यही अपेक्षा गरौं। नत्र हात्ती आयो हात्ती आयो फुस्सा हुनेछ।"
माइक्रो हाइड्रोपावर : ग्रामीण विकासको आधार,"नयाँ माइक्रोहाइड्रोपावर विकासका लागि रकमको आवश्यकता छ। माइक्रो हाइड्रोपावर प्लान्टहरूले मात्र विद्युत् प्रदान गर्दैनन् तर नेपालका ग्रामीण क्षेत्रहरूको सामाजिक र आर्थिक स्थिति पनि सुधार गर्छन्। नेपालमा पानीको शक्ति प्रयोगको इतिहास पारम्परिक पानीका टर्बाइन वा घट्टबाट सुरु भएको थियो, जुन पिठो पिस्न प्रयोग गरिन्थ्यो। तर, धेरै प्रविधि पहिलेदेखि उपलब्ध छन् वा विकास भइरहेका छन्, जुन मिनी र माइक्रो जलविद्युत् श्रेणीमा पर्छन्। प्रारम्भिक माइक्रो हाइड्रोपावर योजनाहरूले मुख्य रूपमा कृषि उत्पादन प्रशोधनको आवश्यकता सम्बोधन गरेका थिए र पछि ग्रामीण समुदायहरूले ठूलो संख्यामा टर्बाइन ग्राइन्ड स्थापना गर्न थाले। नेपालमा माइक्रोहाइड्रोपावर क्षेत्रको इतिहास १९६० को दशकदेखि सुरु भएको छ। नेपालमा, विकास संगठनहरू, उद्योग, सरकार र स्थानीय समुदायहरूको कामले गर्दा ३३ सयभन्दा बढी माइक्रोहाइड्रोपावर प्लान्टहरूको विकास भएको छ। नेपालमा नयाँ माइक्रोहाइड्रोपावर विकासका लागि विभिन्न लागत सम्बन्धित घटकहरूको हिस्सालाई विश्लेषण गर्दा सबैभन्दा उच्च लागत अर्थात् २८ प्रतिशत प्रसारण र वितरणमा सम्बन्धित छ भनेपछि २५ प्रतिशत कुल लागत सिभिल कार्यमा सम्बन्धित छ। केवल ९ प्रतिशत कुल लागत यातायातमा सम्बन्धित छ। जीवाश्म इन्धनको इतिहास घट्दै जानु र पर्यावरणीय प्रदूषणका समस्याहरूले हामीलाई प्रविधिका स्रोतहरूलाई नवीकरणीय ऊर्जामा परिवर्तन गर्न प्रेरित गरिरहेका छन्। सबै नवीकरणीय विद्युत् स्रोतमध्ये, जलविद्युत् प्रतिस्पर्धी मूल्यमा उपलब्ध हुने र विश्वसनीय स्रोत हो। पर्यावरणीय चिन्ताहरू र ठूलो पुँजी लागतका कारण, ठूला जलविद्युत् स्टेसनहरूले हालको अन्तर्राष्ट्रिय अर्थतन्त्रमा कम आकर्षण पाएका छन्। यद्यपि, सानो जलविद्युत् संयन्त्रहरूमा विकासको ठूलो सम्भावना छ। धेरै साना नदीहरूमा पिकोहाइड्रोदेखि माइक्रोहाइड्रो स्केलसम्मको विद्युतीकरणबाट फाइदा लिन सकिन्छ। धेरैजसो पाँच किलोवाटभन्दा कम शक्ति भएका माइक्रोहाइड्रोपावर, जुन पिकोहाइड्रोपावर पनि भनिन्छ। अपर्याप्त व्यवस्थापन र सानो मर्मतको कारण बन्द हुने अवस्थामा छन्। यस्तो अवस्थाले स्थानीय समुदायका मानिसहरूमा सामाजिकआर्थिक प्रभाव पार्न सक्छ। तर, मर्मत र उत्पादनको अभावका कारण माइक्रोहाइड्रोपावरको विशाल सम्भावना खतरामा परेको छ। सरकारले रुग्ण हुन गइरहेका माइक्रो हाइड्रोपावरको उत्थानका लागि निजीकरणको नीति तयार पार्नु आवश्यक छ। सँगसँगै प्राविधिक व्यक्तिहरूको अभावका कारण समयमा प्राविधिक समस्या समाधान गर्न सकिएको छैन। उत्पादन मेसिन बिग्रिएमा मर्मतका लागि समस्या समाधान गर्न धेरै समय लाग्छ, जुन सीधै रूपमा परियोजनाको उत्पादकता र हाइड्रोपावरको छविलाई प्रभावित गर्छ र कसैले पनि परियोजना असफलताको जिम्मेवारी लिन चाहँदैन। जसले विद्युत् उत्पादनमा ठूलो समस्या सिर्जना गर्छ। तसर्थ प्रत्येक माइक्रोहाइड्रोपावरमा कम्तीमा एक प्राविधिकलाई नियुक्त गर्र्दै सञ्चालनको कामलाई सुचारु राख्ने वातावरण तयार गर्नुपर्छ। नेपालमा माइक्रोहाइड्रोपावर संयन्त्रहरूको कार्यक्षमता र टिकाउपनमा प्रभाव पार्ने विभिन्न समस्या छन्। माइक्रोहाइड्रोपावर डिभिजनलाई प्रभावित गर्ने केही प्रमुख समस्या यी हुन् : नेपाल सरकारले माइक्रोहाइड्रोपावरको विकासका लागि अनुदान प्रदान गरेको छ। तर केवल २५४० प्रतिशत अनुदान मात्र प्रयोग गरिएको छ, जुन धेरै कम छ र यसले समग्र हाइड्रोपावरको उत्पादकत्व क्षमतामा प्रत्यक्ष प्रभाव पार्छ। कामको गुणस्तर र उपकरणको गुणस्तर कम छ। नेपाल सरकार माइक्रो हाइड्रोपावर विकासका नाममा अनुदानका कारण ठूलो आर्थिक हानि बेहोरिरहेको छ, जुन नेपाल सरकारका लागि आर्थिक जोखिम र बोझ हो। विद्युतीय भागहरूमा ५० प्रतिशत अनुदानले स्थानीय समुदायका मानिसमा निर्भरता बढाएको छ र स्वामित्वको भावना घटाएको छ। जुन आजको परिदृश्यमा परियोजना असफलताको कारण हो। मेसिन बिग्रिने समय धेरै लामो छ र मर्मतका लागि धेरै समय लाग्छ किनभने लजिस्टिक्स र सम्बन्धित सेवाहरू सीमित र महँगा छन्। नेपाल सरकारले माइक्रोहाइड्रोपावरको विकासका लागि प्रदान गरेका ठूला अनुदान र अवसरहरूको बाबजुद पनि नेपालमा माइक्रो हाइड्रोपावरको उत्थानका लागि धेरै समस्या छन् भन्ने यसले देखाउँछ। वैकल्पिक ऊर्जा प्रवद्र्धन केन्द्र (एईपीसी) अनुसार, उनीहरूले नयाँ लगानीकर्ताको विकास र प्रेरणाका लागि माइक्रोहाइड्रोपावरको नयाँ स्थापनाका लागि ५० प्रतिशत अनुदान प्रदान गरेका छन्। यो परियोजना स्थानीय समुदाय वा नजिकैका सहकारी संस्थाहरूले दाबी गरेका छन् र निगरानी गरेका छन्। स्थानीय समुदायका मानिसहरू, नेपाल सरकार र नेपालका वित्तीय संस्थाहरूले माइक्रोहाइड्रोपावरको विस्तारमा निजीकरण, आवश्यक उत्पादनहरूको आपूर्ति, मेसिनको स्थापना, र बिक्रीपछिका सेवाहरू प्रदान गरेर योगदान पुर्याइरहेका छन्। नयाँ माइक्रोहाइड्रोपावर विकासका लागि रकमको आवश्यकता छ। सरकारले ५० प्रतिशतको शुद्ध अनुदान प्रदान गर्ने बताएको छ। यसले नयाँ उद्यमीहरूलाई माइक्रोहाइड्रोपावरमार्फत राष्ट्रलाई योगदान गर्न प्रेरित गर्नेछ। वित्तीय स्रोतहरूको विश्लेषण गर्दा नेपाल सरकारको अनुदान नीतिसँगको सहकार्यमा एईपीसीले दिएको अनुदानले कुल वित्तपोषणको लगभग ५० प्रतिशत ओगटेको छ। यो कुल लगानीको २० प्रतिशत इक्विटीबाट, १९ प्रतिशत स्थानीय लगानीकर्ताबाट नगदमा संकलन गरिएको छ। माइक्रो हाइड्रोपावर प्लान्टहरूले मात्र विद्युत् प्रदान गर्दैनन् तर नेपालका ग्रामीण क्षेत्रहरूको सामाजिक र आर्थिक स्थिति पनि सुधार गर्छन्। त्यसैले, साना पैमानाका हाइड्रोपावर प्लान्टहरूको टिकाउपन गरिबी न्यूनीकरणका लागि असाधारण रूपमा महŒवपूर्ण दृष्टिकोण हो। साना पैमानाका हाइड्रोपावर उपक्रमहरूको विकासले ग्रामीण विद्युतीकरण र प्रगतिका क्षेत्रमा व्यावहारिक निर्णय लिन सहयोग पुर्याउँछ। यद्यपि, नेपालमा माइक्रोहाइड्रोपावरको विकासका लागि समयमै केही ठूला समस्या र चुनौतीहरू समाधान गर्न आवश्यक छ। यदि ती समस्या समयमै समाधान गरिन्छ भने नेपालमा माइक्रोहाइड्रोपावरको ठूलो सम्भावना छ।"
अरूको इसारामा संसद चल्न नदिएर कांग्रेसले अस्थिरता निम्त्याउन खोज्दैछ : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले कांग्रेसले राजनीतिक अस्थिरता निम्ताउन खोजेको निष्कर्ष निकालेको छ। सिंहदरबारमा मंगलबार बसेको रास्वपा संसदीय दलको बैठकले अरु कसैको इसारामा संसदलाई सहज ढंगले चल्न नदिएर कांग्रेसले मुलुकमा अस्थीरता निम्ताउन खोजेको निष्कर्ष निकालेको हो । बैठकपछि सहप्रवक्ता मनीष झाले विभिन्न मुद्दा लागेका कांग्रेसका सांसदलाई चोख्याएर सदन छिराउने प्रयास गर्ने तर उजुरी नै नपरेको व्यक्तिलाई लखेटिरहने कांग्रेसको कदमले मुलुकलाई अस्थीरतातर्फ ढकेल्ने बताए । उनले सहकारी प्रकरणमा संसदीय छानबिन समिति गठन नहुनेमा पार्टी प्रष्ट रहेपनि यस विषयमा सत्तापक्षले गर्ने सर्वदलीय निष्कर्षलाई भने स्वीकार गर्न सकिने धारणा व्यक्त गरे। बैठकमा संसदको आगामी अधिवेशनको तयारी र बजेटका विषयमा छलफल भएको उनले जानकारी दिए। बैठकमा पार्टी सभापति रवि लामिछानले पछिल्लो राजनीतिक अवस्थाकाबारे जानकारी गराउँदै कांग्रेसले गठबन्धनमा संकट ल्याउने प्रयास गरेको बताए। उनले देश र जनतालाई केन्द्रमा रहेर पार्टीका तर्फबाट सरकारमा रहेका मन्त्रीहरूले त्यही अनुसारको नीति,कार्यक्रम र बजेटमा ध्यान केन्द्रीत गर्न निर्देशन दिए।"
एनआईसी एसिया बैंकले गर्यो नेपाली राष्ट्रिय महिला फुटबल टोलीलाई नगदसहित सम्मान,काठमाडौं : वाफ महिला च्याम्पियनमा उपविजेता बनेको नेपाली राष्ट्रिय महिला फुटबल टोलीलाई एनआईसी एसिया बैंकले सम्मान गरेको छ। बैंक आफ्नो सामाजिक उत्तरदायित्व कार्यक्रमअन्तरगत सोमबार ललितपुरमा एक कार्यक्रमका बीच नेपाली टोलीलाई नगदसहित सम्मान गरेको हो। बैंकले राष्ट्रिय महिला फुटबल टोलीका ३१ सदस्यहरूलाई जनही २५ हजार रुपैयाँ र सम्मानपत्रसहित सम्मान गरेको हो। यसैगरी बैंकले राष्ट्रिय महिला फुटबल टोलीको गोलकिपर अञ्जना राना मगरलाई ब्राण्ड प्रमोटरका रुपमा घोषणा गरेको थियो। साउदी अरेबियामा सम्पन्न प्रतियोगितामा नेपाली राष्ट्रिय महिला फुटबल टोली उपविजेता बनेको थियो।
लगानी प्रोत्साह गर्न विद्यमान कानुनमा सुधार आवश्यक : अध्यक्ष अग्रवाल,"काठमाडौं : नेपाल उद्योग परिसंघका अध्यक्ष राजेशकुमार अग्रवालले लगानीलाई प्रोत्साह गर्न विद्यमान कानुनहरूमा सुधार आवश्यक भएको बताएका छन्। मेक इन नेपाल स्वदेशी सम्मेलनको उद्घाटन कार्यक्रममा बोल्दै अध्यक्ष अग्रवालले औद्योगिकीकरणका माध्यमबाट समग्र अर्थतन्त्रको विकास,रोजगारी सिर्जना गर्न लगानी प्रोत्साहन गर्न अपरिहार्य भएको बताए। 'औद्योगिकीकरणका माध्यमबाट समग्र अर्थतन्त्रको विकास,रोजगारी सिर्जना गर्न लगानी प्रोत्साहन गर्न अपरिहार्य छ । लगानीलाई प्रोत्साहन गर्न विद्यमान कानुनहरूमा सुधार आवश्यक छ । हालै सम्पन्न लगानी सम्मेलन नेपाल लगानीका लागि उपयुक्त गन्तव्य हो भन्ने महत्वपूर्ण सन्देश दिन सफल भएको छ । सम्मेलन अगाडि सरकारले केही कानुनहरु संशोधन गर्दै नेपाल लगानीकर्तालाई स्वागत गर्न आतुर रहेको र सरकार कानुनहरुमा सुधार गर्न प्रतिबद्ध रहेको स्पष्ट सन्देश दिएको छ । यो महत्वपूर्ण छ,'उनले भने,'आगामी दिनमा लगानी प्रबद्र्धन गर्न सुधार गर्नुपर्ने अन्य कानुनहरुको सुधारका लागि समेत सरकारले उच्च प्राथमिकता दिने विश्वास लिएको छु ।' उनले हालै सम्पन्न लगानी सम्मेलन नेपाल लगानीका लागि उपयुक्त गन्तव्य हो भन्ने महत्वपूर्ण सन्देश दिन सफल भएको बताए। स्वदेशी वस्तुहरूको अधिकतम प्रयोग,प्रयोगका लागि प्रोत्साह गर्ने नीतिले नै अर्थतन्त्रलाई बलियो बनाउने बताउँदै उनले उपभोगको शैली पनि स्वदेशी बनाउन जरुरी रहेको औंल्याए। अध्यक्ष अग्रवालले नयाँ आर्थिक वर्षबाट नेपालमा विद्यमान अनेक थरि करहरूलाई एकिकृत गर्दै सिमित प्रकारका करहरू (आयकर, भन्सार, अन्तःशुल्क तथा मुल्य अभिवृद्धि कर) मात्र रहने व्यवस्था कायम गर्न आग्रह गरे। मूल्य अभिवृद्धि करलाई बहुदरको (०,५,१३ तथा १८) बनाइ उक्त करमा आवद्ध हुनुपर्ने न्युनतम कारोवारको सीमालाई समेत कम गरि सबै करदातालाई आवद्ध गर्नुपर्ने उनको भनाइ छ। यसबाट नेपाली वस्तुलाई भारतीय वस्तु तथा बजार मुल्यसँग प्रतिस्पर्धी बनाउन र अनाधिकृत व्यापार नियन्त्रण गर्न समेत सहयोग पुग्ने विश्वास व्यक्त गरे। नेपालमा हाल करिब ११५० वटा वस्तु तथा सेवाहरूको गुणस्तर निर्धारण गरिएको भएपनि ५ हजार भन्दा बढी वस्तुहरू आयात हुने गरेको पाइएको बताउँदै कस्तो गुणस्तरका वस्तुहरू आयात भइरहेको छ भन्ने यकिन नभएको बताए। यसबाट स्वदेशमा उत्पादन हुने वस्तुहरूको बजारलाई समेत नकारात्मक असर गरिरहेको बताउँदै अध्यक्ष अग्रवालले स्वदेशी उद्योगहरूको संरक्षण तथा आम मानिससँग प्रत्यक्ष सरोकार राख्ने यस्ता वस्तुहरू गुणस्तरीय छन्छैनन् विशेष ध्यान दिनुपर्ने बताए। नेपालमा आयात हुने वस्तुहरुको गुणस्तर मापदण्ड अनिवार्य लागू गर्नुपर्ने बताउँदै अध्यक्ष अग्रवालले भारत सरकारसँग भारतीय गुणस्तर तथा नेपाल गुणस्तर एक अर्कालाई मान्य हुनेगरि सम्झौता वा समझदारीका लागि पहल गर्न समेत अनुरोध गरे। उनले विद्यमान चुनौतीपूर्ण अवस्थाबाट अर्थतन्त्रलाई बाहिर ल्याउन गम्भिर भएर लाग्नुपर्ने बताए।"
"विद्युतीय चुरोटमा प्रतिबन्ध लगाउने तयारीमा सरकार, कुन देशबाट कति हुन्छ आयात ?","काठमाडौं : सरकारले विद्युतीय चुरोट (भेप)मा प्रतिबन्ध लगाउने प्रक्रिया सुरु गरेको छ। स्वास्थ्य सेवा विभागअन्तर्गतको राष्ट्रिय स्वास्थ्य शिक्षा, सूचना तथा सञ्चार केन्द्रले प्रतिबन्ध लगाउने प्रक्रियामा सहयोग गर्न विभिन्न मन्त्रालयलाई आग्रह गरेको छ। केन्द्रका निर्देशक केशवराज पण्डितले सञ्चार तथा सूचना प्रविधि मन्त्रालय, अर्थ मन्त्रालय, उद्योग, वाणिज्य तथा आपूर्ति मन्त्रालय, भन्सार विभाग र वाणिज्य, आपूर्ति तथा उपभोक्ता संरक्षण विभागलाई विद्युतीय चुरोटको उपभोग गर्न नपाउने व्यवस्था कार्यान्वयनमा सहयोग गर्न आग्रह गरेका हुन्। सुर्तीजन्य पदार्थ नियन्त्रण तथा नियमन निर्देशिका २०७१ को दफा २८ को उपदफा ४ मा कसैले पनि इलेक्ट्रोनिक सिगरेटको उत्पादन, आयात, बिक्री वितरण, सार्वजनिकस्थल र सार्वजनिक यातायातमा उपभोग र सञ्चारमाध्यमबाट प्रवद्र्धन तथा विज्ञापन गर्न पाइने छैन भन्ने व्यवस्था रहेकाले सोही कार्यान्वयन गर्नका लागि पत्राचार गरिएको उनले बताए। केन्द्रका वरिष्ठ स्वास्थ्य शिक्षा प्रशासक डा भक्तबहादुर केसीले अर्थ र सञ्चारमन्त्रायले निर्देशिकामा भएको कुरालाई कार्यान्वयन गर्नसाथ विद्युतीय चुरोटको नेपालबाट प्रतिबन्ध हुने बताए। उनले कतिपयले चुरोटको सेवन छाड्नका लागि विद्युतीय चुरोटको सेवन गर्ने गरेको भन्दै चुरोट जतिकै विद्युतीय चुरोटले पनि स्वास्थ्यमा हानी गर्ने बताए। उनले सुर्ती सेवनको गेटवेका रुपमा विद्युतीय चुरोट रहेकोसमेत बताए। विद्युतीय चुरोटको सेवनले चुरोट खान सिकाउँछ। यसले निकोटिनको लत बसाउने काम गर्दछ, उनले भने, त्यसैले विद्युतीय चुरोट सुर्तीजन्य पदार्थ सेवनको गेटवेका रुपमा रहेको छ। विद्युतीय चुरोटले मानिसको मुटु र फोक्सोमा सिधैँ असर गर्नुको साथै मुख जल्ने जस्ता पनि समस्या गराउनुको साथै सेवन गरिरहेको मानिससँगै बसिरहेको अर्को मानिसलाई पनि यसले हानी गर्ने उनको भनाइ छ। नेपालमा विद्युतीय चुरोट विभिन्न फ्लेवरमा आउने गरेको छ। ब्लाकवेरी, ब्लुवेरी, मेलन, पाइनापल, गाभा, म्याङ्गो जस्ता फ्लेवरमा आउने गरेको छ। भन्सार विभागको तथ्याङ्कमा गत आर्थिक वर्षमा वार्षिक ३२ लाख २३ हजार छ सय ८७ थान विद्युतीय चुरोटका डिभाइस नेपाल आउने गरेको छ। तीमध्ये ३१ लाख ७५ हजार आठ सय १५ थान ती विद्युतीय चुरोट चीनबाट मात्र आउने गरेको छ। यस्तै अमेरिकाबाट दुई लाख ६५ हजार ६४०, सयुक्त अरब इमिरेट्सबाट १२ हजार नौ सय ६७ थान आउने गरेका छन्। भारत, बेलायतलगायत देशबाट पनि विद्युतीय चुरोट आउने गरेको छ। केन्द्रका वरिष्ठ स्वास्थ्य शिक्षा प्रशासक डा केसीका अनुसार नेपालमा वार्षिक रु ३२ अर्ब बराबरको विद्युतीय चुरोटको व्यापार हुने गरेको छ। उनले नेपालमा विगत पाँच वर्षमा दुई सय गुणाले आयात बढेको बताए। एउटा विद्युतीय चुरोट रु १० हजारदेखि १३ हजारसम्म पर्छ। रासस"
इङ्ल्यान्डको सी सँग नेपाल पराजित,"लन्डन : नेपाल इङ्ल्यान्डको सी टोलीसँग पराजित भएको छ। सोमबार इङ्ल्यान्डको अल्डरसट टाउन एफसीको ईबीबी रंगशालामा भएको खेलमा नेपाल २० गोलले पराजित भएको हो। नेपाल खेलको सुरुवाती समयमै दुई गोलले पछि परेको थियो। आठौं मिनेटमा निक काबाम्बाले गोल गर्दै इङ्ल्यान्डलाई अग्रता दिलाएका थिए। त्यसपछि १३औं मिनेटमा क्यालाम स्टेडले इङ्ल्यान्डलाई २० को अग्रता दिलाएका थिए। ८ हजार क्षमताको रंगशाला दर्शकले भरिभराउ थियो। जसमध्ये झण्डै ९० प्रतिशत नेपाली दर्शकले खेल अवधिभर हुटिङ गर्दै खेलाडीलाई हौसला प्रदान गरेका थिए । बेलायतका लागि नेपाली राजदूत ज्ञानचन्द्र आचार्यसहित लन्डनस्थित दूतावासका कर्मचारी र बेलायतको नेपाली समुदायका अभियन्ताहरुसमेत उपस्थित थिए। खेल हेर्न घण्टौं लामो यात्रा गरी स्कटल्यान्ड, वेल्स, मिडल्यान्डलगायतका स्थानबाट नेपालीहरु अल्डरसट जम्मा भएका थिए। खेलपछि प्रिजेन्टेसन समारोहमा अल्डरसट टाउन फुटबल क्लब अध्यक्ष साहिद अजिम, इंग्ल्यान्ड एफए पदाधिकारी, नेपाली राजदूत ज्ञानचन्द्र आचार्य, समाजसेवी व्यवसायी रविन्द्रजंग लामिछानेलगातले खेलाडीलाई क्याप वितरण गरेका थिए । खेल शुरु हुनुपूर्व बेलायतस्थित सयपत्री कल्चरल समूहका कलाकारले मौलिक नेपाली नाच देखाएका थिए भने गायिका आनी छोइङ ड्रोल्माले नेपाली राष्ट्रिय गान प्रस्तुत गरेकी थिइन्। अल्डरसट टाउन फुटबल क्लबले एफए र नेपाली समुदायको सहयोगमा मैत्रीपूर्ण खेल आयोजना गरेको हो। नेपालले खेल नजितेपनि फुटबलको जननी भूमिमा आएर खेल्ने पहिलो अवसरलाई ऐतिहासिक उपलब्धि मानिएको छ । नेपालले यसअघि शनिबार ब्रिटिस आर्मीसँग मैत्रीपूर्ण खेल खेलेको थियो। उक्त खेल गोलरहित बराबरीमा सकिएको थियो। फिफा विश्वकप र एएफसी एसिया कप छनोटअन्तर्गत दोस्रो चरणका बाँकी खेलको तयारीका लागि नेपाली टोली बेलायत पुगेको हो। नेपालले जेठ २४ गते घरेलु मैदानमा संयुक्त अरब इमिरेट्स (यूएई) सँग खेल्ने तय भएपनि त्यो खेल नेपालमा नहुने सम्भावना बढेको छ। एसियाली फुटबल महासंघ (एएफसी) ले दशरथ रंगशालाको अवस्थालाई लिएर प्रश्न उठाएपछि नेपालले घरेलु मैदानमा खेल्न नपाउने सम्भावना बढेको हो। एफसीले प्रारम्भिक चरणमा पिच, फ्लडलाइटका विषयमा प्रश्न उठाएको अखिल नेपाल फुटबल संघले जनाएको छ।"
मधेसलाई बिर्सेको सजाय उपेन्द्रले पाए,"मधेसलाई इगनोर गरेर छोटो बाटोबाट उपेन्द्र यादव प्रधानमन्त्री बन्न खोजेका थिए। सत्ता गठबन्धनले यतिखेर झ्यालबाट फालिएका हुन्। उपेन्द्र यादव मधेस राजनीतिका दुबो हुन्। दुबो कहिलेकहीँँ सुक्छ तर, त्यसको जारा फेरि मौलाएर आउँछ। सत्ताको मैदानमा रहेको हरियो दुबो यसरी सत्ता गठबन्धनका दुई हात्ती (एमाले र माओवादी पार्टी) को लडिबुडीमा कुल्चिन पुगेको छ। र, यादव ठूलो आकारबाट सानो आकारमा आइपुगेका हुन्। उपेन्द्र यादव नेतृत्वको दल मधेसी दल होइन। मधेस आश्रित दल हो। २०७२ सालको आन्दोलनमा उपेन्द्र यादव जनताको साथमा रहेनन्। उनी चुनावी राजनीतिमा गए। चुनावी राजनीतिमा छलकपट, दाउपेच सबै चल्छ। उनलाई तत्कालीन समयमा मधेसी मोर्चाभन्दा पनि समाजवादी मोर्चाको सपना बढी आउँथ्यो। त्यसबाट उत्साहित हुन्थे। र परिकल्पनाकारका रूपमा देखिन्थे। तुलनात्मक रूपमा अरू नेताभन्दा उनी केपी ओली र प्रचण्डसँग अलि बढी नै कानेखुसी गर्थे। तर, यति खेर उपेन्द्र यादवले विगतमा गरेको कमजोरी प्रतिफल प्राप्त गरिहेका छन्। उपेन्द्रले आफ्नो जरो बुझ्नुपर्छ। उनको जरो मधेस हो। मधेसको राजनीति बलियो रहे मात्रै काठमाडौंंको सत्ता र संसदीय गणितको राजनीतिमा त्यसले महत्व राख्छ। मधेसलाई इगनोर गरेर छोटो बाटोबाट उपेन्द्र यादव प्रधानमन्त्री बन्न खोजेका थिए। सत्ता गठबन्धनले यतिखेर झ्यालबाट फालिएका हुन्। उपेन्द्र यादवले मधेसको एजेन्डाभन्दा आफ्नो व्यक्ति लाभ र हानीलाई सत्ताको भर्याङ बनाए। सप्तरीमा हारेको मान्छे बारामा किन आउनुपर्यो ? उपप्रधानमन्त्री नै बन्दा मधेसले के पायो ? त्यसैले उपेन्द्रका विषयमा मधेसमा कुनै रुवाबासी छैन। उपेन्द्र यादवलाई सत्ता गठबन्धनले उपप्रधानमन्त्रीबाट हटाउँछ। दूधबाट जसरी झिँगालाई फाल्छ त्यसैगरी सत्ता गठबन्धबाट उपेन्द्र यादव फालिन्छ। नेपाली राजनीतिको वचस्र्वशाली शक्तिलाई चिन्न नसक्नु उनको कमजोरी हो। उपेन्द्रले आफ्नो घरको कमजोरी सच्याएन सकेनन्। अनि पार्टी फुट्ययो। मधेसलाई बिर्सेको सजाय उपेन्द्रले पाएको हो। (चन्द्रकिशोर राजनीतिक विश्लेषक हुन्।)"
अप्ठेरो परेको अवस्थामा प्रेस काउन्सिल छ भन्ने स्थापित भएको छ,"मे ३ मा भर्खरै विश्व प्रेस स्वतन्त्रता दिवस पनि मनाइयो, प्रेस स्वतन्त्रतामा नेपालको अवस्थाचाहिँ कस्तो छ ? नेपालको अवस्था बिग्रिएको पनि छैन, सन्तोष नै गर्ने ठाउँ पनि छैन। विदेशीहरूले गरेको अध्ययनले पनि हामी खराबै अवस्थामा चाहिँ नरहेको रिपोर्टहरू सार्वजनिक भएका छन्। प्रेस काउन्सिलको दृष्टिमा द्वन्द्वकालको जस्तो ज्यान लिने, ज्यानको धम्की नै दिने खालको अवस्था छैन। भौतिक रूपमा आक्रमणका घटना नगन्य मात्रामा छिटफुटबाहेक छँदै छैन। यस अर्थमा हामी मध्यम अवस्थामा नै छौं भन्नुपर्छ। तर, प्रेस स्वतन्त्रताको अध्ययन गर्ने एउटा विदेशी संस्था रिपोर्टस विथ आउट बोडर्स को अध्ययनमा त नेपालले छलाङ मारेको देखाउँछ नि ! प्रेस फ्रिडम इन्डेक्स मा नेपाल सन् २०२३ भन्दा २१ स्थान सुधार गर्दै ७४औं स्थानमा आएछ। यो भनेको दक्षिण एसियामा नेपाल पहिलो रैछ ? मैले त्यही भएर हामी उत्साहजनक छैनौं भनेको हो। तर, पहिलेको तुलनामा २१ स्थान सुधार गर्नु भनेको राम्रो हो। तर, यसलाई झन् राम्रो गर्नेतिर लाग्नुपर्छ। तर, यसका बहुआयामबारे हामीले थाहा पाउन जरुरी छ। जस्तो कि प्रेस स्वतन्त्रतामाथि कोबाट हस्तक्षेप छ ? राज्यबाट, नियामक निकाय, सञ्चार माध्यमका विभिन्न स्वरूपबाट कि पत्रकार स्वयम्बाट ? यो छुट्याउन जरुरी छ। हाम्रो नजरमा चाहिँ समग्र पाटो कन्टेन्टदेखि व्यवस्थापकीय पाटो, नियामिक निकाय र सरोकार संस्था सबैको नजरमा हामी मध्यमस्तर मै छौं। दक्षिण एसियामा हामी तुलनात्मक रूपमा कम्फोर्ट जोनमै हो। किनभने हामी भारत, पाकिस्तान वा अफगानिस्तानको जस्तो अराजनीतिक अवस्थाको चुनौतीपूर्ण अवस्थामा छैनौं। यो हाम्रा लागि खुसीको कुरा हो। कन्टेन्ट (सामग्री) उत्पादन, प्रकाशनप्रसारणको दृष्टिमाचाहिँ हाम्रो धरातल कहाँ हो ? कन्टेन्टका हिसाबले हामी कैयौं ठाउँ चुकेका पनि छौं। ल्याउनुपर्ने कुरा ल्याउन सकिएको छैन, नल्याउनु पर्ने ल्याइरहेको पनि छ। अर्थात् पत्रकारितामा नगर्नुपर्ने काम भइरहेको र गर्नुपर्ने काम नभइरहेको पनि पाइएको छ। यो हुनुको कारण पनि छ। समग्र सञ्चार क्षेत्रमा आएको संकट। यो संकट आर्थिक रूपमा बढी देखिएको छ। आर्थिक संकट नै भएपछि तपाईं खोजमूलक सामग्रीमा लगानी नै गर्न सक्नुहुन्न। त्यसपछि गुणगानकारिता, बार्गेनिङकारिता, धम्कीकारिता, ढाकछोपकारिता लगायतले ठाउँ पाउँछ। हाम्रोमा करिब एक डेढ वर्षदेखि यही प्रवृत्तिले जरो गाडेको छ। प्रेस काउन्सिलमा दर्ता भएका ४ हजार ४ सय हाराहारी अनलाइनमध्ये कैयौंमा आर्थिक परिबन्धले पत्रकारिताको अभ्यास नै नभइरहेको पाइएको छ। हामीले उनीहरूलाई बोलाएर पत्रकारिताका न्यूनतम मान्यता, अभ्यास र आचारसंहिताको विषय सम्झाइ बुझाइ गरेर पनि पठाएका छौं। तर, पनि यसमा सुधार हुन सकिरहेको छैन। आर्थिक परिबन्ध एक हिसाबले प्रेस स्वतन्त्रतामाथिको बाधाको रूपमा आएको पछिल्लो चुनौती हो। यसकारण कन्टेन्टको गुणस्तरमा हामी चुकिरहेका छौं। अर्थात् मिडियाका सञ्चालकहरूले स्रोत व्यवस्थापन नगरिदिनु र विज्ञापन बजारमा असाधारण गिरावट आउनुले कन्टेन्ट मा आफूखुसी गर्ने प्रवृत्ति बढेको छ। यस्तो प्रवत्तिको केही न केही अंश अनलाइन, टिभी, रेडियो, छापा सबैतिर देखिएको छ। आर्थिक मामिलालाई देखाएर पत्रकार आचारसंहिताका न्यूनतम् पक्षको पनि सीमा नाघेको अवस्था छ। यसले कन्टेन्टमा आफूखुसी गर्ने प्रवृत्ति बढेको छ। यो निकै डरलाग्दो र चुनौतीपूर्ण अवस्था हो। धेरै मामिलालाई यहाँले आर्थिक पक्षसँग लगेर ठोक्काइदिनु भयो तर मन्दीले यो बेला सबै क्षेत्रलाई गाँजेको छ ? पहिलो कुरो सञ्चार माध्यम कसैको निजी सम्पत्ति मात्रै होइन। कसैको स्वामित्व निजी होला तर, यसका उपभोक्ता सार्वजनिक हुन्। यसको प्रकृति यस्तो छ कि यस्का सामग्री निःशुल्क उपभोग गर्न पाइन्छन्। सारा राज्य, समाजलाई निःशुल्क सामग्री दिएर सामाजिक उत्तरदायित्व निर्वाह गर्ने सञ्चार उद्योगको आर्थिक परिबन्ध निज (स्वामित्वकर्ता) कै हो भनेर सरकार पन्छिन मिल्दैन। यो राष्ट्रको सम्पत्ति भएकाले यसमा देखिएका समस्या निराकरण गर्न अब सबै पक्ष एक ठाउँ आउन जरुरी छ। आर्थिक रूपमा पर्याप्त रूपमा स्रोत नजुटाउने हो भने चाहेजस्तो सामग्री आउँदैनन्। सेवा सुविधा, पत्रकारका समस्या आदि इत्यादिलाई निरपेक्ष राखेर सामाजिक उत्तरदायित्व पूरा नहुने अवस्था आएको छ। यसर्थ अब यहाँ राज्यनै यसमा जोडिनुपर्ने अवस्था देख्छु। तर, खै हाम्रो सरकार कहाँ छ ? यो संकटमा सरकार कतै देखिएको छ त ? हामीले त सरकारलाई लेखेर पठाएका छौं। अब पनि चुप लागेर बस्ने हो भने मिडिया उद्योग धान्न गाह्रो छ। यो बन्द भए भने पत्रकार एवं मिडिया उद्यमी हैन, जनतालाई घाटा हुन्छ भनेर भनिदिएका छौं। तर सरकार खै कता अलमलियो ? मिडिया उद्योगको आर्थिक संकटको पाटो सम्बोधनका लागि सरकारलाई लेखेर पठाउनुभएको चाहिँ केके कुरा हो ? खासगरी हामीले मूलतः विज्ञापनको पारदर्शिता, लोककल्याणकारी विज्ञापनको रकम वृद्धि, आमसञ्चारका सबै माध्यममा लोककल्याणकारी विज्ञापनको वितरणलगायतका विषयमा हामीले सरकारलाई यो तरिकाबाट काम गरियो भने सञ्चार क्षेत्र बाँच्छ नत्र गाह्रो छ भनेर लेखेर पठाएका छौं। सरकारले सिधै रकम दिन नसके पनि लोकहितका लागि दिनुपर्ने सूचना, विज्ञापन त सबैलाई दिएर केही राहत दिन सक्छ नि ! यो पनि सञ्चारमाध्यमका लागि एउटा स्रोत हुन सक्छ। तर, सरकार उल्टो बाटोमा छ। लोककल्याणकारी विज्ञापन नै किन चाहियो ! यो त बन्द गर्दिँदा हुन्छ भनेर बहस पनि गरिरहेको छ। अझ एक कदम अगाडि बढेर लोककल्याणकारी विज्ञापन नै नदिने भनेर कानुनको मस्यौदा नै तयार गरिसक्यो रे ! भने कोसमेत सुनिरहेको छु। यो एकदमै गलत हो। अहिलेको मिडिया उद्योगको संकट टार्ने हो भने त्यस्ता खालका विज्ञापनको मात्रा बढाउनुपर्छ। मिडियाबिनाको लोकतन्त्र, विकास र समृद्धि अकल्पनीय छ। यो क्षेत्र दुब्लाउँदै गएर लोकतन्त्र समृद्ध बन्न सक्दैन। अर्को कुरा हालसालै मात्रै सरकारले सरकारी सञ्चार माध्यममा मात्रै विज्ञापन दिए आधिकारिकता दिने गरीको एउटा निर्देशन सर्कुलर भयो। त्यो पनि हटाउनुपर्छ भनेर हामीले सञ्चार मन्त्रालयलाई पठायौं। त्यसपछि सरकारले यसमा तत्कालै कदम चालेर सरकारी सञ्चारमाध्यममा सरकारी विज्ञापनको एकाधिकार नरहने गरी सबैलाई दिने वा छाप्न सकिने गरी निर्णय गर्यो। यो सकारात्मक पक्ष हो। अर्को पक्ष पनि छ, विज्ञापनको पारदर्शितामाथि नै प्रश्न छ। सरकारले विज्ञापनमा गरिरहेको खर्च र त्यसको वितरण साह्रै नै अपारदर्शी छ। सरकारका विभिन्न संयन्त्र छन् नि ! त्यहाँ आफूखुसी छ। उदाहरणका लागि कुनै एउटा पालिकाले विज्ञापनमा गरिरहेको खर्च र त्यसमा सञ्चारमाध्यमको हिस्सा खोज्नुभयो भने साँच्चै नै विकराल अवस्था पाउनुहुन्छ। राज्यको जति खर्च भएको छ त्यसको करिब ८० प्रतिशत रकम सञ्चारमाध्यमले पाएकै छैनन्। अर्थात् कमिसनतन्त्र, कर्मचारीराजनीतिक नेतृत्वको मिलेभतो आदिले करोडौं रकम बीचैबाट गायब हुन्छ। यो विषयमा हामीले विज्ञापन बोर्डलाई पनि भनेका छौं। तर, यसमा कडाइ हुन सकेको छैन। यो विषय स्वयम् मिडियाले पनि खोज्नुपर्छ। आफूलाई १० प्रतिशत पैसा आएकै भरमा चुप लागेमा विकृतिलाई प्रश्रय दिन मिडिया नै हतियार बनेको भोलिका दिनमा पुष्टि हुन्छ। हामी समन्वयका लागि तयार छौं, के मिडिया तयार छन् त ? हामी त समन्वयका लागि अघि बढिसक्यौं। सम्पादक संवाद् शृंखला यसैको एउटा उदाहरण हो। यसबाहेक प्रदेश, जिल्ला र पालिकास्तरमा पनि निरन्तर संवाद गरिरहेका छौं। यो बीचमा प्रेस काउन्सिलमा भएका अरू उल्लेख्य कामहरू केके हुन् ? मिडिया उद्योगमा देखिएको संकट कम गर्न भएका नीतिगत, कानुनी पूर्वाधारका लागि काउन्सिलले निकै मेहनत गरेको छ। सरकारलाई चरणचरणमा उपर्युक्त सुझाव दिएको छ। सामाजिक सञ्जाल व्यवस्थापन र नियमनका लागि कानुनी जग राख्न सरोकारवाला निकायसँग बसी समन्वय गरेको छ। अनलाइन मात्र होइन, युट्युबलाई व्यवस्थित गर्न र त्यसमार्फत सञ्चालित सञ्चारमाध्यमलाई नियमन विवादरहित ढंगले भइरहेको छ, जुन अभ्यास दक्षिण एसियामै उल्लेख्य छ। नेपालको अनुभव नै छिमेकी देशहरूका लागिसमेत चासो र अध्ययनको विषय बनेको छ। यसलाई झन् प्रभावकारी ढंगले लैजानुपर्ने छ। सामाजिक सञ्जाल प्रयोगकर्ता, त्यसमा पनि सञ्चारमाध्यम र पत्रकारका लागि विश्वव्यापी आाचारसंहिता हुनुपर्ने भनी हामीले नेपालको तर्फबाट विश्व प्रेस काउन्सिलको केन्यामा भएको बैठकमा गरेको प्रस्तावलाई स्वीकार गरियो। त्यो कार्यान्वयनको चरणमा छ। पत्रकारिताका नाममा जानाजान गलत धन्धा गर्छ भने त्यसको जिम्मा त काउन्सिलले लिन सक्दैन। पूर्ण स्वतन्त्रताको सीमा अदालतलाई पनि थाहा छ, काउन्सिल एवं मिडिया स्वयंलाई पनि आत्मबोध पक्कै छ। कन्टेन्टमा आफूखुसी गर्ने प्रवृत्तिा बढेको छ। यो निकै डरलाग्दो र चुनौतीपूर्ण अवस्था हो। प्रेस काउन्सिलको दृष्टिमा द्वन्द्वकालको जस्तो ज्यान लिने, ज्यानको धम्की नै दिने खालको अवस्था छैन। कन्टेन्टका हिसाबले हामी कैयौं ठाउँ चुकेका पनि छौं। ल्याउनुपर्ने कुरा ल्याउन सकिएको छैन, नल्याउनु पर्ने ल्याइरहेको पनि छ। आर्थिक संकट नै भएपछि तपाईं खोजमूलक सामग्रीमा लगानी नै गर्न सक्नुहुन्न। मिडिया साक्षरता, पत्रकार आचारसंहिता जागरण ल्याउन र अनुगमन र नियमनका लागि काउन्सिल काठमाडौं मात्र होइन, प्रदेश राजधानी मात्र होइन, जिल्ला जिल्ला पुगेको छ। दुर्गम अछाम, डोटी, हुम्लादेखि जाजरकोट, ताप्लेजुङ, पाँचथर सबैतिर काउन्सिल पुगेको छ। त्यहाँका पत्रकार र अन्य सरोकारवालासँग प्रत्यक्ष संवादसहितको कार्यक्रम गरेको छ। अप्ठेरो परेका बेला प्रेस काउन्सिल छ भन्ने स्थापित भएको छ। जथाभावी गरेमा कारबाही मात्र होइन, राम्रो पत्रकारिता गर्नेलाई प्रोत्साहन गर्ने काम हुँदै आएको छ। सही, सत्य समाचार लेखेकै कारण कोही पनि पत्रकारले दुःख पाउनुपर्दैन, पत्रकार र सञ्चारमाथिको अनुगमन र कारबाही प्रेस काउन्सिलबाट मात्र हुनुपर्छ र भएको स्वाभाविक हुन्छ भन्ने आम बुझाइ बनेको छ। अर्को कुरा, प्रेस काउन्सिलबाट हुने काम सन्तुलित र विवादरहित हुन सक्नु उपलब्धि हो। अदालती चरित्रको संस्था भएकाले सोहीअनुसार कामकारवाही गर्न अहिलेको काउन्सिल टिम सक्षम छ। मेरो अनुभवमा हामीले गरेका काम विवादमा फसेको देखेको छैन। पहिलेपहिले अनेक अनेक घटनाले चर्चामा आइरहने काउन्सिल अहिले सबैको विश्वासयोग्य र भरोसाको केन्द्र बनेको छ। सरकरले पनि सुरुसुरुमा काउन्सिलको अदालती चरित्र नदेखको गरेजस्तो गरे पनि अहिले प्रस्ट छ। काउन्सिलमा अब कुनै खालको राजनीतिक हस्तक्षेप अनुचित रहेछ भन्ने तथ्य स्थापित भएको छ। अनुगमन र कारबाहीको पछिल्लो स्थिति ? यो आर्थिक वर्ष साउनयता २५८ वटा उजुरी परेका छन्। काउन्सिलका स्वअनुगमनमा ६३ वटा आचारसंहिता उल्लंघनमा कारबाही भएका छन्। यो बीचमा १६७ उजुरी फछ्र्योट भइसकेका छन्। यति धेरै काम गरिरहनुभएको रैछ तर कतिपय सञ्चार माध्यम र पत्रकारहरूबाट काउन्सिल अभिभावक बन्न सकेन भनेर पनि गुनासो गरेको सुनिन्छ, जस्तोकी साइबर क्राइमका नाममा सञ्चारकर्मीमाथि धमाधम लागिरहेका फौजदारी मुद्दा अनि तिनैविरुद्ध हुने गरी काउन्सिलको भूमिका ? कतिपय समस्या पत्रकार आचासंहिताको पूर्णपालना नगर्दा पनि आएका छन्। तर, अहिलेको पत्रकारिता डिजिटल युगमा पुगिसक्यौं। सोसल मिडियाको दुरुपयोग गरेर पत्रकारिताभन्दा गैरपत्रकारितामा लाग्ने अनि फौजदारी मुद्दा लाग्यो भनेर गुनासो पनि गर्ने ? यो त मिलेन नि ! पत्रकारिताकै नाममा युट्युब, फेसबुक, अनलाइन चलाएर कैयौंको तेजोबध गरेको पनि पाइएको छ। जसको तथ्यमाथि नै प्रश्न छ। अर्थात् प्रथम दृष्टिमै गलत देखिन्छ। त्यस्ता सामग्री त हामीले समाजलाई थप क्षति नपुगोस् भनेर कम क्षतिको सिद्धान्तमा आधारित भएर भर्खरै एउटा चर्चित केसमा हटाइ नै पनि दियौं। जो पछि सर्वोच्च अदालतले पनि हटाउन आदेश दियो। हामी भरसक पत्रकार तथा सञ्चार उद्योगको संरक्षण नै गर्छौं। हामी त नियमनकारी निकाय हौं नि, नियन्त्रणकारी त हैन। प्रहरीले साइबर क्राइममा मुद्दा अघि बढाउनभन्दा अगाडि पनि हामीलाई त्यसको भेरीफाई गराइरहेको हुन्छ। हामी त्यसको एकचरण अनुसन्धान गरेर मात्रै प्रहरीलाई अघि बढ्दा हुन्छ भनेर जवाफ पठाइदिन्छौं। अब पत्रकारिताका नाममा जानाजान गलत धन्धा गर्छ भने त्यसको जिम्मा त काउन्सिलले लिन सक्दैन। पूर्ण स्वतन्त्रताको सीमा अदालतलाई पनि थाहा छ, काउन्सिल एवं मिडिया स्वयम्लाई पनि आत्मबोध पक्कै छ। तर, सानो गल्तीलाई पनि निकै ठूलो बनाएर कारबाही गरियो भनेर गुनासो आए अर्थात् समाचार नै हटाउन लाएर साना र ठूला मिडियाबीच काउन्सिलले पक्षपात गर्यो भन्ने आक्षेप छ नि ? व्यावसायिक पत्रकारिता गर्ने २ जनाको संस्था होस् वा २ सय जनाको हामी नियमनकारी निकायका लागि सबै उस्तै र समान हुन्। एउटाका लागि एउटा नियम अर्कालाई अर्को त लेखेको छैन। यसर्थ पत्रकारिता आचारसंहिताको पूर्णपालना हुने हो भने यस्तो गुनासो नै आउँदैन। मैले अघि पनि भने कपोकल्पित, फेक र खास कुनै संस्था र व्यक्तिमाथिको आँच आउने कुरा प्रथम दृष्टिमै खराब देखिँदा हामीले यसपटकबाट नयाँ अभ्यास सुरु गर्यौं। यसैलाई पक्षपात भन्छन् भने भविष्यले पुष्टि गर्दै जाला। समाचार सामग्री नै हटाउने तहमा पुगेर काउन्सिलले प्रेस स्वतन्त्रता खतरामा पुर्याइयो पनि भनियो। अनि हामीकहाँ यस्तै खाले प्रकरण आउँदा प्रेस स्वतन्त्रताको कुरा चर्कै रूपमा आउँछ, खतराचाहिँ कोबाट छ ? जड कुरो यही हो। नेपालको पत्रकारिता कोबाट खतरामा छ। यो खोट्याउनु अहिलेको प्रमुख चुनौती पनि हो। तर, मलाई लाग्दैन कि संविधानको प्रस्तावनामै उल्लेखित पूर्ण प्रेस स्वतन्त्रता खतरा छ। यो खतरामा पुर्याउने काम राजनीतिक तरलता हुँदा राज्यबाट भएको होला। जस्तो कि द्वन्द्वकाल वा पञ्चायतकाल। तर, अब त परिस्थिति फेरिएको छ। यति उदार राज्यव्यवस्थामा त्यो असम्भव जस्तै छ। मिडियामा हुने अभ्यासका हिसावले हामीलाई प्रेस स्वतन्त्रता र सम्पादकीय स्वतन्त्रतालाई पनि विभाजन गरेर हेर्नुपर्छ। अहिले आर्थिक परिबन्धलगायतका कारणले साहुजीहरूले गर्नै नहुने काम गरेर सम्पादकीय स्वतन्त्रतामा हस्तक्षेप गरेको पनि हुन सक्छ। त्यो एउटा खतरा नै हो। दोस्रो पत्रकार स्वयम् नगर्नु पर्ने काम गरेर समाचार नै लुकाइदिने आदि भएमा। तेस्रो सम्पादक बाध्य भएर साहुजीसँगै मिलिदिने। यस्ता प्रकरणले प्रेस स्वतन्त्रता खतरामा पर्न सक्छ। अर्को विज्ञापनका लागि बाध्य पार्ने प्रवृत्तिले पनि प्रेस स्वतन्त्रतामा खतरा पारेको सुनिन्छ। अर्थात् कुनै पनि तवरबाट प्रेसमाथिको हस्तक्षेप नहुने अवस्थामा पुर्याउन जरुरी छ। नाम लिन्न तर केही अगाडि हामीले त्यस्तो थाहा पाएपछि प्रकाशित हुनबाट रोक्यौं नि ! तर, यसमा सम्पादक काबिल छ भने सम्पूर्ण रूपमा सञ्चालकलाई नै घुमाइदिने वा अलमलाई दिएर आफ्नो स्वतन्त्रता जोगाउन पनि सक्छ। तपाईं आफैं लामो समय व्यावसायिक पत्रकारिता गरेको पृष्ठभूमिकाबीच काउन्सिलको नेतृत्वमा पुग्नुभयो, ४ वर्षको कार्यकालमध्ये साढे २ वर्ष त गुजारी नै सक्नुभयो, यो बीचमा गरेको उल्लेख्य केही कामहरू सम्झनुपर्यो भने केके सम्झिनुहुन्छ ? मैले अथाह गरेँ त भन्दिनँ तर मेरो नेतृत्वको हाम्रो काउन्सिलले केही राम्रो सुरुवात गरेको छ। सामाजिक सञ्जाल र अनलाइन मिडियाहरूलाई डिजिटल्ली निगरानी र नियमन गर्ने दक्षिण एसियामै हामी पहिलो हौं। नेपाल अरूका लागि सिकाइको थलो बनेको छ। हामीकहाँ भारतसहित दक्षिण एसियाका कतिपय मुलुकका काउन्सिल प्रतिनिधि, प्राध्यापक र सरोकार पक्ष आउनुनै भएको छ। हामीले उहाँहरूलाई यसरी काम गरिरहेका छौं भनेर देखाएका पनि छौं। हामी अनलाइन र अरू डिजिटल सञ्चार माध्यमलाई कारबाही मात्रै गर्दैनौं उनीहरूलाई बोलाएर अभिमुखीकरण कक्षा दिनेदेखि आचारसंहिता पढाउनेसम्मको काम गरेका छौं। अर्थात् अनलाइन दर्ता भएको भरमा मात्रै प्रमाणपत्र दिँदैनौं। सुरुमा यसको विरोध नै भए पनि पछि यसले राम्रो काम भएको भनेर हामीलाई हौसला दिएको पाएका छौं। अर्थात् नियमन गर्ने निकायले नै अभिमुखीकरणसहितका काम गरेर यस्तो नवीन सुरुवात गर्ने हामी मात्रै हौं, अन्यत्र यो छैन। युट्युबलाई पनि हामीले अन्य सञ्चार माध्यम सरह नियमन गर्दै आएका छौं। यसलाई हामी आफैं मात्रै कारबाही गर्दैनौं तर प्रहरीको साइबर ब्युरोले यो पत्रकारिताको मान्यताभित्रै रहेर सञ्चालित थियो थिएन भनेर सोधपुछ गर्दा सहजीकरणको काम पनि गरिदिन्छौं। डिजिटल प्लेटफर्म भएकाले अहिले पत्रकारलाई फौजदारी मुद्दा र साइबर अपराधको अभियोग यसैमा बढी देखिएको छ। तर युट्युब मात्रैलाई पनि हामी निगरानीमा चाहिँ राख्छौं। यो पनि हामीले गरेको नवीन अभ्यास हो। अर्को खोज अनुसन्धानमा पनि हामीले केही गर्न खोजेका छौं। सुरुवात भएको छ। जस्तो कि पत्रकारिताको इतिहास, विधा, संकटका मामिलामा हामीले खोज अनुसन्धानको काम गरिरहेका छौं। कतिपय प्रकाशन नै भइसकेको छ। अंग्रेजी माध्यममा हामीकहाँ दस्तावेज नै थिएन रैछ, नेपाली पत्रकारिताको वर्षभरिको अवस्था आदिबारे हामीले अंग्रेजीमा दस्ताबेजीकरण गर्न थालिसस्यौं। यो पनि एउटा स्मरणीय कामको थालनी भएको जस्तो लाग्छ। अनलाइन पोर्टलको विकृति रोक्न हामीले मिल्दोजुल्दो नामहरू रोकिदियौं, सुरुवातमा यसको विरोध भए पनि अहिले यो ठीकै भएको रहेछ भनेर हामीलाई साथ दिनेहरूको संख्या उल्लेख्य छ। अर्को काउन्सिलले सानोतिनो र ठाडो उजुरी परेकै भरमा सञ्चार माध्यमलाई पत्र काटो भनेर पनि गुनासो सुनिन्थ्यो। उजुरी आउन सक्छ तर त्यसको सत्यता के हो भनेर हामीले सम्पुष्टि गरेर मात्र सम्बन्धित मिडिया हाउसलाई पत्र लेख्ने अन्यथा त्यसको सत्यता परीक्षण नहुइन्जेल त्यसलाई तामेलीमै राखिदिने कामको पनि थालनी गरेका छौं। यसबाहेक हामीले सरकारलाई मिडिया चुनौती सामना गर्न कतिपय कानुनको दफा संशोधनका लागि पनि पत्र लेखेका छौं। आशा छ त्यसमा सकारात्मक परिणाम आउँछ। यसका अलावा काउन्सिलले गर्दै आएका विगतका कामको निरन्तरता त छँदै छ। प्रस्तुति : भुपाल लुइँटेल"
भारतमा लोकसभाका लागि आज तेस्रो चरणको मतदान,"नयाँ दिल्ली : भारतमा आज लोकसभाको ९३ स्थानका लागि मतदान सुरु भएको छ । भारतीय निर्वाचन आयोगका अनुसार देशका १२ राज्य र केन्द्रशासित प्रदेशमा बिहान ७ बजेदेखि मतदान सुरु भएको हो। तेस्रो चरणमा आसामका ४, बिहारका ५, छत्तीसगढका ७, गोवाका २, गुजरातका २५, कर्नाटकका १४, महाराष्ट्रका ११, मध्यप्रदेशका ८, उत्तर प्रदेशका १०, पश्चिम बंगाल राज्यका ४ र केन्द्रशासित नगर हवेली एवं दामनका २ स्थानमा चुनाव हुँदैछ । यस चरणमा १२० जना महिलासहित एक हजार ३०० उम्मेदवार चुनावी मैदानमा छन् । करिब १७ करोड मतदाता आजको निर्वाचनमा सहभागी हुँदैछन् जसका लागि १ लाख ८५ हजार मतदान स्थल रहेको आयोगको भनाई छ । आजका लागि तय भएको जम्मु काश्मिरको अनन्तनागरजौरीको निर्वाचन स्थगित गरिएको र उक्त निर्वाचन आगामी मे २५ का लागि तय भएको निर्वाचन आयोगले जनाएको छ । भारतीय प्रधानमन्त्री नरेन्द्र मोदीले गुजरातको अहमदाबादस्थित निशान माध्यमिक विद्यालयको मतदान स्थलमा आज मतदान गरे । यसअघि प्रधानमन्त्री मोदीले आमजनतालाई तेस्रो चरणको मतदानमा सक्रिय र व्यापक रुपमा सहभागी हुन आह्वान गरेका थिए। तेस्रो चरणको यस निर्वाचनमा केन्द्रीय गृहमन्त्री अमित शाह, मध्यप्रदेशका पूर्व मुख्यमन्त्री शिवराज सिंह चौहान र दिग्बिजय सिंह, मन्त्रीहरु ज्योतिरादित्य सिन्दिया, मनसुख मान्डविय, समाजवादी पार्टीकी नेतृ डिम्पल यादव, भारतीय कम्युनिष्ट पार्टीका नेता सुप्रिया सुले समेतका नेताहरु चुनावी प्रतिस्पर्धामा छन्। यसअघि सन् २०१९ को चुनावमा ९३ स्थानमध्ये भारतीय जनता पार्टीले ७२ स्थानमा जित हासिल गरेको थियो । आजको तेस्रो चरणको निर्वाचनपछि भारतीय लोकसभाको कूल सिट ५४० मध्ये आधामा मतदान सम्पन्न हुनेछ । सात चरणमा भइरहेको भारतको लोकसभाको निर्वाचन गत अप्रिल १९ तारिखबाट सुरु भएर आगामी जुन १ तारिखमा सम्पन्न हुँदैछ । यस चुनावमा प्रधानमन्त्री मोदीको नेतृत्वको भारतीय जनता पार्टीले लगातार तेस्रो पटक विजय हासिल गर्नेगरी प्रचार गरिरहेको छ । एजेन्सी"
रेसुंगा विमानस्थलबाट साप्ताहिक चार उडान हुने,"गुल्मी : गुल्मीको रेसुंगा विमानस्थलबाट थप उडान हुने भएको छ। पछिल्लो समय जिल्लामा यात्रुको चाप बढेसँगै साप्ताहिक चार उडान हुने नेपाल एयरलाइन्स रेसुंगा स्टेशन प्रमुख सुमन थापाले जानकारी दिए। यस विमानस्थलबाट प्रत्येक हप्ताको सोमबार, बुधबार र शुक्रबार नेपाल एयरलाइन्सले उडान भर्दै आएको छ। यो हप्तादेखि शनिबार थप गरी साप्ताहिक चार उडान हुने एयरलाइन्सले जनाएको छ। गुल्मीदेखि काठमाडौंका लागि सात हजार ८० रुपैयाँ र काठमाडौंबाट गुल्मीका लागि ७ हजार २८० रुपैयाँ भाडादर तोकिएको छ। जिल्लाबाट एक वर्षको अवधिमा करिब ७० वटा उडानमा ८ सय बढी नागरिकले हवाई सेवा लिएको रेसुंगा विमानस्थलका स्टेसन प्रमुख थापाले बताए। हवाई सेवा लिनेहरूमा वृद्ध, बिरामी, सुत्केरी, लगायतका नागरिक रहेका छन्। गुल्मी हवाई यात्रामा जोडिएसँगै पछिल्लो समय जिल्लामा रहेका विभिन्न स्थानमा रहेका धार्मिक तथा पर्यटकीय स्थलमा अन्तर्राष्ट्रिय पर्यटक भित्रन थालेका छन्। विमानस्थलमा गत वर्षको वैशाख २९ गतेबाट नेपाल एअरलाइन्सको ट्वीनअटर जहाजले उडान गर्दै आएको छ। रेसुंगा विमानस्थलमा विमान उडानका लागि बिहानी समय उपयुक्त मानिएको छ। शुक्रबारदेखि नियमित उडानको खबरले गुल्मीबासीमा थप उत्साह छाएको छ।"
चितवन राष्ट्रिय निकुञ्जमा बाघ र गैंडा मृत भेटिए,"चितवन : चितवन राष्ट्रिय निकुञ्जमा मंगलबार बाघ र गैंडा मृत अवस्थामा फेला परेका छन् । सौराहा नजिक रहेको निकुञ्जको भिमपुरघाटस्थित राप्ती नदी किनारमा बाघ मृत अवस्थामा फेला परेको हो । निकुञ्जको सुरक्षार्थ खटिएको सेनाको गस्ती टोलीले मृत अवस्थामा बाघ फेला परेको हो । बाघ कालगतिले मरेको हुनसक्ने बताइएको छ। अनुसन्धान भइरहेको निकुञ्जले जनाएको छ । यसैगरी नवलपुरको अमलटारीस्थित लामीचौरमा गैंडा मरेको अवस्थामा फेला परेको हो । मंगलबार बिहान पौने दश बजे भाले गैंडा मृत अवस्थामा फेला परेको हो । गैंडा कालगतिले मरेको निकुञ्जका सूचना अधिकारी गणेश तिवारीले जानकारी दिएका छन् । उनका अनुसार गैंडाको खाग, खुर सुरक्षित छ । मृत बाघ र गैंडाको पोष्टमार्टम गर्न लागिएको निकुञ्जले जनाएको छ।"
पुनःनिर्माणको कामलाई प्रभावकारी बनाउनुपर्छ : मन्त्री जोशी,"काठमाडौं : संघीय मामिला तथा सामान्य प्रशासनमन्त्री भानुभक्त जोशीले प्राकृतिक प्रकोपबाट हुने क्षति न्यूनीकरण सम्बन्धी प्रभावकारी नीति कार्यन्वयनको आवश्यकता रहेको बताएका छन्। मंगलबार ललितपुरमा आयोजित नेपाल सेल्टर फोरममा बोल्दै जोशीले प्राकृतिक प्रकोपबाट पीडित भइरहने अवस्था रहेको भन्दै क्षति न्यूनीकरणसम्बन्धी प्रभावकारी नीति कार्यन्वयनको आवश्यकता रहेको बताएका हुन्। उनले बाढीपहिरो, चट्याङ,वनडढेलो जस्ता प्राकृतिक प्रकोपका कारण बर्सेनि धनजनको क्षति भइरहेको अवस्था नयाँ तवरबाट तयारी गर्नुपर्नेमा जोड दिए। मनसुनसमेत नजिकिँदै गरिरहेको र यसले भूकम्पपीडितलाई अझै प्रभावित पार्न सक्ने भन्दै उनले राहत वितरणका कार्यक्रमलाई प्रभावकारी बनाउनुपर्ने बताए। मन्त्री जोशीले विगतमा गरिएको पुनःनिर्माणको काम प्रशंसनिय रहेको भन्दै अब पनि पुनःनिर्माणको कामलाई प्रभावकारी बनाउनुपर्नेमा जोड दिए। उनले संघीय सरकारले प्रदेश र स्थानीय तहसँगको साझेदारीमा विपद् राहत उपलब्ध गराउने भनिए पनि क्षमताको अभावले फलदायी हुन नसक्ने देखिएको धारणा राखे।"
"एमाले रसुवाको अध्यक्षमा जनार्दन ढकाल, पदाधिकारीमा कोको ?","रसुवा : नेकपा एमाले रसुवाको अध्यक्षमा जनार्दन ढकाल चयन भएका छन्। ९ औं जिल्ला अधिवेशनको बन्दसत्रले ढकालको नेतृत्वमा सर्वसम्मतरुपमा पदाधिकारी चयन गरेको हो। अधिवेशनबाट उपाध्यक्षमा कैसाङनुर्पु तामाङ, सचिवमा पेम्बा तामाङ, सहसचिवमा चमेली गुरुङ र शुकबहादुर थोक्रासहित ७८ सदस्य रहेको कमिटी सर्वसम्मत भएका हुन्। कमिटीमा नयाँ अनुहार तथा युवा समेटिएका छन्। नेतृत्व नै नयाँ पुस्तामा हस्तान्तरण भएको एमाले रसुवा इन्चार्ज सोम मिश्रले पत्रकारलाइ जानकारी दिए। जिल्लाभरबाट कुल ३ हजार १ सय ९ जना सदस्यबाट पाँचवटै पाउँपालिकाको भूगोल १० जना सदस्य बराबर १ जना, दलित ७ सदस्य बराबर १ जना, युवा १० प्रतिसत, महिला ३३ प्रतिसत गरी अधिवेशनमा ३ सय ९० जना प्रतिनिधी मतदाता सहभागी थिए। अधिवेशनलाई नेकपा एमाले अध्यक्ष केपी शर्मा ओलीले उद्घाटन गरेका थिए। अध्यक्ष ढकाल यसअघि सचिवको जिम्मेवारीमा थिए। ०७० सालको संविधान सभा सदस्यमा निर्वाचित भएपछि एमालेको राजनीतिक नेतृत्वमा छन्।"
कांग्रेसले प्रधानमन्त्रीका रुपमा प्रस्ताव राख्ने र गृहमन्त्री भएपछि प्रतिशोध साँध्ने नीति लियो : महासचिव पोखरेल,"ताप्लेजुङ : नेकपा एमालेका महासचिव शङ्कर पोखरेलले नयाँ राजनीतिक समीकरणबाट सरकार बनेपछि कांग्रेसमा देखिएको विचलन दुःखदायी भएको बताएका छन् । एमाले ताप्लेजुङको १२ औँ जिल्ला अधिवेशनका क्रममा ताप्लेजुङ आएका महासचिव पोखरेलले पत्रकार सम्मेलनमा बोल्दै नयाँ सरकार निर्माणपछि कांग्रेसले संसद् अवरोध गर्नु दुःखदायी भएको बताएका हुन्। नयाँ घटना कुनै केही भएका छैनन्, आफैँले प्रधानमन्त्रीका रुपमा प्रस्ताव राख्ने र त्यही व्यक्ति गृहमन्त्री भएपछि प्रतिशोध साँध्ने जुन प्रकारको नीति नेपाली कांग्रेसको रह्यो, त्यो अत्यन्त दुःखद् छ भन्ने मलाई लाग्छपोखरेलले भने । गल्ती गर्ने व्यक्तिका बारेमा छानबिन हुनु, दण्डित हुनु स्वभाविक भए पनि जिम्मेवार एउटा पार्टीले एकै व्यक्तिलाई कहिले प्रधानमन्त्रीका रूपमा योग्य देख्ने र कहिले गृहमन्त्रीका लागि अयोग्य देख्ने चरित्र हुनु स्वाभाविक नभएको उनको टिप्पणी छ । यस्तै जनता समाजवादी पार्टीभित्रको विभाजनलाई उनले नयाँ समीकरणको रक्षाका लागि भएको विद्रोहका रूपमा टिप्पणी गरे । सरकार परिवर्तनका लागि षड्यन्त्र भइरहेको भन्दै उनले त्यसका विरुद्ध सांसदहरूले स्वयम् विद्रोह गरेर समीकरणको रक्षाका लागि अघि बढ्ने प्रक्रिया सुरु भएको बताए । यो समीकरणको रक्षाका लागि अगाडि बढ्ने प्रक्रिया सुरु भएको छ, जनता समाजवादी पार्टीका सात जना सांसदले नयाँ पार्टी खोल्ने भनेर प्रस्ताव प्रस्तुत गर्नुभएको छ, र म ठान्दछु, त्यो सङ्ख्या अझै बढेर जान्छ उनले भने। लोकतन्त्रमा विधिसम्मत ढङ्गले भएका विभाजनलाई स्वीकार गर्नुपर्ने मान्यता आफूमा रहेको भन्दै उनले कानुनले दिएको अधिकारलाई प्रयोग गर्नु स्वभाविक मान्नुपर्ने बताए।"
नाकामा खटिने स्वास्थ्यकर्मीले पाएनन् ९ महिनादेखि तलब,"महेन्द्रनगर : सुदूरपश्चिम प्रदेशका भारतसँग जोडिएका चारवटा सीमानाकाका हेल्थडेस्कमा खटिने स्वास्थ्यकर्मीले ९ महिनादेखि तलब पाएका छैनन्। कञ्चनपूरको गड्डाचौकी, कैलालीको गौरीफन्टा, बैतडीको झूलाघाट र दार्चुलाको गरी ४ वटा हेल्थडेस्कका २७ जना स्वास्थ्यकर्मीले साउनयताको तलब नपाएका हुन्। नाकामा जोखिम मोलेर सेवा प्रवाह गरिरहेका स्वास्थ्यकर्मीले लामो समयदेखि पारिश्रमिक नपाउँदा आइतबारदेखि हातमा कालोपट्टि बाँधेर काम गरिरहेका छन्। गड्डाचौकीस्थित हेल्थडेस्कमा कार्यरत ल्याव टेक्निसियन लक्ष्मी रिमाल धामीले साउनयता तलब नपाउँदा घरखर्च चलाउनै मुस्किल परिरहेको दुखेसो गरिन्। नौ महिना भयो तलब आएको छैन। अब त खर्च चलाउन गाह्रो भइसक्यो, धामीले भनिन्, बजेट पास भएको छैन काम गर्दै गर्नुस् भनेको पनि ९ महिना भइसक्यो। गड्डाचौकी हेल्थडेस्कमा ११ जना स्वास्थ्यकर्मी कार्यरत छन्। लामो समयदेखि तलब नपाएपछि कार्यालय आउनजानसमेत समस्या हुने गरेको स्वास्थ्यकर्मीले दुखेसो पोखेका छन्। हामीले पटकपटक माथिल्लो निकायमा जाहेर गर्दा पनि हाम्रो समस्या समाधान हुन नसकेपछि बाध्य भएर हातमा कालोपट्टि बाँधेर काम गरिरहेका छौं, धामीले भनिन्, अब पनि हाम्रो पारिश्रमिक आएन भने आउँदो एक गतेदेखि सेवा नै बन्द गर्छौं। हेल्थडेस्कका हेल्थ असिस्टेन्ट विशाल भट्टले पारिश्रमिक मात्रै नभई करार पनि थप नभएको बताए। हेल्थडेस्कका इन्चार्ज प्रेमसिंह भण्डारीले बजेट अभाव देखाएर स्वास्थ्यकर्मीको तलब नआएको बताए। स्वास्थ्यकर्मीले साउनयता तलब नपाएको प्रदेश स्वास्थ्य निर्देशनालयका कोभिड फोकल पर्सन हेमराज जोशीले बताए। संघीय सरकारबाट बजेट निकासा नहुँदा साउनयता तलब खुवाउन सकिएको छैन, उनले भने, बजेट निकासाका लागि अर्थ मन्त्रालयमा फाइल अगाडि बढाएका छौं।"
आगामी तीन दिनको मौसम पूर्वानुमान : कहाँ  कहाँ हुँदैछ वर्षा ?,"काठमाडौं : नेपालमा पश्चिमी वायु, स्थानीय वायु र भारतको बिहार आसपास बनेको न्यून चापीय प्रणालीको समेत प्रभाव रहेको छ । मौसम पूर्वानुमान महाशाखाले मंगलबार बिहान जारी गरेको मौसम पूर्वानुमान बुलेटिनमा आगामी तीन दिन हल्का वर्षाको सम्भावना रहेको उल्लेख छ। मंगलबार दिउँसो कोशी, बागमती, गण्डकी र लुम्बिनी प्रदेशका केही स्थानहरूमा साथै बाँकी प्रदेशको थोरै स्थानमा मेघगर्जनचट्याङ्गहावाहुरीसहित मध्यम वर्षाको सम्भावना रहेको छ। गण्डकी, लुम्बिनी र कर्णाली प्रदेशको एकदुई स्थानहरुमा भारी वर्षाको समेत सम्भावना रहेको महाशाखाले जनाएको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। राती पनि कोशी, मधेश, बागमती र गण्डकी प्रदेशका थोरै स्थानमा मेघगर्जनचट्याङ्गहावाहुरीसहित मध्यम वर्षाको साथै बाँकी प्रदेशको एकदुई स्थानमा मेघगर्जनचट्याङ्गहावाहुरी सहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। बुधबार र बिहीबार पनि पहाडी भुभागको थोरै स्थानहरूमा मेघगर्जनचट्याङ्गहावाहुरीसहित हल्कादेखि मध्यम वर्षाको साथै तराईका एकदुई स्थानहरूमा मेघगर्जनचट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। राती कोशी प्रदेश , मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका थोरै स्थानहरूमा मध्यम वर्षाको सम्भावना रहेको छ।"
नेवारी र तामाङ भाषा सरकारी कामकाजमा,"हेटौंडा : बागमती प्रदेशभित्र सरकारी कामकाजको भाषा नेपालीसँगै तामाङ र नेवारी (नेपाल भाषा) कार्यान्वयनमा आएको छ। प्रदेश तहमा पहिलोपटक बागमती प्रदेशमा नेपालीबाहेक अन्य मातृभाषालाई सरकारी कामकाजको भाषा बनाएको हो। सोमबार बसन्तपुरमा आयोजित एक कार्यक्रमकाबीच प्रधानमन्त्री पुष्पकमल दाहाल प्रचण्डले तामाङ र नेवारी (नेपाल भाषा) लाई बागमती प्रदेशको सरकारी कामकाजको भाषा घोषणा गरेका हुन्। यो घोषणासँगै अब बागमती प्रदेशमा सरकारी कामकाजमा नेपालीसँगै नेवारी र तामाङ भाषा कार्यान्वयनमा आएका छन्। बागमती प्रदेश सरकारको यो निर्णयले प्रदेशभित्र बहुल संख्यामा रहेका र आत्मसम्मान र पहिचान खोजिरहेका समुदाय खुसी भएका छन्। प्रदेश तहमा पहिलोपटक नेपाली भाषाबाहेक अन्य भाषालाई सरकारी कामकाजको भाषको मान्यता दिएको दिन सोमबार बागमती प्रदेशमा सार्वजनिक विद्या पनि दिइएको छ। आजको दिन उत्सवको दिन हो, यो प्रदेशमा नेवार र तामाङ भाषालाई सरकारी कामकाजको भाषा बनाएकोमा प्रदेश सरकारलाई विशेष धन्यवाद छ, नेपाल घेदुङ संघ बागमती प्रदेशका अध्यक्ष लीलाकुमार घलानले भने, हामीले २०७४ सालदेखि नै पहल गरेका थियौं। हामी कार्यान्वयनमा सफल भएका छौं। केही चुनौती भए पनि कार्यान्वयनमा लैजान सकिने बताए। नेवा दय दबु बागमती प्रदेशका अध्यक्ष विष्णु गोपाल महर्जनले एउटा लडाँई जितेको महसुस भएको बताए। कार्यान्वयनको पक्षमा सरकारले राम्रो तरिकाले अघि बढाउनुपर्छ, भएन भने हाम्रो खबरदारी जारी रहन्छ, उनले भने, केही चुनौती छन्, तर भाषको संरक्षण र प्रयोगमा यसले ठूलो सहयोग पुग्छ। जनगणना २०७८ अनुसार बागमती प्रदेशमा सबैभन्दा धेरै क्रमशः नेवार, बाहुन, क्षेत्री र तामाङ जातिको बसोबास रहेको छ। बागमती प्रदेश सरकारले २०७९ भदौ २७ गते नेवारी र तामाङ भाषालाई सरकारी कामकाजको भाषाका रूपमा प्रयोगमा ल्याउने निर्णय गरेको थियो। उक्त निर्णयअनुसार सामाजिक विकासमन्त्री कुमारी मोक्तान र समितिका विज्ञ सदस्यहरू अमृतकुमार योन्जन र ओमकार्यश्वर श्रेष्ठ रहेको तीन सदस्यीय निर्माण गरी तयारीको काम थालिएको थियो। समितिले मुख्यमन्त्री शालिकराम जम्कट्टेललाई प्रतिवेदन बुझाएपछि भाषासम्बन्धी ऐन निर्माण गरी तामाङ र नेवार भाषालाई सरकारी कामकाजको भाषाका रूपमा कार्यान्वयको प्रक्रिया अघि बढेको हो। बहुसंख्यक तामाङ र नेवार समुदायको बसोबास रहेको बागमती प्रदेशमा अब सरकारी कामकाजमा थप सहजता हुने नेवा गुठी खल मकवानपूरकी उपाध्यक्ष मेनका श्रेष्ठले बताइन्। जिल्ला समन्वय समिति मकवानपुरका प्रमुख ललित घलानले पहिचानको मुद्दा एक हिसाबले सम्बोधन भएको बताए। यो संघीयताको उपज हो, यसको हामी उच्च सम्मन गर्दै पूर्ण कार्यान्वयनको अपेक्षा गर्दछौं, उनले भने। प्रदेश सरकारी कामकाजगको भाषा सम्बन्धमा व्यवस्था गर्न बनेको ऐन २०८०, प्रदेश प्रमुखबाट २०८० कात्तिक २३ गते प्रमाणीकरण भएको थियो। यो ऐन लागू भएपछि बागमती प्रदेशमा अब सेवाग्राहीले चाहेको सरकारी कामकाजको भाषमा लिखित वा मौखिक सूचना प्रदान गर्नुपर्ने हुन्छ। सार्वजनिक पदमा बाहल रहेका व्यक्तिले सरकारी कामकाजको भाषा प्रयोग गर्न इन्कार गरेमा जरिवाना र सजाय हुनेसमेत प्रावधान राखिएको छ। बागमती प्रदेशमा विभिन्न जात जातिका एकसय चार भाषा बोलीचालीमा रहेको सामाजिक विकास मन्त्री मोक्तान संयोजकत्वको समितिले मुख्यमन्त्रीलाई बुझाएको प्रतिवेदनमा उल्लेख छ।"
चट्याङ लागेर बागलुङमा एक पुरुषको मृत्यु,बागलुङ : बागलुङमा चट्याङ लागेर एक जनाको मृत्यु भएको छ । बागलुङको ढोरपाटन नगरपालिका३ पुर्कोटमा सोमबार साँझ भारी वर्षातसँगै परेको चट्याङले लागेर ५६ वर्षीया कुम बहादुर पुनको मृत्यु भएको इलाका प्रहरी कार्यालय बुर्तिबाङका प्रमुख प्रहरी निरीक्षक राजकुमार विकले बताए । घरमा बसिरहेको अवस्थामा अचानक चट्याङ परेपछि घाइते भएका पुनलाई बुर्तिबाङ स्वास्थ्य केन्द्रले मृत घोषणा गरेको प्रहरी निरीक्षक विकले बताए ।
मूलपानी क्रिकेट रंगशालाको डीपीआर तयार,"काठमाडौं : राष्ट्रिय खेलकुद परिषद् (राखेप) ले निर्माणाधीन मूलपानी क्रिकेट रंगशालाको विस्तृत परियोजना प्रतिवेदन (डीपीआर) युवा तथा खेलकुद मन्त्रालयमा सोमबार प्रस्तुत गरेको छ। पुल्चोक इन्जिनियरिङ कल्सल्टेन्सीले राखेप सदस्यसचिव टंकलाल घिसिङलाई बुझाएको डीपीआर सोमबार सिंहदरबारस्थित मन्त्रालयमा प्रस्तुत गरिएको हो। करिब एक वर्षअघि राखेपको आयोजनामा भएको खेलकुद पूर्वाधार नीति संवादका दौरान मूलपानी क्रिकेट रंगशाला विगतकै प्रक्रियामा बजेट विनियोजन हुने हो भने निर्माण कार्य २७ वर्षमा मात्र पूरा हुने सहभागीहरूको प्रतिक्रिया थियो। उक्त कार्यक्रम राखेपका संरक्षक प्रधानमन्त्री पुष्पकमल दाहाल प्रचण्ड को प्रमुख आतिथ्यतामा भएको थियो। कार्यक्रमपछि प्रधानमन्त्री प्रचण्डले रंगशाला निर्माणमा चासो व्यक्त गर्दै सदस्यसचिव घिसिङलाई वर्तमान संसद्कै कार्यकालमा काम सम्पन्न गर्ने गरी प्रक्रिया बढाउन निर्देशन दिएका थिए। मूलपानी क्रिकेट रंगशालालाई नेपाल सरकारले राष्ट्रिय गौरवको आयोजनामा समेत समावेश गरिसकेको छ। सदस्यसचिव घिसिङले सो निर्देशनको तत्काल कार्यन्वयन गर्ने क्रममा पुल्चोक इन्जिनिएरिङ कल्सल्टेन्सीलाई डीपीआर तयार गर्ने जिम्मेवारी दिएका थिए। डीपीआरको ९० प्रतिशत काम सम्पन्न भइसकेको र बाँकी काम एक साताभित्र सम्पन्न गर्न सदस्यसचिव घिसिङले पुल्चोक इन्जिनियरिङ कल्सल्टेन्सीलाई निर्देशन दिएका छन्। डीपीआर प्रस्तुतिका क्रममा युवा तथा खेलकुदमन्त्री विराजभक्त श्रेष्ठ र सचिव सुमनराज अर्यालले राखेपको कामको प्रगतिको प्रशंसा गर्दैै मूलपानी क्रिकेट रंगशाला निर्माणलाई पहिलो प्राथमिकतामा राखेर अगाडि बढ्ने बताएका थिए। मन्त्री श्रेष्ठले यो वर्ष मैदानका लागि ५० करोडदेखि एक अर्वसम्म बजेट निकाशा हुने बताए। डिजाइन अनुसार तल्लो मूलपानी मैदानलाई प्रमुख मैदानको रूपमा निर्माण गरिनेछ। जहाँ २० हजार आठ सय ७८ दर्शक क्षमता रहनेछ। यो स्टेडियमको मुख्य विशेषता भनेको मैदानमा जडान गरिने सबएयर प्रविधि हुनेछ। पानी परेको १० देखि १२ मिनेटभित्र खेल खेल्न मैदान तयार हुनेछ। डिजाइनमा तल्लो र माथिल्लो मैदान समावेश गरिएको छ। स्टेडियममा तीन तल्लाको अन्डर ग्राउन्ड पार्किङ, पुरूष र महिलाका लागि तीन सय क्षमताको होस्टेल, पौडी पोखरी, ट्रेनिङ सेन्टर, फ्लड लाइट, साउन्ड सिस्टम, डिजिटल डिस्प्ले बोर्ड, ६ लेनको इन्डोर प्रशिक्षण हल, आउटडोर प्रशिक्षण स्थललगायतका संरचना हुने छन्।"
प्री ओपन सेसनमा नेप्से परिसूचक १ अंकले बढ्यो,काठमाडौं : प्री ओपन सेसनमा नेप्से परिसूचक एक अंक बढीले वृद्धि भएको छ। साताको तेस्रो कारोबार दिन मंगलबार प्री ओपन सेसनमा नेप्से परिसूचक ११६ अंकले बढेर १९५९९१ विन्दुमा पुगेको हो। यो सेसनमा २३ स्क्रिप्सको २ हजार २९५ कित्ता सेयर १५ लाख ९१ हजार ६६८ रुपैयाँमा खरिदबिक्री भए। कारोबारमा आएका ११ स्टकको मूल्य बढ्दा ९ वटाको घट्यो भने २ वटाको मूल्य स्थिर रह्यो।
प्रधानमन्त्री बन्ने नेपाल र यादवको चाहनामा धक्का,"राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको छ। जनकपुरधाम : गठबन्धन बदलेर प्रधानमन्त्री बन्ने दाउमा थिए उपेन्द्र यादव र माधवकुमार नेपाल। उनीहरूलाई प्रधानमन्त्री बनाइदिन कांग्रेस तयार पनि थियो। नपुगेका सांसदका अन्य केही दल थिए। तर, अन्तिम घडी यादवको दल जसपा नेपाल फुटेर दुई चिरा भयो। यसरी फुट्यो कि १२ सांसदमध्ये प्रतिनिधिसभामा यादवसँग ५ जना मात्रै रहे। राजनीतिक विश्लेषक चन्द्रकिशोर भन्छन्, केपी शर्मा ओली र प्रचण्डले उपेन्द्र यादवका साथीहरूको काँधमा बन्दुक राखेर पड्काए। उनका अनुसार मधेस आश्रित दलहरू मधेसको राजनीतिमा बलियो रहे मात्रै काठमाडौंंको सत्ता र संसदीय गणितको राजनीतिमा महत्व राख्छ। मधेसलाई कम आँकेर छोटो बाटोबाट उपेन्द्र यादव प्रधानमन्त्री बन्न खोजेका थिए। अमेरिका गएका बेला रातारात यादवको पार्टी फुट्यो। उनी सोमबार राति फर्किंदै छन्। मंगलबार पार्टीको बैठक बस्ने जसपा नेपालका प्रवक्ता मनिष सुमनले बताए। अब यादव सरकारमा रहने वा नरहने विषय उनको पार्टी बैठकको मुख्य एजेन्डा हुने छ। उपेन्द्र यादव सरकारबाट हटे पनि संसदीय गणितले सत्ता गठबन्धनलाई कुनै प्रभाव पर्ने छैन। प्रतिनिधिसभामा रहेको जसपा नेपालका १२ सांसदमध्ये ७ सांसदले पार्टीका वरिष्ठ नेता अशोक राईको अध्यक्षतामा आइतबार जनता समाजवादी पार्टी गठन गरे। आयोगका आयुक्तहरूको सोमबार बसेको बैठकले जसपालाई दलको मान्यता दिएको छ। राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको छ। आइतबार प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसदले आयोगमा छुट्टै दल दर्ताका लागि निवेदन दिएका थिए। उनीहरूले जनता समाजवादी पार्टी नेपालबाट नेपाल शब्द हटाएर जनता समाजवादी पार्टी (जसपा) नामको दल गठन गरेका हुन्। यादव नेतृत्वको जनता समाजवादी पार्टी नेपालले भने अवैधानिक निवेदनको आधारमा दल विभाजन नहुने दाबी गरेको छ। पार्टी प्रवक्ता सुमनका अनुसार संसद् अधिवेशन आह्वान भइसकेको अवस्था छ। दल विभाजनसम्बन्धी अध्यादेश खारेज छ। जसपा नेपाल दलको बहुमत केन्द्रीय सदस्य यस दलप्रति नै प्रतिबद्ध छ। यस्तो अवस्थामा अवैधानिक निवेदनको आधारमा दल विभाजन हुने अवस्था छैन। एकीकृत समाजवादीको आकस्मिक बैठक एकीकृत समाजवादी पार्टीका अध्यक्ष माधवकुमार नेपालले पछिल्लो समयमा सत्ता गठबन्धप्रति असन्तुष्टि प्रकट गर्दै आएका थिए। तर, यसै पार्टीका सम्मानित नेता झलनाथ खनाल भने प्रचण्ड नेतृत्वको सरकारको पक्षमा उभिँदै आएका थिए। यी कुराले एकीकृत समाजवादी पार्टीभित्र असन्तुष्टि चुलिएको थियो। जसपा नेपाल फुटेको तरंगले तर्सिएका नेपाल नेतृत्वको सत्तारूढ दल नेकपा (एकीकृत समाजवादी)को सोमबार आकस्मिक बैठक बस्यो। पार्टी अध्यक्षको प्रधानमन्त्री बन्ने हल्लालाई मत्थर पार्न र प्रचण्ड सरकारमै रहेको सन्देश दिन संसद् भवन नयाँ बानेश्वरमा एकीकृत समाजवादीको बैठक बसेको थियो। एकीकृत समाजवादीले पार्टी विभाजनसम्बन्धी चलेको हल्ला गलत र भ्रामक रहेको निष्कर्ष निकालेको छ। बैठकमा सबै सांसदहरूको उपस्थिति रहेको र संसदीय दल एकताबद्ध रहेको निष्कर्ष रहेको प्रमुख सचेतक मेटमणि चौधरीले जानकारी दिए। प्रतिनिधिसभामा एकीकृत समाजवादीका १० सांसद छन्। उपेन्द्रजीको अपारदर्शिताले पार्टी फुट्यो  डा वीरेन्द्र महतो, कोषाध्यक्ष, जनता समाजवादी पार्टी (अशोक राई पक्ष) जसपा नेपाल फुटाउनु पर्ने के आइलाग्यो ? साथीहरूको असन्तुष्टिले पार्टी फुट्यो। उपेन्द्रजीले अलि बढी नै डिक्टेटरसिप भएर पार्टी चलाउने, पार्टीमा योगदान गरेकाको महत्व नै नबुझिदिने, उचित स्थान नदिने, घर चलाएको जस्तो एक्लै पार्टी चलाउने। यसैले पार्टीभित्र असन्तुष्टि चुलिएको हो। प्रचण्ड नेतृत्वको सरकारलाई ढालेर माधवकुमार नेपाल र उपेन्द्र यादवले कांग्रेससँग मिलेर अर्को गठबन्धन बनाउने र आलोपालो प्रधानमन्त्री बन्ने दाउमा थिए ? हामीले पनि त्यही सुनेका हौं। तर, सत्य कुरा के हो ? थाहा छैन। के हो सत्य चाहिँ ? एक वर्षमा तीनपटक सरकार परिवर्तन भयो। उहाँ(उपेन्द्रजी) सरकारमा जाने तर, सरकारको स्थिरतामा नलाग्ने। मन परेको बेला जाने, मन नपरेको बेला निस्किने। कहिलेसम्म यसरी हामी बन्धक भएर बस्ने ? त्यसैले नयाँ बाटो खोज्न बाध्य भयौं। प्रचण्ड सरकारलाई समर्थन जारी रहन्छ कि अर्को गठबन्धन बनाउनुहुन्छ ? वर्तमान सरकारलाई दिएको समर्थनलाई नै जारी रहन्छ। निर्वाचन आयोगमा दर्ता भएको जनता समाजवादी पार्टी(जसपा)मा कति सदस्य छन् ? जसपा नेपालमा १२ जना संघीय संसद् थिए। तीमध्ये हामी ७ जना नयाँ पार्टीतिर आएका छौं। उहाँहरूसहित ३१ जना सदस्य केन्द्रीय समिति छ। पुरानो पार्टीबाट बहुमत लिएर निस्किएका छौं। उपेन्द्र यादव नेतृत्वको पार्टी विगत १० वर्षमा तीनपटक फुट्यो ? किन यसरी फुटको शृंखला चलेको हो ? यसको मुख्य कारण उपेन्द्रजीको पार्टीभित्रको अपारदर्शिता नै हो। उहाँको हट, एकलौटिपन, निरंकुशताले नै कोही पनि टिक्न सकिरहेको छैन। बाबुराम भट्टराई, महन्थ ठाकुर पहिले फुटेर जानुभयो। साथीहरूले एनजीओ दर्ता गराउनुभयो मनिष सुमन,प्रवक्ता, जनता समाजवादी पार्टी नेपाल (उपेन्द्र यादव पक्ष) पार्टी कसरी फुट्यो ? हामीले थाहै पाएनौं। किन फुटे ? जाने साथीहरूलाई नै सोध्नुस्। जसपा नेपाल फुटेको होइन भन्दै हुनुहुन्छ। फुटेर गएका साथीहरूले नयाँ पार्टी नै दर्ता गराइसक्नुभयो त ? नयाँ दल दर्ता गर्नु र एनजीओ दर्ता गर्नु बराबरै कुरो हो (हाँस्दै)। केही साथीहरूले एक थान विधान, एउटा सानो चिह्न, नागरिकता लिएर निर्वाचन आयोगमा दल दर्ता गराए। पार्टी छोडेर गएका सांसदहरूको पद के हुन्छ ? साथीहरूले दर्ता गरेको दल जनता समाजवादी पार्टी नेपालको कुनै अंश होइन। जसपा नेपालको अंशै नभएको दलमा लागेका साथीहरू दल त्याग ऐनअनुसार आफ्नो पद जोखिममा पारेका छन्। फुटेर गएकाहरूले उपेन्द्र यादवले एकलौटी गरेको भन्दै छन् ? खास कुरो के हो ? मेरो बुझाइमा जेठको २८ गते जसपा नेपालको महाधिवेशन हो। विधानले सबै पदमा निर्वाचित भएर आउनुपर्छ भन्ने व्यवस्था गरेको छ। अब त हामीले जित्न सक्दैनौं, खाइपाई आएको पद रहँदैन भन्ने त्रासकाबीच केही साथीहरूले पार्टी छोडेका हुन्। दर्ता भएको नयाँ पार्टीले पनि वर्तमान सरकारलाई दिएको समर्थन जारी राख्ने भन्छन्। अनि तपाईंहरूले पनि सरकार नछाड्ने भन्दै हुनुहुन्छ ? अब सरकारबाट उहाँहरू निस्किने कि तपाईंहरू ? नयाँ दलले नयाँ ढंगले भनेका होलान्। प्रचण्ड सरकारलाई हामीले सुरुदेखि नै समर्थन दिँदै आएका छौं। हामी कुनै नयाँ कुरा भनेका छैनौं। फुटको असर ? यसले पार्टी तंग्रिएर गएको छ। पार्टी झन्झन् बलियो भएर गएको छ। भिरबाट लड्न लागेको गाईलाई काँध थाप्न सकिएन। जानेहरू गए। बाईबाई (खुसी हुँदै)। हेर्दै जानुस् फुटेका साथीहरू भोलि फेरि पुरानै घरमा फर्किएर आउँछन्।"
प्रचण्ड सरकारलाई समर्थन गर्ने राई नेतृत्वको जसपाको निर्णय,"वीरगन्ज : जसपा नेपालबाट फुटेर अशोक राईको नेतृत्वमा बनेको नयाँ दल जनता समाजवादी पार्टी (जसपा)ले पुष्पकमल दाहाल 'प्रचण्ड' नेतृत्वको वर्तमान सरकारलाई आफ्नो दलको समर्थन निरन्तर जारी रहने जनाएको छ। सोमबार काठमाडौंमा अध्यक्ष राईको अध्यक्षतामा बसेको जसपाको संसदीय दलको बैठकले प्रचण्ड नेतृत्वको सरकारलाई आफ्नो दलको समर्थन निरन्तर जारी राख्ने निर्णय गरेको जसपाका उपमहासचिव तथा संघीय सांसद प्रदीप यादवले जानकारी दिएका छन्। सोमबार बेलुकी जसपाका महासचिव इस्तियाक राईले जारी गरेको प्रेस विज्ञप्तिमा पार्टीको संसदीय दलको बैठकले प्रचण्ड नेतृत्वको वर्तमान सरकारलाई समर्थन निरन्तर जारी राख्ने निर्णय गरेको उल्लेख छ। यसअघि सोमबार नै निर्वाचन आयोगले राई अध्यक्ष रहेको जसपालाई दल दर्ताको प्रमाण पत्र प्रदान गर्दै दलको मान्यता दिएको थियो। जसपालाई राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन दल दर्ताको मान्यता दिएको आयोगले जनाएको थियो। राईले आइतबार ७ सांसदसहित नयाँ दल दर्ताका लागि आयोगमा निवदेन दिएका थिए। राई अध्यक्ष रहेको नयाँ पार्टीमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसद रहेका छन्।"
जापानी रोजगारीको गाँठो,"विश्वकै विकसित मुलुकमध्येको एक जापानमा श्रमिकले पनि मनग्गे आम्दानी गर्छन्। खाडी र मलेसियाको गर्मीमा पसिना चुहाउन विवश नेपालीका लागि त जापान आकर्षक श्रम गन्तव्य नै हो। जापानले सरकारी तवरबाटै नेपाली श्रमिक जापान आउन् भन्ने चाहेको छ। उसले आफ्नो तर्फबाट प्रक्रिया पूरा पनि गरेको छ। तर जुन देशका नागरिकलाई रोजगारी चाहिएको छ, त्यही देशले चाहिँ वास्तै नगरेजस्तो भएको छ। संस्थागत रूपमा जापानमा नेपाली पठाउने बाटो सरकारले खोलेको छैन। एक सयभन्दा बढी देशमा नेपाली रोजगारीका लागि जान सक्ने गरी संस्थागत अनुमतिको बाटो खुला छ। त्यो भनेको मानव संसाधन आपूर्ति गर्न एजेन्सीहरूमार्फत जाने हो। तर चल्तीको भाषामा मेनपावर एजेन्सी भनिने संस्थाहरूबाट जापानमा श्रमिक पठाउने बाटो खुला छैन। वैदेशिक रोजगार व्यवसायीहरू त्यो बाटो खुला गरिनुपर्ने पक्षमा छन्। तर सरकारले तगारो हटाएको छैन। गाँठो फुकाएको छैन। पहिलो त, देशमै युवालाई रोजगारी दिनुपर्छ। रोजगारीको हक नेपालीको मौलिक हक हो। जसलाई संविधानले सुनिश्चित गरेको छ। त्यो मौलिक हक कार्यान्वयनमा राज्य चुकेको छ। वैदेशिक रोजगारी नेपाली युवाको बाध्यताको बाटो हो। खाडीमै युवा पठाइरहेको देशलाई जापानजस्तो मुलुकको रोजगारी त सुनौलो मौका हो। तर त्यसबाट युवा वञ्चित छन्। जे जति गएका छन्, शिक्षाका लागि भनेर गएका छन् र श्रममा जोडिएका छन्। संस्थागत रूपमा पठाउन सक्दा मासिक दुई देखि तीन लाख रुपैयाँसम्मको कमाइ युवाले गर्न सक्छन् भनिन्छ। फाट्टफुट्ट फरक तवरबाट पनि नेपाली श्रमिक जापान पुगेका छन्। तर विश्वसनीय रूपमा र संस्थागत रूपमा पठाउँदा चाहिँ व्यवस्थित हुन्थ्यो र युवालाई पनि सजिलो। व्यवसायीहरू वर्षमा २० हजार युवा जापान पठाउन सकिने मान्छन्। त्यो चानेचुने संख्या होइन। त्यतिलाई रोजगारी उपलब्ध हुन्छ भने बियाँलो नगर्नुपर्ने हो। मापदण्ड र विधि प्रक्रिया बनाएर सरकारले जापानमा नेपाली श्रमिक पठाउन संस्थागत अनुमतिको बाटो खुला गर्नुपर्छ। वैदेशिक रोजगारीमा जाँदा युवा नठगिऊन् र त्यहाँ पनि उनीहरूको श्रमको मूल्य प्राप्त होस् भन्नेमा ख्याल गरिनुपर्छ।"
रुसी सेनामा भर्ति भएका नेपालीका आफन्तले आज प्रधानमन्त्री दाहालसँग वार्ता गर्ने,"काठमाडौं : रुसी सेनामा आवद्ध नेपालीको जीवन रक्षार्थ अभियानले आज प्रधानमन्त्री पुष्पकमल दाहालसँग वार्ता गर्ने भएको छ। रुस र युक्रेन युद्धको पृष्ठभूमिमा रुसी सेनामा आवद्ध नेपालीको जीवनरक्षा तथा उद्दार गरी सकुशल नेपाल फिर्ताको पहल गर्न माग गर्दै अभियानले सरकारलाई १३ बुँदे माग पेश गरेको थियो। आज बिहान साढे ८ बजे बालुवाटारमा प्रधानमन्त्रीसँग वार्ता हुने कृतु भण्डारीले जानकारी दिइन्। उनीहरुले सकुशल उद्दार, मृतक आश्रित परिवारलाई उचित राहत, मृतक भनिएका तर पुष्टि नभएकाको अवस्था सार्वजनिक, बेपत्ताको खोजी, युक्रेनले युद्धबन्दी बनाएकाको उद्धार र घाइतेको उचित उपचारलगायत विषयमा सरकारलाई गम्भीर हुन आग्रह गरेका हुन् । हेर्नुहोस् केके छन् माग ? १ रुसी सेनामा भर्ती भएका नेपालीको सकुशल उद्दार गरी नेपाल ल्याउने व्यवस्था गर । २ करार सम्झौता रद्द गरी उद्दारको पर्खाईमा रहेका नागरिकहरुलाई पुनः युद्ध मैदानमा लगिएकाले उनीहरुलाई तत्काल उद्दार गरी नेपाल ल्याउने व्यवस्था गर । ३ युद्धमा घाईते नेपालीको उचित उपचार, क्षतिपुर्ति र नेपाल ल्याउने व्यवस्था गर । ४ युक्रेनको कब्जामा रहेका ५ जना युद्धबन्दीको सकुशल उद्दार गर । ५ मृतकको शव ल्याउने र क्षतिपुर्तिसहित रुसी सेनाबाट प्राप्त गर्ने सबै खाले सेवा सुविधा नेपाल ल्याउने व्यवस्था गर । ६ वेपत्ताको अवस्था खोजी गर्न विधि र प्रक्रिया घोषणा गरी तत्काल कार्यान्वयन गर । ७ रुसी सेनामा कार्यरत नेपाली नागरिकको तथ्याङ्क सार्वजनिक गर । ८ प्रलोभनमा पारि रुस पठाउने र नेपाल ल्याईदिन्छु भनि पैसा उठाउने बिचौलियाको पहिचान गरी कारवाही गर । ५ रुसी सेनामा कार्यरत रहँदा पाउने तलब, भत्ता, सुविधासहित घाइतेले प्राप्त गर्ने क्षतिपुर्ति नेपालबाटै पाउने व्यवस्था गर । १० पीडित परिवारको उद्दार, राहत र पुनर्स्थापनाका लागि मन्त्रिस्तरीय समन्वय समिति गठन गर । ११ विभिन्न माध्यमबाट रुस गएका सबै नेपालीको अवस्था पुष्टि गरी सूची सार्वजनिक गर । १२ रुसी सेनाबाट फर्किएर आएका युवाको पुनर्स्थापना तथा पीडित परिवारको उचित हेरचाह गर । १३ कुटनीतिक सम्बन्ध भएका देशहरुमा नेपालले आफ्ना नागरिकलाई सैन्य सम्झौता विना सैन्य सेवामा भर्ती नगर्न पहल गर ।"
सभामुख घिमिरेले आज प्रमुख दलका शीर्ष नेतासँग छलफल गर्दै,"काठमाडौं : संसद्को गतिरोध अन्त्यका लागि सभामुख देवराज घिमिरेले आज प्रमुख दलका शीर्ष नेतासँग छलफल गर्ने भएका छन्। शुक्रबारबाट बजेट अधिवेशन सञ्चालन हुने भएपछि घिमिरेले मंगलबार बिहान साढे ११ बजे सिंहदरबारस्थित कार्यकक्षमा शीर्ष नेतालाई छलफलका लागि बोलाएको सभामुखका प्रेस सल्लाहकार शेखर अधिकारीले जानकारी दिए। अधिकारीका अनुसार आगामी अधिवेशन सुरू हुनुअघि नै सहमति प्रयासका लागि सभामुख घिमिरेले प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल, प्रमुख प्रतिपक्ष एवम् नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति एवम् गृहमन्त्री रवि लामिछाने र राष्ट्रिय प्रजातन्त्र पार्टीका अध्यक्ष राजेन्द्र लिङ्देनलाई छलफलका लागि बोलाएका हुन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले निरन्तर प्रश्न उठाएर संसद अवरोध गरेपछि सरकारले बजेट अधिवेशनका लागि तयारी भन्दै हिउँदे अधिवेशन अन्त्य गरेको थियो। कांग्रेसको अवरोधले सदनको कारवाही प्रभावित भएको थियो। देशभरी सहकारीको समस्या विकराल बनेकाले सहकारी समस्या समाधान गर्नका लागि विशेष योजना ल्याउने सरकारको तयारी छ। पछिल्लो समयमा पनि कांग्रेस नेताहरुले पनि लामिछानेको संलग्नता भनेर व्यक्ति नतोकी समग्र विषयमा छानबिन गर्न समिति बनाउँदा सहमत जनाउन सकिने बताउन थालेका छन्। स्रोतका अनुसार प्रमुख प्रतिपक्षको मागको विषय र मध्यमार्गी प्रस्तावका बारेमा कांग्रेसका शीर्ष तहमा छलफल गरेर समाधानका लागि आफूले पहल लिने प्रधानमन्त्री प्रचण्डले ओली र लामिछानेसमक्ष भेटमा जानकारी गराएका छन्। आगामी अधिवेशनमा पनि लामिछानेको संलग्नतामाथि छानबिन हुनुपर्नेमा कांग्रेसको अडान यथावत रहेको कांग्रेसका प्रमुख सचेतक रमेश लेखकले बताउँछन्। प्रधानमन्त्री प्रचण्डले नै सहकारी छानबिनको विषयमा समग्रमा छानबिनको विषयमा सकारात्मक धारणा आएको बताउँदै उनले त्यसका लागि कांग्रेस पनि सकारात्मक जनाउ दिएका छन्। उनले भने,हामीले राजीनामा होइन,छानबिनको माग गरेका हौँ।"
मिथ्या सूचना रोक्ने नीति खोइ ?,"काठमाडौं : चीनकी विषकन्या। और केपी शर्मा ओलीका खेल खल्लास। शीर्षकमा तत्कालीन प्रधानमन्त्री केपी शर्माओलीविरुद्ध भारतीय सञ्चारमाध्यमबाट मिथ्या समाचार प्रसारण भयो। त्यस लगत्तै अर्को सञ्चारमाध्यमबाट वर्ल्ड डेस्कको हवाला दिँदै नेपाली सियासत में फिर घुसा चीन ! खूबसूरत चीनी राजदूत से मुलाकात के बाद अहम बैठक में शामिल हुए ओली ! शीर्षकमा भारतीय सञ्चारमाध्यममा मिथ्याभ्रामक समाचार प्रसारण भयो। सन् २००० डिसेम्बरमा भारतीय अभिनेता ऋतिक रोशन जोडिएको प्रकरणले आन्दोलनको स्वरूप लियो। चितवनबाट प्रकाशन हुने एक पत्रिकामा नेपाल र नेपालीहरू आफूलाई मन नपर्ने रोशनले एक अन्तर्वार्ताको क्रममा बताएको दाबी गर्दै समाचार प्रकाशन भयो। उक्त समाचार काठमाडौं र केही भारतीय सञ्चारमाध्यमले पुनः प्रकाशन गरे। मिथ्या समाचारले बढावा पाउँदा आन्दोलन चर्कियो। ५ जना नेपालीको ज्यान गयो। सयौं घाइते भए। आफूले त्यस्तो नभनेको प्रष्टीकरण ऋतिकले दिए। नेपाल र नेपालीहरूलाई भारत र भारतीयहरू जत्तिकै माया गर्ने धारणासहितको प्रष्टीकरण नेपाल टेलिभिजनबाट सार्वजनिक भएपछि घटना साम्य भयो। मिथ्या समाचारका यी केही दृष्टान्त हुन। तथ्ययुक्त एवं ठोस सबुत प्रमाणबिना मिथ्या एवं भ्रमात्मक समाचार प्रवाह गर्ने प्रवृत्ति बढ्दो छ। मिथ्या समाचारले व्यक्तिसँगै मुलुककै छविमा क्षय हुने गरेको छ। तर, त्यसलाई रोक्नेनिरुत्साहित मिथ्या सूचनाको तीब्र रूपमा फैलिने गरेको छ। जसका कारण विश्वव्यापी टाउको दुखाई बन्दै गएको मिडिया अनुसन्धानकर्ताहरू बताउँछन्। क्रसबोर्डर डिसइन्फर्मेसन अनुसन्धानकर्ता किरण चापागाईंका अनुसार, डिसइन्फर्मेसनको बढ्दो प्रकोपमा जो कोही पर्न सक्छन्। मुलुकभित्रैका डिसइन्फर्मेसनका घटनाहरू टिप अफ द आइसवर्ग का रूपमा देखा परिसकेका छन्। मिथ्या समाचारको चपेटामा विशिष्ट व्यक्तिहरू र संस्था परिसकेका छन्, अनुसन्धाता चापागाईं भन्छन्, प्रमाणसहित प्रकाशनप्रसारण गर्दा अपेक्षाअनुरूप भाइरल हुँदैन। तर, कडा गालीगलौच वा अफवाह फैलाउने खालका डिसइन्फर्मेसन सामान्य समाचारभन्दा ७० प्रतिशत बढी द्रुतरूपमा फैलने (भाइरलिटी) अनुसन्धानले नै देखाएको छ। डिसइन्फर्मेसनको निरन्तर प्रवाहले व्यक्ति, संस्था मात्र होइन मुलुकलाई ध्वस्त पार्न पर्याप्त हुने जोखिम रहेको उनको टिप्पणी छ। भन्छन्, डिसइन्फर्मेसनकै कारण शान्ति सुरक्षामा खलल पुग्छ। नेपाल, बंगलादेश लगायतमा कतिपय मुलुकमा हिंसा फैलिएका उदाहरणहरू छन्। सञ्चारमाध्यम र सामाजिक सञ्जालको प्रयोगबाट डिसइन्फर्मेसन प्रवाह भइरहेको उपभोक्ताहरू बताउँछन्। स्थापित भइसकेका दैनिक अखबारअनलाइन वा सार्वजनिक छवि भएका सेलेब्रेटीको तस्बिर दुरुपयोग गर्दै नामसँग मिल्दोजुल्दो अकाउन्ट खोलेर पनि डिसइन्फर्मेसन प्रवाह गर्ने ट्रेण्ड विकसित भइरहेको छ। क्रस बोर्डर, सेयर कारोबार लगायतका विषयमा डिसइन्फर्मेसन हुने गरेको चापागाईं बताउँछन्। डिसइन्फर्मेसन आगोको झिल्काभन्दा खतरनाक भएको पूर्वन्यायाधीश बलराम केसीको टिप्पणी छ। डिसइन्फर्मेसनले व्यक्तिप्रति अविश्वास पैदा हुन्छ। अन्तर्राष्ट्रिय ख्यातिप्राप्त मिडियाले डिसइन्फर्मेसन प्रवाह गरेमा मित्रराष्ट्रसँगको सुमधुर सम्बन्ध खल्बलिन पुग्छ। मिथ्या समाचार : नियत र योजनावश छापा, विद्युतीय र अनलाइन पत्रकारितासँगै ब्लगिङ र सामाजिक सञ्जालको व्यापक विकाससँगै डिसइन्फर्मेसनले प्रकोपको रूप लिन थालेको छ। इन्टरनेटमा पहुँच बढेसँगै विषयगत ज्ञान र मिडिया साक्षरताको कमीले पाठकदर्शकश्रोता नै रनभुल्ल छन्। इन्फरमेसन टेक्नोलोजीमा इन्टरनेट र स्मार्टफोनले ल्याएको क्रान्तिसँगै इन्फर्मेसन डिसअर्डर ब्यापक भएको बताउँछिन्, मिडिया अध्येता रुचि श्रेष्ठ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ भन्छिन्, आम सञ्चारमा इन्टर्नेटको प्रयोग ब्यापक हुनु पहिले पनि मिडिया प्रोपोगान्डा को नाममा डिसइन्फर्मेसन र मालइन्फर्मेसनको अभ्यास नभएको होइन। संसारभरि नै मिडिया प्रोपोगान्डा को प्रयोग हुँदै आएको छ। मिसइन्फर्मेसन गल्तीले हुन्छ। डिसइन्फर्मेसन र मालइन्फर्मेसनको प्रयोग नियतवस र योजनाबद्ध तरिकाले गरिने श्रेष्ठ बताउँछिन्। पूर्वपरराष्ट्रमन्त्री रमेशनाथ पाण्डेका अनुसार, विश्वमा शक्तिशाली र प्रभावशाली भएर गलत सूचना प्रवाहको अभियान फैलिरहेको छ। राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र हैन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान भइसकेको छ, पाण्डे थप्छन्, विकसित सञ्चार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा पनि देखिएको छ। डिसइन्फर्मेसन र माल इन्फर्मेसनको गरेर विरोधिको तेजोबध गर्ने कार्य विशेष गरी चुनावको समयमा हुने मिडिया अनुसन्धाताहरू बताउँछन्। राज्य व्यवस्था कमजोर भएको र सरकारहरूको स्थायित्वको सुनिश्चित नहुँदा डिसइन्फर्मेसनको प्रकोप बढ्ने जोखिम हुन्छ। वरिष्ठ पत्रकार किशोर नेपाल भन्छन्, यस्तो चञ्चल अवस्थामा राजनीतिक दलहरू आफ्नो पक्षमा मिडियाको प्रयोग गर्दछन। कुन आरोप हो ? कुन विचार हो ? कुन गालीगलोज हो ? कुन समाचार हो ? जो कोहीलाई छुट्याउन मुस्किल पर्छ। डिसइन्फर्मेसनको प्रवाहले डिप्रेसन डिसइन्फर्मेसन र माल इन्फर्मेशनको बढ्दो प्रवाहले व्यक्तिसमाजसँगै मुलुकलाई नै अपुरणीय क्षति पुग्ने विज्ञहरू बताउँछन्। व्यक्तिप्रति अविश्वास वा अनास्था बढ्छ। पीडित व्यक्तिमा मानसिक बिचलनसमेत देखिन सक्छ। त्यस्तै मुलुकको हकमा सम्मान वा गरिमामा आँच पुगेर मुलुकको बाह्य कूटनीतिक सम्बन्धलाई नै असर पुग्छ। मिथ्या समाचार प्रकाशनप्रसारणको चपेटामा परेका व्यक्तिहरू ट्रोल भइदिन्छन्। यस्तो अवस्थामा पीडितव्यक्तिलाई सहकर्मी, साथीदेखि चिनेजानेका व्यक्तिले पीडाको घाउमा नुनचुक छर्के झैं व्यंग्य गर्छन्। फोन गर्ने, म्यासेञ्जरबाट अनावश्यक सन्देश पठाउने, जिस्काउने तवरमा प्रश्न गर्दा पीडितलाई थप पीडा पुग्ने मनोचिकित्सक डा बबिता शर्मा बताउँछिन्। डा शर्माका अनुसार, ट्रोल भइरहेको अवस्थालाई पीडित व्यक्तिले कसरी ग्रहण गर्छ त्यसमा निर्भर हुन्छ। ट्रोल भइरहेको व्यक्तिले घटना वा विषयवस्तुलाई कसरी ग्रहण गर्छ ? त्यसमा भर पर्छ। सामान्यतः मिक्स्ड इमोसन्स देखा पर्छ, डा शर्मा भन्छिन, कसैले हलुका ढंगले ग्रहण गर्छ र हाँसो मजाकमा उडाइदिन सक्छ। मिथ्या सूचनासमाचारले गम्भीर असर गरेमा पीडित तनावग्रस्त हुन्छ। दैनिक कार्यहरू गर्न समेत नसक्ने हुन्छ। विज्ञसँग मनोपरामर्श लिनु उचित हुन्छ। त्रिभुवन विश्व विद्यालय, शिक्षण अस्पताल महाराजगञ्जका विभागीय प्रमुख प्राडा सरोजप्रसाद ओझाका अनुसार, ट्रोल पीडित व्यक्तिलाई खानेसुत्ने लगायतका दैनिक कार्यहरू गर्न समेत असमर्थ पर्छ। भ्रामक सन्देश प्रवाहपछि द्रुत गतिमा नकारात्मक असर फैलिन्छ। त्यसले पीडित व्यक्तिलाई निद्रा नलाग्ने, एकाग्रतामा कमी आउने, झर्को लाग्ने, कामप्रतिको लगाव घट्ने हुन्छ। व्यक्ति डिप्रेसन, एङ्जाइटीमा पुगेको देख्छु, प्राडा ओझा भन्छन्, डिसइन्सफर्मेसन प्रवाह भयो र ट्रोल हुँदा तुरुन्तै प्रतिक्रियात्मक हुनै पर्ने जरुरी छैन। सहज रूपमा लिने बानीको विकास गर्न सक्नु पर्यो। आफ्नो हेरचाह आफैं गर्ने अभ्यास गर्नुपर्छ। डिसइन्फर्मेसन पछि सामाजिक सञ्जाल फैलिने ट्रोलबाट जोगिन उपाय निकाल्नु पर्ने सुझाव डा ओझाको छ। डिसइन्फर्मेसनको मुहानमा के गर्ने ? अनुसन्धाता चापागाईंका अनुसार,सम्बन्धित व्यक्तिसंस्थानियमनकारी निकाय सबल र प्रभावकारी नहुँदासम्म डिसइन्फर्मेसनले पार्ने क्षति पटकपटक बेहोर्नुपर्ने हुन्छ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ गैरकानुनी कार्यलाई कानुनीरूप दिए जसरी हामी कहाँ लोकतन्त्र र प्रेस स्वतन्त्रताको नाममा सामाजिक सञ्जालमार्फत डिसइनफर्मेसन र मालइन्फर्मेसनको प्रयोग भइरहेको दाबी गर्छिन्। विश्वमा शशक्त र सफल रूपले लोकतन्त्रको अभ्यास गरिरहेका मुलुकहरूमा पनि डिसइन्फर्मेसनको समस्या नभएको होइन। त्यहाँ पनि बिपत्ति, महामारी र चुनावको समयमा बिभिन्न कन्स्पिरेसी थ्योरीहरू नआउने होइन, श्रेष्ठ थप्छिन्, तर फेरि लोकतान्त्रिक ब्यवस्था र प्रेस स्वतन्त्रताको अभ्यासले मात्रै ती थ्योरीहरूको चिरफार सम्भव हुन्छ। श्रेष्ठका अनुसार, सामाजिक सञ्जालमा सलबलाउने गरेका कन्स्पिरेसी थ्योरी हरूलाई व्यावसायिक र मर्यादित पत्रकारिताबाट चीरफार नगर्दा राज्य व्यवस्था अराजक भएर जान्छ। राज्य व्यवस्था नै अराजक भइसकेपछि देशीविदेशी षड्यन्त्रको निरुपण सम्भव हुँदैन। अनुसन्धाता चापागाईंका अनुसार, कुनै मुलुकले आफ्नो स्वार्थ पूरा गर्नका लागि पनि डिसइन्फर्मेसन फैलाउने सम्भावना हुन्छ। कुनै वेबसाइटले भ्रामक खबर मिथ्या र भ्रामक खबरलाई स्थापित मिडिया (अखबारटेलिभिजन) बाट प्रकाशन प्रसारण गर्ने ट्रेन्ड देखिएको छ, अनुसन्धाता चापागाई भन्छन्, स्थापित मिडियाले फलानो वेबसाइटका अनुसार भनेर उदृत गर्ने र मिथ्था एवं भ्रामक खबरलाई आधिकारिकता दिने प्रवृत्ति कतिपय मुलुकमा देखिएको छ। मिथ्या सूचनासमाचार प्रकाशन, प्रसारणपछि व्यक्ति ट्रोल हुन पुग्छ। ट्रोल पचाउन नसक्ने व्यक्ति तनावग्रस्त हुन सक्छ। तनाव हुँदा विज्ञसँग मनोपरामर्श लिनु उचित हुन्छ। बबिता शर्मा, मनोचिकित्सक व्यक्ति र राष्ट्रलाई डिसइन्फर्मेसनको नकारात्मक प्रभावबाट जोगाउनुपर्ने खाँचो छ। प्राडा सरोजप्रसाद ओझा, प्रमुख, मानसिक विभाग, त्रिवि शिक्षण अस्पताल पूर्वपरराष्ट्रमन्त्री पाण्डेका अनुसार, खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भिरतासँग लिन ढिलो भइसकेको छ। झुटो सूचना अभियानलाई हलुका रूपमा लिनु हँुदैन, पूर्वपरराष्ट्रमन्त्री पाण्डे भन्छन्, मुख्य कुरा आन्तरिक राजनीतिक स्थायीत्व हुनुपर्छ। राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरुपमा सम्बोधन गर्दै गलत सुचना प्रवाहको विदेशी मुहान बन्द गर्नुपर्छ। प्रविधिको दुरुपयोग हुन नपाउने अवस्था निर्माण गर्नुपर्छ। डिसइन्फर्मेसनको प्रवाहसँग जुध्न सक्ने प्राविधिक क्षमताको विकास र विस्तार हुन नसकेकोमा अनुसन्धाता चापागाई चिन्ता व्यक्त गर्छन्। डिसइन्फर्मेसनले डर, त्रास फैलाउँछ। भयको वातावरणमा कुनै पनि व्यक्तिले अभिव्यक्ति दिन सक्दैन। डिसइन्फर्मेसनले अन्ततः अभिव्यक्ति स्वतन्त्रतालाई कुण्ठित गछ। सुसूचित हुन पाउने नागरिकको अधिकारलाई कुण्ठित गर्छ, अनुसन्धाता चापागार्इंको सुझाव छ, भ्रामक एवं मिथ्या समाचारको प्रवाहलाई रोक्न वा नियन्त्रण गर्न नीतिगत र कानुनी फ्रेमवर्क बनाउन जरुरी भइसकेको छ। त्यो विष्मरणीय घटना : भारतीय नायक ऋतिक रोशनको अभिव्यक्ति नाममा सन् २००० डिसेम्बरमा फैलिएको मिथ्या समाचारका कारण भड्किएको उग्र समूह काठमाडौं कान्तिपथस्थित सिद्धिभवनमा कतारएयर र सहारा एयरवेजको कार्यालयमा आगो लगाउँदै, तोडफोड गर्दै। फाइल तस्बिर : हिमाल मिथ्या सूचना फैलाउन सामाजिक सञ्जालको भूमिका कस्तो छ ?  किरण चापागाईं, क्रस बोर्डर डिसइन्फर्मेसन अनुसन्धाता इन्टरनेट प्रविधिको विस्तार पहुँच बढेसँगै सूचना र समाचारको उपयोग गर्ने प्रवृत्तिमा पनि परिवर्तन आएको छ। सूचना र समाचारको उत्पादन, वितरणको तौरतरिका नै फेरिएको छ। सूचना र समाचारका लागि बढीभन्दा बढी सामाजिक सञ्जालमा भर पर्ने प्रवृत्ति बढेको छ। डिसइन्फर्मेसन फैलने एउटा प्रमुख माध्यम सामाजिक सञ्जाल नै हो। निहित स्वार्थ राख्ने व्यक्ति, समूहले सामाजिक सञ्जालमा मिथ्या सूचना, समाचार प्रवाह गर्ने प्रवृत्ति देखिएको छ। यो प्रवृत्तिले सामाजिक सञ्जालबाट भएका सकारात्मक पक्षलाई ओझेंलमा पार्न थालेको छ। जिम्मेवारी कसले लिने ? सामाजिक सञ्जालबाट फैलने डिसइन्फर्मेसनको सन्दर्भमा व्यक्ति (नागरिक) स्वयं नै सचेत हुनुपर्छ। सामाजिक सञ्जाल, सरकारको पनि जिम्मेवारी अत्यन्तै बढी हुन्छ। सरोकारवाला सबैको सहकार्य आवश्यक पर्छ। मुलुकभित्र मात्र नभई बाहिर मुलुकहरूबीचको सहकार्य आवश्यक पर्छ। डिसइन्फर्मेसनको प्रवाहलाई कसरी न्यूनीकरणनियमन गर्न सकिन्छ ? डिसइन्फर्मेसनको प्रवाह न्यूनीकरण र नियमनका प्रयास र अभ्यास भइरहेको देखिन्छ। नियमनको अन्तर्राष्ट्रिय अभ्यास र अन्य मुलुकको अनुभवबाट डिसइन्फर्मेसनको प्रभावलाई न्यूनीकरण गर्न सकिन्छ। दुई किसिमबाट नियमनको प्रयास गर्न सकिन्छ। एउटा, संस्थागत प्रयास र अर्को समग्र समाजको प्रयास जरुरी हुन्छ। संस्थागत प्रयासबाट सुरु गर्दा डिसइन्फर्मेसनको परिभाषा र अपवाद प्रष्ट हुनुपर्छ। सामाजिक सञ्जालका कम्पनी, सरकारसहित अन्य सरोकारवाला, नागरिक समाज, शैक्षिक संस्था, फ्याक्ट चेक गर्ने संस्था लगायतबीचको सहकार्य आवश्यक छ। मिडिया साक्षरता वृद्धि गर्नु पनि उत्तिकै आवश्यक छ। लोकतान्त्रिक मूल्य मान्यतालाई अंगिकार गर्दै डिसइन्फर्मेसनको नियमनमा जर्मनीले एउटा मोडल अपनाएको छ। जर्मनीकै मोडलअनुसार लोकतान्त्रिक नभएका रसिया र भेनेजुएलाले पनि अवलम्बन गरेका छन्। नियमनले पूर्णप्रेस स्वतन्त्रतामा हस्तक्षेप हुने वा असर गर्ने हुन्छ कि ? डिसइन्फर्मेसन र अभिव्यक्तिको स्वतन्त्रता फरक विषयवस्तु हुन्। अभिव्यक्ति स्वतन्त्रता लोकतान्त्रिक समाजको अक्सिजन हो भने डिसइन्फर्मेसन लोकतान्त्रिक समाजका लागि प्रदूषण (कार्र्बनडाइ अक्साइड ) हो। अभिव्यक्ति स्वतन्त्रताभित्र डिसइन्फर्मेसन पर्न सक्दैन। डिसइन्फर्मेसनले आमजनताको अभिव्यक्ति स्वतन्त्रतालाई कुण्ठित गर्छ। उदाहरणका लागि डिसइन्फर्मेसनले समाजमा डर त्रासको वातावरण सिर्जना गर्न सक्छ। डरत्रासमा कसैले पनि आफूलाई लागेको कुरा बोल्न नसक्ने हुन्छ। तथ्यहिन, भ्रामक कुुराहरूको प्रवाहले सही सूचनाबाट सुसूचित हुने आमजनताको अधिकारलाई पनि असर गर्छ। त्यसकारण डिसइन्फर्मेसनले पूर्णपे्रस स्वतन्त्रतालाई असर गर्दैन। नियमले प्रेस स्वतन्त्रता खुम्च्याउँदैन। नियमनको अभ्यास गर्दा अभिव्यक्तिको स्वतन्त्रता र त्यससँग जोडिएको पूर्णप्रेस स्वतन्त्रतामा असर नपर्ने गरी गर्नुपर्छ। यद्यपि, डिसइन्फर्मेसन र अभिव्यक्तिको स्वतन्त्रताबीचमा सन्तुलन ल्याउने कार्य चुनौतीपूर्ण काम हो। अभिव्यक्ति स्वतन्त्रतालाई केन्द्रमा राखेर नियमन गर्नुपर्छ। भ्रम फैलाउने अभियानको खतरा रमेशनाथ पाण्डे, पूर्वपरराष्ट्रमन्त्री महाशक्ति भए पनि क्षेत्रीय शक्ति भए पनि बलियाको चाहना अझै बढी शक्तिशाली बन्ने, विश्वमा अथवा क्षेत्रमा सबैभन्दा बलियो, सबैभन्दा प्रभावशाली बन्ने नै हुन्छ। यसक्रममा उसको सामरिक योजनाका दुई पक्ष हुन्छन् १) तत्काल उभिएको र निकट भविष्यमा उभिने हैसियत बनाउन थालेको देशलाई रोक्ने, २) यी दुवैथरी प्रतिस्पर्धीहरूमाथि घात गर्न सक्ने सानो छिमेकीमा प्रभुत्व जमाउने। यी दुवै सामरिक योजना धारिला हुन्छन्। चीन दोस्रो ठूलो आर्थिक महाशक्ति भइसकेको र भारत २०३० मा तेस्रो ठूलो आर्थिक महाशक्ति बन्न लागेको छ। अमेरिकाका लागि चीन अहिले नै प्रतिस्पर्धी भइसकेको छ। भारत ६ वर्षपछि प्रतिस्पर्धी बन्ने प्रक्षेपण भइसकेको छ। युरोपले पहिलोपटक दोस्रो र तेस्रो आर्थिक महाशक्तिको हैसियतमा एसियाको प्रभुत्व भोग्नुपर्ने छ। यी दुवै अवस्थाले नेपालको भूराजनीतिक स्थापनाको सामरिक महत्व ह्वात्तै बढाएको छ। अर्कोतिर चीनलाई उछिन्ने भारतको चाहना र भारतको विकास गति मन्द पार्ने चिनियाँ मनसुवाले दुवैको छिमेकी तथा सडकबाट जोडिएको एउटै देश नेपालको सामरिक संवेदनशीलता पनि ह्वात्तै बढेको छ। यी सबै पक्षहरूको निचोडमा चारबोटै शक्तिहरूका लागि नेपाललाई आफ्नो पक्षमा पार्नु, आफ्नो सामरिक हितमा उपयोगी र तेस्रो शक्तिविरुद्धको सामरिक योजनामा सहयोगी बनाउनु अनिवार्य हुन्छ। यसका लागि नेपालमा आफ्नो पत्यारको, आफ्नो हैकमलाई स्वीकार गर्ने सरकार होस् भन्ने चारवटै शक्तिहरूको चाहना, योजना र प्रयास हुन्छ। भूराजनीतिक स्थापनको कारण महत्वपूर्ण भएको नेपाल आन्तरिक राजनीतिक अस्थिरता र राज्यका सम्पूर्ण संयन्त्रहरूको राजनीतीकरणले कमजोर भएको अवस्थाले ठूला शक्तिहरूका लागि थप चासो र बढ्दो चिन्ताको कारण बनेको छ। आफ्नो हित सुरक्षित राख्न सक्ने, प्रतिस्पर्धी पक्षबाट हुनसक्ने घात रोक्न सक्ने टिकाउ सरकार, दोहोरो खेल नखेल्ने चरित्रको पत्यारिलो सरकार ठूला शक्तिहरूको मूल चाहना हो। यो चाहना पूरा गर्न पर्दा पछाडिका अन्य खेलहरू सँगै गलत सूचना प्रवाहको अभियानको सचालन हुन्छ। वर्तमान विश्वमा कति शक्तिशाली र अति प्रभावशाली भएर गलत सूचना प्रवाहको अभियान फैलिरहेको छ भने सुरक्षाको अवधारणा र चरित्रमा नै परिवर्तन गरिसकेको छ। यसअन्तर्गत राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र होइन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान टड्कारो भइसकेको छ। विकसित समाचार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा देखाएको श्रेष्ठताले तथ्यमा आधारित समझदारीलाई निस्तेज र राष्ट्रिय सुरक्षाका मुख्य कबचहरूलाई तर्साएको छ। राष्ट्रिय सिमानाको बन्देज, राष्ट्रिय मर्यादा र कानुनको बन्देजलाई निरिह सावित गर्दै, टाढा नगिच र देशभित्रैबाट सञ्चालन गरिने गलत सूचना प्रवाहको अभियानले गम्भीर क्षति पुर्याउनु अगि रोक्न साधन, स्रोत र हैसियत सम्पन्न देशहरू पनि अशक्त सावित भइसकेको अवस्था छ। खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भीरतासँग लिन ढिलो भइसक्यो। मुख्य कुरा के हो भने नेपालले आन्तरिक राजनीतिक स्थायित्व र काम गर्ने सरकारलाई प्राथमिकता दिनुपर्छ। नेपालको राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरूपमा सम्बोधन गर्दै गलत सूचना प्रवाहको विदेशी मुहान बन्द गर्नुपर्छ। यसैगरी स्वदेशी संस्थागत सूचना माध्यमहरूको संरक्षण तथा विकसित प्रविधिको दुरुपयोग हुन नपाउने अवस्था निर्माण गर्नुपर्छ। देशभित्र हुर्किने वा हुर्काइने गलत प्रवृत्ति रोक्न आन्तरिक प्रयास नै पर्याप्त हुन्छ। तर, देशबाहिरबाट हुने झुटो सूचनाको आक्रमण रोक्न नेपालले वैदेशिक सम्बन्ध सचालन, नीति तर्जुमा र कूटनीतिक सिपलाई उच्चतम प्राथमिकता दिनुपर्छ। रहर पुर्याउन लालयित राजनीतिक र कूटनीतिक नेतृत्व अब नेपालले खप्न सक्दैन। झुटो सूचना अभियानलाई हलुका रूपमा लिनुहुँदैन।"
"चट्याङले एकै परिवारका तीन घाइते, घर पूर्ण रूपमा नष्ट","डडेल्धुरा : डडेल्धुरामा घरमा परेको चट्याङले तीन जना घाइते भएका छन्। भने घर पूर्ण रूपमा जलेर नष्ट भएको छ । सोमबार बेलुका परेको चट्याङले अमरगढी नगरपालिका३ कोटेउडाका देवराज पाण्डेय, उनकी श्रीमती चन्द्रावतीदेवी पाण्डेय, छोरा दिपेश पाण्डेय घाइते भएका हुन्। स्थानीय विष्णु पाण्डेयका अनुसार घाइते तीनै जनाको अवस्था सामान्य रहेको छ। तर, उनीहरूको घर भने पूर्ण रूपमा नष्ट भएको छ।"
एकीकृत समाजवादीले किन बोलायो स्थायी समिति र पोलिटब्यूरो बैठक ?,"काठमाडौं : नेपाल कम्युनिष्ट पार्टी (एकीकृत समाजवादी)को स्थायी समिति बैठक शनिबार बस्ने भएको छ । बैठकमा आसन्न महाधिवेशनमा प्रस्तुत गरिने राजनीतिक दस्तावेज, विधान दस्तावेज, समाजवादी कार्यक्रमसम्बन्धी दस्तावेज र साङ्गठनिक दस्तावेजमा छलफल गरिने उपमहासचिव एवं प्रचार विभाग प्रमुख जगन्नाथ खतिवडाले जानकारी दिए । स्थायी समितिका निर्णयमा थप छलफल गर्न वैशाख ३० गते पोलिटब्यूरो बैठक बोलाइएको छ । दुवै कमिटीबाट आएका सुझाव सङ्कलन गरेर केन्द्रीय कमिटी बैठकमा पेस गरी साझा धारणा बनाउन लागिएको प्रचार विभाग प्रमुख खतिवडाले जानकारी दिए। बैठकले प्रदेश, क्षेत्र र भूगोलको सन्तुलन मिलाएर प्रतिनिधि छनोटका कार्यविधिबारे, सङ्गठन विस्तार तथा पार्टी आधारभूत तहसम्म स्थापित गर्न आवश्यक कार्ययोजनाबारे छलफल गर्ने जनाइएको छ । प्रचार विभाग प्रमुख खतिवडाका अनुसार देशभर साङ्गठनिक अवस्था, जनवर्गीय सङ्गठनको कार्य प्रगतिको समीक्षा गरिने बैठकमा सुशासन, जनजीविका, समसामयिक राजनीतिक विषयमा छलफल गरिने छ । पछिल्लो राजनीतिक अवस्था, उपनिर्वाचनको समीक्षासमेत हुने बैठकमा समान विचार राख्ने राजनितिक दल, सङ्घसस्था तथा समूहसँग भएका कार्यगत एकताबारे जानकारी गराइनेछ । आगामी असार १६ देखि २० गतेसम्म काठमाडौँमा पार्टीको दशौँ राष्ट्रिय महाधिवेशन हुँदैछ । रासस"
जापानी रोजगारीको गाँठो,"विश्वकै विकसित मुलुकमध्येको एक जापानमा श्रमिकले पनि मनग्गे आम्दानी गर्छन्। खाडी र मलेसियाको गर्मीमा पसिना चुहाउन विवश नेपालीका लागि त जापान आकर्षक श्रम गन्तव्य नै हो। जापानले सरकारी तवरबाटै नेपाली श्रमिक जापान आउन् भन्ने चाहेको छ। उसले आफ्नो तर्फबाट प्रक्रिया पूरा पनि गरेको छ। तर जुन देशका नागरिकलाई रोजगारी चाहिएको छ, त्यही देशले चाहिँ वास्तै नगरेजस्तो भएको छ। संस्थागत रूपमा जापानमा नेपाली पठाउने बाटो सरकारले खोलेको छैन। एक सयभन्दा बढी देशमा नेपाली रोजगारीका लागि जान सक्ने गरी संस्थागत अनुमतिको बाटो खुला छ। त्यो भनेको मानव संसाधन आपूर्ति गर्न एजेन्सीहरूमार्फत जाने हो। तर चल्तीको भाषामा मेनपावर एजेन्सी भनिने संस्थाहरूबाट जापानमा श्रमिक पठाउने बाटो खुला छैन। वैदेशिक रोजगार व्यवसायीहरू त्यो बाटो खुला गरिनुपर्ने पक्षमा छन्। तर सरकारले तगारो हटाएको छैन। गाँठो फुकाएको छैन। पहिलो त, देशमै युवालाई रोजगारी दिनुपर्छ। रोजगारीको हक नेपालीको मौलिक हक हो। जसलाई संविधानले सुनिश्चित गरेको छ। त्यो मौलिक हक कार्यान्वयनमा राज्य चुकेको छ। वैदेशिक रोजगारी नेपाली युवाको बाध्यताको बाटो हो। खाडीमै युवा पठाइरहेको देशलाई जापानजस्तो मुलुकको रोजगारी त सुनौलो मौका हो। तर त्यसबाट युवा वञ्चित छन्। जे जति गएका छन्, शिक्षाका लागि भनेर गएका छन् र श्रममा जोडिएका छन्। संस्थागत रूपमा पठाउन सक्दा मासिक दुई देखि तीन लाख रुपैयाँसम्मको कमाइ युवाले गर्न सक्छन् भनिन्छ। फाट्टफुट्ट फरक तवरबाट पनि नेपाली श्रमिक जापान पुगेका छन्। तर विश्वसनीय रूपमा र संस्थागत रूपमा पठाउँदा चाहिँ व्यवस्थित हुन्थ्यो र युवालाई पनि सजिलो। व्यवसायीहरू वर्षमा २० हजार युवा जापान पठाउन सकिने मान्छन्। त्यो चानेचुने संख्या होइन। त्यतिलाई रोजगारी उपलब्ध हुन्छ भने बियाँलो नगर्नुपर्ने हो। मापदण्ड र विधि प्रक्रिया बनाएर सरकारले जापानमा नेपाली श्रमिक पठाउन संस्थागत अनुमतिको बाटो खुला गर्नुपर्छ। वैदेशिक रोजगारीमा जाँदा युवा नठगिऊन् र त्यहाँ पनि उनीहरूको श्रमको मूल्य प्राप्त होस् भन्नेमा ख्याल गरिनुपर्छ।"
अप्ठेरो परेको अवस्थामा प्रेस काउन्सिल छ भन्ने स्थापित भएको छ,"मे ३ मा भर्खरै विश्व प्रेस स्वतन्त्रता दिवस पनि मनाइयो, प्रेस स्वतन्त्रतामा नेपालको अवस्थाचाहिँ कस्तो छ ? नेपालको अवस्था बिग्रिएको पनि छैन, सन्तोष नै गर्ने ठाउँ पनि छैन। विदेशीहरूले गरेको अध्ययनले पनि हामी खराबै अवस्थामा चाहिँ नरहेको रिपोर्टहरू सार्वजनिक भएका छन्। प्रेस काउन्सिलको दृष्टिमा द्वन्द्वकालको जस्तो ज्यान लिने, ज्यानको धम्की नै दिने खालको अवस्था छैन। भौतिक रूपमा आक्रमणका घटना नगन्य मात्रामा छिटफुटबाहेक छँदै छैन। यस अर्थमा हामी मध्यम अवस्थामा नै तर, प्रेस स्वतन्त्रताको अध्ययन गर्ने एउटा विदेशी संस्था रिपोर्टस विथ आउट बोडर्स को अध्ययनमा त नेपालले छलाङ मारेको देखाउँछ नि ! प्रेस फ्रिडम इन्डेक्स मा नेपाल सन् २०२३ भन्दा २१ स्थान सुधार गर्दै ७४औं स्थानमा आएछ। यो भनेको दक्षिण एसियामा नेपाल पहिलो रैछ ? मैले त्यही भएर हामी उत्साहजनक छैनौं भनेको हो। तर, पहिलेको तुलनामा २१ स्थान सुधार गर्नु भनेको राम्रो हो। तर, यसलाई झन् राम्रो गर्नेतिर लाग्नुपर्छ। तर, यसका बहुआयामबारे हामीले थाहा पाउन जरुरी छ। जस्तो कि प्रेस स्वतन्त्रतामाथि कोबाट हस्तक्षेप छ ? राज्यबाट, नियामक निकाय, सञ्चार माध्यमका विभिन्न स्वरूपबाट कि पत्रकार स्वयम्बाट ? यो छुट्याउन जरुरी छ। हाम्रो नजरमा चाहिँ समग्र पाटो कन्टेन्टदेखि व्यवस्थापकीय पाटो, नियामिक निकाय र सरोकार संस्था सबैको नजरमा हामी मध्यमस्तर मै छौं। दक्षिण एसियामा हामी तुलनात्मक रूपमा कम्फोर्ट जोनमै हो। किनभने हामी भारत, पाकिस्तान वा अफगानिस्तानको जस्तो अराजनीतिक अवस्थाको चुनौतीपूर्ण अवस्थामा छैनौं। यो हाम्रा लागि खुसीको कुरा हो। कन्टेन्ट (सामग्री) उत्पादन, प्रकाशनप्रसारणको दृष्टिमाचाहिँ हाम्रो धरातल कहाँ हो ? कन्टेन्टका हिसाबले हामी कैयौं ठाउँ चुकेका पनि छौं। ल्याउनुपर्ने कुरा ल्याउन सकिएको छैन, नल्याउनु पर्ने ल्याइरहेको पनि छ। अर्थात् पत्रकारितामा नगर्नुपर्ने काम भइरहेको र गर्नुपर्ने काम नभइरहेको पनि पाइएको छ। यो हुनुको कारण पनि छ। समग्र सञ्चार क्षेत्रमा आएको संकट। यो संकट आर्थिक रूपमा बढी देखिएको छ। आर्थिक संकट नै भएपछि तपाईं खोजमूलक सामग्रीमा लगानी नै गर्न सक्नुहुन्न। त्यसपछि गुणगानकारिता, बार्गेनिङकारिता, धम्कीकारिता, ढाकछोपकारिता लगायतले ठाउँ पाउँछ। हाम्रोमा करिब एक डेढ वर्षदेखि यही प्रवृत्तिले जरो गाडेको छ। प्रेस काउन्सिलमा दर्ता भएका ४ हजार ४ सय हाराहारी अनलाइनमध्ये कैयौंमा आर्थिक परिबन्धले पत्रकारिताको अभ्यास नै नभइरहेको पाइएको छ। हामीले उनीहरूलाई बोलाएर पत्रकारिताका न्यूनतम मान्यता, अभ्यास र आचारसंहिताको विषय सम्झाइ बुझाइ गरेर पनि पठाएका छौं। तर, पनि यसमा सुधार हुन सकिरहेको छैन। आर्थिक परिबन्ध एक हिसाबले प्रेस स्वतन्त्रतामाथिको बाधाको रूपमा आएको पछिल्लो चुनौती हो। यसकारण कन्टेन्टको गुणस्तरमा हामी चुकिरहेका छौं। अर्थात् मिडियाका सञ्चालकहरूले स्रोत व्यवस्थापन नगरिदिनु र विज्ञापन बजारमा असाधारण गिरावट आउनुले कन्टेन्ट मा आफूखुसी गर्ने प्रवृत्ति बढेको छ। यस्तो प्रवत्तिको केही न केही अंश अनलाइन, टिभी, रेडियो, छापा सबैतिर देखिएको छ। आर्थिक मामिलालाई देखाएर पत्रकार आचारसंहिताका न्यूनतम् पक्षको पनि सीमा नाघेको अवस्था छ। यसले कन्टेन्टमा आफूखुसी गर्ने प्रवृत्ति बढेको छ। यो निकै डरलाग्दो र चुनौतीपूर्ण अवस्था हो। धेरै मामिलालाई यहाँले आर्थिक पक्षसँग लगेर ठोक्काइदिनु भयो तर मन्दीले यो बेला सबै क्षेत्रलाई गाँजेको छ ? पहिलो कुरो सञ्चार माध्यम कसैको निजी सम्पत्ति मात्रै होइन। कसैको स्वामित्व निजी होला तर, यसका उपभोक्ता सार्वजनिक हुन्। यसको प्रकृति यस्तो छ कि यस्का सामग्री निःशुल्क उपभोग गर्न पाइन्छन्। सारा राज्य, समाजलाई निःशुल्क सामग्री दिएर सामाजिक उत्तरदायित्व निर्वाह गर्ने सञ्चार उद्योगको आर्थिक परिबन्ध निज (स्वामित्वकर्ता) कै हो भनेर सरकार पन्छिन मिल्दैन। यो राष्ट्रको सम्पत्ति भएकाले यसमा देखिएका समस्या निराकरण गर्न अब सबै पक्ष एक ठाउँ आउन जरुरी छ। आर्थिक रूपमा पर्याप्त रूपमा स्रोत नजुटाउने हो भने चाहेजस्तो सामग्री आउँदैनन्। सेवा सुविधा, पत्रकारका समस्या आदि इत्यादिलाई निरपेक्ष राखेर सामाजिक उत्तरदायित्व पूरा नहुने अवस्था आएको छ। यसर्थ अब यहाँ राज्यनै यसमा जोडिनुपर्ने अवस्था देख्छु। तर, खै हाम्रो सरकार कहाँ छ ? यो संकटमा सरकार कतै देखिएको छ त ? हामीले त सरकारलाई लेखेर पठाएका छौं। अब पनि चुप लागेर बस्ने हो भने मिडिया उद्योग धान्न गाह्रो छ। यो बन्द भए भने पत्रकार एवं मिडिया उद्यमी हैन, जनतालाई घाटा हुन्छ भनेर भनिदिएका छौं। तर सरकार खै कता अलमलियो ? मिडिया उद्योगको आर्थिक संकटको पाटो सम्बोधनका लागि सरकारलाई लेखेर पठाउनुभएको चाहिँ केके कुरा हो ?खासगरी हामीले मूलतः विज्ञापनको पारदर्शिता, लोककल्याणकारी विज्ञापनको रकम वृद्धि, आमसञ्चारका सबै माध्यममा लोककल्याणकारी विज्ञापनको वितरणलगायतका विषयमा हामीले सरकारलाई यो तरिकाबाट काम गरियो भने सञ्चार क्षेत्र बाँच्छ नत्र गाह्रो छ भनेर लेखेर पठाएका छौं। सरकारले सिधै रकम दिन नसके पनि लोकहितका लागि दिनुपर्ने सूचना, विज्ञापन त सबैलाई दिएर केही राहत दिन सक्छ नि ! यो पनि सञ्चारमाध्यमका लागि एउटा स्रोत हुन सक्छ। तर, सरकार उल्टो बाटोमा छ। लोककल्याणकारी विज्ञापन नै किन चाहियो ! यो त बन्द गर्दिँदा हुन्छ भनेर बहस पनि गरिरहेको छ। अझ एक कदम अगाडि बढेर लोककल्याणकारी विज्ञापन नै नदिने भनेर कानुनको मस्यौदा नै तयार गरिसक्यो रे ! भने कोसमेत सुनिरहेको छु। यो एकदमै गलत हो। अहिलेको मिडिया उद्योगको संकट टार्ने हो भने त्यस्ता खालका विज्ञापनको मात्रा बढाउनुपर्छ। मिडियाबिनाको लोकतन्त्र, विकास र समृद्धि अकल्पनीय छ। यो क्षेत्र दुब्लाउँदै गएर लोकतन्त्र समृद्ध बन्न सक्दैन। अर्को कुरा हालसालै मात्रै सरकारले सरकारी सञ्चार माध्यममा मात्रै विज्ञापन दिए आधिकारिकता दिने गरीको एउटा निर्देशन सर्कुलर भयो। त्यो पनि हटाउनुपर्छ भनेर हामीले सञ्चार मन्त्रालयलाई पठायौं। त्यसपछि सरकारले यसमा तत्कालै कदम चालेर सरकारी सञ्चारमाध्यममा सरकारी विज्ञापनको एकाधिकार नरहने गरी सबैलाई दिने वा छाप्न सकिने गरी निर्णय गर्यो। यो सकारात्मक पक्ष हो। अर्को पक्ष पनि छ, विज्ञापनको पारदर्शितामाथि नै प्रश्न छ। सरकारले विज्ञापनमा गरिरहेको खर्च र त्यसको वितरण साह्रै नै अपारदर्शी छ। सरकारका विभिन्न संयन्त्र छन् नि ! त्यहाँ आफूखुसी छ। उदाहरणका लागि कुनै एउटा पालिकाले विज्ञापनमा गरिरहेको खर्च र त्यसमा सञ्चारमाध्यमको हिस्सा खोज्नुभयो भने साँच्चै नै विकराल अवस्था पाउनुहुन्छ। राज्यको जति खर्च भएको छ त्यसको करिब ८० प्रतिशत रकम सञ्चारमाध्यमले पाएकै छैनन्। अर्थात् कमिसनतन्त्र, कर्मचारीराजनीतिक नेतृत्वको मिलेभतो आदिले करोडौं रकम बीचैबाट गायब हुन्छ। यो विषयमा हामीले विज्ञापन बोर्डलाई पनि भनेका छौं। तर, यसमा कडाइ हुन सकेको छैन। यो विषय स्वयम् मिडियाले पनि खोज्नुपर्छ। आफूलाई १० प्रतिशत पैसा आएकै भरमा चुप लागेमा विकृतिलाई प्रश्रय दिन मिडिया नै हतियार बनेको भोलिका दिनमा पुष्टि हुन्छ। हामी समन्वयका लागि तयार छौं, के मिडिया तयार छन् त ? हामी त समन्वयका लागि अघि बढिसक्यौं। सम्पादक संवाद् शृंखला यसैको एउटा उदाहरण हो। यसबाहेक प्रदेश, जिल्ला र पालिकास्तरमा पनि निरन्तर संवाद गरिरहेका छौं। यो बीचमा प्रेस काउन्सिलमा भएका अरू उल्लेख्य कामहरू केके हुन् ? मिडिया उद्योगमा देखिएको संकट कम गर्न भएका नीतिगत, कानुनी पूर्वाधारका लागि काउन्सिलले निकै मेहनत गरेको छ। सरकारलाई चरणचरणमा उपर्युक्त सुझाव दिएको छ। सामाजिक सञ्जाल व्यवस्थापन र नियमनका लागि कानुनी जग राख्न सरोकारवाला निकायसँग बसी समन्वय गरेको छ। अनलाइन मात्र होइन, युट्युबलाई व्यवस्थित गर्न र त्यसमार्फत सञ्चालित सञ्चारमाध्यमलाई नियमन विवादरहित ढंगले भइरहेको छ, जुन अभ्यास दक्षिण एसियामै उल्लेख्य छ। नेपालको अनुभव नै छिमेकी देशहरूका लागिसमेत चासो र अध्ययनको विषय बनेको छ। यसलाई झन् प्रभावकारी ढंगले लैजानुपर्ने छ। सामाजिक सञ्जाल प्रयोगकर्ता, त्यसमा पनि सञ्चारमाध्यम र पत्रकारका लागि विश्वव्यापी आाचारसंहिता हुनुपर्ने भनी हामीले नेपालको तर्फबाट विश्व प्रेस काउन्सिलको केन्यामा भएको बैठकमा गरेको प्रस्तावलाई स्वीकार गरियो। त्यो कार्यान्वयनको चरणमा छ। मिडिया साक्षरता, पत्रकार आचारसंहिता जागरण ल्याउन र अनुगमन र नियमनका लागि काउन्सिल काठमाडौं मात्र होइन, प्रदेश राजधानी मात्र होइन, जिल्ला जिल्ला पुगेको छ। दुर्गम अछाम, डोटी, हुम्लादेखि जाजरकोट, ताप्लेजुङ, पाँचथर सबैतिर काउन्सिल पुगेको छ। त्यहाँका पत्रकार र अन्य सरोकारवालासँग प्रत्यक्ष संवादसहितको कार्यक्रम गरेको छ। अप्ठेरो परेका बेला प्रेस काउन्सिल छ भन्ने स्थापित भएको छ। जथाभावी गरेमा कारबाही मात्र होइन, राम्रो पत्रकारिता गर्नेलाई प्रोत्साहन गर्ने काम हुँदै आएको छ। सही, सत्य समाचार लेखेकै कारण कोही पनि पत्रकारले दुःख पाउनुपर्दैन, पत्रकार र सञ्चारमाथिको अनुगमन र कारबाही प्रेस काउन्सिलबाट मात्र हुनुपर्छ र भएको स्वाभाविक हुन्छ भन्ने आम बुझाइ बनेको छ। अर्को कुरा, प्रेस काउन्सिलबाट हुने काम सन्तुलित र विवादरहित हुन सक्नु उपलब्धि हो। अदालती चरित्रको संस्था भएकाले सोहीअनुसार कामकारवाही गर्न अहिलेको काउन्सिल टिम सक्षम छ। मेरो अनुभवमा हामीले गरेका काम विवादमा फसेको देखेको छैन। पहिलेपहिले अनेक अनेक घटनाले चर्चामा आइरहने काउन्सिल अहिले सबैको विश्वासयोग्य र भरोसाको केन्द्र बनेको छ। सरकरले पनि सुरुसुरुमा काउन्सिलको अदालती चरित्र नदेखको गरेजस्तो गरे पनि अहिले प्रस्ट छ। काउन्सिलमा अब कुनै खालको राजनीतिक हस्तक्षेप अनुचित रहेछ भन्ने तथ्य स्थापित भएको छ। अनुगमन र कारबाहीको पछिल्लो स्थिति ? यो आर्थिक वर्ष साउनयता २५८ वटा उजुरी परेका छन्। काउन्सिलका स्वअनुगमनमा ६३ वटा आचारसंहिता उल्लंघनमा कारबाही भएका छन्। यो बीचमा १६७ उजुरी फछ्र्योट भइसकेका छन्। यति धेरै काम गरिरहनुभएको रैछ तर कतिपय सञ्चार माध्यम र पत्रकारहरूबाट काउन्सिल अभिभावक बन्न सकेन भनेर पनि गुनासो गरेको सुनिन्छ, जस्तोकी साइबर क्राइमका नाममा सञ्चारकर्मीमाथि धमाधम लागिरहेका फौजदारी मुद्दा अनि तिनैविरुद्ध हुने गरी काउन्सिलको भूमिका ? कतिपय समस्या पत्रकार आचासंहिताको पूर्णपालना नगर्दा पनि आएका छन्। तर, अहिलेको पत्रकारिता डिजिटल युगमा पुगिसक्यौं। सोसल मिडियाको दुरुपयोग गरेर पत्रकारिताभन्दा गैरपत्रकारितामा लाग्ने अनि फौजदारी मुद्दा लाग्यो भनेर गुनासो पनि गर्ने ? यो त मिलेन नि ! पत्रकारिताकै नाममा युट्युब, फेसबुक, अनलाइन चलाएर कैयौंको तेजोबध गरेको पनि पाइएको छ। जसको तथ्यमाथि नै प्रश्न छ। अर्थात् प्रथम दृष्टिमै गलत देखिन्छ। त्यस्ता सामग्री त हामीले समाजलाई थप क्षति नपुगोस् भनेर कम क्षतिको सिद्धान्तमा आधारित भएर भर्खरै एउटा चर्चित केसमा हटाइ नै पनि दियौं। जो पछि सर्वोच्च अदालतले पनि हटाउन आदेश दियो। हामी भरसक पत्रकार तथा सञ्चार उद्योगको संरक्षण नै गर्छौं। हामी त नियमनकारी निकाय हौं नि, नियन्त्रणकारी त हैन। प्रहरीले साइबर क्राइममा मुद्दा अघि बढाउनभन्दा अगाडि पनि हामीलाई त्यसको भेरीफाई गराइरहेको हुन्छ। हामी त्यसको एकचरण अनुसन्धान गरेर मात्रै प्रहरीलाई अघि बढ्दा हुन्छ भनेर जवाफ पठाइदिन्छौं। अब पत्रकारिताका नाममा जानाजान गलत धन्धा गर्छ भने त्यसको जिम्मा त काउन्सिलले लिन सक्दैन। पूर्ण स्वतन्त्रताको सीमा अदालतलाई पनि थाहा छ, काउन्सिल एवं मिडिया स्वयम्लाई पनि आत्मबोध पक्कै छ। तर, सानो गल्तीलाई पनि निकै ठूलो बनाएर कारबाही गरियो भनेर गुनासो आए अर्थात् समाचार नै हटाउन लाएर साना र ठूला मिडियाबीच काउन्सिलले पक्षपात गर्यो भन्ने आक्षेप छ नि ? व्यावसायिक पत्रकारिता गर्ने २ जनाको संस्था होस् वा २ सय जनाको हामी नियमनकारी निकायका लागि सबै उस्तै र समान हुन्। एउटाका लागि एउटा नियम अर्कालाई अर्को त लेखेको छैन। यसर्थ पत्रकारिता आचारसंहिताको पूर्णपालना हुने हो भने यस्तो गुनासो नै आउँदैन। मैले अघि पनि भने कपोकल्पित, फेक र खास कुनै संस्था र व्यक्तिमाथिको आँच आउने कुरा प्रथम दृष्टिमै खराब देखिँदा हामीले यसपटकबाट नयाँ अभ्यास सुरु गर्यौं। यसैलाई पक्षपात भन्छन् भने भविष्यले पुष्टि गर्दै जाला। समाचार सामग्री नै हटाउने तहमा पुगेर काउन्सिलले प्रेस स्वतन्त्रता खतरामा पुर्याइयो पनि भनियो। अनि हामीकहाँ यस्तै खाले प्रकरण आउँदा प्रेस स्वतन्त्रताको कुरा चर्कै रूपमा आउँछ, खतराचाहिँ कोबाट छ ? जड कुरो यही हो। नेपालको पत्रकारिता कोबाट खतरामा छ। यो खोट्याउनु अहिलेको प्रमुख चुनौती पनि हो। तर, मलाई लाग्दैन कि संविधानको प्रस्तावनामै उल्लेखित पूर्ण प्रेस स्वतन्त्रता खतरा छ। यो खतरामा पुर्याउने काम राजनीतिक तरलता हुँदा राज्यबाट भएको होला। जस्तो कि द्वन्द्वकाल वा पञ्चायतकाल। तर, अब त परिस्थिति फेरिएको छ। यति उदार राज्यव्यवस्थामा त्यो असम्भव जस्तै छ। मिडियामा हुने अभ्यासका हिसावले हामीलाई प्रेस स्वतन्त्रता र सम्पादकीय स्वतन्त्रतालाई पनि विभाजन गरेर हेर्नुपर्छ। अहिले आर्थिक परिबन्धलगायतका कारणले साहुजीहरूले गर्नै नहुने काम गरेर सम्पादकीय स्वतन्त्रतामा हस्तक्षेप गरेको पनि हुन सक्छ। त्यो एउटा खतरा नै हो। दोस्रो पत्रकार स्वयम् नगर्नु पर्ने काम गरेर समाचार नै लुकाइदिने आदि भएमा। तेस्रो सम्पादक बाध्य भएर साहुजीसँगै मिलिदिने। यस्ता प्रकरणले प्रेस स्वतन्त्रता खतरामा पर्न सक्छ। अर्को विज्ञापनका लागि बाध्य पार्ने प्रवृत्तिले पनि प्रेस स्वतन्त्रतामा खतरा पारेको सुनिन्छ। अर्थात् कुनै पनि तवरबाट प्रेसमाथिको हस्तक्षेप नहुने अवस्थामा पुर्याउन जरुरी छ। नाम लिन्न तर केही अगाडि हामीले त्यस्तो थाहा पाएपछि प्रकाशित हुनबाट रोक्यौं नि ! तर, यसमा सम्पादक काबिल छ भने सम्पूर्ण रूपमा सञ्चालकलाई नै घुमाइदिने वा अलमलाई दिएर आफ्नो स्वतन्त्रता जोगाउन पनि सक्छ। तपाईं आफैं लामो समय व्यावसायिक पत्रकारिता गरेको पृष्ठभूमिकाबीच काउन्सिलको नेतृत्वमा पुग्नुभयो, ४ वर्षको कार्यकालमध्ये साढे २ वर्ष त गुजारी नै सक्नुभयो, यो बीचमा गरेको उल्लेख्य केही कामहरू सम्झनुपर्यो भने केके सम्झिनुहुन्छ ? मैले अथाह गरेँ त भन्दिनँ तर मेरो नेतृत्वको हाम्रो काउन्सिलले केही राम्रो सुरुवात गरेको छ। सामाजिक सञ्जाल र अनलाइन मिडियाहरूलाई डिजिटल्ली निगरानी र नियमन गर्ने दक्षिण एसियामै हामी पहिलो हौं। नेपाल अरूका लागि सिकाइको थलो बनेको छ। हामीकहाँ भारतसहित दक्षिण एसियाका कतिपय मुलुकका काउन्सिल प्रतिनिधि, प्राध्यापक र सरोकार पक्ष आउनुनै भएको छ। हामीले उहाँहरूलाई यसरी काम गरिरहेका छौं भनेर देखाएका पनि छौं। हामी अनलाइन र अरू डिजिटल सञ्चार माध्यमलाई कारबाही मात्रै गर्दैनौं उनीहरूलाई बोलाएर अभिमुखीकरण कक्षा दिनेदेखि आचारसंहिता पढाउनेसम्मको काम गरेका छौं। अर्थात् अनलाइन दर्ता भएको भरमा मात्रै प्रमाणपत्र दिँदैनौं। सुरुमा यसको विरोध नै भए पनि पछि यसले राम्रो काम भएको भनेर हामीलाई हौसला दिएको पाएका छौं। अर्थात् नियमन गर्ने निकायले नै अभिमुखीकरणसहितका काम गरेर यस्तो नवीन सुरुवात गर्ने हामी मात्रै हौं, अन्यत्र यो छैन। युट्युबलाई पनि हामीले अन्य सञ्चार माध्यम सरह नियमन गर्दै आएका छौं। यसलाई हामी आफैं मात्रै कारबाही गर्दैनौं तर प्रहरीको साइबर ब्युरोले यो पत्रकारिताको मान्यताभित्रै रहेर सञ्चालित थियो थिएन भनेर सोधपुछ गर्दा सहजीकरणको काम पनि गरिदिन्छौं। डिजिटल प्लेटफर्म भएकाले अहिले पत्रकारलाई फौजदारी मुद्दा र साइबर अपराधको अभियोग यसैमा बढी देखिएको छ। तर युट्युब मात्रैलाई पनि हामी निगरानीमा चाहिँ राख्छौं। यो पनि हामीले गरेको नवीन अभ्यास हो। अर्को खोज अनुसन्धानमा पनि हामीले केही गर्न खोजेका छौं। सुरुवात भएको छ। जस्तो कि पत्रकारिताको इतिहास, विधा, संकटका मामिलामा हामीले खोज अनुसन्धानको काम गरिरहेका छौं। कतिपय प्रकाशन नै भइसकेको छ। अंग्रेजी माध्यममा हामीकहाँ दस्तावेज नै थिएन रैछ, नेपाली पत्रकारिताको वर्षभरिको अवस्था आदिबारे हामीले अंग्रेजीमा दस्ताबेजीकरण गर्न थालिसस्यौं। यो पनि एउटा स्मरणीय कामको थालनी भएको जस्तो लाग्छ। अनलाइन पोर्टलको विकृति रोक्न हामीले मिल्दोजुल्दो नामहरू रोकिदियौं, सुरुवातमा यसको विरोध भए पनि अहिले यो ठीकै भएको रहेछ भनेर हामीलाई साथ दिनेहरूको संख्या उल्लेख्य छ। अर्को काउन्सिलले सानोतिनो र ठाडो उजुरी परेकै भरमा सञ्चार माध्यमलाई पत्र काटो भनेर पनि गुनासो सुनिन्थ्यो। उजुरी आउन सक्छ तर त्यसको सत्यता के हो भनेर हामीले सम्पुष्टि गरेर मात्र सम्बन्धित मिडिया हाउसलाई पत्र लेख्ने अन्यथा त्यसको सत्यता परीक्षण नहुइन्जेल त्यसलाई तामेलीमै राखिदिने कामको पनि थालनी गरेका छौं। यसबाहेक हामीले सरकारलाई मिडिया चुनौती सामना गर्न कतिपय कानुनको दफा संशोधनका लागि पनि पत्र लेखेका छौं। आशा छ त्यसमा सकारात्मक परिणाम आउँछ। यसका अलावा काउन्सिलले गर्दै आएका विगतका कामको निरन्तरता त छँदै छ। प्रस्तुति : भुपाल लुइँटेल"
मिथ्या सूचना रोक्ने नीति खोइ ?,"काठमाडौं : चीनकी विषकन्या। और केपी शर्मा ओलीका खेल खल्लास। शीर्षकमा तत्कालीन प्रधानमन्त्री केपी शर्माओलीविरुद्ध भारतीय सञ्चारमाध्यमबाट मिथ्या समाचार प्रसारण भयो। त्यस लगत्तै अर्को सञ्चारमाध्यमबाट वर्ल्ड डेस्कको हवाला दिँदै नेपाली सियासत में फिर घुसा चीन ! खूबसूरत चीनी राजदूत से मुलाकात के बाद अहम बैठक में शामिल हुए ओली ! शीर्षकमा भारतीय सञ्चारमाध्यममा मिथ्याभ्रामक समाचार प्रसारण भयो। सन् २००० डिसेम्बरमा भारतीय अभिनेता ऋतिक रोशन जोडिएको प्रकरणले आन्दोलनको स्वरूप लियो। चितवनबाट प्रकाशन हुने एक पत्रिकामा नेपाल र नेपालीहरू आफूलाई मन नपर्ने रोशनले एक अन्तर्वार्ताको क्रममा बताएको दाबी गर्दै समाचार प्रकाशन भयो। उक्त समाचार काठमाडौं र केही भारतीय सञ्चारमाध्यमले पुनः प्रकाशन गरे। मिथ्या समाचारले बढावा पाउँदा आन्दोलन चर्कियो। ५ जना नेपालीको ज्यान गयो। सयौं घाइते भए। आफूले त्यस्तो नभनेको प्रष्टीकरण ऋतिकले दिए। नेपाल र नेपालीहरूलाई भारत र भारतीयहरू जत्तिकै माया गर्ने धारणासहितको प्रष्टीकरण नेपाल टेलिभिजनबाट सार्वजनिक भएपछि घटना साम्य भयो। मिथ्या समाचारका यी केही दृष्टान्त हुन। तथ्ययुक्त एवं ठोस सबुत प्रमाणबिना मिथ्या एवं भ्रमात्मक समाचार प्रवाह गर्ने प्रवृत्ति बढ्दो छ। मिथ्या समाचारले व्यक्तिसँगै मुलुककै छविमा क्षय हुने गरेको छ। तर, त्यसलाई रोक्नेनिरुत्साहित मिथ्या सूचनाको तीब्र रूपमा फैलिने गरेको छ। जसका कारण विश्वव्यापी टाउको दुखाई बन्दै गएको मिडिया अनुसन्धानकर्ताहरू बताउँछन्। क्रसबोर्डर डिसइन्फर्मेसन अनुसन्धानकर्ता किरण चापागाईंका अनुसार, डिसइन्फर्मेसनको बढ्दो प्रकोपमा जो कोही पर्न सक्छन्। मुलुकभित्रैका डिसइन्फर्मेसनका घटनाहरू टिप अफ द आइसवर्ग का रूपमा देखा परिसकेका छन्। मिथ्या समाचारको चपेटामा विशिष्ट व्यक्तिहरू र संस्था परिसकेका छन्, अनुसन्धाता चापागाईं भन्छन्, प्रमाणसहित प्रकाशनप्रसारण गर्दा अपेक्षाअनुरूप भाइरल हुँदैन। तर, कडा गालीगलौच वा अफवाह फैलाउने खालका डिसइन्फर्मेसन सामान्य समाचारभन्दा ७० प्रतिशत बढी द्रुतरूपमा फैलने (भाइरलिटी) अनुसन्धानले नै देखाएको छ। डिसइन्फर्मेसनको निरन्तर प्रवाहले व्यक्ति, संस्था मात्र होइन मुलुकलाई ध्वस्त पार्न पर्याप्त हुने जोखिम रहेको उनको टिप्पणी छ। भन्छन्, डिसइन्फर्मेसनकै कारण शान्ति सुरक्षामा खलल पुग्छ। नेपाल, बंगलादेश लगायतमा कतिपय मुलुकमा हिंसा फैलिएका उदाहरणहरू छन्। सञ्चारमाध्यम र सामाजिक सञ्जालको प्रयोगबाट डिसइन्फर्मेसन प्रवाह भइरहेको उपभोक्ताहरू बताउँछन्। स्थापित भइसकेका दैनिक अखबारअनलाइन वा सार्वजनिक छवि भएका सेलेब्रेटीको तस्बिर दुरुपयोग गर्दै नामसँग मिल्दोजुल्दो अकाउन्ट खोलेर पनि डिसइन्फर्मेसन प्रवाह गर्ने ट्रेण्ड विकसित भइरहेको छ। क्रस बोर्डर, सेयर कारोबार लगायतका विषयमा डिसइन्फर्मेसन हुने गरेको चापागाईं बताउँछन्। डिसइन्फर्मेसन आगोको झिल्काभन्दा खतरनाक भएको पूर्वन्यायाधीश बलराम केसीको टिप्पणी छ। डिसइन्फर्मेसनले व्यक्तिप्रति अविश्वास पैदा हुन्छ। अन्तर्राष्ट्रिय ख्यातिप्राप्त मिडियाले डिसइन्फर्मेसन प्रवाह गरेमा मित्रराष्ट्रसँगको सुमधुर सम्बन्ध खल्बलिन पुग्छ। मिथ्या समाचार : नियत र योजनावश छापा, विद्युतीय र अनलाइन पत्रकारितासँगै ब्लगिङ र सामाजिक सञ्जालको व्यापक विकाससँगै डिसइन्फर्मेसनले प्रकोपको रूप लिन थालेको छ। इन्टरनेटमा पहुँच बढेसँगै विषयगत ज्ञान र मिडिया साक्षरताको कमीले पाठकदर्शकश्रोता नै रनभुल्ल छन्। इन्फरमेसन टेक्नोलोजीमा इन्टरनेट र स्मार्टफोनले ल्याएको क्रान्तिसँगै इन्फर्मेसन डिसअर्डर ब्यापक भएको बताउँछिन्, मिडिया अध्येता रुचि श्रेष्ठ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ भन्छिन्, आम सञ्चारमा इन्टर्नेटको प्रयोग ब्यापक हुनु पहिले पनि मिडिया प्रोपोगान्डा को नाममा डिसइन्फर्मेसन र मालइन्फर्मेसनको अभ्यास नभएको होइन। संसारभरि नै मिडिया प्रोपोगान्डा को प्रयोग हुँदै आएको छ। मिसइन्फर्मेसन गल्तीले हुन्छ। डिसइन्फर्मेसन र मालइन्फर्मेसनको प्रयोग नियतवस र योजनाबद्ध तरिकाले गरिने श्रेष्ठ बताउँछिन्। पूर्वपरराष्ट्रमन्त्री रमेशनाथ पाण्डेका अनुसार, विश्वमा शक्तिशाली र प्रभावशाली भएर गलत सूचना प्रवाहको अभियान फैलिरहेको छ। राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र हैन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान भइसकेको छ, पाण्डे थप्छन्, विकसित सञ्चार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा पनि देखिएको छ। डिसइन्फर्मेसन र माल इन्फर्मेसनको गरेर विरोधिको तेजोबध गर्ने कार्य विशेष गरी चुनावको समयमा हुने मिडिया अनुसन्धाताहरू बताउँछन्। राज्य व्यवस्था कमजोर भएको र सरकारहरूको स्थायित्वको सुनिश्चित नहुँदा डिसइन्फर्मेसनको प्रकोप बढ्ने जोखिम हुन्छ। वरिष्ठ पत्रकार किशोर नेपाल भन्छन्, यस्तो चञ्चल अवस्थामा राजनीतिक दलहरू आफ्नो पक्षमा मिडियाको प्रयोग गर्दछन। कुन आरोप हो ? कुन विचार हो ? कुन गालीगलोज हो ? कुन समाचार हो ? जो कोहीलाई छुट्याउन मुस्किल पर्छ। डिसइन्फर्मेसनको प्रवाहले डिप्रेसन डिसइन्फर्मेसन र माल इन्फर्मेशनको बढ्दो प्रवाहले व्यक्तिसमाजसँगै मुलुकलाई नै अपुरणीय क्षति पुग्ने विज्ञहरू बताउँछन्। व्यक्तिप्रति अविश्वास वा अनास्था बढ्छ। पीडित व्यक्तिमा मानसिक बिचलनसमेत देखिन सक्छ। त्यस्तै मुलुकको हकमा सम्मान वा गरिमामा आँच पुगेर मुलुकको बाह्य कूटनीतिक सम्बन्धलाई नै असर पुग्छ। मिथ्या समाचार प्रकाशनप्रसारणको चपेटामा परेका व्यक्तिहरू ट्रोल भइदिन्छन्। यस्तो अवस्थामा पीडितव्यक्तिलाई सहकर्मी, साथीदेखि चिनेजानेका व्यक्तिले पीडाको घाउमा नुनचुक छर्के झैं व्यंग्य गर्छन्। फोन गर्ने, म्यासेञ्जरबाट अनावश्यक सन्देश पठाउने, जिस्काउने तवरमा प्रश्न गर्दा पीडितलाई थप पीडा पुग्ने मनोचिकित्सक डा बबिता शर्मा बताउँछिन्। डा शर्माका अनुसार, ट्रोल भइरहेको अवस्थालाई पीडित व्यक्तिले कसरी ग्रहण गर्छ त्यसमा निर्भर हुन्छ। ट्रोल भइरहेको व्यक्तिले घटना वा विषयवस्तुलाई कसरी ग्रहण गर्छ ? त्यसमा भर पर्छ। सामान्यतः मिक्स्ड इमोसन्स देखा पर्छ, डा शर्मा भन्छिन, कसैले हलुका ढंगले ग्रहण गर्छ र हाँसो मजाकमा उडाइदिन सक्छ। मिथ्या सूचनासमाचारले गम्भीर असर गरेमा पीडित तनावग्रस्त हुन्छ। दैनिक कार्यहरू गर्न समेत नसक्ने हुन्छ। विज्ञसँग मनोपरामर्श लिनु उचित हुन्छ। त्रिभुवन विश्व विद्यालय, शिक्षण अस्पताल महाराजगञ्जका विभागीय प्रमुख प्राडा सरोजप्रसाद ओझाका अनुसार, ट्रोल पीडित व्यक्तिलाई खानेसुत्ने लगायतका दैनिक कार्यहरू गर्न समेत असमर्थ पर्छ। भ्रामक सन्देश प्रवाहपछि द्रुत गतिमा नकारात्मक असर फैलिन्छ। त्यसले पीडित व्यक्तिलाई निद्रा नलाग्ने, एकाग्रतामा कमी आउने, झर्को लाग्ने, कामप्रतिको लगाव घट्ने हुन्छ। व्यक्ति डिप्रेसन, एङ्जाइटीमा पुगेको देख्छु, प्राडा ओझा भन्छन्, डिसइन्सफर्मेसन प्रवाह भयो र ट्रोल हुँदा तुरुन्तै प्रतिक्रियात्मक हुनै पर्ने जरुरी छैन। सहज रूपमा लिने बानीको विकास गर्न सक्नु पर्यो। आफ्नो हेरचाह आफैं गर्ने अभ्यास गर्नुपर्छ। डिसइन्फर्मेसन पछि सामाजिक सञ्जाल फैलिने ट्रोलबाट जोगिन उपाय निकाल्नु पर्ने सुझाव डा ओझाको छ। डिसइन्फर्मेसनको मुहानमा के गर्ने ? अनुसन्धाता चापागाईंका अनुसार,सम्बन्धित व्यक्तिसंस्थानियमनकारी निकाय सबल र प्रभावकारी नहुँदासम्म डिसइन्फर्मेसनले पार्ने क्षति पटकपटक बेहोर्नुपर्ने हुन्छ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ गैरकानुनी कार्यलाई कानुनीरूप दिए जसरी हामी कहाँ लोकतन्त्र र प्रेस स्वतन्त्रताको नाममा सामाजिक सञ्जालमार्फत डिसइनफर्मेसन र मालइन्फर्मेसनको प्रयोग भइरहेको दाबी गर्छिन्। विश्वमा शशक्त र सफल रूपले लोकतन्त्रको अभ्यास गरिरहेका मुलुकहरूमा पनि डिसइन्फर्मेसनको समस्या नभएको होइन। त्यहाँ पनि बिपत्ति, महामारी र चुनावको समयमा बिभिन्न कन्स्पिरेसी थ्योरीहरू नआउने होइन, श्रेष्ठ थप्छिन्, तर फेरि लोकतान्त्रिक ब्यवस्था र प्रेस स्वतन्त्रताको अभ्यासले मात्रै ती थ्योरीहरूको चिरफार सम्भव हुन्छ। श्रेष्ठका अनुसार, सामाजिक सञ्जालमा सलबलाउने गरेका कन्स्पिरेसी थ्योरी हरूलाई व्यावसायिक र मर्यादित पत्रकारिताबाट चीरफार नगर्दा राज्य व्यवस्था अराजक भएर जान्छ। राज्य व्यवस्था नै अराजक भइसकेपछि देशीविदेशी षड्यन्त्रको निरुपण सम्भव हुँदैन। अनुसन्धाता चापागाईंका अनुसार, कुनै मुलुकले आफ्नो स्वार्थ पूरा गर्नका लागि पनि डिसइन्फर्मेसन फैलाउने सम्भावना हुन्छ। कुनै वेबसाइटले भ्रामक खबर मिथ्या र भ्रामक खबरलाई स्थापित मिडिया (अखबारटेलिभिजन) बाट प्रकाशन प्रसारण गर्ने ट्रेन्ड देखिएको छ, अनुसन्धाता चापागाई भन्छन्, स्थापित मिडियाले फलानो वेबसाइटका अनुसार भनेर उदृत गर्ने र मिथ्था एवं भ्रामक खबरलाई आधिकारिकता दिने प्रवृत्ति कतिपय मुलुकमा देखिएको छ। मिथ्या सूचनासमाचार प्रकाशन, प्रसारणपछि व्यक्ति ट्रोल हुन पुग्छ। ट्रोल पचाउन नसक्ने व्यक्ति तनावग्रस्त हुन सक्छ। तनाव हुँदा विज्ञसँग मनोपरामर्श लिनु उचित हुन्छ।बबिता शर्मा, मनोचिकित्सक व्यक्ति र राष्ट्रलाई डिसइन्फर्मेसनको नकारात्मक प्रभावबाट जोगाउनुपर्ने खाँचो छ।प्राडा सरोजप्रसाद ओझा, प्रमुख, मानसिक विभाग, त्रिवि शिक्षण अस्पताल पूर्वपरराष्ट्रमन्त्री पाण्डेका अनुसार, खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भिरतासँग लिन ढिलो भइसकेको छ। झुटो सूचना अभियानलाई हलुका रूपमा लिनु हँुदैन, पूर्वपरराष्ट्रमन्त्री पाण्डे भन्छन्, मुख्य कुरा आन्तरिक राजनीतिक स्थायीत्व हुनुपर्छ। राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरुपमा सम्बोधन गर्दै गलत सुचना प्रवाहको विदेशी मुहान बन्द गर्नुपर्छ। प्रविधिको दुरुपयोग हुन नपाउने अवस्था निर्माण गर्नुपर्छ। डिसइन्फर्मेसनको प्रवाहसँग जुध्न सक्ने प्राविधिक क्षमताको विकास र विस्तार हुन नसकेकोमा अनुसन्धाता चापागाई चिन्ता व्यक्त गर्छन्। डिसइन्फर्मेसनले डर, त्रास फैलाउँछ। भयको वातावरणमा कुनै पनि व्यक्तिले अभिव्यक्ति दिन सक्दैन। डिसइन्फर्मेसनले अन्ततः अभिव्यक्ति स्वतन्त्रतालाई कुण्ठित गछ। सुसूचित हुन पाउने नागरिकको अधिकारलाई कुण्ठित गर्छ, अनुसन्धाता चापागार्इंको सुझाव छ, भ्रामक एवं मिथ्या समाचारको प्रवाहलाई रोक्न वा नियन्त्रण गर्न नीतिगत र कानुनी फ्रेमवर्क बनाउन जरुरी भइसकेको छ। त्यो विष्मरणीय घटना : भारतीय नायक ऋतिक रोशनको अभिव्यक्ति नाममा सन् २००० डिसेम्बरमा फैलिएको मिथ्या समाचारका कारण भड्किएको उग्र समूह काठमाडौं कान्तिपथस्थित सिद्धिभवनमा कतारएयर र सहारा एयरवेजको कार्यालयमा आगो लगाउँदै, तोडफोड गर्दै। फाइल तस्बिर : हिमाल मिथ्या सूचना फैलाउन सामाजिक सञ्जालको भूमिका कस्तो छ ? किरण चापागाईं, क्रस बोर्डर डिसइन्फर्मेसन अनुसन्धाता इन्टरनेट प्रविधिको विस्तार पहुँच बढेसँगै सूचना र समाचारको उपयोग गर्ने प्रवृत्तिमा पनि परिवर्तन आएको छ। सूचना र समाचारको उत्पादन, वितरणको तौरतरिका नै फेरिएको छ। सूचना र समाचारका लागि बढीभन्दा बढी सामाजिक सञ्जालमा भर पर्ने प्रवृत्ति बढेको छ। डिसइन्फर्मेसन फैलने एउटा प्रमुख माध्यम सामाजिक सञ्जाल नै हो। निहित स्वार्थ राख्ने व्यक्ति, समूहले सामाजिक सञ्जालमा मिथ्या सूचना, समाचार प्रवाह गर्ने प्रवृत्ति देखिएको छ। यो प्रवृत्तिले सामाजिक सञ्जालबाट भएका सकारात्मक पक्षलाई ओझेंलमा पार्न थालेको छ। जिम्मेवारी कसले लिने ? सामाजिक सञ्जालबाट फैलने डिसइन्फर्मेसनको सन्दर्भमा व्यक्ति (नागरिक) स्वयं नै सचेत हुनुपर्छ। सामाजिक सञ्जाल, सरकारको पनि जिम्मेवारी अत्यन्तै बढी हुन्छ। सरोकारवाला सबैको सहकार्य आवश्यक पर्छ। मुलुकभित्र मात्र नभई बाहिर मुलुकहरूबीचको सहकार्य आवश्यक पर्छ। डिसइन्फर्मेसनको प्रवाहलाई कसरी न्यूनीकरणनियमन गर्न सकिन्छ ? डिसइन्फर्मेसनको प्रवाह न्यूनीकरण र नियमनका प्रयास र अभ्यास भइरहेको देखिन्छ। नियमनको अन्तर्राष्ट्रिय अभ्यास र अन्य मुलुकको अनुभवबाट डिसइन्फर्मेसनको प्रभावलाई न्यूनीकरण गर्न सकिन्छ। दुई किसिमबाट नियमनको प्रयास गर्न सकिन्छ। एउटा, संस्थागत प्रयास र अर्को समग्र समाजको प्रयास जरुरी हुन्छ। संस्थागत प्रयासबाट सुरु गर्दा डिसइन्फर्मेसनको परिभाषा र अपवाद प्रष्ट हुनुपर्छ। सामाजिक सञ्जालका कम्पनी, सरकारसहित अन्य सरोकारवाला, नागरिक समाज, शैक्षिक संस्था, फ्याक्ट चेक गर्ने संस्था लगायतबीचको सहकार्य आवश्यक छ। मिडिया साक्षरता वृद्धि गर्नु पनि उत्तिकै आवश्यक छ। लोकतान्त्रिक मूल्य मान्यतालाई अंगिकार गर्दै डिसइन्फर्मेसनको नियमनमा जर्मनीले एउटा मोडल अपनाएको छ। जर्मनीकै मोडलअनुसार लोकतान्त्रिक नभएका रसिया र भेनेजुएलाले पनि अवलम्बन गरेका छन्। नियमनले पूर्णप्रेस स्वतन्त्रतामा हस्तक्षेप हुने वा असर गर्ने हुन्छ कि ? डिसइन्फर्मेसन र अभिव्यक्तिको स्वतन्त्रता फरक विषयवस्तु हुन्। अभिव्यक्ति स्वतन्त्रता लोकतान्त्रिक समाजको अक्सिजन हो भने डिसइन्फर्मेसन लोकतान्त्रिक समाजका लागि प्रदूषण (कार्र्बनडाइ अक्साइड ) हो। अभिव्यक्ति स्वतन्त्रताभित्र डिसइन्फर्मेसन पर्न सक्दैन। डिसइन्फर्मेसनले आमजनताको अभिव्यक्ति स्वतन्त्रतालाई कुण्ठित गर्छ। उदाहरणका लागि डिसइन्फर्मेसनले समाजमा डर त्रासको वातावरण सिर्जना गर्न सक्छ। डरत्रासमा कसैले पनि आफूलाई लागेको कुरा बोल्न नसक्ने हुन्छ। तथ्यहिन, भ्रामक कुुराहरूको प्रवाहले सही सूचनाबाट सुसूचित हुने आमजनताको अधिकारलाई पनि असर गर्छ। त्यसकारण डिसइन्फर्मेसनले पूर्णपे्रस स्वतन्त्रतालाई असर गर्दैन। नियमले प्रेस स्वतन्त्रता खुम्च्याउँदैन। नियमनको अभ्यास गर्दा अभिव्यक्तिको स्वतन्त्रता र त्यससँग जोडिएको पूर्णप्रेस स्वतन्त्रतामा असर नपर्ने गरी गर्नुपर्छ। यद्यपि, डिसइन्फर्मेसन र अभिव्यक्तिको स्वतन्त्रताबीचमा सन्तुलन ल्याउने कार्य चुनौतीपूर्ण काम हो। अभिव्यक्ति स्वतन्त्रतालाई केन्द्रमा राखेर नियमन गर्नुपर्छ। भ्रम फैलाउने अभियानको खतरा रमेशनाथ पाण्डे, पूर्वपरराष्ट्रमन्त्री महाशक्ति भए पनि क्षेत्रीय शक्ति भए पनि बलियाको चाहना अझै बढी शक्तिशाली बन्ने, विश्वमा अथवा क्षेत्रमा सबैभन्दा बलियो, सबैभन्दा प्रभावशाली बन्ने नै हुन्छ। यसक्रममा उसको सामरिक योजनाका दुई पक्ष हुन्छन् १) तत्काल उभिएको र निकट भविष्यमा उभिने हैसियत बनाउन थालेको देशलाई रोक्ने, २) यी दुवैथरी प्रतिस्पर्धीहरूमाथि घात गर्न सक्ने सानो छिमेकीमा प्रभुत्व जमाउने। यी दुवै सामरिक योजना धारिला हुन्छन्। चीन दोस्रो ठूलो आर्थिक महाशक्ति भइसकेको र भारत २०३० मा तेस्रो ठूलो आर्थिक महाशक्ति बन्न लागेको छ। अमेरिकाका लागि चीन अहिले नै प्रतिस्पर्धी भइसकेको छ। भारत ६ वर्षपछि प्रतिस्पर्धी बन्ने प्रक्षेपण भइसकेको छ। युरोपले पहिलोपटक दोस्रो र तेस्रो आर्थिक महाशक्तिको हैसियतमा एसियाको प्रभुत्व भोग्नुपर्ने छ। यी दुवै अवस्थाले नेपालको भूराजनीतिक स्थापनाको सामरिक महत्व ह्वात्तै बढाएको छ। अर्कोतिर चीनलाई उछिन्ने भारतको चाहना र भारतको विकास गति मन्द पार्ने चिनियाँ मनसुवाले दुवैको छिमेकी तथा सडकबाट जोडिएको एउटै देश नेपालको सामरिक संवेदनशीलता पनि ह्वात्तै बढेको छ। यी सबै पक्षहरूको निचोडमा चारबोटै शक्तिहरूका लागि नेपाललाई आफ्नो पक्षमा पार्नु, आफ्नो सामरिक हितमा उपयोगी र तेस्रो शक्तिविरुद्धको सामरिक योजनामा सहयोगी बनाउनु अनिवार्य हुन्छ। यसका लागि नेपालमा आफ्नो पत्यारको, आफ्नो हैकमलाई स्वीकार गर्ने सरकार होस् भन्ने चारवटै शक्तिहरूको चाहना, योजना र प्रयास हुन्छ। भूराजनीतिक स्थापनको कारण महत्वपूर्ण भएको नेपाल आन्तरिक राजनीतिक अस्थिरता र राज्यका सम्पूर्ण संयन्त्रहरूको राजनीतीकरणले कमजोर भएको अवस्थाले ठूला शक्तिहरूका लागि थप चासो र बढ्दो चिन्ताको कारण बनेको छ। आफ्नो हित सुरक्षित राख्न सक्ने, प्रतिस्पर्धी पक्षबाट हुनसक्ने घात रोक्न सक्ने टिकाउ सरकार, दोहोरो खेल नखेल्ने चरित्रको पत्यारिलो सरकार ठूला शक्तिहरूको मूल चाहना हो। यो चाहना पूरा गर्न पर्दा पछाडिका अन्य खेलहरू सँगै गलत सूचना प्रवाहको अभियानको सचालन हुन्छ। वर्तमान विश्वमा कति शक्तिशाली र अति प्रभावशाली भएर गलत सूचना प्रवाहको अभियान फैलिरहेको छ भने सुरक्षाको अवधारणा र चरित्रमा नै परिवर्तन गरिसकेको छ। यसअन्तर्गत राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र होइन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान टड्कारो भइसकेको छ। विकसित समाचार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा देखाएको श्रेष्ठताले तथ्यमा आधारित समझदारीलाई निस्तेज र राष्ट्रिय सुरक्षाका मुख्य कबचहरूलाई तर्साएको छ। राष्ट्रिय सिमानाको बन्देज, राष्ट्रिय मर्यादा र कानुनको बन्देजलाई निरिह सावित गर्दै, टाढा नगिच र देशभित्रैबाट सञ्चालन गरिने गलत सूचना प्रवाहको अभियानले गम्भीर क्षति पुर्याउनु अगि रोक्न साधन, स्रोत र हैसियत सम्पन्न देशहरू पनि अशक्त सावित भइसकेको अवस्था छ। खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भीरतासँग लिन ढिलो भइसक्यो। मुख्य कुरा के हो भने नेपालले आन्तरिक राजनीतिक स्थायित्व र काम गर्ने सरकारलाई प्राथमिकता दिनुपर्छ। नेपालको राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरूपमा सम्बोधन गर्दै गलत सूचना प्रवाहको विदेशी मुहान बन्द गर्नुपर्छ। यसैगरी स्वदेशी संस्थागत सूचना माध्यमहरूको संरक्षण तथा विकसित प्रविधिको दुरुपयोग हुन नपाउने अवस्था निर्माण गर्नुपर्छ। देशभित्र हुर्किने वा हुर्काइने गलत प्रवृत्ति रोक्न आन्तरिक प्रयास नै पर्याप्त हुन्छ। तर, देशबाहिरबाट हुने झुटो सूचनाको आक्रमण रोक्न नेपालले वैदेशिक सम्बन्ध सचालन, नीति तर्जुमा र कूटनीतिक सिपलाई उच्चतम प्राथमिकता दिनुपर्छ। रहर पुर्याउन लालयित राजनीतिक र कूटनीतिक नेतृत्व अब नेपालले खप्न सक्दैन। झुटो सूचना अभियानलाई हलुका रूपमा लिनुहुँदैन।"
नाकामा खटिने स्वास्थ्यकर्मीले पाएनन् ९ महिनादेखि तलब,"महेन्द्रनगर : सुदूरपश्चिम प्रदेशका भारतसँग जोडिएका चारवटा सीमानाकाका हेल्थडेस्कमा खटिने स्वास्थ्यकर्मीले ९ महिनादेखि तलब पाएका छैनन्। कञ्चनपूरको गड्डाचौकी, कैलालीको गौरीफन्टा, बैतडीको झूलाघाट र दार्चुलाको गरी ४ वटा हेल्थडेस्कका २७ जना स्वास्थ्यकर्मीले साउनयताको तलब नपाएका हुन्। नाकामा जोखिम मोलेर सेवा प्रवाह गरिरहेका स्वास्थ्यकर्मीले लामो समयदेखि पारिश्रमिक नपाउँदा आइतबारदेखि हातमा कालोपट्टि बाँधेर काम गरिरहेका छन्। गड्डाचौकीस्थित हेल्थडेस्कमा कार्यरत ल्याव टेक्निसियन लक्ष्मी रिमाल धामीले साउनयता तलब नपाउँदा घरखर्च चलाउनै मुस्किल परिरहेको दुखेसो गरिन्। नौ महिना भयो तलब आएको छैन। अब त खर्च चलाउन गाह्रो भइसक्यो, धामीले भनिन्, बजेट पास भएको छैन काम गर्दै गर्नुस् भनेको पनि ९ महिना भइसक्यो। गड्डाचौकी हेल्थडेस्कमा ११ जना स्वास्थ्यकर्मी कार्यरत छन्। लामो समयदेखि तलब नपाएपछि कार्यालय आउनजानसमेत समस्या हुने गरेको स्वास्थ्यकर्मीले दुखेसो पोखेका छन्। हामीले पटकपटक माथिल्लो निकायमा जाहेर गर्दा पनि हाम्रो समस्या समाधान हुन नसकेपछि बाध्य भएर हातमा कालोपट्टि बाँधेर काम गरिरहेका छौं, धामीले भनिन्, अब पनि हाम्रो पारिश्रमिक आएन भने आउँदो एक गतेदेखि सेवा नै बन्द गर्छौं। हेल्थडेस्कका हेल्थ असिस्टेन्ट विशाल भट्टले पारिश्रमिक मात्रै नभई करार पनि थप नभएको बताए। हेल्थडेस्कका इन्चार्ज प्रेमसिंह भण्डारीले बजेट अभाव देखाएर स्वास्थ्यकर्मीको तलब नआएको बताए। स्वास्थ्यकर्मीले साउनयता तलब नपाएको प्रदेश स्वास्थ्य निर्देशनालयका कोभिड फोकल पर्सन हेमराज जोशीले बताए। संघीय सरकारबाट बजेट निकासा नहुँदा साउनयता तलब खुवाउन सकिएको छैन, उनले भने, बजेट निकासाका लागि अर्थ मन्त्रालयमा फाइल अगाडि बढाएका छौं।"
प्रधानमन्त्री बन्ने नेपाल र यादवको चाहनामा धक्का,"राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको छ। जनकपुरधाम : गठबन्धन बदलेर प्रधानमन्त्री बन्ने दाउमा थिए उपेन्द्र यादव र माधवकुमार नेपाल। उनीहरूलाई प्रधानमन्त्री बनाइदिन कांग्रेस तयार पनि थियो। नपुगेका सांसदका अन्य केही दल थिए। तर, अन्तिम घडी यादवको दल जसपा नेपाल फुटेर दुई चिरा भयो। यसरी फुट्यो कि १२ सांसदमध्ये प्रतिनिधिसभामा यादवसँग ५ जना मात्रै रहे। राजनीतिक विश्लेषक चन्द्रकिशोर भन्छन्, केपी शर्मा ओली र प्रचण्डले उपेन्द्र यादवका साथीहरूको काँधमा बन्दुक राखेर पड्काए। उनका अनुसार मधेस आश्रित दलहरू मधेसको राजनीतिमा बलियो रहे मात्रै काठमाडौंंको सत्ता र संसदीय गणितको राजनीतिमा महत्व राख्छ। मधेसलाई कम आँकेर छोटो बाटोबाट उपेन्द्र यादव प्रधानमन्त्री बन्न खोजेका थिए। अमेरिका गएका बेला रातारात यादवको पार्टी फुट्यो। उनी सोमबार राति फर्किंदै छन्। मंगलबार पार्टीको बैठक बस्ने जसपा नेपालका प्रवक्ता मनिष सुमनले बताए। अब यादव सरकारमा रहने वा नरहने विषय उनको पार्टी बैठकको मुख्य एजेन्डा हुने छ। उपेन्द्र यादव सरकारबाट हटे पनि संसदीय गणितले सत्ता गठबन्धनलाई कुनै प्रभाव पर्ने छैन। प्रतिनिधिसभामा रहेको जसपा नेपालका १२ सांसदमध्ये ७ सांसदले पार्टीका वरिष्ठ नेता अशोक राईको अध्यक्षतामा आइतबार जनता समाजवादी पार्टी गठन गरे। आयोगका आयुक्तहरूको सोमबार बसेको बैठकले जसपालाई दलको मान्यता दिएको छ। राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको छ। आइतबार प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसदले आयोगमा छुट्टै दल दर्ताका लागि निवेदन दिएका थिए। उनीहरूले जनता समाजवादी पार्टी नेपालबाट नेपाल शब्द हटाएर जनता समाजवादी पार्टी (जसपा) नामको दल गठन गरेका हुन्। यादव नेतृत्वको जनता समाजवादी पार्टी नेपालले भने अवैधानिक निवेदनको आधारमा दल विभाजन नहुने दाबी गरेको छ। पार्टी प्रवक्ता सुमनका अनुसार संसद् अधिवेशन आह्वान भइसकेको अवस्था छ। दल विभाजनसम्बन्धी अध्यादेश खारेज छ। जसपा नेपाल दलको बहुमत केन्द्रीय सदस्य यस दलप्रति नै प्रतिबद्ध छ। यस्तो अवस्थामा अवैधानिक निवेदनको आधारमा दल विभाजन हुने अवस्था छैन। एकीकृत समाजवादीको आकस्मिक बैठक एकीकृत समाजवादी पार्टीका अध्यक्ष माधवकुमार नेपालले पछिल्लो समयमा सत्ता गठबन्धप्रति असन्तुष्टि प्रकट गर्दै आएका थिए। तर, यसै पार्टीका सम्मानित नेता झलनाथ खनाल भने प्रचण्ड नेतृत्वको सरकारको पक्षमा उभिँदै आएका थिए। यी कुराले एकीकृत समाजवादी पार्टीभित्र असन्तुष्टि चुलिएको थियो। जसपा नेपाल फुटेको तरंगले तर्सिएका नेपाल नेतृत्वको सत्तारूढ दल नेकपा (एकीकृत समाजवादी)को सोमबार आकस्मिक बैठक बस्यो। पार्टी अध्यक्षको प्रधानमन्त्री बन्ने हल्लालाई मत्थर पार्न र प्रचण्ड सरकारमै रहेको सन्देश दिन संसद् भवन नयाँ बानेश्वरमा एकीकृत समाजवादीको बैठक बसेको थियो। एकीकृत समाजवादीले पार्टी विभाजनसम्बन्धी चलेको हल्ला गलत र भ्रामक रहेको निष्कर्ष निकालेको छ। बैठकमा सबै सांसदहरूको उपस्थिति रहेको र संसदीय दल एकताबद्ध रहेको निष्कर्ष रहेको प्रमुख सचेतक मेटमणि चौधरीले जानकारी दिए। प्रतिनिधिसभामा एकीकृत समाजवादीका १० सांसद छन्। उपेन्द्रजीको अपारदर्शिताले पार्टी फुट्यो डा वीरेन्द्र महतो, कोषाध्यक्ष, जनता समाजवादी पार्टी (अशोक राई पक्ष) जसपा नेपाल फुटाउनु पर्ने के आइलाग्यो ? साथीहरूको असन्तुष्टिले पार्टी फुट्यो। उपेन्द्रजीले अलि बढी नै डिक्टेटरसिप भएर पार्टी चलाउने, पार्टीमा योगदान गरेकाको महत्व नै नबुझिदिने, उचित स्थान नदिने, घर चलाएको जस्तो एक्लै पार्टी चलाउने। यसैले पार्टीभित्र असन्तुष्टि चुलिएको हो। प्रचण्ड नेतृत्वको सरकारलाई ढालेर माधवकुमार नेपाल र उपेन्द्र यादवले कांग्रेससँग मिलेर अर्को गठबन्धन बनाउने र आलोपालो प्रधानमन्त्री बन्ने दाउमा थिए ?हामीले पनि त्यही सुनेका हौं। तर, सत्य कुरा के हो ? थाहा छैन। के हो सत्य चाहिँ ? एक वर्षमा तीनपटक सरकार परिवर्तन भयो। उहाँ(उपेन्द्रजी) सरकारमा जाने तर, सरकारको स्थिरतामा नलाग्ने। मन परेको बेला जाने, मन नपरेको बेला निस्किने। कहिलेसम्म यसरी हामी बन्धक भएर बस्ने ? त्यसैले नयाँ बाटो खोज्न बाध्य भयौं। प्रचण्ड सरकारलाई समर्थन जारी रहन्छ कि अर्को गठबन्धन बनाउनुहुन्छ ?वर्तमान सरकारलाई दिएको समर्थनलाई नै जारी रहन्छ। निर्वाचन आयोगमा दर्ता भएको जनता समाजवादी पार्टी(जसपा)मा कति सदस्य छन् ?जसपा नेपालमा १२ जना संघीय संसद् थिए। तीमध्ये हामी ७ जना नयाँ पार्टीतिर आएका छौं। उहाँहरूसहित ३१ जना सदस्य केन्द्रीय समिति छ। पुरानो पार्टीबाट बहुमत लिएर निस्किएका छौं। उपेन्द्र यादव नेतृत्वको पार्टी विगत १० वर्षमा तीनपटक फुट्यो ? किन यसरी फुटको शृंखला चलेको हो ? यसको मुख्य कारण उपेन्द्रजीको पार्टीभित्रको अपारदर्शिता नै हो। उहाँको हट, एकलौटिपन, निरंकुशताले नै कोही पनि टिक्न सकिरहेको छैन। बाबुराम भट्टराई, महन्थ ठाकुर पहिले फुटेर जानुभयो। साथीहरूले एनजीओ दर्ता गराउनुभयो मनिष सुमन,प्रवक्ता, जनता समाजवादी पार्टी नेपाल (उपेन्द्र यादव पक्ष) पार्टी कसरी फुट्यो ?हामीले थाहै पाएनौं। किन फुटे ? जाने साथीहरूलाई नै सोध्नुस्। जसपा नेपाल फुटेको होइन भन्दै हुनुहुन्छ। फुटेर गएका साथीहरूले नयाँ पार्टी नै दर्ता गराइसक्नुभयो त ?नयाँ दल दर्ता गर्नु र एनजीओ दर्ता गर्नु बराबरै कुरो हो (हाँस्दै)। केही साथीहरूले एक थान विधान, एउटा सानो चिह्न, नागरिकता लिएर निर्वाचन आयोगमा दल दर्ता गराए। पार्टी छोडेर गएका सांसदहरूको पद के हुन्छ ?साथीहरूले दर्ता गरेको दल जनता समाजवादी पार्टी नेपालको कुनै अंश होइन। जसपा नेपालको अंशै नभएको दलमा लागेका साथीहरू दल त्याग ऐनअनुसार आफ्नो पद जोखिममा पारेका छन्। फुटेर गएकाहरूले उपेन्द्र यादवले एकलौटी गरेको भन्दै छन् ? खास कुरो के हो ?मेरो बुझाइमा जेठको २८ गते जसपा नेपालको महाधिवेशन हो। विधानले सबै पदमा निर्वाचित भएर आउनुपर्छ भन्ने व्यवस्था गरेको छ। अब त हामीले जित्न सक्दैनौं, खाइपाई आएको पद रहँदैन भन्ने त्रासकाबीच केही साथीहरूले पार्टी छोडेका हुन्। दर्ता भएको नयाँ पार्टीले पनि वर्तमान सरकारलाई दिएको समर्थन जारी राख्ने भन्छन्। अनि तपाईंहरूले पनि सरकार नछाड्ने भन्दै हुनुहुन्छ ? अब सरकारबाट उहाँहरू निस्किने कि तपाईंहरू ? नयाँ दलले नयाँ ढंगले भनेका होलान्। प्रचण्ड सरकारलाई हामीले सुरुदेखि नै समर्थन दिँदै आएका छौं। हामी कुनै नयाँ कुरा भनेका छैनौं।फुटको असर ?यसले पार्टी तंग्रिएर गएको छ। पार्टी झन्झन् बलियो भएर गएको छ। भिरबाट लड्न लागेको गाईलाई काँध थाप्न सकिएन। जानेहरू गए। बाईबाई (खुसी हुँदै)। हेर्दै जानुस् फुटेका साथीहरू भोलि फेरि पुरानै घरमा फर्किएर आउँछन्।"
सरकारलाई दिएको समर्थन कायमै छ : जसपा नेपाल,काठमाडौं : उपेन्द्र यादव नेतृत्वको जसपा नेपालले अहिलेको गठबन्धन आगामी निर्वाचनसम्म रहनुपर्छ भन्नेमा स्पष्ट रहेको जनाएको छ। पार्टी कार्यालय बालकुमारी मंगलबार बसेको जसपा नेपालका नेताहरूको बैठकले पार्टीले गठबन्धन छाड्न लागेको भन्ने हल्लामात्रै भएको भन्दै अहिलेको गठबन्धन आगामी निर्वाचनसम्म रहनुपर्छ भन्नेमा स्पष्ट रहेको जनाएको हो। बैठकपछि जसपा नेपालका प्रवक्ता मनिष सुमनले मिलेर चल्नुपर्ने मतादेशअनुसार नै जसपा नेपाल सरकारमा सहभागी भएको भन्दै अहिलेको गठबन्धनलाई आगामी निर्वाचनसम्म रहनुपर्छ भन्नेमा स्पष्ट रहेको र विकल्पको बारेमा नसोचेको बताए। उनले पार्टी महाधिवेशनमा पराजित हुने डरले अहिले नै पार्टी फुटाएको सुमनको आरोप छ। उनले केही व्यक्तिहरूले पार्टी छाडेपनि त्यसले पार्टीलाई धेरै असर नपर्ने दाबी गरे। प्रवक्ता सुमनले आफूहरूकै नेताले घरमा आगो लगाएर पार्टी छाडेको भन्दै यसको कसैलाई दोष नदिने बताए। पार्टी विभाजनमा ठूलै शक्तिको हात रहेको उनको भनाइ छ। उनले महाधिवेशनलाई समयमै आयोजना गर्नका लागि आवश्यक तयारीलाई तीव्रता दिने बताए।
"प्रधानमन्त्री दाहाल सिन्धुलीमा, बुधबार सुनकोसीमरिण डाइभर्सन सुरुङ मार्गको ब्रेक थ्रु गर्ने",सिन्धुली : प्रधानमन्त्री पुष्पकमल दाहाल मंगलबार सिन्धुली आएका छन्। सुनकोसीमरिण डाइभर्सन सुरुङ मार्गको बुधबार हुने ब्रेक थ्रुका लागि प्रधानमन्त्री दहाल सिन्धुली आइपुगेका हुन्। नेपाली सेनाको हेलिकोप्टरमार्फत मंगलबार मध्यान्न सिन्धुलीको सुनकोसी गाउँपालिका५ मुलकोट आइपुगेका प्रधानमन्त्री आज यहीँ बस्ने कार्यक्रम छ। प्रधानमन्त्री दाहालसँग विभागीय मन्त्री तथा सचिवहरूको समेत सहभागिता छ। प्रधानमन्त्री दाहाल मुलकोटस्थित क्वालिटी वीच रिसोर्टमा बास बस्ने र बुधबार विहान ११ बजे सुनकोसी गाउँपालिका ७ स्थित कानढुंग्रीमा सुनकोसीमरिण डाइभर्सनको ब्रेक थ्रु गर्ने कार्यक्रम छ। प्रधानमन्त्री दाहालको मंगलबार विश्रामको कार्यक्रम मात्र तय भएको र बुधबार विहान भने स्थानीय नेताकार्यकर्तासँगको भेटघाट कार्यक्रम रहेको नेकपा माओवादी केन्द्रका केन्द्रीय सदस्य तथा प्रतिनीधि सभा सदस्य राजन दाहालले बताए। प्रधानमन्त्री प्रदाहालसँग सुनकोसीलगायत समग्र जिल्लाको विकास निर्माणलगायतका विषयमा गाउँपालिकाले ध्यानकर्षण गराउने कार्यक्रम छ। मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीमरिण डाइभर्सन सुरुङ मार्गको बुधबार ब्रेक थ्रु गरिने भएको हो। आयोजनाको १३ दशमलव तीन किलोमिटरमध्ये ९९ दशमलव ९९ प्रतिशत सुरुङ निर्माण सम्पन्न भएपछि सुनकोसी गाउँपालिका ७ कानढुंग्रीस्थित सुनकोसी नदी किनारामा सुरुङको ब्रेक थ्रु गर्न लागेका हन्।
सदनलाई सहजरूपमा सञ्चालन गर्ने दायित्व राजनीतिक दलको पनि हो : सभामुख घिमिरे,काठमाडौं : सभामुख देवराज घिमिरेले आह्वान गरेको प्रमुख राजनीतिक दलका शीर्ष नेताहरूको बैठक निष्कर्षविहीन भएको छ। सिंहदरबारमा मंगलबार बसेको बैठकमा कांग्रेसले सहकारी प्रकरणका सम्बन्धमा संसदीय छानबिन समिति गठन गर्नुपर्ने अडान कायमै राखेको थियो भने सत्तापक्ष दलहरूले भने कुनै एक व्यक्तिलाई मात्रै केन्द्रित गरेर छानबिन समिति बनाउन नसकिने जवाफ दिएको थियो। बैठकपछि सभामुख घिमिरेले संसदमा प्रतिनिधित्व गर्ने प्रमुख राजनीतिक दलका शीर्ष नेताहरूसँग छलफल भएको र यो निरन्तरको प्रक्रिया भएको बताए। उनले समस्याले सदनलाई अवरोध गर्नु नहुने भन्दै आगामी अधिवेशन सहजरूपमा चल्ने विश्वास व्यक्त गरे। सदनलाई सहजरूपमा सञ्चालन गर्ने दायित्वको राजनीतिक दलको भएकाले ठूला राजनीतिक दल संसदलाई समस्याको समाधान गर्ने थलोका रूपमा अगाडि बढाउने उनले बताए। उनले संसदीय व्यवस्थामा सबै राजनीतिक शक्तिको भूमिका निर्णायक हुने र दलहरूले नै समस्या समाधानका लागि पहल गर्ने बताए।
व्यक्तिलाई निषेध गर्ने कांग्रेसको तरिका सही छैन : महेश बर्तौला,काठमाडौं : नेकपा एमालेका प्रमुख सचेतक महेश बर्तौलाले सहजतापूर्वक सदनको बैठक सञ्चालनका लागि कांग्रेसले सहजीकरण गर्नपर्ने बताएका छन्। गृहमन्त्रीमाथि प्रश्न उठेका विषयमा सदनमा बोल्न दिनुपर्ने उनको माग छ। सहकारी पीडितबारेमा कुनै कुरा नराखी कुनै व्यक्तिलाई निषेध गर्ने तरिकाबाट जाने कांग्रेसको तरिका सही नभएको उनले बताए। त्यस्तै राष्ट्रिय स्वतन्त्र पार्टीका प्रमुख सचेतक सन्तोष परियारले सभामुखले आयोजना गरेको बैठकमा महत्वपूर्ण छलफल भएको र समस्या समाधानमा केन्द्रित रहेको बताए। वैशाख २८ गतेदेखि सुरु हुन लागेको सङ्घीय संसद्को बैठकलाई प्रभावकारी बनाउने विषयमा छलफल भएको उनले बताए। संसदको आगामी बैठकमा गृहमन्त्रीलाई बोल्न दिने वातावरण बन्ने उनको दाबी छ।
कांग्रेसलाई गृहमन्त्रीको जवाफ मेराबारे प्रतिवेदनमा लेखिएका विवरणहरू आरोप होइनन्,"काठमाडौं : उपप्रधान एवं गृहमन्त्री रवि लामिछानेले प्रतिवेदनमा नाम आउँदैमा आरोपित नहुने बताएका छन्। नेपाली कांग्रेसका प्रमुख सचेतक रमेश लेखकले रुपन्देही जिल्ला अदालतमा सरकारी वकिलको कार्यालयले पेस गरेको अभियोग पत्रमा गृहमन्त्रीको नाम पटकपटक उल्लेख भएको बताएका थिए। त्यसकै जवाफ दिँदै गृहमन्त्री लामिछानेले भने, 'प्रतिवेदनमा लेखिएका विवरणहरू आरोप होइनन्। ती विवरणका आधारमा के प्रमाणित भयो भने ममाथि मुद्दा चलाउन परेन। बुझेरै मलाई प्रतिवादी बनाइएको छैन। किनकि त्यहाँ 'केवाइसी' भरिएको छैन। त्यहाँ खाता खोलिएको छैन। त्यहाँ नागरिकता छैन। बाउको नाम छैन।' उनले आफूमाथि कहीँ पनि मुद्दा वा अभियोजन नचलेको बताए। उनले यस विषयमा महान्यायाधिवक्ताको कार्यालयमै निवेदन दिएर बुझेको बताए। 'ममाथि आरोप लगाएको पत्र पत्रिकामा सुन्छु। संसदमा साथीहरूले उठाएको सुन्छु। ज्ञापन पत्र बुझाएको पनि सुन्छु। कहाँ अभियोजन चलेको छ? कहाँ मुद्दा चलेको छ? कहाँ प्रतिवादी छु? न बयानमा मेरो नाम लिइएको हो कि? न ममाथि मुद्दा पो चलेको छ कि भनेर मैले महान्यायाधिवक्ताको कार्यालयमा निवेदन दिएर सोधेको हुँ। तर, न मेरो बारेमा कतै मुद्दा चलेको देखियो, न अभियोजन लगाएको देखियो न कसैले मेरो बारे पोलेको नै देखियो,' उनले दाबी गरे। उनले उजुरी हालेकै भरमा संसदीय छानबिन बनाउने र राजीनामा गर्ने विषयमा सर्वदलीय सहमति गरे आफू तयार रहेको बताए। 'विषय उठेको तर कहाँ उठेको? कुन ढंगले उठेको कसले उठाएको? भन्ने कुरा महत्वपूर्ण छ। कसैले उजुरी हालेकै भरमा संसदीय समिति बनाउने र सबैले राजीनामा गर्ने हो भने हामीले भनेकै छौं, सर्वदलीय बैठक बसेर त्यसमा सहमति गरौं। म तयार छु,' उनले भने। उनले कांग्रेसले उपप्रधान तथा गृहमन्त्रीभन्दा पनि माथिल्लो पदको प्रस्ताव गरेको र प्रस्ताव अस्वीकार गर्दा संसदीय छानबिन समितिको माग उठाएको आरोप लगाए। उनले अहिले पनि दिउँसो एकथरी र बेलुका अर्कैथरी कुराकानी भइरहेको बताए। उनले देशमा बेथिति बढेकाले त्यसलाई रोक्न कांग्रेस पनि जिम्मेवार रहेकाले सदन सञ्चालनमा अवरोध नगर्न आग्रह गरे। उनले आफूलाई सफाइको मौका दिन कांग्रेससँग आग्रह गरे। 'मृत्युदण्ड दिइएका मान्छेलाई त सफाइ दिने मौका दिइन्छ भने मैले पनि सफाइको मौका पाउनुपर्छ। मेरो कुरा सदनमा राख्न पाउनुपर्छ,' उनले भने। उनले सहकारी पीडितको बचत फिर्ता गराउन फास्ट ट्र्याकमा कानुन बनाउने काम भइरहेको र त्यसलाई सदनमा प्रस्तुत गर्ने बताए। 'बचतकर्ताको रकम फिर्ता गराउनका निम्ति जति पनि फरार रहेका दोषी रहेका, सम्पर्कमा नआएका सञ्चालकहरूको सम्पत्ति जफत गरेर भए पनि बचतकर्ताको पैसा फिर्ता गराउँछौं। त्यसका लागि कानुनी व्य्वस्था गर्न फास्ट ट्र्याकमा जाने निर्णय भइसकेको छ। त्यो सदनमा लैजाने सरकारको तयारी छ,' उनले भने।"
बागमती प्रदेशका मुख्यमन्त्री जम्कट्टेलको स्वास्थ्यमा सुधार,काठमाडौं : बागमती प्रदेशका मुख्यमन्त्री शालिकराम जम्कट्टेलको स्वास्थ्यमा सुधार आएको छ। बागमती प्रदेशका सञ्चार रजिष्ट्रार रेवती सापकोटाले मुख्यमन्त्री जम्कट्टेलको स्वास्थ्यमा क्रमिक सुधार भइरहेको जानकारी दिए। उनको थापाथलीस्थित नर्भिक अस्पतालमा उपचार भइरहेको छ। स्वास्थ्यमा समस्या देखिएपछि उनलाई सिन्धुलीको सुनकोसी गाउँपालिकाबाट मंगलबार दिउँसो हेलिकोप्टरमार्फत काठमाडौं ल्याइएको हो। रामेछापको कार्यक्रममा सहभागी भएर सिन्धुलीको सुनकोसी गाउँपालिका पुगेका मुख्यमन्त्री जम्कट्टेलको स्वास्थ्यमा समस्या देखिएको थियो। प्रेसर र सुगरको लेवल घटेपछि सुनकोसी गाउँपालिका ७ स्थित आत्मीय सामुदायिक अस्पतालमा प्राथमिक उपचारपछि उनलाई काठमाडौं ल्याइएको हो। मुख्यमन्त्री जम्कट्टेल बुधबार मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीमरिण डाइभर्सन सुरुङ मार्गको ब्रेक थ्रु कार्यक्रममा सहभागी हुन आज सुनकोसी बस्ने कार्यक्रम तय भएको थियो । उनी आजै काठमाडौंबाट रामेछाप पुगेर सिन्धुली पुगेका थिए।
"कांग्रेसको प्रश्न सरकारी वकिल कार्यालयको अभियोग पत्रमै गृहमन्त्रीको नाम पटकपटक उल्लेख छ, अनि छानबिन नगर्ने?","काठमाडौं : नेपाली कांग्रेसले सरकारी वकिल कार्यालयको अभियोग पत्रमै उपप्रधान एवं गृहमन्त्री रवि लामिछानेको नाम पटकपटक उल्लेख भएको बताएको छ। सभामुख देवराज घिमिरेले बोलाएको बैठकपछि कांग्रेसका प्रमुख सचेतक रमेश लेखकले रुपन्देही सरकारी वकिलको कार्यालयले गृहमन्त्री लामिछानेले पटकपटक ऋण लगेको अभियोग पत्रमा उल्लेख भएको दावी गरे। 'रुपन्देही जिल्ला अदालतमा सरकारी वकिल कार्यालयले पेस गरेको अभियोगपत्रमा एक ठाउँमा मात्र होइन, ठाउँठाउँमा माननीय रवि लामिछानेको नाममा ऋण गएको उल्लेख गरिएको छ। कुनै पनि प्रक्रिया नपुगेको, बिना प्रक्रिया ऋण लगानी गरेको अभियोग पत्रमा भनिएको छ। अनि, कुनै पनि पक्रिया नपुर्याएर ऋण गएको सरकारी वकिल कार्यालयले भन्दाभन्दै पनि छानबिन नहुनुपर्ने भन्ने हुन्छ?,' प्रमुख सचेतक लेखकले प्रश्न गरे। उनले ऋण प्रवाह हुँदा रवि लामिछाने गोर्खा मिडिया नेटवर्कको सञ्चालक, प्रवन्ध निर्देशक के के पदमा रहेको समेत बताए। उनले सर्वसाधारणको अर्बौं रुपैयाँ अपचलन भएको र सबै कोणबाट त्यसमा गृहमन्त्रीको पनि संलग्नता रहेको देखिएको दाबी गरे। 'हामीले शंकाको सुविधा दिएका छौं। अहिल्यै राजीनामा मागेका छैनौं। उहाँको विषयमा कुरा उठिसकेपछि कमसेकम संसदीय समिति बनाएर छानबिन गर्नुपर्छ। सरकारले पनि संसदीय छानबिन बनाउँछ भन्ने विश्वास लिएका छौं,' उनले भने। तर, सरकारले सहकारी पीडितको कुरालाई गम्भीरतापूर्वक नलिएर, सहकारी पीडितको समस्या सम्बोधन नगरेर, राज्यका विभिन्न संयन्त्रहरूलाई दुरुपयोग गर्नेगरेको उनको भनाइ छ। उनले संसदीय छानबिनले लामिछानेकै लागि राम्रो हुने बताए। 'संसदीय छानबिन त माननीय रवीजीको लागि पनि राम्रो कुरा हो जस्तो लाग्छ। पटकपटक यो कुरा उठ्नुभन्दा अहिले छानबिन गरेपछि त दूधको दूध पानीको पानी भइहाल्छ,' उनले भने। उनले संविधान र कानुनभन्दा माथि कोही नरहेको बताउँदै देशको गृहमन्त्री भएकै कारण लामिछानेमाथि छानबिन गर्नु हुँदैन भन्ने न्यारेटिभ गलत रहेको बताए। 'अरु सबै कुराको छानबिन हुने, अनि रवि लामिछानेमाथि छानबिन नहुने भन्ने हुन्छ? कोही मान्छे यो संविधानभन्दा माथि छ?,' उनले प्रश्न गरे। प्रमुख सचेतक लेखकले बैठकमा संसदीय छानबिन समिति बनाउनुपर्ने माग दोहोर्याएको बताए। उनले कांग्रेसको मागप्रति बेवास्ता गरे, त्यहीअनुसार आफूहरू पनि प्रस्तुत हुने बताए। 'सरकार कसरी प्रस्तुत हुन्छ, हामी त्यसरी अगाडि बढ्छौं। सरकारप्रति अहिल्यै अविश्वास प्रकट नगरौं। एउटा मान्छे संविधान र कानुनभन्दा माथि छ भन्ने कुरा सरकारले सोच्दैनजस्तो लाग्छ,' उनले भने।"
सभामुख घिमिरेले आज प्रमुख दलका शीर्ष नेतासँग छलफल गर्दै,"काठमाडौं : संसद्को गतिरोध अन्त्यका लागि सभामुख देवराज घिमिरेले आज प्रमुख दलका शीर्ष नेतासँग छलफल गर्ने भएका छन्। शुक्रबारबाट बजेट अधिवेशन सञ्चालन हुने भएपछि घिमिरेले मंगलबार बिहान साढे ११ बजे सिंहदरबारस्थित कार्यकक्षमा शीर्ष नेतालाई छलफलका लागि बोलाएको सभामुखका प्रेस सल्लाहकार शेखर अधिकारीले जानकारी दिए। अधिकारीका अनुसार आगामी अधिवेशन सुरू हुनुअघि नै सहमति प्रयासका लागि सभामुख घिमिरेले प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल, प्रमुख प्रतिपक्ष एवम् नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति एवम् गृहमन्त्री रवि लामिछाने र राष्ट्रिय प्रजातन्त्र पार्टीका अध्यक्ष राजेन्द्र लिङ्देनलाई छलफलका लागि बोलाएका हुन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले निरन्तर प्रश्न उठाएर संसद अवरोध गरेपछि सरकारले बजेट अधिवेशनका लागि तयारी भन्दै हिउँदे अधिवेशन अन्त्य गरेको थियो। कांग्रेसको अवरोधले सदनको कारवाही प्रभावित भएको थियो। देशभरी सहकारीको समस्या विकराल बनेकाले सहकारी समस्या समाधान गर्नका लागि विशेष योजना ल्याउने सरकारको तयारी छ। पछिल्लो समयमा पनि कांग्रेस नेताहरुले पनि लामिछानेको संलग्नता भनेर व्यक्ति नतोकी समग्र विषयमा छानबिन गर्न समिति बनाउँदा सहमत जनाउन सकिने बताउन थालेका छन्। स्रोतका अनुसार प्रमुख प्रतिपक्षको मागको विषय र मध्यमार्गी प्रस्तावका बारेमा कांग्रेसका शीर्ष तहमा छलफल गरेर समाधानका लागि आफूले पहल लिने प्रधानमन्त्री प्रचण्डले ओली र लामिछानेसमक्ष भेटमा जानकारी गराएका छन्। आगामी अधिवेशनमा पनि लामिछानेको संलग्नतामाथि छानबिन हुनुपर्नेमा कांग्रेसको अडान यथावत रहेको कांग्रेसका प्रमुख सचेतक रमेश लेखकले बताउँछन्। प्रधानमन्त्री प्रचण्डले नै सहकारी छानबिनको विषयमा समग्रमा छानबिनको विषयमा सकारात्मक धारणा आएको बताउँदै उनले त्यसका लागि कांग्रेस पनि सकारात्मक जनाउ दिएका छन्। उनले भने,हामीले राजीनामा होइन,छानबिनको माग गरेका हौँ।"
एकीकृत समाजवादीले किन बोलायो स्थायी समिति र पोलिटब्यूरो बैठक ?,"काठमाडौं : नेपाल कम्युनिष्ट पार्टी (एकीकृत समाजवादी)को स्थायी समिति बैठक शनिबार बस्ने भएको छ । बैठकमा आसन्न महाधिवेशनमा प्रस्तुत गरिने राजनीतिक दस्तावेज, विधान दस्तावेज, समाजवादी कार्यक्रमसम्बन्धी दस्तावेज र साङ्गठनिक दस्तावेजमा छलफल गरिने उपमहासचिव एवं प्रचार विभाग प्रमुख जगन्नाथ खतिवडाले जानकारी दिए । स्थायी समितिका निर्णयमा थप छलफल गर्न वैशाख ३० गते पोलिटब्यूरो बैठक बोलाइएको छ । दुवै कमिटीबाट आएका सुझाव सङ्कलन गरेर केन्द्रीय कमिटी बैठकमा पेस गरी साझा धारणा बनाउन लागिएको प्रचार विभाग प्रमुख खतिवडाले जानकारी दिए। बैठकले प्रदेश, क्षेत्र र भूगोलको सन्तुलन मिलाएर प्रतिनिधि छनोटका कार्यविधिबारे, सङ्गठन विस्तार तथा पार्टी आधारभूत तहसम्म स्थापित गर्न आवश्यक कार्ययोजनाबारे छलफल गर्ने जनाइएको छ । प्रचार विभाग प्रमुख खतिवडाका अनुसार देशभर साङ्गठनिक अवस्था, जनवर्गीय सङ्गठनको कार्य प्रगतिको समीक्षा गरिने बैठकमा सुशासन, जनजीविका, समसामयिक राजनीतिक विषयमा छलफल गरिने छ । पछिल्लो राजनीतिक अवस्था, उपनिर्वाचनको समीक्षासमेत हुने बैठकमा समान विचार राख्ने राजनितिक दल, सङ्घसस्था तथा समूहसँग भएका कार्यगत एकताबारे जानकारी गराइनेछ । आगामी असार १६ देखि २० गतेसम्म काठमाडौँमा पार्टीको दशौँ राष्ट्रिय महाधिवेशन हुँदैछ । रासस"
प्रचण्ड सरकारलाई समर्थन गर्ने राई नेतृत्वको जसपाको निर्णय,"वीरगन्ज : जसपा नेपालबाट फुटेर अशोक राईको नेतृत्वमा बनेको नयाँ दल जनता समाजवादी पार्टी (जसपा)ले पुष्पकमल दाहाल 'प्रचण्ड' नेतृत्वको वर्तमान सरकारलाई आफ्नो दलको समर्थन निरन्तर जारी रहने जनाएको छ। सोमबार काठमाडौंमा अध्यक्ष राईको अध्यक्षतामा बसेको जसपाको संसदीय दलको बैठकले प्रचण्ड नेतृत्वको सरकारलाई आफ्नो दलको समर्थन निरन्तर जारी राख्ने निर्णय गरेको जसपाका उपमहासचिव तथा संघीय सांसद प्रदीप यादवले जानकारी दिएका छन्। सोमबार बेलुकी जसपाका महासचिव इस्तियाक राईले जारी गरेको प्रेस विज्ञप्तिमा पार्टीको संसदीय दलको बैठकले प्रचण्ड नेतृत्वको वर्तमान सरकारलाई समर्थन निरन्तर जारी राख्ने निर्णय गरेको उल्लेख छ। यसअघि सोमबार नै निर्वाचन आयोगले राई अध्यक्ष रहेको जसपालाई दल दर्ताको प्रमाण पत्र प्रदान गर्दै दलको मान्यता दिएको थियो। जसपालाई राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन दल दर्ताको मान्यता दिएको आयोगले जनाएको थियो। राईले आइतबार ७ सांसदसहित नयाँ दल दर्ताका लागि आयोगमा निवदेन दिएका थिए। राई अध्यक्ष रहेको नयाँ पार्टीमा प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसद रहेका छन्।"
नेवारी र तामाङ भाषा सरकारी कामकाजमा,"हेटौंडा : बागमती प्रदेशभित्र सरकारी कामकाजको भाषा नेपालीसँगै तामाङ र नेवारी (नेपाल भाषा) कार्यान्वयनमा आएको छ। प्रदेश तहमा पहिलोपटक बागमती प्रदेशमा नेपालीबाहेक अन्य मातृभाषालाई सरकारी कामकाजको भाषा बनाएको हो। सोमबार बसन्तपुरमा आयोजित एक कार्यक्रमकाबीच प्रधानमन्त्री पुष्पकमल दाहाल प्रचण्डले तामाङ र नेवारी (नेपाल भाषा) लाई बागमती प्रदेशको सरकारी कामकाजको भाषा घोषणा गरेका हुन्। यो घोषणासँगै अब बागमती प्रदेशमा सरकारी कामकाजमा नेपालीसँगै नेवारी र तामाङ भाषा कार्यान्वयनमा आएका छन्। बागमती प्रदेश सरकारको यो निर्णयले प्रदेशभित्र बहुल संख्यामा रहेका र आत्मसम्मान र पहिचान खोजिरहेका समुदाय खुसी भएका छन्। प्रदेश तहमा पहिलोपटक नेपाली भाषाबाहेक अन्य भाषालाई सरकारी कामकाजको भाषको मान्यता दिएको दिन सोमबार बागमती प्रदेशमा सार्वजनिक विद्या पनि दिइएको छ। आजको दिन उत्सवको दिन हो, यो प्रदेशमा नेवार र तामाङ भाषालाई सरकारी कामकाजको भाषा बनाएकोमा प्रदेश सरकारलाई विशेष धन्यवाद छ, नेपाल घेदुङ संघ बागमती प्रदेशका अध्यक्ष लीलाकुमार घलानले भने, हामीले २०७४ सालदेखि नै पहल गरेका थियौं। हामी कार्यान्वयनमा सफल भएका छौं। केही चुनौती भए पनि कार्यान्वयनमा लैजान सकिने बताए। नेवा दय दबु बागमती प्रदेशका अध्यक्ष विष्णु गोपाल महर्जनले एउटा लडाँई जितेको महसुस भएको बताए। कार्यान्वयनको पक्षमा सरकारले राम्रो तरिकाले अघि बढाउनुपर्छ, भएन भने हाम्रो खबरदारी जारी रहन्छ, उनले भने, केही चुनौती छन्, तर भाषको संरक्षण र प्रयोगमा यसले ठूलो सहयोग पुग्छ। जनगणना २०७८ अनुसार बागमती प्रदेशमा सबैभन्दा धेरै क्रमशः नेवार, बाहुन, क्षेत्री र तामाङ जातिको बसोबास रहेको छ। बागमती प्रदेश सरकारले २०७९ भदौ २७ गते नेवारी र तामाङ भाषालाई सरकारी कामकाजको भाषाका रूपमा प्रयोगमा ल्याउने निर्णय गरेको थियो। उक्त निर्णयअनुसार सामाजिक विकासमन्त्री कुमारी मोक्तान र समितिका विज्ञ सदस्यहरू अमृतकुमार योन्जन र ओमकार्यश्वर श्रेष्ठ रहेको तीन सदस्यीय निर्माण गरी तयारीको काम थालिएको थियो। समितिले मुख्यमन्त्री शालिकराम जम्कट्टेललाई प्रतिवेदन बुझाएपछि भाषासम्बन्धी ऐन निर्माण गरी तामाङ र नेवार भाषालाई सरकारी कामकाजको भाषाका रूपमा कार्यान्वयको प्रक्रिया अघि बढेको हो। बहुसंख्यक तामाङ र नेवार समुदायको बसोबास रहेको बागमती प्रदेशमा अब सरकारी कामकाजमा थप सहजता हुने नेवा गुठी खल मकवानपूरकी उपाध्यक्ष मेनका श्रेष्ठले बताइन्। जिल्ला समन्वय समिति मकवानपुरका प्रमुख ललित घलानले पहिचानको मुद्दा एक हिसाबले सम्बोधन भएको बताए। यो संघीयताको उपज हो, यसको हामी उच्च सम्मन गर्दै पूर्ण कार्यान्वयनको अपेक्षा गर्दछौं, उनले भने। प्रदेश सरकारी कामकाजगको भाषा सम्बन्धमा व्यवस्था गर्न बनेको ऐन २०८०, प्रदेश प्रमुखबाट २०८० कात्तिक २३ गते प्रमाणीकरण भएको थियो। यो ऐन लागू भएपछि बागमती प्रदेशमा अब सेवाग्राहीले चाहेको सरकारी कामकाजको भाषमा लिखित वा मौखिक सूचना प्रदान गर्नुपर्ने हुन्छ। सार्वजनिक पदमा बाहल रहेका व्यक्तिले सरकारी कामकाजको भाषा प्रयोग गर्न इन्कार गरेमा जरिवाना र सजाय हुनेसमेत प्रावधान राखिएको छ। बागमती प्रदेशमा विभिन्न जात जातिका एकसय चार भाषा बोलीचालीमा रहेको सामाजिक विकास मन्त्री मोक्तान संयोजकत्वको समितिले मुख्यमन्त्रीलाई बुझाएको प्रतिवेदनमा उल्लेख छ।"
मिथ्या सूचना रोक्ने नीति खोइ ?,"काठमाडौं : चीनकी विषकन्या। और केपी शर्मा ओलीका खेल खल्लास। शीर्षकमा तत्कालीन प्रधानमन्त्री केपी शर्माओलीविरुद्ध भारतीय सञ्चारमाध्यमबाट मिथ्या समाचार प्रसारण भयो। त्यस लगत्तै अर्को सञ्चारमाध्यमबाट वर्ल्ड डेस्कको हवाला दिँदै नेपाली सियासत में फिर घुसा चीन ! खूबसूरत चीनी राजदूत से मुलाकात के बाद अहम बैठक में शामिल हुए ओली ! शीर्षकमा भारतीय सञ्चारमाध्यममा मिथ्याभ्रामक समाचार प्रसारण भयो। सन् २००० डिसेम्बरमा भारतीय अभिनेता ऋतिक रोशन जोडिएको प्रकरणले आन्दोलनको स्वरूप लियो। चितवनबाट प्रकाशन हुने एक पत्रिकामा नेपाल र नेपालीहरू आफूलाई मन नपर्ने रोशनले एक अन्तर्वार्ताको क्रममा बताएको दाबी गर्दै समाचार प्रकाशन भयो। उक्त समाचार काठमाडौं र केही भारतीय सञ्चारमाध्यमले पुनः प्रकाशन गरे। मिथ्या समाचारले बढावा पाउँदा आन्दोलन चर्कियो। ५ जना नेपालीको ज्यान गयो। सयौं घाइते भए। आफूले त्यस्तो नभनेको प्रष्टीकरण ऋतिकले दिए। नेपाल र नेपालीहरूलाई भारत र भारतीयहरू जत्तिकै माया गर्ने धारणासहितको प्रष्टीकरण नेपाल टेलिभिजनबाट सार्वजनिक भएपछि घटना साम्य भयो। मिथ्या समाचारका यी केही दृष्टान्त हुन। तथ्ययुक्त एवं ठोस सबुत प्रमाणबिना मिथ्या एवं भ्रमात्मक समाचार प्रवाह गर्ने प्रवृत्ति बढ्दो छ। मिथ्या समाचारले व्यक्तिसँगै मुलुककै छविमा क्षय हुने गरेको छ। तर, त्यसलाई रोक्नेनिरुत्साहित मिथ्या सूचनाको तीब्र रूपमा फैलिने गरेको छ। जसका कारण विश्वव्यापी टाउको दुखाई बन्दै गएको मिडिया अनुसन्धानकर्ताहरू बताउँछन्। क्रसबोर्डर डिसइन्फर्मेसन अनुसन्धानकर्ता किरण चापागाईंका अनुसार, डिसइन्फर्मेसनको बढ्दो प्रकोपमा जो कोही पर्न सक्छन्। मुलुकभित्रैका डिसइन्फर्मेसनका घटनाहरू टिप अफ द आइसवर्ग का रूपमा देखा परिसकेका छन्। मिथ्या समाचारको चपेटामा विशिष्ट व्यक्तिहरू र संस्था परिसकेका छन्, अनुसन्धाता चापागाईं भन्छन्, प्रमाणसहित प्रकाशनप्रसारण गर्दा अपेक्षाअनुरूप भाइरल हुँदैन। तर, कडा गालीगलौच वा अफवाह फैलाउने खालका डिसइन्फर्मेसन सामान्य समाचारभन्दा ७० प्रतिशत बढी द्रुतरूपमा फैलने (भाइरलिटी) अनुसन्धानले नै देखाएको छ। डिसइन्फर्मेसनको निरन्तर प्रवाहले व्यक्ति, संस्था मात्र होइन मुलुकलाई ध्वस्त पार्न पर्याप्त हुने जोखिम रहेको उनको टिप्पणी छ। भन्छन्, डिसइन्फर्मेसनकै कारण शान्ति सुरक्षामा खलल पुग्छ। नेपाल, बंगलादेश लगायतमा कतिपय मुलुकमा हिंसा फैलिएका उदाहरणहरू छन्। सञ्चारमाध्यम र सामाजिक सञ्जालको प्रयोगबाट डिसइन्फर्मेसन प्रवाह भइरहेको उपभोक्ताहरू बताउँछन्। स्थापित भइसकेका दैनिक अखबारअनलाइन वा सार्वजनिक छवि भएका सेलेब्रेटीको तस्बिर दुरुपयोग गर्दै नामसँग मिल्दोजुल्दो अकाउन्ट खोलेर पनि डिसइन्फर्मेसन प्रवाह गर्ने ट्रेण्ड विकसित भइरहेको छ। क्रस बोर्डर, सेयर कारोबार लगायतका विषयमा डिसइन्फर्मेसन हुने गरेको चापागाईं बताउँछन्। डिसइन्फर्मेसन आगोको झिल्काभन्दा खतरनाक भएको पूर्वन्यायाधीश बलराम केसीको टिप्पणी छ। डिसइन्फर्मेसनले व्यक्तिप्रति अविश्वास पैदा हुन्छ। अन्तर्राष्ट्रिय ख्यातिप्राप्त मिडियाले डिसइन्फर्मेसन प्रवाह गरेमा मित्रराष्ट्रसँगको सुमधुर सम्बन्ध खल्बलिन पुग्छ। मिथ्या समाचार : नियत र योजनावश छापा, विद्युतीय र अनलाइन पत्रकारितासँगै ब्लगिङ र सामाजिक सञ्जालको व्यापक विकाससँगै डिसइन्फर्मेसनले प्रकोपको रूप लिन थालेको छ। इन्टरनेटमा पहुँच बढेसँगै विषयगत ज्ञान र मिडिया साक्षरताको कमीले पाठकदर्शकश्रोता नै रनभुल्ल छन्। इन्फरमेसन टेक्नोलोजीमा इन्टरनेट र स्मार्टफोनले ल्याएको क्रान्तिसँगै इन्फर्मेसन डिसअर्डर ब्यापक भएको बताउँछिन्, मिडिया अध्येता रुचि श्रेष्ठ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ भन्छिन्, आम सञ्चारमा इन्टर्नेटको प्रयोग ब्यापक हुनु पहिले पनि मिडिया प्रोपोगान्डा को नाममा डिसइन्फर्मेसन र मालइन्फर्मेसनको अभ्यास नभएको होइन। संसारभरि नै मिडिया प्रोपोगान्डा को प्रयोग हुँदै आएको छ। मिसइन्फर्मेसन गल्तीले हुन्छ। डिसइन्फर्मेसन र मालइन्फर्मेसनको प्रयोग नियतवस र योजनाबद्ध तरिकाले गरिने श्रेष्ठ बताउँछिन्। पूर्वपरराष्ट्रमन्त्री रमेशनाथ पाण्डेका अनुसार, विश्वमा शक्तिशाली र प्रभावशाली भएर गलत सूचना प्रवाहको अभियान फैलिरहेको छ। राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र हैन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान भइसकेको छ, पाण्डे थप्छन्, विकसित सञ्चार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा पनि देखिएको छ। डिसइन्फर्मेसन र माल इन्फर्मेसनको गरेर विरोधिको तेजोबध गर्ने कार्य विशेष गरी चुनावको समयमा हुने मिडिया अनुसन्धाताहरू बताउँछन्। राज्य व्यवस्था कमजोर भएको र सरकारहरूको स्थायित्वको सुनिश्चित नहुँदा डिसइन्फर्मेसनको प्रकोप बढ्ने जोखिम हुन्छ। वरिष्ठ पत्रकार किशोर नेपाल भन्छन्, यस्तो चञ्चल अवस्थामा राजनीतिक दलहरू आफ्नो पक्षमा मिडियाको प्रयोग गर्दछन। कुन आरोप हो ? कुन विचार हो ? कुन गालीगलोज हो ? कुन समाचार हो ? जो कोहीलाई छुट्याउन मुस्किल पर्छ। डिसइन्फर्मेसनको प्रवाहले डिप्रेसन डिसइन्फर्मेसन र माल इन्फर्मेशनको बढ्दो प्रवाहले व्यक्तिसमाजसँगै मुलुकलाई नै अपुरणीय क्षति पुग्ने विज्ञहरू बताउँछन्। व्यक्तिप्रति अविश्वास वा अनास्था बढ्छ। पीडित व्यक्तिमा मानसिक बिचलनसमेत देखिन सक्छ। त्यस्तै मुलुकको हकमा सम्मान वा गरिमामा आँच पुगेर मुलुकको बाह्य कूटनीतिक सम्बन्धलाई नै असर पुग्छ। मिथ्या समाचार प्रकाशनप्रसारणको चपेटामा परेका व्यक्तिहरू ट्रोल भइदिन्छन्। यस्तो अवस्थामा पीडितव्यक्तिलाई सहकर्मी, साथीदेखि चिनेजानेका व्यक्तिले पीडाको घाउमा नुनचुक छर्के झैं व्यंग्य गर्छन्। फोन गर्ने, म्यासेञ्जरबाट अनावश्यक सन्देश पठाउने, जिस्काउने तवरमा प्रश्न गर्दा पीडितलाई थप पीडा पुग्ने मनोचिकित्सक डा बबिता शर्मा बताउँछिन्। डा शर्माका अनुसार, ट्रोल भइरहेको अवस्थालाई पीडित व्यक्तिले कसरी ग्रहण गर्छ त्यसमा निर्भर हुन्छ। ट्रोल भइरहेको व्यक्तिले घटना वा विषयवस्तुलाई कसरी ग्रहण गर्छ ? त्यसमा भर पर्छ। सामान्यतः मिक्स्ड इमोसन्स देखा पर्छ, डा शर्मा भन्छिन, कसैले हलुका ढंगले ग्रहण गर्छ र हाँसो मजाकमा उडाइदिन सक्छ। मिथ्या सूचनासमाचारले गम्भीर असर गरेमा पीडित तनावग्रस्त हुन्छ। दैनिक कार्यहरू गर्न समेत नसक्ने हुन्छ। विज्ञसँग मनोपरामर्श लिनु उचित हुन्छ। त्रिभुवन विश्व विद्यालय, शिक्षण अस्पताल महाराजगञ्जका विभागीय प्रमुख प्राडा सरोजप्रसाद ओझाका अनुसार, ट्रोल पीडित व्यक्तिलाई खानेसुत्ने लगायतका दैनिक कार्यहरू गर्न समेत असमर्थ पर्छ। भ्रामक सन्देश प्रवाहपछि द्रुत गतिमा नकारात्मक असर फैलिन्छ। त्यसले पीडित व्यक्तिलाई निद्रा नलाग्ने, एकाग्रतामा कमी आउने, झर्को लाग्ने, कामप्रतिको लगाव घट्ने हुन्छ। व्यक्ति डिप्रेसन, एङ्जाइटीमा पुगेको देख्छु, प्राडा ओझा भन्छन्, डिसइन्सफर्मेसन प्रवाह भयो र ट्रोल हुँदा तुरुन्तै प्रतिक्रियात्मक हुनै पर्ने जरुरी छैन। सहज रूपमा लिने बानीको विकास गर्न सक्नु पर्यो। आफ्नो हेरचाह आफैं गर्ने अभ्यास गर्नुपर्छ। डिसइन्फर्मेसन पछि सामाजिक सञ्जाल फैलिने ट्रोलबाट जोगिन उपाय निकाल्नु पर्ने सुझाव डा ओझाको छ। डिसइन्फर्मेसनको मुहानमा के गर्ने ? अनुसन्धाता चापागाईंका अनुसार,सम्बन्धित व्यक्तिसंस्थानियमनकारी निकाय सबल र प्रभावकारी नहुँदासम्म डिसइन्फर्मेसनले पार्ने क्षति पटकपटक बेहोर्नुपर्ने हुन्छ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ गैरकानुनी कार्यलाई कानुनीरूप दिए जसरी हामी कहाँ लोकतन्त्र र प्रेस स्वतन्त्रताको नाममा सामाजिक सञ्जालमार्फत डिसइनफर्मेसन र मालइन्फर्मेसनको प्रयोग भइरहेको दाबी गर्छिन्। विश्वमा शशक्त र सफल रूपले लोकतन्त्रको अभ्यास गरिरहेका मुलुकहरूमा पनि डिसइन्फर्मेसनको समस्या नभएको होइन। त्यहाँ पनि बिपत्ति, महामारी र चुनावको समयमा बिभिन्न कन्स्पिरेसी थ्योरीहरू नआउने होइन, श्रेष्ठ थप्छिन्, तर फेरि लोकतान्त्रिक ब्यवस्था र प्रेस स्वतन्त्रताको अभ्यासले मात्रै ती थ्योरीहरूको चिरफार सम्भव हुन्छ। श्रेष्ठका अनुसार, सामाजिक सञ्जालमा सलबलाउने गरेका कन्स्पिरेसी थ्योरी हरूलाई व्यावसायिक र मर्यादित पत्रकारिताबाट चीरफार नगर्दा राज्य व्यवस्था अराजक भएर जान्छ। राज्य व्यवस्था नै अराजक भइसकेपछि देशीविदेशी षड्यन्त्रको निरुपण सम्भव हुँदैन। अनुसन्धाता चापागाईंका अनुसार, कुनै मुलुकले आफ्नो स्वार्थ पूरा गर्नका लागि पनि डिसइन्फर्मेसन फैलाउने सम्भावना हुन्छ। कुनै वेबसाइटले भ्रामक खबर मिथ्या र भ्रामक खबरलाई स्थापित मिडिया (अखबारटेलिभिजन) बाट प्रकाशन प्रसारण गर्ने ट्रेन्ड देखिएको छ, अनुसन्धाता चापागाई भन्छन्, स्थापित मिडियाले फलानो वेबसाइटका अनुसार भनेर उदृत गर्ने र मिथ्था एवं भ्रामक खबरलाई आधिकारिकता दिने प्रवृत्ति कतिपय मुलुकमा देखिएको छ। मिथ्या सूचनासमाचार प्रकाशन, प्रसारणपछि व्यक्ति ट्रोल हुन पुग्छ। ट्रोल पचाउन नसक्ने व्यक्ति तनावग्रस्त हुन सक्छ। तनाव हुँदा विज्ञसँग मनोपरामर्श लिनु उचित हुन्छ।बबिता शर्मा, मनोचिकित्सक व्यक्ति र राष्ट्रलाई डिसइन्फर्मेसनको नकारात्मक प्रभावबाट जोगाउनुपर्ने खाँचो छ।प्राडा सरोजप्रसाद ओझा, प्रमुख, मानसिक विभाग, त्रिवि शिक्षण अस्पताल पूर्वपरराष्ट्रमन्त्री पाण्डेका अनुसार, खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भिरतासँग लिन ढिलो भइसकेको छ। झुटो सूचना अभियानलाई हलुका रूपमा लिनु हँुदैन, पूर्वपरराष्ट्रमन्त्री पाण्डे भन्छन्, मुख्य कुरा आन्तरिक राजनीतिक स्थायीत्व हुनुपर्छ। राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरुपमा सम्बोधन गर्दै गलत सुचना प्रवाहको विदेशी मुहान बन्द गर्नुपर्छ। प्रविधिको दुरुपयोग हुन नपाउने अवस्था निर्माण गर्नुपर्छ। डिसइन्फर्मेसनको प्रवाहसँग जुध्न सक्ने प्राविधिक क्षमताको विकास र विस्तार हुन नसकेकोमा अनुसन्धाता चापागाई चिन्ता व्यक्त गर्छन्। डिसइन्फर्मेसनले डर, त्रास फैलाउँछ। भयको वातावरणमा कुनै पनि व्यक्तिले अभिव्यक्ति दिन सक्दैन। डिसइन्फर्मेसनले अन्ततः अभिव्यक्ति स्वतन्त्रतालाई कुण्ठित गछ। सुसूचित हुन पाउने नागरिकको अधिकारलाई कुण्ठित गर्छ, अनुसन्धाता चापागार्इंको सुझाव छ, भ्रामक एवं मिथ्या समाचारको प्रवाहलाई रोक्न वा नियन्त्रण गर्न नीतिगत र कानुनी फ्रेमवर्क बनाउन जरुरी भइसकेको छ। त्यो विष्मरणीय घटना : भारतीय नायक ऋतिक रोशनको अभिव्यक्ति नाममा सन् २००० डिसेम्बरमा फैलिएको मिथ्या समाचारका कारण भड्किएको उग्र समूह काठमाडौं कान्तिपथस्थित सिद्धिभवनमा कतारएयर र सहारा एयरवेजको कार्यालयमा आगो लगाउँदै, तोडफोड गर्दै। फाइल तस्बिर : हिमाल मिथ्या सूचना फैलाउन सामाजिक सञ्जालको भूमिका कस्तो छ ? किरण चापागाईं, क्रस बोर्डर डिसइन्फर्मेसन अनुसन्धाता इन्टरनेट प्रविधिको विस्तार पहुँच बढेसँगै सूचना र समाचारको उपयोग गर्ने प्रवृत्तिमा पनि परिवर्तन आएको छ। सूचना र समाचारको उत्पादन, वितरणको तौरतरिका नै फेरिएको छ। सूचना र समाचारका लागि बढीभन्दा बढी सामाजिक सञ्जालमा भर पर्ने प्रवृत्ति बढेको छ। डिसइन्फर्मेसन फैलने एउटा प्रमुख माध्यम सामाजिक सञ्जाल नै हो। निहित स्वार्थ राख्ने व्यक्ति, समूहले सामाजिक सञ्जालमा मिथ्या सूचना, समाचार प्रवाह गर्ने प्रवृत्ति देखिएको छ। यो प्रवृत्तिले सामाजिक सञ्जालबाट भएका सकारात्मक पक्षलाई ओझेंलमा पार्न थालेको छ। जिम्मेवारी कसले लिने ? सामाजिक सञ्जालबाट फैलने डिसइन्फर्मेसनको सन्दर्भमा व्यक्ति (नागरिक) स्वयं नै सचेत हुनुपर्छ। सामाजिक सञ्जाल, सरकारको पनि जिम्मेवारी अत्यन्तै बढी हुन्छ। सरोकारवाला सबैको सहकार्य आवश्यक पर्छ। मुलुकभित्र मात्र नभई बाहिर मुलुकहरूबीचको सहकार्य आवश्यक पर्छ। डिसइन्फर्मेसनको प्रवाहलाई कसरी न्यूनीकरणनियमन गर्न सकिन्छ ? डिसइन्फर्मेसनको प्रवाह न्यूनीकरण र नियमनका प्रयास र अभ्यास भइरहेको देखिन्छ। नियमनको अन्तर्राष्ट्रिय अभ्यास र अन्य मुलुकको अनुभवबाट डिसइन्फर्मेसनको प्रभावलाई न्यूनीकरण गर्न सकिन्छ। दुई किसिमबाट नियमनको प्रयास गर्न सकिन्छ। एउटा, संस्थागत प्रयास र अर्को समग्र समाजको प्रयास जरुरी हुन्छ। संस्थागत प्रयासबाट सुरु गर्दा डिसइन्फर्मेसनको परिभाषा र अपवाद प्रष्ट हुनुपर्छ। सामाजिक सञ्जालका कम्पनी, सरकारसहित अन्य सरोकारवाला, नागरिक समाज, शैक्षिक संस्था, फ्याक्ट चेक गर्ने संस्था लगायतबीचको सहकार्य आवश्यक छ। मिडिया साक्षरता वृद्धि गर्नु पनि उत्तिकै आवश्यक छ। लोकतान्त्रिक मूल्य मान्यतालाई अंगिकार गर्दै डिसइन्फर्मेसनको नियमनमा जर्मनीले एउटा मोडल अपनाएको छ। जर्मनीकै मोडलअनुसार लोकतान्त्रिक नभएका रसिया र भेनेजुएलाले पनि अवलम्बन गरेका छन्। नियमनले पूर्णप्रेस स्वतन्त्रतामा हस्तक्षेप हुने वा असर गर्ने हुन्छ कि ? डिसइन्फर्मेसन र अभिव्यक्तिको स्वतन्त्रता फरक विषयवस्तु हुन्। अभिव्यक्ति स्वतन्त्रता लोकतान्त्रिक समाजको अक्सिजन हो भने डिसइन्फर्मेसन लोकतान्त्रिक समाजका लागि प्रदूषण (कार्र्बनडाइ अक्साइड ) हो। अभिव्यक्ति स्वतन्त्रताभित्र डिसइन्फर्मेसन पर्न सक्दैन। डिसइन्फर्मेसनले आमजनताको अभिव्यक्ति स्वतन्त्रतालाई कुण्ठित गर्छ। उदाहरणका लागि डिसइन्फर्मेसनले समाजमा डर त्रासको वातावरण सिर्जना गर्न सक्छ। डरत्रासमा कसैले पनि आफूलाई लागेको कुरा बोल्न नसक्ने हुन्छ। तथ्यहिन, भ्रामक कुुराहरूको प्रवाहले सही सूचनाबाट सुसूचित हुने आमजनताको अधिकारलाई पनि असर गर्छ। त्यसकारण डिसइन्फर्मेसनले पूर्णपे्रस स्वतन्त्रतालाई असर गर्दैन। नियमले प्रेस स्वतन्त्रता खुम्च्याउँदैन। नियमनको अभ्यास गर्दा अभिव्यक्तिको स्वतन्त्रता र त्यससँग जोडिएको पूर्णप्रेस स्वतन्त्रतामा असर नपर्ने गरी गर्नुपर्छ। यद्यपि, डिसइन्फर्मेसन र अभिव्यक्तिको स्वतन्त्रताबीचमा सन्तुलन ल्याउने कार्य चुनौतीपूर्ण काम हो। अभिव्यक्ति स्वतन्त्रतालाई केन्द्रमा राखेर नियमन गर्नुपर्छ। भ्रम फैलाउने अभियानको खतरा रमेशनाथ पाण्डे, पूर्वपरराष्ट्रमन्त्री महाशक्ति भए पनि क्षेत्रीय शक्ति भए पनि बलियाको चाहना अझै बढी शक्तिशाली बन्ने, विश्वमा अथवा क्षेत्रमा सबैभन्दा बलियो, सबैभन्दा प्रभावशाली बन्ने नै हुन्छ। यसक्रममा उसको सामरिक योजनाका दुई पक्ष हुन्छन् १) तत्काल उभिएको र निकट भविष्यमा उभिने हैसियत बनाउन थालेको देशलाई रोक्ने, २) यी दुवैथरी प्रतिस्पर्धीहरूमाथि घात गर्न सक्ने सानो छिमेकीमा प्रभुत्व जमाउने। यी दुवै सामरिक योजना धारिला हुन्छन्। चीन दोस्रो ठूलो आर्थिक महाशक्ति भइसकेको र भारत २०३० मा तेस्रो ठूलो आर्थिक महाशक्ति बन्न लागेको छ। अमेरिकाका लागि चीन अहिले नै प्रतिस्पर्धी भइसकेको छ। भारत ६ वर्षपछि प्रतिस्पर्धी बन्ने प्रक्षेपण भइसकेको छ। युरोपले पहिलोपटक दोस्रो र तेस्रो आर्थिक महाशक्तिको हैसियतमा एसियाको प्रभुत्व भोग्नुपर्ने छ। यी दुवै अवस्थाले नेपालको भूराजनीतिक स्थापनाको सामरिक महत्व ह्वात्तै बढाएको छ। अर्कोतिर चीनलाई उछिन्ने भारतको चाहना र भारतको विकास गति मन्द पार्ने चिनियाँ मनसुवाले दुवैको छिमेकी तथा सडकबाट जोडिएको एउटै देश नेपालको सामरिक संवेदनशीलता पनि ह्वात्तै बढेको छ। यी सबै पक्षहरूको निचोडमा चारबोटै शक्तिहरूका लागि नेपाललाई आफ्नो पक्षमा पार्नु, आफ्नो सामरिक हितमा उपयोगी र तेस्रो शक्तिविरुद्धको सामरिक योजनामा सहयोगी बनाउनु अनिवार्य हुन्छ। यसका लागि नेपालमा आफ्नो पत्यारको, आफ्नो हैकमलाई स्वीकार गर्ने सरकार होस् भन्ने चारवटै शक्तिहरूको चाहना, योजना र प्रयास हुन्छ। भूराजनीतिक स्थापनको कारण महत्वपूर्ण भएको नेपाल आन्तरिक राजनीतिक अस्थिरता र राज्यका सम्पूर्ण संयन्त्रहरूको राजनीतीकरणले कमजोर भएको अवस्थाले ठूला शक्तिहरूका लागि थप चासो र बढ्दो चिन्ताको कारण बनेको छ। आफ्नो हित सुरक्षित राख्न सक्ने, प्रतिस्पर्धी पक्षबाट हुनसक्ने घात रोक्न सक्ने टिकाउ सरकार, दोहोरो खेल नखेल्ने चरित्रको पत्यारिलो सरकार ठूला शक्तिहरूको मूल चाहना हो। यो चाहना पूरा गर्न पर्दा पछाडिका अन्य खेलहरू सँगै गलत सूचना प्रवाहको अभियानको सचालन हुन्छ। वर्तमान विश्वमा कति शक्तिशाली र अति प्रभावशाली भएर गलत सूचना प्रवाहको अभियान फैलिरहेको छ भने सुरक्षाको अवधारणा र चरित्रमा नै परिवर्तन गरिसकेको छ। यसअन्तर्गत राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र होइन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान टड्कारो भइसकेको छ। विकसित समाचार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा देखाएको श्रेष्ठताले तथ्यमा आधारित समझदारीलाई निस्तेज र राष्ट्रिय सुरक्षाका मुख्य कबचहरूलाई तर्साएको छ। राष्ट्रिय सिमानाको बन्देज, राष्ट्रिय मर्यादा र कानुनको बन्देजलाई निरिह सावित गर्दै, टाढा नगिच र देशभित्रैबाट सञ्चालन गरिने गलत सूचना प्रवाहको अभियानले गम्भीर क्षति पुर्याउनु अगि रोक्न साधन, स्रोत र हैसियत सम्पन्न देशहरू पनि अशक्त सावित भइसकेको अवस्था छ। खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भीरतासँग लिन ढिलो भइसक्यो। मुख्य कुरा के हो भने नेपालले आन्तरिक राजनीतिक स्थायित्व र काम गर्ने सरकारलाई प्राथमिकता दिनुपर्छ। नेपालको राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरूपमा सम्बोधन गर्दै गलत सूचना प्रवाहको विदेशी मुहान बन्द गर्नुपर्छ। यसैगरी स्वदेशी संस्थागत सूचना माध्यमहरूको संरक्षण तथा विकसित प्रविधिको दुरुपयोग हुन नपाउने अवस्था निर्माण गर्नुपर्छ। देशभित्र हुर्किने वा हुर्काइने गलत प्रवृत्ति रोक्न आन्तरिक प्रयास नै पर्याप्त हुन्छ। तर, देशबाहिरबाट हुने झुटो सूचनाको आक्रमण रोक्न नेपालले वैदेशिक सम्बन्ध सचालन, नीति तर्जुमा र कूटनीतिक सिपलाई उच्चतम प्राथमिकता दिनुपर्छ। रहर पुर्याउन लालयित राजनीतिक र कूटनीतिक नेतृत्व अब नेपालले खप्न सक्दैन। झुटो सूचना अभियानलाई हलुका रूपमा लिनुहुँदैन।"
पुनःनिर्माणको कामलाई प्रभावकारी बनाउनुपर्छ : मन्त्री जोशी,"काठमाडौं : संघीय मामिला तथा सामान्य प्रशासनमन्त्री भानुभक्त जोशीले प्राकृतिक प्रकोपबाट हुने क्षति न्यूनीकरण सम्बन्धी प्रभावकारी नीति कार्यन्वयनको आवश्यकता रहेको बताएका छन्। मंगलबार ललितपुरमा आयोजित नेपाल सेल्टर फोरममा बोल्दै जोशीले प्राकृतिक प्रकोपबाट पीडित भइरहने अवस्था रहेको भन्दै क्षति न्यूनीकरणसम्बन्धी प्रभावकारी नीति कार्यन्वयनको आवश्यकता रहेको बताएका हुन्। उनले बाढीपहिरो, चट्याङ,वनडढेलो जस्ता प्राकृतिक प्रकोपका कारण बर्सेनि धनजनको क्षति भइरहेको अवस्था नयाँ तवरबाट तयारी गर्नुपर्नेमा जोड दिए। मनसुनसमेत नजिकिँदै गरिरहेको र यसले भूकम्पपीडितलाई अझै प्रभावित पार्न सक्ने भन्दै उनले राहत वितरणका कार्यक्रमलाई प्रभावकारी बनाउनुपर्ने बताए। मन्त्री जोशीले विगतमा गरिएको पुनःनिर्माणको काम प्रशंसनिय रहेको भन्दै अब पनि पुनःनिर्माणको कामलाई प्रभावकारी बनाउनुपर्नेमा जोड दिए। उनले संघीय सरकारले प्रदेश र स्थानीय तहसँगको साझेदारीमा विपद् राहत उपलब्ध गराउने भनिए पनि क्षमताको अभावले फलदायी हुन नसक्ने देखिएको धारणा राखे।"
अरूको इसारामा संसद चल्न नदिएर कांग्रेसले अस्थिरता निम्त्याउन खोज्दैछ : रास्वपा,"काठमाडौं : राष्ट्रिय स्वतन्त्र पार्टी (रास्वपा)ले कांग्रेसले राजनीतिक अस्थिरता निम्ताउन खोजेको निष्कर्ष निकालेको छ। सिंहदरबारमा मंगलबार बसेको रास्वपा संसदीय दलको बैठकले अरु कसैको इसारामा संसदलाई सहज ढंगले चल्न नदिएर कांग्रेसले मुलुकमा अस्थीरता निम्ताउन खोजेको निष्कर्ष निकालेको हो । बैठकपछि सहप्रवक्ता मनीष झाले विभिन्न मुद्दा लागेका कांग्रेसका सांसदलाई चोख्याएर सदन छिराउने प्रयास गर्ने तर उजुरी नै नपरेको व्यक्तिलाई लखेटिरहने कांग्रेसको कदमले मुलुकलाई अस्थीरतातर्फ ढकेल्ने बताए । उनले सहकारी प्रकरणमा संसदीय छानबिन समिति गठन नहुनेमा पार्टी प्रष्ट रहेपनि यस विषयमा सत्तापक्षले गर्ने सर्वदलीय निष्कर्षलाई भने स्वीकार गर्न सकिने धारणा व्यक्त गरे। बैठकमा संसदको आगामी अधिवेशनको तयारी र बजेटका विषयमा छलफल भएको उनले जानकारी दिए। बैठकमा पार्टी सभापति रवि लामिछानले पछिल्लो राजनीतिक अवस्थाकाबारे जानकारी गराउँदै कांग्रेसले गठबन्धनमा संकट ल्याउने प्रयास गरेको बताए। उनले देश र जनतालाई केन्द्रमा रहेर पार्टीका तर्फबाट सरकारमा रहेका मन्त्रीहरूले त्यही अनुसारको नीति,कार्यक्रम र बजेटमा ध्यान केन्द्रीत गर्न निर्देशन दिए।"
आगामी तीन दिनको मौसम पूर्वानुमान : कहाँ  कहाँ हुँदैछ वर्षा ?,"काठमाडौं : नेपालमा पश्चिमी वायु, स्थानीय वायु र भारतको बिहार आसपास बनेको न्यून चापीय प्रणालीको समेत प्रभाव रहेको छ । मौसम पूर्वानुमान महाशाखाले मंगलबार बिहान जारी गरेको मौसम पूर्वानुमान बुलेटिनमा आगामी तीन दिन हल्का वर्षाको सम्भावना रहेको उल्लेख छ। मंगलबार दिउँसो कोशी, बागमती, गण्डकी र लुम्बिनी प्रदेशका केही स्थानहरूमा साथै बाँकी प्रदेशको थोरै स्थानमा मेघगर्जनचट्याङ्गहावाहुरीसहित मध्यम वर्षाको सम्भावना रहेको छ। गण्डकी, लुम्बिनी र कर्णाली प्रदेशको एकदुई स्थानहरुमा भारी वर्षाको समेत सम्भावना रहेको महाशाखाले जनाएको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। राती पनि कोशी, मधेश, बागमती र गण्डकी प्रदेशका थोरै स्थानमा मेघगर्जनचट्याङ्गहावाहुरीसहित मध्यम वर्षाको साथै बाँकी प्रदेशको एकदुई स्थानमा मेघगर्जनचट्याङ्गहावाहुरी सहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। बुधबार र बिहीबार पनि पहाडी भुभागको थोरै स्थानहरूमा मेघगर्जनचट्याङ्गहावाहुरीसहित हल्कादेखि मध्यम वर्षाको साथै तराईका एकदुई स्थानहरूमा मेघगर्जनचट्याङ्गसहित हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। राती कोशी प्रदेश , मधेश प्रदेश, बागमती प्रदेश, गण्डकी प्रदेश र लुम्बिनी प्रदेशका थोरै स्थानहरूमा मध्यम वर्षाको सम्भावना रहेको छ।"
अर्थतन्त्र चलायमान हु्नेगरी बजेट ल्याउँछौं : अर्थमन्त्री,"काठमाडौं : अर्थमन्त्री वर्षमान पुन 'अनन्त' ले सरकारको नीति तथा कार्यक्रम,वित्त नीति र मौद्रिक नीतिमा तालमेल कायम गरिने बताएका छन् । बैंक तथा वित्तिय क्षेत्रका प्रतिनिधिसँग आगामी आर्थिक वर्षको बजेटबारे सुझाव लिन मंगलबार मन्त्रालयमा आयोजित छलफलमा मन्त्री पुनले बजेट र मौद्रिक नीतिबीच सामजस्यता गरिने बताएका हुन्। उनले त्यसका लागि नेपाल राष्ट्रबैंकसँग छलफल भइरहेको बताए। सरकार र नियामक भनेकै राज्य हो । राज्यको उद्धेश्य र नीति एउटै हुन्छ,उनले भने, नीति कार्यक्रम,वित्त नीति र मौद्रिक नीतिमा सामञ्जस्यता कायम गरिन्छ । गत वर्षको तुलनामा यो वर्ष अर्थतन्त्र चलायमान भएको र चालु आर्थिक वर्षभन्दा आगामी वर्ष थप चलायनमा हुने गरी बजेट ल्याउने तयारीमा आफू रहेको मन्त्री पुनले बताए । पुनले संविधानले निर्दिष्ट गरेको नीतिभित्र बसेर राज्यका निश्चिित उद्धेश्य प्राप्तिका लागि सहकार्य गरिने उनले उल्लेख गरे । सबैको जोड संविधानले निर्दिष्ट गरेको आर्थिक नीतिभित्र बसेर निजी क्षेत्रलाई प्रवद्र्धन गर्ने,सहजीकरण गर्ने र मनोबल उठाउने गरी काम गर्ने हो,उनले भने,त्यसका लागि सरोकारवालाहरूबीचमा छलफल र परामर्श भइरहेको छ । उनले अर्थतन्त्रमा राम्रो गरिरहेका नीतिले निरन्तरता पाउने स्पष्ट गरे । राज्य निजी क्षेत्रको अभिभावक भएकाले निर्धक्कसँग आफ्ना कुरा राख्य निजी क्षेत्रलाई आग्रह गरे । मुलुकको अवस्थितिअनुसारको आर्थिक नीति हनुपर्ने चर्चा गर्दै मन्त्री पुनले नेपालको भूराजनीतिक अवस्थितिअनुसार तत्काल प्रवद्र्धन गर्नुपर्ने क्षेत्र सूचना प्रविधि भएको आफूहरूलाई लागेको उल्लेख गरे । हाम्रो भूअवस्थितिअनुसार सूचना प्रविधि क्षेत्रमा फोकस हुँदा त्यसबाट ठूलो संख्यामा रोजगारी सृजना हुने र लगानी आउने सम्भावना बढी हुन्छ भन्ने हामीलाई लागेको छ,मन्त्री पुनले भने,बजेटमार्फत सूचना प्रविधि क्षेत्रलाई प्रवद्र्धन गर्ने सोच बनाएका छौं । यस्तै बजेटमा ऊर्जा, पर्यटन, कृषि, ठूला र मझौला पूर्वाधार क्षेत्रलाई बजेटमा प्राथतिकता दिइने उनको भनाइ थियो । फरक प्रसंगमा मन्त्री पुनले सरकारी निकायबाट निजी क्षेत्रलाई निरुत्साहित गर्ने काम नहुने स्पष्ट गरे । राज्यका निकायले निजी क्षेत्रलाई तर्साउने र निरुत्साहित गर्ने काम गर्दैन,उनलले भने,सरकारले निजी क्षेत्रलाई प्रवर्दन र सहजीकरण गर्ने हो ।"
कांग्रेसले प्रधानमन्त्रीका रुपमा प्रस्ताव राख्ने र गृहमन्त्री भएपछि प्रतिशोध साँध्ने नीति लियो : महासचिव पोखरेल,"ताप्लेजुङ : नेकपा एमालेका महासचिव शङ्कर पोखरेलले नयाँ राजनीतिक समीकरणबाट सरकार बनेपछि कांग्रेसमा देखिएको विचलन दुःखदायी भएको बताएका छन् । एमाले ताप्लेजुङको १२ औँ जिल्ला अधिवेशनका क्रममा ताप्लेजुङ आएका महासचिव पोखरेलले पत्रकार सम्मेलनमा बोल्दै नयाँ सरकार निर्माणपछि कांग्रेसले संसद् अवरोध गर्नु दुःखदायी भएको बताएका हुन्। यस्तै जनता समाजवादी पार्टीभित्रको विभाजनलाई उनले नयाँ समीकरणको रक्षाका लागि भएको विद्रोहका रूपमा टिप्पणी गरे । सरकार परिवर्तनका लागि षड्यन्त्र भइरहेको भन्दै उनले त्यसका विरुद्ध सांसदहरूले स्वयम् विद्रोह गरेर समीकरणको रक्षाका लागि अघि बढ्ने प्रक्रिया सुरु भएको बताए । यो समीकरणको रक्षाका लागि अगाडि बढ्ने प्रक्रिया सुरु भएको छ, जनता समाजवादी पार्टीका सात जना सांसदले नयाँ पार्टी खोल्ने भनेर प्रस्ताव प्रस्तुत गर्नुभएको छ, र म ठान्दछु, त्यो सङ्ख्या अझै बढेर जान्छ उनले भने। लोकतन्त्रमा विधिसम्मत ढङ्गले भएका विभाजनलाई स्वीकार गर्नुपर्ने मान्यता आफूमा रहेको भन्दै उनले कानुनले दिएको अधिकारलाई प्रयोग गर्नु स्वभाविक मान्नुपर्ने बताए।"
सभामुख र प्रधानमन्त्रीसहित प्रमुख दलका शीर्ष नेताबीच छलफल सुरु,"काठमाडौं : संसद्को गतिरोध अन्त्यका लागि सभामुख देवराज घिमिरे र प्रधानमन्त्रीसहित प्रमुख दलका शीर्ष नेतासँग छलफल सुरु भएको छ। शुक्रबारबाट बजेट अधिवेशन सञ्चालन हुने भएपछि घिमिरेले मंगलबार बिहान सिंहदरबारमा कांग्रेस, एमाले, माओवादी केन्द्र, रास्वपा र राप्रपाका शीर्ष नेता र प्रमुख सचेतकसँग छलफलमा जुटेका हुन्। बैठकमा घिमिरेसहित प्रधानमन्त्री एवम् नेकपा माओवादी केन्द्रका अध्यक्ष पुष्पकमल दाहाल, प्रमुख प्रतिपक्ष एवम् नेपाली कांग्रेसका सभापति शेरबहादुर देउवा, नेकपा एमालेका अध्यक्ष केपी शर्मा ओली, राष्ट्रिय स्वतन्त्र पार्टीका सभापति एवम् गृहमन्त्री रवि लामिछाने र राष्ट्रिय प्रजातन्त्र पार्टीका नेता र सचेतकहरु सहभागी छन्। सहकारी ठगी प्रकरणमा उपप्रधान एवम् गृहमन्त्री रवि लामिछानेमाथि कांग्रेसले निरन्तर प्रश्न उठाएर संसद अवरोध गरेपछि सरकारले बजेट अधिवेशनका लागि तयारी भन्दै हिउँदे अधिवेशन अन्त्य गरेको थियो। कांग्रेसको अवरोधले सदनको कारवाही प्रभावित भएको थियो।"
प्रधानमन्त्री बन्ने नेपाल र यादवको चाहनामा धक्का,"राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको छ। जनकपुरधाम : गठबन्धन बदलेर प्रधानमन्त्री बन्ने दाउमा थिए उपेन्द्र यादव र माधवकुमार नेपाल। उनीहरूलाई प्रधानमन्त्री बनाइदिन कांग्रेस तयार पनि थियो। नपुगेका सांसदका अन्य केही दल थिए। तर, अन्तिम घडी यादवको दल जसपा नेपाल फुटेर दुई चिरा भयो। यसरी फुट्यो कि १२ सांसदमध्ये प्रतिनिधिसभामा यादवसँग ५ जना मात्रै रहे। राजनीतिक विश्लेषक चन्द्रकिशोर भन्छन्, केपी शर्मा ओली र प्रचण्डले उपेन्द्र यादवका साथीहरूको काँधमा बन्दुक राखेर पड्काए। उनका अनुसार मधेस आश्रित दलहरू मधेसको राजनीतिमा बलियो रहे मात्रै काठमाडौंंको सत्ता र संसदीय गणितको राजनीतिमा महत्व राख्छ। मधेसलाई कम आँकेर छोटो बाटोबाट उपेन्द्र यादव प्रधानमन्त्री बन्न खोजेका थिए। अमेरिका गएका बेला रातारात यादवको पार्टी फुट्यो। उनी सोमबार राति फर्किंदै छन्। मंगलबार पार्टीको बैठक बस्ने जसपा नेपालका प्रवक्ता मनिष सुमनले बताए। अब यादव सरकारमा रहने वा नरहने विषय उनको पार्टी बैठकको मुख्य एजेन्डा हुने छ। उपेन्द्र यादव सरकारबाट हटे पनि संसदीय गणितले सत्ता गठबन्धनलाई कुनै प्रभाव पर्ने छैन। प्रतिनिधिसभामा रहेको जसपा नेपालका १२ सांसदमध्ये ७ सांसदले पार्टीका वरिष्ठ नेता अशोक राईको अध्यक्षतामा आइतबार जनता समाजवादी पार्टी गठन गरे। आयोगका आयुक्तहरूको सोमबार बसेको बैठकले जसपालाई दलको मान्यता दिएको छ। राजनीतिक दलसम्बन्धी ऐन २०७३ तथा राजनीतिक दलसम्बन्धी नियमावली २०७४ को नियम ५ बमोजिम निर्वाचन आयोगले दल दर्ताको मान्यता दिएको छ। आइतबार प्रदीप यादव, रेनु यादव, नवलकिशोर साह सुडी, वीरेन्द्र महतो, रन्जु कुमारी, हसिना खान र सुशीला श्रेष्ठलगायत ७ जना सांसदले आयोगमा छुट्टै दल दर्ताका लागि निवेदन दिएका थिए। उनीहरूले जनता समाजवादी पार्टी नेपालबाट नेपाल शब्द हटाएर जनता समाजवादी पार्टी (जसपा) नामको दल गठन गरेका हुन्। यादव नेतृत्वको जनता समाजवादी पार्टी नेपालले भने अवैधानिक निवेदनको आधारमा दल विभाजन नहुने दाबी गरेको छ। पार्टी प्रवक्ता सुमनका अनुसार संसद् अधिवेशन आह्वान भइसकेको अवस्था छ। दल विभाजनसम्बन्धी अध्यादेश खारेज छ। जसपा नेपाल दलको बहुमत केन्द्रीय सदस्य यस दलप्रति नै प्रतिबद्ध छ। यस्तो अवस्थामा अवैधानिक निवेदनको आधारमा दल विभाजन हुने अवस्था छैन। एकीकृत समाजवादीको आकस्मिक बैठक एकीकृत समाजवादी पार्टीका अध्यक्ष माधवकुमार नेपालले पछिल्लो समयमा सत्ता गठबन्धप्रति असन्तुष्टि प्रकट गर्दै आएका थिए। तर, यसै पार्टीका सम्मानित नेता झलनाथ खनाल भने प्रचण्ड नेतृत्वको सरकारको पक्षमा उभिँदै आएका थिए। यी कुराले एकीकृत समाजवादी पार्टीभित्र असन्तुष्टि चुलिएको थियो। जसपा नेपाल फुटेको तरंगले तर्सिएका नेपाल नेतृत्वको सत्तारूढ दल नेकपा (एकीकृत समाजवादी)को सोमबार आकस्मिक बैठक बस्यो। पार्टी अध्यक्षको प्रधानमन्त्री बन्ने हल्लालाई मत्थर पार्न र प्रचण्ड सरकारमै रहेको सन्देश दिन संसद् भवन नयाँ बानेश्वरमा एकीकृत समाजवादीको बैठक बसेको थियो। एकीकृत समाजवादीले पार्टी विभाजनसम्बन्धी चलेको हल्ला गलत र भ्रामक रहेको निष्कर्ष निकालेको छ। बैठकमा सबै सांसदहरूको उपस्थिति रहेको र संसदीय दल एकताबद्ध रहेको निष्कर्ष रहेको प्रमुख सचेतक मेटमणि चौधरीले जानकारी दिए। प्रतिनिधिसभामा एकीकृत समाजवादीका १० सांसद छन्। उपेन्द्रजीको अपारदर्शिताले पार्टी फुट्यो डा वीरेन्द्र महतो, कोषाध्यक्ष, जनता समाजवादी पार्टी (अशोक राई पक्ष) जसपा नेपाल फुटाउनु पर्ने के आइलाग्यो ? साथीहरूको असन्तुष्टिले पार्टी फुट्यो। उपेन्द्रजीले अलि बढी नै डिक्टेटरसिप भएर पार्टी चलाउने, पार्टीमा योगदान गरेकाको महत्व नै नबुझिदिने, उचित स्थान नदिने, घर चलाएको जस्तो एक्लै पार्टी चलाउने। यसैले पार्टीभित्र असन्तुष्टि चुलिएको हो। प्रचण्ड नेतृत्वको सरकारलाई ढालेर माधवकुमार नेपाल र उपेन्द्र यादवले कांग्रेससँग मिलेर अर्को गठबन्धन बनाउने र आलोपालो प्रधानमन्त्री बन्ने दाउमा थिए ?हामीले पनि त्यही सुनेका हौं। तर, सत्य कुरा के हो ? थाहा छैन। के हो सत्य चाहिँ ? एक वर्षमा तीनपटक सरकार परिवर्तन भयो। उहाँ(उपेन्द्रजी) सरकारमा जाने तर, सरकारको स्थिरतामा नलाग्ने। मन परेको बेला जाने, मन नपरेको बेला निस्किने। कहिलेसम्म यसरी हामी बन्धक भएर बस्ने ? त्यसैले नयाँ बाटो खोज्न बाध्य भयौं। प्रचण्ड सरकारलाई समर्थन जारी रहन्छ कि अर्को गठबन्धन बनाउनुहुन्छ ?वर्तमान सरकारलाई दिएको समर्थनलाई नै जारी रहन्छ। निर्वाचन आयोगमा दर्ता भएको जनता समाजवादी पार्टी(जसपा)मा कति सदस्य छन् ?जसपा नेपालमा १२ जना संघीय संसद् थिए। तीमध्ये हामी ७ जना नयाँ पार्टीतिर आएका छौं। उहाँहरूसहित ३१ जना सदस्य केन्द्रीय समिति छ। पुरानो पार्टीबाट बहुमत लिएर निस्किएका छौं। उपेन्द्र यादव नेतृत्वको पार्टी विगत १० वर्षमा तीनपटक फुट्यो ? किन यसरी फुटको शृंखला चलेको हो ? यसको मुख्य कारण उपेन्द्रजीको पार्टीभित्रको अपारदर्शिता नै हो। उहाँको हट, एकलौटिपन, निरंकुशताले नै कोही पनि टिक्न सकिरहेको छैन। बाबुराम भट्टराई, महन्थ ठाकुर पहिले फुटेर जानुभयो। साथीहरूले एनजीओ दर्ता गराउनुभयो मनिष सुमन,प्रवक्ता, जनता समाजवादी पार्टी नेपाल (उपेन्द्र यादव पक्ष) पार्टी कसरी फुट्यो ?हामीले थाहै पाएनौं। किन फुटे ? जाने साथीहरूलाई नै सोध्नुस्। जसपा नेपाल फुटेको होइन भन्दै हुनुहुन्छ। फुटेर गएका साथीहरूले नयाँ पार्टी नै दर्ता गराइसक्नुभयो त ?नयाँ दल दर्ता गर्नु र एनजीओ दर्ता गर्नु बराबरै कुरो हो (हाँस्दै)। केही साथीहरूले एक थान विधान, एउटा सानो चिह्न, नागरिकता लिएर निर्वाचन आयोगमा दल दर्ता गराए। पार्टी छोडेर गएका सांसदहरूको पद के हुन्छ ?साथीहरूले दर्ता गरेको दल जनता समाजवादी पार्टी नेपालको कुनै अंश होइन। जसपा नेपालको अंशै नभएको दलमा लागेका साथीहरू दल त्याग ऐनअनुसार आफ्नो पद जोखिममा पारेका छन्। फुटेर गएकाहरूले उपेन्द्र यादवले एकलौटी गरेको भन्दै छन् ? खास कुरो के हो ?मेरो बुझाइमा जेठको २८ गते जसपा नेपालको महाधिवेशन हो। विधानले सबै पदमा निर्वाचित भएर आउनुपर्छ भन्ने व्यवस्था गरेको छ। अब त हामीले जित्न सक्दैनौं, खाइपाई आएको पद रहँदैन भन्ने त्रासकाबीच केही साथीहरूले पार्टी छोडेका हुन्। दर्ता भएको नयाँ पार्टीले पनि वर्तमान सरकारलाई दिएको समर्थन जारी राख्ने भन्छन्। अनि तपाईंहरूले पनि सरकार नछाड्ने भन्दै हुनुहुन्छ ? अब सरकारबाट उहाँहरू निस्किने कि तपाईंहरू ? नयाँ दलले नयाँ ढंगले भनेका होलान्। प्रचण्ड सरकारलाई हामीले सुरुदेखि नै समर्थन दिँदै आएका छौं। हामी कुनै नयाँ कुरा भनेका छैनौं।फुटको असर ?यसले पार्टी तंग्रिएर गएको छ। पार्टी झन्झन् बलियो भएर गएको छ। भिरबाट लड्न लागेको गाईलाई काँध थाप्न सकिएन। जानेहरू गए। बाईबाई (खुसी हुँदै)। हेर्दै जानुस् फुटेका साथीहरू भोलि फेरि पुरानै घरमा फर्किएर आउँछन्।"
"बागमती प्रदेशका मुख्यमन्त्री जम्कट्टेलको स्वास्थ्यमा समस्या, हेलिकोप्टरमार्फत काठमाडौं लगिँदै","सिन्धुली : बागमती प्रदेशका मुख्यमन्त्री सालिकराम जम्कट्टेल अस्वस्थ भएका छन् । मुख्यमन्त्री जम्कट्टेलको स्वास्थ्यमा समस्या देखिएपछि सिन्धुलीको सुनकोसी गाउँपालिकाबाट हेलिकोप्टर मार्फत काठमाडौं लाने तयारी गरिएको छ । रामेछापको कार्यक्रममा सहभागि भएर सिन्धुलीको सुनकोसी गाउँपालिका आइपुगेका मुख्यमन्त्री जम्कट्टेलको स्वास्थ्यमा समस्या देखिएको प्रतिनिधि सभा सदस्य लेखनाथ दाहाल (राजन) ले अन्नपूर्णलाई जानकारी दिए । मुख्यमन्त्री जम्कट्टेलले स्वास्थ्य समस्या भएको जनाएपछि सुनकोसी गाउँपालिका ७ स्थित आत्मीय सामुदायिक अस्पतालमा स्वास्थ्य परिक्षण गरिएको थियो । उनलाई अस्पतालका डाक्टरले काठमाण्डौं लैजान सुझाव दिएपछि हेलिकोप्टर मगाइएको सिन्धुलीका प्रमुख जिल्ला अधिकारी भरत खनालले बताए । उहाँलाई अहिले अस्पतालबाट सुनकोसी५ मुलकोट हेलीप्याडमा एम्बुलेन्समार्फत ल्याइँदै छ । हेलिकोप्टर आउन साथ काठमाडौं पठाइनेछ, खनालले भने । मुख्यमन्त्री जम्कट्टेल बुधबार मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीमरिण डाइभर्सन सुरुङ मार्गको ब्रेक थ्रु कार्यक्रममा सहभागि हुन आजै सुनकोसी बस्ने कार्यक्रम तय भएको थियो । मुख्यमन्त्री जम्कट्टेल आजै काठमाडौंबाट रामेछाप पुगेर सिन्धुली फर्किएका हुन्।"
रुसी सेनामा भर्ति भएका नेपालीका आफन्तले आज प्रधानमन्त्री दाहालसँग वार्ता गर्ने,"काठमाडौं : रुसी सेनामा आवद्ध नेपालीको जीवन रक्षार्थ अभियानले आज प्रधानमन्त्री पुष्पकमल दाहालसँग वार्ता गर्ने भएको छ। रुस र युक्रेन युद्धको पृष्ठभूमिमा रुसी सेनामा आवद्ध नेपालीको जीवनरक्षा तथा उद्दार गरी सकुशल नेपाल फिर्ताको पहल गर्न माग गर्दै अभियानले सरकारलाई १३ बुँदे माग पेश गरेको थियो। आज बिहान साढे ८ बजे बालुवाटारमा प्रधानमन्त्रीसँग वार्ता हुने कृतु भण्डारीले जानकारी दिइन्। उनीहरुले सकुशल उद्दार, मृतक आश्रित परिवारलाई उचित राहत, मृतक भनिएका तर पुष्टि नभएकाको अवस्था सार्वजनिक, बेपत्ताको खोजी, युक्रेनले युद्धबन्दी बनाएकाको उद्धार र घाइतेको उचित उपचारलगायत विषयमा सरकारलाई गम्भीर हुन आग्रह गरेका हुन् । हेर्नुहोस् केके छन् माग ?"
जीवी राई पक्राउ गर्न मलेसियाका गृहमन्त्रीसँग कुरा गरिसकेको छु : गृहमन्त्री लामिछाने,काठमाडौं : उपप्रधान एवं गृहमन्त्री रवि लामिछानेले सहकारी ठगी प्रकरणमा मुछिएका जीवी राईलाई पक्राउ गर्न मलेसियाका गृहमन्त्रीसँग कुरा भइसकेको बताएका छन्। सिंहदरबारमा सञ्चारकर्मीसँग कुराकानी गर्दै लामिछानेले राईलाई पक्राउ गर्नेबारे आफूले मलेसियाका गृहमन्त्रीसँग छलफल गरिसकेको बताएका हुन्। रास्वपा सभापति समेत रहेका लामिछानेले केही कानुनी जटिलताका कारण राईलाई ल्याउन अप्ठ्यारो पर्ने भएपनि त्यसबारे समेत त्यहाँको राजनीतिक तहमा छलफल गरेको जानकारी दिए। लामिछानेले सहकारी ठगी प्रकरणमा मुछिएका राई नेपालबाट भाग्ने वातावरण कसरी बन्यो यसबारे समेत आफूले नजिकबाट हेरिरहेको बताए। राईमाथि अनुसन्धान जारी रहेको र अहिले सबै कुरा भन्न नमिल्ने उनले बताए।
गण्डकीका मुख्यमन्त्री अधिकारीको विश्वासको मतविरुद्ध सर्वोच्चमा रिट,"पोखरा : गण्डकीका मुख्यमन्त्री खगराज अधिकारीको विश्वासको मतविरुद्ध सर्वोच्च अदालतमा रिट परेको छ। मुख्यमन्त्री अधिकारीले पाएको विश्वासको मत बदर गरी आफूलाई ठूलो दलको हिसाबले मुख्यमन्त्रीमा नियुक्त गर्न माग गर्दै पूर्वमुख्यमन्त्री सुरेन्द्र पाण्डेले सर्वोच्चमा रिट दायर गरेका हुन्। गत आइतबार मुख्यमन्त्री अधिकारीले प्रदेश सभामा राखेको विश्वासको मतको प्रस्तावको पक्षमा ३० मत र विपक्षमा २७ मत खसेको थियो। मतदानपछि सभामुख कृष्ण प्रसाद धितालले संविधान र सर्वोच्चको फैसला अनुसार आफूले पक्षमा मतदान गर्ने बताउँदै अधिकारीको पक्षमा बहुमत प्राप्त भएको घोषणा गरेका थिए। गण्डकी प्रदेश सभामा सभामुखसहित ६० सदस्य रहेकोमा बहुमतका लागि ३१ मत आवश्यक थियो। तर,सभामुखले अधिकारीलाई विश्वासको मत दिइ बहुमत प्राप्त गरेको घोषणा गरेपछि कांग्रेसले नाराबाजी गरेको थियो। यसअघि अधिकारीको नियुक्ति असंवैधानिक भन्दै गण्डकी कांग्रेसका संसदीय दलका नेता एवं निर्वतमान मुख्यमन्त्री पाण्डेले सर्वोच्च अदालतमा रिट दायर गरेका थिए। तर, अदालतले उक्त रिट खारेज गरिदिएको थियो। सर्वोच्चले रिट खारेज गरिदिएपछि अधिकारीले विश्वासको मत लिएका थिए।"
"रुसी सेनामा भर्ति भएका नेपालीका आफन्तलाई प्रधानमन्त्रीले भने  कूटनीतिक प्रयास जारी छ, फर्काउन थप पहल गर्छु","काठमाडौं : रुसी सेनामा भर्ति भएका नेपालीका आफन्तले आज प्रधानमन्त्री पुष्पकमल दाहाल प्रचण्डसँग भेटेर परिवार सदस्य फिर्ताका लागि पहल गर्न आग्रह गरेका छन्। प्रधानमन्त्री निवास बालुवाटारमा आज रुसी सेनामा आबद्ध नेपालीको जीवन रक्षार्थ अभियानका सदस्यहरुले गरेको भेटमा रुस र युक्रेन युद्धको पृष्ठभूमिमा रुसी सेनामा आवद्ध नेपालीको जीवनरक्षा तथा उद्दार गरी सकुशल नेपाल फिर्ताको पहल गर्न माग गरेका हुन्। जवाफमा प्रधानमन्त्री प्रचण्डले रुसी सेनामा आबद्ध नेपालीहरूलाई स्वदेश फिर्ता ल्याउन आफूले उच्चस्तरमा कूटनीतिक पहल गर्ने आश्वासन दिए। तपाईँहरूको माग सम्बोधन गर्न प्रधानमन्त्री कार्यालय प्रतिबद्ध छ, प्रधानमन्त्री प्रचण्डले भने, सरकारले लगातार कूटनीतिक पहल गरि नै रहेको छ, कूटनीतिक नोटमार्फत पहल लिइएको छ। नेपाली नागरिकको जीवन रक्षाका लागि सरकार निरन्तर लागिपरेको उल्लेख गर्दै प्रधानमन्त्री प्रचण्डले रुसी सेनामा कार्यरत नेपालीहरूका परिवारको माग सम्बोधन गन आफू प्रतिबद्ध रहेको बताए। उच्चस्तरको कूटनीतिक पहल हुन्छ, म आफैँले थप पहल गर्छु, प्रधानमन्त्री प्रचण्डले भने। युद्ध मैदानमा रहेका नेपालीहरूसँग आफूले फोनमा कुरा भएको उल्लेख गर्दै प्रधानमन्त्रीले उनीहरूको अवस्थाबारे कूटनीतिक च्यानलमा निरन्तर छलफल भइरहेको जानकारी दिए। रुसी सेनामा कार्यरत नेपालीका परिवारले युद्धमा रहेका नेपालीलाई स्वदेश फर्काउन माग गर्दै काठमाडौँमा धर्ना दिएका थिए। प्रधानमन्त्री प्रचण्डका जनसम्पर्क विज्ञ बुद्धि जिसीले उहाँहरूका माग सम्बोधन गर्ने प्रतिबद्धता व्यक्त गरेसँगै धर्ना स्थगित भएको छ।"
"एमाले रसुवाको अध्यक्षमा जनार्दन ढकाल, पदाधिकारीमा कोको ?","रसुवा : नेकपा एमाले रसुवाको अध्यक्षमा जनार्दन ढकाल चयन भएका छन्। ९ औं जिल्ला अधिवेशनको बन्दसत्रले ढकालको नेतृत्वमा सर्वसम्मतरुपमा पदाधिकारी चयन गरेको हो। अधिवेशनबाट उपाध्यक्षमा कैसाङनुर्पु तामाङ, सचिवमा पेम्बा तामाङ, सहसचिवमा चमेली गुरुङ र शुकबहादुर थोक्रासहित ७८ सदस्य रहेको कमिटी सर्वसम्मत भएका हुन्। जिल्लाभरबाट कुल ३ हजार १ सय ९ जना सदस्यबाट पाँचवटै पाउँपालिकाको भूगोल १० जना सदस्य बराबर १ जना, दलित ७ सदस्य बराबर १ जना, युवा १० प्रतिसत, महिला ३३ प्रतिसत गरी अधिवेशनमा ३ सय ९० जना प्रतिनिधी मतदाता सहभागी थिए। अधिवेशनलाई नेकपा एमाले अध्यक्ष केपी शर्मा ओलीले उद्घाटन गरेका थिए। अध्यक्ष ढकाल यसअघि सचिवको जिम्मेवारीमा थिए। ०७० सालको संविधान सभा सदस्यमा निर्वाचित भएपछि एमालेको राजनीतिक नेतृत्वमा छन्।"
पशु हिंसा र यातना विरुद्धको अभियानमा लुम्बिनी प्रदेश सरकार,"तानसेन : पाल्पाका व्यावसायिक पशुपालक किसानहरूलाई जुटाएर पशु अधिकारका बारेमा पहिलो पटक सरकारी स्तरबाट सचेतना अभियान सुरु गरिएको छ। लुम्बिनी प्रदेश सरकारले २०८० फागुनमा पारित गरेको व्यावसायिक गाईभैसी पर्मले अवलम्वन गर्नुपर्ने पशु कल्याण मापदण्ड २०८० का विषयमा भेटेरिनरी अस्पताल तथा पशु सेवा विज्ञ केन्द्रले पाल्पाका व्यावसायिक पशुपालक किसानहरूबीच कार्यान्वयनका लागि छलफल गरेको हो। लुम्बिनी प्रदेश सरकारले पशु कल्याण मापदण्ड अभियान पाल्पाबाट सुरु गरेको हो। लुम्बिनी प्रदेश सरकारले १२ वटै जिल्लामा व्यावसायिक पशुपालक किसानहरूमार्फत पशु कल्याण मापदण्ड २०८० कार्यान्वयन गर्नका लागि आगामी वर्षको नीति, कार्यक्रम तथा बजेटमा पनि समावेश गर्ने जनाएको छ। मानिसले आफ्नो फाइदाका लागि पशु पक्षीको प्रयोग गर्दै आएको भए तापनि उनीहरूलाई यातना, हिंसारहित तरिका उनीहरूको अधिकार तथा कल्याणलाई मध्यनजर गरेर पशुपालन गर्नुपर्नेमा लुम्बिनी प्रदेश पशुपक्षी तथा मत्स्य विकास निर्देशनालय बुटवलले अभियान चलाएको हो। कार्यक्रममा बरिष्ट पशु चिकित्सक डा नवीन बस्यालले पशुपालन गर्दा सम्बन्धी आधारभूत व्यवस्था अन्तर्गत पशु गोठको व्यवस्थापन, पशु आहार, सन्तुलित खानाका बारेमा जानकारी गराएका थिए। यसैगरी पशु प्रजनन सुरक्षा सम्बन्धी व्यवस्था, गाई भैँसी पालन विधि,पशुहरूलाई भोक प्यास तथा कुपोषणबाट मुक्त बनाउनुपर्ने, पशुहरूलाई डर त्रास तथा तनावपूर्ण वातावरण बनाउन नहुने, गरी पशुपक्षी क्षेत्रमा लुम्बिनी प्रदेश सरकारले अभियान सुरु गरेको पशु चिकित्सक डा बस्यालले बताए। दूधजन्य पशुहरूमा बच्चा जन्माउने दिनभन्दा दुई महिनाअघि नै दूध दुहुन छोड्नुपर्ने, अन्य पशुहरूलाई काम लगाउँदा ८ घण्टाभन्दा बढी काममा लगाउन नहुने, पशु शरीरको तौल अनुसार ३० प्रतिशत मात्र भारी तथा मालसामान बोकाउनु पर्ने, मौसम अनुसारको पशु थरी तथा गोठको व्यवस्थापन हुनुपर्ने, पशुलाई डर त्रास र पीडा दिन नहुने लगायतका विषयमा कार्यालयले छलफल गरेको छ। दूध दिन छाडेका गाईहरूलाई पनि पशुधनीले नै नमर्दासम्म पालन पोषण गर्नुपर्ने, बाच्छोको उपयोगिता नभएको भन्दै बाच्छोलाई मार्ने, पशुहरूको सिङ तथा पुच्छर काटिदिने जस्ता यातानायुक्त व्यवहार गर्न नहुने कुरा कार्यक्रममा जोड दिएको थियो। कार्यक्रममा पशु पक्षी तथा मत्स्य विकास निर्देशनालयका प्रमुख प्रवेश सिंह कुवँरले मानिसहरूले पाल्दै आएका गाई भैँसीहरूमा पशु कल्याण मापदण्ड पालन गर्दा मानिसहरूलाई बढी फाइदा हुने बताए। मापदण्ड लागु गर्दा गाई भैसी ह्रष्टपुष्ट हुने, स्वस्थ निरोगी हुने, उत्पादन बढी दिने, यस्ता पशुहरूको दूध तथा मासु बढी स्वस्थकर हुने भएकोले यो प्रदेश सरकारले लागु गरेको बताए। यो मापदण्ड लागु गर्ने पशुपालकहरूलाई नै बढी फाइदा पुग्ने उनले बताए। लुम्बिनी प्रदेश सरकारले दूध दिन छाडेका गाई तथा ससाना बाच्छाहरूको व्यवस्थापनमा पालिकाहरूसँग समन्वय गरेर सहयोग गर्ने निर्देशक कुँवरले बताए। विज्ञ केन्द्र पाल्पाका प्रमुख दुर्गा प्रसाद बस्यालले पशु अधिकार मापदण्ड पालन गर्ने पशु किसानहरूलाई जिल्ला बाटै प्रमाणपत्र वितरण गर्ने, भोलिका दिनमा यस्ता फर्महरूका पशुका दूध र मासुलाई सरकारले प्राथमिकता दिँदै जाने बताए। कार्यक्रममा विज्ञ केन्द्र पाल्पाका पूर्व प्रमुख डा चन्द बहादुर रानाले सरकारले ल्याएको यो अभियानलाई गाउँ गाउँसम्म चेतना फैलाउँदै जानुपर्नेमा जोड दिए। सहभागी पशुपालक किसानहरूले सरकारले ल्याएको पशु कल्याण मापदण्ड अधिकांश पूरा गर्दै आएको र केही विषयहरू जटिल रहेकोले लुम्बिनी प्रदेश सरकारले उत्तरदायित्वका कुरा मात्र होइन समाधानका विषयमा पनि कुरा ल्याउनुपर्नेमा जोड दिएका थिए। विज्ञ केन्द्र पाल्पाका अधिकृत युवराज ज्ञवालीले प्रदेश सरकारले सुरु गरेको अभियानलाई जिल्ला जिल्लाबाट कार्यान्वयनका लागि पूर्ण सहयोग रहने बताए।"
अनलाइन सट्टावाजीमा संलग्न १३ जना भारतीय नागरिक पक्राउ,"बुटवल : अनलाइन सट्टेबाजी (जुवा) खेलाउने १३ जना भारतीय नागरिकहरूलाई इलाका प्रहरी कार्यालय बुटवलको टोलीले पक्राउ गरेको छ। बुटवल उपमहानगरपालिका११, कालिकानगरस्थित अञ्जन शर्माको घरमा फ्ल्याट लिएर जुवा खेलाइरहेका उनीहरूलाई प्रहरीले पक्राउ गरेको हो। फेयर प्ले (अनलाइन बेटिङ साइट)मार्फत उनीहरूले जुवा खेलाइरहेको गोप्य सूचनाका आधारमा पक्राउ गरिएको जिल्ला प्रहरी कार्यालय रुपन्देहीका सूचना अधिकारी एवं प्रहरी नायव उपरीक्षक मनोहरप्रसाद भट्टले जानकारी दिए। पक्राउ परेका नागरिकहरूबाट १३ थान ल्यापटप, ४० थान मोबाइल सेटहरू, १३ थान सिमकार्ड, १८ थान सिमकार्डका खोल, भारतीय बैंकका चेक, आधार कार्डहरू बरामद गरिएको प्रहरीले जनाएको छ। जिल्ला अदालत रुपन्देहीबाट सात दिनको म्याद थपको अनुमति लिई इलाका प्रहरी कार्यालय बुटवलबाट थप अनुसन्धान भइरहेको सूचना अधिकारी भट्टले जानकारी दिए।"
चट्याङ लागेर चार जना घाइते,"बझाङ : बझाङमा चट्याङ लागेर चार जना घाइते भएका छन्। घाइते हुनेमा खप्तडछान्ना गाउँपालिका७ गोर्खालीका देवी खड्का, उनका ८ वर्षीय छोरा एकेन्द्रबहादुर, लुड्की देवी खड्का र दुदा देवी रावत रहेका छन्। मंगलबार राति परेको चट्याङबाट आइते रावतको घर जलेर नष्ट भएको छ। चट्याङबाट उनले पालेको भैँसी पनि मरेको छ।"
रेसुंगा विमानस्थलबाट साप्ताहिक चार उडान हुने,"गुल्मी : गुल्मीको रेसुंगा विमानस्थलबाट थप उडान हुने भएको छ। पछिल्लो समय जिल्लामा यात्रुको चाप बढेसँगै साप्ताहिक चार उडान हुने नेपाल एयरलाइन्स रेसुंगा स्टेशन प्रमुख सुमन थापाले जानकारी दिए। यस विमानस्थलबाट प्रत्येक हप्ताको सोमबार, बुधबार र शुक्रबार नेपाल एयरलाइन्सले उडान भर्दै आएको छ। यो हप्तादेखि शनिबार थप गरी साप्ताहिक चार उडान हुने एयरलाइन्सले जनाएको छ। गुल्मीदेखि काठमाडौंका लागि सात हजार ८० रुपैयाँ र काठमाडौंबाट गुल्मीका लागि ७ हजार २८० रुपैयाँ भाडादर तोकिएको छ। जिल्लाबाट एक वर्षको अवधिमा करिब ७० वटा उडानमा ८ सय बढी नागरिकले हवाई सेवा लिएको रेसुंगा विमानस्थलका स्टेसन प्रमुख थापाले बताए। हवाई सेवा लिनेहरूमा वृद्ध, बिरामी, सुत्केरी, लगायतका नागरिक रहेका छन्। गुल्मी हवाई यात्रामा जोडिएसँगै पछिल्लो समय जिल्लामा रहेका विभिन्न स्थानमा रहेका धार्मिक तथा पर्यटकीय स्थलमा अन्तर्राष्ट्रिय पर्यटक भित्रन थालेका छन्। विमानस्थलमा गत वर्षको वैशाख २९ गतेबाट नेपाल एअरलाइन्सको ट्वीनअटर जहाजले उडान गर्दै आएको छ। रेसुंगा विमानस्थलमा विमान उडानका लागि बिहानी समय उपयुक्त मानिएको छ। शुक्रबारदेखि नियमित उडानको खबरले गुल्मीबासीमा थप उत्साह छाएको छ।"
अनाथ बालबालिका संकटमा,"कालीकोट : जिल्लाको खाँडाचक्र नगरपालिका मान्ममा रहेको न्यानो काख सेवा समाजमा बस्दै आएका बालबालिका संकटमा परेका छन्। आमा बुवा गुमाएका, संरक्षकविहीन तथा साहाराविहीन अनाथ १२ जना बालबालिका संकटमा परेका हुन्। समाजकी कल्पना मल्लले २०७८ सालमा अनाथ बालबालिकाको पढाइ लेखाइ, रेखदेख र पालन पोषणका लागि स्थापना गरिएको भए पनि हाल मौजाद पैसा सकिएपछि बालबालिका भोकै बस्ने अवस्थामा पुगेको बताइन्। उनले रुँदै भनिन्, भएको सबै सम्पत्ति सकियो अब के खुवाउने कसरी पाल्ने सरकारी तथा गैरसरकारी निकायले सहयोग गर्छौं भनेर आश्वासन मात्र देखाए। अहिले आएर कसैले पनि सहयोग गरेनन्। सबै बालबालिकालाई बोर्डिङ स्कुलमा पढाउँछु। स्कुलको फि, खाना, भवनको भाडा गरेर मासिक एक लाख ५० हजार आउँछ। अहिलेसम्म आफ्नो घरबाटै जुटाएर चलाएँ। अब यी बालबालिका कसरी बचाउन, दुःखी गरिब, अनाथ बालबालिकाको सेवामा लाग्दा घरबाट पनि तिरस्कार हुनु परेको छ। कालीकोट जिल्लाका प्राय बालबालिकाहरू उच्च शिक्षा पढाइ दिन्छु भन्दै दलालहरूले काठमाडौं लिएर बालगृहमा राखेको अवस्था हेर्दा यहाँका अनाथ बालबालिकाहरूप्रति दया जागेर आएको हो। यसैगरी प्रमुख जिल्ला अधिकारी गणेश नेपालीले दलालको फन्दामा परी कालीकोटका सयौं बालबालिकाहरू बेचिएको बताए। उनले भने, नेपाल सरकारबाट मान्यता प्राप्त (क) वर्गको बालगृहमा निःशुल्क पढाइदिन्छु भनेर लिने तर बालश्रम, शोषण लगायतका गलत काममा लगाएको भेटेपछि धेरै बालबालिको उद्धार गरिएको छ। त्यो हुनुभन्दा जिल्लामै यसरी अनाथ बालबालिकाको व्यवस्थापन हुनु राम्रो कुरा हो। न्यानो काख सेवा समाजकी सञ्चालिका मल्लले युकेको भिसा त्यागेर यस्तो सेवामा लागेको बताइन्। उनले भनिन्, युके जान छोडेर दुनियाँका बालबच्चा पाल्छस् भनेर घरबाट हेपिनु परेको छ। जति दुःख र कष्ट आए पनि अनाथ बालबालिकाको सेवाबाट विचलित हुने छैन। न्यानो काख सेवा समाजमा कुनै देशी तथा विदेशी सहयोग भने अहिलेसम्म आएको छैन। मनकारीहरूको सहयोगले अनाथालय सञ्चालन गरेकी हुँ। न्यानो काख सेवा समाजमा हाल खाँडाचक्र नगरपालिका, पलाँता गाउँपालिका, महावै गाउँपालिका, पँचालझरना गाउँपालिका लगायत अन्य पालिकाका गरी जम्मा १२ जना बालबालिका छन्। अनाथ बालबालिकाको पहिलेको भन्दा अहिलेको अवस्था धेरै राम्रो रहेको छ। जिल्लामा कसैले जन्मदिन मनाउँदा त्यही गएर मनाउने गर्ने गरेका छन्। शुभकालिका गाउँपालिका५ का नवीन शाहीले जन्मदिनका अवसरमा अनाथ बालबालिकाका लागि चामल, दाल, तेल, तरकारी, फलफूल दिएर जन्मदिन मनाएको बताए।"
चितवन राष्ट्रिय निकुञ्जमा बाघ र गैंडा मृत भेटिए,"चितवन : चितवन राष्ट्रिय निकुञ्जमा मंगलबार बाघ र गैंडा मृत अवस्थामा फेला परेका छन् । सौराहा नजिक रहेको निकुञ्जको भिमपुरघाटस्थित राप्ती नदी किनारमा बाघ मृत अवस्थामा फेला परेको हो । निकुञ्जको सुरक्षार्थ खटिएको सेनाको गस्ती टोलीले मृत अवस्थामा बाघ फेला परेको हो । बाघ कालगतिले मरेको हुनसक्ने बताइएको छ। अनुसन्धान भइरहेको निकुञ्जले जनाएको छ । यसैगरी नवलपुरको अमलटारीस्थित लामीचौरमा गैंडा मरेको अवस्थामा फेला परेको हो । मंगलबार बिहान पौने दश बजे भाले गैंडा मृत अवस्थामा फेला परेको हो । गैंडा कालगतिले मरेको निकुञ्जका सूचना अधिकारी गणेश तिवारीले जानकारी दिएका छन् । उनका अनुसार गैंडाको खाग, खुर सुरक्षित छ । मृत बाघ र गैंडाको पोष्टमार्टम गर्न लागिएको निकुञ्जले जनाएको छ।"
वीरगन्जमा हुण्डीको १३ लाख रकमसहित युवक पक्राउ,"वीरगन्ज : वीरगन्जबाट प्रहरीले हुण्डी कारोबारीको आशंकामा एक युवकलाई नगद १३ लाख रुपैयाँसहित पक्राउ गरेको छ। पक्राउ पर्नेमा पर्साको वीरगन्ज महानगरपालिका२२ जगरनाथपुरका २८ वर्षीय रविकुमार पटेल रहेका छन्। उनको साथबाट १३ लाख २५ हजार रुपैयाँ बरामद गरिएको प्रहरीले जनाएको छ। प्रहरीका अनुसार विशेष सूचनाका आधारमा खटिएको प्रहरी टोलीले वीरगन्ज महनगरपालिका१४ गण्डकस्थित सडकमा वीरगन्जबाट परवानीपुरतर्फ जाँदै गरेका प्रदेश २०३ ०१० प ६७१९ नम्बरको मोटरसाइकल रोकेर चेकजाँच गरेको थियो। त्यसक्रममा उक्त मोटरसाइकलमा सवार पटेलले बोकेको झोलबाट नेपाली १ हजार दरको नोट थान ८ सय ८९ थान, ५ सय दरको नोट ८ सय ५० थान र १ सय दरको नोट १० थान गरी कूल १३ लाख २५ हजार रुपैयाँ भेटिएको र उक्त रकमको श्रोत खुलाउन नसकेकाले रकमसहित पटेललाई नियन्त्रणमा लिइएको प्रहरी नायब उपरीक्षक कुमार विक्रम थापाले जानकारी दिए। पटेलको सातबाट विभिन्न बैंकको खाली चेक ७ थान पनि बरामद भएको उनले बताए। पटेलको साथबाट बरामद रकम हुण्डीको रहेको भन्दै थापाले पटेललाई प्रहरी हिरासतमा राखेर उनीविरुद्ध बैंक तथा वित्तीय संस्था सम्बन्धी ऐन, २०७३ विरुद्धको कसुरमा थप अनुसन्धान भइरहेको जानकारी दिए।"
चन्दाको भरमा बालकको सफल शल्यक्रिया,गुल्मी : जन्मजात मलद्वार नभएका गुल्मीका एक बालकको चन्दाको भरमा सफल शल्यक्रिया गरिएको छ। जिल्लाको रेसुंगा नगरपालिका१४ पराल्मीका सात वर्षीय बालकको विभिन्न संघसंस्थाको सहयोग तथा पहलमा सफल शल्यक्रिया गरिएको हो। आर्थिक अवस्था कमजोर भएर उपचारबाट वञ्चित भएका बालकको शल्यक्रियाका लागि नेपाल रक्तदाता स्वयंसेवी समाज गुल्मीले चैत महिनामा सहयोग संकलन सुर गरेको थियो। बालकको यही वैशाख १५ गते काठमाडौं स्थित मोडल अस्पतालमा सफल शल्यक्रिया गरिएको नेपाल रक्तदाता स्वयंसेवी समाज गुल्मीका अध्यक्ष धुव्र पाण्डेले जानकारी दिए। बालकको उपचारमा आर्थिक अभाव भएपछि उनको परिवार सहयोगको याचना गर्दै नेपाल रक्तदाता स्वयंसेवी समाज गुल्मीका अध्यक्ष धुव्र पाण्डे समक्ष आएका थिए। अध्यक्ष पाण्डे लगायत संस्थाको सक्रियतामा बालकको उपचारका लागि ७४ हजार २४५ रुपैयाँ सहयोग संकलन गरिएको थियो। बालकको मलद्वार शल्यक्रियाका लागि कुल ४ लाख ५० हजार सहयोग संकलन भएको अध्यक्ष धुव्र पाण्डेले बताए। अध्यक्ष पाण्डेका अनुसार बालकको उपचारका लागि लायन्स क्लब काठमाडौं र रक्तदाता समूहले आवश्यक सहयोग गरेका छन्। उनको शल्यक्रियामा डाक्टर र बेडको शुल्कमा छुट गरी कुल ३ लाख ४५ हजार खर्च भएको संस्थापक अध्यक्ष नमराज मरासिनीले जानकारी दिए। बालकको उपचारमा सहयोग तथा सफल शल्यक्रिया गर्ने डाक्टर लगायत सबैमा उनले धन्यवाद व्यक्त गरे। सात वर्षीय बालक बाबुराम विश्वकर्मा र कमला विश्वकर्माका पहिलो सन्तान हुन्। उनको परिवारले गाउँमै ज्याला मजदुरी गरी दैनिकी चलाउँदै आएका थिए। आर्थिक अवस्था कमजोर भएका विश्वकर्मा परिवारले पैसाको अभावमा बिरामी छोरालाई घरमै राखेर बस्नुपरेको थियो। पैसाको अभावमा छोराको उपचार गराउन नसकेपछि उनीहरूले सबैमा सहयोगको याचना गर्दै आएका थिए। सबैको सहयोग र सहकार्यमा छोराको मलद्वारको शल्यक्रिया सफल भएको बताउँदै आमा कमला विश्वकर्माले सबैलाई उनले धन्यवाद दिइन्। बालकलाई पठनपाठनका लागि महेन्द्र नमुना माध्यमिक विद्यालयले सहयोग गर्ने भएको छ। विद्यालयका प्रधानाध्यापक कृष्णप्रसाद मरासिनीले बालकले पढ्न चाहेमा सबै खर्च निःशुल्क गरिदिने घोषणा गरेका छन्। उ उक्त संस्थाले विगत केही वर्षदेखि गुल्मी अस्पतालमा उपचारको क्रममा बिरामीलाई आवश्यक पर्ने रगत निःशुल्क उपलब्ध गराउँदै आएको छ। नेपाल रक्तदाता स्वयंसेवी समाज गुल्मीले रगत उपलब्ध गराउनेदेखि समुदायमा दैविक विपत्तिमा विभिन्न सहयोग गर्दै आएको छ। जिल्लाको सदरमुकाम तम्घासमा २०७६ सालमा स्थापना भएको संस्थामा हाल एक सय ३० सदस्य रहेका छन्।
वैशाख २६ गतेदेखि काठमाडौंमा महामेला हुने,"काठमाडौं : पाँचौ राष्ट्रिय महामेला आगामी बैशाख २६ गते देखि ३० सम्म काठमाडौंमा हुने भएको छ । नेपाल मौरी पालक महासंघ,नेपाल मौरीपालन केन्द्रीय सहकारी संघ लिमिटेड र व्यवसायीक किट विकास निर्देशनालयको संयुक्त आयोजनामा महमेला आयोजना गर्न लागिएको मंगलबार काठमाडौंमा आयोजित पत्रकार सम्मेलनमा जानकारी दिइयो । पाँचौ राष्ट्रिय महामेला अन्तराष्ट्रिय औद्योगिक मेला तथा घरेलु उद्योग महोत्सवको व्यानरभित्रै हुने नेपाल मौरी पालक महासंघकी महासचिव जानुकादेवी थापाले जानकारी दि । स्वदेशी महको बजारीकरण तथा मह उत्पादक किसान,मह विक्रेता र उपभोक्ताहरूबीचको सम्बन्ध प्रगाढ बनाउने उद्देश्यले उक्त मह मेलाको आयोजना गर्न लागिएको उनले बताए। मेलामा मह काढ्ने तरिका,महसम्बन्धी सुचनामुलक जानकारी,नवीनतम प्रविधिहरूको प्रदर्शनी अन्तक्रिया,गोष्ठीलगायत हुने आयोजकले जनाएको छ ।"
चट्याङ लागेर बागलुङमा एक पुरुषको मृत्यु,बागलुङ : बागलुङमा चट्याङ लागेर एक जनाको मृत्यु भएको छ । बागलुङको ढोरपाटन नगरपालिका३ पुर्कोटमा सोमबार साँझ भारी वर्षातसँगै परेको चट्याङले लागेर ५६ वर्षीया कुम बहादुर पुनको मृत्यु भएको इलाका प्रहरी कार्यालय बुर्तिबाङका प्रमुख प्रहरी निरीक्षक राजकुमार विकले बताए । घरमा बसिरहेको अवस्थामा अचानक चट्याङ परेपछि घाइते भएका पुनलाई बुर्तिबाङ स्वास्थ्य केन्द्रले मृत घोषणा गरेको प्रहरी निरीक्षक विकले बताए ।
टीकापुरखक्रौला सडकः धमाधम कालोपत्रे हुँदै,"टीकापुर : हुलाकी राजमार्ग अन्तर्गत लम्की टीकापुर सडक खण्डको पथरैयाटीकापुरअस्नेहरी क्षेत्रमा धमाधम कालोपत्रे शुरु गरिएको छ। निर्माण कम्पनी एपेक्स खड्का कृष्ण जेभीले उक्त सडकखण्डको ८ किलोमिटर सडकमा धमाधम कालोपत्रे गरिरहेको हो। निर्माण कम्पनीले टीकापुरको जमरा पुलदेखि जानकी गाउँपालिकाको सीमाना, दुर्गौली बजारदेखि पथरैयासम्मको क्षेत्रमा कालोपत्रे गरिरहेको छ। पथरैयाबाट शुरु गरिएको कालोपत्रे दुर्गौली बजारसम्म पुग्न थालेको निर्माण कम्पनीले जनाएको छ। निर्माण कम्पनीका साइड इञ्चार्ज केशव डिसीले पथरैयादेखि दुर्गौली बजारसम्म र दुर्गौली पुलदेखि जानकी गाउँपालिकाको सीमानासम्म केही दिनमै कालोपत्रेको काम सकिने बताए। कालोपत्रे भइरहेको दुई लेन सडक ७ मिटर कालोपत्रे र दुवैतर्फ गरी ५ मिटर ग्राभेल सडक हो। हामीले पथरैयादेखि शुरु गरेर दुर्गौली बजारसम्म पुर्याएका छौं इञ्चार्ज डिसीले भने हाललाई चारलेन सडकबाहेक दुई लेनको सडक कालोपत्रेको काम सक्ने गरी निर्माण कम्पनी लागिरहेको छ। सडकखण्डमा पर्ने केही कल्भर्ट तथा पुल, दुर्गौली बजार क्षेत्रमा सडक सम्बन्धी विवाद र टीकापुर क्षेत्रको चारलेन सडकमा भने तत्काल काम गर्न नसकिने डिसीले बताए। कल्भर्ट लगायतका केही संरचना बनाउन र फोरलेन सडक कालोपत्रेका लागि निर्माण कम्पनी तयार नै छ डिसीले भने तर हुलाकी सडक आयोजनाले कम्पनीलाई भुक्तानी गर्नुपर्ने रकम निकासा नभए फोरलेन सडक निर्माण गर्न सकिने अवस्था छैन। तीस महिना भित्र निर्माण सम्पन्न गर्नेगरी लम्कीटीकापुरखक्रौलासम्मको २९७ किलोमिटर सडक तीन खण्डमा ठेक्का सम्झौता भएको थियो। पहिलो खण्डको लम्कीदेखि पथरैयासम्मको सडक गत असार महिनामै सम्पन्न भए पनि पथरैयाटीकापुरअस्नेहरी खण्डको सडक असार मसान्तसम्म सकिनेमा दुविधा छ। तीस महिनाभित्र निर्माण सम्पन्न गर्ने गरी सम्झौता गरेको निर्माण कम्पनीलाई आगामी असोज महिनासम्मको म्याद थप गरिएको छ। यो म्याद थप भएसँगै आयोजनाले तेस्रो पटक म्याद थप गरेको हो। पथरैयाखण्डबाट सडक कालोपत्रे हुन थालेपछि लम्कीदेखि टीकापुरसम्मको यात्रा सहज हुने टीकापुरका व्यवसायी पुष्प बमले बताए। यो वर्षासम्म लम्कीदेखि टीकापुरसम्म कालोपत्रे बाटोमा हिँड्ने पाइने भयो बमले भने चार दशक बढी समयदेखि हिलो र धुलो बाटोमा यात्रा गरिरहेका यात्रुलाई निकै सहज हुनेछ। हुलाकी सडक आयोजना धनगढीका अनुसार पथरैयाटीकापुरअस्नेहरी सडक खण्डको ८ किलोमिटर सडकखण्डमा साढे तीन किलोमिटर चारलेन सडक छ। उक्त खण्डको ८ किलोमिटर सडकका लागि २०७७ जेठ २६ गते ४० करोड ९९ लाख रुपैयाँमा निर्माण कम्पनीले हुलाकी राजमार्ग निर्देशनालयसँग सम्झौता गरेको थियो।"
झापामा चट्याङ लागेर एक जनाको मृत्यु,झापा : झापाको अर्जुनधारामा पानीसँगै परेको चट्याङ लागेर एक जनाको मृत्यु भएको छ। मृत्यु हुनेमा अर्जुनधारा नगरपालिका२ चौरासे निवासी अन्दाजी ५४ वर्षीय मोहनप्रसाद दुलाल रहेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। प्रहरीका अनुसार मंगलबार दिउँसो ४:५० मिनेटमा घर नजिकै मकैबारीमा मल लगाउँदै गरेको अवस्थामा चट्याङ पर्दा दुलालको छाती तथा पेटको भागमा लागेको थियो। घाइते भएको उनको बिर्तासिटी अस्पताल बिर्तामोडमा उपचारको क्रममा ६:२० मिनेटमा मृत्यु भएको डीएसपी चन्दले बताए।
"चट्याङले एकै परिवारका तीन घाइते, घर पूर्ण रूपमा नष्ट","डडेल्धुरा : डडेल्धुरामा घरमा परेको चट्याङले तीन जना घाइते भएका छन्। भने घर पूर्ण रूपमा जलेर नष्ट भएको छ । सोमबार बेलुका परेको चट्याङले अमरगढी नगरपालिका३ कोटेउडाका देवराज पाण्डेय, उनकी श्रीमती चन्द्रावतीदेवी पाण्डेय, छोरा दिपेश पाण्डेय घाइते भएका हुन्। स्थानीय विष्णु पाण्डेयका अनुसार घाइते तीनै जनाको अवस्था सामान्य रहेको छ। तर, उनीहरूको घर भने पूर्ण रूपमा नष्ट भएको छ।"
दुर्घटनामा दुई युवकको मृत्यु,नुवाकोट : नुवाकोटको देवीघाटगल्छीकाठमाडौं सडकखण्डमा दुर्घटना भएको छ। मृत्यु हुनेमा २७ वर्षीय रुबिन रावल र २६ वर्षीय स्वीकार राणाको मृत्यु भएको छ। घाइते भएका उनीहरूको नुवाकोट जिल्ला अस्पताल त्रिशूलीमा उपचारका क्रममा मृत्यु भएको हो। दुर्घटनामा काठमाडौं घर भएका २७ वर्षीय ऋतिक तिवारी र २५ वर्षीय उपकार थापा गम्भीर घाइते भएका छन्। बा३क ३७२२ नम्बरको स्कुल बस घुमाउने क्रममा सोही दिशातर्फ जाँदै गरेको बागमती प्रदेश ०२०४४प३६९२ र बागमती प्रदेश ०२०४६प१५२९ नम्बरको मोटरसाइकल सोही बससँग एकआपसमा ठोकिएका थिए। प्रहरीले स्कुल बस र त्यसका चालकलाई नियन्त्रणमा लिएको छ। मोटरसाइकलमा सवार दुई युवकको ज्यान गएको र दुई जना घाइते भएको प्रहरी नायव उपरीक्षक तिलक भारतीले जानकारी दिए। मृतक तथा घाइते युवकहरू काठमाडौंबाट कक्षा १२ को परीक्षा सकेर नुवाकोटमा घुम्न आएको जनाइएको छ।
सुनकोशीमरिण डाइभर्सन सुरुङ मार्गको बुधबार ब्रेक थ्रु हुने,"सिन्धुली : मध्य तराईका पाँच जिल्लाको १ लाख २२ हजार हेक्टर क्षेत्रमा सिँचाइ सुविधा पुर्याउने र ३१ दशमलव ७ मेगावाट विद्युत उत्पादन गर्ने लक्ष्य राखेर निर्माण थालिएको सुनकोशीरिण डाइभर्सन सुरुङ मार्गको बुधबार ब्रेक थ्रु गरिने भएको छ। १३ दशमलव ३ किलोमिटर लामो सुरुङको बुधबार प्रधानमन्त्री पुष्पकमल दाहाल प्रचण्डले ब्रेक थ्रु गर्ने कार्यक्रम तय भएको सुनकोशीमरिण डाइभर्सन आयोजनाका प्रमुख मित्र बरालले जानकारी दिए। आयोजनाको १३ दशमलव तीन किलोमिटर मध्ये ९९ दशमलव ९९ प्रतिशत सुरुङ निर्माण सम्पन्न भएपछि सुनकोशी गाउँपालिका ७ कानढुंग्री स्थित सुनकोशी नदी किनारामा प्रधानमन्त्री प्रचण्डले सुरुङ ब्रेक थ्रु गर्न लागेका हुन्। आयोजनाको प्रवेशद्वार कमलामाई नगरपालिका२ कुसुमटारबाट १९ महिनाअघि टीबीएम प्रविधिको मेसिनको प्रयोग गरेर सुरुङ निर्माण थालिएको थियो। राष्ट्रिय गौरवको बहुउद्देश्यीय आयोजना सुनकोशीमरिण डाइभर्सन अन्तर्गत सुरुङ निर्माणको काम कमलामाई नगरपालिका२ को कुसुमटारबाट ०७९ असोज २८ देखि सुरु भएको थियो। सुरुङ निर्माणको ठेक्का चिनियाँ कम्पनी चाइना ओभरसिज इन्जिनियरिङ (कोभेक)ले पाएको थियो। सुनकोशी मरिणमा सुरुङ खन्न मात्र कोभेकले १० अर्ब ५ करोड ६८ लाखमा ठेक्का सकारेको थियो। कोभेकले यसअघि भेरी बबई डाइभर्सनको समेत टिविएम मेसिन प्रयोग गरेर सुरुङ निर्माण सम्पन्न गरेको थियो। यहाँको १३ दशमलव तीन किलोमिटर सुरुङ खन्न २२ महिनाको लक्ष्य लिइएकोमा ३ महिना २ दिन अगावै ब्रेक थ्रु गर्न लागिएको आयोजनाका प्रमुख बरालको भनाइ छ। एकै दिनमा ७२ मिटरसम्म खनिएको सुरुङभित्र सुक्खा पहिरो र लेदो सहित पाखै खस्दा यस अघि ६ पटक सम्म अवरोध भएको थियो। आयोजनामा उच्च प्रविधिबाट ५५ डायमिटरको सुरुङ मार्गमा गुणस्तरीय सेग्मेन्ट प्रयोग गरिएको छ। आयोजना अन्तरगत कानढुंग्रीस्थित सुनकोशी नदीमा ३० मिटर उचाइ र १ सय ५८ मिटर लम्बाइको बाँध निर्माण गरी सुरुङ मार्फत प्रतिसेकेन्ड ६७ क्यूमेस पानी कुसुमटारस्थित मरिण खोलामा खसालिनेछ। त्यहाँ ६६ मिटर उचाइबाट पानी झारेर ३१ दशमलव ७ मेगावाट विद्युत उत्पादन गरिनेछ। आयोजनाको मुख्य उद्देश्य भनेको सुनकोशी नदीमा बाँध बाँधेर सुनकोशीको पानी मरिण खोलामा खसाली मधेशका पाँच जिल्लामा वर्षैभरि सिँचाई सुविधा पुर्याउने लक्ष्य राखिएको छ। त्यो सँगै सिन्धुलीको कुसुमटारमा ३१ दशमलव ७ मेगावाट विद्युत उत्पादन गरिने छ। आयोजनाबाट ३१ दशमलव ७ मेगावाट विद्युत उत्पादनसँगै वाग्मती सिँचाइ आयोजनाको पूर्वाधार प्रयोग गरेर तराईका बारा, रौतहट, सर्लाही, महोत्तरी र धनुषामा १ लाख २२ हजार हेक्टर क्षेत्रमा सिँचाइ सुविधा पुर्याउने लक्ष्य छ, आयोजना प्रमुख बरालले थपे। सुरुङको ब्रेक थ्रु हुँदै गर्दा उक्त आयोजना अन्तरगतका अन्य कामले भने गति लिन सकेको छैन। आयोजनाको सुनकोशी नदीमा बाँध निर्माणको कामले गति लिननसक्दा आयोजनाको निर्माण कार्य समयमा सम्पन्न हुनेमा आशंका छ। जुन आयोजनाको मुख्य काम हो। सुनकोशी नदीमा बाँध बाँध्ने ठेक्का पटेलरमण जेभीले लिएको पाएको छ। पटेल भारतीय कम्पनी भए पनि काम नेपाली कम्पनी रमण कन्स्ट्रक्सनले गरिरहेको छ। सुनकोशी र तामाकोशीको सँगमस्थलबाट सय मिटर तल सुनकोशी गाउँपालिका ७ कानढुंग्रीमा सुनकोशी नदीमा बाँध निर्माणको काम सुरु भएको छ। बाँध निर्माण थालिएको १६ महिनाअघि हो। ०८४ असोजमा सम्पन्न गर्ने गरी सुनकोशीमा बाँध निर्माणलगायत काम गर्न पटेलरमण जेभीले १२ अर्ब रुपैयाँमा ठेक्का लिएको हो। सुनकोशीमा बाँध बाँध्ने कामअन्तर्गत अहिलेसम्म कफर ड्याम जमिनमुनिको पिल्लर राख्ने लगायत ८ प्रतिशत मात्र प्रगति छ। आयोजनाले चालु आर्थिक वर्ष ०८०८१ मा बाँध निर्माणको काम १८ प्रतिशत सक्ने लक्ष्य राखेको छ। आयोजनाले सुरुङबाट पानी मरिण खोलामा खसालेपछि कुसुमटारदेखि वाग्मतीसम्मको ४४ किलोमिटर क्षेत्रलाई ७ वटा प्याकेज बनाएर नदी नियन्त्रणको काम सुरु गरिएको छ। तराई मधेशको लाफलाइन तथा इकोनोमिक गेम चेन्जरका रुपमा लिइएको आयोजनाको इलेक्ट्रो मेकानिकलको खरिद प्रक्रिया सुरु भएको छ भने ट्रान्समिसन लाइनको आईई अन्तिम चरणमा रहेको प्रमुख बरालले बताए। समग्र आयोजनाको भौतिकतर्फ ३० प्रतिशत र वित्तीय २८ प्रतिशत प्रगति भएको छ। आयोजनाको २०७७ साल फागुन २० गते कमलामाई नगरपालिका २ को कुसुमटारमा तत्कालीन प्रधानमन्त्री केपी शर्मा ओलीले एक भव्य समारोहका बीच शिलान्यास भएको थियो। ४९ अर्ब ४२ करोड कुल लागत रहेको आयोजना निर्माणमा हालसम्म आयोजना निर्माणमा ११ अर्ब ९१ करोड १९ लाख खर्च भएको छ। बुधबार हुने आयोजनाको ब्रेक थ्रुका लागि प्रधानमन्त्री प्रचण्ड, मन्त्रीहरू, बागमती प्रदेशका मुख्यमन्त्री, मधेश प्रदेशका मुख्यमन्त्री, प्रतिनिधि सभाका सदस्यहरू, मन्त्रालयका सचिवहरू मंगलबार नै सिन्धुली आइपुग्ने कार्यक्रम रहेको छ। यद्यपि बागमती प्रदेशका मुख्यमन्त्री सालिकराम जम्कट्टेल भने मंगलबार दिउँसै सिन्धुली आइपुगेका भए पनि स्वास्थ्यमा समस्या देखिएपछि मंगलबार नै हेलिकोप्टर मार्फत उपचारका लागि काठमाडौं लगिएको छ।"
वीरगन्ज नाकाको मितेरी पुलबाट अत्याधुनिक पेस्तोलसहित युवक पक्राउ,"वीरगन्ज : वीरगन्जरक्सौल नाकाको मितेरी पुलबाट दुई थान स्वचालित (अटोमेटिक) पेस्तोलसहित एक नेपाली युवक पक्राउ परेका छन्। भारतीय सीमा सुरक्षा बल (एसएसबी )ले मितेरी पुलबाट सोमबार नवलपरासीको रजहरका २५ वर्षीय मनोज महर्जनलाई दुई थान पेस्तोलसहित पक्राउ गरेको हो। उनको साथबाट मेड इन युएसए लेखिएको ९ एममको पेस्तोल १ थान र मेड इन जर्मनी लेखिएको ९ एमएमकै पेस्तोल १ थान तथा १ थान म्याग्जिन बरामद गरिएको एसएसबीका सहायक कमान्डेट गुलाब कुार चौधरीले जानकारी दिए। दुई थान अटोमेटिक पेस्तोल र एक थान म्याग्जिनसहित महर्जनलाई पक्राउ गरिए पनि उनको साथमा रहेका नवलपरासीकै विवेक मल्ल ठकुरी भने फरार भएको चौधरीले बताए। चौधरीका अनुसार, भारतमा जारी लोकसभा निर्वाचनका बेला नेपालबाट दुई जना व्यक्ति हतियारसहित रक्सौल प्रवेश गर्न लागको पूर्व सूचना एसएसबीलाई प्राप्त भएको थियो। त्यही सूचनाका आधारमा सोमबार मितेरी पुलमा खटिएको एसएसबीले दुई जना नेपाली शंकास्पद अवस्थामा हिँड्दै रक्सौलतर्फ जाँदै गरेको अवस्थामा रोकेर जाँच गर्न खोज्दा महर्जन र ठकुरी डंकन हस्पिटल रोड तर्फ भागेका थिए। त्यसक्रममा उनीहरुले आफूसँग रहेको हतियार सडक छेउको झाडीमा फालेका थिए। तीमध्ये महर्जनलाई पक्राउ गर्न सफल भएपनि ठकुरी भने फरार भएकोले पक्राउ गर्न नसकिएको र उनको खोजी भइरहेको चौधरीले बताए। पेस्तोलसहित पक्राउ परेका महर्जनलाई प्रहरी थुनामा राखेर अनुसन्धान भइरहेको भन्दै चौधरीले भने,उनीहरू के नियतले भारत प्रवेश गर्न खोजेका थिए ? त्यसको कारण अहिलेसम्म खुल्न सकेको छैन। यस बारेमा नेपाल प्रहरीसँग समन्वय गरेर अनुसन्धान भइरहेको छ।"
"दैलेख बजारमा आगलागी, दुई पसल जलेर नष्ट","दैलेख : दैलेखको सदरमुकाम दैलेख बजारमा आगलागी भएको छ। मंगलबार दिउँसो लागेको आगो अझै नियन्त्रणमा आउन सकेको छैन। जिल्ला प्रहरी कार्यालय दैलेखका अनुसार दुईवटा पसल जलेर नष्ट भएका छन्। विद्युत् सर्ट भई नारायण नगरपालिका१ स्थित साजन अटोपाट्सबाट आगो सल्किएको हो। आगो लागेर मोटरसाइकल ग्यारेज र उक्त ग्यारेजसँगै जोडिएको सम्झना फोटो स्टुडियो जलेर नष्ट भएको छ। अहिले नेपाली सेना, नेपाल प्रहरी, सशस्त्र प्रहरी र स्थानीयबासीको सहयोगमा आगो निभाउने काम भइरहेको दैलेख प्रहरी प्रमुख डीएसपी सुनिल दाहालले बताए। आगो लागेको आधा घण्टापछि मात्र दमकल आगो ठाउँमा पुगेको थियो। आगो नियन्त्रणमा आई नसकेकाले क्षतिको विवरण आउन नसकेको प्रहरीले जनाएको छ।"
प्रहरीकै संलग्नतामा हिरासत छल्न अभियुक्तलाई अस्पतालमा होटलको सुविधा,"जनकपुरधाम : धनुषामा एक अभियुक्तलाई अस्पतालमा राखेर होटेलको सुविधा प्रदान गरिएको भेटिएको छ। अनुसन्धान वा अभियोजनमा पक्राउ परेका व्यक्ति बिरामीको बहानामा हिरासत छल्न अस्पताल भर्ना हुने प्रवृत्तिलाई गृहले कडाइ गरेका बेला धनुषा प्रहरीले हिरासत छल्न एक अभियुक्तलाई डाइरिया र डिहाइड्रेसनको बहानामा अस्पतालमा राखेर होटेलको सुविधा उपलब्ध गराएको पाइएको हो। ठगी मुद्दाका प्रतिवादी स्थायी काठमाडौं घर भएका ५६ वर्षीय लेखनाथ वाग्लेलाई हिरासत छल्न स्वास्थ्य समस्या भएको कारण देखाएर बैशाख १६ गते आइतबारदेखि रिहा नहुन्जेलसम्म अस्पतालमा राखिएको छ। हिरासतमा भएकालाई चिकित्सकले गरेका सिफारिससमेत असामान्य र अविश्वसनीय भएको भन्दै विरोध भइरहेका बेला जनकपुरधाम जानकी चोकस्थित रामजानकी हस्पिटल प्रालिको डिलक्स कोठामा वाग्लेलाई होटेलको सुविधा दिएर राखेको पाइएको हो। जबकि नेपाल मेडिकल काउन्सिलले गृह मन्त्रालयलाई बुझाएको प्रतिवेदनमा शारीरिक एवं मानसिकरूपमा अस्वस्थ भएको र दीर्घरोगीहरू जस्तैः उच्च रक्तचाप, मधुमेहलगायत नियन्त्रण नभएर अस्पतालमै बसेर उपचार गर्नुपर्ने अवस्था भएका बिरामीले मात्रै अस्पताल भर्ना हुन पाउने व्यवस्था छ। तर, वाग्लेलाई बिना कुनै सिफारिस प्राइभेट अस्पतालको डिलक्सरूममा भर्ना गराएर हिरासत छल्न बिरामीको नाटक रचिएको प्रहरी स्रोतको भनाइ छ। गृह मन्त्रालयले सरकारी अस्पताल वा अस्पताल भर्ना गर्नुपर्ने विकल्पको रूपमा हिरासतमा नै सरकारी अस्पताल वा नेपाल मेडिकल काउन्सिलमा दर्ता भएका चिकित्सकले परीक्षण गरेरमात्र अस्पताल राख्नु पर्नेनपर्ने सम्बन्धमा निर्णय गर्नुपर्नेमा विना सिफारिस रामजानकी हस्पिटलमा प्रहरी साथ वैशाख १६ गते दाखिला गरेर भर्ना गरी ९ दिन राखेर सरकारी वकिल कार्यालयमा मिलापत्र गरी रिहा गरिएको छ। त्यस्तै अस्पतालमा अब्जरभेसनका लागि ४८ घण्टा भन्दा बढी राख्नुपरेमा उपयुक्त कारण खुलाउन मन्त्रालयले निर्देशन दिए पनि गृहको निर्देशन अटेर गरी धनुषाका प्रहरी उपरीक्षक भुवनेश्वर तिवारीले नीजि हस्पिटलमा भर्ना गराउन छुट दिएको भेटिएको छ। यता रामजानकी हस्पिटलका म्यानेजिङ्ग डाइरेक्टर प्रकाश चन्द्र गुप्ताले जिल्ला प्रहरी कार्यालय धनुषाबाट प्रहरी सहितको टोली खटिएर भर्ना गरिदिन मौखिकरूपमा आएकाले आफूहरूले भर्ना गरेको स्वीकार गरे। अस्पतालका सञ्चालक समिति सदस्य तथा डा ओमशंकर यादवले लिखित रुपमा आफूहरूलाई कुनै पनि रेफर अथवा सरकारी चिकित्सकको सिफारिस नआएको खुलाए। उनले भने, मधेस स्वास्थ्य विज्ञान प्रतिष्ठानको प्रादेशिक अस्पतालबाट यहाँ ल्याइएको थाहा पाएँ। तर, कुनै पनि ठाउँको रेफर पुर्जा वा चिकित्सकीय सिफारिस आएको छैन। प्रहरीको साथमा बिरामी आएको थियो, त्यसैले विरामीलाई उपचार गर्नुपर्ने सम्झेर उपचार गरी पठाएको छु। जिल्ला प्रहरी कार्यालय धनुषाका प्रहरी नायव उपरीक्षक रञ्जन अवाले गृह मन्त्रालयको परिपत्र आउनुभन्दा पहिल्यै अभियुक्तलाई सरकारी वकिल कार्यालयबाट मिलापत्र भएर रिहा भइसकेको जानकारी दिए। उनले भने, वादी को थिए? कहाँको मान्छे थिए थप बुझ्न जिल्ला प्रहरी कार्यालय आउनोस् र लैजानुस्। हिरासत छल्न बहानाबाजी गरी अस्पताल बस्नुमा धनुषाका प्रहरी उपरिक्षक तिवारीसहित उच्चपदस्थ अधिकारीहरूको मिलोमत्तो देखिएको छ। किनकि १६ गते हिरासतमा हुनुपर्ने व्यक्तिलाई नीजि अस्पतालमा राखेर होटेल सरहको सुविधान उपलब्ध गराउनु नै शंकास्पद रहेको बेलामा जिल्ला प्रहरी कार्यालय धनुषाका मुद्दा फाँटका प्रहरी निरीक्षक उपेन्द्र खरेलसँग जिज्ञासा राख्दा पक्राउ गरेर ल्याएको वा स्वयं उपस्थित भएको बारे खुल्न चाहेनन्। उनले सबै प्रक्रिया नै पुर्याएर गर्नुपर्छ भने छैन भन्दै पन्छिए। खरेलले थप्दै भने, बीर अस्पतालमा हुनुपर्ने मान्छे नर्भिकमा कसरी जान्छ, त्यस्तै यहाँ पनि हो। यता मधेस स्वास्थ्य विज्ञान प्रतिष्ठानका सहप्रबन्धक (केडी) कृष्णचन्द्र दासले प्रादेशिक अस्पतालमा डाइरिया र डिहाइड्रेशनजस्ता विरामीलाई रेफर गर्नुपर्ने कुनै कारण नभएको स्पष्ट पार्दै नियम विपरीत कुनै विरामी आफ्नो मनमर्जी लगिए आफूहरू पनि केही गर्न नसक्ने बताए। उनले भने, कसैले मनमौजी विरामी ल्याएर लग्छ भने त्यो हाम्रो सरोकारको विषय हैन। तर, डायरियाजस्ता सामान्य विरामीलाई रेफर गरिएको छैन।"
नदीको प्रदूषण रोक्न वीरगन्ज महानगरले दिएको अन्तिम अल्टिमेट पनि उद्योगीले टेरेनन्,"वीरगन्ज : सिर्सिया नदी प्रदूषित गर्दै आएका उद्योगहरूले वीरगन्ज महानगरपालिकाले अन्तिम पटकका लागि दिएको चेतावनीको पनि अटेर गरेको पाइएको छ। नदी प्रदूषित गरिरहेका मध्ये पर्साबारा औद्योगिक कोरिडोरका ९ वटा उद्योगले यही वैशाख ९ गते वीरगन्ज महानगरपालिकामा पुगेर नदीको प्रदूषण रोक्न उद्योगमा बाटर ट्रिटमेन्ट प्लान्ट जडान गर्नका लागि १५ दिनको समय माग्दै लिखित प्रतिबद्धता नै जनाएका थिए। त्यस दिन महानगरका मेयर राजेशमान सिंहले अन्तिम पटकका लागि १५ दिनको समय दिएको भन्दै १६ औं दिनदेखि कडा कदम चाल्ने चेतावनी दिएका थिए। तर १५ औं दिन बितेको भोलिपल्ट मंगलबार वीरगन्ज महानगरपालिकाको टोली ती उद्योगहरूमा स्थलगत निरीक्षण र अनुगमनमा पुग्दा नदीको प्रदूषण रोक्नका लागि अधिकांश उद्योगीहरूले खासै कुनै ठोस पहल नगरेको पाइएको अनुगमन टोलीमा सहभागी मेयर सिंहका जनसम्पर्क सल्लाहकार नवराज फुयालले बताए। केहि उद्योगले महानगरको अन्तिम अल्टिमेटसहितको चेतावनीपछि उद्योगको प्रदूषित पानी नदीमा सोझै नमिसाएको भेटिए पनि उनीहरूले झारा टार्ने जस्तो गरी काम गरेको पाइएको बताए। उनले भने,अरनीको टेक्सटाइलले तीनवटा पोखरी बनाएको छ। पोखरी भरिएपछि पुनः नदीमै प्रदूषित पानी मिसाइएको पाइएको हुँदा पुन सचेत गराएर आएका छौं। अनुगमन टोलीमा सहभागी महानगरको वन वातावरण तथा विपद् व्यवस्थापन महाशाखा अन्तर्गतको वातावरण शाखा प्रमुख प्रकाश ऐरले भने,नदी सबैभन्दा बढी प्रदूषित गर्ने उद्योग अरनिको टेक्सटाइल हो। तर उसैले अझैसम्म केही सुरसार गरेको पाइएन। जबकी एक वर्षपहिले नदी प्रदूषित गर्ने अरनिकोसहित पाँच उद्योगलाई महानगरपालिकाले जनही तीन तीन लाख रुपैयाँको दरले जरिबाना गरेको थियो। अरू चार उद्योगले उक्त जरिबाना रकम बुझाइसकेको भए पनि अरनिकोले हालसम्म उक्त जरिबाना पनि नतिरेको ऐरले बताए। यस्तै सिद्धि टेक्सटाइलले पनि उद्योगको फोहोर पानी भण्डारणका लागि पोखरी खनेको भएपनि बाटर ट्रिटमेन्ट प्लान्ट भने बनाएको नपाइएको मेयरका जनसम्पर्क सल्लाहकार फुँयालले बताए। मंगलबारको अनुगमनका क्रममा अधिकांश उद्योगीले उद्योगमा बाटर ट्रिटमेन्ट प्लन्ट जडानका लागि प्राविधिक टोली बोलाउने र अध्ययन गर्ने काम गरिरहेको भन्दै झारा टार्ने जवाफ दिएको उनले बताए। महानगरपालिकाले नदी प्रदूषित गर्ने उद्योगलाई अब कुनै पनि हालतमा छुट नदिने पनि उनले बताए। महानगरका मेयर सिंहको निर्देशनमा नदीलाई प्रदूषणमुक्त बनाउनका लागि महानगरपालिकाले गम्भीरतापूर्वक काम गरिरहेको अनुगमन टोलीमा सहभागी मेयरका स्वकीय सचिव सत्यराज घिमिरेले बताए। तर केही उद्योगले पछिल्लो समय महानगरको निर्देशनलाई मान्दै नमुना कामपनि गरिरहेको पाइएको अनुगमन टोलीमा सहभागी महानगरपालिकाको वातावरण शाखा प्रमुख ऐरले बताए। उनले भने, मारुती पेपरले अहिले नमुना काम गरिरहेको छ। यो उद्योगले आफ्नै पानी प्रशोधन केन्द्र (बाटर ट्रिटमेन्ट प्लान्ट) बनाएको छ। यसले अहिले नदीमा प्रदूषित पानी मिसाएको छैन भन्दा पनि हुन्छ। यस्तै दुर्गा पेपर एण्ड पल्प उद्योगले पनि प्रशोधन केन्द्र बनाएको भए पनि उद्योगका अन्य फोहोर भने नदीमै मिसाइरहेको पाइएको उनले बताए। ती फोहोर पदार्थलाई पनि नदीमा नफालेर उद्योगभित्रै व्यवस्थापन गर्न निर्देशन दिइएको ऐरले जानकारी दिए। मंगलबार महानगरको टोलीले अनुगमन गरेको नारायणी लेदर उद्योगका सञ्चालकले पानी प्रशोधन केन्द्र जडान गरेको भएपनि प्राविधिक टोली नहुँदा सञ्चालन गर्न नसकिएको जवाफ दिएको ऐरले जानकारी दिए। यस्तै त्रिवेणी टेक्सटायल, मरियम लेदर लगायतका उद्योगले पनि प्राविधिक बोलाउने र प्रशोधन केन्द्र सञ्चालन गर्ने काम भइरहेको भन्दै यसका लागि कम्तीमा २३ महिनाको अझै समय माग गरेको ऐरले बताए। ऐरले बाटर ट्रिटमेन्ट पलन्ट जडान र सञ्चालनका लागि ३ महिनाको समय दिन महानगर तयार भएपनि उक्त अवधिभर उद्योगको प्रदूषित पानी नदीमा नमिसाएर उद्योग परिसरभित्रै व्यवस्थापन गर्नुपर्ने ऐरले बताए। उनले भने, हामीले पटकपटक समय दिएका छौँ, ताकेता गरिरहेका छौँ। तर पनि अटेर गरेको पाइएको छ। यद्यपि केही उद्योगले काम गरिरहेका पनि छन्। त्यसैले अब महानगर कडा रुपमा प्रस्तुत हुन्छ। नदी प्रदूषित गर्ने उद्योगहरूमा सिल नै गर्ने वीरगन्ज महानगरपालिकाले तयारी गरेपछि उद्योगीहरूले वैशाख ९ गते मेयर सिंहलाई भेटेर १५ दिनको समय माग्दै नदीमा प्रदूषण नगर्ने लिखित प्रतिबद्धता जनाएका थिए। वीरगन्जको लाइफ लाइनका रुपमा रहेको सिर्सिया नदी विगत तीन दशक बढी समयदेखि उद्योगहरूले प्रदूषित गर्दै आइरहेका छन्। नदीलाई प्रदूषणमुक्त बनाउन महानगरले यसअघि पटक पटक अनुगमन गर्नुका साथै एक वर्ष पहिले पाँचवटा उद्योगलाई ३३ लाखको दरले जरिबानासमेत गरेको थियो। त्यसका बाबजुद पनि उद्योगीहरूले अटेरी गरिरहेका छन्। बाराको रामवनबाट सुरु भई पर्साको वीरगन्ज महानगर हुँदै सीमावर्ती भारतको रक्सौलसम्म बगेको सिर्सिया नदी विगत तीन दशकदेखि प्रदूषण र अतिक्रमणको चपेटामा पर्दै आएको छ। वीरगन्जपथलैया औद्योगिक कोरिडोरमा रहेका छाला, डिस्टीलरी, टेक्सटायल, घ्यू, साबुन, कागज लगायतका उद्योगबाट निस्कने रसायनयुक्त पानीसँगै जीवजन्तुका सडेगलेका छाला, रौं, खरानी, लेदो लगायतका विकारहरू सिधैं नदीमा मिसाइँदा नदी प्रदूषित र दुर्गन्धित बनेको हो।"
मिथ्या सूचना रोक्ने नीति खोइ ?,"काठमाडौं : चीनकी विषकन्या। और केपी शर्मा ओलीका खेल खल्लास। शीर्षकमा तत्कालीन प्रधानमन्त्री केपी शर्माओलीविरुद्ध भारतीय सञ्चारमाध्यमबाट मिथ्या समाचार प्रसारण भयो। त्यस लगत्तै अर्को सञ्चारमाध्यमबाट वर्ल्ड डेस्कको हवाला दिँदै नेपाली सियासत में फिर घुसा चीन ! खूबसूरत चीनी राजदूत से मुलाकात के बाद अहम बैठक में शामिल हुए ओली ! शीर्षकमा भारतीय सञ्चारमाध्यममा मिथ्याभ्रामक समाचार प्रसारण भयो। सन् २००० डिसेम्बरमा भारतीय अभिनेता ऋतिक रोशन जोडिएको प्रकरणले आन्दोलनको स्वरूप लियो। चितवनबाट प्रकाशन हुने एक पत्रिकामा नेपाल र नेपालीहरू आफूलाई मन नपर्ने रोशनले एक अन्तर्वार्ताको क्रममा बताएको दाबी गर्दै समाचार प्रकाशन भयो। उक्त समाचार काठमाडौं र केही भारतीय सञ्चारमाध्यमले पुनः प्रकाशन गरे। मिथ्या समाचारले बढावा पाउँदा आन्दोलन चर्कियो। ५ जना नेपालीको ज्यान गयो। सयौं घाइते भए। आफूले त्यस्तो नभनेको प्रष्टीकरण ऋतिकले दिए। नेपाल र नेपालीहरूलाई भारत र भारतीयहरू जत्तिकै माया गर्ने धारणासहितको प्रष्टीकरण नेपाल टेलिभिजनबाट सार्वजनिक भएपछि घटना साम्य भयो। मिथ्या समाचारका यी केही दृष्टान्त हुन। तथ्ययुक्त एवं ठोस सबुत प्रमाणबिना मिथ्या एवं भ्रमात्मक समाचार प्रवाह गर्ने प्रवृत्ति बढ्दो छ। मिथ्या समाचारले व्यक्तिसँगै मुलुककै छविमा क्षय हुने गरेको छ। तर, त्यसलाई रोक्नेनिरुत्साहित मिथ्या सूचनाको तीब्र रूपमा फैलिने गरेको छ। जसका कारण विश्वव्यापी टाउको दुखाई बन्दै गएको मिडिया अनुसन्धानकर्ताहरू बताउँछन्। क्रसबोर्डर डिसइन्फर्मेसन अनुसन्धानकर्ता किरण चापागाईंका अनुसार, डिसइन्फर्मेसनको बढ्दो प्रकोपमा जो कोही पर्न सक्छन्। मुलुकभित्रैका डिसइन्फर्मेसनका घटनाहरू टिप अफ द आइसवर्ग का रूपमा देखा परिसकेका छन्। मिथ्या समाचारको चपेटामा विशिष्ट व्यक्तिहरू र संस्था परिसकेका छन्, अनुसन्धाता चापागाईं भन्छन्, प्रमाणसहित प्रकाशनप्रसारण गर्दा अपेक्षाअनुरूप भाइरल हुँदैन। तर, कडा गालीगलौच वा अफवाह फैलाउने खालका डिसइन्फर्मेसन सामान्य समाचारभन्दा ७० प्रतिशत बढी द्रुतरूपमा फैलने (भाइरलिटी) अनुसन्धानले नै देखाएको छ। डिसइन्फर्मेसनको निरन्तर प्रवाहले व्यक्ति, संस्था मात्र होइन मुलुकलाई ध्वस्त पार्न पर्याप्त हुने जोखिम रहेको उनको टिप्पणी छ। भन्छन्, डिसइन्फर्मेसनकै कारण शान्ति सुरक्षामा खलल पुग्छ। नेपाल, बंगलादेश लगायतमा कतिपय मुलुकमा हिंसा फैलिएका उदाहरणहरू छन्। सञ्चारमाध्यम र सामाजिक सञ्जालको प्रयोगबाट डिसइन्फर्मेसन प्रवाह भइरहेको उपभोक्ताहरू बताउँछन्। स्थापित भइसकेका दैनिक अखबारअनलाइन वा सार्वजनिक छवि भएका सेलेब्रेटीको तस्बिर दुरुपयोग गर्दै नामसँग मिल्दोजुल्दो अकाउन्ट खोलेर पनि डिसइन्फर्मेसन प्रवाह गर्ने ट्रेण्ड विकसित भइरहेको छ। क्रस बोर्डर, सेयर कारोबार लगायतका विषयमा डिसइन्फर्मेसन हुने गरेको चापागाईं बताउँछन्। डिसइन्फर्मेसन आगोको झिल्काभन्दा खतरनाक भएको पूर्वन्यायाधीश बलराम केसीको टिप्पणी छ। डिसइन्फर्मेसनले व्यक्तिप्रति अविश्वास पैदा हुन्छ। अन्तर्राष्ट्रिय ख्यातिप्राप्त मिडियाले डिसइन्फर्मेसन प्रवाह गरेमा मित्रराष्ट्रसँगको सुमधुर सम्बन्ध खल्बलिन पुग्छ। मिथ्या समाचार : नियत र योजनावश छापा, विद्युतीय र अनलाइन पत्रकारितासँगै ब्लगिङ र सामाजिक सञ्जालको व्यापक विकाससँगै डिसइन्फर्मेसनले प्रकोपको रूप लिन थालेको छ। इन्टरनेटमा पहुँच बढेसँगै विषयगत ज्ञान र मिडिया साक्षरताको कमीले पाठकदर्शकश्रोता नै रनभुल्ल छन्। इन्फरमेसन टेक्नोलोजीमा इन्टरनेट र स्मार्टफोनले ल्याएको क्रान्तिसँगै इन्फर्मेसन डिसअर्डर ब्यापक भएको बताउँछिन्, मिडिया अध्येता रुचि श्रेष्ठ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ भन्छिन्, आम सञ्चारमा इन्टर्नेटको प्रयोग ब्यापक हुनु पहिले पनि मिडिया प्रोपोगान्डा को नाममा डिसइन्फर्मेसन र मालइन्फर्मेसनको अभ्यास नभएको होइन। संसारभरि नै मिडिया प्रोपोगान्डा को प्रयोग हुँदै आएको छ। मिसइन्फर्मेसन गल्तीले हुन्छ। डिसइन्फर्मेसन र मालइन्फर्मेसनको प्रयोग नियतवस र योजनाबद्ध तरिकाले गरिने श्रेष्ठ बताउँछिन्। पूर्वपरराष्ट्रमन्त्री रमेशनाथ पाण्डेका अनुसार, विश्वमा शक्तिशाली र प्रभावशाली भएर गलत सूचना प्रवाहको अभियान फैलिरहेको छ। राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र हैन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान भइसकेको छ, पाण्डे थप्छन्, विकसित सञ्चार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा पनि देखिएको छ। डिसइन्फर्मेसन र माल इन्फर्मेसनको गरेर विरोधिको तेजोबध गर्ने कार्य विशेष गरी चुनावको समयमा हुने मिडिया अनुसन्धाताहरू बताउँछन्। राज्य व्यवस्था कमजोर भएको र सरकारहरूको स्थायित्वको सुनिश्चित नहुँदा डिसइन्फर्मेसनको प्रकोप बढ्ने जोखिम हुन्छ। वरिष्ठ पत्रकार किशोर नेपाल भन्छन्, यस्तो चञ्चल अवस्थामा राजनीतिक दलहरू आफ्नो पक्षमा मिडियाको प्रयोग गर्दछन। कुन आरोप हो ? कुन विचार हो ? कुन गालीगलोज हो ? कुन समाचार हो ? जो कोहीलाई छुट्याउन मुस्किल पर्छ। डिसइन्फर्मेसनको प्रवाहले डिप्रेसन डिसइन्फर्मेसन र माल इन्फर्मेशनको बढ्दो प्रवाहले व्यक्तिसमाजसँगै मुलुकलाई नै अपुरणीय क्षति पुग्ने विज्ञहरू बताउँछन्। व्यक्तिप्रति अविश्वास वा अनास्था बढ्छ। पीडित व्यक्तिमा मानसिक बिचलनसमेत देखिन सक्छ। त्यस्तै मुलुकको हकमा सम्मान वा गरिमामा आँच पुगेर मुलुकको बाह्य कूटनीतिक सम्बन्धलाई नै असर पुग्छ। मिथ्या समाचार प्रकाशनप्रसारणको चपेटामा परेका व्यक्तिहरू ट्रोल भइदिन्छन्। यस्तो अवस्थामा पीडितव्यक्तिलाई सहकर्मी, साथीदेखि चिनेजानेका व्यक्तिले पीडाको घाउमा नुनचुक छर्के झैं व्यंग्य गर्छन्। फोन गर्ने, म्यासेञ्जरबाट अनावश्यक सन्देश पठाउने, जिस्काउने तवरमा प्रश्न गर्दा पीडितलाई थप पीडा पुग्ने मनोचिकित्सक डा बबिता शर्मा बताउँछिन्। डा शर्माका अनुसार, ट्रोल भइरहेको अवस्थालाई पीडित व्यक्तिले कसरी ग्रहण गर्छ त्यसमा निर्भर हुन्छ। ट्रोल भइरहेको व्यक्तिले घटना वा विषयवस्तुलाई कसरी ग्रहण गर्छ ? त्यसमा भर पर्छ। सामान्यतः मिक्स्ड इमोसन्स देखा पर्छ, डा शर्मा भन्छिन, कसैले हलुका ढंगले ग्रहण गर्छ र हाँसो मजाकमा उडाइदिन सक्छ। मिथ्या सूचनासमाचारले गम्भीर असर गरेमा पीडित तनावग्रस्त हुन्छ। दैनिक कार्यहरू गर्न समेत नसक्ने हुन्छ। विज्ञसँग मनोपरामर्श लिनु उचित हुन्छ। त्रिभुवन विश्व विद्यालय, शिक्षण अस्पताल महाराजगञ्जका विभागीय प्रमुख प्राडा सरोजप्रसाद ओझाका अनुसार, ट्रोल पीडित व्यक्तिलाई खानेसुत्ने लगायतका दैनिक कार्यहरू गर्न समेत असमर्थ पर्छ। भ्रामक सन्देश प्रवाहपछि द्रुत गतिमा नकारात्मक असर फैलिन्छ। त्यसले पीडित व्यक्तिलाई निद्रा नलाग्ने, एकाग्रतामा कमी आउने, झर्को लाग्ने, कामप्रतिको लगाव घट्ने हुन्छ। व्यक्ति डिप्रेसन, एङ्जाइटीमा पुगेको देख्छु, प्राडा ओझा भन्छन्, डिसइन्सफर्मेसन प्रवाह भयो र ट्रोल हुँदा तुरुन्तै प्रतिक्रियात्मक हुनै पर्ने जरुरी छैन। सहज रूपमा लिने बानीको विकास गर्न सक्नु पर्यो। आफ्नो हेरचाह आफैं गर्ने अभ्यास गर्नुपर्छ। डिसइन्फर्मेसन पछि सामाजिक सञ्जाल फैलिने ट्रोलबाट जोगिन उपाय निकाल्नु पर्ने सुझाव डा ओझाको छ। डिसइन्फर्मेसनको मुहानमा के गर्ने ? अनुसन्धाता चापागाईंका अनुसार,सम्बन्धित व्यक्तिसंस्थानियमनकारी निकाय सबल र प्रभावकारी नहुँदासम्म डिसइन्फर्मेसनले पार्ने क्षति पटकपटक बेहोर्नुपर्ने हुन्छ। व्यावसायिक पत्रकारिता अध्ययन केन्द्रकी कार्यकारी अध्यक्ष श्रेष्ठ गैरकानुनी कार्यलाई कानुनीरूप दिए जसरी हामी कहाँ लोकतन्त्र र प्रेस स्वतन्त्रताको नाममा सामाजिक सञ्जालमार्फत डिसइनफर्मेसन र मालइन्फर्मेसनको प्रयोग भइरहेको दाबी गर्छिन्। विश्वमा शशक्त र सफल रूपले लोकतन्त्रको अभ्यास गरिरहेका मुलुकहरूमा पनि डिसइन्फर्मेसनको समस्या नभएको होइन। त्यहाँ पनि बिपत्ति, महामारी र चुनावको समयमा बिभिन्न कन्स्पिरेसी थ्योरीहरू नआउने होइन, श्रेष्ठ थप्छिन्, तर फेरि लोकतान्त्रिक ब्यवस्था र प्रेस स्वतन्त्रताको अभ्यासले मात्रै ती थ्योरीहरूको चिरफार सम्भव हुन्छ। श्रेष्ठका अनुसार, सामाजिक सञ्जालमा सलबलाउने गरेका कन्स्पिरेसी थ्योरी हरूलाई व्यावसायिक र मर्यादित पत्रकारिताबाट चीरफार नगर्दा राज्य व्यवस्था अराजक भएर जान्छ। राज्य व्यवस्था नै अराजक भइसकेपछि देशीविदेशी षड्यन्त्रको निरुपण सम्भव हुँदैन। अनुसन्धाता चापागाईंका अनुसार, कुनै मुलुकले आफ्नो स्वार्थ पूरा गर्नका लागि पनि डिसइन्फर्मेसन फैलाउने सम्भावना हुन्छ। कुनै वेबसाइटले भ्रामक खबर मिथ्या र भ्रामक खबरलाई स्थापित मिडिया (अखबारटेलिभिजन) बाट प्रकाशन प्रसारण गर्ने ट्रेन्ड देखिएको छ, अनुसन्धाता चापागाई भन्छन्, स्थापित मिडियाले फलानो वेबसाइटका अनुसार भनेर उदृत गर्ने र मिथ्था एवं भ्रामक खबरलाई आधिकारिकता दिने प्रवृत्ति कतिपय मुलुकमा देखिएको छ। मिथ्या सूचनासमाचार प्रकाशन, प्रसारणपछि व्यक्ति ट्रोल हुन पुग्छ। ट्रोल पचाउन नसक्ने व्यक्ति तनावग्रस्त हुन सक्छ। तनाव हुँदा विज्ञसँग मनोपरामर्श लिनु उचित हुन्छ। बबिता शर्मा, मनोचिकित्सक व्यक्ति र राष्ट्रलाई डिसइन्फर्मेसनको नकारात्मक प्रभावबाट जोगाउनुपर्ने खाँचो छ। प्राडा सरोजप्रसाद ओझा, प्रमुख, मानसिक विभाग, त्रिवि शिक्षण अस्पताल पूर्वपरराष्ट्रमन्त्री पाण्डेका अनुसार, खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भिरतासँग लिन ढिलो भइसकेको छ। झुटो सूचना अभियानलाई हलुका रूपमा लिनु हँुदैन, पूर्वपरराष्ट्रमन्त्री पाण्डे भन्छन्, मुख्य कुरा आन्तरिक राजनीतिक स्थायीत्व हुनुपर्छ। राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरुपमा सम्बोधन गर्दै गलत सुचना प्रवाहको विदेशी मुहान बन्द गर्नुपर्छ। प्रविधिको दुरुपयोग हुन नपाउने अवस्था निर्माण गर्नुपर्छ। डिसइन्फर्मेसनको प्रवाहसँग जुध्न सक्ने प्राविधिक क्षमताको विकास र विस्तार हुन नसकेकोमा अनुसन्धाता चापागाई चिन्ता व्यक्त गर्छन्। डिसइन्फर्मेसनले डर, त्रास फैलाउँछ। भयको वातावरणमा कुनै पनि व्यक्तिले अभिव्यक्ति दिन सक्दैन। डिसइन्फर्मेसनले अन्ततः अभिव्यक्ति स्वतन्त्रतालाई कुण्ठित गछ। सुसूचित हुन पाउने नागरिकको अधिकारलाई कुण्ठित गर्छ, अनुसन्धाता चापागार्इंको सुझाव छ, भ्रामक एवं मिथ्या समाचारको प्रवाहलाई रोक्न वा नियन्त्रण गर्न नीतिगत र कानुनी फ्रेमवर्क बनाउन जरुरी भइसकेको छ। त्यो विष्मरणीय घटना : भारतीय नायक ऋतिक रोशनको अभिव्यक्ति नाममा सन् २००० डिसेम्बरमा फैलिएको मिथ्या समाचारका कारण भड्किएको उग्र समूह काठमाडौं कान्तिपथस्थित सिद्धिभवनमा कतारएयर र सहारा एयरवेजको कार्यालयमा आगो लगाउँदै, तोडफोड गर्दै। फाइल तस्बिर : हिमाल मिथ्या सूचना फैलाउन सामाजिक सञ्जालको भूमिका कस्तो छ ?  किरण चापागाईं, क्रस बोर्डर डिसइन्फर्मेसन अनुसन्धाता इन्टरनेट प्रविधिको विस्तार पहुँच बढेसँगै सूचना र समाचारको उपयोग गर्ने प्रवृत्तिमा पनि परिवर्तन आएको छ। सूचना र समाचारको उत्पादन, वितरणको तौरतरिका नै फेरिएको छ। सूचना र समाचारका लागि बढीभन्दा बढी सामाजिक सञ्जालमा भर पर्ने प्रवृत्ति बढेको छ। डिसइन्फर्मेसन फैलने एउटा प्रमुख माध्यम सामाजिक सञ्जाल नै हो। निहित स्वार्थ राख्ने व्यक्ति, समूहले सामाजिक सञ्जालमा मिथ्या सूचना, समाचार प्रवाह गर्ने प्रवृत्ति देखिएको छ। यो प्रवृत्तिले सामाजिक सञ्जालबाट भएका सकारात्मक पक्षलाई ओझेंलमा पार्न थालेको छ। जिम्मेवारी कसले लिने ? सामाजिक सञ्जालबाट फैलने डिसइन्फर्मेसनको सन्दर्भमा व्यक्ति (नागरिक) स्वयं नै सचेत हुनुपर्छ। सामाजिक सञ्जाल, सरकारको पनि जिम्मेवारी अत्यन्तै बढी हुन्छ। सरोकारवाला सबैको सहकार्य आवश्यक पर्छ। मुलुकभित्र मात्र नभई बाहिर मुलुकहरूबीचको सहकार्य आवश्यक पर्छ। डिसइन्फर्मेसनको प्रवाहलाई कसरी न्यूनीकरणनियमन गर्न सकिन्छ ? डिसइन्फर्मेसनको प्रवाह न्यूनीकरण र नियमनका प्रयास र अभ्यास भइरहेको देखिन्छ। नियमनको अन्तर्राष्ट्रिय अभ्यास र अन्य मुलुकको अनुभवबाट डिसइन्फर्मेसनको प्रभावलाई न्यूनीकरण गर्न सकिन्छ। दुई किसिमबाट नियमनको प्रयास गर्न सकिन्छ। एउटा, संस्थागत प्रयास र अर्को समग्र समाजको प्रयास जरुरी हुन्छ। संस्थागत प्रयासबाट सुरु गर्दा डिसइन्फर्मेसनको परिभाषा र अपवाद प्रष्ट हुनुपर्छ। सामाजिक सञ्जालका कम्पनी, सरकारसहित अन्य सरोकारवाला, नागरिक समाज, शैक्षिक संस्था, फ्याक्ट चेक गर्ने संस्था लगायतबीचको सहकार्य आवश्यक छ। मिडिया साक्षरता वृद्धि गर्नु पनि उत्तिकै आवश्यक छ। लोकतान्त्रिक मूल्य मान्यतालाई अंगिकार गर्दै डिसइन्फर्मेसनको नियमनमा जर्मनीले एउटा मोडल अपनाएको छ। जर्मनीकै मोडलअनुसार लोकतान्त्रिक नभएका रसिया र भेनेजुएलाले पनि अवलम्बन गरेका छन्। नियमनले पूर्णप्रेस स्वतन्त्रतामा हस्तक्षेप हुने वा असर गर्ने हुन्छ कि ? डिसइन्फर्मेसन र अभिव्यक्तिको स्वतन्त्रता फरक विषयवस्तु हुन्। अभिव्यक्ति स्वतन्त्रता लोकतान्त्रिक समाजको अक्सिजन हो भने डिसइन्फर्मेसन लोकतान्त्रिक समाजका लागि प्रदूषण (कार्र्बनडाइ अक्साइड ) हो। अभिव्यक्ति स्वतन्त्रताभित्र डिसइन्फर्मेसन पर्न सक्दैन। डिसइन्फर्मेसनले आमजनताको अभिव्यक्ति स्वतन्त्रतालाई कुण्ठित गर्छ। उदाहरणका लागि डिसइन्फर्मेसनले समाजमा डर त्रासको वातावरण सिर्जना गर्न सक्छ। डरत्रासमा कसैले पनि आफूलाई लागेको कुरा बोल्न नसक्ने हुन्छ। तथ्यहिन, भ्रामक कुुराहरूको प्रवाहले सही सूचनाबाट सुसूचित हुने आमजनताको अधिकारलाई पनि असर गर्छ। त्यसकारण डिसइन्फर्मेसनले पूर्णपे्रस स्वतन्त्रतालाई असर गर्दैन। नियमले प्रेस स्वतन्त्रता खुम्च्याउँदैन। नियमनको अभ्यास गर्दा अभिव्यक्तिको स्वतन्त्रता र त्यससँग जोडिएको पूर्णप्रेस स्वतन्त्रतामा असर नपर्ने गरी गर्नुपर्छ। यद्यपि, डिसइन्फर्मेसन र अभिव्यक्तिको स्वतन्त्रताबीचमा सन्तुलन ल्याउने कार्य चुनौतीपूर्ण काम हो। अभिव्यक्ति स्वतन्त्रतालाई केन्द्रमा राखेर नियमन गर्नुपर्छ। भ्रम फैलाउने अभियानको खतरा रमेशनाथ पाण्डे, पूर्वपरराष्ट्रमन्त्री महाशक्ति भए पनि क्षेत्रीय शक्ति भए पनि बलियाको चाहना अझै बढी शक्तिशाली बन्ने, विश्वमा अथवा क्षेत्रमा सबैभन्दा बलियो, सबैभन्दा प्रभावशाली बन्ने नै हुन्छ। यसक्रममा उसको सामरिक योजनाका दुई पक्ष हुन्छन् १) तत्काल उभिएको र निकट भविष्यमा उभिने हैसियत बनाउन थालेको देशलाई रोक्ने, २) यी दुवैथरी प्रतिस्पर्धीहरूमाथि घात गर्न सक्ने सानो छिमेकीमा प्रभुत्व जमाउने। यी दुवै सामरिक योजना धारिला हुन्छन्। चीन दोस्रो ठूलो आर्थिक महाशक्ति भइसकेको र भारत २०३० मा तेस्रो ठूलो आर्थिक महाशक्ति बन्न लागेको छ। अमेरिकाका लागि चीन अहिले नै प्रतिस्पर्धी भइसकेको छ। भारत ६ वर्षपछि प्रतिस्पर्धी बन्ने प्रक्षेपण भइसकेको छ। युरोपले पहिलोपटक दोस्रो र तेस्रो आर्थिक महाशक्तिको हैसियतमा एसियाको प्रभुत्व भोग्नुपर्ने छ। यी दुवै अवस्थाले नेपालको भूराजनीतिक स्थापनाको सामरिक महत्व ह्वात्तै बढाएको छ। अर्कोतिर चीनलाई उछिन्ने भारतको चाहना र भारतको विकास गति मन्द पार्ने चिनियाँ मनसुवाले दुवैको छिमेकी तथा सडकबाट जोडिएको एउटै देश नेपालको सामरिक संवेदनशीलता पनि ह्वात्तै बढेको छ। यी सबै पक्षहरूको निचोडमा चारबोटै शक्तिहरूका लागि नेपाललाई आफ्नो पक्षमा पार्नु, आफ्नो सामरिक हितमा उपयोगी र तेस्रो शक्तिविरुद्धको सामरिक योजनामा सहयोगी बनाउनु अनिवार्य हुन्छ। यसका लागि नेपालमा आफ्नो पत्यारको, आफ्नो हैकमलाई स्वीकार गर्ने सरकार होस् भन्ने चारवटै शक्तिहरूको चाहना, योजना र प्रयास हुन्छ। भूराजनीतिक स्थापनको कारण महत्वपूर्ण भएको नेपाल आन्तरिक राजनीतिक अस्थिरता र राज्यका सम्पूर्ण संयन्त्रहरूको राजनीतीकरणले कमजोर भएको अवस्थाले ठूला शक्तिहरूका लागि थप चासो र बढ्दो चिन्ताको कारण बनेको छ। आफ्नो हित सुरक्षित राख्न सक्ने, प्रतिस्पर्धी पक्षबाट हुनसक्ने घात रोक्न सक्ने टिकाउ सरकार, दोहोरो खेल नखेल्ने चरित्रको पत्यारिलो सरकार ठूला शक्तिहरूको मूल चाहना हो। यो चाहना पूरा गर्न पर्दा पछाडिका अन्य खेलहरू सँगै गलत सूचना प्रवाहको अभियानको सचालन हुन्छ। वर्तमान विश्वमा कति शक्तिशाली र अति प्रभावशाली भएर गलत सूचना प्रवाहको अभियान फैलिरहेको छ भने सुरक्षाको अवधारणा र चरित्रमा नै परिवर्तन गरिसकेको छ। यसअन्तर्गत राजनीतिक व्यवस्था, शासकीय संयन्त्र, नेतृत्वमा बसेकाहरूमाथि मात्र होइन, पदमा नभएका तर राष्ट्रिय महत्वका व्यक्तित्वहरूबारे गलत सूचना प्रवाह गरेर, चरित्र हत्या गरेर, मनगढन्ते हाउगुजी खडा गरेर देशलाई कमजोर पार्ने प्रचार अभियान टड्कारो भइसकेको छ। विकसित समाचार प्रविधि, प्रभावकारी सामाजिक सञ्जाल र यसबाट बहकाउन सकिने व्यक्तिहरूको प्रयोगमा सञ्चालित हुने यो अभियानले पछिल्लो अमेरिकी राष्ट्रपतिको चुनावमा र अहिले भइरहेको भारतीय आमचुनावमा देखाएको श्रेष्ठताले तथ्यमा आधारित समझदारीलाई निस्तेज र राष्ट्रिय सुरक्षाका मुख्य कबचहरूलाई तर्साएको छ। राष्ट्रिय सिमानाको बन्देज, राष्ट्रिय मर्यादा र कानुनको बन्देजलाई निरिह सावित गर्दै, टाढा नगिच र देशभित्रैबाट सञ्चालन गरिने गलत सूचना प्रवाहको अभियानले गम्भीर क्षति पुर्याउनु अगि रोक्न साधन, स्रोत र हैसियत सम्पन्न देशहरू पनि अशक्त सावित भइसकेको अवस्था छ। खतराको फराकिलो क्षेत्रफल र त्यसले पार्ने दीर्घकालीन क्षतिलाई नेपालले गम्भीरतासँग लिन ढिलो भइसक्यो। मुख्य कुरा के हो भने नेपालले आन्तरिक राजनीतिक स्थायित्व र काम गर्ने सरकारलाई प्राथमिकता दिनुपर्छ। नेपालको राष्ट्रिय राजनीतिको स्वामित्व नेपाली कै हातमा बलियोसँग राखेर वैदेशिक शक्तिहरूको सामरिक चाहनालाई भरपर्दोरूपमा सम्बोधन गर्दै गलत सूचना प्रवाहको विदेशी मुहान बन्द गर्नुपर्छ। यसैगरी स्वदेशी संस्थागत सूचना माध्यमहरूको संरक्षण तथा विकसित प्रविधिको दुरुपयोग हुन नपाउने अवस्था निर्माण गर्नुपर्छ। देशभित्र हुर्किने वा हुर्काइने गलत प्रवृत्ति रोक्न आन्तरिक प्रयास नै पर्याप्त हुन्छ। तर, देशबाहिरबाट हुने झुटो सूचनाको आक्रमण रोक्न नेपालले वैदेशिक सम्बन्ध सचालन, नीति तर्जुमा र कूटनीतिक सिपलाई उच्चतम प्राथमिकता दिनुपर्छ। रहर पुर्याउन लालयित राजनीतिक र कूटनीतिक नेतृत्व अब नेपालले खप्न सक्दैन। झुटो सूचना अभियानलाई हलुका रूपमा लिनुहुँदैन।"
नाकामा खटिने स्वास्थ्यकर्मीले पाएनन् ९ महिनादेखि तलब,"महेन्द्रनगर : सुदूरपश्चिम प्रदेशका भारतसँग जोडिएका चारवटा सीमानाकाका हेल्थडेस्कमा खटिने स्वास्थ्यकर्मीले ९ महिनादेखि तलब पाएका छैनन्। कञ्चनपूरको गड्डाचौकी, कैलालीको गौरीफन्टा, बैतडीको झूलाघाट र दार्चुलाको गरी ४ वटा हेल्थडेस्कका २७ जना स्वास्थ्यकर्मीले साउनयताको तलब नपाएका हुन्। नाकामा जोखिम मोलेर सेवा प्रवाह गरिरहेका स्वास्थ्यकर्मीले लामो समयदेखि पारिश्रमिक नपाउँदा आइतबारदेखि हातमा कालोपट्टि बाँधेर काम गरिरहेका छन्। गड्डाचौकीस्थित हेल्थडेस्कमा कार्यरत ल्याव टेक्निसियन लक्ष्मी रिमाल धामीले साउनयता तलब नपाउँदा घरखर्च चलाउनै मुस्किल परिरहेको दुखेसो गरिन्। नौ महिना भयो तलब आएको छैन। अब त खर्च चलाउन गाह्रो भइसक्यो, धामीले भनिन्, बजेट पास भएको छैन काम गर्दै गर्नुस् भनेको पनि ९ महिना भइसक्यो। गड्डाचौकी हेल्थडेस्कमा ११ जना स्वास्थ्यकर्मी कार्यरत छन्। लामो समयदेखि तलब नपाएपछि कार्यालय आउनजानसमेत समस्या हुने गरेको स्वास्थ्यकर्मीले दुखेसो पोखेका छन्। हामीले पटकपटक माथिल्लो निकायमा जाहेर गर्दा पनि हाम्रो समस्या समाधान हुन नसकेपछि बाध्य भएर हातमा कालोपट्टि बाँधेर काम गरिरहेका छौं, धामीले भनिन्, अब पनि हाम्रो पारिश्रमिक आएन भने आउँदो एक गतेदेखि सेवा नै बन्द गर्छौं। हेल्थडेस्कका हेल्थ असिस्टेन्ट विशाल भट्टले पारिश्रमिक मात्रै नभई करार पनि थप नभएको बताए। हेल्थडेस्कका इन्चार्ज प्रेमसिंह भण्डारीले बजेट अभाव देखाएर स्वास्थ्यकर्मीको तलब नआएको बताए। स्वास्थ्यकर्मीले साउनयता तलब नपाएको प्रदेश स्वास्थ्य निर्देशनालयका कोभिड फोकल पर्सन हेमराज जोशीले बताए। संघीय सरकारबाट बजेट निकासा नहुँदा साउनयता तलब खुवाउन सकिएको छैन, उनले भने, बजेट निकासाका लागि अर्थ मन्त्रालयमा फाइल अगाडि बढाएका छौं।"
स्वदेशी सम्मेलनले जारी गर्यो ३५ बुँदे घोषणापत्र,"काठमाडौं : मेक इन नेपाल स्वदेशी सम्मेलन ३५ बुँदे घोषणापत्र जारी गर्दै सक्किएको छ। नेपाल उद्योग परिसंघ (सीएनआई)ले उद्योग मन्त्रालयसँगको सहकार्यमा ३ वर्षअघि देखि मेक इन नेपालः स्वदेशी अभियान सञ्चालन गरिरहेको छ। मेक इन नेपालः स्वदेशी समिट २०२४ को तेस्रो संस्करणले सबल र आत्मनिर्भर अर्थतन्त्रतर्फ लम्कनका लागि ३५ बुँदे घोषणापत्र अर्थमन्त्री वर्षमान पुनलाई हस्तान्तरण गरेको छ। परिसंघका अध्यक्ष राजेशकुमार अग्रवालले अर्थमन्त्री पुनलाई घोषणापत्र हस्तान्तरण गरे। घोषणापत्र ग्रहण गर्दै अर्थमन्त्री वर्षमान पुनले स्वदेशी सम्मेलनमा भएका छलफलबाट आएका महत्वपूर्ण सुझावहरु बजेटमा अधिकतम समेट्ने प्रतिबद्धता व्यक्त गरे। स्वदेशी उत्पादनलाई प्रोत्साहन गर्न, प्रवर्द्धन गर्न सरकारी कार्यालयहरूमा स्वदेशी सामान नै खरिद गर्नुपर्ने विषयलाई नीतिगत रुपमा अगाडि बढाइने उनले बताए। निजी क्षेत्रका लागि लचिलो नीति अपनाउने गरी अगाडि बढ्न प्रधानमन्त्रीले निर्देशन दिएको जानकारी दिँदै उनले निजी क्षेत्रलाई प्रोत्साहन गर्ने गरी आगामी बजेट ल्याउने बताए। नेपालमा उत्पादन र नेपाली वस्तुको उपभोग बढाउने तथा नेपाली उत्पादनलाई प्रतिस्पर्धी बनाएर विश्व बजारमा पुर्याउने उद्देश्य अभियानको हो। परिसंघले अभियानबाट वार्षिक १००० नयाँ उद्योग दर्ता, दिगो विकासको लक्ष्य अनुसार कुल गार्हस्थ उत्पादनमा उत्पादनमूलक क्षेत्रको हिस्सा सन् २०३० सम्ममा २५ प्रतिशत पुर्याउने, औद्योगिक क्षेत्रबाट वार्षिक डेढ लाख रोजगारी सिर्जना गर्ने र ५ वर्षभित्र वार्षिक निर्यात ४६ अर्ब अमेरिकी डलर पुर्याउने अपेक्षा गरेको छ। परिसंघले गरेको अध्ययन प्रतिवेदनले अभियानले लिएका लक्ष्य हासिल गर्न ३४ क्षेत्रमा नीतिगत मध्यस्थता जरुरी रहेको देखाएको छ।"
नेपाल टेलिकमका तत्कालीन प्रबन्ध निर्देशक सुनिल पौडेललाई ९ वर्ष कैद सजाय,"काठमाडौं : विशेष अदालतले नेपाल टेलिकमका तत्कालीन प्रबन्ध निर्देशन सुनिल पौडेललाई ९ वर्षको कैद सजाय सुनाएको छ। विशेष अदालतका अध्यक्ष टेकनारायण कुँवर र सदस्य मुरारीबाबु श्रेष्ठको इजलासले पौडेललाई पेयमेन्ट गेटवे प्रकरणमा उक्त सजाय सुनाएको हो। पौडेलसँग २३ करोड २७ लाख ५८ हजार ७७ रूपैयाँ बिगो र जरिवाना असुलीको सजाय तोकिएको छ। गत वैशाख ७ गते विशेष अदालतले पौडेललाई भ्रष्टाचार मुद्दामा दोषी ठहर गरेको थियो। अख्तियार दुरूपयोग अनुसन्धान आयोगले नेसनल पेमेन्ट गेटवे अनियमितता गरेको भन्दै पौडेलसहित उद्योग, वाणिज्य तथा आपूर्ति मन्त्रालयका सचिव मधुकुमार मरासिनी, तत्कालीन विज्ञान तथा प्रविधि मन्त्रालयका सचिव संजय शर्मा, राष्ट्रिय सूचना प्रविधि केन्द्रका तत्कालीन कार्यकारी निर्देशक प्रणिता उपाध्याय, राष्ट्रिय सूचना प्रविधि केन्द्रका तत्कालीन निर्देशक सफल श्रेष्ठ, राष्ट्रिय सूचना प्रविधि केन्द्रका तत्कालीन सहायक निर्देशक रमेश प्रसाद पोखरेल भन्ने रमेश पोखरेल, राष्ट्रिय सूचना प्रविधि केन्द्रका तत्कालीन लेखा अधिकृत निम बहादुर वली, राष्ट्रिय सूचना प्रविधि केन्द्रका तत्कालीन लेखा अधिकृत राम बहादुर बुढा, राष्ट्रिय सूचना प्रविधि केन्द्रका कम्प्युटर इन्जिनियर राम शरण गायकविरुद्ध भ्रष्टाचार मुद्दा दायर गरेको थियो। अदालतले उनीहरूलाई सफाइ दिएको थियो। नेपाल सरकार र सार्वजनिक संस्थाको सम्पत्तिको लापरबाही तथा बद्नियत गरी २३ करोड २७ लाख ५८ हजार ७७ रुपैयाँ हानिनोक्सानी गराएको पुष्टि भएको अख्तियारले उनीहरूविरुद्ध मुद्दा दायर गरेको थियो।"
