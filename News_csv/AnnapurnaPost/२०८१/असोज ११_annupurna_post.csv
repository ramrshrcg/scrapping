शीर्षक,विवरण
"रोशी र कोशीमा आएको बाढीले बीच भागमा ३३ जना फसे, पाँच घर बगायो","सिन्धुली : लगातारको वर्षासँगै आएको बाढीमा सिन्धुलीमा ३३ जना फसेका छन् भने पक्कीसहित पाँच घर बगाएको छ। सिन्धुलीको सुनकोशी गाउँपालिका१ दुम्जामा रहेको आदी लिङ्गेश्वर कुशेश्वर महादेव गुरुकुलमा अध्ययनरत २६ बटुकसहित ३३ जना रोशी र सुनकोसीको बीच भागमा फसेका छन्। सोही ठाउँमा पक्की साढे दुई तलासहित पाँच घर बगाएको हो। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार रोशी र सुनकोसी नदीमा आएको बाढीका कारण कुशेश्वर दुम्जामा रहेको आदी लिङ्गेश्वर कुशेश्वर महादेव गुरुकुलमा अध्ययनरत २६ जना बटुक, ३ जना शिक्षक, २ जना कर्मचारी र अन्य दुई जनागरी ३३ जना शुक्रबार दिउसोदेखि बाढीमा फसेका छन्। उनीहरूको उद्धार गर्ने प्रयास भए पनि बाढीका कारण समस्या भएको छ। रोशीमा आएको बाढीले मन्दिर प्रवेशगर्ने मार्ग बगाएर पूर्णरूपमा क्षति पुर्याएको छ। मन्दिर अगाडि रोशीको बाढी पसेको छ। मन्दिर पछाडि सुनकोसीमा बाढी उर्लेको छ। अहिले उहाँहरुको उद्धार गर्न समस्या भएको छ, उनले भने। बाढीमा फसेकाहरूको उद्धारका लागि कुशेश्वर प्रहरी चौकी दुम्जाका प्रहरी सहायक निरीक्षक विसुराज थोकरको कमाण्डमा ६ जना, इलाका प्रहरी कार्यालय खुर्कोटका प्रहरी निरीक्षक एल्जिना राईको कमाण्डमा ९ जना र शसस्त्र प्रहरी बलका सशस्त्र प्रहरी निरिक्षकको कमाण्डमा ११ जना गरी २६ जनाको टोली उक्त स्थानमा तैनाथ छ, उनले भने। तर रोशीमा बाढी नघटेकाले उद्धार गर्न कठिन भएको छ। गुरुकुलमा हेकाहरूसँग नियमित सम्पर्क भएको छ। उहाँहरूले हामीहरु सुरक्षित रहेको जनाउनु भएको छ। खोलामा थप बाढी बढे उहाँहरूको उद्धारका लागि नेपाली सेनासँग समेत खबर गरिएको र गृह मन्त्रालयमा समेत जानकारी गरिएको छ, काफ्लेले थपे। त्यस्तै स्थानीय पार्वती श्रेष्ठको पक्कीघर शुक्रबार आएको बाढीले बगाएको छ। स्थानीय प्रमिला श्रेष्ठ, ज्ञानीमाया तामाङ, माया तामाङ र ठुलाकान्छा तामाङको घर तथा होटल र किराना पसल बगाएर पूर्णरूपमा क्षति भएको प्रहरीले जनाएको छ। त्यस्तै सिन्धुलीको विपी राजमार्ग, मध्यपहाडी लोकमार्ग र मदन भण्डारी लोकमार्गमा समेत अवरुद्ध भएका छन्।"
पुलसँगै विद्युत पुगेपछि सुस्तावासीले गरे नारायणीमा पूजा,"परासी : नवलपरासीको सुस्ताबस्तीमा झोलुङ्ग पुल र विद्युत पुगेको खुसियालीमा स्थानीयले नारायणी नदीमा पूजाआजा गरेका छन्। पुल नहुँदा स्थानीयहरू आफ्नै देशमा आउन वर्षायाममा भारतीय भूमि भएर आउजाउ गर्नुपर्थ्यो भने हिउँदमा जोखिमपूर्ण डुंगाको यात्रा गर्नुपर्ने बाध्यता थियो। सोलारबाट बिजुली लगिए पनि भरपर्दो नहुँदा नियमित विद्युत उपभोगबाट सुस्तावासी बञ्चित थिए। बिहीबार राष्ट्रपति रामचन्द्र पौडेलले पुलसँगै राष्ट्रिय प्रसारण लाइनको उद्घाटन गरेपछि स्थानीयहरूले खुसियालीमा नारायणी नदीको पूजा गरेका हुन्। उद्घाटन गरेर राष्ट्रपति फर्के लगत्तै हातमा दियोसहित पूजा सामग्री लिएर पुगेका स्थानीय महिलाहरूले पुलमुनि बसेर नारायणी नदीको पूजाआजा गर्न सुरु गरेका थिए। वर्षौदेखिको हाम्रो चाहना बल्ल पूरा भएको छ त्यसैले गंगा (नारायणी)माताको पूजा गरेका हौं, स्थानीय माधुरी भरले भनिन्। नदीमाथि बनाइएको पुल र पुल हुँदै पुर्याइएको बिजुलीका कारण दुर्घटना नहोस् र सुस्ताबासीको भलोको कामना गर्दै गंगा मातासँग प्राथना गर्न पूजा गर्न आएको अर्की स्थानीय गीता जयसवालले बताइन्। नवलपरासीको सुस्ता गाउँपालिका५ सुस्तावासीलाई आफ्नै देशमा आउन पनि भारतीय भूमि भएर आउनुपर्ने बाध्यता भएपछि नारायणी नदीमाथि १ हजार ५७१ मिटर लामो पुल निर्माण गरिएको छ। सोही पुलमार्फत पुलको भार व्यवस्थापन र विद्युतीय सुरक्षाको मापदण्ड पूर्ण रुपमा पालना हुने गरी ११ केभी लाइनको राष्ट्रिय प्रसारण लाइनको विद्युत पुर्याइएको छ।"
"अविरल वर्षाले झापाको जनजीवन अस्तव्यस्त, ३१ परिवार विस्थापित","झापा : दुई दिनदेखि परिरहेको अविरल वर्षाका कारण झापा जिल्लाको जनजीवन अस्तव्यस्त बनेको छ। अविरल वर्षापछि अहिलेसम्म जिल्लामा एक बालिका बेपत्ता भएको जिल्ला प्रहरी कार्यालय झापाले जनाएको छ। दक्षिणी झापाको कचनकवल गाउँपालिका१ झकुवाटोलीकी पचूँ राजवंशीकी छोरी १४ बर्षीया नेहारिका राजवंशी जमुना खोलाले बगाउँदा बेपत्ता भएकी हुन्। भारत सानिमाको घरबाट पाहुना खाएर साइकल चढेर घर फर्कने क्रममा चमारभिट्टा पुल छेउको जमुना खोलाले शुक्रबार दिउँसो करिब ३ बजे उनलाई साइकलसहित बगाउँदा बेपत्ता भएको प्रहरी कार्यालय झापाका डीएसपी कृष्णकुमार चन्दले जानकारी दिए। बालिकाको खोजी कार्य भइरहेको उनले बताए। त्यस्तै शुक्रबार दिउँसो १२:२० बजेको समयमा कचनकवल गाउँपालिका २ स्थित अमुलफुटा खोला तर्ने क्रममा प्र १०२०५प ६९७८ नम्बरको मोटरसाइकल खोलाले बगाएको हो। मोटरसाइकल चालक सोही ठाउँका २७ वर्षीय रबिन भट्टराई भने सकुशल रहेका छन्। मोटरसाइकलको खोजतलास भइरहेको प्रहरीले जनाएको छ। वर्षाले जिल्ला १५ वटा पालिकाका होचो भूभागहरू जलमग्न भएको छ। खोला तथा सडक नालाका सयौँ घरभित्र पानी पसेको छ। जसकारण उनीहरूको दैनिक कामकाज प्रभावित बनेको थियो। विपद् कार्यालय झापाका अनुसार हालसम्म जिल्लामा ३१ परिवार विस्थापित भएका छन्। विस्थापित हुनेहरूमा सबैभन्दा बढी बिर्तामोडका रहेका छन्। बिर्तामोडका १८ परिवार विस्थापित भएका हुन्। त्यस्तै कनकाई नगरपालिका ३ झर्ना बस्तीमा सन्का खोला र सुरुङ्गा खोलाको पानीको बहाव पसेर ११ परिवार विस्थापित भएका छन्। कनकाई नदीले कटान सुरु गर्दा दुई परिवार विस्थापित भएका छन्। शिवसताक्षी नगरपालिका १० बस्ने अमर ऋषिदेव र किरण ऋषिदेवको परिवार विस्थापित बनेका हुन्। शिवसताक्षी १० बिहानी टोलको पश्चिमतर्फबाट कनकाई खोलाले कटान सुरु गरेको हो। उक्त टोलको १५ घरमध्ये ती दुई वटा घर अति जोखिममा परेपछि शिवसताक्षी नगरपालिका १० नम्बर वडा कार्यालयको समन्वयमा मुक्ति घाटको भवनमा स्थानान्तरण गरिएको हो। त्यस्तै शिवसताक्षी नगरपालिका वडा नं ७ को होली टोलका अन्दाजी २०२२ घरमा सताक्षी खोलाको पानी पसेर डुबान परेको छ। घरमा सामान्य पानी पसेको र तत्काल क्षति गर्ने सम्भावना नरहेकोले उनीहरूलाई स्थानान्तरण नगरिएको जिल्ला विपद् कार्यालयले जनाएको छ। मेची, निन्दा, बिरिङ, मावा, कनकाई, रतुवा, अदुवा, हडिया, देउनियाँ लगायतको नदीहरूमा जलस्तर समेत ह्वातै बढेको छ। ती नदी आसपासका स्थानीयलाई उच्च सतर्कता अपनाउन झापा प्रशासनले आग्रह छ। बितेको २४ घण्टामा सबैभन्दा धरै वर्षा जिल्लाको सदरमुकाम भद्रपुरस्थित चन्द्रगढी भएको छ। चन्द्रगढी विमानस्थलमा रहेको जल तथा मौसम विभागको मापन केन्द्रका अनुसार त्यहाँ ३०२ मिलिमिटर वर्षा भएको छ। अविरल वर्षाका कारण विद्यालयहरू बन्द गरिएको थियो। वर्षाले खेतमा पाक्नै लागेको धानबालीमा समेत व्यापक क्षति पुर्याएको छ। क्षतिको विवरण आउन बाँकी रहेको कृषि ज्ञान केन्द्र झापाले जनाएको छ।"
१२ वटा परियोजनाका लागि भारतले ४७४ करोड अनुदान सहायता गर्ने,"काठमाडौं : नेपाल र भारतबीच विभिन्न १२ वटा उच्च प्रभाव सामुदायिक विकास परियोजनाका लागि हस्ताक्षर भएको छ। जसमा शिक्षा, स्वास्थ्य, कृषि, खानेपानी र संस्कृति क्षेत्र समावेश छन्। भारत सरकारले करिब ४७४ करोड अनुदान सहायता गर्ने विषयमा संघीय मामिला तथा सामान्य प्रशासन मन्त्रालय, नेपाल सरकारका परियोजना कार्यान्वयन निकाय र काठमाडौंस्थित भारतीय दूतावासबीच आज समझदारीपत्रमा हस्ताक्षर भएको छ। भारतीय दूतावासका अनुसार भारतले ओखलढुङ्गाको सिद्घिचरण नगरपालिकाको राज्यलक्ष्मी माध्यमिक विद्यालय र मानेभञ्ज्याङ गाउँपालिकास्थित स्वर्णन्तरल आधारभूत विद्यालयको भवनको निर्माण, भोजपुरको अरुण गाउँपालिकास्थित अरुण बहुउद्देश्यीय प्रतिष्ठानको भवन निर्माण, दैलेखको दुल्लू नगरपालिकास्थित नेपाल राष्ट्रिय माध्यमिक विद्यालय बहुउद्देश्यीय भवनको निर्माण, सप्तरीको सुरुङ्गा नगरपालिकास्थित जनता माध्यमिक विद्यालयको भवन निर्माण, मोरङको सुन्दरहरैँचा नगरपालिकास्थित पञ्चायत माध्यमिक विद्यालयको भवन निर्माण, चितवनको रत्ननगर नगरपालिकास्थित बछौली माध्यमिक विद्यालय भवनको निर्माण, सोलुखुम्बुको सोताङ गाउँपालिकामा बसेपुहुलु खानेपानी आयोजनाको निर्माण, सुनसरीको इनरुवा नगरपालिकास्थित त्रिभुवन माध्यमिक विद्यालयको भवनको निर्माण, बाजुराको स्वामीकार्तिक खापर गाउँपालिकामा खाद्यान्न सङ्कलन तथा वितरण केन्द्रका लागि कृषि प्रवर्द्धन केन्द्रको लागि भवन निर्माण, धादिङको खनियाबास गाउँपालिकामा स्वास्थ्य चौकीप्रसुति केन्द्रको निर्माण र दाङको तुलसीपुर उपमहानगरपालिकास्थित राप्ती आँखा अस्पतालको अपरेशन थिएटर भवनको निर्माणमा उक्त रकम खर्च गर्ने छ। परियोजनाहरूको नेपाल सरकारका स्थानीय निकायहरूमार्फत कार्यान्वयन गरिने दूतावासले जनाएको छ। यी परियोजनाहरूको निर्माणले स्थानीय समुदायलाई राम्रो शैक्षिक, स्वास्थ्य सेवा, खानेपानी, कृषि उपज भण्डारण र सांस्कृतिक सुविधाहरू उपलब्ध गराउन मद्दत गर्ने भारतीय दूतावासले जनाएको छ। सन् २००३ यता भारतले नेपालमा ५६३ भन्दा बढी उच्च प्रभाव सामुदायिक विकास परियोजनाहरू अघि बढाएको छ। भुँइतहमा नेपालका सातवटै प्रदेशमा शिक्षा, स्वास्थ्य, सडक तथा पुल, रिभर ट्रेनिङ्ग, खानेपानी, विद्युतीकरण, सिंचाइ, संस्कृति, समाज कल्याण र अन्य सार्वजनिक संरचनाको निर्माणजस्ता क्षेत्रमा ४९० वटा परियोजनाहरू सम्पन्न गरिसकेको भारतीय दूतावासको भनाइ छ। नजिकको छिमेकी भएको नाताले भारत र नेपालबीच व्यापक र बहुक्षेत्रीय सहकार्य हुँदै आएको छ। उच्च प्रभाव सामुदायिक विकास परियोजनाको कार्यान्वयनले नेपाली जनताको समुन्नतिका लागि प्राथमिकताका क्षेत्रमा पूर्वाधारको विस्तार गर्दै नेपाल सरकारले चालेका प्रयासमा भारत सरकार सदैव हातेमालो गर्न तयार रहेको कुरालाई प्रतिबिम्बित गरेको दूतावासले जनाएको छ।"
मोरङमा बाढी र डुबानले ४० परिवार विस्थापित,"विराटनगर : मोरङमा निरन्तर वर्षापछिको बाढी र डुबानका कारण शुक्रबार साँझ ४० परिवार विस्थापित भएका छन्। मोरङ प्रहरीका डीएसपी वेदप्रकाश जोशीका अनुसार मोरङको रंगेलीमा १६ र धनपालथानमा २४ परिवार विस्थापित भएका हुन्। रंगेली नगरपालिका२ लक्ष्मीपुरका १६ परिवार साँझ ५ बजेतिर विस्थापित भएको उनले बताए। रंगेली२ स्थित कोचेनी खोलामा पानीको बहाव उच्च भएर बाढी वस्तीमा पसेको थियो। खोला बस्तीमा परेर घरघरमा पानी छिर्न थालेसँगै असुरक्षित भएर स्थानीय घरबार छाड्न बाध्य भएको जानकारी जोशीले दिए। विस्थापित भएकालाई इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोली र विभिन्न युनिटबाट परिचालित प्रहरीले उद्धार गरेका थिए। उद्धार गरेर बाढीपीडितलाई सरस्वती माध्यमिक विद्यालयमा राखिएको जोशीले बताए। त्यस्तै, धनपालथान गाउँपालिका३ बेतौना टोलका २४ परिवार विस्थापित भएका छन्। मंगलबारे नहरमा पानीको बहाव बढेर बाढी गाउँमा छिरेपछि स्थानीय विस्थापित भएको प्रहरीले जनाएको छ। जोशीका अनुसार बाढी र डुबानबाट पीडित बनेकालाई उद्धार गरेर सुरक्षित स्थानमा सारिएको छ। पीडितहरुले आफ्ना सरसामान र चौपायासहित घर छाडेका छन्। डुबानका कारण केही घरमा क्षतिसमेत पुगेको प्रहरीले जनाएको छ। अविरल वर्षाका कारण कोशी प्रदेशको राजधानी विराटनगरसहित पूर्वको जनजीवन प्रभावित बनेको छ। विराटनगरका अधिकांश स्थान डुबानमा परेका छन्। यद्यपि, विराटनगरमा सर्वसाधारण भने विस्थापित नभएको प्रहरीले जनाएको छ। विराटनगरको पूर्वतर्फ सिंघिया र पश्चिमतर्फ केसलिया खोला छन्। दुवै खोलामा आएको बाढी ओभरफ्लो भएर बस्तीमा छिर्ने सम्भावना बढेको प्रहरीले जनाएको छ। जसका कारण ५ सयभन्दा बढी घरहरु डुबानको जोखिममा परेका छन्। वर्षासँगै सडक जलमग्न हुँदा कोशी लोकमार्गमा सवारीसाधन आवागमनमा समस्या भएको थियो। निरन्तरको वर्षासँगै विराटनगरका अधिकांश स्थान जलमग्न बनेका छन्। विराटनगरमा पानी निकासको उचित प्रबन्ध छैन। जसका कारण सामान्य वर्षामै डुबान हुन्छ। बाढी एवं डुबानको सम्भावित जोखिमलाई ध्यानमा राखेर सुरक्षाकर्मी तयारी अवस्थामा राखिएको जानकारी मोरङ प्रहरी प्रमुख एसपी नवराज कार्कीले दिए। ठाउँठाउँमा पीडितको उद्धारका लागि ठूलो संख्यामा प्रहरी परिचालन गरिएको छ, उनले भने, जोखिमयुक्त स्थान र सम्भावित जोखिमलाई ध्यानमा राखेर उद्धारको आवश्यक प्रबन्ध मिलाइएको छ। एसपी कार्कीले जोखिमयुक्त ठाउँहरूको निरीक्षण गरेर सर्वसाधारणलाई सचेत गराइएको बताए। विपद्को सम्भावित जोखिमलाई ध्यानमा राखेर सतर्कता अपनाउन सबैमा आग्रह गरिएको उनको भनाइ छ। प्राकृतिक प्रकोपबाट हुने क्षति न्यूनीकरण गर्ने उद्देश्यले त्यही अनुसारको तयारी गरिएको उनले बताए। सबै निकायबीच एकआपसमा समन्वय गरेर काम भइरहेको छ, कार्की भन्छन्, विपद्मा उद्धार र सूचना संकलनलाई पनि प्रभावकारी बनाइने छ। उनका अनुसार मोरङका विभिन्न खोलामा जलसतह बढेको छ। एसपी कार्कीले खोला तथा नदी र तटीय क्षेत्रका बासिन्दालाई सतर्कता अपनाउन आग्रह गरिएको बताए। बिहीबार साँझदेखि सुरु भएको वर्षा शुक्रबार दिनभर रोकिएन। वर्षाका कारण विराटनगरलगायत विभिन्न स्थानका विद्यालयमा पठनपाठनसमेत प्रभावित बन्यो। अधिकांश विद्यालयमा शुक्रबार बिदा दिइएको थियो।"
प्रचण्डले एमालेविरुद्ध भ्रम फैलाइरहेको छ : एमाले सचिव विश्वकर्मा,"बर्दिबास : नेकपा एमालेका सचिव छविलाल विश्वकर्माले माओवादी केन्द्रका अध्यक्ष पुष्पकमल दाहाल प्रचण्डले एमालेविरुद्ध घेराबन्दी र कूप्रचार गरिरहेको आरोप लगाएका छन्। महोत्तरीको बर्दिबासमा मधेस प्रदेशका स्थानीय तहमा एमालेका तर्फबाट निर्वाचित जनप्रतिनिधिहरूको प्रशिक्षण तथा समीक्षा बैठकमा बोल्दै उनले पूर्वप्रधानमन्त्री प्रचण्डले जनतामा भ्रम फैलाएर एमालेविरुद्ध घेराबन्दी गरिरहेको बताए। एमाले र कांग्रेस बीच भएको सात बुँदे सम्झौतालाई प्रचण्डजीले नकारात्मक रूपमा प्रचार गरिरहनुभएको छ। संविधान संसोधनका बिषयलाई प्रचण्डजीले जनतामा कुप्रचार गर्दै भ्रम फैलाउन पूर्वप्रधानमन्त्री प्रचण्ड व्यस्त हुनुहुन्छ, सचिव विश्वकर्माले भने, जुन कुरामा कुनै सत्यता छैन। संघीयता, समावेशीताजस्ता उपलब्धीलाई एमालेका अध्यक्ष केपी शर्मा ओली नेतृत्वको सरकारले सिध्याउने भयो, देशलाई प्रतिगमनतिर लाने भयो जस्ता बिषयमा कुनै सत्यता छैन। एमाले संविधान बनाउने शक्ति रहेको बताउदै सचिव विश्वकर्माले थपे, संविधानका कमिकमजोरीलाई पहिचान गरेर सबै राजनितिक शक्तिको सहयोगमा संविधान संशोधन गरि देशलाई अग्रगमनतिर लान एमाले सकारात्मक रुपमा प्रयास गरिरहेको छ। माओवादी नेतृत्वको सरकार ढल्केका कारण प्रचण्डमा छट्पटी र बेचेनी बढेको नेता विश्वकर्माको भनाई छ । त्यसले प्रचण्डले एमाले बिरुद्ध हात धोएर लागेको उनको जिक्किर थियो। आउँदो २०८४ को चुनावमा एमालेले एक्लै प्रतिस्पर्धा गरेर बहुमतको सरकार बनाउने तयारी साथ पार्टीको तर्फबाट काम भइरहेको सचिव विश्वकर्माले बताए। उनले भने, प्रचण्डजीले म्याजिक नम्बर भन्दै ठूल दललाई हैरान बनाउनुभयो। त्यसैकारण एमालेको नेतृत्वमा अब हामी देशमा स्थिर राजनितिक शक्ति निर्माण गर्न लागि परेका छौं। एमालेलाई राष्टिूय र निर्णायक शक्ति बनाउन अबको चुनाबमा कसैले रोक्दैन।"
सुरक्षा र न्याय अध्ययन केन्द्रको १६ औं साधारण सभा सम्पन्न,"काठमाडौं : सुरक्षा र न्याय अध्ययन केन्द्रको १६ औं साधारण सभा सम्पन्न भएको छ । केन्द्रको अध्यक्ष पूर्वप्रहरी अतिरिक्त महानिरीक्षक सुरेन्द्रबहादुर शाहको अध्यक्षतामा बिहीबार भएको साधारण सभामा नेपाल प्रहरी तथा सशस्त्र प्रहरी बल,नेपालका वर्तमान तथा पूर्वमहानिरीक्षकहरू, केन्द्रका संस्थापक सदस्यहरू सहभागी थिए । साधारण सभामा पूर्वकानुन तथा संसदीय मामिला मन्त्री तथा पूर्वप्रहरी महानिरीक्षक ध्रुवबहादुर प्रधान, सशस्त्र प्रहरी माहानिरीक्षक राजु अर्याल, निमित्त प्रहरी महानिरीक्षक टेकप्रसाद राई, प्रहरी महानिरीक्षक मञ्चका संयोजक पूर्व प्रहरी महानिरिक्षक मोतिलाल बोहरा, पूर्वसशस्त्र प्रहरी महानिरीक्षक सनत बस्नेत,प्राध्यापक सुवास केसीलगायतले केन्द्रलाई सुरक्षा तथा कानुनको अध्ययन एवं सोधकार्य गर्ने 'थिंक ट्यांक' को रुपमा अघि बढाउनुपर्नेमा जोड दिएका थिए। कार्यक्रममा केन्द्रले आगामी दिनहरूमा आन्तरिक सुरक्षा, नागरिक सुरक्षा, विपद व्यवस्थापन, जलवायु परिवर्तन, लागुऔषध समस्या, सडक सुरक्षा, सिमा सुरक्षालगायत क्षेत्रमा अध्ययन, अन्वेषण, अन्तरक्रिया तथा सत्य निरुपण र मेलमिलाप प्रक्रियामा सहयोगी भूमिका निर्वाह गर्नेलगायतका कार्यहरू सञ्चालन गरिने सम्बन्धमा जानकारी दिइएको थियो ।"
पर्वतभमरकोटघोडेपानी पदमार्ग सञ्चालन,"बेनी : गण्डकी प्रदेशको कास्की, पर्वत र म्याग्दी जिल्ला समेटेर तयार भएको पर्वतभमरकोटघोडेपानी पदमार्ग सञ्चालन भएको छ। १३ वर्षअघि पहिचान भएको कास्कीको नयाँ पुलदेखि नयाँपुलमोहरियासरौताङलेभूमरकोटफलातेडाडाकेटेरोथामको डिलहम्पालजलजलामोहरेडाँडाफूलबारीपुनहिल हुँदै घोडेपानी जोड्ने पदमार्ग सञ्चालन भएको हो। आधारभूत स्तरको पूर्वाधार तयार भएको पदमार्ग ४५ औ विश्व पर्यटन दिवसको अवसरमा शुक्रबारदेखि सञ्चालन गरेको पर्वतभमरकोटघोडेपानी पर्यटन क्षेत्र विकास समितिका अध्यक्ष मनबहादुर खड्काले जानकारी दिए। पदमार्ग, आश्रयस्थल र खाने बस्ने ठाउँको व्यवस्थापन भएपछि पर्वतभमरकोटघोडेपानी पदमार्ग सञ्चालन गरिएको हो, उनले भने कल्चर, नेचर र एडभेन्चर यो पदमार्गको आकर्षण हो। २०६८ सालमा स्थापना भएको संस्था मार्फत तत्कालीन जिविस, संघीयतापछि गाउँपालिका, प्रदेश सरकार र संघीय सरकारको एक करोड ६० लाख रुपैयाँ सहयोगमा नयाँ पुलदेखि पर्वतको सबैभन्दा उच्च स्थानमा समुद्री सतहदेखि तीन हजार तीन सय मिटर उचाइमा रहेको हम्पालसम्म १६ किलोमिटर पदमार्ग निर्माण भएको खड्काले बताए। ढुङ्गाको सिँढी चिनेर पदमार्ग बनाउनुका साथै १० वटा विश्रामस्थल निर्माण भएको छ। हम्पालदेखि जलजला जोड्ने पदमार्ग निर्माणका लागि गण्डकी प्रदेश सरकारले चालु आर्थिक वर्ष २०८१०८२ मा ३० लाख रुपैयाँ बजेट विनियोजन गरेको प्रदेशसभा सदस्य भक्त कुँवरले बताए। जलजलादेखि मोहेरेडाँडादेखि घोडेपानी जोडेने पदमार्ग करिब १५ वर्षदेखि सञ्चालनमा छ। यो पदमार्गले पर्वतको मोदी गाउँपालिकाको १, २, ३ र ५ नम्बर, जलजला गाउँपालिकाको ५ र ६ तथा म्याग्दीको अन्नपूर्ण गाउँपालिकाको ६, ७ र ८ नम्बर वडालाई समेटेको छ। हिमाल, पहाडी भूगोल अवलोकन गर्दै यात्रा गर्न सकिने यो पदमार्गमा पर्ने लौसीबोट, भुक र ताङ्लेमा होमस्टे (घरवास) सञ्चालन भएको छ। मगर, गुरुङ, दलित, क्षेत्री र ब्राह्माण समुदायको विविधतायुक्त संस्कार, संस्कृति, रहनसहन र जनजीवन यो पदमार्गको आकर्षण हो। दुई रात तीन दिनमा यात्रा गर्न सकिने यो पदमार्गमा पर्ने वनजंगलमा विभिन्न प्रजातिका जडीबुटी, वन पैदावर पाइनुका साथै मृगलगायत वन्यजन्तुको बसोबास छ। गाईभैसीका घुम्ती गोठहरु देख्न सकिन्छ। धौलागिरी र अन्नपूर्ण रेञ्जका हिमाल अवलोकन गर्दै यात्रा गर्न पाइन्छ। पदमार्गमा चिया पसल र रेष्टुन्ट तथा सामुदायिक लज सञ्चालन भएका छन्। सम्पर्क गरेर आउने पर्यटकलाई पर्वतभुमरकोटघोडेपानी पर्यटन क्षेत्र विकास समितिले घुमाउने व्यवस्था मिलाउँदै आएको छ। यो पदमार्गको प्रवर्द्धनका लागि गण्डकी प्रदेश स्तरीय ४५ औ विश्व पर्यटन दिवसको अवसरमा गन्तव्य प्रवर्द्धन कार्यक्रम गरिएको छ। गण्डकी प्रदेशको उद्योग तथा पर्यटन मन्त्रालयको सहयोग, मोदी गाउँपालिका र पोखरा पर्यटन परिषद्को सहकार्यमा ट्रेकिङ एजेन्सिज एसोसियसन अफ नेपाल (टान) गण्डकीले कार्यक्रमको आयोजना गरेको हो। यो कार्यक्रमको प्रवर्द्धन नेपाल पर्यटन बोर्डको गण्डकी प्रदेश कार्यालयले गरेको छ। गण्डकी प्रदेशका उद्योग तथा पर्यटन मन्त्री मित्रलाल बस्साल, प्रदेशसभा सदस्य भक्त कुँवर, मोदी गाउँपालिकाका अध्यक्ष हिरादेवी पौडेल सहभागी कार्यक्रममा पर्यटन सम्बद्ध संघ संस्थाका प्रतिनिधीहरुको सहभागीता थियो। नयाँपुल देखि लौसीबोट हुदै पदयात्रा गरेर बिहिबार साँझ भुकको नमुना सामुदायिक होमस्टेमा बसेको टोलीले शुक्रबार भुक देखि डाडाकटेरेफलामेभुमरकोटताङले हुदै सरौ सम्म पदयात्रा गरेको टान गण्डकीका अध्यक्ष कृष्णप्रसाद आचार्यले बताए। अन्नपूर्ण चक्रीय पदमार्गको महत्वपूर्ण स्थल नयाँ पुल र घोडेपानीलाई जोड्ने यो पदमार्गमा पर्यटक भित्र्याउनका लागि पर्यटन दिवसको अवसरमा सरोकारवाला सहितको पदयात्रा कार्यक्रम आयोजना गरेको उनले बताए। सडकका कारण पुराना पदमार्ग विस्थापित हुँदा पोखरामा आउने पर्यटकको बसाई छोटिएकाले नयाँ गन्तब्यको पहिचान र प्रवर्द्धनमा टानले जोड दिएको अध्यक्ष आचार्यले बताए। पोखरादेखि नजिक पर्ने भएकाले पनि यो क्षेत्रमा पर्यटन विकासको सम्भावना छ। उद्योग तथा पर्यटन मन्त्री बस्यालले पर्यटनको विकास गरि ग्रामिण क्षेत्रको बसाईसराई रोक्न सकिने बताए। घरबास र पर्यटन व्यवसाय सञ्चालन गरी विदेशिन लागेका युवाहरूलाई स्वदेशमै स्वरोजगार बनाउन सकिने तथा पर्यटक आगमन र बसाई लम्बाएर राष्ट्रिय अर्थतन्त्रमा सहयोग पुग्ने उनको भनाई छ। प्रदेश सरकारले पर्वतको हम्पाल, घोडेपानी नजिकै कास्की र म्याग्दीको सिमानामा पर्ने मुण्डेलाई पोखराको स्याटेलाइट गन्तव्य घोषण गरेको छ। सडकका कारण छोटिएको अन्नपूर्ण चक्रीय पदमार्गमा सहयाक गन्तव्यहरू पहिचान गरेर पर्यटकको बसाई लम्बाउन सरकार तथा निजी क्षेत्रले सक्रियता देखाएका छन्। अन्नपूर्ण चक्रीय पदमार्गको प्रमुख गन्तव्यका रूपमा चिनिएको घोडेपानीमा यसअघि म्याग्दीको पोखरेबगरघारशिखचित्रे, कास्कीको नयाँपुलउल्लेरी, म्याग्दीको नागीजलजलामोहरे, कास्कीको घान्द्रुकटाडापानी हुँदै जाने पदमार्ग थिए।"
काठमाडौं उपत्यकाका नदीमा आएको बाढीले खतरा तह पार गर्यो,"काठमाडौं : काठमाडौं उपत्यका भएर नदीहरूमा आएको बाढीले खतरा तह पार गरेको छ। मौसम पूर्वानुमान महाशाखाले काठमाडौं उपत्यकास्थित बागमती नदीको खोकना, गौरीघाट, बल्खुमा खतरा तह पार गरेको हो। त्यस्तै बलम्बु र विष्णुमती नदीमा आएको बाढीले गोङ्गबु बसपार्कमा खतरा तह पार गरेको हो। पानीको सतह निरन्तर बढिरहेकाले त्यस क्षेत्रका बासिन्दालाई सतर्कता अपनाउन आग्रह गरिएको छ। वर्षा निरन्तर भइरहने सम्भावना रहेकाले रातिसम्म सतर्कता अपनाउन आग्रह गरिएको छ।"
खोलाले बगाएको भोलिपल्टसम्म भेटिइनन् वृद्धा,"विराटनगर : मोरङको रतुवामाई नगरपालिका७ की १ वृद्धालाई रतुवा खोलाले बगाएर बेपत्ता बनाएको छ। प्रहरीका अनुसार ७२ वर्षीया डुरोदेवी राजवंशीलाई खोलाले झापा तर्फबाट बगाएको हो। उनी हालसम्म भेटिएकी छैनन्। झापाको गौरादह नगरपालिका६ स्थित छोरीको घर पुगेर फर्किने क्रममा डुरोदेवीलाई बिहीबार दिउँसो १२:३० बजेतिर खोलाले बगाएर बेपत्ता बनाएको प्रहरीले जनाएको छ। तर, वृद्धालाई बेपत्ता बनाएको भोलिपल्ट मात्रै मोरङ प्रहरीले घटनाको जानकारी पाएको थियो। शुक्रबार बिहान ११ बजेतिर प्रहरीलाई खबर आएको हो। झापा प्रहरीले भने बिहीबार नै खबर पाएको बताइएको छ। छोरीको घर पुगेर आफ्नो घरतिर फर्कदा खोलाले बगाएर बेपत्ता भएको जानकारी आएको छ, मोरङ प्रहरीका डीएसपी वेदप्रकाश जोशीले भने, खोजी जारी राखिएको भएपनि फेला पार्न सकिएको छैन। उनका अनुसार तर्ने क्रममा खोलाले वृद्धालाई बगाएको प्रारम्भिक अनुसन्धानबाट खुलेको छ। बेपत्ता बनाएको भोलिपल्ट पनि फेला पार्न नसकिएको र स्थानीयको सहयोगमा खोजी जारी राखिएको जानकारी जोशीले दिए। वृद्धालाई खोलाले बगाएको २४ घण्टाभन्दा बढी भइसकेको छ। अब जीवितै भेट्ने सम्भावना नरहेको प्रहरीले जनाएको छ।"
पर्यटकलाई निःशुल्क 'हेरिटेज पासपोर्ट',"काठमाडौं : काभ्रेपलाञ्चोकमा रहेको पनौती पर्यटन विकास केन्द्रले पर्यटकहरूलाई सहयोग प्रदान गर्ने उद्देश्यले हेरिटेज पासपोर्ट वितरण कार्य सुरु गरेको छ। विश्व पर्यटन दिवसको अवसरमा केन्द्रले पर्यटकहरूलाई निःशुल्क हेरिटेज पासपोर्ट प्रदान गरेको हो। ऐतिहासिक सम्पदा क्षेत्रको बारेमा पर्यटकहरूलाई विस्तृतरूपमा जानकारी दिने उद्देश्यले पनौती पर्यटन विकास केन्द्रले पर्यटकलाई हेरिटेज पासपोर्ट वितण गरेको पनौती पर्यटन विकास केन्द्रका अध्यक्ष पुरुषोत्तम कर्माचार्यले बताए। उनका अनुसार, पर्यटकलाई हेरिटेज पासपोर्ट नेपालमै पहिलो पटक प्रदान गरिएको हो। ऐतिहासिक धरोहरको रूपमा परिचित पनौतीमा रहेका विभिन्न धार्मिक स्थल, सांस्कृतिक एवं पर्यटकीय क्षेत्रहरूको जानकारी गराउन हेरिटेज पासपोर्टको अवधारणा ल्याएको उनले कर्माचायले बताए। पर्यटन प्रवर्द्धनका लागि पनौती पर्यटन विकास केन्द्रले विभिन्न कार्यक्रमहरू सञ्चालन गर्दै आएको छ। विश्व सम्पदा सूचीमा सूचीकृत हुने अवस्थामा रहेको पनौतीलाई विश्वभर चिनाउन यस कदमले पनि टेवा पुर्याउने केन्द्रका अध्यक्ष कर्माचार्यले विश्वास व्यक्त गरे।"
खोलाले बगाउँदा झापामा एक बालिकासहित तीनजना बेपत्ता,"झापा : खोलाले बगाउँदा झापामा एकै दिन एक बालिकासहित तीन जना बेपत्ता भएका छन्। कचनकवलको जमुना खोला, गौरीगञ्जको किस्ने खोला र कमल गाउँपालिकाको कृष्णे खोलाले बगाउँदा तीन जना बेपत्ता भएको प्रहरी कार्यालय झापाले जनाएको छ। गौरीगञ्ज गाउँपालिका ३ र २ को सिमानामा रहेको हुलाकी राजमार्गमा पर्ने किस्ने खोलाको पुलबाट हाम फाल्दा गौरीगञ्ज२ भाकुरमारीस्थित सुकुम्वासी बस्तीका अन्दाजी ५० वर्षीय केमालाल ताजपुरिया बेपत्ता भएको प्रहरीले जनाएको छ। मादक पदार्थ सेवन गरेका उनले पुल माथिबाट शुक्रबार दिउँसो ४ बजे हाम फालेका थिए। उनको खोजी कार्य भइरहेको इलाका प्रहरी कार्यालय गौरीगञ्जका प्रहरी निरीक्षक रामचन्द्र साहले जानकारी दिए। त्यस्तै कमल गाउँपालिका१ का मुसे भन्ने रमेश चौधरीको छोरा ३५ वर्षीय टिकाराम चौधरी डुबेर बेपत्ता भएका छन्। शुक्रबार साँझ ७ बजे कमल १ स्थित कृष्णे खोलामा माछा मार्ने क्रममा खोलामा डुबेर उनी बेपता भएको प्रहरीले जनाएको छ। उनको खोजी कार्य भइरहेको छ। त्यसैगरी कचनकवल गाउँपालिका१ झकुवाटोली बस्ने पचूँ राजवंशीकी छोरी १४ वर्षीया नेहारिका राजवंशी जमुना खोलामा डुबेर बेपत्ता भएकी छिन्। भारत सानिमाको घरबाट पाहुना खाई घर फर्कने क्रममा चमारभिट्टा पुल छेउमा जमुना खोलामा दिउँसो करिब ३ बजे उनी साइकलसहित बेपत्ता भएको हो। उनी अझै सम्म नभेटिएको र उनको खोजी भइरहेको प्रहरीले जनाएको छ।"
दसैं मनाउन घर फर्किरहेका बैतडीका युवक महाकालीमा खसेर बेपत्ता,बैतडी : बैतडीका एक युवक महाकालीमा खसेर बेपत्ता भएका छन्। जिल्लाको पुर्चौडी नगरपालिका५ कुवाकोटका ३३ वर्षीय अमर सिंह धामी महाकाली नदीमा खसेर बेपत्ता भएका हुन्। भारतको पिथौरागढबाट काम गरेर दसैंका लागि घर फर्किने क्रममा शुक्रबार बिहान ११ बजेतिर महाकाली नदीमा खसेर बेपत्ता भएका जिल्ला प्रहरी कार्यालय बैतडीका प्रवक्ता एवं प्रहरी निरीक्षक जनक ढुंगानाले जानकारी दिए। भारतबाट घर फर्किरहेका धामी शुक्रबार बिहान साढे ११ बजेतिर दशरथचन्द नगरपालिका८ को झुलाघाट बजार नजिकै सडकबाट महाकाली नदीमा खसेको खुलेको उनले बताए। झुलाघाटबाट बैतडी सदरमुकामतर्फ आउने जिप पार्किङ हुने स्थानमा हिँडिरहेको अवस्थामा चिप्लिएर महाकाली खसेका थिए। नदीमा खसेर बेपत्ता भएका धामीको खोजी कार्य भइरहेको छ। धामी खसेको ठाउँमा सडक माथिबाट पहिरो समेत खसेका कारण जोखिम रहेको प्रहरीले जनाएको छ।
नुवाकोटमा कांग्रेसले सुरु गर्यो एकसय दिने अभियान,"नुवाकोट : नुवाकोटमा कांग्रेसको एकसय दिने अभियान सुरु भएको छ। सत्तारूढ दल कांग्रेसको सो विशेष अभियान नुवाकोटमा शुक्रबारदेखि सुरु भएको हो। नेपाली कांग्रेस नुवाकोटको विपि स्मृति भवनमा एकसय दिने अभियानको शुभारम्भ गरिएको हो। कांग्रेसका केन्द्रीय सदस्य तथा अभियानका केन्द्रीय प्रतिनिधि राजेन्द्रकुमार केसीले अभियानको शुभारम्भ गरे। अबको निर्वाचनमा पार्टीलाई पहिलो ठूलो दल बनाउने लक्ष्यसहित कांग्रेसले अभियान सुरु गरेको उनले बताए। उनले पहिलो दिन पार्टीका जिल्लास्तरीय नेताहरूकाबीच अभिमुखीकरण कार्यक्रम गरेका छन्। नेता केसीले अभियानको उद्देश्य र स्थानीय तहका प्रतिनिधिहरूलाई उनीहरूको जिम्मेवारीबारे जानकारी गराएका छन्। कांग्रेसको इतिहास लामो भएका कारण यसको लक्ष्य र उद्देश्यप्रति कसैले पनि शंका नगर्न केसीले आग्रह गरे। सय दिने अभियानमा सदस्यता विशेष अभियानका रूपमा सदस्यता घर आँगन अभियान सञ्चालन गरिने कांग्रेस सभापति तथा बागमती प्रदेश सभा सदस्य रमेशकुमार महतले जानकारी दिए। क्रियाशील सदस्यता कार्ड पुगेनपुगेको अभिलेख राख्ने, सदस्यता कार्ड वितरणको समेत अभियानमा समेटिएको उनले जानकारी दिए। अभियान पुस १६ गतेसम्म सञ्चालन हुनेछ। जिल्लाका प्रतिनिधिहरूले केन्द्रीय कार्यालयमा प्रतिवेदन पेश गर्नुपर्ने योजना रहेको छ। प्रतिनिधिले सम्मेलन हुन नसकेका स्थानको सम्मेलनको सुनिश्चित गर्नुपर्नेछ। प्रतिनिधिले वडा, पालिका, जिल्लाको बैठक बस्न नसकेको भए बैठक नियमित बस्ने वातावरण बनाउनु पर्नेछ। विभिन्न तहका कार्य समितिलाई वार्षिक कार्यतालिका बनाउन पनि लगाउने अभियानमा उद्देश्य रहेको छ। केन्द्रीय प्रतिनिधिले सय दिने सांगठनिक अभियानको वडासमेत सम्पूर्ण अभिलेख विवरणसहितको प्रतिवेदन केन्द्रले तोकेको ढाँचामा केन्द्रीय कार्यालयमा पेश गर्नुपर्ने जनाएको छ।"
"बसमा छुट्यो यात्रुको पैसा, ट्राफिकले भेटेर लगायो जिम्मा","विराटनगर : बसमा छुटेको यात्रुको पैसा तथा सुनचाँदीका गहना मोरङको बेलबारीमा भेट्टाएर ट्राफिक प्रहरीले शुक्रबार सम्बन्धित धनीलाई जिम्मा लगाएको छ। सुनसरीको धरानबाट मोरङको गोठगाउँ आउने क्रममा बसमै छुटेको यात्रुको नगद र सुनचाँदीका गहना ट्राफिक प्रहरीले फेला पारेर बुझाएको हो। धनकुटाको शहिदभूमि गाउँपालिका४ खोकुछिन्ताङकी राधिका राई शुक्रबार बिहान गोठगाउँका लागि धरानबाट को १ ख ६७९४ बसमा चढेकी थिइन्। तर, गोठगाउँ आइपुगेर ओर्लिने क्रममा उनले नगद ७२ हजार ५ सय रुपैयाँ तथा १ तोला सुन र १ तोला चाँदीको गहना बसमै छाडिन्। बिर्सिएर पैसा र गहना बसमै छुटेको जानकारी उनले प्रहरीलाई गराइन्। त्यसलगत्तै ट्राफिक प्रहरी पोष्ट बेलबारीबाट खटिएको वरिष्ठ सइ (वरिष्ठ प्रहरी नायव निरीक्षक) लोकबहादुर दियाली नेतृत्वको टोलीले सवारीसाधन चेकजाँच गर्न थाल्यो। मोरङ ट्राफिक प्रमुख इन्सपेक्टर राजन लम्सालले ट्राफिक चेकजाँचका क्रममा महिलाले बोक्ने हाते झोला (हेण्ड ब्याग) बसभित्रै फेला परेको बताए। उनका अनुसार फेला परेको पैसा र गरगहना सम्बन्धित धनीलाई नै फिर्ता गरिएको छ। नगद र गहना भेटिएपछि सम्बन्धित धनीलाई बोलाएर जिम्मा लगाइयो, लम्सालले भने, हराएको सामान पाएपछि उहाँ पनि खुसी हुनु भयो। आफू तनावमा परेका बेला पैसा र गहना फेला पारेर जिम्मा लगाएको भन्दै राईले ट्राफिक प्रहरीलाई धन्यवाद दिइन्। ट्राफिक प्रहरीले सार्वजनिक सवारीसाधन लगायतमा यात्रा गर्दा आफ्नो सामानको सुरक्षामा ध्यान दिन सबैलाई आग्रह गरेको छ। यात्राका क्रममा यात्रुले आफ्नो सामानको सुरक्षामा ध्यान दिनुपर्छ, इन्सपेक्टर लम्सालले भने, नत्र छुट्ने र हराउने हुन्छ। सामानको सुरक्षामा सबै सजग हुनुपर्ने उनी बताउँछन्।"
आयोजना पूरा गर्न बाह्य स्रोत खोज्नुपर्छ : गभर्नर अधिकारी,काठमाडौं : नेपाल राष्ट्र बैंकका गभर्नर महाप्रसाद अधिकारीले मुलुकको वित्तीय स्रोतको आवश्यकता पूरा गर्नका लागि बाह्य स्रोत खोज्नुपर्ने बताएका छन्। नेपाल चार्टर्ड एकाउन्टेन्ट्स संघले शुक्रबार काठमाडौंमा आयोजना गरेको कार्यक्रममा गभर्नर अधिकारीले समृद्ध हुने अपेक्षा पूरा गर्न तय भएका कार्यक्रम र योजना पूरा गर्न वित्तीय स्रोतको आवश्यकता पर्ने भएकाले बाह्य स्रोत खोज्नुपर्ने बताए। लगानीको वातावरणका लागि भएका ऐन नियम परिवर्तनले नेपाल सरकार लगानी प्रोत्साहन गर्न र निजी क्षेत्रसँग सहकार्य गर्न आतुर देखिएको उनले बताए। उनले लगानीकर्ताले लगानीको सुरक्षाको प्रत्याभूति चाहने भएकाले त्यसको सहज वातावरण बनाउनुपर्नेमा जोड दिए। गभर्नर अधिकारीले अनुमानयोग्य वातावरण र नीति लगानीकर्ताले हेर्ने भएकाले यसमा पनि सरकारले विशेष ध्यान दिनुपर्ने बताए। अधिकारीले बाह्य आयोजनाहरूलाई समयमा नै निर्माण गर्न दिनका लागि आवश्यक नीतिगत व्यवस्थाको सुधार गर्नुपर्ने बताए।
प्राइम कमर्सियल बैंकको रक्तदान कार्यक्रम,"काठमाडौं : प्राइम कमर्सियल बैंकले १७औ वार्षिकोत्सवको अवसरमा केन्द्रीय कार्यालय कमलपोखरी काठमाडौं, कोशी प्रदेश कार्यालय विराटनगर, मधेश प्रदेश कार्यालय वीरगंज, गण्डकी प्रदेश कार्यालय पोखरा, लुम्बिनी प्रदेश कार्यालय बुटवल, कर्णाली प्रदेश कार्यालय छिन्चु, सुर्खेतमा गरि देशभर ६ स्थानमा रक्तदान कार्यक्रम सम्पन्न गरेको छ। उक्त रक्तदान कार्यक्रममा बैकका कर्मचारी तथा शुभेच्छुकहरू गरी ३९२ जनाले रक्तदान गरे। सो कार्यक्रममा बैकका प्रमुख कार्यकारी अधिकृत संजिव मानन्धरले सम्पूर्ण रक्तदाता तथा प्राविधिकहरूलाई धन्यवाद दिँदै मानवजिवन रक्षाको लागि अत्यावश्यक रगत संकलन गर्ने कार्यक्रम आयोजन गरी सम्पन्न गर्न पाउँदा अत्यन्तै खुसी लागेको धारणा राखे। आगामी दिनमा पनि यस्तै विभिन्न सामाजिक सेवाका कार्यहरू गर्दै जाने प्रतिबद्धता पनि व्यक्त गरे।"
एन्फा महिला लिगमा एपीएफको सहज जित,"काठमाडौं : एन्फा महिला लिगको शीर्ष स्थानमा रहेको विभागीय टोली नेपाल एपीएफ क्लबले बागमती युवा क्लबलाई पराजित गरेको छ। सातदोबाटोस्थीत एन्फा कम्प्लेक्समा शुक्रबार भएको खेलमा सुपर लिगमा प्रवेश गरिसकेको एपीएफले बागमतीलाई ७० गोल अन्तरले पराजित गरेको हो। एपीएफको जितमा रश्मीकुमारी घिसिङले खेलको ३५, ५७, ८२ र ८८ औं मिनेटमा गोल गरिन्। त्यस्तै अनिता बस्नेतले ४१ र सविता थापा मगरले इन्जुरी समयमा गोल गरिन् भने एक गोल आत्माघातीबाट प्राप्त गरेको थियो। जितसँगै ९ खेलमा २५ अंक जोडेको एपीएफ शीर्ष स्थानमा छ। पराजित बागमती समान खेलबाट १० अंकका साथ छैटौं स्थानमा छ।"
सहकारी ठगीमा फरार इमेज सहकारीका अध्यक्ष देवकुमार नेपाली भारतबाट पक्राउ,"बुटवल : सहकारी ठगीमा फरार इमेज बचत तथा ऋण सहकारी संस्थाका सञ्चालक देव कुमार नेपाली भारतबाट पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सीआइबी) ले भारतीय प्रहरीको सहयोगमा नेपालीलाई पक्राउ गरेको स्रोतले जनाएको छ। यद्यपि नेपाल प्रहरीले यसबारे औपचारिक धारणा दिएको छैन। फरार नेपाली ढोरपाटन नगरपालिका बुर्तिवाङ बागलुङका नगरप्रमुख समेत हुन्। इमेजका संस्थापक अध्यक्ष नेपालीले २०८१ साउन १६ गते सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिलाई पत्र लेखेर आफूले सबै सम्पत्ति बेचेर भए पनि बचतकर्ताको रकम फिर्ता गर्न तयार रहेको लिखित जवाफ पठाएका थिए। उनको त्यही पत्रलाई छानबिन विशेष समितिले सोधपुछको अंग बनाएको थियो। इमेजका बागलुङ बजारमा केन्द्रीय कार्यालय सहित, बुर्तिवाङ, गलकोटमा सेवा केन्द्र र कास्कीको पोखरामा शाखा कार्यालय सञ्चालनमा छन्। बागलुङ र पोखरामा सहकारी खोलेर दुवै सहकारीको अध्यक्ष भई सञ्चालक समितिमा डमी पात्रहरू राखेर आफैँले काम गरेको समितिले प्रतिवेदनमा उल्लेख गरेको छ। कुल १ अर्ब ८० करोड रुपैयाँ बचतकर्ताको रकम फिर्ता गर्न बाँकी रहेको नेपालीले पत्र मार्फत जानकारी गराएका छन्। समितिको प्रतिवेदन अनुसार हाल नेपालीसँग भएको सम्पत्ति विक्री वितरण गरेर बचतकर्ताको रकम फिर्ता गर्न सकिने अवस्था छ। नेपाली र उनकी श्रीमती छेला नेपालीको नाममा भएको सम्पूर्ण घर जग्गाको मूल्यांकन गर्दा करिब ३ अर्ब रुपैयाँ हुन आउने नेपालीले समितिलाई पठाएको पत्रमा उल्लेख छ। सम्पत्ति बेचेर बचतकर्ताको रकम फिर्ता गर्न चाहेको र त्यसका लागि समिति र सरकारले वातावरण मिलाइदिन उनले आग्रह गरेका थिए।"
चाडपर्वमा सहज यात्राको वातावरण बनाउन सरकारलाई ध्यानाकर्षण,"काठमाडौं : नेकपा एमालेले चाडपर्वको समयमा घर फर्कने नागरिकका लागि सहज यात्रा गर्ने वातावरण बनाउन सरकारको ध्यानाकर्षण गराएको छ। एमालेको विपद् व्यवस्थापन तथा स्वयंसेवा विभागले कार्यवहाक प्रधानमन्त्री प्रकाशमान सिंहलाई भेटेर सडकहरूको ममर्त गर्नुपर्ने, यातायातका साधनको अभाव हुन नदिन, यात्रुहरूको सुरक्षाको व्यवस्थालगायतका विषयमा ध्यानाकर्षण पत्र बुझाएको हो। विभागका प्रमुख खिमलाल भट्टराईले यात्रुहरूको ठूलो पंक्तिका लागि सहजरूपमा सवारी साधनको व्यवस्था गर्न, राजमार्गहरूको मर्मत सम्भार गर्न ध्यानाकर्षण गराइएको बताए। उनले सम्भावित दुर्घटना र जोखिमबाट बच्न सडक एम्बुलेन्स र आवश्यक सुरक्षाकर्मीहरूको प्रबन्ध गर्न ध्यानाकर्षण गराए। राजमार्ग छेउका होटलहरूमा गुणस्तरीय खाजाखानाका साथै ठगी हुन नदिन सरोकारवाला निकायको प्रभावकारी परिचालन गर्न पनि उनले आग्रह गरे। ध्यानाकर्षण पत्र बुझ्दै कार्यवहाक प्रधानमन्त्री सिंहले चाडपर्वलाई सुरक्षित तवरले मनाउने वातावरण बनाउन सरकारी निकायबीच समन्वयकारी ढंगले काम भइरहेको जानकारी दिए। ध्यानाकर्षणमा रहेका बुँदाहरूलाई कार्यान्वयनका लागि आफूले सक्दो पहल गर्ने उनको भनाइ छ। त्यस्तै एमालेले चाडपर्वमा हुनसक्ने महँगी र कालोबजारी रोक्न प्रभावकारी अनुगमन गर्नुपर्ने, सुपथ मूल्यका पसलहरू देशभरी खोल्नुपर्ने लगायतका सुझाव दिएको छ।"
"झापामा अत्यधिक वर्षा, देशभरिका तटीय क्षेत्रमा सतर्कता अपनाउन आग्रह","काठमाडौं : झापामा शुक्रबार सबैभन्दा बढी वर्षा भएको छ। जल तथा मौसम विज्ञान विभागका अनुसार झापाको केचना केन्द्रमा २३० मिलिमिटर वर्ष भएको छ। शुक्रबार विहान ८:४५ बजे मापन गरिएका २२२ केन्द्रमध्ये झापाको केचना केन्द्रमा अत्याधिक वर्षा भएको हो। विभागका अनुसार ७१ वटा केन्द्रमा ५० मिलिमिटरभन्दा बढी वर्षा भएको छ भने १७ वटा केन्द्रमा १०० मिलिमिटरभन्दा बढी वर्षा भएको मापन गरिएको छ। १०० मिलिमिटर बढी मापन गरिएका जिल्लामा इलाम, सिरहा, कञ्चनपुर, कैलाली, मोरङ, सप्तरी र उदयपुर रहेका छन्। त्यस्तै रौतहट, तनहुँ, सुनसरी, अर्घाखाँची, नवलपरासी, धनुषा, सर्लाही, गुल्मी, महोत्तरी, चितवन, पाल्पा, रुपन्देही, धनकुटा, पर्वत, मकवानपुर, पर्सा, स्याङ्जा र पाँचथरमा ५० मिलिमिटरभन्दा बढी वर्षा भएको छ। मनसुन सक्रिय भएकाले देशका ५६ जिल्लामा 'रेड अलर्ट' जारी गरिएको छ। अत्यधिक वर्षाका कारण देशका केही मुख्य नदीहरूमा बाढीले खतरा तह पार गर्ने चेतावनीसमेत दिइएको छ। जल तथा मौसम विज्ञान विभागको बाढी पूर्वानुमान महाशाखाले नारायणी, बागमती, पश्चिम राप्ति, बबईमा बाढीले शनिबार खतरा तह पार गर्ने चेतावनी दिएको हो। विभागले ती नदीहरूको आसपासका क्षेत्रमा सतर्कता अपनाउन आग्रह गरेको छ। विशेषतः नारायणीको देवघाट, बागमतीको पधेरादोभान, पश्चिम राप्तिको कुसुम र बबईको चेपाङमा सतर्कता अपनाउन आग्रह गरिएको छ। त्यस्तै कन्काई नदीको मैनाचुली र कमला नदीको वेलसोत क्षेत्रमा शुक्रबार सतर्कता अपनाउन आग्रह गरिएको छ। बाढीले खतरा तह पार गर्नसक्ने भएकाले ती क्षेत्रमा सतर्कता अपनाउन आग्रह गरिएको विभागले जनाएको छ।"
"उच्च अदालतका १४ जना न्यायाधीशको सरुवा सिफारिस, को कहाँ ?","काठमाडौं : न्याय परिषद् बैठकले उच्च अदालतका १४ जना न्यायाधीशको सरुवाका लागि सिफारिस गरेको छ। शुक्रबार प्रधानन्यायाधीश विश्वम्भरप्रसाद श्रेष्ठको अध्यक्षतामा बसेको परिषद् बैठकले उच्च अदालतका १४ जना न्यायाधीशहरूको सरुवाका लागि सिफारिस गरेको हो। उच्च अदालत जनकपुर,राजविराज इजलासका न्यायाधीशद्वय हरिप्रसाद भण्डारी र धीरबहादुर चन्दलाई काजमा उच्च अदालत विराटनगरअन्तर्गत ओखलढुंगा इजलासमै सिफारिस गरिएको छ। यसैगरी उच्च अदालत विराटनगरअन्तर्गत ओखलढुंगा इजलासमा रहेका न्यायाधीश नातिबाबु लामिछानेलाई उच्च अदालत पोखराको बागलुङ इजालसमा,बुटवल इजलासका न्यायाधीश सुभाष पौडेललाई नेपालगञ्ज इजलासमा,नेपालगञ्जमा रहेका न्यायाधीश श्यामजी प्रधानलाई जुम्ला इजलासमा सिफारिस गरिएको छ। बुटवल इजलासमा रहेका सोमकान्त मैनालीलाई उच्च अदालत तुलसीपुर,नेपालगन्ज इजलासमा रहेका न्यायाधीश किरणकुमारी गुप्तालाई बुटवल इजलासमा सरुवाका लागि सिफारिस गरिएको हो। यसैगरी न्यायपरिषद् बैठकले राजविराज इजलासका न्यायाधीश राधाकृष्ण उप्रेतीलाई उच्च अदालत पाटनमा,महेन्द्रनगर इजलासबाट कविप्रसाद न्यौपानेलाई उच्च अदालत पाटन,धनकुटा इजलासबाट न्यायाधीश सुशिल कोइरालालाई राजविराज इजलासमा,उच्च अदालत तुलसीपुरका न्यायाधीश अच्युतकुमार अर्याललाई राजविराज इजलास, बुटवल इजलासका न्यायाधीश विष्णुप्रसाद अर्याललाई उच्च अदालत विराटनगर, उच्च अदालत जनकपुरका न्यायाधीश नरबहादुर खड्कालाई उच्च अदालत तुलसीपुर र ओखलढुंगा इजलासकी न्यायाधीश सरला मोक्तानलाई राजविराज इजलासमा सरुवाका लागि सिफारिस गरिएको हो। बैठकले राजश्व न्यायाधिकरण नेपालगञ्जको कानुन सदस्य एवं अध्यक्ष पदमा उच्च अदालत तुलसीपुर नेपालगञ्ज इजालसका न्यायाधीश सुभाष पौडेललाई तोक्ने निर्णय गरेको छ। वैदेशिक रोजगार न्यायाधिकरणको अध्यक्ष पदमा उच्च अदालत दिपायलका न्यायाधीश गोकर्ण डाँगीलाई तोकेको छ।"
उखु र दूध किसानको बक्यौता तिर्न २ अर्ब निकासा,"काठमाडौं : सरकारले दुग्ध तथा उखु किसानको बाँकी बक्यौता रकम उपलब्ध गराउने प्रक्रिया सुरु गरेको छ। कृषि तथा पशुपक्षी विकास मन्त्री रामनाथ अधिकारीको विशेष पहलमा दुग्ध तथा उखु किसानका लागि झन्डै दुई अर्ब रुपैयाँ निकास भएको हो। दुग्ध किसानहरूको बक्यौता रकम तिर्नका लागि शुक्रबार सार्वजनिक ऋण व्यवस्थापन कार्यालयले ऋण लगानीको तमसुक तथा भुक्तानीका लागि अनुमति दिएको छ। जसअन्तर्गत आठ जिल्लाका उखु किसानले पाउनु पर्ने १ अर्ब ४५ करोड बढी रकम कृषि मन्त्रालयले रकमान्तर गरी भुक्तानीका लागि जिल्लाहरूमा पठाएको छ। त्यसका लागि महालेखा नियन्त्रक कार्यालयको अनुमति र अर्थ मन्त्रालयले रकम बाँडफाँट गरी शुक्रबार नै सम्बन्धित जिल्लाका कोष तथा लेखा नियन्त्रक कार्यालयलाई पठाएको छ। कञ्चनपुर, नवलपरासी पश्चिम, बारा, रौतहट , सर्लाही, महोत्तरी, सिराहा र सुनसरी जिल्लाका उखु किसानले पाउनु पर्ने रकमका लागि एक अर्ब ४५ करोड ३२ लाख २१ हजार ८ सय ६८ रुपैयाँ सम्बन्धित जिल्लालाई पठाएको हो। सम्बन्धित जिल्लाका कोष तथा लेखा नियन्त्रक कार्यालयलाई रकम बाँडफाँट स्वीकृत पाएको छ। उखु किसानले अनुदान बापत पाउनु पर्ने रकम दसैँ अघि नै पाउने भएका छन्। मन्त्री अधिकारीले उखु तथा दूध किसानहरूको बाँकी रकम दसै अघि नै भुक्तानी गर्ने प्रतिबद्धता जनाउँदै आएका थिए। सोही अनुसार प्रधानमन्त्री केपी शर्मा ओली र उपप्रधान तथा अर्थमन्त्री विष्णुप्रसाद पौडेलसँग मन्त्री अधिकारीले निरन्तर पहलमा उक्त काम सम्भव भएको हो। दूध र उखु किसानले पाउनु पर्ने बक्यौता रकम दसैँ अघि नै पाउने व्यवस्था सरकारले मिलाएको भन्दै मन्त्री अधिकारीले भने,दूध र उखु किसानको दसैँ घर घरमा आउने छ। यसको चाँजो मिलाउने सबैलाई धन्यवाद छ। म अत्यन्त खुसी छु। मन्त्रालयको भदौ २६ गतेको निर्णयलाई महालेखा परीक्षकको कार्यालय र अर्थ मन्त्रालयले स्वीकृत गरेको छ। उखु किसानलाई रकम उपलब्ध गराउन कृषि मन्त्रालयले गरेको प्रस्ताव अनुसार अख्तियारी तथा बाँडफाँट शुक्रवार भएको हो। प्रचलित कानुन र स्वीकृत मापदण्ड बमोजिम खर्च गर्ने गरी उखु कृषकहरूलाई अनुदान उपलब्ध गराउन सम्बन्धित कार्यविधि, २०७५(संशोधनसहित ) उखु उत्पादक कृषकलाई प्रोत्साहन अनुदान उपलब्ध गराउने (गत आव २०८००८१को समेत) कार्यान्वयनका लागि देहायका ८ वटा कोष तथा लेखा नियन्त्रक कार्यालयलाई अख्तियारीबाँडफाँट स्वीकृत गरिएको छ, पत्रमा भनिएको छ। जस अनुसार कञ्चनपुर, नवलपरासी पश्चिम, बारा, रौतहट, सर्लाही, महोत्तरी, सिराहा र सुनसरी जिल्लाका उखु किसानले पाउनु पर्ने रकमका लागि एक अर्ब ४५ करोड ३२ लाख २१ हजार ८ सय ६८ रुपैयाँ सम्बन्धित जिल्लाहरूमा पठाइएको छ। मन्त्रिपरिषद् भदौ २० गते दुग्ध विकास संस्थान (डीडीसी)लाई दुग्ध किसानहरूको बक्यौता रकम तिर्नका लागि सर्तसहित ६० करोड रुपैयाँ ऋण दिने प्रस्ताव स्वीकृत गरेको थियो। उक्त रकम सम्बन्धी दुग्ध किसानको हातमा पुग्ने गरी सम्पूर्ण प्रक्रिया पुरा भएको डीडीसीका प्रमुख सूर्य पाण्डेले जानकारी दिए। मन्त्रीज्यूको दुग्ध किसानहरूले जसरी पनि दसैँ अघि बक्यौता रकम हातमा पुग्नु पर्छ भन्ने चाहना अनुसार काम भएको छ, पाण्डेले भने, अब प्रक्रिया पुरा भएको छ। सरकारले डीडीसीलाई ऋण बापत दिएको ६० करोड रुपैयाँ वितरण सुरु हुन्छ। दसैँ अघि नै सबै किसानले रकम पाउनु हुन्छ। शुक्रवार मात्र सार्वजनिक ऋण व्यवस्थापन कार्यालयले ऋण लगानीको तमसुक तथा भुक्तानीका लागि अनुमति दिएको हो। मिति २०८१ असोज २ को निर्णय बमोजिम त्यस संस्थापनलाई तपसिल बमोजिमको रकम ऋण लगानी गर्न समिति २०८१ असोज ११ गते तमसुक लिखत तथा भुक्तानी तालिका यसै साथ संलग्न राखी पडाइएको व्यहोरा आदेशअनुसार छ, पत्रमा भनिएको छ। कृषि तथा पशुपक्षी विकास मन्त्रालयको जिम्मेवारी सम्हाले लगतै अधिकारीले मन्त्रालयका सहसचिव पौडेललाई डीडीसीको जिम्मेवारीमा पठाएका थिए। त्यहाँ रहेको मखन, पाउडर दूध बिक्रीबाट ४५ करोड बढी आम्दानी गरी किसानलाई रकम उपलब्ध गराइ सकेको छ। अधिकारीले असार ३१ गते जिम्मेवारी सम्हाल्दा दुग्ध किसानहरूको १ अर्ब ५४ करोड रकम बक्यौता थियो।"
"३ वर्षपछि भरिँदै कुलेखानी ड्याम, सतर्कता अपनाउन आग्रह","मकवानपुर : नेपाल विद्युत प्राधिकरणको व्याकअप मानिने मकवानपुरस्थित कुलेखानी जलविद्युत केन्द्रको जलाशय इन्द्रसरोवर ताल निरन्तर परेको वर्षाका कारण भरिन लागेको छ। शुक्रबार विहानैबाट परेको निरन्तर पानीका कारण करिब ३ वर्षपछि ताल भरिन लागेको हो। कुलेखानी जलविद्युत केन्द्र प्रथमका कार्यालय प्रमुख तारादत्त भट्टका अनुसार जलाशयमा पानीको सतह करिब ३ घण्टामा १ मिटरका दरले माथि आइरहेको बताए। उनले भने, 'जलाशयको भण्डारण क्षमता समुन्द्री सतहदेखि १५ सय ३० मिटर रहेको छ। अहिले १५ सय २७ मिटर आइसकेको स्थिति छ। यस्तै अवस्था रहे जलाशय भरिन धेरै समय लाग्दैन।' जलाशय भरिएर पानी बाहिरिने सम्भावना भएकोले तल्लो तटीय क्षेत्रमा सतर्कता अपनाउन कुलेखानी प्रथम जलविद्युत केन्द्रले सूचना नै जारी गरेको उनले बताए। यस्तै जिल्ला प्रहरी कार्यालय मकवानपुरलेपनि कुलेखानी ड्याम केही घन्टामा भरिने स्थिति देखिएको र बाँधको सुरक्षालाई समेत मध्यनजर गरी ड्यामका ढोका खोल्नुपर्ने अवस्था सिर्जना हुन सक्ने देखिएकोले कुलेखानी बाँधदेखि तल सिस्नेरी हुँदै वाग्मती नदी किनाराका बस्तीहरूमा एक्कासी बाढी आउन सक्ने अवस्था देखिएको बताउदै सचेत रहन आग्रह गरेको छ। प्रहरीका मकवानपुर जिल्ला विपद व्यवस्थापन समिति र सम्बन्धित पालिकाका स्थानीय विपद् व्यवस्थापन समितिहरूले समेत अलर्ट अवस्थामा रहन आग्रह गरेको छ।"
"जेबिएनएल सेक्यूरिटिज् को प्रथम वार्षिक साधारण सभा सम्पन्न, ग्लोबल आईएमई सेक्यूरिटिज लिमिटेडमा परिवर्तन हुँदै","ग्लोबल आइएमई बैक लिमिटेडको शतप्रतिशत लगानीमा स्थापना भई सञ्चालनमा रहेको धितोपत्र सम्बन्धी कारोबार गर्ने कम्पनि जेबिएनएल सेक्यूरिटिजको प्रथम वार्षिक साधारण सभा शुक्रबार सम्पन्न भएको छ। उक्त सभाको अध्यक्षता कम्पनीका अध्यक्ष टेकनाथ पोखरेलले गरेका थिए। सभाले सञ्चालक समितिको तर्फबाट प्रस्तुत वार्षिक प्रतिवेदन, संचालक तथा लेखापरीक्षकको नियुक्तिपारिश्रमिक र वार्षिक वित्तीय विवरणहरू सर्वसम्मतिले पारित गरेको छ। साथै कम्पनीको नाम जेबिएनएल सेक्यूरिटिज लिमिटेडबाट मुख्य कम्पनीको नामसँग सामञ्जस्य हुनेगरी ग्लोबल आईएमई सेक्यूरिटिज लिमिटेडमा परिवर्तन गर्ने गरी कम्पनीको प्रबन्धपत्र र नियमावलीको सम्बन्धित प्रावधानमा संशोधन सर्वसम्मतिबाट स्वीकृत गरियो। सभामा कम्पनीको एकमात्र शेयरधनी ग्लोबल आईएमई बैंकबाट अधिकार प्राप्त प्रतिनिधि विश्व सुवेदी, कम्पनी रजिस्टारका प्रतिनिधि, कम्पनीका सञ्चालकहरू, प्रबन्ध निर्देशक, सेवाग्राही, कर्मचारीहरुको उपस्थिति रहेको थियो।"
रसुवागढी नाका जोड्ने सडक अवरुद्ध,काठमाडौं : चीनसँगको अन्तर्राष्ट्रिय व्यापारिक नाका रसुवागढी जोड्ने सडक पहिरोका कारण अवरुद्ध भएको छ। गएरातिदेखिको अविरल वर्षाका कारण स्याफ्रुदेखि रसुवागढी खण्डको विभिन्न स्थानमा पहिरो गएपछि सडक अवरुद्ध भएको हो। जिल्ला प्रशासन कार्यालय रसुवाका अनुसार टिमुरेरसुवागढी सडक खण्डमा २ ठाउँमा पहिरो गएको छ। जसका कारण पैदलयात्रा गर्न समेत असहज छ। स्याफ्रुबेशी उत्तर कुलुङ पुलमा लेदोले सडक अवरुद्ध भएको छ। यस क्षेत्रमा भने पहिरो पन्छाउने काम भइरहेको कार्यालयले जनाएको छ। तातोपानी सडक खण्डमा पनि पहिरो झरेर सडक अवरुद्ध भएको र यस क्षेत्रमा आज सडक खुलाउन नसकिने कार्यालयले जनाएको छ। टिमुरे क्षेत्रमा विद्युत र मोबाइल फोन अवरुद्ध छ। कार्यालयका अनुसार जिल्लामा अहिले पनि वर्षा भइरहेको र कुनै अप्रिय घटना भने भएको छैन।
"फोनपे र कर्मचारी सञ्चयकोषको साझेदारी,कोष सदस्यहरूको लागि डिजिटल भुक्तानी सुविधा","ललितपुर : फोनपे पेमेंट सर्भिस लिमिटेड र कर्मचारी सञ्चय कोष (इपीयफ) बीच, एपीआइ () आधारित होस्टटुहोस्ट () भुक्तानीको सुविधा प्रदान गर्न एक महत्वपूर्ण साझेदारी भएको छ। यो इन्टेग्रेशनले, कर्मचारी सञ्चय कोषको एर्प (इआरपी) प्रणालीलाई फोनेपेको भुक्तानी प्रणालीसँग जोडेको छ । यसो गर्दा,कर्पोरेट भुक्तानीहरू जस्तै, व्यवसायदेखि ग्राहक (), व्यवसायदेखि व्यवसाय () र व्यवसायदेखि सरकार () सम्मको भुक्तानी सरल अनि सजिलो भएको छ । साथै,यो व्यवस्थाले फोनपेको इन्टरओपरेबल बिलर प्लेटफर्म मार्फत सापटीहरूबाट प्राप्त रकम संकलन गर्न कर्मचारी सञ्चय कोषलाई सक्षम बनाउनेछ। यस रणनीतिक साझेदारीको फलस्वरुप, अब कर्मचारी सञ्चयकोषमा आबद्ध सदस्यहरूले, मोबाइल बैंकिङ एप्स, इन्टरनेट बैंकिङ, र ओम्नि च्यानल वेबसाइटहरू मार्फत सजिलै आफ्नो भुक्तानी गर्न सक्ने छन् ।आधुनिक डिजिटल भुक्तानी पूर्वाधार; जस्तै होस्टटुहोस्ट () भुक्तानी इन्टेग्रेशनले कर्पोरेट भुक्तानीहरुको साथसाथै विभिन्न वित्तीय प्रक्रियाहरूलाई पनि सरल बनाउने गरेको छ। कर्मचारी सञ्चय कोषसँगको यो साझेदारी, प्रयोगकर्ताहरूको लागि वित्तीय पहुँच र दक्षता बढाउने फोनपेको लक्ष्य संग प्रतिबद्ध रहेको भन्दै फोनपेका प्रमुख कार्यकारी अधिकृत दिवस कुमारले भने, 'हामीले डिजिटल भुक्तानी समाधानहरूलाई एकीकृत गरेर, प्रयोगकर्ताहरूलाई केवल सुविधा मात्र दिइरहेका छैनौं। हामी डिजिटल नेपाल बनाउने लक्ष्यमा पनि सक्रिय रूपमा योगदान गरिरहेका छौं। यो साझेदारीले,हाम्रो प्रतिबद्दता अनुरुप, वित्तीय सेवाहरूलाई सबै नेपालीहरूको लागि थप पहुँच योग्य र ग्राहक मैत्री बनाएको छ । हामीले यस साझेदारी मार्फत धेरै नयाँ भुक्तानी समाधानहरू पनि प्रस्तुत गर्ने लक्ष्य राखेका छौं।' कर्मचारी सञ्चय कोषका कार्यवाहक प्रमुख प्रबन्धक दर्शन भट्टराईले फोनपेसँगको सहकार्य हाम्रो वित्तीय सेवाहरूलाई आधुनिकीकरण गर्ने रणनीतिक कदम भएको बताए। कर्मचारी सञ्चय कोषअन्तर्गत सापटीहरुमा डिजिटल भुक्तानी सेवा सुचारुले हाम्रो सदस्यहरूको भुक्तानी प्रक्रियालाई सहज र छिटो बनाउनेमा उनले विश्वास व्यक्त गरे। यस साझेदारीले,योगदानकर्ताहरूलाई फाइदा पुर्याउने नवीन समाधानहरू अपनाउने प्रतिबद्धतालाई दर्साएको उनको भनाइ छ। फोनपेबारे फोनपे, नेपाल राष्ट्र बैंक (नेपाल राष्ट्र बैंक) द्वारा इजाजतपत्र प्राप्त र नियमन गरिएको नेपालको सबैभन्दा ठूलो भुक्तानी प्रणाली संचालक हो। यफवान सफ्ट () समूहको सहायक कम्पनी, फोनपे एक  २७००१ : २०२२ प्रमाणित कम्पनी हो। फोनपेले बैंक तथा वालेटका ग्राहकहरुका साथै व्यवसायहरुलाई छिटो, सुरक्षित र भरपर्दो डिजिटल नगदरहित भुक्तानी सेवाहरु दिदै नगदरहित अर्थतन्त्रमा योगदान पुर्याउन सक्रिय प्रयासहरु गर्दै आएको छ।फोनपे, भुक्तानी प्रणालीको पहुँचलाई फराकिलो बनाउन, सञ्चालनमा थप दक्षता हासिल गर्दै प्रविधिको प्रयोग मार्फत मोबाइल भुक्तानी नेटवर्कमा नयाँ आविष्कारहरू ल्याउनमा केन्द्रित छ।"
पर्यटन क्षेत्रमा देखिएका समस्या समाधान गर्न सरकार प्रतिवद्ध : उपप्रधानमन्त्री,"काठमाडौं : कार्यवाहक प्रधानमन्त्री प्रकाशमान सिंहले पर्यटन क्षेत्रमा देखापरेका समस्यालाई समाधान गर्ने प्रतिवद्धता जनाएका छन्। ४५औं विश्व पर्यटन दिवसको अवसरमा शुक्रबार काठमाडौंमा आयोजित कार्यक्रममा मुलुकको समृद्धिको प्रमुख आधार पर्यटन क्षेत्र भएकाले यस क्षेत्रमा देखापरेका समस्यालाई सरकारले समाधान गर्ने प्रतिवद्धता जनाएका हुन्। नेपालको अर्थतन्त्रलाई सुधार गर्न समेत पर्यटन क्षेत्रको महत्वपूर्ण योगदान रहेको उनको भनाइ छ । उनले मुलुकलाई सन्तुलित रुपमा अघि बढाउनका लागि पर्यटन क्षेत्रबाट दिनसक्ने योगदानलाई बढाउँदै लैजानुपर्नेमा जोड दिए। मुलुकमा अस्थीरता देखिएपछि स्थीरता दिनका लागि वर्तमान सरकार गठन गर्नुपरेकाले जनताका लागि सशक्तरुपमा काम गर्ने उनले बताए। संस्कृति,पर्यटन तथा नागरिक उड्डयनमन्त्री बद्री पाण्डेले पर्यटन क्षेत्रलाई सुदृढ गर्नका लागि नागरिक उड्ययनको क्षेत्रलाई विश्वसनीय बनाउनुपर्ने भएकाले यसमा ध्यान केन्द्रीत गरेको बताए । आफू पदमा रहँदा काम गर्न नसके कुर्सी छाड्ने भन्दै उनले अन्य निकायका प्रमुखले पनि काम गर्न नसके सहज रुपमा बाटो खाली गर्न सुझाव दिए । मन्त्री पाण्डेले तीनै तहका सरकार र निजी क्षेत्रसँगको सहकार्यमा मुलुकलाई सुरक्षित र आकर्षक पर्यटकीय गन्तव्यको रूपमा विकास गर्ने गरि काम अघि बढेको धारणा राखे। सबैका लागि पर्यटनः पहुँचयोग्य विश्वव्यापी पर्यटनको प्रवर्द्धन भन्ने नारासहित हरेक वर्ष २७ सेप्टेम्बरमा विश्व पर्यटन दिवस मनाउने गरिन्छ । नेपालमा भने पर्यटन र शान्ति भन्ने नाराका साथ दिवस मनाइएको हो ।"
निओ मनि ट्रान्सफर प्रालि र नेपाल बैँक लि बीच रेमिट्यान्स भुक्तानी गर्ने सम्झौता,"काठमाडौं : निओ मनि ट्रान्सफर प्रालि र नेपाल बैँक लि बीच मिति २०८१०५१२ गते बुधबार एक समारोहका विच बैदेशिक रेमिट्यान्स बैँकिङ्ग च्यानल मार्फत भुक्तानी गर्ने सम्बन्धी सम्झौता भएको छ । यस सम्झौता पत्रमा निओ मनि ट्रान्सफर प्रालि का प्रमुख कार्यकारी अधिकृत सागर खनाल र नेपाल बैँक लि को तर्फबाट वरिष्ठ प्रबन्धक टेक बहादुर खड्काले हस्ताक्षर गरेका छन्। पछिल्लो समय नेपालमा स्थापित एउटा छिटो, भरपर्दो र सुरक्षित निओ मनि ट्रान्सफर र देश भरी २३६ वटा शाखा कार्यलय रहेको र बिभिन्न प्रकारको बैँकिङ्ग सेवाहरु समेत प्रदान गर्दै आएको नेपाल बैँक लि बीचको सम्झौता पश्चात निओ मनि ट्रान्सफर मार्फत विश्वका बिभिन्न स्थानहरुबाट बैँकिङ्ग च्यानल मार्फत पठाएको रकम देशको ७७ जिल्लामा नै सम्बन्धित व्यक्तिले बैँकको शाखा कार्यलय मार्फत सरल तरिकाबाट रकम प्राप्त गर्न सक्नेछन् । नेपाल बैँक लि सँगको सम्झौता सँगै निओ मनि ट्रान्सफर प्रालि ले अब देशभर १५००० भन्दा बढी स्थानबाट आफ्नो सेवा जनतामाझ प्रदान गर्न सक्नेछ। निओ मनि ट्रान्सफर पछिल्लो समय नेपालमा स्थापित एउटा छिटो, भरपर्दो र सुरक्षित मनि ट्रान्सफर कम्पनी हो । विशेष गरी डिजिटल रेमिट्यान्सलाई प्राथमिकता दिने निओ मनि ट्रान्सफरले विश्वका धेरै देशबाट नेपालमा रहेका थुप्रै बैँक तथा वित्तीय संस्थाहरूबाट ग्राहकका खातामा रियल टाइम बैँक डिपोजिट सेवालाई प्रभवकारी रुपमा प्रदान गर्दै आएको छ जसले गर्दा नेपालमा रेमिट्यान्स भित्राई देशको अर्थतन्त्र सुदृढीकरणमा समेत टेवा पुग्ने गर्दछ । यस सम्झौतासँगै विदेशबाट पठाएको रकम बैँकिङ्ग च्यानलमार्फत भुक्तानी गर्न तथा सम्बन्धित व्यक्तिले रकम प्राप्त गर्न थप सहजीकरण हुने साथै यसले नेपालमा रेमिट्यान्स भित्राउन समेत टेवा पुर्याउने जानकारी निओ मनि ट्रान्सफर प्रालि का प्रमुख कार्यकारी अधिकृत सागर खनालले दिए।"
सर्वोच्चको न्यायाधीशमा दुईजनाको नाम सिफारिस,काठमाडौं : सर्वोच्च अदालतको न्यायाधीशका लागि दुईजनाको नाम सिफारिस भएको छ। शुक्रबार बसेको न्याय परिषद् बैठकले उच्च अदालत पाटनका मुख्य न्यायाधीश नृपध्वज निरौला र उच्च अदालत तुलसीपुरका मुख्य न्यायाधीश नित्यानन्द पाण्डेलाई सर्वोच्चको न्यायाधीशमा सिफारिस गरेको हो। सर्वोच्चमा ६ जना न्यायाधीश नियुक्त गर्ने भनिएपनि विवादका कारण आज दुईजनाको मात्रै नाम सिफारिस गरेको हो। न्याय परिषद् बैठक चलिरहेकै बेला नेपाल बार एसोसिएसनले परिषद् परिसरमा धर्ना दिएको थियो। बारले न्याय परिषद् नियमावली संशोधनको माग गर्दै धर्ना दिँदै आएको छ।
पर्यटन दिवसमा वीरगन्ज नाकामा धार्मिक पर्यटकको भव्य स्वागत,"वीरगन्ज : पर्यटन दिवसका दिन शुक्रबार वीरगन्ज नाकामा भारतबाट आएका भारतीय पर्यटकलाई स्वागत तथा सम्मान गरिएको छ । वीरगन्जका होटल तथा पर्यटन व्यवसायीहरूले नेपालको जनकपुरको जानकी मन्दिर र काठमाडौंको पशुपतिनाथ मन्दिर दर्शनका लागि आएका भारतीय पर्यटकलाई नाकामै पुगेर फूलमाला लगाएर स्वागत गरेका हुन्। त्यसअवसरमा उनीहरूलाई शुभसाइतका रुपमा दही र जुस खुवाएर काठमाडौं र जनकपुरका लागि विदाई पनि गरिएको होटल तथा पर्यटन व्यवसायी संघ वीरगन्जका अध्यक्ष हरि पन्तले जानकारी दिए।साथै उनीहरूलाई काठमाडौं र जनकपुरसम्म पुग्नका लागि सवारी भाडाको व्यवस्थापन पनि वीरगन्जका होटल तथा पर्यटन व्यवसायीहरूले गरेका उनले बताए । धार्मिक पर्यटनलाई बढाबा दिएर पर्यटन दिवस मनाइएको भन्दै अध्यक्ष पन्तले अब राज्यको महत्त्वमा धार्मिक पर्यटन पनि पर्नुपर्ने बताए । पशुपतिनाथ,जनकपुर ,गढिमाई, मुक्तीनाथ जस्ता पवित्र धार्मिकस्थलहरू नेपालमा प्रशस्त रहेपनि राज्यले त्यस्ता धार्मिक पर्यटकीय स्थलहरूको प्रवर्द्धन र प्रचार प्रसारमा ध्यान दिन नसकेका गुनासा पन्तले गरे। सम्भावना धेरै भएपनि राज्यका उदासीनताका कारण नेपालको धार्मिक पर्यटन ओझेलमा परेको उनले बताए । त्यसकारण धार्मिक पर्यटन प्रवर्द्धन र प्रचारप्रसारमा सरकारको ध्यान तान्नकै लागि पनि पर्यटन दिवसको अवसर पारेर वीरगन्ज नाकामा आफूहरले भारतबाट आएका धार्मिक पर्यटकहरूलाई स्वागत तथा सम्मान गरेको अध्यक्ष पन्तले बताए । अध्यक्ष पन्तकै अध्यक्षतामा भएको स्वागत तथा सम्मान कार्यक्रममा नेपाल पत्रकार महासंघका केन्द्रीय सचिव दीपेन्द्र चौहान,पर्सा शाखाका उपाध्यक्ष युवराज खडका,युवा अभियन्ता दिलिपराज कार्की,सशस्त्र प्रहरी उपरीक्षक राधेश्याम धिमाल,होटल तथा पर्यटन व्यवसायी संघका वरिष्ठ उपाध्यक्ष रचेन्द्र थापा , महासचिव माधव बस्नेत,सचिव सन्दीप बस्नेत,संघका सदस्यहरू हिरा श्रेष्ठ,कुबेर कार्की ,पर्यटन प्रहरीलगायतको सहभागीता थियो ।"
झरीले रुझ्यो काठमाडौं (तस्बिरसहित),काठमाडौं : बिहीबारदेखि देशभर परिरहेको वर्षाले जनजीवन प्रभावित भएको छ। मौसमविद्ले विभिन्न नदीको बहाब बढ्न सक्ने भएर सचेत रहन आग्रह गरेको छ। पहाडी र हिमाली क्षेत्रमा २ दिन रात्रीबस सञ्चालनमा रोक लगाइएको छ। देशभर मनसुनी वायु साथै भारतको उत्तर मध्य महाराष्ट्र र आसपासको क्षेत्रमा रहेको न्यून चापीय प्रणालीको प्रभावले वर्षा भइरहेको मौसमविद्हरुले बताएका छन्। आज दिनभर देशभर नै धेरै स्थानहरूमा मेघ गर्जनचट्याङ्ग सहित हल्कादेखि मुसलधारे वर्षा हुने विज्ञले बताएका छन्। काठमाडौंमा पनि लगातार परिरहेको वर्षाले दैनिकीमा समस्या उत्पन्न भएको छ। खोला आसपास पानीको सतह बढेको छ।
पर्यटन दिवसमा पत्रकार थकाली पुरस्कृत,"मुस्ताङ : विश्व पर्यटन दिवसका अवसरमा हिमाल पारीको जिल्ला मुस्ताङबाट पत्रकारिता गर्दै आएका पत्रकार सुन्दरकुमार थकाली पुरस्कृत भएका छन् । मुस्ताङ जिल्ला अन्तर्गत रहेका पर्यटकीय गन्तव्यहरूको प्रचारप्रसार एवं पर्यटन प्रवर्द्धनमा पत्रकारिताको माध्यमबाट पुर्याएको योगदानको कदर गर्दै थकालीलाई नगद १० हजारसहित पुरस्कृत गरेको हो । पर्यटन तथा उद्योग कार्यालय मुस्ताङ र राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) जोमसोमले संयुक्त रुपमा आयोजना गरेको कार्यक्रममा पर्यटन तथा उद्योग कार्यालयले नगदसहित पुरस्कृत गरेको हो । संविधानसभा सदस्य श्रीमाया थकाली, पर्यटन तथा उद्योग कार्यालयका प्रमुख प्रेम पौडेल र एक्यापका कार्यालय प्रमुख प्रमोदराज रेग्मी लगायतका अतिथिहरूले पत्रकार थकालीलाई पुरस्कृत गरे । २०७० सालबाट आदर्शसमाज दैनिक पोखरादेखि पत्रकारिता सुरु गरेका पुरस्कृत पत्रकार थकाली समाधान दैनिक, एपीवान टेलिभिजन, अन्नपूर्ण पोष्टमा कार्यरत छन् ।"
दसैं सुरक्षा योजना : काठमाडौंमा ३ हजार बढी प्रहरी परिचालन हुने,"काठमाडौं : नेपाल प्रहरीले चाडपर्व लक्षित सुरक्षा योजना सार्वजनिक गरेको छ । जिल्ला प्रहरी परिसर,काठमाडौंले शुक्रबार काठमाडौंमा पत्रकार सम्मेलन गर्दै चाडपर्व लक्षित सुरक्षा योजना सार्वजनिक गरेको हो । चाडपर्वमा हुनसक्ने अपराधिक घटनालाई रोक्नका लागि सुरक्षा चुनौती भएका क्षेत्रको पहिचान गर्दै प्रहरी परिचालन गर्ने योजना परिसरको छ । चाडपर्वमा लुटपाट, चोरी, डकैती, तस्करी, जुवातास, अवैध मदिरा बिक्री वितरण, महँगो भाडा असुली, शक्तिपिठमा हुनसक्ने पाकेटमारी जस्ता सुरक्षा चुनौतिहरू पहिचान गरिएको जिल्ला प्रहरी परिसर काठमाडौंका एसएसपी वसन्त रजौरेले बताए। सम्भावित चुनौतीलाई न्यूनीकरण गर्न चाडपर्वमा ३ हजार ७६५ जना प्रहरी परिचालन हुने उनले बताए। जनमानसमा सुरक्षकर्मीको सहज पहुँच, अपराध न्यूनीकरणका साथै स्रोत साधनको प्रभावकारी परिचालनलाई प्राथमिकतामा राखिएको रजौरेले बताए। उनले एरिया विभाजन गरि १४ जना प्रहरी नायव उपरीक्षकको कमाण्डमा एउटा टोलीमा १० जना रहने गरि परिचालन गरिने बताए । सवारी गस्तीमा इक्युआरटी ७६ र २४ वटा मोवाइल गस्ती परिचालन हुने परिसरले जनाएको छ । त्यस्तै सादा पोशाकमा ३८ वटा टोली खटिने प्रहरीले जनाएको छ ।"
जापानको नयाँ प्रधानमन्त्री शिगेरु इसिबा बन्ने,टोकियो : फुमियो किशिदापछि जापानमा बन्ने प्रधानमन्त्रीको नाम अनुमोदन भएको छ । समाचार एजेन्सी रोयटर्सको रिपोर्टअनुसार जापानका पूर्व रक्षामन्त्री शिगेरु इसिबा देशको नयाँ प्रधानमन्त्री बन्नेछन्। शुक्रबार शिगेरु इसिबा जापानको सत्तारुढ लिबरल डेमोक्रयाटिक पार्टी (एलडीपी) र देशको नेतृत्व गर्नको लागि चुनिएका हुन्। वर्तमान सत्तारुढ एलडीपीका नेता शिगेरु इसिबा प्रधानमन्त्री बन्ने लगभग निश्चित छ। किनभने संसदको तल्लो सदनमा पार्टीको पूर्ण नियन्त्रण छ । जापानको लोकतान्त्रिक प्रणालीमा संसदको तल्लो सदनलाई निकै शक्तिशाली मानिन्छ। पहिलो र दोस्रो चरणको मतदानमा इशिबाले आर्थिक सुरक्षा मन्त्री साने ताकाइचीलाई हराएका थिए। बीबीसी
जलेश्वरको टेन्ट हाउसमा आगलागी,"महोत्तरी : महोत्तरीको जलेश्वरमा आगलागी भएको छ । जलेश्वरको दुर्गाचोक नजिक रहेको अरविन्द साहले सञ्चालन गर्दै आएको टेन्ट हाउसमा आगलागी भएको हो। आगलागीमा परि ग्यास सिलिन्डरहरू विष्फोट भएको छ । घरभरी आगो फैलिएको छ। आगो नियन्त्रणका लागि जलेश्वर,मटिहानी र रामगोपालपुर नगरपालिकाको बरूणयन्त्र तथा नेपाली सेना, सशस्त्र र नेपाल प्रहरी घटनास्थलमा पुगेका छन् । उनीहरु आगो नियन्त्रणमा लिने प्रयास गभइरहेको छ। आगलागीको कारण र क्षतिको एकिन विवरण आउन बाँकी रहेको जिल्ला प्रहरी कार्यालय महोतरीका प्रहरी नायव उपरीक्षक सन्तु लालप्रसाद जैसवारले बताए ।"
शान्ति प्रक्रियासँग सम्बन्धित बाँकी काम पूरा गर्न नेपाल प्रतिवद्ध : प्रधानमन्त्री ओली,"काठमाडौं : प्रधानमन्त्री केपी शर्मा आलीले शान्ति प्रक्रियासँग सम्बन्धित बाँकी काम चाँडोभन्दा चाँडो पूरा गर्न नेपाल प्रतिवद्ध रहेको बताएका छन्। संयुक्त राष्ट्रसङ्घको ७९औँ महासभालाई सम्बोधन गर्दै प्रधानमन्त्री ओलीले विसं २०६३ मा बृहत् शान्ति सम्झौतामा हस्ताक्षर भएदेखि नेपाल शान्ति प्रक्रियालाई चाँडो पूरा गर्न दृढ रहेको बताएका हुन्। सङ्घर्षबाट उदाएको राष्ट्रको रूपमा नेपालले शान्ति र राजनीतिक स्थायित्वको महत्व बुझेको बताउँदै आफ्नो नेतृत्वमा वर्तमान सरकार गठन भएपछि संसद्ले सङ्क्रमणकालीन न्यायसम्बन्धी विधेयक पारित गरिसकेको जानकारी दिए। सङ्क्रमणकालीन न्यायसम्बन्धी सबै मुद्दालाई सधैँका लागि समाधान गर्न आफू प्रतिबद्ध रहेको उनले बताए । नेपालको शान्ति प्रक्रियालाई निष्कर्षमा पुर्याउन संयुक्त राष्ट्रसङ्घसहित अन्तर्राष्ट्रिय समुदायले गरेको सहयोगको उनले प्रशंसा गरे। प्रधानमन्त्री ओलीले वर्तमान विश्व आमूल परिवर्तनको मोडमा रहेको बताउँदै धनी र गरिब, सद्भाव र घृणा, आर्थिक विकास र वातावरणीय विनाशबीचको विरोधाभासमा रहेको उल्लेख गरे । साथै उनले मानव जाति र पृथ्वी जलवायुको विपत्तिमा रहेको वास्तविकता प्रस्तुत गरे। तीन सय वर्षको औद्योगिकीकरण र आधुनिकीकरण यात्रापछि पनि समृद्धि मुख्य रूपमा औद्योगिकीकरणका माध्यमबाट आर्थिक समृद्धि हासिल गरेका राष्ट्रमा नै केन्द्रित रहेको तथा गरिबी र अभाव अतिकम विकसित देशहरूमा व्यापक रहेको उनले उल्लेख गरे । यस्तो विभेद हटाउन अर्थपूर्ण सहयोग र सहकार्यलाई बढावा दिनुपर्नेमा उनले जोड दिए। उनले समिट अफ द फ्युचर मार्फत वर्तमान र भावी पुस्ताका लागि सुरक्षित, न्यायपूर्ण र दिगो विश्व व्यवस्था निर्माण गर्ने प्रतिबद्धता पुनःपुष्टि गरेको उल्लेख गरे । वर्तमान र भावी पुस्ताको हितका लागि सम्मेलनले अनुमोदन गरेका तीन दस्तावेज कार्यान्वयन गर्ने दृढ सङ्कल्प सबैले प्रस्तुत गर्नुपर्नेमा प्रधानमन्त्री ओलीको जोड थियो । सन् २०२६ मा नेपाल अल्पविकसित राष्ट्रबाट विकासशील देशमा स्तरोन्नति हुने तयारीमा रहेको बताउँदै प्रधानमन्त्री ओलीले दिगो विकासका लक्ष्य हासिल गर्न मेहनत गरिरहेको जानकारी दिए।"
ग्लोबल आइएमई बैंकको अनलाइन प्लेटफर्ममार्फत् सेयर धितो कर्जा लिन मिल्ने,"काठमाडौं : ग्लोबल आइएमई बैंक लिमिटेडले फास्ट लोन अगेन्स्ट शेयर प्लेटफर्म सार्वजनिक गरेको छ । यसअन्तर्गत इच्छुक महानुभावहरूले अनलाइनबाट सेयर धितो कर्जाको लागि आवेदन दिन सक्नेछन् । बैंकले सार्वजनिक गरेको यस डिजिटल प्लेटफर्ममार्फत ग्राहकहरूले आफूसँग भएको सेयरहरू धितो राखी सरल प्रक्रियाबाट सेयर धितो कर्जा प्राप्त गर्न सक्नेछन् । ग्राहकहरूले अनलाइनबाट यो प्लेटफर्म प्रयोग गरी कर्जाको आवेदन दिन र आवश्यक कागजातहरू बुझाउन सक्नेछन् । यस प्रक्रियामा अनलाइन आवेदन पूरा गरेपछि आवेदकले निवेदनको अवस्थाको बारेमा आफैंले जानकारी लिन समेत सक्नेछन् । यो सेयर धितो कर्जाको सीमा हालका लागि न्यूनतम ५ लाख देखि अधिकतम २५ लाखसम्म तोकिएको छ । यो कर्जाको निमित्त धितोको रुपमा स्वीकार गरिने सेयरहरू निवेदक स्वयम्को हुनुपर्नेछ। निवेदकबाहेक अन्य व्यक्तिको सेयरहरू धितोको रुपमा स्वीकार गरिनेछैन । यो सुविधा बैंकले हालसालै सार्वजनिक गरेको डिजिटल युनिभर्समा पनि उपलब्ध छ । ग्लोबल आइएमई बैंक युरो मनी अर्वाड फर एक्सलेन्स २०२४ अन्तर्गतका दुई विधाबाट नेपालको सर्वश्रेष्ठ बैंकको रुपमा सम्मानित बैंक होे । साथै, ख्यातिप्राप्त विभिन्न राष्ट्रिय तथा अन्तर्राष्ट्रिय संस्थाहरुबाट फरकफरक विधामा समेत ग्लोबल आइएमई बैंक सम्मानित भएको छ । ग्लोबल आइएमई बैंक मुलुकका ७७ वटै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकको ३५४ शाखा कार्यालय, ३८४ एटिएम, २५५ शाखा रहित बैंकिङ्ग सेवा, ६८ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,००० भन्दा बढि सेवा केन्द्र रहेका छन् । ग्लोबल आइएमई बैंक, सबैका लागि बैंकिङ्ग सेवा प्रदान गर्ने बैंक हो जसले विभिन्न सेवा तथा सुविधा सहितका योजना मार्फत आफ्ना समस्त ग्राहकलाई उत्कृष्ट सेवा प्रदान गर्दै आइरहेको छ ।"
मानवता इतिहासकै कठिन मोडमा : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले अहिले मानवता इतिहासकै सबैभन्दा कठिन मोडमा रहेकाले मानव हितका लागि विश्व नै एक हुनुपर्ने अवस्था आएको बताएकी छन्। संयुक्त राष्ट्रसङ्घको ७९औँ महासभामा भाग लिन हाल अमेरिकाको न्युयोर्कमा रहेकी मन्त्री राणाले बिहीबार सम्पन्न एसिली कोअपरेसन डायलग (एसिडी) मा संलग्न देशहरुका मन्त्रिस्तरीय बैठकलाई सम्बोधन गर्दै उक्त धारणा राखेकी हुन्। 'हामीहरू अहिले विश्वमा सबैभन्दा बढी समस्यामा रहेका छौँ । एकातर्फ हाम्रो साझा घर पृथ्वीले जलवायु परिवर्तनको असरका कारण दिन प्रतिदिन नसोचिएको समस्या झेलिरहेको छ । हिमालहरू पग्लिनेक्रम तीव्र बन्दैछ । हिमताल फुटेर कहाँ कतिबेला बाढी आउँछ र मानवीय क्षति गर्छ भन्ने त्रास बढेको छ,'उनले भनिन्,' मानवनिर्मित विकासका संरचना तथा पूर्वाधारहरू समेत भत्किँदै छन् । बाढीको प्रकोप बढ्दै गएको छ । मानवीय सभ्यताको विनास सुरू भएको त होइन भन्ने त्रास देखिँदैछ ।' यस्ता समस्याबाट नेपालजस्ता विकासशील राष्ट्रहरू, भूपरिवेष्टित राष्ट्रहरू तथा विश्वका अतिकम विकसित राष्ट्रहरू बढी मारमा परिरहेका मन्त्री डाराणाको भनाइ थियो। त्यसैले यी देशहरूलाई सहयोगको बढी खाँचो परिरहेकाले क्लाइमेट जस्टिस का लागि क्लाइमेट फाइनान्सिङको आवश्यक रहेको उनले बताइन्। यस्तो समस्यामा परेका देशहरूलाई दिगो विकासका लागि सहयोगको बढाउन मन्त्री डा राणाले आग्रह गरिन्। उनले भनिन्,'एकातर्फ यो प्राकृतिक बिपत्तिमा छौँ भने अर्कातर्फ अहिले पनि विश्वका विभिन्न ठाउँमा मावन सृजित हिंसा र द्वन्द्वको शिकार बनिरहेका छौँ । विभिन्न नाम र बहानामा बढ्दो हिंसा र द्वन्द्वले सिंगो मानवतालाई नै क्षति गरिरहेको छ । जसको परिणामस्वरुप देशहरु र मानिसहरुबीचमै आर्थिक, प्राविधिक असमानता तथा डिजीटल डिभाइड को अवस्था सिर्जना भइरहेको छ ।' यस्तो अवस्थामा एशियाली मुलुकमा शान्ति,अमनचैन र समृद्धिका लागि एशियाली देश र जनताबीचको सहकार्यको खाँचो अझ बढी महशुस भइरहेको उनको भनाइ छ। मन्त्री डा राणाले एसियाली देशहरुले यस्ता समस्यासँग जुध्न कस्तो रणनीति बनाएर कसरी अगाडि बढ्ने र सबैखाले समस्याको सामना गर्ने भन्ने बारेमा सोच्नुपर्नेमा पनि जोड दिइन्। उनले भनिन् ,'हामी एसियालीहरूको दृष्टिकोण, प्रयास र प्रतिबद्धता एशिया र विश्वका चुनौतीहरूको सामना गर्ने माध्यम बन्न सकोस् । हामी जसरी प्राचिन सभ्यताका धनी छौँ, त्यसैगरी समग्र विश्वकै समस्याको समाधानमा पनि हाम्रो अग्रसरता अर्थपूर्ण बन्न सकोस् ।' उनले एसिया बहुसंस्कृति, ज्ञान तथा प्राचीन सभ्यताको सम्पन्न भूमि रहेकाले हाल विश्वमा देखापरिरहेको मानवताको सङ्कटको निकासका लागि पनि एसियाले भूमिका निर्वाह गर्न सक्ने बताइन्। त्यसैगरी बिहीबार नै परराष्ट्रमन्त्री डा राणाले राष्ट्रसङ्घीय शान्ति निर्माणसम्बन्धी फोरमको मन्त्रिस्तरीय बैठकलाई पनि सम्बोधन गरेकी थिइन्। त्यस क्रममा उनले नेपालले द्वन्द्व व्यवस्थापन गरी शान्ति स्थापनाको कामलाई निष्कर्षमा पुर्याउने अन्तिम तयारी गरिरहेको जानकारी पनि दिइन्। नेपालको संसदले हालै मात्रै सङ्क्रमणकालीन न्यायसम्बन्धी कानुन निर्माण गरेको र सो कानुन पीडितमैत्री रहेको जानकारी दिँदै उहाँले अब नेपालले शान्ति स्थापनाका बाँकी काम पनि छिट्टै सम्पन्न गर्ने बताइन्। मन्त्री डाराणाले भनिन्,'हुनत वर्तमान विश्वमा शान्ति स्थापनाको काम जटिल बन्दै गएको छ,तर पनि हामीले आन्तरिक रुपमा गरेको शान्ति स्थापनाको काम विश्वका लागि पनि उदाहरण बन्न सक्दछ । किनभने हामीले समयमै यो जटिल कामलाई सम्पन्न गर्न सकेका छौँ ।' मन्त्री डा राणाले शान्ति निर्माण कमिसनले रणनीतिक रुपमा सुरक्षा परिषद्,महासभा र इस्कोस जस्ता निकायसँग साझेदारी गरेर अगाडि बढनुपर्ने सुझाव पनि त्यस बैठकमा दिएकी थिइन्। उनले नेपाल शान्तिका दूत गौतम बुद्धको जन्मस्थल भएको स्मरण गर्दै सकारात्मक सोच र व्यवहार तथा सांस्कृतिक मूल्य मान्यताहरूको सम्मान र पालनाबाट नै शान्तिपूर्ण र हिंसारहित समाज निर्माण गर्न सकिन्छ भनेर सबै लाग्नुपर्ने बताइन्। साथै बिहीबार नै परराष्ट्रमन्त्री डा राणाले अतिकम विकसित देश (एलडिसी) का विदेशमन्त्रीहरूको वार्षिक बैठकको अध्यक्षता पनि गरेकी थिइनु । नेपाल हाल एलडिसीको अध्यक्ष छ । न्युयोर्कमा आयोजित सो बैठकलाई सम्बोधन गर्दै उनले एलडिसी देशहरूलाई दिगो विकासका लक्ष्य हासिल गर्ने प्रयोजनार्थ थप र अतिरिक्त सहयोगको खाँचो औँल्याइन्।"
कोशीमा २०८२ लाई पर्यटन वर्ष मनाउने घोषणा,"विराटनगर : कोशी प्रदेश सरकारले आगामी वर्ष २०८२ साललाई कोशी पर्यटन वर्ष मनाउने घोषणा गरेको छ। त्यसका लागि रमणीय कोशी भन्ने नारा तय गरिएको छ। पर्यटन वर्षका लागि सरकारले ८२ का लागि ८२ पर्यटकीय गन्तव्य सूची पनि तयार गरेको छ। सेप्टेम्बर २७ अर्थात विश्व पर्यटन दिवसको अवसरमा मुख्यमन्त्री हिक्मतकुमार कार्कीले विराटनगरमा शुक्रबार कोशी प्रदेश पर्यटन वर्ष २०८२ घोषणा गरेका हुन्। नेपालकै होचो क्षेत्र झापाको केचनादेखि विश्वको सर्वोच्च शिखर सगरमाथा कोशी प्रदेशमा पर्छ। विश्वका १० अग्ला हिमालमध्ये ५ वटा हिमाल पनि कोशी प्रदेशमै छन्। मुख्यमन्त्री कार्कीले चालु आर्थिक वर्षको वार्षिक नीति तथा कार्यक्रममा कोशी प्रदेश पर्यटन वर्ष २०८२ लाई प्राथमिकतामा राखेका थिए। सरकारले पर्यटन वर्षका लागि १० करोड बजेट विनियोजन गरेको छ। प्रदेशको पर्यटन, वन तथा वातावरण मन्त्रालयका सचिव विशाल घिमिरेका अनुसार पर्यटन पूर्वाधार र अन्य पर्यटन सम्बन्धी शीर्षकमा १ अर्ब ७ करोड बजेट विनियोजन भएको छ। २०८२ सालका लागि ८२ स्थान छनोट गरेर पर्यटन वर्ष घोषणा गरिएको जानकारी उनले दिए। पर्यटन वर्षका लागि भारतीय नाकाबाट प्रवेश गर्ने पर्यटकको सवारीमा स्टिकर टाँस्ने र स्टिकर टासेपछि सडकमा यात्रामा थप चेकजाँच नगर्ने सरकारको तयारी छ। कोशी प्रदेशका पर्यटकीय उपजको प्रचारप्रसार र प्रवर्धन गर्दै पर्यटक आगमनमा वृद्धि गरी पर्यटन क्षेत्रलाई चलायमान बनाएर कोशी प्रदेशलाई समृद्ध बनाउने सरकारको योजना छ। प्रदेशमा पर्यटकको संख्या र बसाइ अवधिलाई वृद्धि गर्ने लक्ष्य सरकारले लिएको छ। मुख्यमन्त्री कार्कीका अनुसार पर्यटन वर्षमा पर्यटकीय गन्तव्यहरुको पहिचान, स्तरोन्नति तथा प्रचारप्रसार गर्ने, रोजगारी सिर्जना गर्ने, पर्यटनमा निजी क्षेत्रको लगानी अभिवृद्धिका लागि सहजीकरण गर्ने र पर्यटन क्षेत्रलाई कोशी प्रदेशको आर्थिक विकासको मेरुदण्डको रुपमा स्थापित गर्ने उद्देश्य राखिएको छ। मुख्यमन्त्री कार्कीले भारत र चीनबाट मात्रै पर्यटक भित्राउन सके पनि ठूलो उपलब्धि हासिल हुने बताए। मुलुकको राजनीतिक अस्थिरताले सोचेजस्तो उपलब्धि हासिल गर्न सकिएको छैन। पर्यटनका माध्यमबाट विदेशी मुद्रा आर्जन हुन्छ। विदेशी मुद्रा संचितीमा सहयोग पुग्छ, उनले भने, पर्यटनको विकासका लागि हरेक प्रकारका पर्यटकलाई समुचित व्यवस्थापन गर्न सक्नुपर्छ। पर्यटकीय पूर्वाधार विकास गर्दै पर्यटनको विकासका माध्यमबाट समृद्धिको आधार खोज्ने प्रयास सरकारले गर्ने छ। मुख्यमन्त्री कार्कीले पर्यटन प्रवर्द्धनका माध्यमबाट राष्ट्रिय पुँजी वृद्धिमा सहयोग पुग्ने अपेक्षा गरिएको बताए। भिजिट नेपाल १९९८ को सिकाइ र अनुभवका आधारमा प्रदेश सरकारले पर्यटन प्रवर्धनका लागि धेरै काम गरिरहेको उनको भनाइ छ। सरकारले २०२० लाई भ्रमण वर्ष मनाउने घोषणा गरेको थियो। तर, कोभिड१९ बाट विश्व नै आक्रान्त बनेपछि त्यसले पूर्णता पाउन सकेन। विभिन्न प्रतिकूलतालाई छिचोल्दै प्रदेश सरकार नीतिगत, कार्यगत र व्यवस्थापकीय कार्यहरु गर्ने सोच र दृष्टिकोण निर्माण गरी अघि बढ्ने प्रयत्न गरिरहेको छ, कार्कीले भने, यसको प्रस्थान बिन्दुका रुपमा कोशी प्रदेश पर्यटन वर्ष २०८२ लाई लिन सकिन्छ। कोशी प्रदेश पर्यटनको हिसाबले नेपालको मात्रै नभइ विश्वकै उत्कृष्ट गन्तव्य भएको उनको भनाइ छ। यद्यपि, यथोचित प्रचारप्रसार र गन्तव्यहरुको प्रवर्द्धन गर्न नसक्दा चाहेजस्तो उपलब्धि हासिल नभएको मुख्यमन्त्री कार्की बताउँछन्। उनले पर्यटन क्षेत्रको विविधतालाई उजागर गर्दै विश्वसामु चिनाउ सक्दा कोशी प्रदेशलाई छिट्टै नै समृद्धिको यात्रामा अघि बढ्न मद्दत पुग्ने अपेक्षा गरे। नेपालको सबैभन्दा होचो भूभाग झापाको केचनादेखि विश्वकै सर्वोच्च शिखर सगरमाथा कोशी प्रदेशमा रहनुले पर्यटकीय विकास र सम्भावनाका आधारहरु प्रशस्त रहेको उनको भनाइ छ। कार्कीले कोशी प्रदेशलाई प्राकृतिक, धार्मिक र सांस्कृति पर्यटनको गन्त्वयका रूपमा विकास गर्न सकिने मुख्यमन्त्री बताए। कोशीमा विभिन्न हिमश्रृङ्खलादेखि सगरमाथा राष्ट्रिय निकुञ्ज, कञ्चनजंघा संरक्षण क्षेत्र, कोशी टप्पु वन्यजन्तु आरक्षजस्ता प्रकृतिक एवं पाथीभरा, वराहक्षेत्र, रामधुनी, हलेसी, विजयपुर, चौदण्डीगढी, उदयपुरगढी, हिलिहांग, हतुवागढ़ी, बिराट राजाको दरबार, अर्जुनधारा, खुवालुङदेखि फक्ताङ्लुङ, तुवाचुङ, जायजुङ माङ्सेबुङ, तिम्बुङ्ग पोखरी, सभापोखरी, गुफापोखरीजस्ता ऐतिहासिक, सांस्कृतिक तथा धार्मिक सम्पदाहरु छन्। साथै, पोकली, नमस्ते, ह्यात्रुङ झरना, कन्याम, श्रीअन्तु, नाम्जे, पाताले, भेडेटार, हिले, तीनजुरे मिल्के, जलजले, जेफाले आदि उत्कृष्ट पर्यटकीय गन्तव्य कोशीमै पर्छन्। प्राकृतिक, धार्मिक र सांस्कृतिक सम्पदा एवं सामाजिक विविधताको जगमा उभिएर पर्यटन प्रवर्द्धन गर्न सक्दा कोशी प्रदेश मुलुककै पर्यटन हब बन्ने कार्कीको भनाइ छ। कोशीमा साहसिक पर्यटनको सम्भावना पनि उत्तिकै रहेको उनले बताए। उनका अनुसार प्याराग्लाइडिङ, र्याफ्टिङ, चिया बगान, गुराँस, विश्वमै दुर्लभ रेडपान्डा, अर्ना, गुराँसलगायत पर्यटकका लागि आर्कषणको केन्द्र बन्नसक्छ। तीनजुरे, मिल्के र जलजले क्षेत्रमा २८ प्रजातिका गुराँस पाइन्छन्। कार्कीले हिमाल आरोहण, बन्जी जम्पिङ, रक क्लाइम्बिङ, क्यानोइङ, कायाकिंग, प्याराग्लाइडिङ आदि साहसिक पर्यटनमार्फत पर्यटक भित्राउन सकिने बताए। पर्यटनको माध्यमबाट रोजगारी सृजना गर्दै युवाहरुको विदेश पलायन रोक्न सकिने उनको भनाइ छ। निजी क्षेत्र र पर्यटन व्यवसायीको साथ लिएर सरकारले पर्यटन क्षेत्रको विकास र पर्यटन वर्षलाई उत्सवका रुपमा मनाउने जानकारी उनले दिए। तीनै तहको सरकारको सहकार्य, समन्वय र सहयोगमा पर्यटन क्षेत्रका पूर्वाधारको विकास र सुधारमा लाग्ने प्रतिबद्धता कार्कीले जनाएका छन्। जैविक, धार्मिक तथा सांस्कृतिक विविधता र सद्भावपूर्ण सामाजिक व्यवहारका कारण पर्यटन प्रबर्द्धनमा सहज हुने विश्वास उनले व्यक्त गरेका छन्। मुख्यमन्त्री कार्कीले कोशी प्रदेश पर्यटन वर्ष २०८२ प्रदेशको पर्यटनसँग सम्बन्धित नीति निर्माण, संरचनाहरुको निर्माण र पर्यटकीय पूर्वाधार विकास गर्दै पर्यटनमार्फत समृद्धिको आधार खोज्ने वर्षको रुपमा हुने बताए।"
युनाइटेड सिमेन्टस लिमिटेडद्वारा विद्यार्थीलाई पोशाक वितरण,"धुनिवेशी : जुगेडी युनाइटेड सिमेन्टस लिमिटेडले आफ्नो सामाजिक उत्तरदायित्व अन्तर्गत धुनिवेशी नगरपालिका अन्तर्गत पर्ने बाराहिदेवी आधारभूत विद्यालयका विद्यार्थीहरूलाई विद्यालय पोशाक वितरण गरेको छ। यो कार्यक्रम विद्यालयको समग्र शैक्षिक वातावरण सुधार गर्न र विद्यार्थीहरूलाई पठनपाठनमा उत्साहित गर्न आयोजित गरिएको थियो। युनाइटेड सिमेन्टस लिमिटेडले स्थानीय समुदायसँगको सहकार्यलाई बलियो बनाउने उद्देश्यले सामाजिक उत्तरदायित्वका कार्यक्रमहरू सञ्चालन गर्दै आएको छ। यस अवसरमा कम्पनीका महाप्रबन्धक हरि उप्रेतीले भने, हामी आफ्नो व्यावसायिक लक्ष्यसँगै सामाजिक उत्तरदायित्वलाई पनि समान महत्व दिन्छौं। यस प्रकारका सहयोगले विद्यार्थीहरूको आत्मविश्वास अभिवृद्धि गर्नेछ र शिक्षामा थप प्रगति गर्न प्रेरित गर्नेछ। धुनिवेशी नगरपालिकाका नगरप्रमुख बालकृष्ण आचार्यले युनाइटेड सिमेन्ट लिमिटेडलाई धन्यवाद व्यक्त गर्दै भने, विद्यार्थीहरूको शैक्षिक प्रगतिको लागि यस्तो सहयोग अत्यन्त महत्वपूर्ण हुनेछ र यसले विद्यार्थीहरूमा थप उत्साह र लगाव उत्पन्न गराउनेछ। युनाइटेड सिमेन्टस लिमिटेडले शिक्षा, स्वास्थ्य र सामाजिक सेवाका क्षेत्रमा निरन्तर योगदान गर्दै जाने प्रतिबद्धता व्यक्त गरेको छ।"
आइतबारबाट पोखरामा हालसम्मकै ठूलो एक्सचेन्ज एन्ड टेस्ट ड्राइभ क्याम्प गर्दै एमएडब्लु वृद्धि,"पोखरा : नेपालका लागि दिपल, सेरेस र नामी इलेक्ट्रिक सवारीसाधनका ब्रान्डको वितरक एमएडब्लु वृद्धिले पोखरामा हालसम्मकै ठूलो एक्सचेन्ज तथा टेस्ट ड्राइभ क्याम्प गर्ने भएको छ। एमएडब्लु वृद्धिले पोखरा इभेन्ट सेन्टर, बुलाउदी०६ मा आउँदो असोज १३ देखि १५ गतेसम्म एक्सचेन्ड एन्ड टेस्ट ड्राइभ क्याम्पको आयोजना गर्न लागेको हो। यो विशेष कार्यक्रममा इलेक्ट्रिक सवारीसाधनमा चाख राख्ने गण्डकीका ग्राहकले काठमाडौंका टप ३ रिकन्डिसन हाउसबाट अभूतपूर्व एक्सचेन्ज भ्यालु र एमएडब्लु वृद्धिबाट बेजोड एक्सचेन्ज बोनसको फाइदा उठाउँदै नयाँ पुस्ताको इलेक्ट्रिक खरिद गर्न सक्नेछन्। एमएडब्लु वृद्धिको एक्सचेन्ज इभेन्टको अवधिमा ग्राहकले दिपल, सेरस र नामीले नाडा अटो सोमा जारी गरेको विशेष अफर उपयोग गर्न सक्नेछन्। जसअन्तर्गत दिपल एस ०७ बजेट अघिको मूल्य यानि ७१ लाख ९९ हजार रुपैयाँमा खरिद गर्न सक्नेछन्। साथै, नयाँ सेरेस ३ लाई ४५ लाख ४९ रुपैयाँमा खरिद गर्न सक्नेछन् भने नामी इभीमा ७ किलोवाटको चार्जर पाउनेछन्। ग्राहकले हरेक टेस्ट ड्राइभ र पुरानो गाडीको मूल्यांकनमा आकर्षक उपहार पाउनेछन्। यसबाहेक अनस्पट फाइनान्सिंग र अनस्पट डेलिभरी पनि लिन सक्नेछन्। दिपल, सेरेस र नामीलाई ८४९ प्रतिशतको निश्चित ब्याजदरमा घर लान सक्नुका साथै यो कार्यक्रममा सहभागी हुने एक जना भाग्यशाली विजेताले रुपाकोटको स्टे पाउनेछन्। यी अफरहरुबाहेक एक्सचेन्ज क्याम्पमा आएर टेस्ट ड्राइभ गर्नेले फुडस्टल र लाइभ म्युजिकको मज्जा लिन सक्नेछन्।"
पहिरोले भीमफेदीकुलेखानीफाखेल हुँदै काठमाडौं जाने सडक बन्द,"हेटौडा : मकवानपुरको इन्द्रसरोवर गाउँपालिका२ कौरास्थित भीमफेदीकुलेखानीफाखेल हुँदै काठमाडौँ जाने सडक बन्द भएको छ । वर्षासँगै आएको पहिरोले शुक्रबार बिहानदेखि उक्त खण्ड बन्द भएको हो । स्थानीय, प्रहरी, सडक डिभिजन कार्यालयका प्राविधिकले पहिरो पन्छाउने काम गरिरहेका जिल्ला प्रहरी कार्यालयले जनाएको छ । प्रहरीले काठमाडौंबाट हेटौंडा आउने र हेटौंडाबाट फाखेल हुँदै काठमाडौं जाने सवारीलाई वैकल्पिक मार्ग प्रयोग गर्न अनुरोध गरेको छ । त्यस्तै, पहिरोले अवरुद्ध कान्तिलोकपथ खण्ड पनि सञ्चालनमा आउन सकेको छैन । बिहीबार राति मकवानपुरको बकैया गाउँपालिका१२ घट्टेपाखामा पहिरो जाँदा उक्त खण्ड अवरुद्ध भएको हो । प्रहरीका अनुसार सो स्थानको पहिरो हटाउने प्रयास भइरहेको छ।"
ईनफिनिक्सले सुरु गर्यो ईनफिनिक्स दसैं धमाका अफरर्स,"काठमाडौं : ईनफिनिक्सले दसैं, तिहार र छठ २०२४ को लागि एक रोमाञ्चक अफर घोषणा गरेको छ। यस चाडपर्वमा, ईनफिनिक्सले ग्राहकहरूलाई भेस्पा एलिगेन्ट १५० स्कूटर, स्मार्टफोनहरू र अन्य आकर्षक पुरस्कार जित्ने अवसर ल्याएको छ। दसैं, तिहार, र छठ नजिकिँदै गर्दा, ईनफिनिक्स नेपाल ले ईनफिनिक्स दसैं धमाका अफरर्स अफर ल्याएर ग्राहकहरूको उत्साह बढाउने लक्ष्य राखेको छ। नेपालका ठूला चाडपर्वमा अन्य ब्रान्डहरू जस्तै ईनफिनिक्सले पनि उत्कृष्ट उपहारहरू मार्फत ग्राहकहरूलाई खुशी दिने योजना बनाएको छ। यो अफर २७ सेप्टेम्बरदेखि ३ नोभेम्बर २०२४ सम्म लागू हुनेछ र नेपालभरका कुनै पनि आधिकारिक ईनफिनिक्स बिक्रेताबाट उपलब्ध हुनेछ। बम्पर पुरस्कार: एक भेस्पा एलिगेन्ट १५० स्कूटर, अफरको अवधि समाप्त भएपछि, एक भाग्यशाली विजेतालाई एक स्टाइलिश भेस्पा एलिगेन्ट १५० स्कूटर दिइनेछ। दैनिक राफल: ईनफिनिक्स हट ४०आई (८१२८जिबी) स्मार्टफोन, प्रत्येक दिन, दैनिक राफल ड्र मार्फत एक ग्राहकलाई नयाँ ईनफिनिक्स हट ४०आई (८१२८जिबी) स्मार्टफोन जित्ने अवसर पाउनेछन्। १०० दिनको स्क्रिन प्रतिस्थापन ग्यारेन्टी : ईनफिनिक्स स्मार्टफोन किन्नेलाई १०० दिनको स्क्रिन प्रतिस्थापन ग्यारेन्टी प्रदान गरिनेछ (पानीबाट भएको क्षति समावेश छैन)। ग्राहकहरूले ईनफिनिक्स स्मार्टफोन खरिद गरेपछि डिजिटल स्पिन ह्वील (डिजिटल स्पिन ह्विल) मार्फत विजेता चयन गरिनेछ। यो अफर नेपालभरका आधिकारिक ईनफिनिक्स बिक्रेता मार्फत उपलब्ध हुनेछ। २७ सेप्टेम्बरदेखि ३ नोभेम्बर २०२४ सम्म नेपालका कुनै पनि आधिकारिक ईनफिनिक्स बिक्रेताबाट स्मार्टफोन खरिद गर्ने, स्टोरमा उपलब्ध क्यआर कोड स्क्यान गरी आफ्नो आईएमईआई नम्बर दर्ता गर्ने र डिजिटल स्पिन ह्वील घुमाएर पुरस्कार जित्ने मौका पाइने छ। विजेता तुरुन्तै घोषणा गरिनेछ र पुरस्कार वितरणबारे थप जानकारी ईनफिनिक्स ले उपलब्ध गराउनेछ।"
"दराजको दसैँ धमाका : ७० सम्म छुट, फ्री डेलिभरी र प्रिपेमेन्टमा आकर्षक छुट","काठमाडौं : २०८१ देशकै अग्रणी अनलाइन सपिङ प्लेटफर्म, दराज नेपालले चाडपर्वको मौसम लक्षित गर्दै बहुप्रतिक्षित दशैं धमाका क्यम्पेनको घोषणा गरेको छ। छुट तथा सुविधाका लागि निकै प्रतीक्षित यस अभियान अन्तर्गत उपभोक्ताले ७० सम्मको अविश्वसनीय फ्ल्यास सेल छुट, निःशुल्क होम डेलिभरी र पूर्व भुक्तानीमा २ हजार सम्मको नगद छुट प्राप्त गर्न सक्नेछन्। यो क्याम्पेन असोज ११, २०८१ देखि कार्तिक १, २०८१ सम्म चल्नेछ। साथै क्याम्पेनमा सहभागी एक जना भाग्यशाली खरिदकर्ताले वानप्लस नर्ड सीईथ्री फाइभजी जित्नेछन्। त्यसैगरी अन्य तीन जनाले सेटाफिलका तर्फबाट रु १० हजार बराबरको आकर्षक गिफ्ट ह्याम्पर जित्ने मौका पाउने कम्पनीले जानकारी दिएको छ। उत्पादनहरूको विस्तृत श्रृंखला तथा डिलहरू प्रदान गर्ने ब्रान्डहरूको विशाल चयनका साथ, दशैं धमाका शपिंगका लागि अभूतपूर्व आकर्षक गन्तव्य हो। क्याम्पेन अवधिभर उपभोक्ताहरुले आइविबी, एंकर, एक्वालोजिका, सेताफिल, सिलेन्स्टा, डोभ, सर्फ एक्सेल लगायत सहप्रायोजकहरुका तर्फबाट उपलब्ध गरिएका अविश्वसनीय डिलहरूको मज्जा लिन सक्नेछन्। त्यस्तै अस्टावोल्फ, मामाअर्थ, नेपाल टी एक्स्चेन्ज, रोट्टो मेन्थालेटम, स्ल्याजेन्गर, टेक्नो, ह्वाइट मून, एक्स्एज लगायत ब्रान्ड साझेदारहरूका तर्फबाट विशेष अफरहरु पनि उपलब्ध गराउने जानकारी दिइएको छ। क्याम्पेन अवधिभर डेबिट कार्ड मार्फत आफ्नो अर्डरको लागि अग्रिम भुक्तानी गर्ने ग्राहकहरूले रू १ हजार ५ सय सम्म १५ छुटको मजा लिन सक्नेछन्। साथै, क्रेडिट कार्ड प्रयोग गर्नेहरूले रु २ हजार सम्म द्दण् सम्मको छुटबाट लाभ उठाउन सक्नेछन्। यो अफर नबिल बैंक, हिमालयन बैंक, सानिमा बैंक, एनएमबि बैंक, माछापुच्छ्रे बैंक, नेपाल बैंक र ज्योति विकास बैंकका कार्डहरूमा मान्य हुनेछ। त्यसैगरी ईसेवा, आईएमई पे वालेट प्रयोगकर्ताहरूले आफ्नो अर्डरमा १५ छुट सुविधा पाउनेछन्। खरिदकर्ताहरूलाई दराज भाउचरहरू प्रयोग गरी कुल रु २ करोड सम्मको छुट पाउन सकिने सुविधाका साथै आफ्ना खरिदमा फ्ल्याट रु १० हजार छुट प्राप्त गर्ने अवसर समेत उपलब्ध गरिनेछ। पछिल्ला संस्करणको लोकप्रियतालाई दृष्टिगत गर्दै, दशैं धमाकाले न्यूनतम रु ४ सय ९९ खर्च गर्दा छानिएका बिक्रेताहरू मार्फत चुनिएका उत्पादनहरूमा घरदैलो सम्म निःशुल्क होम डेलिभरीको सुविधापनि प्रदान गर्ने जानकारी दिइएको छ। फ्री डेलिभरी सुविधाको उपभोग गर्न दराज एपको होमपेजमा रहेको फ्री डेलिभरी ब्यानरमा क्लिक गर्नुपर्ने हुन्छ। दशैं धमाका क्याम्पेनको मुल उद्देश्य छुट र बचत मात्र नभइ एक बेजोड अनलाइन किनमेल अनुभव प्रदान गर्नु रहेको कम्पनीको भनाइ छ। दराज नेपालले सबैलाई दशैं उत्सवमा सहभागी हुन र यी अभुतपूर्व प्रस्तावहरूको अधिकतम लाभ लिन आमन्त्रित गरेको छ। दराज नेपालको दशैं धमाका अभियान बारे थप जानकारीको लागि : लिंक अथवा दराज नेपालको फेसबुक पेज हेर्नुहोस् वा दराज एप ब्राउज गर्नुहोस्।"
आर्थिक अपराधमा मुछिँदा खोसियो इन्सपेक्टर शाहीको जिम्मेवारी,"काठमाडौं : प्रहरी प्रभाग भैंसेपाटीकी प्रमुख हुन्, इन्सपेक्टर विनुकुमारी शाही। बिहीबारदेखि लागू हुने गरी उनको जिम्मेवारी खोसिएको छ। उनले बलात्कार मुद्दामा फसाइदिने भन्दै आर्थिक चलखेल गरेर एक व्यक्तिबाट ३० लाख रुपैयाँ लिएको आरोप छ। उपत्यका प्रहरी कार्यालय रानीपोखरीका प्रमुख एआईजी किरण बज्राचार्यले उनीविरुद्धको कसुरमा अनुसन्धान गर्नका लागि जिम्मेवारमुक्त गरिएको बताएकी छन्। घटनाको छानबिन गर्न ५ सदस्यीय छानबिन समिति गठन भएको छ। समितिले दिने प्रतिवेदनका आधारमा उनलाई कस्तो किसिमको कारबाही हुने टुंगो लाग्ने बताइएको छ। उपत्यका प्रहरी कार्यालयका प्रवक्ता विनोद घिमिरेका अनुसार जिल्ला प्रहरी परिसर ललितपुरका डीएसपी नरहरि अधिकारीको नेतृत्वमा छानबिन समिति गठन भएको हो। प्रवक्ता घिमिरे भन्छन्, शाहीले आर्थिक लाभ लिने उद्देश्यले सेवाग्राहीसँग रकम लेनदेन गरेको उजुरी परेको छ। यस घटनामा संलग्न २ जना जिल्ला प्रहरी परिसर ललितपुरको हिरासतमा छन्। जिल्ला प्रहरी परिसर ललितपुरका प्रमुख शेखर खनालले इन्सपेक्टर शाहीविरुद्ध अनुसन्धान गर्नका लागि जिम्मेवारीमुक्त गर्न सिफारिस गरेको बताए। उनी भन्छन्, कुनै पनि प्रहरी कर्मचारीको नाम जोडिएर उजुरी आइसकेपछि उक्त घटनाको अनुसन्धान पूरा नहुँदासम्म उक्त व्यक्तिलाई जिम्मेवारीमा राख्न व्यावहारिक हुँदैन। प्रहरी नियमावलीअनुसार नै उनलाई जिम्मेवारविहीन बनाउन सिफारिस गरेका हौं। घटना के भएको थियो ? जिल्ला प्रहरी परिसर ललितपुरका अनुसार इन्सपेक्टर शाहीले विराटनगरका एक व्यापारीलाई बलात्कार मुद्दामा फसाइदिने भन्दै ३० लाख रुपैयाँ लिएको आरोप छ। बलात्कारको उजुरी दिने युवतीसँगको मिलेमतोमा इन्सपेक्टर शाहीले आर्थिक हिनामिना गरेको अनुमान छ। व्यापारीलाई शान्ति सुरक्षासम्बन्धी कसुरमा पक्राउ गरी बलात्कार मुद्दामा फसाउने धम्की दिएर पैसा असुल गरिएको थियो। बलात्कार मुद्दामा फस्ने डरले व्यापारीले ती युवतीको साथीका नाममा २० लाख नगद जम्मा गरेको र १० लाखको चेक दिएको बुझिएको छ। युवतीले सुरुमा ६० लाखको माग गरेकी थिइन्। व्यापारीको गाडीसमेत प्रहरी प्रभागमा तानेर छाड्ने बेलामा थप डेढ लाख रूपैयाँ लिएको आरोप छ।"
राष्ट्रसङ्घको महासभामा सम्बोधन गर्दै प्रधानमन्त्रीले भने : विश्व शान्ति र सुरक्षामा नेपाल थप योगदान गर्न तयार छ,"न्यूयोर्क : प्रधानमन्त्री केपी शर्मा ओलीले संयुक्त राष्ट्रसङ्घको ७९औँ महासभालाई सम्बोधन गर्दै विश्व शान्ति र सुरक्षामा नेपाल थप योगदान गर्न तयार रहेको बताएका छन् । उनले राष्ट्रसङ्घीय शान्ति अभियानमा सेना र प्रहरीको सबैभन्दा ठूलो योगदानकर्ताका रूपमा नेपाल विश्व शान्ति र सुरक्षामा आफ्नो योगदानलाई थप वृद्धि गर्न तयार रहेको बताएका हुन्। प्रधानमन्त्री ओली महासभामा भाग लिन नेपाली प्रतिनिधिमण्डलको नेतृत्व गर्दै हाल अमेरिकाको न्यूयोर्कमा रहेका छन्। उनले स्थानीय समय अनुसार बिहीबार साँझ ५:३० बजे महासभामा सम्बोधन गरेका थिए। प्रधानमन्त्री ओलीले कसैलाई पनि पछाडि नपारी वर्तमान र भावी पुस्ताका लागि शान्ति, दिगो विकास र मानव मर्यादाको उन्नतिका लागि एकजुट हुन विश्व समुदायलाई आह्वान गरेका छन्। सशस्त्र द्वन्द्वपछि नेपालको शान्ति स्थापनाका प्रयासका आरोह अवरोहको व्याख्या गर्दै प्रधानमन्त्री ओलीले आफ्नो नेतृत्वको सरकारले सङ्क्रमणकालीन न्यायसम्बन्धी कानुनलाई संसदबाट हालै पारित गराएको महासभालाई अवगत गराए। प्रधानमन्त्री ओलीले भने, 'दुई ठूला राजनीतिक दलको सहकार्यमा बनेको वर्तमान सरकार नेपाली जनताको समावेशी र समतामूलक समृद्धिका लागि आर्थिक रुपान्तरणलाई अघि बढाउँदै स्थायित्व कायम गर्न कटिबद्ध छ। सबैसँग मित्रता, छैन कसैसँग शत्रुता भन्ने गहिरो विश्वासका साथ हामीले हाम्रो विदेश नीति सञ्चालन गरिरहेका छौँ। पारस्परिक सम्मान, सार्वभौम समानता, क्षेत्रीय अखण्डता, एकार्काको आन्तरिक मामिलामा अहस्तक्षेप र शान्तिपूर्ण सहअस्तित्वका सिद्धान्तमा रहेर नजिकका छिमेकी र अन्य मुलुकसँगको घनिष्ठ, सौहार्दपूर्ण र रचनात्मक सम्बन्धलाई थप सुदृढ गर्न नेपाल प्रतिबद्ध छ।' इजरायलप्यालेस्टाइन द्वन्द्वमा दुई मुलुकबीचको शान्तिपूर्ण संवादबाट समाधान हुनुपर्नेमा प्रधानमन्त्री ओलीले जोड दिए। प्रधानमन्त्री ओलीले नेपाल सन् २०२६ भित्रमा अल्पविकसित मुलुकबाट स्तरोन्नति हुने तर सन् २०३० भित्रमा दिगो विकास लक्ष्य हासिल गर्न २४ बिलियन अमेरिकी डलरको आर्थिक खाडल रहेको बताए। उनले विश्वका विकसित मुलुकको कार्बन उत्सर्जनबाट नेपाल प्रभावित हुनु परेको र जलवायु न्यायको लाभ नेपालले पाउनुपर्ने माग गरे। महासभामा प्रथम महिला राधिका शाक्य, परराष्ट्रमन्त्री डा आरजु राणा देउवा, प्रधानमन्त्रीका मुख्य सल्लाहकार विष्णुप्रसाद रिमाल, परराष्ट्र मन्त्रालयका सचिव सेवा लम्साल, सहसचिव अमृतबहादुर राई, शिष्टाचार महापाल विष्णुप्रसाद गौतम, राष्ट्रसङ्घका लागि नेपालको स्थायी नियोगका प्रतिनिधि लोकबहादुर थापालगायत सहभागी छन्।"
हेलिकप्टर उडान सहज बनाउन कार्यदल,"गोरखा : उत्तरी गोरखामा झञ्झटिलो हेलिकप्टर चार्टरलाई सहज बनाउन गृह मन्त्रालयले कार्यदल गठन गरेको छ। मन्त्रालयको बिहीबारको बैठकले गृह मन्त्रालयका उपसचिवको संयोजकत्वमा सरोकारवाला मन्त्रालय तथा कार्यालयका अधिकृतहरू सम्मिलित कार्यदल गठन गरेको हो। मन्त्रालयले गृह मन्त्रालयकी उपसचिव बन्दना राईको संयोजकत्वमा संस्कृति पर्यटन तथा नागरिक उड्डयन मन्त्रालयका उपसचिव, नेपाल नागरिक उड्डयन प्राधिकरणका अधिकृत प्रतिनिधि, चुमनुब्री गाउँपालिकाका प्रतिनिधि, राष्ट्रिय प्रकृति संरक्षण कोषका अधिकृत प्रतिनिधि, वायुसेवा सञ्चालक संघका अधिकृत प्रतिनिधि, गृहमन्त्रालयकी शाखा अधिकृत संगीता कोइराला सदस्य सचिव रहेको कार्यदल बनाएको हो। सो कार्यदलले चुमनुब्री गाउँपालिका १ का बासिन्दाले माग गरेअनुसार हेलिकप्टर उडान सहज बनाउने बारेमा अध्ययन गरी क्याबिनेटमा प्रतिवेदन पेस गर्ने सो क्षेत्रका प्रतिनिधिसभा सांसद राजेन्द्र बजगाईंले जानकारी दिए। यसअघि बिहीबार बिहान सांसद बजगाईँ, स्थानीयवासी ठिले लामा, कांग्रेस गोरखाका उपसभापति इमानसिंह बस्नेतलगायतको टोलीले गृहमन्त्री रमेश लेखकलाई भेटेर सो क्षेत्रको झञ्झटिलो हेलिकप्टर उडान प्रक्रिया र त्यसबाट सिर्जित समस्याका बारेमा जानकारी गराएका थिए। अहिले मनास्लु क्षेत्रका बासिन्दाले हेलिकप्टर उडान सहज नबनाए सो क्षेत्रलाई हेलिकप्टर निषेधित क्षेत्र बनाउने निर्णय गरेर हेलिप्याडमा ढुंगामुढा थुपारेर आन्दोलन गरिरहेका छन्, सांसद बजगाईंले भने, अहिले मनास्लुमा ३ सयभन्दा धेरै विदेशी आरोहीहरू छन्। उनीहरूका लागि दिनहुँ कैयौं हेलिकप्टर त्यस क्षेत्रमा जानुपर्छ, तर स्थानीयवासीको हेलिकप्टर उडानको झञ्झटिलो प्रक्रिया अन्त्य गर्नुपर्ने माग राखेर गरेको आन्दोलनले समस्या उत्पन्न भएको छ। त्यसैले गृह मन्त्रालय समस्या समाधानका बारेमा गम्भीर छ। सायद दशकौंदेखि स्थानीयले भोग्दै आएको समस्या समाधान हुनेछ। स्थानीयवासीले उत्तरी गोरखाको मनास्लु क्षेत्रलाई हेलिकप्टर निषेधित क्षेत्र बनाउने चेतावनी दिएका छन्। हेलिकप्टर चार्टरको प्रक्रिया एकहप्ता लाग्ने गरी ज्यादै झञ्झटिलो भएको भन्दै उनीहरूले यदि प्रक्रिया सहज नबनाए सो क्षेत्रलाई हेली निषेधित क्षेत्र बनाउने चेतावनी दिएका हुन्। यसअघि स्थानीयवासीकोे भेलाले हेलिकप्टर उडान प्रक्रिया सहज नबनाएर मनास्लु क्षेत्रमा हेलिकप्टर आवतजावत गर्न नदिने निर्णय गरेको स्थानीय मिङमा छिरिङ लामाले जानकारी दिए। भेलाले सरकारको नियमअनुसार कुनै एक कार्यालयको अनुमति लिई हेलिकप्टर चार्टर गर्ने व्यवस्था मिलाइदिन माग गरेको थियो। बिरामी, घाइतेबाहेकका अन्य प्रयोजनका लागि हेलिकप्टर उडानको अनुमति दिन एकसाताभन्दा बढी लाग्ने गरेको गाउँलेको गुनासो छ। हाम्रो मनास्लु क्षेत्रमा घाइते, बिरामी पर्यटक तथा स्थानीय, सुत्केरी महिला र दैनिक आवश्यकीय प्रयोजनका लागि हेलिकप्टर उडान गर्न चार्टरवालाले सरकारको विभिन्न चरणहरू पार गर्दै अनुमति लिनुपर्छ, स्थानीय ठिले लामाले भने, हाम्रो गाउँपालिकामा सडक सञ्जाल छैन। दैनिक उपभोग्य सामान ढुवानी गर्नका लागि हेली चार्टर गर्न अनुमति लिन सीडीओ कार्यालय, गृह मन्त्रालय, नागरिक उड्डयन प्राधिकरणमा प्रक्रिया पुरा गर्दागर्दै एक हप्ताभन्दा बढी लाग्छ। कि यातायातको साधन चल्नुपयो, कि हेलिकप्टरमा सामान बोक्न, मान्छे आवतजावत गर्न पाउनुपयो भन्ने हाम्रो माग छ।"
"किन बनेन कर्णाली, कहिलेसम्म पछाडि ?","वीरेन्द्रनगर : भोक, रोग र अशिक्षा मात्रै छ त कर्णालीमा ? मध्यपश्चिम विश्वविद्यालयका प्राध्यापक डा अर्जुन ऐडी भन्छन् यो हाम्रो दुर्भाग्य हो। विकास र समृद्धिका लागि कर्णालीमा अथाह सम्भावना छन्। तर, प्राकृतिक रूपमा जे जति स्रोतसाधन छन्, तीनको सदुपयोग भएन। त्यसो भए, कर्णालीले आफ्नै नाभीमा भएको कस्तुरी मृगको बिना कहिले थाहा पाउँछ त ? मूल प्रश्न यही भएको प्राध्यापक ऐडीको भनाइ छ। कर्णाली भौगोलिक रूपमा विकट छ। अधिकांश भूमि पहाडी र हिमाली छ। त्यसैकारण बाटोघाटो र भौतिक संरचना निर्माणमा कठिनाइ छ। तर, यो मात्रै कर्णालीको पहिचान होइन। रारा, शेफोक्सुन्डो जस्ता ताल छन्। मानसरोवर कैलाशको मूलमार्ग यहीं छ। विभिन्न आकर्षक ताल र दह छन्। हिमाल, झरना, गुफा, गुम्बा, मठमन्दिर, भेषभूषा, चाडपर्व, घरेलु प्रविधि आदि सम्पदाका खानी छन। बहुमूल्य जडीबुटीहरूको भण्डार छ। स्याउ खेती र रैथानी बालीको सुवर्ण भूमि हो। तर, यहाँको विकासमा न सरकारले इच्छाशक्ति देखायो, न त ठूला उद्योगी, व्यापारिक घराना, ठूला कम्पनी र अन्य क्षेत्र नै लगानी गर्न तयार भए। त्यसैकारण, कर्णालीमा विकासको ढोका अझै खुलेन। विकासका अथाह सम्भावना लगानीको पर्खाइमा छन्। किन बनेन त कर्णाली ? मध्यपश्चिम विश्वविद्यालयका प्राध्यापक डा ऐडी भन्छन्, कर्णाली नबन्नुका धेरै कारण छन्। कर्णालीमा जे जति स्रोत साधन छन्। तिनको प्रयोग गर्ने जनशक्ति भएन्। सरकारले त्यस्तो जनशक्ति उत्पादन गर्न सकेन्। कर्णालीभित्रै उत्पादित जनशक्ति पनि कर्णालीमा अडिन नसकेको ऐडीको भनाइ छ। कृषि, पशुपालन, फलफूलखेती, जडीबुटी, पर्यटन क्षेत्रहरूमा कर्णालीमा लगानी र जनशक्ति परिचालन दुवै कम भएको प्राध्यापक ऐडीको भनाइ छ। अर्को कुरा कर्णालीमा मानवीय व्यवहार, खानपिन र आर्थिक गतिविधिमा निकै परिवर्तन भयो, उनी भन्छन्, यहाँको उत्पादनमा कसैको ध्यान पुगेन्। परम्परागत पेसा व्यवसाय चटक्कै छोड्यौं। आधुनिक पेसा व्यवसायमा कर्णालीमा न सीप भयो न आर्थिक लगानी नै भयो। अहिलेको बजारमा कर्णालीको पहुँच छैन। बिगतको बजार हामीले छाडिसक्यौं। काम गर्ने संस्कार भएन्, काम नगरी खाने संस्कार भयो। विगतमा कालापहाड गएर हुर्केको समाजमा अहिले खाडीतिर जाने संस्कारको विकास भएको उनको भनाइ छ। कर्णालीमै उद्योगधन्दा गरेर खाने संस्कार भएन्, उनी भन्छन्, धेरै नाफा कमाउने पेसा व्यवसायमा कर्णालीको पहुँच र आर्थिक अवस्था कमजोर भयो। जीविका चलाउने अवस्थाले कर्णालीमा आर्थिक समृद्धि हासिल हुन सकेन्। विकास र समृद्धिका लागि कर्णालीमा अथाह सम्भावना छन्। तर, प्राकृतिक रूपमा जे जति स्रोतसाधन छन्, तीनको सदुपयोग भएन । डा अर्जुन ऐडी, प्राध्यापक मध्यपश्चिम विश्वविद्यालय सरकार पायो, तर हस्तक्षेपकारी नेतृत्व पाएन राष्ट्रिय नीति निर्माण तहमा हस्तक्षेप गर्ने नेतृत्व विकास नहुँदा कर्णालीमैत्री नीति नियम बनेनन्। अरू प्रदेशबाट दुईतीन जना प्रधानमन्त्री भइसक्दा कर्णालीबाट एक जनाले पनि प्रधानमन्त्री बन्ने अवसर पाएन। त्यसैकारण राज्यको स्रोतमा कर्णालीको पहुँच कमजोर भइरह्यो। आर्थिक र सामाजिक विकासमा विभेदको शिकार भइरह्यो। प्राध्यापक ऐडी भन्छन्, कर्णालीमा एक्कासि आधुनिकता भित्रियो, त्यसले समाजलाई तरंगित बनायो। जसले हाम्रो आयआर्जन, रीतिरिवाज, संस्कारमाथि हमला भयो। यसलाई व्यवस्थापन गर्न समस्या भयो। विकासमा एक्कासि जम्प गर्न खोज्दा डोजर विकास को सुरुवात भएको प्राध्यापक ऐडीको भनाइ छ। त्यसले यहाँका बासिन्दाको रोजगारी खोस्यो, उनी भन्छन्, जसका कारण यहाँका स्रोत साधन पनि बाहिरिए। गाउँमा विकाससँगै विनाश भित्रियो। अहिले बाटो माथिमाथि पुगेको छ, तर मान्छेहरू सबै तल तल झरिरहेका छन्। अर्को कुरा कर्णालीमा बसाइँसराइमा वृद्धि हुँदा आधुनिक उपभोग्य संस्कृति बढ्यो तर स्थानीय ध्यान दिनै छोडिएको उनको भनाइ छ। कुनै बेला बिश्वकै पौष्टिक खानेकुरालाई कुपोषित बनाइयो। त्यसको उत्पादन पनि ह्रास भयो। अहिले फेरि तीनै खानेकुरालाई महत्व दिन थालियो। तर, यहाँ उत्पादन गर्न छाडिसक्यौं। खासमा कर्णालीको राजनीतिक, आर्थिक, शैक्षिक नेतृत्व कम्जोर भएकै कारण कर्णालीमा अथाह सम्भावनाहरू हुँदाहुँदै पनि ओझेलमा परिरहेको छ। भौगोलिक कठिनाइ, हुम्लामा गाडी नै पुगेन कर्णाली प्रदेश भौतिक पूर्वाधार विकासको दृष्टिबाट पनि सबैभन्दा पछि परेको छ। सडक पुगेका जिल्लामा पनि पक्की सडक छैनन्। हुम्लालाई अझै राष्ट्रिय सडक मार्गले छुन सकेको छैन। प्रदेश सांसद हिक्मतबहादुर बिष्टले भने, बाटोघाटो, पुल, खानेपानी, सिँचाइ, बिजुलीजस्ता भौतिक पूर्वाधार विकासमा यो प्रदेश निकै पछाडि छ। भौगोलिक विकटता र बस्तीहरू छरिएर रहनु यहाँको अर्काे ठूलो चुनौती हो। शिक्षा, स्वास्थ्य जस्ता सामाजिक क्षेत्रको विकासको अवस्था अत्यन्त दयनीय छ। कर्णालीमा विद्युत् उत्पादनका लागि न लगानी छ न अधिकार नै। कर्णालीका ठूला जलविद्युत् आयोजनाहरू सबै केन्द्र सरकार मातहत छन्। विजया बोहरा, जलस्रोत तथा ऊर्जा विकासमन्त्री कर्णाली प्रदेश कर्णालीमा अझै पनि कतिपय बालबालिकाले विद्यालयको मुख देख्न पाएका छैनन। विद्यालय जानेले पनि गुणस्तरीय शिक्षा पाउन सकेका छैनन्। जनताले राम्रो स्वास्थ्य सेवा पाउन सकेका छैनन्। देशको मूलधारको राजनीति र प्रशासनमा पहुँच नहुनु प्रदेशको अर्को ठूलो चुनौती हो। सुर्खेत र सल्यान जिल्लाबाहेक अन्य कुनै पनि जिल्ला खाद्यान्नमा आत्मनिर्भर छैनन्। प्राविधिक तथा बौद्धिक जनशक्ति र नागरिक सचेतनाको पनि त्यत्तिकै कमी छ। जसले गर्दा पनि यस प्रदेशको विकासले अपेक्षाकृत फड्को मार्न सकेको छैन। आफ्नो गाउँ ठाउँमा रोजगारी नपाएर ऊर्जाशील युवा शक्ति भारत, खाडी र मलेशिया लगायत देशहरूमा पलायन भइरहेका छन्। जलस्रोतमा धनी, तर बस्छ अँध्यारोमा प्रदेश योजना आयोगका सदस्य एवं सामाजिक अभियान्ता अशोकनाथ योगीले अरू प्रदेशको तुलनामा कर्णाली जलस्रोतमा धनी भएको बताउँछन। कर्णालीको पानी, राष्ट्रको लगानी भन्ने नीतिमार्फत स्वदेशी तथा विदेशी लगानी ल्याउने वातावरण बनाउन आवश्यक छ, योगी भन्छन्, नदीखोलामा जलविद्युत्। किनारैकिनार रोड। डाँडाकाँडा रिसोर्ट रिसोर्टको विकास गर्ने नीति अवलम्बन गर्नुपर्छ। तर, कर्णालीका ग्रामीण क्षेत्रमा अझै पनि राष्ट्रिय विद्युत् पुग्न सकेको छैन। कैयांै गाउँलेले अँध्यारोमै जीवन गुर्जानु परिरहेको छ। सडक, जलविद्युत् र पर्यटन क्षेत्रको एकीकृत विकास गर्न आवश्यक छ। पर्यटनका दृष्टिले यो प्रदेश त्यत्तिकै धनी छ। रारा र फोक्सुन्डो तालदेखि मानसरोवर कैलाशको मूलमार्ग, विभिन्न आकर्षक ताल र दहहरू, हिमाल, झरना, गुफा, गुम्बा, मठमन्दिर, वेशभूषा, चाडपर्व, घरेलु प्रविधि आदि सम्पदाका कारण आन्तरिक तथा बाह्य पर्यटकको आकर्षणको थलो बन्न सक्ने सम्भावना छ। बहुमूल्य जडीबुटीहरूको भण्डार कर्णाली प्रदेश हो। तिनको संरक्षण, उत्पादन, व्यवस्थापन, प्रबद्र्धन तथा बजारीकरण गर्न सकेमा प्रदेशको आर्थिक अवस्थामा व्यापक सुधार गर्न सकिनेछ। कृषि बालीतर्फ अर्गानिक जोनको रूपमा विकास गर्न सकिने सम्भावना छ। गौरवका आयोजना, निर्माणमा ढिलासुस्ती राष्ट्रिय गौरवका योजना तथा प्रदेशका मुख्य आयोजनाको हालत पनि उस्तै छ। १० वर्षभित्र कोहलपुरसुर्खेत चार लेन सुरुङमार्ग, पुष्पलाल मध्यपहाडी लोकमार्ग, सुर्खेतमा अन्तर्राष्ट्रिय विमानस्थल तथा कर्णाली कोरिडोरको सुर्खेतहिल्सा टुलेन फास्ट ट्र्याकको काम सुस्त छ। यस्तै, डोल्पाको धो मोरिम्ला र मुगुको नाग्चे लाग्ना सडक, अपर कर्णाली, भेरी बबई डाइभर्सन, नलसिंगाड, शारदा, तिला र कवाडी जलविद्युत् आयोजना निर्माणको काम अलपत्र अवस्थामा छ। प्रदेशको क्षमताअनुसार कर्णालीमा जडीबुटी र पर्यटन क्षेत्रमा पर्याप्त लगानी गर्न सकिएको छैन। डा केदार बराल,सचिव, उद्योग, पर्यटन, वन तथा वातावरण मन्त्रालय, कर्णाली प्रदेश कर्णाली निर्माण व्यवसायी महासंघका महासचिव मानव बमले भने, यी आयोजना बने प्रदेशको अर्थतन्त्र विकासमा ठूलो टेवा पुग्ने देखिन्छ। यस प्रदेशको धरातलीय यथार्थलाई आत्मसात गर्दै स्थानीय स्रोत तथा साधनहरूको अप्टिमम उपयोग गर्न सक्ने डेभलपमेन्ट मोडालिटी बनेन। यसका लागि बलियो, विश्वासिलो र प्रतिबद्ध राजनीतिक इच्छाशक्तिसहितको नेतृत्वको खाँचो छ। लगानीको भर्जिन क्षेत्र, तर आकर्षण गर्न सकिएन कर्णाली आर्थिक समृद्धिका लागि जलविद्युत्, जडीबुटी, पर्यटन, होटल व्यवसायमा लगानी गर्न सकिन्छ। यी क्षेत्र भर्जिन हुन्। तर, अहिले जलविद्युत्, जडीबुटी, पर्यटन, होटल क्षेत्रमा लगानी न्यून छ। ससाना लगानीकर्ताहरू जलविद्युत्, जडीबुटी, पर्यटन, होटल क्षेत्रमा लगानी गरिरहेका छन। यसले मात्रै कर्णालीको समग्र विकास र समृद्धिको आधार बन्न सक्दैन। उद्योग वाणिज्य महासंघका केन्द्रीय कोषाध्यक्ष निरक केसीले भन्छन्, कर्णालीको भौगोलिक विकटता भएका केही जिल्लामा अझै मोटरबाटो नपुगेका कारण पनि लगानी गर्न चाहनेका लागि कठिन छ। कर्णाली नदी र भेरी नदी यसै क्षेत्रमा पर्ने भएका कारण जलविद्युत् विकासका दृष्टिले कर्णाली सबैभन्दा उपयुक्त क्षेत्र हो। जडीबुटी र कर्णालीको पर्यटनले पनि कर्णालीको आर्थिक समृद्धि ल्याउने सम्भावना छ। कर्णालीमा संसारकै महँगो जडीबुटी यार्सागुम्बा पाइन्छ। त्योसँगै अन्य बहुमूल्य जडीबुटी कर्णालीमा नै छन्। तर, अहिले कर्णालीको जडीबुटी दोहन मात्र भएको छ। यसको संरक्षण र सदुपयोग हुन सकेको छैन। २४ हजार मेगावाटको सम्भावना, लगानी जुटाउनै धौधौ कर्णालीलाई जलविद्युत्को क्षेत्रमा रूपमा विकास गर्न सकिने थुप्रै आधार छन्। हुम्ला हुँदै बग्ने हुम्ली कर्णाली, डोल्पा हुँदै बग्ने भेरी र जुम्ला हुँदै बग्ने भेरी नदीको पानीको उपयोग गरेर जलविद्युत्को हवका रूपमा विकास गर्न सकिने आधार छन्। नदीहरूको अथाह स्रोत हुँदाहुँदै पनि त्यतिकै खेर गइरहेको छ। कर्णालीमा मात्र करिब २४ हजार मेगावाट विद्युत् उत्पादनको सम्भावना छ। तर, विद्युत् आयोजनाहरू लगानी जुटाउन नसक्दा अलपत्र छन्। प्रदेश सरकारको जलस्रोत तथा ऊर्जा विकासमन्त्री विजया बोहराले भनिन्, कर्णालीका विद्युत् उत्पादनका लागि न लगानी छ न अधिकार नै। कर्णालीका ठूला जलविद्युत् आयोजनाहरू सबै केन्द्र सरकार माताहत नै छन्। उनीहरूले वर्षौँदेखि खोला झोलामा हालेर बसिरहेका छन्। संघ सरकारले ती आयोजनाका लागि कर्णालीमा लगानी पनि गरेका छैन्न। प्रदेश सरकारको अधिकार त ती आयोजनाहरूको नबिकरण गर्नेबाहेक अधिकार पनि छैन। ती आयोजना निर्माणका लागि हामीसँग पर्याप्त लगानी पनि छैन, बोहोराले भनिन्, प्रदेश सरकारले हालसम्म एउटा आयोजना जगदुल्ला हाइड्रो पावरमा मात्र सेयर लगानी गरेको छ। कर्णालीमा जलविद्युत् क्षेत्रमा मात्र प्रयाप्त लगानी गर्न सकिए व्यापक रूपमा रोजगारी र आर्थिक वृद्धि गर्न सकिने अवस्था थियो। जडीबुटी नै जडीबुटी, तर उद्योग भएनन कर्णाली बहुमूल्य जडीबुटीको खानी हो। कर्णालीमा ७ सय प्रकारका जडीबुटी पाइने गरेको विभिन्न तथ्यहरूले देखाएका छन्। जडीबुटीको खेती, संरक्षण र व्यापारले मात्रै कर्णाली भविष्यमा समृद्ध बन्न सक्ने सम्भावना छ। उद्योग, पर्यटन, वन तथा वातावरण मन्त्रालयका सचिव डा केदार बरालले भने, प्रदेशको क्षमताअनुसार कर्णालीमा जडीबुटी र पर्यटन क्षेत्रमा पर्याप्त लगानी गर्न सकिएको छैन। तर, संघीयतापछि कर्णालीमा सुरुवात भएका गुराँसे भ्यूटावर, बुलबुले तालमा बोटिङ, कर्णाली नदीमा याफटङ लगायतका गतिविधिहरूबाट बर्सेनि करोडका हिसावले आम्दानी हुन थालेको छ। यो निकै सकारात्मक पक्ष हो। उद्योग, पर्यटन, वन तथा वातावरण मन्त्रालयले आर्थिक वर्ष २०७७०७८ बाट सुरु गरेको १० वर्षे पर्यटन गुरुयोजना कार्यान्वयनको चरणमा छ। कर्णालीको रारा, शेफोक्सुन्डो र कर्णालीको शिरमा मानसरोवर छन्। यहाँ आउने आन्तरिक तथा बाह्य पर्यटकको पनि बर्सेनि वृृद्धि भइरहेको छ। कर्णाली करिडोर बन्न सकेमा रारा र शेफोक्सुन्डो मात्र होइन, धार्मिक पर्यटनका लागि कर्णालीको शिरमा रहेको मानसरोवर पनि कर्णाली पर्यटनको आधार बन्नसक्छ। कर्णालीको करिडोर मार्गको निर्माण भए हजारौं भारतीय पर्यटकहरू नेपालगंज हुँदै हुम्लाको बाटो प्रयोग गर्छन्। यसबाट यहाँको आर्थिक समृद्धि हुने देखिन्छ। अहिले नेपालगन्जबाट हुम्ला हवाईजहाज र त्यहाँबाट मानसरोवर हेलिकप्टर चार्टर गरेर जाने भएका कारण मानसरोवरबाट कर्णालीका वासिन्दाले खासै लाभ लिन सकेको अवस्था छैन। कर्णाली पर्यटनका लागि लगानी क्षेत्र हुँदाहुँदै पनि रारा, शेफोक्सुन्डो र मानसरोवर लक्षित सुविधा सम्पन्न होटलको कमी छ। रारालाई लक्षित गरेर ससाना होटल खुलेका छन् तर व्यवस्थापनको पाटो निकै कमजोर छ। रारामा आन्तरिक पर्यटक आउने क्रम निकै बढेको छ। आन्तरिक पर्यटकसँगै छिमेकी देश भारतबाट पनि पर्यटकहरू रारा आउने क्रम तीव्र छ। कर्णालीमा लामो समय पर्यटन व्यवसायमा क्रियाशील मनराज देवकोटाले भने, निकै सुन्दर रारालाई लक्षित गरेर पूर्वाधार बनेनन । सरकारले पनि ध्यान नदिँदा कर्णालीले आर्थिक समृद्धिको अवसर गुमाइरहेको छ । रारा सुन्दर भएर पनि सुविधा नहुँदा पर्यटकहरूलाई खासै आकर्षण गर्न सकेका छैन । कर्णालीको आर्थिक समृद्धिका लागि रारा लक्षित गरेर निजी क्षेत्र र राज्यले लगानी गर्न जरुरी देखिन्छ। फल्छ स्याउ, बजारै पुर्याउन कठिन कर्णालीको आर्थिक विकास र समृद्धिको आधारका रूपमा यहाँ फल्ने फलफूलहरूलाई लिन सकिन्छ। तर कर्णालीमा फल्ने स्याउ र ओखरमा लगानीको कमी छ। उत्पादन भएका स्याउ र ओखर प्रशोधनमा समस्या हुँदा बारीमै कुहिने समस्या छ। यहाँ उत्पादन भएको स्याउले उचित मूल्य पनि पाउन सकेको छैन। कालिकोटका उत्कृष्ट स्याउ किसान बेगमबहादुर शाहीले भने, कर्णालीमा स्याउ र ओखर उत्पादनको राम्रो सम्भावना रहेको भए पनि लगानी, उत्पादन भएको वस्तुको बजारीकरण, प्रशोधनको समस्या, श्रमअनुसारको उपलब्धि कृषकले पाउन नसक्दा समस्या भइरहेको छ। उत्पादन भएको वस्तुको बजारीकरण, प्रशोधनको समस्यालगायतका कारणले श्रमअनुसार मूल्य नै हामीले पाउन सकेका छैनौं। जसका कारण हाम्रो श्रम पनि खेर गइरहेको छ। कृषिमा सम्भावना, तर नीति नै छैन कर्णाली प्रदेश सरकारको भुमी व्यवस्था, कृषि तथा सहकारी मन्त्रालयका सचिव टीकाराम थापाले भने, कर्णालीमा प्रदेश स्तरको कृषि नीति नै बनेको रहेनछ। अहिले प्रदेश कृषि नीति निर्माणको अन्तिम अवस्थामा छौं। मुलुक संघीयतामा गएको ६ वर्ष बितिसक्दा पनि आवश्यक नीति नियम निर्माण गर्नै ढिलाइ भयो। कर्णालीका केही जिल्लाहरूमा व्यावसायिक कृषिको सम्भावनाका रहे पनि प्रदेशको अधिकांश कृषि अझै गुजारामुखी नै छ। कर्णाली प्रदेशमा खाद्य उत्पादनमा र खाद्यको मागको विचमा ठूलो खाडल रहेको देखिन्छ, थापाले भने, तर कतिपय ठाउँमा किसानहरूले व्यावसायिक कृषि र उत्पादनमा उदाहरणीय कार्य पनि गरेका छन्। यो सकारात्मक सुरुवात पनि हो। अब हामीले व्यावसायिक कृषि र उद्यमशीलता विकासका लागि उचित लगानी गर्ने बेला आएको छ।"
राजमार्गका होटलमा अनुगमन तीव्र,"धादिङ : पृथ्वी राजमार्ग क्षेत्र वरपरका होटल, खाजाघर तथा पसलहरूमा अनुगमन तीव्र पारिएको छ। जिल्ला प्रशासन कार्यालय धादिङको नेतृत्वमा यात्रुहरूबाट धेरै गुनासो आउने होटललाई केन्द्रित गरी अनुगमन गरिएको छ भने केहीलाई जरिबाना तिराइएको छ। चाडपर्व नजिकिएसँगै संघीय राजधानीबाट झन्डै २० लाख नागरिक गृह जिल्ला फर्किने अनुमान छ। यस्तोमा धेरैजसो यात्रु नागढुंगा नाका र त्यसमा पनि पृथ्वी राजमार्ग हुँदै बाहिरिन्छन्। हजारौं यात्रुहरू बाहिरिने क्रममा राजमार्ग क्षेत्रका होटल तथा खाजा घरहरूमा केही न केही खाना खाने गर्छन्। यसरी उनीहरूले खाने खाना कति स्वास्थ्यका लागि हानिकारक पनि हुन सक्छ। यात्रुहरू नठगियून् र उनीहरूले खाने खाना स्वस्थ होस् भन्ने उद्देश्यले जिल्ला प्रशासन कार्यालय धादिङले चाडपर्व लक्षित अनुगमन थालेको छ। विशेषगरी होटल, रेस्टुरेन्ट तथा खाजाघरहरूलाई ध्यान दिँदै अनुगमन सुरु गरेको सरोकारवाला निकायको भनाइ छ। सरसफाइ नगर्ने, एमआरपीभन्दा बढी मूल्य लिने, अखाद्य बस्तु बेच्नेलाई कानुनअनुसार कारबाही पनि गरिँदै आएको सहायक प्रमुख जिल्ला अधिकारी युवराज अर्यालको भनाइ छ। उपभोक्ता चाडपर्वमा ठगिने सम्भावना बढी हुने भएकाले अनुगमन बढाइएको उद्योग वाणिज्य कार्यालय धादिङ बताउँछ। अनुगमनबाट केही सुधार भए पनि अझै सुधार गर्न आवश्यक रहेका उद्योग तथा वाणिज्य कार्यालय धादिङका प्रमुख मेघनाथ गौतम बताउँछन्। निरन्तर अनुमनगको प्रभाव केही हदसम्म परेको यात्रु तथा उपभोक्ताहरूले पनि गर्न थालेका छन्। खासगरी पानीलगायतका सामग्री एमआरपीमै पाउन थालेको यात्रुहरू बताउँछन्। सरसफाइ र स्वच्छ खानामा ध्यान दिन यात्रुहरूको सुझाव पनि छ। अनुमनका क्रममा केही होटलहरू कारबाहीमा पनि परेका छन्। उनीहरूले आगामी दिनमा कमी, कमजोरी सच्याउँदै जाने प्रतिबद्धता पनि जनाएका छन्। यो आर्थिक वर्ष २०८१८२ मा धादिङमा ९ पटक अनुगमन गरिएको छ भने ५६ फर्महरूमा अनुगमन टोली पुगेका छ। त्यस्तै ९ वटा फर्ममा लापरबाही गरेकोमा कारबाही गरी ३ लाख ६५ हजार रुपैयाँ जरिबाना तिराइएको छ।"
पर्यटन दिवसमा वीरगन्ज नाकामा धार्मिक पर्यटकको भव्य स्वागत,"वीरगन्ज : पर्यटन दिवसका दिन शुक्रबार वीरगन्ज नाकामा भारतबाट आएका भारतीय पर्यटकलाई स्वागत तथा सम्मान गरिएको छ । वीरगन्जका होटल तथा पर्यटन व्यवसायीहरूले नेपालको जनकपुरको जानकी मन्दिर र काठमाडौंको पशुपतिनाथ मन्दिर दर्शनका लागि आएका भारतीय पर्यटकलाई नाकामै पुगेर फूलमाला लगाएर स्वागत गरेका हुन्। त्यसअवसरमा उनीहरूलाई शुभसाइतका रुपमा दही र जुस खुवाएर काठमाडौं र जनकपुरका लागि विदाई पनि गरिएको होटल तथा पर्यटन व्यवसायी संघ वीरगन्जका अध्यक्ष हरि पन्तले जानकारी दिए।साथै उनीहरूलाई काठमाडौं र जनकपुरसम्म पुग्नका लागि सवारी भाडाको व्यवस्थापन पनि वीरगन्जका होटल तथा पर्यटन व्यवसायीहरूले गरेका उनले बताए । धार्मिक पर्यटनलाई बढाबा दिएर पर्यटन दिवस मनाइएको भन्दै अध्यक्ष पन्तले अब राज्यको महत्त्वमा धार्मिक पर्यटन पनि पर्नुपर्ने बताए । पशुपतिनाथ,जनकपुर ,गढिमाई, मुक्तीनाथ जस्ता पवित्र धार्मिकस्थलहरू नेपालमा प्रशस्त रहेपनि राज्यले त्यस्ता धार्मिक पर्यटकीय स्थलहरूको प्रवर्द्धन र प्रचार प्रसारमा ध्यान दिन नसकेका गुनासा पन्तले गरे। सम्भावना धेरै भएपनि राज्यका उदासीनताका कारण नेपालको धार्मिक पर्यटन ओझेलमा परेको उनले बताए । त्यसकारण धार्मिक पर्यटन प्रवर्द्धन र प्रचारप्रसारमा सरकारको ध्यान तान्नकै लागि पनि पर्यटन दिवसको अवसर पारेर वीरगन्ज नाकामा आफूहरले भारतबाट आएका धार्मिक पर्यटकहरूलाई स्वागत तथा सम्मान गरेको अध्यक्ष पन्तले बताए । अध्यक्ष पन्तकै अध्यक्षतामा भएको स्वागत तथा सम्मान कार्यक्रममा नेपाल पत्रकार महासंघका केन्द्रीय सचिव दीपेन्द्र चौहान,पर्सा शाखाका उपाध्यक्ष युवराज खडका,युवा अभियन्ता दिलिपराज कार्की,सशस्त्र प्रहरी उपरीक्षक राधेश्याम धिमाल,होटल तथा पर्यटन व्यवसायी संघका वरिष्ठ उपाध्यक्ष रचेन्द्र थापा , महासचिव माधव बस्नेत,सचिव सन्दीप बस्नेत,संघका सदस्यहरू हिरा श्रेष्ठ,कुबेर कार्की ,पर्यटन प्रहरीलगायतको सहभागीता थियो ।"
विश्व महासभामा नेपालको डिप्लोमेसी,"'पोलिटिसियनले आगामी निर्वाचनबारे सोच्दछन्। सँगै जोडिने अर्को भनाइ छ, तर भिजिनरी लिडर्सले आगामी पुस्ताका बारेमा सोच्दछन्। नेपालको सन्दर्भमा दलीय नेताहरू कुन स्तरमा छन् भनेर थाहा पाउन यिनै दुई सूचकमा मूल्यांकन र विश्लेषण गर्न सकिन्छ। जुन नेताले शिक्षा, सामाजिक न्याय र दिगो विकासका एजेन्डामाथि बहस गर्छन्, योजना ल्याउँछन् वा यी विषय वा क्षेत्रका अनेक आयाममा काम गर्छन्, तिनै हुन्, भिजिनरी लिडर्स। बुद्धले थाहा पाएर बुद्ध बने। क्राइस्टले थाहा पाएर क्राइस्ट बने। संसारका सबै मानिस थाहाका उपज हुन्। सप्रेका देश थाहा पाएर सप्रे, बिग्रेका देश भ्रममा परेर बिग्रे। भ्रमैभ्रममा बाँचेर बिग्रेको यो देशको एउटा नागरिक तपाईं थाहा पाउनुहोस्, देश सप्रिन थालिहाल्छ। रूपचन्द्र विष्टको थाहामा आधारित रुदानेबारे उपन्यासकार टंक चौलागाईंसँग पंक्तिकारले लिएको वार्ताबाट थाहा पाएको उपन्यासको मूलभाव हो यो। अब नेपालीले प्रश्न गर्नेछन्, हाम्रा देशका नेताहरूले देशको यथार्थबारे कहिले थाहा पाउने ? थाहा पाएर देश कहिले बनाउने ? थाहा पाएरै नेपालभन्दा कमजोर देशले पनि विश्वमा आफूलाई गन्नेमान्ने बनाए झैं नेपाल कसरी बनाउने ? तीन दिनअघि दुईदिने द समिट अफ द फ्युचर अमेरिकाको न्युयोर्कमा सम्पन्न भयो। जसले वर्तमान र भविष्यका विश्वव्यापी चुनौतीहरू, वातावरणीय संकट, अन्तर्राष्ट्रिय द्वन्द्व र शासन प्रणालीमा देखिएका खाडलहरूलाई सम्बोधन गर्नेबारे विहंगम दृष्टि दिएको छ, तरंग पैदा गरेको छ। यसअघिको सन् २०२१ को समिटमा हाम्रो साझा एजेन्डा विषयक प्रतिवेदन पेस गरिएको थियो। जसले बहुपक्षीय सहकार्यलाई पुनः जीवित गर्दै दिगो विकास लक्ष्य (एसडीजी), (सन् २०१५२०३०) समयमै र पूर्णरूपमा कार्यान्वयन गर्नेमा जोड दिएको थियो। न्युयोर्कमा पहिलो दिन सहअध्यक्षता (कोचेयर) गरेको नेपालका प्रधानमन्त्री केपी शर्मा ओलीले १० वर्ष बित्दासम्म (एकतिहाइ समय) एसडीजीका लक्ष्यमध्ये केवल १७ प्रतिशतमात्र सही गतिमा भएको भन्दै विश्वलाई झस्काइदिएका थिए। विश्वभर गरिबी, भोकमरी र असमानता बढिरहेको भन्दै कम विकसित, भूपरिवेष्ठित र ससाना टापु रहेका देशहरू अनि विकासशील देशहरू विकसित देशभन्दा कैयौं गुणा बढी जोखिममा छन्, अझ नयाँ जोखिमहरूको सामना गरिरहेछन् जस्ता मुद्दा प्रस्तुत गरेर ओलीले दर्जनौं देशको ध्यान नेपालतर्फ खिचे। विश्व ग्लोबल भिलेजको अवधारणामा गइसकेको छ। सूचनाप्रविधि (आईटी)को अत्याधुनिक प्रयोगले ग्लोबल भिलेज साकार हुँदै पनि छ। नेपालको डोल्पाको विकट बस्तीहरूको कुरो गर्दा एउटा वडाबाट अर्को वडा पुग्ने समयमा आईटीमैत्री एउटा नागरिक कोठामा बसेर विश्वभ्रमण गर्न भ्याइसक्छ। यति हुँदाहुँदै पनि यतिबेला विश्व यसकै मारमा पनि छ। हो, त्यही डिजिटल डिभाइडको पेचिलो मुद्दा नेपालमा त छ नै, विश्वभर छरिएको यसले ठूलो समस्या निम्त्याइरहेछ। प्रधानमन्त्री ओलीले पनि विश्वमा डिजिटल विभाजन बढ्दै गएको इंगित गर्दै राष्ट्रसंघको ७९औं महासभामा बोले, देशहरूले अर्थतन्त्र परिवर्तनका लागि डिजिटल प्रविधिको लाभ उठाउन कठिनाइको सामना गरिरहेछन्। सन् २०२१ को महासभामा पनि ग्लोबल डिजिटलसँग सम्झौता गर्नुपर्नेमा जोड दिइएको थियो। सम्भवतः त्यो महासभामा भिजिनरी लिडर्स थिए र तयार पारेका थिए, भविष्यका पुस्ताका लागि घोषणापत्र, जसले युवालाई निर्णय प्रक्रियामा अर्थपूर्ण सहभागिता गराउने उद्देश्य राखेको थियो। थाहा छैन, त्यो महासभामा पुगेको नेपालको नेतृत्व र समूहले नेपालमा के कति काम गर्यो र युवाले यसमा के कति सफलता पाए ? युवा भोलिका भविष्य हुन्। बारम्बार भनिने यो वाक्यले सार्थकता नपाउँदा पनि हामी नेपाली सधैं पीडित भएका हौं। समस्या उसैलाई लाग्छ जोसँग त्यसलाई चिर्ने सामाथ्र्य हुँदैन। प्रोएक्टिभ मानिस त ती समस्याभित्र अवसर देख्छन्। महासंघमा उठाइएको विषयजस्तै नेपाली युवालाई निर्णय प्रक्रियामा अर्थपूर्ण सहभागिता गराउने हो भने बालबालिकादेखि नै लगानी गर्नुपर्छ। किराले खाएको रुखबाट फलकै आश गर्न सकिन्न भने मीठो र धेरै फल त परैको कुरा। अहिलेका युवामा खास लगानी हुन नसक्दा सप्रिएको रुखसँग तिनलाई तुलना गर्न सकिन्न। केही परिमार्जित सोच त देखिएको छ, विद्यार्थीमा लगानी। पंक्तिकारले देखेबुझे र भोगेको यथार्थ फरक छ। अब विद्यार्थीसँगै नेपालभरका शिक्षकमा लगानी गर्ने हो। शिक्षक सप्रिए विद्यार्थी सपार्छन्। सप्रिएका युवाबाट मात्र सिर्जनात्मक सोच जागृत हुन्छ। यसका लागि विद्यार्थी र शिक्षकसँगै सबै विद्यालयका व्यवस्थापन समितिका पदाधिकारीलाई सोहीअनुसार योग्य छान्नु र बनाउनुपर्ने आवश्यकता टड्कारो छ। सही लगानी आध्यात्मिक शिक्षामा गर्नु श्रेयष्कर देखिन्छ। पाँच वर्षको उमेरमै विद्यार्थीमा ध्यान र योगका कक्षा सञ्चालन गर्दाको परिणाम अन्यबाट देखिँदैन। यसका लागि शिक्षकबाट प्रारम्भ गर्नुपर्छ। यो वातावरणका लागि विद्यालय व्यवस्थापनबाट जग बसाल्नु पर्छ। एकआपसको ऊर्जाले हरेक नयाँ कामको थालनी हुने हो, धमिलिएको वातावरण सङलने हो। सानैदेखिको योगअभ्यासले स्वास्थ्यमा भइरहेको करोडौं लगानी न्यून रकममा झर्नेछ। शिक्षा र स्वास्थ्य निःशुल्क गर्न सके बल्ल गरिबीको चपेटाबाट नागरिक उक्सन्छ। अनिमात्र ती उनीहरूले पनि देशका लागि सोच्नेछन्। नत्र नेपालका २० प्रतिशत नागरिक दालभात र लुगाफाटामै सीमित हुनेछन्, भइरहनेछन्। ओलीले महासभामा भिजिनरी लिडरको विशेषता झल्काएका छन्। तीन करोडले उनै प्रधानमन्त्रीबाट देशभित्रका यी अदृश्य घाउलाई मलम खोजिरहेका छन्। कुरा बढी गर्यौं, काम गरेनौं र त देश जहाँको त्यहीं छ। सधैं साँघुरिइरह्यौं, फराकिलो बन् भन्यौं, आफैं बनेनौं र देश बनेन। नेपाल बनाउन नेपालभित्रमात्र काम गरेर हुँदैन। पंक्तिकार भन्छ, नेपाल डिप्लोमेसीमा कमजोर थियो र २१औं शताब्दीको यो ग्लोबल भिलेज बनेको समयमा पनि कमजोर नै छ। जसरी परिवारभित्र खुसी रोप्न सक्दा हरपल स्वस्थ्य परिणामहरू हात पर्छन्। जसरी छरछिमेकसँगको सुमधुर सम्बन्धले हरेक काम सहज बनिरहन्छ। हो, ठीक यसैगरी सबै देशसँगको सुमधुर सम्बन्धले नेपाललाई छलाङ मार्न सजिलो हुन्छ। अझ मूलतः सीमा जोडिएका भारत र चीनसँग। कोभिड१९ ले गुजुल्टो पारेको नेपालभारतको सम्बन्धको गाँठो राष्ट्रसंघको ७९औं महासभाले अमेरिका पुगेपछि फुकाइदिएको छ। यसमा प्रधानमन्त्री ओलीको डिप्लोमेसीले काम गरेको हुनुपर्छ। भारतीय प्रधानमन्त्री नरेन्द्र मोदीसँगको द्विपक्षीय भेटले दुई देशबीचको सदियौंदेखिको सम्बन्धलाई थप सुमधुर बनाउनुको संकेत सार्थक देखिएको छ। यसैबेला संघका महासचिव एन्टेनियो गुटेरस, भुटानका प्रधानमन्त्री दासो छिरिङ तोग्बे, कुवेतका राजकुमार एवं प्रधानमन्त्री शेख सबाह लगायत विभिन्न देशका राष्ट्रप्रमुखसँगको भेटले डिप्लोमेसीमा गियरको गति बढेको छ। नेपालले कल्चरल डिप्लोमेसीसँगै मूलतः डेभलपमेन्ट डिप्लोमेसीमा फड्को मार्नुपर्ने देखिन्छ जसले नेपालको समग्र विकासलाई नयाँ आयाम दिनेछ। विश्वका विकसित देश देखे र टेके पनि नेपाल फर्किएपछि देख्ने भनेको अविकास नै हो अनि टेक्ने भनेको बिग्रेभत्केका सडक नै हुन्। भन्नैपर्छ, देश नबनेको पक्का हो। विगत बिर्सियौं भने पनि २०४६ पछिको क्रिम टाइम बिर्सन मिल्दैन। २०४६२०८० को समयमा सिंहदरबारको नेतृत्व सम्हालेसँग सचेत नागरिकले एक, एक हिसाब खोज्नुपर्छ। वैचारिक दृष्टिकोणलाई एकछिनका लागि थाँती राखेर दिमाग शून्य बनाएर विश्लेषण गर्नुपर्छ र भविष्यका लागि जाग्नुपर्छ। यसका लागि निम्न पाँच प्रश्नमा डुबुल्की मार्ने कि ? आखिर देश के कारणले बनेन ? कसले हो बनाउने ? देश बनाउने विषय अब कसले सोच्ने हो ? कहिले सोच्ने ? र कसरी सोच्ने हो ?"
यात्रुको सुरक्षामा खेलवाड नगरौं,"सार्वजनिक यातायातमा हैरान खेपिरहेका राजधानीवासी दुईपांग्रे ट्याक्सी सेवा सवारीका लागि सहज बनेको छ । झट्ट हेर्दा यात्रुलाई सजिलो, सस्तो यात्रा त छ तर यसमा समस्या पनि उत्तिकै भेटिन थालेका छन् । त्यसो त बेरोजगारीले स्वरोजगार बन्ने अवसर पाएका छन्, दुईचार पैसा कमाएका छन् । यथार्थ जे भए पनि यसको नियमन अब भने निकै ढिला भइसकेको छ । काठमाडौंमा राम्रै रोजाइमा रहेको यो सेवा मोफसलका बजारमा समेत विस्तार हुँदै छन् । लाखभन्दा बढी सवारीसाधन यात्रु ओसारपसारको सेवामा संलग्न भएको तथ्यांक छ । यति धेरै बजार फैलाइरहेको यो ट्याक्सी सेवा नियमनमा भने अहिलेसम्म कानुन बनेको छैन । नियमनकारी निकायहरू यसको जिम्मेवारी लिने तहमा छैनन्, बरु कानुन छैन भनेर पन्छिँदै आएका छन् । तर यसका विविध पक्षको अध्ययन गरेर सरकारले कानुन बनाइहाल्नु पर्ने देखिएको छ । अनुसन्धानले कानुन नभएका कारण यो ट्याक्सी सेवालाई जोखिम र असुरक्षित भनेको छ । जसको निष्कर्ष नै कानुन नबनेका कारण यो असुरक्षित बनेको हो भन्ने छ । सरकारले टुटल, पठाओ, इन्ड्राइभ, आयोजस्ता कम्पनी वा सेवाप्रदायक संस्थालाई नियमन गर्ने कानुन बनाउनुपर्ने थियो । दैनिक लाखौं यात्रुले लिइरहेको सेवाको कुनै गुहार माग्ने निकाय अहिलेसम्म बनेको छैन । यो निकै लाजमर्दाे अवस्था हो । सरकारले नागरिकको सुरक्षालाई पहिलो प्राथमिकतामा राख्नुपर्छ । यसमा सेवा दिने पनि नागरिक नै हुन, लिने पनि नागरिक । तर व्यवसायमा जोडिनेलाई नियमको दायराभित्र राख्नुपर्छ । यात्रु बोकेर आम्दानी गर्नेहरूले यात्रुप्रतिको दायित्व बहन पनि गर्नुपर्छ । यात्रु ओसारपसारमा हुने दुर्घटनाको क्षतिपूर्ति र उपचार पहिलो सर्त हुनुपर्छ । ट्याक्सीका नाममा चलेका साधन उपयोग गर्नेमाथि यौन हिंसा, लुटपाट, अवैधधन्दा चलाउने क्रियाकलाप भइरहेका छन्, यसलाई तुरुन्त रोक्नुपर्छ । सामान्य नागरिकलाई लुटपाट मच्चाउने हाकाहाकी छुट कसैलाई दिनुहुँदैन । अफलाइन सेवाका नाममा कुनै धन्दाले प्र श्रय पाउनुहुँदैन । कैयौं विदेशी पर्यटक यस्तै साधनबाट लुटिएका छन्, कतिले ज्यान गुमाएर सामान्य क्षतिपूर्तिसमेत पाएका छैनन् । सरकारले यात्रुको सुरक्षाको विषयमा खेलवाड गर्नुहुँदैन, नियमनको कानुन तर्जुमा गर्नुपर्छ । राज्यको नियमभन्दा बाहिर रहेर व्यवसाय चलाउने छुटले अपराध त बढाउँछ नै, यात्रुहरू निकै असुरक्षित हुन्छन् ।"
पर्यटन क्षेत्रको विकास र प्रवर्द्धनमा एकजुट होऔं : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले मुलुकको पर्यटन क्षेत्रको विकास र प्रवर्द्धनमा एकजुट भएर अघि बढ्नुपर्ने बताएका छन्। ४५ औं पर्यटन दिवसको अवसरमा शुक्रबार शुभकामना सन्देश दिँदै पर्यटन मन्त्री पाण्डले हाम्रो संस्कृति,प्रकृति,सम्पदा र इतिहासलाई पर्यटकीय गतिविधिसँग आवद्ध गर्दै नेपालाई विश्वमा उत्कृष्ट पर्यटकीय गन्तव्यको रुपमा स्थापित गर्नेतर्फ सबैले ध्यान दिनुपर्ने बताएका हुन्। 'हाम्रो संस्कृति, प्रकृति,सम्पदा र इतिहासलाई पर्यटकीय गतिविधिसँग आबद्ध गर्दै नेपाललाई विश्वमा उत्कृष्ट पर्यटकीय गन्तव्यको रूपमा स्थापित गर्न आवश्यक छ । पर्यटकलाई नेपालमा आकर्षित गरी उनीहरूको सुखद भ्रमणको अनुभूति हुने वातावरण सिर्जना गर्नु हामी सबैको कर्तव्य हो । विश्वव्यापी कोभिड१९ महामारीले नेपालको पर्यटन क्षेत्रलाई गम्भीर असर पुयाए पश्चात् नेपालमा पर्यटकको सङ्ख्या सन् १९७७ पछिको सबैभन्दा न्यून अवस्थामा पुग्ने दुःखद अवस्था सिर्जना भएको थियो । तथापि,नेपालले पर्यटन क्षेत्रको पुनरुत्थानका लागि लिएका नीति, कार्यक्रम तथा प्रयासको परिणाम स्वरूप सन् २०२३ मा नेपाल भ्रमण गर्ने पर्यटकको सङ्ख्या १० लाख १४ हजार र सन् २०२४ को पहिलो महिनामा ७ लाख २२ हजार पुग्नुले यस क्षेत्रमा उत्साहको अवस्था सिर्जना भएको छ,'शुभकामना सन्देशमा उल्लेख छ। मन्त्री पाण्डेले पर्यटनको महत्त्वपूर्ण पूर्वाधार हवाई यातायातका लागि नेपाली आकाशलाई सुरक्षित र विश्वसनीय बनाउन अन्तर्राष्ट्रिय मापदण्ड अनुसार हवाई सुरक्षा (   ) सुधारका नीतिगत र संरचनागत कामहरू अघि बढाइएका बताएका छन्। संघ,प्रदेश र स्थानीय सरकारका साथै निजी क्षेत्रसँगको सहकार्यमा मुलुकलाई सुरक्षित र आकर्षक पर्यटकीय गन्तव्यको रूपमा विकास गर्ने,पर्यटन प्रवर्द्धन र पूर्वाधारको विकास गरी राष्ट्रिय अर्थतन्त्रमा पर्यटन क्षेत्रको योगदान अभिवृद्धि गर्ने योजनासहित मन्त्रालयबाट कार्यहरू अगाडि बढेका उनको भनाइ छ। शुभकामना सन्देशमा भनिएको छ,'पर्यटनको एक महत्त्वपूर्ण पूर्वाधार हवाई यातायातका लागि नेपाली आकाशलाई सुरक्षित र विश्वसनीय बनाउन अन्तर्राष्ट्रिय मापदण्ड अनुसार हवाई सुरक्षा (   ) सुधारका नीतिगत र संरचनागत कामहरू अघि बढाइएका छन् । यस बीचमा नयाँ पर्यटन नीति र ऐन तथा नयाँ संस्कृति नीति तर्जुमा गर्ने कार्य अगाडि बढाइएको छ। १६औँ योजना, दिगो विकास लक्ष्य र क्षेत्रगत नीति तथा कार्यक्रमद्वारा पर्यटन क्षेत्रलाई रोजगारी, वैदेशिक मुद्रा आम्दानी, अन्तर्राष्ट्रिय पहिचान एवं भ्रातृत्वको विकास गर्न महत्त्वपूर्ण माध्यम मानिएको छ। सङ्घ,प्रदेश र स्थानीय सरकारका साथै निजी क्षेत्र सँगको सहकार्यमा मुलुकलाई सुरक्षित र आकर्षक पर्यटकीय गन्तव्यको रूपमा विकास गर्ने, पर्यटन प्रवर्द्धन र पूर्वाधारको विकास गरी राष्ट्रिय अर्थतन्त्रमा पर्यटन क्षेत्रको योगदान अभिवृद्धि गर्ने योजना सहित मन्त्रालयबाट कार्यहरू अगाडि बढेका छन् । त्यसैगरी, पर्यटनको लाभ दुर्गम तथा ग्रामीण स्तरसम्म पुयाउन ग्रामीण पर्यटन,पर्यावरणमैत्री पर्यटन र समुदायमा आधारित पर्यटनसँग आबद्ध गर्दै अघि बढ्न उपयुक्त देखिन्छ । नेपालको तुलनात्मक लाभको रूपमा रहेको पर्यटन क्षेत्रको विकास र प्रवर्द्धनमा यहाँहरूको दिगो साथ,सहयोग र सहकार्यको अपेक्षा गर्दछु ।'"
"आज यी प्रदेशमा भारी वर्षा हुने, सतर्क रहन अनुरोध","काठमाडौं : देशभर मनसुनी वायु साथै भारतको उत्तर मध्य महाराष्ट्र र आसपासको क्षेत्रमा रहेको न्यून चापीय प्रणालीको पनि प्रभाव रहेकोले वर्षा भइरहेको मौसम पूर्वानुमान महाशाखाले जनाएको छ। महाशाखाको अनुसार आज बिहान देशभरका अधिकांश स्थानहरुमा मेघ गर्जनचट्याङ्ग सहित हल्कादेखि मध्यम वर्षा भइरहेको छ। त्यस्तै आज दिनभर देशभर नै धेरै स्थानहरूमा मेघ गर्जनचट्याङ्ग सहित हल्कादेखि मध्यम वर्षा हुने र कोशी, मधेश, बागमती, गण्डकी र लुम्बिनी प्रदेशका केही तथा सुदूरपश्चिम र कर्णाली प्रदेशका थोरै स्थानहरूमा भारी वर्षा हुने महाशाखाले जनाएको छ । कोशी, बागमती, गण्डकी र लुम्बिनी प्रदेशका एकदुई ठाउँमा भने मुसलधारे पानी पर्ने महाशाखाको बुलेटिनमा उल्लेख छ। आज दिउँसो देशका तराई भूभागका केही स्थानहरूमा हावा हुरीसमेत आउने महाशाखाले उल्लेख गरेको छ। आज राती पनि बागमती, गण्डकी, लुम्बिनी र सुदूरपश्चिम प्रदेशका धेरै स्थानहरूमा तथा बाँकी प्रदेशका केही स्थानहरूमा मेघ गर्जनचट्याङ्ग सहित पानी पर्छ। बागमती, गण्डकी, लुम्बिनी प्रदेशका केही तथा बाँकी प्रदेशका थोरै स्थानहरुमा भारी वर्षा हुने जनाइएको छ । त्यस्तै राती बागमती, गण्डकी र लुम्बिनी प्रदेशका एकदुई स्थानमा भने मुसलधारे पानी पर्ने र तराई भूभागका केही स्थानहरूमा हावा हुरी आउने जनाइएको छ। शनिबार र आइतबार पनि देशभर नै मनसुन सक्रिय रहने र देशका अधिकांश स्थानमा सामान्यदेखि मुसलधारेसम्म वर्षा हुने बुलेटिनमा उल्लेख छ। कोशी, बागमती, गण्डकी र लुम्बिनी प्रदेशका एकदुई स्थानमा मुसलधारे पानी पर्ने सम्भावना रहेकोले ती क्षेत्रमा रहेका मानिसले आवश्यक सतर्कता अपनाउन महाशाखाले अनुरोध गरेको छ।"
मन्त्री डा राणा र राष्ट्रसङ्घीय उपमहासचिवबीच भेटवार्ता,"काठमाडौं : परराष्ट्रमन्त्री डा आरजु राणा देउवा र राष्ट्रसङ्घीय उपमहासचिव तथा युएन वुमनकी कार्यकारी निर्देशक सीमा समी स्कन्दर बहुसबीच भेटवार्ता भएको छ। संयुक्त राष्ट्रसङ्घको ७९औँ महासभामा सहभागी हुने क्रममा हाल न्युयोर्कमा रहनुभएकी परराष्ट्रमन्त्री डा राणा र उपमहासचिव सीमाबीच बिहीबार भेटवार्ता भएको हो। सो भेटका क्रममा मन्त्री डा राणाले महिला सशक्तीकरणका क्षेत्रमा युएन वुमनले विश्वमा पुर्याउँदै आएको योगदानको प्रशंसा गरेकी थिइन्। साथै मन्त्री डा राणाले नेपाल पनि लैङ्गिक समानताका क्षेत्रमा युएन वुमनसँग मिलेर गर्दै आएको कार्यको स्मरण गर्दै आगामी दिनमा थप प्रवर्धन गर्न सदैव तत्पर रहेको बताएकी थिइन्। त्यस अवसरमा मन्त्री डा राणाले नेपालले महिला सशक्तीकरण, लैङ्गिक समानता, शिक्षा, रोजगारी, उद्यमशीलता तथा अन्य आवश्यकताका क्षेत्रमा महिलाहरूलाई समान अधिकार प्रदान गरिरहेको जानकारी कार्यकारी निर्देशक बहुसलाई गराएकी थिइन्। सो भेटका क्रममा लैङ्गिक समानता र महिला अधिकारका लागि नेपालमा भएको लामो सङ्घर्ष तथा आफ्नो सक्रिय सहभागिताका बारेमा पनि मन्त्री डा राणाले उनलाई जानकारी गराएकी थिइन्। आगामी दिनमा पनि लैङ्गिक समानता र महिला सशक्तीकरणका क्षेत्रमा युएन वुमनले नेपाललाई सहयोगका साथै यस विषयमा नेतृत्व प्रदान गर्ने अपेक्षा गरिएको सो भेटमा मन्त्री डा राणाले बताएकी थिइन्।"
परिपाटी सुधारे सुध्रन्छ देश,"लोकतन्त्रमा आवधिक निर्वाचनलाई महत्वपूर्ण खम्बा मानिन्छ। २०७९ सालमा सम्पन्न भएको निर्वाचनमा दलले उम्मेदवार छनोट गर्दा केही महत्वपूर्ण सवाल देखिएका छन्। कतिपय राजनीतिक दलले भ्रष्टाचारसम्बन्धी कसूरमा अख्तियार दुरुपयोग अनुसन्धान आयोगले मुद्दा चलाएको र अदालतमा उक्त मुद्दा विचाराधीन रहेको अवस्थामा छ। जसमा भ्रष्टाचार अभियोग लागेका व्यक्तिलाई उम्मेदवार छनोट गरेको पाइन्छ। यसैगरी, एउटा पार्टीको बहालवाला अध्यक्षले आफ्नै हातले हस्ताक्षर गरी दलको चुनाब चिह्नबाट आफ्ना उम्मेदवारलाई मनोनयन पत्रको औपचारिक पत्र प्रदान गर्ने तर पार्टीको अध्यक्ष स्वयं अर्को दलको चुनाव चिन्ह लिएर चुनाव लडेको पाइन्छ। एउटा दलको बहालवाला अध्यक्ष अर्को दलको तर्फबाट समानुपातिक निर्वाचन प्रणाली तर्फको निर्वाचनमा उम्मेदवार मनोनयन भई प्रतिनिधि सभा सदस्यमा निर्वाचित भएको अवस्था पनि छ। राजनीतिक दलको तर्फबाट निर्वाचनमा उम्मेदवार मनोनयन गर्दा र समानुपातिक निर्वाचन प्रणालीतर्फ बन्द सूची पेस गर्दा केही समस्या देखिए। जसमा कुनै दललाई सातजना उम्मेदवार सिफारिस गरी पठाउन आयोगले पत्राचार गरेकोमा दस जनासम्म सिफारिस गरी पठाएको पनि पाइयो। एउटा समावेशी समूहबाट उम्मेदवार सिफारिस गर्नुपर्नेमा अर्को समावेशी समूहबाट उम्मेदवार सिफारिस गरी पठाएको अवस्था पनि थियो। मतदाता नामावलीमा नाम नभएका व्यक्तिलाई समेत कतिपय दलले उम्मेदवार सिफारिस गरी आयोगमा पठाएको एवं उमेर नपुगेका व्यक्तिलाई समेत उम्मेदवार सिफारिस गरी पठाउने गरेको भेटियो। लाभको पदमा रहेका व्यक्तिलाई समेत उम्मेदवार सिफारिस गरी दलले पठाउने गरेको अवस्था पनि छ। दलले समानुपातिक निर्वाचनतर्फ बन्द सूची पेस गर्दा तथा उम्मेदवार मनोनयन गर्दा आवश्यक कागज प्रमाण पेस नगर्ने गरेको तथा कानुन बमोजिमका अयोग्य व्यक्तिलाई समेत उम्मेदवार सिफारिस गर्ने गरेको पाइन्छ। आयोगले तोकेको निश्चित समयमा नै बन्द सूची तथा उम्मेदवार मनोनयन गरी पठाउनुपर्नेमा सो समयलाई बेवास्ता गर्ने गरेको एवं एउटा पदमा एउटै दलबाट दोहोरो उम्मेदवारी दिने गरेको लगायतका सवाल पनि देखिए। समानुपातिक निर्वाचन प्रणालीतर्फ आयोगले तोकेको दिन र समयमा उम्मेदवारको बन्दसूची पेश गर्नुपर्नेमा कतिपय दलका प्रतिनिधिमात्र अन्तिम समयमा आयोगमा उपस्थित भए। साथै, रातभर आयोगमा बसेर उम्मेदवार त्यहीबाट चयन एवं फेरवदल गर्नेजस्ता दृश्य पनि निर्वाचनको समयमा देखिन्छन्। उम्मेदवार छनोट गर्दा आर्थिक लेनदेन भएका समाचार पनि आएकै हुन्। तथ्यहरूले कतिपय दलको निर्वाचनमा उम्मेदवार छनोट गर्ने परिपाटी अवाञ्छित, स्वेच्छाचारी, अपारदर्शी र गैरप्रजातान्त्रिक रहेको देखाउँछ। निर्वाचनमा उम्मेदवार छनोट गर्ने प्रक्रिया विभिन्न देशहरूमा फरक फरक पाइन्छ। अन्तर्राष्ट्रिय अभ्यास हेर्ने हो भने अमेरिकामा राजनीतिक दलहरूले उम्मेदवार चयन गर्ने प्रक्रिया विशेष रूपमा संगठित र संस्थागत छ। अमेरिकामा दलले उम्मेदवार चयन गर्ने प्रक्रिया अत्यधिक प्रतिस्पर्धात्मक, प्रजातान्त्रिक र पारदर्शी हुन्छ, जसले देशभरि व्यापक ध्यान आकर्षित गर्छ। दक्षिण कोरियामा राजनीतिक दलहरूले उम्मेदवार छनोट गर्ने प्रक्रिया विशेष छ, जसले लोकतान्त्रिक अभ्यासलाई बढावा दिन्छ। दलले उम्मेदवार छनोट गर्ने प्रमुख चरणहरू र प्रक्रियामध्ये प्राथमिक निर्वाचन महत्वपूर्ण छ। जहाँ दलहरूले प्रायः प्राथमिक निर्वाचनको माध्यमबाट उम्मेदवार छान्छन्। कतिपय अवस्थामा दलहरूले जनमत संग्रह र सर्वेक्षणहरू पनि गर्छन्। जनताको राय र समर्थनको मूल्यांकन गर्न यस्ता उपकरण प्रयोग गरिन्छन्। उम्मेदवार चयन प्रक्रियाको अन्त्यमा दलले आधिकारिक रूपमा आफ्नो उम्मेदवारहरूको सूची सार्वजनिक गर्छन्। यस्तो घोषणा मिडिया, अनलाइन प्लेटफर्महरू र पार्टीका सभासमारोहमा गरिन्छ। दक्षिण कोरियामा उम्मेदवार छनोट प्रक्रियामा दलहरूले निष्पक्षता र सहभागितालाई उच्च प्राथमिकता दिएको पाइन्छ। यसले दलभित्रको एकता र जनसमर्थनलाई बलियो बनाएको पाइन्छ। सबै प्रक्रिया कानुन र निर्वाचन आयोगका निर्देशनहरूका आधारमा सञ्चालन गरिन्छ। जर्मनीमा राजनीतिक दलहरूले उम्मेदवार छनोट गर्ने प्रक्रिया संघीय, राज्य र स्थानीय स्तरमा संगठित र लोकतान्त्रिक अभ्यासमा आधारित छ। उम्मेदवारको चयन दलहरूको आन्तरिक लोकतान्त्रिक प्रक्रियाहरू, सदस्यहरूको सहभागिता र दलको आन्तरिक चुनावमार्फत उम्मेदवार चयन गर्छन्। दलका विभिन्न निकायले उम्मेदवारको नामांकनको प्रस्ताव गर्छन्। अन्तिम निर्णय गर्ने जिम्मा पार्टीका सदस्यहरू वा दलका निर्वाचित प्रतिनिधिहरूको हुन्छ। नेपालमा हाल निर्वाचन आयोगमा दर्ता भएका दलको संख्या ११९ छ। विगतको निर्वाचन अभ्यास हेर्दा आयोगमा दर्ता भएका सबै दल निर्वाचन प्रयोजनलाई दर्ता भएको अवस्था छैन। निर्वाचन प्रयोजनका लागि दर्ता भएका सबै दलले आफ्ना उम्मेदवार छनोट गरी निर्वाचनमा भाग लिएका पनि छैनन्। विगतको अभ्यास हेर्दा दलहरूले निर्वाचनमा उम्मेदवार छनोट गर्ने विधि अत्यन्त अप्रजातान्त्रिक देखिन्छ। केही नयाँ दलले निर्वाचनमा उम्मेदवार छनोट गर्न प्राथमिक निर्वाचन गर्ने कुराको सुरुआत गर्ने बहस उठाए। तैपनि पूर्णरूपमा अभ्यासमा ल्याउन सकेका छैनन्। कतिपय ठूला राजनीतिक दलको विधानमा प्रजातान्त्रिक मूल्यमान्यता, पारदर्शिता, राजनीतिक संस्कार, समानुपातिक समावेशीता जस्ता कुरा छन्। तर, ती व्यवहारमा पटक्कै लागू हुन सकेको छैन। विधानमा व्यवस्था गर्दैमा र भाषणमा शब्दहरू बोल्दैमा कुनै पनि दल प्रजातान्त्रिक हुन सक्दैन। दल प्रजातान्त्रिक हुन आफ्ना आदर्श र मूल्यमान्यताका कुरा व्यवहारमा उतारी देखाउन एवं अभ्यासमा ल्याउन सक्नुपर्छ। अहिले निर्वाचन प्रणाली सुधारको बहस चलेको छ। संविधान संशोधन गर्ने विषयहरूको चर्चा परिचर्चा हुन थालेको छ। संविधान भनेको प्रगतिशील दस्तावेज हो, समयसापेक्ष संशोधन एवं परिमार्जन हुँदै जानुपर्छ। तर, संविधान संशोधनले मात्र अहिलेको विकृति समाधान हुन सक्दैन। दल र तिनका नेता एवं जनप्रतिनिधिको पनि आचरण र व्यवहार पनि संशोधन हुनु आवश्यक हुन्छ। दलहरूमा उम्मेदवार छनोट गर्ने परिपाटी नसुधार्ने हो भने मुलुकको शासन पनि सुध्रिन सक्दैन। अपारदर्शी र अप्रजातान्त्रिक परिपाटीबाट उम्मेदवार छनोट भई निर्वाचित व्यक्तिले शासन पनि त्यहीअनुरूप सञ्चालन गर्छन्। त्यसको मार आमजनतालाई पर्छ। अब राजनीतिक दलहरूले निर्वाचनमा उम्मेदवार छनोट गर्दा प्राथमिक निर्वाचन प्रणाली अवलम्बन गर्ने कि ? ताकि सक्षम, योग्य, इमान्दार, क्रियाशील र निष्ठावान् व्यक्ति छनोट गर्न आवाश्यक छ। तर यो अवलम्बन नगर्ने हो भने निर्वाचन कानुन संशोधन गरी कुनै पनि उम्मेदवारलाई समर्थन नरहने गरी मतदाताले मतपत्रमा मतदान गर्न सक्ने वा उम्मेदवार अस्वीकार गर्ने अधिकार दिनुपर्छ। उम्मेदवारलाई समर्थन नरहेको मतसंख्या पचास प्रतिशतभन्दा बढी भएमा उक्त निर्वाचन रद्द गरी पुनः मतदान गर्ने व्यवस्था गर्नुपर्छ। यस्तो प्रावधानले दल र दलका उम्मेदवार एवं जनप्रतिनिधिलाई जनताप्रति बढी उत्तरदायी र जिम्मेवार बनाउँछ। जसले लोकतन्त्र पनि सुदृढ हुन्छ।"
"विदेशी विनिमय सञ्चिति, हालसम्मकै अधिक","काठमाडौं : समग्र अर्थतन्त्रमा बाह्य क्षेत्रमा देखिने गरी सुधार हुन थालेसँगै यतिबेला मुलुकमा विदेशी विनिमय सञ्चिति अधिक मात्रामा थुप्रिएको छ। परिणामस्वरूप अहिलेसम्मकै उच्च विदेशी मुद्रा थुप्रिएको हो। यसले गर्दा मुलुकमा साढे १३ महिनाको वस्तु तथा आयात गर्न सक्ने क्षमता बनेको छ। जबकि हिजोको दिनमा कोरोनाकालमा ६ महिनासम्म मात्रै आयात धान्न सक्ने अवस्था थियो। जसले गर्दा मुलुक श्रीलंका होला भन्ने आशंका पनि गरिएको थियो। तर अहिले परिस्थिति धेरै सबल बनेको तर अधिक विदेशी मुद्रा सञ्चितिको समयमै सदुपयोग नगरे मुलुकलाई हानि पुग्ने सरोकारवालाहरू सुझाव दिन्छन्। चालु आर्थिक वर्षको पहिलो महिना (साउन) सम्ममा कुल विदेशी विनिमय सञ्चिति २० खर्ब ९२ अर्ब २२ करोड रुपैयाँ पुगेको छ। यो सञ्चिति अमेरिकी डलरमा १५ अर्ब ५८ करोड रुपैयाँ हो। सो सञ्चिति गत साउनको तुलनामा ३३ प्रतिशतले वृद्धि भएको छ। गत आव २०८०८१ साउनसम्ममा १५ खर्ब ७३ अर्ब रुपैयाँ हाराहारीमा थियो। अझ गत असारको तुलनामा साउन महिनामा एक महिनाको अन्तरमा मात्रै आधा खर्ब अर्थात् ५१ अर्ब हाराहारीमा विदेशी मुद्रा थपियो। हाल कुल विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति १८ खर्ब ८३ अर्ब ४२ करोड र बैंक तथा वित्तीय संस्था (नेपाल राष्ट्र बैंकबाहेक) सँग २ खर्ब ८ अर्ब ७९ करोड कायम छ। उक्त कुल विनिमय सञ्चितिमा भारतीय मुद्राको अंश २२६ प्रतिशत छ। केन्द्रीय बैंकका अनुसार आर्थिक वर्ष २०८१८२ को पहिलो महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १६७ महिनाको वस्तु आयात र १३५ महिनाको वस्तु तथा सेवा आयात धान्न पर्याप्त रहने देखिन्छ। २०८१ साउन मसान्तमा विदेशी विनिमय सञ्चितिको कुल गार्हस्थ्य उत्पादन, कुल आयात र विस्तृत मुद्राप्रदायसँगका अनुपातहरू क्रमशः ३६७ प्रतिशत, ११२५ प्रतिशत र ३०३ प्रतिशत रहेका छन्। २०८१ असार मसान्तमा यी अनुपातहरू क्रमशः ३५८ प्रतिशत, १०८६ प्रतिशत र २९३ प्रतिशत रहेका थिए। यसअघिका केही आवमा सञ्चिति वृद्धिदर घटेको अवस्थामा पनि थियो। नेपाल राष्ट्र बैंककै तथ्यांकअनुसार आर्थिक वर्ष २०७६७७ मा २५८ प्रतिशतले घटेर १० खर्ब ६४ अर्ब रुपैयाँमा सीमित थियो। यस्तै आव २०७८७९ मा पनि अघिल्लो आवको तुलनामा ५७७ प्रतिशतले घटेर १३ खर्ब ५३ अर्बमा सीमित थियो। यससँगै आव २०७९८० मा पनि अघिल्लो वर्षको भन्दा ११५२ प्रतिशतले घटेर ११ खर्ब ९७ अर्ब रुपैयाँमा सीमित थियो। तर अहिले यसको आकार धेरै फराकिलो हुँदै गएको छ। अहिले सञ्चिति बढ्नुको कारण औंल्याउँदै अर्थविद् डा रमेशचन्द्र पौडेल मुलुकमा अधिक अवधिको आयात धान्ने विदेशी मुद्रा सञ्चिति पनि उचित नभएकाले यसको प्रयोग बढाउनु पर्ने सुझाव दिन्छन्। उनका अनुसार मुलुकका लागि अधिकतम ८ महिनाको बस्तु तथा सेवा आयात गर्ने क्षमता भए सहज (कन्फरटेवल) हुन्छ। तर अहिले साढे १३ महिनालाई धान्ने वैदेशिक मुद्रालाई ठीकठाकसँगले परिचालन गर्न नसकेको देखिन्छ। अहिले आयात धान्न सजिलो देखिए पनि उक्त २० खर्ब बढी विदेशी मुद्रालाई कुन ठाउँमा प्रयोग गर्ने मुख्य चुनौती छ, डा पौडेलले अन्नपूर्णसँग भने। उक्त मुद्रालाई जथाभावी प्रयोग गर्न पनि नहुने उनले सुझाए। यसकारण अब सरकारले सो मुद्राको प्रयोग बढाउन विकास निर्माणमा पुँजीगत खर्च बढाएर आयात बढाउन जरुरी भएको औंल्याउँछन्। यसले राजस्व पनि बढाउने र मुद्रा प्रयोग पनि हुने डा पौडेलले बताए। यससँगै अब राष्ट्रिय उत्पादन बढाउने खालका र उन्नत खालको प्रविधिको आयातमा लगानी बढाउन पनि सकिने उनको भनाइ छ। अर्का एक अर्थविद्का अनुसार अब पनि विदेशी मुद्रा सञ्चिति अधिक भयो भने पनि खतरा हुन सक्छ। धेरै महिनाको आयात धान्न पुग्छ भनेर ढुक्क हुने होइन। धेरै बचत गर्नेमा केन्द्रित हुने होइन। अर्थतन्त्र त चलायमान हुनुपर्छ। त्यसलाई परिचालन गर्नुपर्छ। परिचालन गरिएन भने उल्टो नोक्सान हुन्छ। यसो हुँदा दायित्व बढ्छ, उनले अन्नपूर्णसँग भने। कोरोनापछि मुलुकमा विदेशी सञ्चितिले ६ महिनाको आयात धान्न पनि नसक्ने स्थिति देखेपछि मुलुक श्रीलंका बन्न सक्छ भन्दै सरकार र नेपाल राष्ट्र बैंकले आयातमा नियन्त्रण गरेका थिए। यसले कारणले कमी भएको र पछि खुलाएको थियो। विशेष गरेर सञ्चिति बढ्नुको मुख्य कारण रेमिट्यान्स बढ्दो रूपमा भित्रिएकोले हो। परिणामस्वरूप यस्ले विदेशी मुद्रा सञ्चिति अहिलेसम्मकै अधिक बनाउन सफल भएको छ। विप्रेषण आप्रवाह १८ प्रतिशतले वृद्धि चालु आवको पहिलो महिनामै विप्रेषण आप्रवाह १८ प्रतिशतले वृद्धि भई १ खर्ब ३६ अर्ब ९३ करोड रुपैयाँ पुगेको छ। गत वर्षको सोही अवधिमा विप्रेषण आप्रवाह २२८ प्रतिशतले बढेको थियो। अमेरिकी डलरमा विप्रेषण आप्रवाह १ अर्ब २ करोड पुगेको छ। यस अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या ३६ हजार ९ सय २८ र पुनः श्रम स्वीकृति लिनेको संख्या २२ हजार ६ सय ४७ रहेको छ। मुलुकबाट बाहिरिनेभन्दा भित्रिने विदेशी मुद्रा अधिक हुँदा शोधनान्तर स्थिति निरन्तर बचतमा छ। चालु आवको पहिलो महिनासम्ममा शोधनान्तर स्थिति ४० अर्ब ९० करोड रुपैयाँले बचतमा छ। गत आवको सोही अवधिमा शोधनान्तर स्थिति रु ३६ अर्ब ४३ करोड रुपैयाँले बचतमा थियो। अमेरिकी डलरमा अघिल्लो वर्षको सोही अवधिमा २७ करोड ६३ लाख रुपैयाँले बचतमा रहेको शोधनान्तर स्थिति समीक्षा अवधिमा ३० करोड ५१ लाख रुपैयाँले बचतमा रहेको छ। यस्तै, चालु खाता पनि ३० अर्ब ८९ करोड रुपैयाँले बचतमा छ। गत आवको सोही अवधिमा चालु खाता १३ अर्ब ३७ करोड रुपैयाँले बचतमा थियो। अमेरिकी डलरमा २३ करोड ४ लाखले बचतमा छ। यस्तै, सो अवधिमा प्रत्यक्ष वैदेशिक पुँजी लगानी आप्रवाह ७९ करोड ९८ लाख रहेको छ। सेवा खाता घाटामा मुलुकबाट पढ्न, उपचार गर्न र घुम्न जानेले विदेशमा गर्ने खर्च बढ्दा सेवा खाता घाटामा छ। चालु आवको साउनसम्ममा खुद सेवा आय १५ अर्ब २६ करोड रुपैयाँले घाटामा छ। गत आको सोही अवधिमा खुद सेवा आय ११ अर्ब २५ करोड रुपैयाँले घाटामा रहेको थियो। सेवा खाताअन्तर्गत समीक्षा अवधिमा भ्रमण आय ८१ प्रतिशतले वृद्धि भई ४ अर्ब ७६ करोड पुगेको छ। सेवा खाताअन्तर्गत भ्रमण व्यय ३०४ प्रतिशतले वृद्धि भई रु २२ अर्ब ५० करोड पुगेको छ।"
"४५औं विश्व पर्यटन दिवस : ठाउँ चिनौं, चिनाऔं","नेपाल विश्वमै पृथ्वीको अनमोल रत्न हो। यहाँका प्राकृतिक, धार्मिक, ऐतिहासिक सम्पदाको प्रभावले विश्वलाई वशमा पारेको छ। तर पर्यटकीय स्थानको पहिचान, विकास, संरक्षण र संवर्द्धनमा भने खासै ध्यान छैन। यस्तै समस्याको सिकार भएका छन्, महोत्तरीको उत्तरी क्षेत्रका पर्यटकीय स्थलहरू। पर्यटनको प्रचुर सम्भावना बोकेको छ तर सरकारको नजरमा छैन। लोभलाग्दो चुरे पहाडमा ऐतिहासिक, धार्मिक, सांस्कृतिक, प्राकृतिक पर्यटकीय स्थल छन्। पर्यटन र शान्ति मूल नारासहित छ दिवसको। आज मनाइने दिवसमा पर्यटन व्यवसायी पनि, अरू बेला सबै बेखबर। शिवालिक पहाडका फेदीहरू बस्ती विकासले भरिभराउ छन्। सहरी संरचनाले चिन्ता र चासो थपिएको छ। पर्यटनको अथाह सम्भावना बेकेको चुरे पानीको भण्डार पनि हो। मानवीय क्रियाकलापले यसको प्राकृतिक स्वरूप संकटग्रस्त बनिरहेको छ। अनियन्त्रित चुरे दोहन हुनुपछाडि मुख्य कारक हुन्। चुरेमा देखिएको चुनौतीलाई घटाउँदै यसको पर्यटकीय सम्भावनालाई चिन्नसक्ने हो भने पर्यटनबाटै समृद्धि हासिल गर्न सक्छौं। महोत्तरीका नदीनाला, वनजंगल, चुरिया पहाड र भूगोल नै यहाँका पर्यटन विकासका महŒवपूर्ण आधार हुन्। राईमण्डल: नवलपरासीको कावासोती नजिकमै छ जटायु रेस्टुरेन्ट। जुन पिठौलीस्थित नमुना मध्यवर्ती सामुदायिक वनमा झन्डै १४ वर्षदेखि सञ्चालनमा छ। यहाँ गिद्धका लागि आहार जुटाइन्छ। यसले लोपोन्मुख यो पक्षीको संरक्षण भएको छ भने अर्कातिर पर्यटन केन्द्रको केन्द्र बनेको छ। अनि स्थानीयको आयआर्जनको माध्यम पनि। यस्तै गिद्धको बासस्थान राईमण्डल डाँडामा पनि छ। जहाँ असंख्यक गिद्धहरू छन्। तर स्थानीय सरकारले संरक्षण गर्न सकेको छैन। गिद्धको प्राकृतिक बासस्थानलाई कावासोतीकै रूप दिनसके यहाँ पर्यटनको ढोका खुल्छ, अनि प्रकृतिको कुचिकार गिद्धको पनि संरक्षण हुन्छ। मनोरम पहाडका फेदीमा रहेका बस्तीमा होमस्टे पर्यटन संस्कृतिको विकास गर्न सके ग्रामीण क्षेत्रको अर्थतन्त्रमा टेवा पुयाउँछ। हतियार कारखाना : नेपालका पुरातात्त्विक गौरवहरूको अनुसन्धानमा जर्मन नागरिक गुड्रन कर्विन्सको ठूलो योगदान छ। उनकै खोजीका कारण पाटु डाँडाले चर्चा बटुलिरहेको छ। जहाँ करिब १० हजार वर्ष पुरानो मध्यपाषण युगको हतियार कारखाना छ। कर्विन्सले १० वर्ष लगाएर अध्ययन गरेको पाटुको भूमि विश्वमै चर्चाको विषय बनेको छ। उनले २००७ मा प्रकाशित गरेको प्रिहिस्टोरिक कल्चर इन् नेपाल किताब बाहिर आएपछि यो भूमिको थप रहस्य उजागर भयो। प्रदेश र संघले बजेट नै विनियोजन गरेको छ। तर यसलाई कुन हिसाबले विकास गर्ने भन्ने टुंगो छैन। चनौटे डाँडा : गर्मी छल्ने लेकाली चिसो मधेसमा पाइन्छ। यसोभन्दा अपत्यारिलो लाग्न सक्छ। तर, बर्दिबास नगरपालिका ११ चनौटे डाँडामा सरर चल्ने चिसो हावाले पहाडी जनजीवन झैं आनन्द दिलाउँछ। पछिल्लो समय मधेस र भारतको विहारका व्यक्तिहरू यहाँ आउन थालेका छन्। छोटो दूरीमा उच्च पहाडी जिल्लाको जस्तो हावापानी र मनोरम दृश्य अवलोकन गर्न पाउनु यहाँको खास विशेष हो। तर, पर्यटकीय स्थानको रूपमा विकास गर्न सकिएको छैन। सोलीघोप्टेको जडीबुटी : बर्दिवास नगरपालिका ४ का डिल्लीराम पोखरेललाई अस्पताल, स्वास्थ्य चौकी गएर उपचार गरेको कमै सम्झना छ। यहाँका गाउँले रुघाखोकी, प्रेसर, सुगरजस्ता रोगले सताएपछि डिल्लीराम सोलीघोप्टे जंगलमा पुग्छन्। जहाँ औषधीय गुण भएका थुप्रै वनस्पति छन्। जसको आर्थिक, पर्यटकीय पाटोको चर्चा भएको छैन। जहाँ सयभन्दा बढी प्रजातिका जडीबुटी पाइन्छन्। बेसारे भिर: बर्दिवासको वडा नं ५ मा वरडाँडाबाट देखिने अग्लो पहाडको नाम हो बेसारे भिर। जहाँ स्थानीयहरू दुःख भुलाउन र खुसी मनाउन पुग्छन्। बेसारे डाँडो संरक्षण र विकास गर्नुपर्छ। यसको सुन्दरताले स्थानीय बासिन्दाको पीरमर्काको उपचार गर्छ भन्दा फरक पर्दैन। पीडा बोकेर हामी सयौंपटक स्थानीय सरकारकोमा गयौं तर सुनुवाइ भएन, ज्ञानबहादुर भोलन भन्छन्, मनोरम बेसारे डाँडोलाई सरकारले ध्यान देओस्। यहाँको शिखरबाट तराईका उर्बर फाँट, बर्दिवास बजार अवलोकन गर्न सकिन्छ। पाटु पहाड : पाटुको मध्य भागमा बीपी राजमार्ग (खुर्कोटसिन्धुलीबर्दिबास) पर्छ। पाटु प्राकृतिक सौन्दर्यले भरिपूर्ण छ। कोइली, मयूर सौन्दर्यताको गीता गाउँछन्, यसैमा किसानहरू रमाएर खेती लगाउँछन्। जसको गौरवपूर्ण इतिहास छ। तर वर्तमान दयालाग्दो छ। नेपालमा रेकर्ड गरिएकामध्ये १३१० सालको पहिलो विनाशकारी भूकम्प पाटुमै गएको मानिन्छ। १३१० असार शुल्क तृतीय तिथि सोमबारका दिन काठमाडौं र काठमाडौं बाहिर गएको भूकम्पमा परेर हजारौं प्रभावित भएका थिए। तत्कालीन राजा अभय मल्लको समेत निधन भएको थियो। भूगर्वविद् सोमनाथ सापकोटाका अनुसार त्यो डरलाग्दो भूकम्पबाट मधेसका शिवालिक क्षेत्रमा उच्च पहाड बनेका तथ्य छन्। त्यसैमध्येको एक हो, बर्दिवास३ पाटुबाट देखिने पहाड। ८ सय वर्षअगाडिको इतिहास बोकेर ठिंग उभिएको यो पहाड। जसलाई हामीले पुरातात्त्विक पर्यटकीय केन्द्रको रूपमा चिनाउन सक्छौं।"
यात्रुको सुरक्षामा खेलवाड नगरौं,"सार्वजनिक यातायातमा हैरान खेपिरहेका राजधानीवासी दुईपांग्रे ट्याक्सी सेवा सवारीका लागि सहज बनेको छ । झट्ट हेर्दा यात्रुलाई सजिलो, सस्तो यात्रा त छ तर यसमा समस्या पनि उत्तिकै भेटिन थालेका छन् । त्यसो त बेरोजगारीले स्वरोजगार बन्ने अवसर पाएका छन्, दुईचार पैसा कमाएका छन् । यथार्थ जे भए पनि यसको नियमन अब भने निकै ढिला भइसकेको छ । काठमाडौंमा राम्रै रोजाइमा रहेको यो सेवा मोफसलका बजारमा समेत विस्तार हुँदै छन् । लाखभन्दा बढी सवारीसाधन यात्रु ओसारपसारको सेवामा संलग्न भएको तथ्यांक छ । यति धेरै बजार फैलाइरहेको यो ट्याक्सी सेवा नियमनमा भने अहिलेसम्म कानुन बनेको छैन । नियमनकारी निकायहरू यसको जिम्मेवारी लिने तहमा छैनन्, बरु कानुन छैन भनेर पन्छिँदै आएका छन् । तर यसका विविध पक्षको अध्ययन गरेर सरकारले कानुन बनाइहाल्नु पर्ने देखिएको छ । अनुसन्धानले कानुन नभएका कारण यो ट्याक्सी सेवालाई जोखिम र असुरक्षित भनेको छ । जसको निष्कर्ष नै कानुन नबनेका कारण यो असुरक्षित बनेको हो भन्ने छ । सरकारले टुटल, पठाओ, इन्ड्राइभ, आयोजस्ता कम्पनी वा सेवाप्रदायक संस्थालाई नियमन गर्ने कानुन बनाउनुपर्ने थियो । दैनिक लाखौं यात्रुले लिइरहेको सेवाको कुनै गुहार माग्ने निकाय अहिलेसम्म बनेको छैन । यो निकै लाजमर्दाे अवस्था हो । सरकारले नागरिकको सुरक्षालाई पहिलो प्राथमिकतामा राख्नुपर्छ । यसमा सेवा दिने पनि नागरिक नै हुन, लिने पनि नागरिक । तर व्यवसायमा जोडिनेलाई नियमको दायराभित्र राख्नुपर्छ । यात्रु बोकेर आम्दानी गर्नेहरूले यात्रुप्रतिको दायित्व बहन पनि गर्नुपर्छ । यात्रु ओसारपसारमा हुने दुर्घटनाको क्षतिपूर्ति र उपचार पहिलो सर्त हुनुपर्छ । ट्याक्सीका नाममा चलेका साधन उपयोग गर्नेमाथि यौन हिंसा, लुटपाट, अवैधधन्दा चलाउने क्रियाकलाप भइरहेका छन्, यसलाई तुरुन्त रोक्नुपर्छ । सामान्य नागरिकलाई लुटपाट मच्चाउने हाकाहाकी छुट कसैलाई दिनुहुँदैन । अफलाइन सेवाका नाममा कुनै धन्दाले प्र श्रय पाउनुहुँदैन । कैयौं विदेशी पर्यटक यस्तै साधनबाट लुटिएका छन्, कतिले ज्यान गुमाएर सामान्य क्षतिपूर्तिसमेत पाएका छैनन् । सरकारले यात्रुको सुरक्षाको विषयमा खेलवाड गर्नुहुँदैन, नियमनको कानुन तर्जुमा गर्नुपर्छ । राज्यको नियमभन्दा बाहिर रहेर व्यवसाय चलाउने छुटले अपराध त बढाउँछ नै, यात्रुहरू निकै असुरक्षित हुन्छन् ।"
हेलिकप्टर उडान सहज बनाउन कार्यदल,"गोरखा : उत्तरी गोरखामा झञ्झटिलो हेलिकप्टर चार्टरलाई सहज बनाउन गृह मन्त्रालयले कार्यदल गठन गरेको छ। मन्त्रालयको बिहीबारको बैठकले गृह मन्त्रालयका उपसचिवको संयोजकत्वमा सरोकारवाला मन्त्रालय तथा कार्यालयका अधिकृतहरू सम्मिलित कार्यदल गठन गरेको हो। मन्त्रालयले गृह मन्त्रालयकी उपसचिव बन्दना राईको संयोजकत्वमा संस्कृति पर्यटन तथा नागरिक उड्डयन मन्त्रालयका उपसचिव, नेपाल नागरिक उड्डयन प्राधिकरणका अधिकृत प्रतिनिधि, चुमनुब्री गाउँपालिकाका प्रतिनिधि, राष्ट्रिय प्रकृति संरक्षण कोषका अधिकृत प्रतिनिधि, वायुसेवा सञ्चालक संघका अधिकृत प्रतिनिधि, गृहमन्त्रालयकी शाखा अधिकृत संगीता कोइराला सदस्य सचिव रहेको कार्यदल बनाएको हो। सो कार्यदलले चुमनुब्री गाउँपालिका १ का बासिन्दाले माग गरेअनुसार हेलिकप्टर उडान सहज बनाउने बारेमा अध्ययन गरी क्याबिनेटमा प्रतिवेदन पेस गर्ने सो क्षेत्रका प्रतिनिधिसभा सांसद राजेन्द्र बजगाईंले जानकारी दिए। यसअघि बिहीबार बिहान सांसद बजगाईँ, स्थानीयवासी ठिले लामा, कांग्रेस गोरखाका उपसभापति इमानसिंह बस्नेतलगायतको टोलीले गृहमन्त्री रमेश लेखकलाई भेटेर सो क्षेत्रको झञ्झटिलो हेलिकप्टर उडान प्रक्रिया र त्यसबाट सिर्जित समस्याका बारेमा जानकारी गराएका थिए। अहिले मनास्लु क्षेत्रका बासिन्दाले हेलिकप्टर उडान सहज नबनाए सो क्षेत्रलाई हेलिकप्टर निषेधित क्षेत्र बनाउने निर्णय गरेर हेलिप्याडमा ढुंगामुढा थुपारेर आन्दोलन गरिरहेका छन्, सांसद बजगाईंले भने, अहिले मनास्लुमा ३ सयभन्दा धेरै विदेशी आरोहीहरू छन्। उनीहरूका लागि दिनहुँ कैयौं हेलिकप्टर त्यस क्षेत्रमा जानुपर्छ, तर स्थानीयवासीको हेलिकप्टर उडानको झञ्झटिलो प्रक्रिया अन्त्य गर्नुपर्ने माग राखेर गरेको आन्दोलनले समस्या उत्पन्न भएको छ। त्यसैले गृह मन्त्रालय समस्या समाधानका बारेमा गम्भीर छ। सायद दशकौंदेखि स्थानीयले भोग्दै आएको समस्या समाधान हुनेछ। स्थानीयवासीले उत्तरी गोरखाको मनास्लु क्षेत्रलाई हेलिकप्टर निषेधित क्षेत्र बनाउने चेतावनी दिएका छन्। हेलिकप्टर चार्टरको प्रक्रिया एकहप्ता लाग्ने गरी ज्यादै झञ्झटिलो भएको भन्दै उनीहरूले यदि प्रक्रिया सहज नबनाए सो क्षेत्रलाई हेली निषेधित क्षेत्र बनाउने चेतावनी दिएका हुन्। यसअघि स्थानीयवासीकोे भेलाले हेलिकप्टर उडान प्रक्रिया सहज नबनाएर मनास्लु क्षेत्रमा हेलिकप्टर आवतजावत गर्न नदिने निर्णय गरेको स्थानीय मिङमा छिरिङ लामाले जानकारी दिए। भेलाले सरकारको नियमअनुसार कुनै एक कार्यालयको अनुमति लिई हेलिकप्टर चार्टर गर्ने व्यवस्था मिलाइदिन माग गरेको थियो। बिरामी, घाइतेबाहेकका अन्य प्रयोजनका लागि हेलिकप्टर उडानको अनुमति दिन एकसाताभन्दा बढी लाग्ने गरेको गाउँलेको गुनासो छ। हाम्रो मनास्लु क्षेत्रमा घाइते, बिरामी पर्यटक तथा स्थानीय, सुत्केरी महिला र दैनिक आवश्यकीय प्रयोजनका लागि हेलिकप्टर उडान गर्न चार्टरवालाले सरकारको विभिन्न चरणहरू पार गर्दै अनुमति लिनुपर्छ, स्थानीय ठिले लामाले भने, हाम्रो गाउँपालिकामा सडक सञ्जाल छैन। दैनिक उपभोग्य सामान ढुवानी गर्नका लागि हेली चार्टर गर्न अनुमति लिन सीडीओ कार्यालय, गृह मन्त्रालय, नागरिक उड्डयन प्राधिकरणमा प्रक्रिया पुरा गर्दागर्दै एक हप्ताभन्दा बढी लाग्छ। कि यातायातको साधन चल्नुपयो, कि हेलिकप्टरमा सामान बोक्न, मान्छे आवतजावत गर्न पाउनुपयो भन्ने हाम्रो माग छ।"
"किन बनेन कर्णाली, कहिलेसम्म पछाडि ?","वीरेन्द्रनगर : भोक, रोग र अशिक्षा मात्रै छ त कर्णालीमा ? मध्यपश्चिम विश्वविद्यालयका प्राध्यापक डा अर्जुन ऐडी भन्छन् यो हाम्रो दुर्भाग्य हो। विकास र समृद्धिका लागि कर्णालीमा अथाह सम्भावना छन्। तर, प्राकृतिक रूपमा जे जति स्रोतसाधन छन्, तीनको सदुपयोग भएन। त्यसो भए, कर्णालीले आफ्नै नाभीमा भएको कस्तुरी मृगको बिना कहिले थाहा पाउँछ त ? मूल प्रश्न यही भएको प्राध्यापक ऐडीको भनाइ छ। कर्णाली भौगोलिक रूपमा विकट छ। अधिकांश भूमि पहाडी र हिमाली छ। त्यसैकारण बाटोघाटो र भौतिक संरचना निर्माणमा कठिनाइ छ। तर, यो मात्रै कर्णालीको पहिचान होइन। रारा, शेफोक्सुन्डो जस्ता ताल छन्। मानसरोवर कैलाशको मूलमार्ग यहीं छ। विभिन्न आकर्षक ताल र दह छन्। हिमाल, झरना, गुफा, गुम्बा, मठमन्दिर, भेषभूषा, चाडपर्व, घरेलु प्रविधि आदि सम्पदाका खानी छन। बहुमूल्य जडीबुटीहरूको भण्डार छ। स्याउ खेती र रैथानी बालीको सुवर्ण भूमि हो। तर, यहाँको विकासमा न सरकारले इच्छाशक्ति देखायो, न त ठूला उद्योगी, व्यापारिक घराना, ठूला कम्पनी र अन्य क्षेत्र नै लगानी गर्न तयार भए। त्यसैकारण, कर्णालीमा विकासको ढोका अझै खुलेन। विकासका अथाह सम्भावना लगानीको पर्खाइमा छन्। किन बनेन त कर्णाली ? मध्यपश्चिम विश्वविद्यालयका प्राध्यापक डा ऐडी भन्छन्, कर्णाली नबन्नुका धेरै कारण छन्। कर्णालीमा जे जति स्रोत साधन छन्। तिनको प्रयोग गर्ने जनशक्ति भएन्। सरकारले त्यस्तो जनशक्ति उत्पादन गर्न सकेन्। कर्णालीभित्रै उत्पादित जनशक्ति पनि कर्णालीमा अडिन नसकेको ऐडीको भनाइ छ। कृषि, पशुपालन, फलफूलखेती, जडीबुटी, पर्यटन क्षेत्रहरूमा कर्णालीमा लगानी र जनशक्ति परिचालन दुवै कम भएको प्राध्यापक ऐडीको भनाइ छ। अर्को कुरा कर्णालीमा मानवीय व्यवहार, खानपिन र आर्थिक गतिविधिमा निकै परिवर्तन भयो, उनी भन्छन्, यहाँको उत्पादनमा कसैको ध्यान पुगेन्। परम्परागत पेसा व्यवसाय चटक्कै छोड्यौं। आधुनिक पेसा व्यवसायमा कर्णालीमा न सीप भयो न आर्थिक लगानी नै भयो। अहिलेको बजारमा कर्णालीको पहुँच छैन। बिगतको बजार हामीले छाडिसक्यौं। काम गर्ने संस्कार भएन्, काम नगरी खाने संस्कार भयो। विगतमा कालापहाड गएर हुर्केको समाजमा अहिले खाडीतिर जाने संस्कारको विकास भएको उनको भनाइ छ। कर्णालीमै उद्योगधन्दा गरेर खाने संस्कार भएन्, उनी भन्छन्, धेरै नाफा कमाउने पेसा व्यवसायमा कर्णालीको पहुँच र आर्थिक अवस्था कमजोर भयो। जीविका चलाउने अवस्थाले कर्णालीमा आर्थिक समृद्धि हासिल हुन सकेन्। विकास र समृद्धिका लागि कर्णालीमा अथाह सम्भावना छन्। तर, प्राकृतिक रूपमा जे जति स्रोतसाधन छन्, तीनको सदुपयोग भएन । डा अर्जुन ऐडी, प्राध्यापक मध्यपश्चिम विश्वविद्यालय सरकार पायो, तर हस्तक्षेपकारी नेतृत्व पाएन राष्ट्रिय नीति निर्माण तहमा हस्तक्षेप गर्ने नेतृत्व विकास नहुँदा कर्णालीमैत्री नीति नियम बनेनन्। अरू प्रदेशबाट दुईतीन जना प्रधानमन्त्री भइसक्दा कर्णालीबाट एक जनाले पनि प्रधानमन्त्री बन्ने अवसर पाएन। त्यसैकारण राज्यको स्रोतमा कर्णालीको पहुँच कमजोर भइरह्यो। आर्थिक र सामाजिक विकासमा विभेदको शिकार भइरह्यो। प्राध्यापक ऐडी भन्छन्, कर्णालीमा एक्कासि आधुनिकता भित्रियो, त्यसले समाजलाई तरंगित बनायो। जसले हाम्रो आयआर्जन, रीतिरिवाज, संस्कारमाथि हमला भयो। यसलाई व्यवस्थापन गर्न समस्या भयो। विकासमा एक्कासि जम्प गर्न खोज्दा डोजर विकास को सुरुवात भएको प्राध्यापक ऐडीको भनाइ छ। त्यसले यहाँका बासिन्दाको रोजगारी खोस्यो, उनी भन्छन्, जसका कारण यहाँका स्रोत साधन पनि बाहिरिए। गाउँमा विकाससँगै विनाश भित्रियो। अहिले बाटो माथिमाथि पुगेको छ, तर मान्छेहरू सबै तल तल झरिरहेका छन्। अर्को कुरा कर्णालीमा बसाइँसराइमा वृद्धि हुँदा आधुनिक उपभोग्य संस्कृति बढ्यो तर स्थानीय ध्यान दिनै छोडिएको उनको भनाइ छ। कुनै बेला बिश्वकै पौष्टिक खानेकुरालाई कुपोषित बनाइयो। त्यसको उत्पादन पनि ह्रास भयो। अहिले फेरि तीनै खानेकुरालाई महत्व दिन थालियो। तर, यहाँ उत्पादन गर्न छाडिसक्यौं। खासमा कर्णालीको राजनीतिक, आर्थिक, शैक्षिक नेतृत्व कम्जोर भएकै कारण कर्णालीमा अथाह सम्भावनाहरू हुँदाहुँदै पनि ओझेलमा परिरहेको छ। भौगोलिक कठिनाइ, हुम्लामा गाडी नै पुगेन कर्णाली प्रदेश भौतिक पूर्वाधार विकासको दृष्टिबाट पनि सबैभन्दा पछि परेको छ। सडक पुगेका जिल्लामा पनि पक्की सडक छैनन्। हुम्लालाई अझै राष्ट्रिय सडक मार्गले छुन सकेको छैन। प्रदेश सांसद हिक्मतबहादुर बिष्टले भने, बाटोघाटो, पुल, खानेपानी, सिँचाइ, बिजुलीजस्ता भौतिक पूर्वाधार विकासमा यो प्रदेश निकै पछाडि छ। भौगोलिक विकटता र बस्तीहरू छरिएर रहनु यहाँको अर्काे ठूलो चुनौती हो। शिक्षा, स्वास्थ्य जस्ता सामाजिक क्षेत्रको विकासको अवस्था अत्यन्त दयनीय छ। कर्णालीमा अझै पनि कतिपय बालबालिकाले विद्यालयको मुख देख्न पाएका छैनन। विद्यालय जानेले पनि गुणस्तरीय शिक्षा पाउन सकेका छैनन्। जनताले राम्रो स्वास्थ्य सेवा पाउन सकेका छैनन्। देशको मूलधारको राजनीति र प्रशासनमा पहुँच नहुनु प्रदेशको अर्को ठूलो चुनौती हो। सुर्खेत र सल्यान जिल्लाबाहेक अन्य कुनै पनि जिल्ला खाद्यान्नमा आत्मनिर्भर छैनन्। प्राविधिक तथा बौद्धिक जनशक्ति र नागरिक सचेतनाको पनि त्यत्तिकै कमी छ। जसले गर्दा पनि यस प्रदेशको विकासले अपेक्षाकृत फड्को मार्न सकेको छैन। आफ्नो गाउँ ठाउँमा रोजगारी नपाएर ऊर्जाशील युवा शक्ति भारत, खाडी र मलेशिया लगायत देशहरूमा पलायन भइरहेका छन्। जलस्रोतमा धनी, तर बस्छ अँध्यारोमा प्रदेश योजना आयोगका सदस्य एवं सामाजिक अभियान्ता अशोकनाथ योगीले अरू प्रदेशको तुलनामा कर्णाली जलस्रोतमा धनी भएको बताउँछन। कर्णालीको पानी, राष्ट्रको लगानी भन्ने नीतिमार्फत स्वदेशी तथा विदेशी लगानी ल्याउने वातावरण बनाउन आवश्यक छ, योगी भन्छन्, नदीखोलामा जलविद्युत्। किनारैकिनार रोड। डाँडाकाँडा रिसोर्ट रिसोर्टको विकास गर्ने नीति अवलम्बन गर्नुपर्छ। तर, कर्णालीका ग्रामीण क्षेत्रमा अझै पनि राष्ट्रिय विद्युत् पुग्न सकेको छैन। कैयांै गाउँलेले अँध्यारोमै जीवन गुर्जानु परिरहेको छ। सडक, जलविद्युत् र पर्यटन क्षेत्रको एकीकृत विकास गर्न आवश्यक छ। पर्यटनका दृष्टिले यो प्रदेश त्यत्तिकै धनी छ। रारा र फोक्सुन्डो तालदेखि मानसरोवर कैलाशको मूलमार्ग, विभिन्न आकर्षक ताल र दहहरू, हिमाल, झरना, गुफा, गुम्बा, मठमन्दिर, वेशभूषा, चाडपर्व, घरेलु प्रविधि आदि सम्पदाका कारण आन्तरिक तथा बाह्य पर्यटकको आकर्षणको थलो बन्न सक्ने सम्भावना छ। बहुमूल्य जडीबुटीहरूको भण्डार कर्णाली प्रदेश हो। तिनको संरक्षण, उत्पादन, व्यवस्थापन, प्रबद्र्धन तथा बजारीकरण गर्न सकेमा प्रदेशको आर्थिक अवस्थामा व्यापक सुधार गर्न सकिनेछ। कृषि बालीतर्फ अर्गानिक जोनको रूपमा विकास गर्न सकिने सम्भावना छ। गौरवका आयोजना, निर्माणमा ढिलासुस्ती राष्ट्रिय गौरवका योजना तथा प्रदेशका मुख्य आयोजनाको हालत पनि उस्तै छ। १० वर्षभित्र कोहलपुरसुर्खेत चार लेन सुरुङमार्ग, पुष्पलाल मध्यपहाडी लोकमार्ग, सुर्खेतमा अन्तर्राष्ट्रिय विमानस्थल तथा कर्णाली कोरिडोरको सुर्खेतहिल्सा टुलेन फास्ट ट्र्याकको काम सुस्त छ। यस्तै, डोल्पाको धो मोरिम्ला र मुगुको नाग्चे लाग्ना सडक, अपर कर्णाली, भेरी बबई डाइभर्सन, नलसिंगाड, शारदा, तिला र कवाडी जलविद्युत् आयोजना निर्माणको काम अलपत्र अवस्थामा छ। प्रदेशको क्षमताअनुसार कर्णालीमा जडीबुटी र पर्यटन क्षेत्रमा पर्याप्त लगानी गर्न सकिएको छैन। डा केदार बराल,सचिव, उद्योग, पर्यटन, वन तथा वातावरण मन्त्रालय, कर्णाली प्रदेश कर्णाली निर्माण व्यवसायी महासंघका महासचिव मानव बमले भने, यी आयोजना बने प्रदेशको अर्थतन्त्र विकासमा ठूलो टेवा पुग्ने देखिन्छ। यस प्रदेशको धरातलीय यथार्थलाई आत्मसात गर्दै स्थानीय स्रोत तथा साधनहरूको अप्टिमम उपयोग गर्न सक्ने डेभलपमेन्ट मोडालिटी बनेन। यसका लागि बलियो, विश्वासिलो र प्रतिबद्ध राजनीतिक इच्छाशक्तिसहितको नेतृत्वको खाँचो छ। लगानीको भर्जिन क्षेत्र, तर आकर्षण गर्न सकिएन कर्णाली आर्थिक समृद्धिका लागि जलविद्युत्, जडीबुटी, पर्यटन, होटल व्यवसायमा लगानी गर्न सकिन्छ। यी क्षेत्र भर्जिन हुन्। तर, अहिले जलविद्युत्, जडीबुटी, पर्यटन, होटल क्षेत्रमा लगानी न्यून छ। ससाना लगानीकर्ताहरू जलविद्युत्, जडीबुटी, पर्यटन, होटल क्षेत्रमा लगानी गरिरहेका छन। यसले मात्रै कर्णालीको समग्र विकास र समृद्धिको आधार बन्न सक्दैन। उद्योग वाणिज्य महासंघका केन्द्रीय कोषाध्यक्ष निरक केसीले भन्छन्, कर्णालीको भौगोलिक विकटता भएका केही जिल्लामा अझै मोटरबाटो नपुगेका कारण पनि लगानी गर्न चाहनेका लागि कठिन छ। कर्णाली नदी र भेरी नदी यसै क्षेत्रमा पर्ने भएका कारण जलविद्युत् विकासका दृष्टिले कर्णाली सबैभन्दा उपयुक्त क्षेत्र हो। जडीबुटी र कर्णालीको पर्यटनले पनि कर्णालीको आर्थिक समृद्धि ल्याउने सम्भावना छ। कर्णालीमा संसारकै महँगो जडीबुटी यार्सागुम्बा पाइन्छ। त्योसँगै अन्य बहुमूल्य जडीबुटी कर्णालीमा नै छन्। तर, अहिले कर्णालीको जडीबुटी दोहन मात्र भएको छ। यसको संरक्षण र सदुपयोग हुन सकेको छैन। २४ हजार मेगावाटको सम्भावना, लगानी जुटाउनै धौधौ कर्णालीलाई जलविद्युत्को क्षेत्रमा रूपमा विकास गर्न सकिने थुप्रै आधार छन्। हुम्ला हुँदै बग्ने हुम्ली कर्णाली, डोल्पा हुँदै बग्ने भेरी र जुम्ला हुँदै बग्ने भेरी नदीको पानीको उपयोग गरेर जलविद्युत्को हवका रूपमा विकास गर्न सकिने आधार छन्। नदीहरूको अथाह स्रोत हुँदाहुँदै पनि त्यतिकै खेर गइरहेको छ। कर्णालीमा मात्र करिब २४ हजार मेगावाट विद्युत् उत्पादनको सम्भावना छ। तर, विद्युत् आयोजनाहरू लगानी जुटाउन नसक्दा अलपत्र छन्। प्रदेश सरकारको जलस्रोत तथा ऊर्जा विकासमन्त्री विजया बोहराले भनिन्, कर्णालीका विद्युत् उत्पादनका लागि न लगानी छ न अधिकार नै। कर्णालीका ठूला जलविद्युत् आयोजनाहरू सबै केन्द्र सरकार माताहत नै छन्। उनीहरूले वर्षौँदेखि खोला झोलामा हालेर बसिरहेका छन्। संघ सरकारले ती आयोजनाका लागि कर्णालीमा लगानी पनि गरेका छैन्न। प्रदेश सरकारको अधिकार त ती आयोजनाहरूको नबिकरण गर्नेबाहेक अधिकार पनि छैन। ती आयोजना निर्माणका लागि हामीसँग पर्याप्त लगानी पनि छैन, बोहोराले भनिन्, प्रदेश सरकारले हालसम्म एउटा आयोजना जगदुल्ला हाइड्रो पावरमा मात्र सेयर लगानी गरेको छ। कर्णालीमा जलविद्युत् क्षेत्रमा मात्र प्रयाप्त लगानी गर्न सकिए व्यापक रूपमा रोजगारी र आर्थिक वृद्धि गर्न सकिने अवस्था थियो। जडीबुटी नै जडीबुटी, तर उद्योग भएनन कर्णाली बहुमूल्य जडीबुटीको खानी हो। कर्णालीमा ७ सय प्रकारका जडीबुटी पाइने गरेको विभिन्न तथ्यहरूले देखाएका छन्। जडीबुटीको खेती, संरक्षण र व्यापारले मात्रै कर्णाली भविष्यमा समृद्ध बन्न सक्ने सम्भावना छ। उद्योग, पर्यटन, वन तथा वातावरण मन्त्रालयका सचिव डा केदार बरालले भने, प्रदेशको क्षमताअनुसार कर्णालीमा जडीबुटी र पर्यटन क्षेत्रमा पर्याप्त लगानी गर्न सकिएको छैन। तर, संघीयतापछि कर्णालीमा सुरुवात भएका गुराँसे भ्यूटावर, बुलबुले तालमा बोटिङ, कर्णाली नदीमा याफटङ लगायतका गतिविधिहरूबाट बर्सेनि करोडका हिसावले आम्दानी हुन थालेको छ। यो निकै सकारात्मक पक्ष हो। उद्योग, पर्यटन, वन तथा वातावरण मन्त्रालयले आर्थिक वर्ष २०७७०७८ बाट सुरु गरेको १० वर्षे पर्यटन गुरुयोजना कार्यान्वयनको चरणमा छ। कर्णालीको रारा, शेफोक्सुन्डो र कर्णालीको शिरमा मानसरोवर छन्। यहाँ आउने आन्तरिक तथा बाह्य पर्यटकको पनि बर्सेनि वृृद्धि भइरहेको छ। कर्णाली करिडोर बन्न सकेमा रारा र शेफोक्सुन्डो मात्र होइन, धार्मिक पर्यटनका लागि कर्णालीको शिरमा रहेको मानसरोवर पनि कर्णाली पर्यटनको आधार बन्नसक्छ। कर्णालीको करिडोर मार्गको निर्माण भए हजारौं भारतीय पर्यटकहरू नेपालगंज हुँदै हुम्लाको बाटो प्रयोग गर्छन्। यसबाट यहाँको आर्थिक समृद्धि हुने देखिन्छ। अहिले नेपालगन्जबाट हुम्ला हवाईजहाज र त्यहाँबाट मानसरोवर हेलिकप्टर चार्टर गरेर जाने भएका कारण मानसरोवरबाट कर्णालीका वासिन्दाले खासै लाभ लिन सकेको अवस्था छैन। कर्णाली पर्यटनका लागि लगानी क्षेत्र हुँदाहुँदै पनि रारा, शेफोक्सुन्डो र मानसरोवर लक्षित सुविधा सम्पन्न होटलको कमी छ। रारालाई लक्षित गरेर ससाना होटल खुलेका छन् तर व्यवस्थापनको पाटो निकै कमजोर छ। रारामा आन्तरिक पर्यटक आउने क्रम निकै बढेको छ। आन्तरिक पर्यटकसँगै छिमेकी देश भारतबाट पनि पर्यटकहरू रारा आउने क्रम तीव्र छ। कर्णालीमा लामो समय पर्यटन व्यवसायमा क्रियाशील मनराज देवकोटाले भने, निकै सुन्दर रारालाई लक्षित गरेर पूर्वाधार बनेनन । सरकारले पनि ध्यान नदिँदा कर्णालीले आर्थिक समृद्धिको अवसर गुमाइरहेको छ । रारा सुन्दर भएर पनि सुविधा नहुँदा पर्यटकहरूलाई खासै आकर्षण गर्न सकेका छैन । कर्णालीको आर्थिक समृद्धिका लागि रारा लक्षित गरेर निजी क्षेत्र र राज्यले लगानी गर्न जरुरी देखिन्छ। फल्छ स्याउ, बजारै पुर्याउन कठिन कर्णालीको आर्थिक विकास र समृद्धिको आधारका रूपमा यहाँ फल्ने फलफूलहरूलाई लिन सकिन्छ। तर कर्णालीमा फल्ने स्याउ र ओखरमा लगानीको कमी छ। उत्पादन भएका स्याउ र ओखर प्रशोधनमा समस्या हुँदा बारीमै कुहिने समस्या छ। यहाँ उत्पादन भएको स्याउले उचित मूल्य पनि पाउन सकेको छैन। कालिकोटका उत्कृष्ट स्याउ किसान बेगमबहादुर शाहीले भने, कर्णालीमा स्याउ र ओखर उत्पादनको राम्रो सम्भावना रहेको भए पनि लगानी, उत्पादन भएको वस्तुको बजारीकरण, प्रशोधनको समस्या, श्रमअनुसारको उपलब्धि कृषकले पाउन नसक्दा समस्या भइरहेको छ। उत्पादन भएको वस्तुको बजारीकरण, प्रशोधनको समस्यालगायतका कारणले श्रमअनुसार मूल्य नै हामीले पाउन सकेका छैनौं। जसका कारण हाम्रो श्रम पनि खेर गइरहेको छ। कृषिमा सम्भावना, तर नीति नै छैन कर्णाली प्रदेश सरकारको भुमी व्यवस्था, कृषि तथा सहकारी मन्त्रालयका सचिव टीकाराम थापाले भने, कर्णालीमा प्रदेश स्तरको कृषि नीति नै बनेको रहेनछ। अहिले प्रदेश कृषि नीति निर्माणको अन्तिम अवस्थामा छौं। मुलुक संघीयतामा गएको ६ वर्ष बितिसक्दा पनि आवश्यक नीति नियम निर्माण गर्नै ढिलाइ भयो। कर्णालीका केही जिल्लाहरूमा व्यावसायिक कृषिको सम्भावनाका रहे पनि प्रदेशको अधिकांश कृषि अझै गुजारामुखी नै छ। कर्णाली प्रदेशमा खाद्य उत्पादनमा र खाद्यको मागको विचमा ठूलो खाडल रहेको देखिन्छ, थापाले भने, तर कतिपय ठाउँमा किसानहरूले व्यावसायिक कृषि र उत्पादनमा उदाहरणीय कार्य पनि गरेका छन्। यो सकारात्मक सुरुवात पनि हो। अब हामीले व्यावसायिक कृषि र उद्यमशीलता विकासका लागि उचित लगानी गर्ने बेला आएको छ।"
राजमार्गका होटलमा अनुगमन तीव्र,"धादिङ : पृथ्वी राजमार्ग क्षेत्र वरपरका होटल, खाजाघर तथा पसलहरूमा अनुगमन तीव्र पारिएको छ। जिल्ला प्रशासन कार्यालय धादिङको नेतृत्वमा यात्रुहरूबाट धेरै गुनासो आउने होटललाई केन्द्रित गरी अनुगमन गरिएको छ भने केहीलाई जरिबाना तिराइएको छ। चाडपर्व नजिकिएसँगै संघीय राजधानीबाट झन्डै २० लाख नागरिक गृह जिल्ला फर्किने अनुमान छ। यस्तोमा धेरैजसो यात्रु नागढुंगा नाका र त्यसमा पनि पृथ्वी राजमार्ग हुँदै बाहिरिन्छन्। हजारौं यात्रुहरू बाहिरिने क्रममा राजमार्ग क्षेत्रका होटल तथा खाजा घरहरूमा केही न केही खाना खाने गर्छन्। यसरी उनीहरूले खाने खाना कति स्वास्थ्यका लागि हानिकारक पनि हुन सक्छ। यात्रुहरू नठगियून् र उनीहरूले खाने खाना स्वस्थ होस् भन्ने उद्देश्यले जिल्ला प्रशासन कार्यालय धादिङले चाडपर्व लक्षित अनुगमन थालेको छ। विशेषगरी होटल, रेस्टुरेन्ट तथा खाजाघरहरूलाई ध्यान दिँदै अनुगमन सुरु गरेको सरोकारवाला निकायको भनाइ छ। सरसफाइ नगर्ने, एमआरपीभन्दा बढी मूल्य लिने, अखाद्य बस्तु बेच्नेलाई कानुनअनुसार कारबाही पनि गरिँदै आएको सहायक प्रमुख जिल्ला अधिकारी युवराज अर्यालको भनाइ छ। उपभोक्ता चाडपर्वमा ठगिने सम्भावना बढी हुने भएकाले अनुगमन बढाइएको उद्योग वाणिज्य कार्यालय धादिङ बताउँछ। अनुगमनबाट केही सुधार भए पनि अझै सुधार गर्न आवश्यक रहेका उद्योग तथा वाणिज्य कार्यालय धादिङका प्रमुख मेघनाथ गौतम बताउँछन्। निरन्तर अनुमनगको प्रभाव केही हदसम्म परेको यात्रु तथा उपभोक्ताहरूले पनि गर्न थालेका छन्। खासगरी पानीलगायतका सामग्री एमआरपीमै पाउन थालेको यात्रुहरू बताउँछन्। सरसफाइ र स्वच्छ खानामा ध्यान दिन यात्रुहरूको सुझाव पनि छ। अनुमनका क्रममा केही होटलहरू कारबाहीमा पनि परेका छन्। उनीहरूले आगामी दिनमा कमी, कमजोरी सच्याउँदै जाने प्रतिबद्धता पनि जनाएका छन्। यो आर्थिक वर्ष २०८१८२ मा धादिङमा ९ पटक अनुगमन गरिएको छ भने ५६ फर्महरूमा अनुगमन टोली पुगेका छ। त्यस्तै ९ वटा फर्ममा लापरबाही गरेकोमा कारबाही गरी ३ लाख ६५ हजार रुपैयाँ जरिबाना तिराइएको छ।"
आर्थिक अपराधमा मुछिँदा खोसियो इन्सपेक्टर शाहीको जिम्मेवारी,"काठमाडौं : प्रहरी प्रभाग भैंसेपाटीकी प्रमुख हुन्, इन्सपेक्टर विनुकुमारी शाही। बिहीबारदेखि लागू हुने गरी उनको जिम्मेवारी खोसिएको छ। उनले बलात्कार मुद्दामा फसाइदिने भन्दै आर्थिक चलखेल गरेर एक व्यक्तिबाट ३० लाख रुपैयाँ लिएको आरोप छ। उपत्यका प्रहरी कार्यालय रानीपोखरीका प्रमुख एआईजी किरण बज्राचार्यले उनीविरुद्धको कसुरमा अनुसन्धान गर्नका लागि जिम्मेवारमुक्त गरिएको बताएकी छन्। घटनाको छानबिन गर्न ५ सदस्यीय छानबिन समिति गठन भएको छ। समितिले दिने प्रतिवेदनका आधारमा उनलाई कस्तो किसिमको कारबाही हुने टुंगो लाग्ने बताइएको छ। उपत्यका प्रहरी कार्यालयका प्रवक्ता विनोद घिमिरेका अनुसार जिल्ला प्रहरी परिसर ललितपुरका डीएसपी नरहरि अधिकारीको नेतृत्वमा छानबिन समिति गठन भएको हो। प्रवक्ता घिमिरे भन्छन्, शाहीले आर्थिक लाभ लिने उद्देश्यले सेवाग्राहीसँग रकम लेनदेन गरेको उजुरी परेको छ। यस घटनामा संलग्न २ जना जिल्ला प्रहरी परिसर ललितपुरको हिरासतमा छन्। जिल्ला प्रहरी परिसर ललितपुरका प्रमुख शेखर खनालले इन्सपेक्टर शाहीविरुद्ध अनुसन्धान गर्नका लागि जिम्मेवारीमुक्त गर्न सिफारिस गरेको बताए। उनी भन्छन्, कुनै पनि प्रहरी कर्मचारीको नाम जोडिएर उजुरी आइसकेपछि उक्त घटनाको अनुसन्धान पूरा नहुँदासम्म उक्त व्यक्तिलाई जिम्मेवारीमा राख्न व्यावहारिक हुँदैन। प्रहरी नियमावलीअनुसार नै उनलाई जिम्मेवारविहीन बनाउन सिफारिस गरेका हौं। घटना के भएको थियो ? जिल्ला प्रहरी परिसर ललितपुरका अनुसार इन्सपेक्टर शाहीले विराटनगरका एक व्यापारीलाई बलात्कार मुद्दामा फसाइदिने भन्दै ३० लाख रुपैयाँ लिएको आरोप छ। बलात्कारको उजुरी दिने युवतीसँगको मिलेमतोमा इन्सपेक्टर शाहीले आर्थिक हिनामिना गरेको अनुमान छ। व्यापारीलाई शान्ति सुरक्षासम्बन्धी कसुरमा पक्राउ गरी बलात्कार मुद्दामा फसाउने धम्की दिएर पैसा असुल गरिएको थियो। बलात्कार मुद्दामा फस्ने डरले व्यापारीले ती युवतीको साथीका नाममा २० लाख नगद जम्मा गरेको र १० लाखको चेक दिएको बुझिएको छ। युवतीले सुरुमा ६० लाखको माग गरेकी थिइन्। व्यापारीको गाडीसमेत प्रहरी प्रभागमा तानेर छाड्ने बेलामा थप डेढ लाख रूपैयाँ लिएको आरोप छ।"
"विदेशी विनिमय सञ्चिति, हालसम्मकै अधिक","काठमाडौं : समग्र अर्थतन्त्रमा बाह्य क्षेत्रमा देखिने गरी सुधार हुन थालेसँगै यतिबेला मुलुकमा विदेशी विनिमय सञ्चिति अधिक मात्रामा थुप्रिएको छ। परिणामस्वरूप अहिलेसम्मकै उच्च विदेशी मुद्रा थुप्रिएको हो। यसले गर्दा मुलुकमा साढे १३ महिनाको वस्तु तथा आयात गर्न सक्ने क्षमता बनेको छ। जबकि हिजोको दिनमा कोरोनाकालमा ६ महिनासम्म मात्रै आयात धान्न सक्ने अवस्था थियो। जसले गर्दा मुलुक श्रीलंका होला भन्ने आशंका पनि गरिएको थियो। तर अहिले परिस्थिति धेरै सबल बनेको तर अधिक विदेशी मुद्रा सञ्चितिको समयमै सदुपयोग नगरे मुलुकलाई हानि पुग्ने सरोकारवालाहरू सुझाव दिन्छन्। चालु आर्थिक वर्षको पहिलो महिना (साउन) सम्ममा कुल विदेशी विनिमय सञ्चिति २० खर्ब ९२ अर्ब २२ करोड रुपैयाँ पुगेको छ। यो सञ्चिति अमेरिकी डलरमा १५ अर्ब ५८ करोड रुपैयाँ हो। सो सञ्चिति गत साउनको तुलनामा ३३ प्रतिशतले वृद्धि भएको छ। गत आव २०८०८१ साउनसम्ममा १५ खर्ब ७३ अर्ब रुपैयाँ हाराहारीमा थियो। अझ गत असारको तुलनामा साउन महिनामा एक महिनाको अन्तरमा मात्रै आधा खर्ब अर्थात् ५१ अर्ब हाराहारीमा विदेशी मुद्रा थपियो। हाल कुल विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति १८ खर्ब ८३ अर्ब ४२ करोड र बैंक तथा वित्तीय संस्था (नेपाल राष्ट्र बैंकबाहेक) सँग २ खर्ब ८ अर्ब ७९ करोड कायम छ। उक्त कुल विनिमय सञ्चितिमा भारतीय मुद्राको अंश २२६ प्रतिशत छ। केन्द्रीय बैंकका अनुसार आर्थिक वर्ष २०८१८२ को पहिलो महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति १६७ महिनाको वस्तु आयात र १३५ महिनाको वस्तु तथा सेवा आयात धान्न पर्याप्त रहने देखिन्छ। २०८१ साउन मसान्तमा विदेशी विनिमय सञ्चितिको कुल गार्हस्थ्य उत्पादन, कुल आयात र विस्तृत मुद्राप्रदायसँगका अनुपातहरू क्रमशः ३६७ प्रतिशत, ११२५ प्रतिशत र ३०३ प्रतिशत रहेका छन्। २०८१ असार मसान्तमा यी अनुपातहरू क्रमशः ३५८ प्रतिशत, १०८६ प्रतिशत र २९३ प्रतिशत रहेका थिए। यसअघिका केही आवमा सञ्चिति वृद्धिदर घटेको अवस्थामा पनि थियो। नेपाल राष्ट्र बैंककै तथ्यांकअनुसार आर्थिक वर्ष २०७६७७ मा २५८ प्रतिशतले घटेर १० खर्ब ६४ अर्ब रुपैयाँमा सीमित थियो। यस्तै आव २०७८७९ मा पनि अघिल्लो आवको तुलनामा ५७७ प्रतिशतले घटेर १३ खर्ब ५३ अर्बमा सीमित थियो। यससँगै आव २०७९८० मा पनि अघिल्लो वर्षको भन्दा ११५२ प्रतिशतले घटेर ११ खर्ब ९७ अर्ब रुपैयाँमा सीमित थियो। तर अहिले यसको आकार धेरै फराकिलो हुँदै गएको छ। अहिले सञ्चिति बढ्नुको कारण औंल्याउँदै अर्थविद् डा रमेशचन्द्र पौडेल मुलुकमा अधिक अवधिको आयात धान्ने विदेशी मुद्रा सञ्चिति पनि उचित नभएकाले यसको प्रयोग बढाउनु पर्ने सुझाव दिन्छन्। उनका अनुसार मुलुकका लागि अधिकतम ८ महिनाको बस्तु तथा सेवा आयात गर्ने क्षमता भए सहज (कन्फरटेवल) हुन्छ। तर अहिले साढे १३ महिनालाई धान्ने वैदेशिक मुद्रालाई ठीकठाकसँगले परिचालन गर्न नसकेको देखिन्छ। अहिले आयात धान्न सजिलो देखिए पनि उक्त २० खर्ब बढी विदेशी मुद्रालाई कुन ठाउँमा प्रयोग गर्ने मुख्य चुनौती छ, डा पौडेलले अन्नपूर्णसँग भने। उक्त मुद्रालाई जथाभावी प्रयोग गर्न पनि नहुने उनले सुझाए। यसकारण अब सरकारले सो मुद्राको प्रयोग बढाउन विकास निर्माणमा पुँजीगत खर्च बढाएर आयात बढाउन जरुरी भएको औंल्याउँछन्। यसले राजस्व पनि बढाउने र मुद्रा प्रयोग पनि हुने डा पौडेलले बताए। यससँगै अब राष्ट्रिय उत्पादन बढाउने खालका र उन्नत खालको प्रविधिको आयातमा लगानी बढाउन पनि सकिने उनको भनाइ छ। अर्का एक अर्थविद्का अनुसार अब पनि विदेशी मुद्रा सञ्चिति अधिक भयो भने पनि खतरा हुन सक्छ। धेरै महिनाको आयात धान्न पुग्छ भनेर ढुक्क हुने होइन। धेरै बचत गर्नेमा केन्द्रित हुने होइन। अर्थतन्त्र त चलायमान हुनुपर्छ। त्यसलाई परिचालन गर्नुपर्छ। परिचालन गरिएन भने उल्टो नोक्सान हुन्छ। यसो हुँदा दायित्व बढ्छ, उनले अन्नपूर्णसँग भने। कोरोनापछि मुलुकमा विदेशी सञ्चितिले ६ महिनाको आयात धान्न पनि नसक्ने स्थिति देखेपछि मुलुक श्रीलंका बन्न सक्छ भन्दै सरकार र नेपाल राष्ट्र बैंकले आयातमा नियन्त्रण गरेका थिए। यसले कारणले कमी भएको र पछि खुलाएको थियो। विशेष गरेर सञ्चिति बढ्नुको मुख्य कारण रेमिट्यान्स बढ्दो रूपमा भित्रिएकोले हो। परिणामस्वरूप यस्ले विदेशी मुद्रा सञ्चिति अहिलेसम्मकै अधिक बनाउन सफल भएको छ। विप्रेषण आप्रवाह १८ प्रतिशतले वृद्धि चालु आवको पहिलो महिनामै विप्रेषण आप्रवाह १८ प्रतिशतले वृद्धि भई १ खर्ब ३६ अर्ब ९३ करोड रुपैयाँ पुगेको छ। गत वर्षको सोही अवधिमा विप्रेषण आप्रवाह २२८ प्रतिशतले बढेको थियो। अमेरिकी डलरमा विप्रेषण आप्रवाह १ अर्ब २ करोड पुगेको छ। यस अवधिमा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या ३६ हजार ९ सय २८ र पुनः श्रम स्वीकृति लिनेको संख्या २२ हजार ६ सय ४७ रहेको छ। मुलुकबाट बाहिरिनेभन्दा भित्रिने विदेशी मुद्रा अधिक हुँदा शोधनान्तर स्थिति निरन्तर बचतमा छ। चालु आवको पहिलो महिनासम्ममा शोधनान्तर स्थिति ४० अर्ब ९० करोड रुपैयाँले बचतमा छ। गत आवको सोही अवधिमा शोधनान्तर स्थिति रु ३६ अर्ब ४३ करोड रुपैयाँले बचतमा थियो। अमेरिकी डलरमा अघिल्लो वर्षको सोही अवधिमा २७ करोड ६३ लाख रुपैयाँले बचतमा रहेको शोधनान्तर स्थिति समीक्षा अवधिमा ३० करोड ५१ लाख रुपैयाँले बचतमा रहेको छ। यस्तै, चालु खाता पनि ३० अर्ब ८९ करोड रुपैयाँले बचतमा छ। गत आवको सोही अवधिमा चालु खाता १३ अर्ब ३७ करोड रुपैयाँले बचतमा थियो। अमेरिकी डलरमा २३ करोड ४ लाखले बचतमा छ। यस्तै, सो अवधिमा प्रत्यक्ष वैदेशिक पुँजी लगानी आप्रवाह ७९ करोड ९८ लाख रहेको छ। सेवा खाता घाटामा मुलुकबाट पढ्न, उपचार गर्न र घुम्न जानेले विदेशमा गर्ने खर्च बढ्दा सेवा खाता घाटामा छ। चालु आवको साउनसम्ममा खुद सेवा आय १५ अर्ब २६ करोड रुपैयाँले घाटामा छ। गत आको सोही अवधिमा खुद सेवा आय ११ अर्ब २५ करोड रुपैयाँले घाटामा रहेको थियो। सेवा खाताअन्तर्गत समीक्षा अवधिमा भ्रमण आय ८१ प्रतिशतले वृद्धि भई ४ अर्ब ७६ करोड पुगेको छ। सेवा खाताअन्तर्गत भ्रमण व्यय ३०४ प्रतिशतले वृद्धि भई रु २२ अर्ब ५० करोड पुगेको छ।"
प्रचण्डले एमालेविरुद्ध भ्रम फैलाइरहेको छ : एमाले सचिव विश्वकर्मा,"बर्दिबास : नेकपा एमालेका सचिव छविलाल विश्वकर्माले माओवादी केन्द्रका अध्यक्ष पुष्पकमल दाहाल प्रचण्डले एमालेविरुद्ध घेराबन्दी र कूप्रचार गरिरहेको आरोप लगाएका छन्। महोत्तरीको बर्दिबासमा मधेस प्रदेशका स्थानीय तहमा एमालेका तर्फबाट निर्वाचित जनप्रतिनिधिहरूको प्रशिक्षण तथा समीक्षा बैठकमा बोल्दै उनले पूर्वप्रधानमन्त्री प्रचण्डले जनतामा भ्रम फैलाएर एमालेविरुद्ध घेराबन्दी गरिरहेको बताए। एमाले र कांग्रेस बीच भएको सात बुँदे सम्झौतालाई प्रचण्डजीले नकारात्मक रूपमा प्रचार गरिरहनुभएको छ। संविधान संसोधनका बिषयलाई प्रचण्डजीले जनतामा कुप्रचार गर्दै भ्रम फैलाउन पूर्वप्रधानमन्त्री प्रचण्ड व्यस्त हुनुहुन्छ, सचिव विश्वकर्माले भने, जुन कुरामा कुनै सत्यता छैन। संघीयता, समावेशीताजस्ता उपलब्धीलाई एमालेका अध्यक्ष केपी शर्मा ओली नेतृत्वको सरकारले सिध्याउने भयो, देशलाई प्रतिगमनतिर लाने भयो जस्ता बिषयमा कुनै सत्यता छैन। एमाले संविधान बनाउने शक्ति रहेको बताउदै सचिव विश्वकर्माले थपे, संविधानका कमिकमजोरीलाई पहिचान गरेर सबै राजनितिक शक्तिको सहयोगमा संविधान संशोधन गरि देशलाई अग्रगमनतिर लान एमाले सकारात्मक रुपमा प्रयास गरिरहेको छ। माओवादी नेतृत्वको सरकार ढल्केका कारण प्रचण्डमा छट्पटी र बेचेनी बढेको नेता विश्वकर्माको भनाई छ । त्यसले प्रचण्डले एमाले बिरुद्ध हात धोएर लागेको उनको जिक्किर थियो। आउँदो २०८४ को चुनावमा एमालेले एक्लै प्रतिस्पर्धा गरेर बहुमतको सरकार बनाउने तयारी साथ पार्टीको तर्फबाट काम भइरहेको सचिव विश्वकर्माले बताए। उनले भने, प्रचण्डजीले म्याजिक नम्बर भन्दै ठूल दललाई हैरान बनाउनुभयो। त्यसैकारण एमालेको नेतृत्वमा अब हामी देशमा स्थिर राजनितिक शक्ति निर्माण गर्न लागि परेका छौं। एमालेलाई राष्टिूय र निर्णायक शक्ति बनाउन अबको चुनाबमा कसैले रोक्दैन।"
१२ वटा परियोजनाका लागि भारतले ४७४ करोड अनुदान सहायता गर्ने,"काठमाडौं : नेपाल र भारतबीच विभिन्न १२ वटा उच्च प्रभाव सामुदायिक विकास परियोजनाका लागि हस्ताक्षर भएको छ। जसमा शिक्षा, स्वास्थ्य, कृषि, खानेपानी र संस्कृति क्षेत्र समावेश छन्। भारत सरकारले करिब ४७४ करोड अनुदान सहायता गर्ने विषयमा संघीय मामिला तथा सामान्य प्रशासन मन्त्रालय, नेपाल सरकारका परियोजना कार्यान्वयन निकाय र काठमाडौंस्थित भारतीय दूतावासबीच आज समझदारीपत्रमा हस्ताक्षर भएको छ। भारतीय दूतावासका अनुसार भारतले ओखलढुङ्गाको सिद्घिचरण नगरपालिकाको राज्यलक्ष्मी माध्यमिक विद्यालय र मानेभञ्ज्याङ गाउँपालिकास्थित स्वर्णन्तरल आधारभूत विद्यालयको भवनको निर्माण, भोजपुरको अरुण गाउँपालिकास्थित अरुण बहुउद्देश्यीय प्रतिष्ठानको भवन निर्माण, दैलेखको दुल्लू नगरपालिकास्थित नेपाल राष्ट्रिय माध्यमिक विद्यालय बहुउद्देश्यीय भवनको निर्माण, सप्तरीको सुरुङ्गा नगरपालिकास्थित जनता माध्यमिक विद्यालयको भवन निर्माण, मोरङको सुन्दरहरैँचा नगरपालिकास्थित पञ्चायत माध्यमिक विद्यालयको भवन निर्माण, चितवनको रत्ननगर नगरपालिकास्थित बछौली माध्यमिक विद्यालय भवनको निर्माण, सोलुखुम्बुको सोताङ गाउँपालिकामा बसेपुहुलु खानेपानी आयोजनाको निर्माण, सुनसरीको इनरुवा नगरपालिकास्थित त्रिभुवन माध्यमिक विद्यालयको भवनको निर्माण, बाजुराको स्वामीकार्तिक खापर गाउँपालिकामा खाद्यान्न सङ्कलन तथा वितरण केन्द्रका लागि कृषि प्रवर्द्धन केन्द्रको लागि भवन निर्माण, धादिङको खनियाबास गाउँपालिकामा स्वास्थ्य चौकीप्रसुति केन्द्रको निर्माण र दाङको तुलसीपुर उपमहानगरपालिकास्थित राप्ती आँखा अस्पतालको अपरेशन थिएटर भवनको निर्माणमा उक्त रकम खर्च गर्ने छ। परियोजनाहरूको नेपाल सरकारका स्थानीय निकायहरूमार्फत कार्यान्वयन गरिने दूतावासले जनाएको छ। यी परियोजनाहरूको निर्माणले स्थानीय समुदायलाई राम्रो शैक्षिक, स्वास्थ्य सेवा, खानेपानी, कृषि उपज भण्डारण र सांस्कृतिक सुविधाहरू उपलब्ध गराउन मद्दत गर्ने भारतीय दूतावासले जनाएको छ। सन् २००३ यता भारतले नेपालमा ५६३ भन्दा बढी उच्च प्रभाव सामुदायिक विकास परियोजनाहरू अघि बढाएको छ। भुँइतहमा नेपालका सातवटै प्रदेशमा शिक्षा, स्वास्थ्य, सडक तथा पुल, रिभर ट्रेनिङ्ग, खानेपानी, विद्युतीकरण, सिंचाइ, संस्कृति, समाज कल्याण र अन्य सार्वजनिक संरचनाको निर्माणजस्ता क्षेत्रमा ४९० वटा परियोजनाहरू सम्पन्न गरिसकेको भारतीय दूतावासको भनाइ छ। नजिकको छिमेकी भएको नाताले भारत र नेपालबीच व्यापक र बहुक्षेत्रीय सहकार्य हुँदै आएको छ। उच्च प्रभाव सामुदायिक विकास परियोजनाको कार्यान्वयनले नेपाली जनताको समुन्नतिका लागि प्राथमिकताका क्षेत्रमा पूर्वाधारको विस्तार गर्दै नेपाल सरकारले चालेका प्रयासमा भारत सरकार सदैव हातेमालो गर्न तयार रहेको कुरालाई प्रतिबिम्बित गरेको दूतावासले जनाएको छ।"
चाडपर्वमा सहज यात्राको वातावरण बनाउन सरकारलाई ध्यानाकर्षण,"काठमाडौं : नेकपा एमालेले चाडपर्वको समयमा घर फर्कने नागरिकका लागि सहज यात्रा गर्ने वातावरण बनाउन सरकारको ध्यानाकर्षण गराएको छ। एमालेको विपद् व्यवस्थापन तथा स्वयंसेवा विभागले कार्यवहाक प्रधानमन्त्री प्रकाशमान सिंहलाई भेटेर सडकहरूको ममर्त गर्नुपर्ने, यातायातका साधनको अभाव हुन नदिन, यात्रुहरूको सुरक्षाको व्यवस्थालगायतका विषयमा ध्यानाकर्षण पत्र बुझाएको हो। विभागका प्रमुख खिमलाल भट्टराईले यात्रुहरूको ठूलो पंक्तिका लागि सहजरूपमा सवारी साधनको व्यवस्था गर्न, राजमार्गहरूको मर्मत सम्भार गर्न ध्यानाकर्षण गराइएको बताए। उनले सम्भावित दुर्घटना र जोखिमबाट बच्न सडक एम्बुलेन्स र आवश्यक सुरक्षाकर्मीहरूको प्रबन्ध गर्न ध्यानाकर्षण गराए। राजमार्ग छेउका होटलहरूमा गुणस्तरीय खाजाखानाका साथै ठगी हुन नदिन सरोकारवाला निकायको प्रभावकारी परिचालन गर्न पनि उनले आग्रह गरे। ध्यानाकर्षण पत्र बुझ्दै कार्यवहाक प्रधानमन्त्री सिंहले चाडपर्वलाई सुरक्षित तवरले मनाउने वातावरण बनाउन सरकारी निकायबीच समन्वयकारी ढंगले काम भइरहेको जानकारी दिए। ध्यानाकर्षणमा रहेका बुँदाहरूलाई कार्यान्वयनका लागि आफूले सक्दो पहल गर्ने उनको भनाइ छ। त्यस्तै एमालेले चाडपर्वमा हुनसक्ने महँगी र कालोबजारी रोक्न प्रभावकारी अनुगमन गर्नुपर्ने, सुपथ मूल्यका पसलहरू देशभरी खोल्नुपर्ने लगायतका सुझाव दिएको छ।"
शान्ति प्रक्रियासँग सम्बन्धित बाँकी काम पूरा गर्न नेपाल प्रतिवद्ध : प्रधानमन्त्री ओली,"काठमाडौं : प्रधानमन्त्री केपी शर्मा आलीले शान्ति प्रक्रियासँग सम्बन्धित बाँकी काम चाँडोभन्दा चाँडो पूरा गर्न नेपाल प्रतिवद्ध रहेको बताएका छन्। संयुक्त राष्ट्रसङ्घको ७९औँ महासभालाई सम्बोधन गर्दै प्रधानमन्त्री ओलीले विसं २०६३ मा बृहत् शान्ति सम्झौतामा हस्ताक्षर भएदेखि नेपाल शान्ति प्रक्रियालाई चाँडो पूरा गर्न दृढ रहेको बताएका हुन्। सङ्घर्षबाट उदाएको राष्ट्रको रूपमा नेपालले शान्ति र राजनीतिक स्थायित्वको महत्व बुझेको बताउँदै आफ्नो नेतृत्वमा वर्तमान सरकार गठन भएपछि संसद्ले सङ्क्रमणकालीन न्यायसम्बन्धी विधेयक पारित गरिसकेको जानकारी दिए। सङ्क्रमणकालीन न्यायसम्बन्धी सबै मुद्दालाई सधैँका लागि समाधान गर्न आफू प्रतिबद्ध रहेको उनले बताए । नेपालको शान्ति प्रक्रियालाई निष्कर्षमा पुर्याउन संयुक्त राष्ट्रसङ्घसहित अन्तर्राष्ट्रिय समुदायले गरेको सहयोगको उनले प्रशंसा गरे। प्रधानमन्त्री ओलीले वर्तमान विश्व आमूल परिवर्तनको मोडमा रहेको बताउँदै धनी र गरिब, सद्भाव र घृणा, आर्थिक विकास र वातावरणीय विनाशबीचको विरोधाभासमा रहेको उल्लेख गरे । साथै उनले मानव जाति र पृथ्वी जलवायुको विपत्तिमा रहेको वास्तविकता प्रस्तुत गरे। तीन सय वर्षको औद्योगिकीकरण र आधुनिकीकरण यात्रापछि पनि समृद्धि मुख्य रूपमा औद्योगिकीकरणका माध्यमबाट आर्थिक समृद्धि हासिल गरेका राष्ट्रमा नै केन्द्रित रहेको तथा गरिबी र अभाव अतिकम विकसित देशहरूमा व्यापक रहेको उनले उल्लेख गरे । यस्तो विभेद हटाउन अर्थपूर्ण सहयोग र सहकार्यलाई बढावा दिनुपर्नेमा उनले जोड दिए। उनले समिट अफ द फ्युचर मार्फत वर्तमान र भावी पुस्ताका लागि सुरक्षित, न्यायपूर्ण र दिगो विश्व व्यवस्था निर्माण गर्ने प्रतिबद्धता पुनःपुष्टि गरेको उल्लेख गरे । वर्तमान र भावी पुस्ताको हितका लागि सम्मेलनले अनुमोदन गरेका तीन दस्तावेज कार्यान्वयन गर्ने दृढ सङ्कल्प सबैले प्रस्तुत गर्नुपर्नेमा प्रधानमन्त्री ओलीको जोड थियो । सन् २०२६ मा नेपाल अल्पविकसित राष्ट्रबाट विकासशील देशमा स्तरोन्नति हुने तयारीमा रहेको बताउँदै प्रधानमन्त्री ओलीले दिगो विकासका लक्ष्य हासिल गर्न मेहनत गरिरहेको जानकारी दिए।"
"उच्च अदालतका १४ जना न्यायाधीशको सरुवा सिफारिस, को कहाँ ?","काठमाडौं : न्याय परिषद् बैठकले उच्च अदालतका १४ जना न्यायाधीशको सरुवाका लागि सिफारिस गरेको छ। शुक्रबार प्रधानन्यायाधीश विश्वम्भरप्रसाद श्रेष्ठको अध्यक्षतामा बसेको परिषद् बैठकले उच्च अदालतका १४ जना न्यायाधीशहरूको सरुवाका लागि सिफारिस गरेको हो। उच्च अदालत जनकपुर,राजविराज इजलासका न्यायाधीशद्वय हरिप्रसाद भण्डारी र धीरबहादुर चन्दलाई काजमा उच्च अदालत विराटनगरअन्तर्गत ओखलढुंगा इजलासमै सिफारिस गरिएको छ। यसैगरी उच्च अदालत विराटनगरअन्तर्गत ओखलढुंगा इजलासमा रहेका न्यायाधीश नातिबाबु लामिछानेलाई उच्च अदालत पोखराको बागलुङ इजालसमा,बुटवल इजलासका न्यायाधीश सुभाष पौडेललाई नेपालगञ्ज इजलासमा,नेपालगञ्जमा रहेका न्यायाधीश श्यामजी प्रधानलाई जुम्ला इजलासमा सिफारिस गरिएको छ। बुटवल इजलासमा रहेका सोमकान्त मैनालीलाई उच्च अदालत तुलसीपुर,नेपालगन्ज इजलासमा रहेका न्यायाधीश किरणकुमारी गुप्तालाई बुटवल इजलासमा सरुवाका लागि सिफारिस गरिएको हो। यसैगरी न्यायपरिषद् बैठकले राजविराज इजलासका न्यायाधीश राधाकृष्ण उप्रेतीलाई उच्च अदालत पाटनमा,महेन्द्रनगर इजलासबाट कविप्रसाद न्यौपानेलाई उच्च अदालत पाटन,धनकुटा इजलासबाट न्यायाधीश सुशिल कोइरालालाई राजविराज इजलासमा,उच्च अदालत तुलसीपुरका न्यायाधीश अच्युतकुमार अर्याललाई राजविराज इजलास, बुटवल इजलासका न्यायाधीश विष्णुप्रसाद अर्याललाई उच्च अदालत विराटनगर, उच्च अदालत जनकपुरका न्यायाधीश नरबहादुर खड्कालाई उच्च अदालत तुलसीपुर र ओखलढुंगा इजलासकी न्यायाधीश सरला मोक्तानलाई राजविराज इजलासमा सरुवाका लागि सिफारिस गरिएको हो। बैठकले राजश्व न्यायाधिकरण नेपालगञ्जको कानुन सदस्य एवं अध्यक्ष पदमा उच्च अदालत तुलसीपुर नेपालगञ्ज इजालसका न्यायाधीश सुभाष पौडेललाई तोक्ने निर्णय गरेको छ। वैदेशिक रोजगार न्यायाधिकरणको अध्यक्ष पदमा उच्च अदालत दिपायलका न्यायाधीश गोकर्ण डाँगीलाई तोकेको छ।"
मन्त्री डा राणा र राष्ट्रसङ्घीय उपमहासचिवबीच भेटवार्ता,"काठमाडौं : परराष्ट्रमन्त्री डा आरजु राणा देउवा र राष्ट्रसङ्घीय उपमहासचिव तथा युएन वुमनकी कार्यकारी निर्देशक सीमा समी स्कन्दर बहुसबीच भेटवार्ता भएको छ। संयुक्त राष्ट्रसङ्घको ७९औँ महासभामा सहभागी हुने क्रममा हाल न्युयोर्कमा रहनुभएकी परराष्ट्रमन्त्री डा राणा र उपमहासचिव सीमाबीच बिहीबार भेटवार्ता भएको हो। सो भेटका क्रममा मन्त्री डा राणाले महिला सशक्तीकरणका क्षेत्रमा युएन वुमनले विश्वमा पुर्याउँदै आएको योगदानको प्रशंसा गरेकी थिइन्। साथै मन्त्री डा राणाले नेपाल पनि लैङ्गिक समानताका क्षेत्रमा युएन वुमनसँग मिलेर गर्दै आएको कार्यको स्मरण गर्दै आगामी दिनमा थप प्रवर्धन गर्न सदैव तत्पर रहेको बताएकी थिइन्। त्यस अवसरमा मन्त्री डा राणाले नेपालले महिला सशक्तीकरण, लैङ्गिक समानता, शिक्षा, रोजगारी, उद्यमशीलता तथा अन्य आवश्यकताका क्षेत्रमा महिलाहरूलाई समान अधिकार प्रदान गरिरहेको जानकारी कार्यकारी निर्देशक बहुसलाई गराएकी थिइन्। सो भेटका क्रममा लैङ्गिक समानता र महिला अधिकारका लागि नेपालमा भएको लामो सङ्घर्ष तथा आफ्नो सक्रिय सहभागिताका बारेमा पनि मन्त्री डा राणाले उनलाई जानकारी गराएकी थिइन्। आगामी दिनमा पनि लैङ्गिक समानता र महिला सशक्तीकरणका क्षेत्रमा युएन वुमनले नेपाललाई सहयोगका साथै यस विषयमा नेतृत्व प्रदान गर्ने अपेक्षा गरिएको सो भेटमा मन्त्री डा राणाले बताएकी थिइन्।"
पर्यटन क्षेत्रको विकास र प्रवर्द्धनमा एकजुट होऔं : मन्त्री पाण्डे,"काठमाडौं : संस्कृति,पर्यटन तथा नागरिक उड्डयनमन्त्री बद्रीप्रसाद पाण्डेले मुलुकको पर्यटन क्षेत्रको विकास र प्रवर्द्धनमा एकजुट भएर अघि बढ्नुपर्ने बताएका छन्। ४५ औं पर्यटन दिवसको अवसरमा शुक्रबार शुभकामना सन्देश दिँदै पर्यटन मन्त्री पाण्डले हाम्रो संस्कृति,प्रकृति,सम्पदा र इतिहासलाई पर्यटकीय गतिविधिसँग आवद्ध गर्दै नेपालाई विश्वमा उत्कृष्ट पर्यटकीय गन्तव्यको रुपमा स्थापित गर्नेतर्फ सबैले ध्यान दिनुपर्ने बताएका हुन्। 'हाम्रो संस्कृति, प्रकृति,सम्पदा र इतिहासलाई पर्यटकीय गतिविधिसँग आबद्ध गर्दै नेपाललाई विश्वमा उत्कृष्ट पर्यटकीय गन्तव्यको रूपमा स्थापित गर्न आवश्यक छ । पर्यटकलाई नेपालमा आकर्षित गरी उनीहरूको सुखद भ्रमणको अनुभूति हुने वातावरण सिर्जना गर्नु हामी सबैको कर्तव्य हो । विश्वव्यापी कोभिड१९ महामारीले नेपालको पर्यटन क्षेत्रलाई गम्भीर असर पुयाए पश्चात् नेपालमा पर्यटकको सङ्ख्या सन् १९७७ पछिको सबैभन्दा न्यून अवस्थामा पुग्ने दुःखद अवस्था सिर्जना भएको थियो । तथापि,नेपालले पर्यटन क्षेत्रको पुनरुत्थानका लागि लिएका नीति, कार्यक्रम तथा प्रयासको परिणाम स्वरूप सन् २०२३ मा नेपाल भ्रमण गर्ने पर्यटकको सङ्ख्या १० लाख १४ हजार र सन् २०२४ को पहिलो महिनामा ७ लाख २२ हजार पुग्नुले यस क्षेत्रमा उत्साहको अवस्था सिर्जना भएको छ,'शुभकामना सन्देशमा उल्लेख छ। मन्त्री पाण्डेले पर्यटनको महत्त्वपूर्ण पूर्वाधार हवाई यातायातका लागि नेपाली आकाशलाई सुरक्षित र विश्वसनीय बनाउन अन्तर्राष्ट्रिय मापदण्ड अनुसार हवाई सुरक्षा (   ) सुधारका नीतिगत र संरचनागत कामहरू अघि बढाइएका बताएका छन्। संघ,प्रदेश र स्थानीय सरकारका साथै निजी क्षेत्रसँगको सहकार्यमा मुलुकलाई सुरक्षित र आकर्षक पर्यटकीय गन्तव्यको रूपमा विकास गर्ने,पर्यटन प्रवर्द्धन र पूर्वाधारको विकास गरी राष्ट्रिय अर्थतन्त्रमा पर्यटन क्षेत्रको योगदान अभिवृद्धि गर्ने योजनासहित मन्त्रालयबाट कार्यहरू अगाडि बढेका उनको भनाइ छ। शुभकामना सन्देशमा भनिएको छ,'पर्यटनको एक महत्त्वपूर्ण पूर्वाधार हवाई यातायातका लागि नेपाली आकाशलाई सुरक्षित र विश्वसनीय बनाउन अन्तर्राष्ट्रिय मापदण्ड अनुसार हवाई सुरक्षा (   ) सुधारका नीतिगत र संरचनागत कामहरू अघि बढाइएका छन् । यस बीचमा नयाँ पर्यटन नीति र ऐन तथा नयाँ संस्कृति नीति तर्जुमा गर्ने कार्य अगाडि बढाइएको छ। १६औँ योजना, दिगो विकास लक्ष्य र क्षेत्रगत नीति तथा कार्यक्रमद्वारा पर्यटन क्षेत्रलाई रोजगारी, वैदेशिक मुद्रा आम्दानी, अन्तर्राष्ट्रिय पहिचान एवं भ्रातृत्वको विकास गर्न महत्त्वपूर्ण माध्यम मानिएको छ। सङ्घ,प्रदेश र स्थानीय सरकारका साथै निजी क्षेत्र सँगको सहकार्यमा मुलुकलाई सुरक्षित र आकर्षक पर्यटकीय गन्तव्यको रूपमा विकास गर्ने, पर्यटन प्रवर्द्धन र पूर्वाधारको विकास गरी राष्ट्रिय अर्थतन्त्रमा पर्यटन क्षेत्रको योगदान अभिवृद्धि गर्ने योजना सहित मन्त्रालयबाट कार्यहरू अगाडि बढेका छन् । त्यसैगरी, पर्यटनको लाभ दुर्गम तथा ग्रामीण स्तरसम्म पुयाउन ग्रामीण पर्यटन,पर्यावरणमैत्री पर्यटन र समुदायमा आधारित पर्यटनसँग आबद्ध गर्दै अघि बढ्न उपयुक्त देखिन्छ । नेपालको तुलनात्मक लाभको रूपमा रहेको पर्यटन क्षेत्रको विकास र प्रवर्द्धनमा यहाँहरूको दिगो साथ,सहयोग र सहकार्यको अपेक्षा गर्दछु ।'"
मानवता इतिहासकै कठिन मोडमा : परराष्ट्रमन्त्री,"काठमाडौं : परराष्ट्रमन्त्री डा आरजु राणा देउवाले अहिले मानवता इतिहासकै सबैभन्दा कठिन मोडमा रहेकाले मानव हितका लागि विश्व नै एक हुनुपर्ने अवस्था आएको बताएकी छन्। संयुक्त राष्ट्रसङ्घको ७९औँ महासभामा भाग लिन हाल अमेरिकाको न्युयोर्कमा रहेकी मन्त्री राणाले बिहीबार सम्पन्न एसिली कोअपरेसन डायलग (एसिडी) मा संलग्न देशहरुका मन्त्रिस्तरीय बैठकलाई सम्बोधन गर्दै उक्त धारणा राखेकी हुन्। 'हामीहरू अहिले विश्वमा सबैभन्दा बढी समस्यामा रहेका छौँ । एकातर्फ हाम्रो साझा घर पृथ्वीले जलवायु परिवर्तनको असरका कारण दिन प्रतिदिन नसोचिएको समस्या झेलिरहेको छ । हिमालहरू पग्लिनेक्रम तीव्र बन्दैछ । हिमताल फुटेर कहाँ कतिबेला बाढी आउँछ र मानवीय क्षति गर्छ भन्ने त्रास बढेको छ,'उनले भनिन्,' मानवनिर्मित विकासका संरचना तथा पूर्वाधारहरू समेत भत्किँदै छन् । बाढीको प्रकोप बढ्दै गएको छ । मानवीय सभ्यताको विनास सुरू भएको त होइन भन्ने त्रास देखिँदैछ ।' यस्ता समस्याबाट नेपालजस्ता विकासशील राष्ट्रहरू, भूपरिवेष्टित राष्ट्रहरू तथा विश्वका अतिकम विकसित राष्ट्रहरू बढी मारमा परिरहेका मन्त्री डाराणाको भनाइ थियो। त्यसैले यी देशहरूलाई सहयोगको बढी खाँचो परिरहेकाले क्लाइमेट जस्टिस का लागि क्लाइमेट फाइनान्सिङको आवश्यक रहेको उनले बताइन्। यस्तो समस्यामा परेका देशहरूलाई दिगो विकासका लागि सहयोगको बढाउन मन्त्री डा राणाले आग्रह गरिन्। उनले भनिन्,'एकातर्फ यो प्राकृतिक बिपत्तिमा छौँ भने अर्कातर्फ अहिले पनि विश्वका विभिन्न ठाउँमा मावन सृजित हिंसा र द्वन्द्वको शिकार बनिरहेका छौँ । विभिन्न नाम र बहानामा बढ्दो हिंसा र द्वन्द्वले सिंगो मानवतालाई नै क्षति गरिरहेको छ । जसको परिणामस्वरुप देशहरु र मानिसहरुबीचमै आर्थिक, प्राविधिक असमानता तथा डिजीटल डिभाइड को अवस्था सिर्जना भइरहेको छ ।' यस्तो अवस्थामा एशियाली मुलुकमा शान्ति,अमनचैन र समृद्धिका लागि एशियाली देश र जनताबीचको सहकार्यको खाँचो अझ बढी महशुस भइरहेको उनको भनाइ छ। मन्त्री डा राणाले एसियाली देशहरुले यस्ता समस्यासँग जुध्न कस्तो रणनीति बनाएर कसरी अगाडि बढ्ने र सबैखाले समस्याको सामना गर्ने भन्ने बारेमा सोच्नुपर्नेमा पनि जोड दिइन्। उनले भनिन् ,'हामी एसियालीहरूको दृष्टिकोण, प्रयास र प्रतिबद्धता एशिया र विश्वका चुनौतीहरूको सामना गर्ने माध्यम बन्न सकोस् । हामी जसरी प्राचिन सभ्यताका धनी छौँ, त्यसैगरी समग्र विश्वकै समस्याको समाधानमा पनि हाम्रो अग्रसरता अर्थपूर्ण बन्न सकोस् ।' उनले एसिया बहुसंस्कृति, ज्ञान तथा प्राचीन सभ्यताको सम्पन्न भूमि रहेकाले हाल विश्वमा देखापरिरहेको मानवताको सङ्कटको निकासका लागि पनि एसियाले भूमिका निर्वाह गर्न सक्ने बताइन्। त्यसैगरी बिहीबार नै परराष्ट्रमन्त्री डा राणाले राष्ट्रसङ्घीय शान्ति निर्माणसम्बन्धी फोरमको मन्त्रिस्तरीय बैठकलाई पनि सम्बोधन गरेकी थिइन्। त्यस क्रममा उनले नेपालले द्वन्द्व व्यवस्थापन गरी शान्ति स्थापनाको कामलाई निष्कर्षमा पुर्याउने अन्तिम तयारी गरिरहेको जानकारी पनि दिइन्। नेपालको संसदले हालै मात्रै सङ्क्रमणकालीन न्यायसम्बन्धी कानुन निर्माण गरेको र सो कानुन पीडितमैत्री रहेको जानकारी दिँदै उहाँले अब नेपालले शान्ति स्थापनाका बाँकी काम पनि छिट्टै सम्पन्न गर्ने बताइन्। मन्त्री डाराणाले भनिन्,'हुनत वर्तमान विश्वमा शान्ति स्थापनाको काम जटिल बन्दै गएको छ,तर पनि हामीले आन्तरिक रुपमा गरेको शान्ति स्थापनाको काम विश्वका लागि पनि उदाहरण बन्न सक्दछ । किनभने हामीले समयमै यो जटिल कामलाई सम्पन्न गर्न सकेका छौँ ।' मन्त्री डा राणाले शान्ति निर्माण कमिसनले रणनीतिक रुपमा सुरक्षा परिषद्,महासभा र इस्कोस जस्ता निकायसँग साझेदारी गरेर अगाडि बढनुपर्ने सुझाव पनि त्यस बैठकमा दिएकी थिइन्। उनले नेपाल शान्तिका दूत गौतम बुद्धको जन्मस्थल भएको स्मरण गर्दै सकारात्मक सोच र व्यवहार तथा सांस्कृतिक मूल्य मान्यताहरूको सम्मान र पालनाबाट नै शान्तिपूर्ण र हिंसारहित समाज निर्माण गर्न सकिन्छ भनेर सबै लाग्नुपर्ने बताइन्। साथै बिहीबार नै परराष्ट्रमन्त्री डा राणाले अतिकम विकसित देश (एलडिसी) का विदेशमन्त्रीहरूको वार्षिक बैठकको अध्यक्षता पनि गरेकी थिइनु । नेपाल हाल एलडिसीको अध्यक्ष छ । न्युयोर्कमा आयोजित सो बैठकलाई सम्बोधन गर्दै उनले एलडिसी देशहरूलाई दिगो विकासका लक्ष्य हासिल गर्ने प्रयोजनार्थ थप र अतिरिक्त सहयोगको खाँचो औँल्याइन्।"
पर्यटन क्षेत्रमा देखिएका समस्या समाधान गर्न सरकार प्रतिवद्ध : उपप्रधानमन्त्री,"काठमाडौं : कार्यवाहक प्रधानमन्त्री प्रकाशमान सिंहले पर्यटन क्षेत्रमा देखापरेका समस्यालाई समाधान गर्ने प्रतिवद्धता जनाएका छन्। ४५औं विश्व पर्यटन दिवसको अवसरमा शुक्रबार काठमाडौंमा आयोजित कार्यक्रममा मुलुकको समृद्धिको प्रमुख आधार पर्यटन क्षेत्र भएकाले यस क्षेत्रमा देखापरेका समस्यालाई सरकारले समाधान गर्ने प्रतिवद्धता जनाएका हुन्। नेपालको अर्थतन्त्रलाई सुधार गर्न समेत पर्यटन क्षेत्रको महत्वपूर्ण योगदान रहेको उनको भनाइ छ । उनले मुलुकलाई सन्तुलित रुपमा अघि बढाउनका लागि पर्यटन क्षेत्रबाट दिनसक्ने योगदानलाई बढाउँदै लैजानुपर्नेमा जोड दिए। मुलुकमा अस्थीरता देखिएपछि स्थीरता दिनका लागि वर्तमान सरकार गठन गर्नुपरेकाले जनताका लागि सशक्तरुपमा काम गर्ने उनले बताए। संस्कृति,पर्यटन तथा नागरिक उड्डयनमन्त्री बद्री पाण्डेले पर्यटन क्षेत्रलाई सुदृढ गर्नका लागि नागरिक उड्ययनको क्षेत्रलाई विश्वसनीय बनाउनुपर्ने भएकाले यसमा ध्यान केन्द्रीत गरेको बताए । आफू पदमा रहँदा काम गर्न नसके कुर्सी छाड्ने भन्दै उनले अन्य निकायका प्रमुखले पनि काम गर्न नसके सहज रुपमा बाटो खाली गर्न सुझाव दिए । मन्त्री पाण्डेले तीनै तहका सरकार र निजी क्षेत्रसँगको सहकार्यमा मुलुकलाई सुरक्षित र आकर्षक पर्यटकीय गन्तव्यको रूपमा विकास गर्ने गरि काम अघि बढेको धारणा राखे। सबैका लागि पर्यटनः पहुँचयोग्य विश्वव्यापी पर्यटनको प्रवर्द्धन भन्ने नारासहित हरेक वर्ष २७ सेप्टेम्बरमा विश्व पर्यटन दिवस मनाउने गरिन्छ । नेपालमा भने पर्यटन र शान्ति भन्ने नाराका साथ दिवस मनाइएको हो ।"
पुलसँगै विद्युत पुगेपछि सुस्तावासीले गरे नारायणीमा पूजा,"परासी : नवलपरासीको सुस्ताबस्तीमा झोलुङ्ग पुल र विद्युत पुगेको खुसियालीमा स्थानीयले नारायणी नदीमा पूजाआजा गरेका छन्। पुल नहुँदा स्थानीयहरू आफ्नै देशमा आउन वर्षायाममा भारतीय भूमि भएर आउजाउ गर्नुपर्थ्यो भने हिउँदमा जोखिमपूर्ण डुंगाको यात्रा गर्नुपर्ने बाध्यता थियो। सोलारबाट बिजुली लगिए पनि भरपर्दो नहुँदा नियमित विद्युत उपभोगबाट सुस्तावासी बञ्चित थिए। बिहीबार राष्ट्रपति रामचन्द्र पौडेलले पुलसँगै राष्ट्रिय प्रसारण लाइनको उद्घाटन गरेपछि स्थानीयहरूले खुसियालीमा नारायणी नदीको पूजा गरेका हुन्। उद्घाटन गरेर राष्ट्रपति फर्के लगत्तै हातमा दियोसहित पूजा सामग्री लिएर पुगेका स्थानीय महिलाहरूले पुलमुनि बसेर नारायणी नदीको पूजाआजा गर्न सुरु गरेका थिए। वर्षौदेखिको हाम्रो चाहना बल्ल पूरा भएको छ त्यसैले गंगा (नारायणी)माताको पूजा गरेका हौं, स्थानीय माधुरी भरले भनिन्। नदीमाथि बनाइएको पुल र पुल हुँदै पुर्याइएको बिजुलीका कारण दुर्घटना नहोस् र सुस्ताबासीको भलोको कामना गर्दै गंगा मातासँग प्राथना गर्न पूजा गर्न आएको अर्की स्थानीय गीता जयसवालले बताइन्। नवलपरासीको सुस्ता गाउँपालिका५ सुस्तावासीलाई आफ्नै देशमा आउन पनि भारतीय भूमि भएर आउनुपर्ने बाध्यता भएपछि नारायणी नदीमाथि १ हजार ५७१ मिटर लामो पुल निर्माण गरिएको छ। सोही पुलमार्फत पुलको भार व्यवस्थापन र विद्युतीय सुरक्षाको मापदण्ड पूर्ण रुपमा पालना हुने गरी ११ केभी लाइनको राष्ट्रिय प्रसारण लाइनको विद्युत पुर्याइएको छ।"
"रोशी र कोशीमा आएको बाढीले बीच भागमा ३३ जना फसे, पाँच घर बगायो","सिन्धुली : लगातारको वर्षासँगै आएको बाढीमा सिन्धुलीमा ३३ जना फसेका छन् भने पक्कीसहित पाँच घर बगाएको छ। सिन्धुलीको सुनकोशी गाउँपालिका१ दुम्जामा रहेको आदी लिङ्गेश्वर कुशेश्वर महादेव गुरुकुलमा अध्ययनरत २६ बटुकसहित ३३ जना रोशी र सुनकोसीको बीच भागमा फसेका छन्। सोही ठाउँमा पक्की साढे दुई तलासहित पाँच घर बगाएको हो। जिल्ला प्रहरी कार्यालय सिन्धुलीका प्रमुख (एसपी) गोविन्दराज काफ्लेका अनुसार रोशी र सुनकोसी नदीमा आएको बाढीका कारण कुशेश्वर दुम्जामा रहेको आदी लिङ्गेश्वर कुशेश्वर महादेव गुरुकुलमा अध्ययनरत २६ जना बटुक, ३ जना शिक्षक, २ जना कर्मचारी र अन्य दुई जनागरी ३३ जना शुक्रबार दिउसोदेखि बाढीमा फसेका छन्। उनीहरूको उद्धार गर्ने प्रयास भए पनि बाढीका कारण समस्या भएको छ। रोशीमा आएको बाढीले मन्दिर प्रवेशगर्ने मार्ग बगाएर पूर्णरूपमा क्षति पुर्याएको छ। मन्दिर अगाडि रोशीको बाढी पसेको छ। मन्दिर पछाडि सुनकोसीमा बाढी उर्लेको छ। अहिले उहाँहरुको उद्धार गर्न समस्या भएको छ, उनले भने। बाढीमा फसेकाहरूको उद्धारका लागि कुशेश्वर प्रहरी चौकी दुम्जाका प्रहरी सहायक निरीक्षक विसुराज थोकरको कमाण्डमा ६ जना, इलाका प्रहरी कार्यालय खुर्कोटका प्रहरी निरीक्षक एल्जिना राईको कमाण्डमा ९ जना र शसस्त्र प्रहरी बलका सशस्त्र प्रहरी निरिक्षकको कमाण्डमा ११ जना गरी २६ जनाको टोली उक्त स्थानमा तैनाथ छ, उनले भने। तर रोशीमा बाढी नघटेकाले उद्धार गर्न कठिन भएको छ। गुरुकुलमा हेकाहरूसँग नियमित सम्पर्क भएको छ। उहाँहरूले हामीहरु सुरक्षित रहेको जनाउनु भएको छ। खोलामा थप बाढी बढे उहाँहरूको उद्धारका लागि नेपाली सेनासँग समेत खबर गरिएको र गृह मन्त्रालयमा समेत जानकारी गरिएको छ, काफ्लेले थपे। त्यस्तै स्थानीय पार्वती श्रेष्ठको पक्कीघर शुक्रबार आएको बाढीले बगाएको छ। स्थानीय प्रमिला श्रेष्ठ, ज्ञानीमाया तामाङ, माया तामाङ र ठुलाकान्छा तामाङको घर तथा होटल र किराना पसल बगाएर पूर्णरूपमा क्षति भएको प्रहरीले जनाएको छ। त्यस्तै सिन्धुलीको विपी राजमार्ग, मध्यपहाडी लोकमार्ग र मदन भण्डारी लोकमार्गमा समेत अवरुद्ध भएका छन्।"
"अविरल वर्षाले झापाको जनजीवन अस्तव्यस्त, ३१ परिवार विस्थापित","झापा : दुई दिनदेखि परिरहेको अविरल वर्षाका कारण झापा जिल्लाको जनजीवन अस्तव्यस्त बनेको छ। अविरल वर्षापछि अहिलेसम्म जिल्लामा एक बालिका बेपत्ता भएको जिल्ला प्रहरी कार्यालय झापाले जनाएको छ। दक्षिणी झापाको कचनकवल गाउँपालिका१ झकुवाटोलीकी पचूँ राजवंशीकी छोरी १४ बर्षीया नेहारिका राजवंशी जमुना खोलाले बगाउँदा बेपत्ता भएकी हुन्। भारत सानिमाको घरबाट पाहुना खाएर साइकल चढेर घर फर्कने क्रममा चमारभिट्टा पुल छेउको जमुना खोलाले शुक्रबार दिउँसो करिब ३ बजे उनलाई साइकलसहित बगाउँदा बेपत्ता भएको प्रहरी कार्यालय झापाका डीएसपी कृष्णकुमार चन्दले जानकारी दिए। बालिकाको खोजी कार्य भइरहेको उनले बताए। त्यस्तै शुक्रबार दिउँसो १२:२० बजेको समयमा कचनकवल गाउँपालिका २ स्थित अमुलफुटा खोला तर्ने क्रममा प्र १०२०५प ६९७८ नम्बरको मोटरसाइकल खोलाले बगाएको हो। मोटरसाइकल चालक सोही ठाउँका २७ वर्षीय रबिन भट्टराई भने सकुशल रहेका छन्। मोटरसाइकलको खोजतलास भइरहेको प्रहरीले जनाएको छ। वर्षाले जिल्ला १५ वटा पालिकाका होचो भूभागहरू जलमग्न भएको छ। खोला तथा सडक नालाका सयौँ घरभित्र पानी पसेको छ। जसकारण उनीहरूको दैनिक कामकाज प्रभावित बनेको थियो। विपद् कार्यालय झापाका अनुसार हालसम्म जिल्लामा ३१ परिवार विस्थापित भएका छन्। विस्थापित हुनेहरूमा सबैभन्दा बढी बिर्तामोडका रहेका छन्। बिर्तामोडका १८ परिवार विस्थापित भएका हुन्। त्यस्तै कनकाई नगरपालिका ३ झर्ना बस्तीमा सन्का खोला र सुरुङ्गा खोलाको पानीको बहाव पसेर ११ परिवार विस्थापित भएका छन्। कनकाई नदीले कटान सुरु गर्दा दुई परिवार विस्थापित भएका छन्। शिवसताक्षी नगरपालिका १० बस्ने अमर ऋषिदेव र किरण ऋषिदेवको परिवार विस्थापित बनेका हुन्। शिवसताक्षी १० बिहानी टोलको पश्चिमतर्फबाट कनकाई खोलाले कटान सुरु गरेको हो। उक्त टोलको १५ घरमध्ये ती दुई वटा घर अति जोखिममा परेपछि शिवसताक्षी नगरपालिका १० नम्बर वडा कार्यालयको समन्वयमा मुक्ति घाटको भवनमा स्थानान्तरण गरिएको हो। त्यस्तै शिवसताक्षी नगरपालिका वडा नं ७ को होली टोलका अन्दाजी २०२२ घरमा सताक्षी खोलाको पानी पसेर डुबान परेको छ। घरमा सामान्य पानी पसेको र तत्काल क्षति गर्ने सम्भावना नरहेकोले उनीहरूलाई स्थानान्तरण नगरिएको जिल्ला विपद् कार्यालयले जनाएको छ। मेची, निन्दा, बिरिङ, मावा, कनकाई, रतुवा, अदुवा, हडिया, देउनियाँ लगायतको नदीहरूमा जलस्तर समेत ह्वातै बढेको छ। ती नदी आसपासका स्थानीयलाई उच्च सतर्कता अपनाउन झापा प्रशासनले आग्रह छ। बितेको २४ घण्टामा सबैभन्दा धरै वर्षा जिल्लाको सदरमुकाम भद्रपुरस्थित चन्द्रगढी भएको छ। चन्द्रगढी विमानस्थलमा रहेको जल तथा मौसम विभागको मापन केन्द्रका अनुसार त्यहाँ ३०२ मिलिमिटर वर्षा भएको छ। अविरल वर्षाका कारण विद्यालयहरू बन्द गरिएको थियो। वर्षाले खेतमा पाक्नै लागेको धानबालीमा समेत व्यापक क्षति पुर्याएको छ। क्षतिको विवरण आउन बाँकी रहेको कृषि ज्ञान केन्द्र झापाले जनाएको छ।"
दसैं मनाउन घर फर्किरहेका बैतडीका युवक महाकालीमा खसेर बेपत्ता,बैतडी : बैतडीका एक युवक महाकालीमा खसेर बेपत्ता भएका छन्। जिल्लाको पुर्चौडी नगरपालिका५ कुवाकोटका ३३ वर्षीय अमर सिंह धामी महाकाली नदीमा खसेर बेपत्ता भएका हुन्। भारतको पिथौरागढबाट काम गरेर दसैंका लागि घर फर्किने क्रममा शुक्रबार बिहान ११ बजेतिर महाकाली नदीमा खसेर बेपत्ता भएका जिल्ला प्रहरी कार्यालय बैतडीका प्रवक्ता एवं प्रहरी निरीक्षक जनक ढुंगानाले जानकारी दिए। भारतबाट घर फर्किरहेका धामी शुक्रबार बिहान साढे ११ बजेतिर दशरथचन्द नगरपालिका८ को झुलाघाट बजार नजिकै सडकबाट महाकाली नदीमा खसेको खुलेको उनले बताए। झुलाघाटबाट बैतडी सदरमुकामतर्फ आउने जिप पार्किङ हुने स्थानमा हिँडिरहेको अवस्थामा चिप्लिएर महाकाली खसेका थिए। नदीमा खसेर बेपत्ता भएका धामीको खोजी कार्य भइरहेको छ। धामी खसेको ठाउँमा सडक माथिबाट पहिरो समेत खसेका कारण जोखिम रहेको प्रहरीले जनाएको छ।
खोलाले बगाउँदा झापामा एक बालिकासहित तीनजना बेपत्ता,"झापा : खोलाले बगाउँदा झापामा एकै दिन एक बालिकासहित तीन जना बेपत्ता भएका छन्। कचनकवलको जमुना खोला, गौरीगञ्जको किस्ने खोला र कमल गाउँपालिकाको कृष्णे खोलाले बगाउँदा तीन जना बेपत्ता भएको प्रहरी कार्यालय झापाले जनाएको छ। गौरीगञ्ज गाउँपालिका ३ र २ को सिमानामा रहेको हुलाकी राजमार्गमा पर्ने किस्ने खोलाको पुलबाट हाम फाल्दा गौरीगञ्ज२ भाकुरमारीस्थित सुकुम्वासी बस्तीका अन्दाजी ५० वर्षीय केमालाल ताजपुरिया बेपत्ता भएको प्रहरीले जनाएको छ। मादक पदार्थ सेवन गरेका उनले पुल माथिबाट शुक्रबार दिउँसो ४ बजे हाम फालेका थिए। उनको खोजी कार्य भइरहेको इलाका प्रहरी कार्यालय गौरीगञ्जका प्रहरी निरीक्षक रामचन्द्र साहले जानकारी दिए। त्यस्तै कमल गाउँपालिका१ का मुसे भन्ने रमेश चौधरीको छोरा ३५ वर्षीय टिकाराम चौधरी डुबेर बेपत्ता भएका छन्। शुक्रबार साँझ ७ बजे कमल १ स्थित कृष्णे खोलामा माछा मार्ने क्रममा खोलामा डुबेर उनी बेपता भएको प्रहरीले जनाएको छ। उनको खोजी कार्य भइरहेको छ। त्यसैगरी कचनकवल गाउँपालिका१ झकुवाटोली बस्ने पचूँ राजवंशीकी छोरी १४ वर्षीया नेहारिका राजवंशी जमुना खोलामा डुबेर बेपत्ता भएकी छिन्। भारत सानिमाको घरबाट पाहुना खाई घर फर्कने क्रममा चमारभिट्टा पुल छेउमा जमुना खोलामा दिउँसो करिब ३ बजे उनी साइकलसहित बेपत्ता भएको हो। उनी अझै सम्म नभेटिएको र उनको खोजी भइरहेको प्रहरीले जनाएको छ।"
नुवाकोटमा कांग्रेसले सुरु गर्यो एकसय दिने अभियान,"नुवाकोट : नुवाकोटमा कांग्रेसको एकसय दिने अभियान सुरु भएको छ। सत्तारूढ दल कांग्रेसको सो विशेष अभियान नुवाकोटमा शुक्रबारदेखि सुरु भएको हो। नेपाली कांग्रेस नुवाकोटको विपि स्मृति भवनमा एकसय दिने अभियानको शुभारम्भ गरिएको हो। कांग्रेसका केन्द्रीय सदस्य तथा अभियानका केन्द्रीय प्रतिनिधि राजेन्द्रकुमार केसीले अभियानको शुभारम्भ गरे। अबको निर्वाचनमा पार्टीलाई पहिलो ठूलो दल बनाउने लक्ष्यसहित कांग्रेसले अभियान सुरु गरेको उनले बताए। उनले पहिलो दिन पार्टीका जिल्लास्तरीय नेताहरूकाबीच अभिमुखीकरण कार्यक्रम गरेका छन्। नेता केसीले अभियानको उद्देश्य र स्थानीय तहका प्रतिनिधिहरूलाई उनीहरूको जिम्मेवारीबारे जानकारी गराएका छन्। कांग्रेसको इतिहास लामो भएका कारण यसको लक्ष्य र उद्देश्यप्रति कसैले पनि शंका नगर्न केसीले आग्रह गरे। सय दिने अभियानमा सदस्यता विशेष अभियानका रूपमा सदस्यता घर आँगन अभियान सञ्चालन गरिने कांग्रेस सभापति तथा बागमती प्रदेश सभा सदस्य रमेशकुमार महतले जानकारी दिए। क्रियाशील सदस्यता कार्ड पुगेनपुगेको अभिलेख राख्ने, सदस्यता कार्ड वितरणको समेत अभियानमा समेटिएको उनले जानकारी दिए। अभियान पुस १६ गतेसम्म सञ्चालन हुनेछ। जिल्लाका प्रतिनिधिहरूले केन्द्रीय कार्यालयमा प्रतिवेदन पेश गर्नुपर्ने योजना रहेको छ। प्रतिनिधिले सम्मेलन हुन नसकेका स्थानको सम्मेलनको सुनिश्चित गर्नुपर्नेछ। प्रतिनिधिले वडा, पालिका, जिल्लाको बैठक बस्न नसकेको भए बैठक नियमित बस्ने वातावरण बनाउनु पर्नेछ। विभिन्न तहका कार्य समितिलाई वार्षिक कार्यतालिका बनाउन पनि लगाउने अभियानमा उद्देश्य रहेको छ। केन्द्रीय प्रतिनिधिले सय दिने सांगठनिक अभियानको वडासमेत सम्पूर्ण अभिलेख विवरणसहितको प्रतिवेदन केन्द्रले तोकेको ढाँचामा केन्द्रीय कार्यालयमा पेश गर्नुपर्ने जनाएको छ।"
"झापामा अत्यधिक वर्षा, देशभरिका तटीय क्षेत्रमा सतर्कता अपनाउन आग्रह","काठमाडौं : झापामा शुक्रबार सबैभन्दा बढी वर्षा भएको छ। जल तथा मौसम विज्ञान विभागका अनुसार झापाको केचना केन्द्रमा २३० मिलिमिटर वर्ष भएको छ। शुक्रबार विहान ८:४५ बजे मापन गरिएका २२२ केन्द्रमध्ये झापाको केचना केन्द्रमा अत्याधिक वर्षा भएको हो। विभागका अनुसार ७१ वटा केन्द्रमा ५० मिलिमिटरभन्दा बढी वर्षा भएको छ भने १७ वटा केन्द्रमा १०० मिलिमिटरभन्दा बढी वर्षा भएको मापन गरिएको छ। १०० मिलिमिटर बढी मापन गरिएका जिल्लामा इलाम, सिरहा, कञ्चनपुर, कैलाली, मोरङ, सप्तरी र उदयपुर रहेका छन्। त्यस्तै रौतहट, तनहुँ, सुनसरी, अर्घाखाँची, नवलपरासी, धनुषा, सर्लाही, गुल्मी, महोत्तरी, चितवन, पाल्पा, रुपन्देही, धनकुटा, पर्वत, मकवानपुर, पर्सा, स्याङ्जा र पाँचथरमा ५० मिलिमिटरभन्दा बढी वर्षा भएको छ। मनसुन सक्रिय भएकाले देशका ५६ जिल्लामा 'रेड अलर्ट' जारी गरिएको छ। अत्यधिक वर्षाका कारण देशका केही मुख्य नदीहरूमा बाढीले खतरा तह पार गर्ने चेतावनीसमेत दिइएको छ। जल तथा मौसम विज्ञान विभागको बाढी पूर्वानुमान महाशाखाले नारायणी, बागमती, पश्चिम राप्ति, बबईमा बाढीले शनिबार खतरा तह पार गर्ने चेतावनी दिएको हो। विभागले ती नदीहरूको आसपासका क्षेत्रमा सतर्कता अपनाउन आग्रह गरेको छ। विशेषतः नारायणीको देवघाट, बागमतीको पधेरादोभान, पश्चिम राप्तिको कुसुम र बबईको चेपाङमा सतर्कता अपनाउन आग्रह गरिएको छ। त्यस्तै कन्काई नदीको मैनाचुली र कमला नदीको वेलसोत क्षेत्रमा शुक्रबार सतर्कता अपनाउन आग्रह गरिएको छ। बाढीले खतरा तह पार गर्नसक्ने भएकाले ती क्षेत्रमा सतर्कता अपनाउन आग्रह गरिएको विभागले जनाएको छ।"
झरीले रुझ्यो काठमाडौं (तस्बिरसहित),काठमाडौं : बिहीबारदेखि देशभर परिरहेको वर्षाले जनजीवन प्रभावित भएको छ। मौसमविद्ले विभिन्न नदीको बहाब बढ्न सक्ने भएर सचेत रहन आग्रह गरेको छ। पहाडी र हिमाली क्षेत्रमा २ दिन रात्रीबस सञ्चालनमा रोक लगाइएको छ। देशभर मनसुनी वायु साथै भारतको उत्तर मध्य महाराष्ट्र र आसपासको क्षेत्रमा रहेको न्यून चापीय प्रणालीको प्रभावले वर्षा भइरहेको मौसमविद्हरुले बताएका छन्। आज दिनभर देशभर नै धेरै स्थानहरूमा मेघ गर्जनचट्याङ्ग सहित हल्कादेखि मुसलधारे वर्षा हुने विज्ञले बताएका छन्। काठमाडौंमा पनि लगातार परिरहेको वर्षाले दैनिकीमा समस्या उत्पन्न भएको छ। खोला आसपास पानीको सतह बढेको छ।
"३ वर्षपछि भरिँदै कुलेखानी ड्याम, सतर्कता अपनाउन आग्रह","मकवानपुर : नेपाल विद्युत प्राधिकरणको व्याकअप मानिने मकवानपुरस्थित कुलेखानी जलविद्युत केन्द्रको जलाशय इन्द्रसरोवर ताल निरन्तर परेको वर्षाका कारण भरिन लागेको छ। शुक्रबार विहानैबाट परेको निरन्तर पानीका कारण करिब ३ वर्षपछि ताल भरिन लागेको हो। कुलेखानी जलविद्युत केन्द्र प्रथमका कार्यालय प्रमुख तारादत्त भट्टका अनुसार जलाशयमा पानीको सतह करिब ३ घण्टामा १ मिटरका दरले माथि आइरहेको बताए। उनले भने, 'जलाशयको भण्डारण क्षमता समुन्द्री सतहदेखि १५ सय ३० मिटर रहेको छ। अहिले १५ सय २७ मिटर आइसकेको स्थिति छ। यस्तै अवस्था रहे जलाशय भरिन धेरै समय लाग्दैन।' जलाशय भरिएर पानी बाहिरिने सम्भावना भएकोले तल्लो तटीय क्षेत्रमा सतर्कता अपनाउन कुलेखानी प्रथम जलविद्युत केन्द्रले सूचना नै जारी गरेको उनले बताए। यस्तै जिल्ला प्रहरी कार्यालय मकवानपुरलेपनि कुलेखानी ड्याम केही घन्टामा भरिने स्थिति देखिएको र बाँधको सुरक्षालाई समेत मध्यनजर गरी ड्यामका ढोका खोल्नुपर्ने अवस्था सिर्जना हुन सक्ने देखिएकोले कुलेखानी बाँधदेखि तल सिस्नेरी हुँदै वाग्मती नदी किनाराका बस्तीहरूमा एक्कासी बाढी आउन सक्ने अवस्था देखिएको बताउदै सचेत रहन आग्रह गरेको छ। प्रहरीका मकवानपुर जिल्ला विपद व्यवस्थापन समिति र सम्बन्धित पालिकाका स्थानीय विपद् व्यवस्थापन समितिहरूले समेत अलर्ट अवस्थामा रहन आग्रह गरेको छ।"
कोशीमा २०८२ लाई पर्यटन वर्ष मनाउने घोषणा,"विराटनगर : कोशी प्रदेश सरकारले आगामी वर्ष २०८२ साललाई कोशी पर्यटन वर्ष मनाउने घोषणा गरेको छ। त्यसका लागि रमणीय कोशी भन्ने नारा तय गरिएको छ। पर्यटन वर्षका लागि सरकारले ८२ का लागि ८२ पर्यटकीय गन्तव्य सूची पनि तयार गरेको छ। सेप्टेम्बर २७ अर्थात विश्व पर्यटन दिवसको अवसरमा मुख्यमन्त्री हिक्मतकुमार कार्कीले विराटनगरमा शुक्रबार कोशी प्रदेश पर्यटन वर्ष २०८२ घोषणा गरेका हुन्। नेपालकै होचो क्षेत्र झापाको केचनादेखि विश्वको सर्वोच्च शिखर सगरमाथा कोशी प्रदेशमा पर्छ। विश्वका १० अग्ला हिमालमध्ये ५ वटा हिमाल पनि कोशी प्रदेशमै छन्। मुख्यमन्त्री कार्कीले चालु आर्थिक वर्षको वार्षिक नीति तथा कार्यक्रममा कोशी प्रदेश पर्यटन वर्ष २०८२ लाई प्राथमिकतामा राखेका थिए। सरकारले पर्यटन वर्षका लागि १० करोड बजेट विनियोजन गरेको छ। प्रदेशको पर्यटन, वन तथा वातावरण मन्त्रालयका सचिव विशाल घिमिरेका अनुसार पर्यटन पूर्वाधार र अन्य पर्यटन सम्बन्धी शीर्षकमा १ अर्ब ७ करोड बजेट विनियोजन भएको छ। २०८२ सालका लागि ८२ स्थान छनोट गरेर पर्यटन वर्ष घोषणा गरिएको जानकारी उनले दिए। पर्यटन वर्षका लागि भारतीय नाकाबाट प्रवेश गर्ने पर्यटकको सवारीमा स्टिकर टाँस्ने र स्टिकर टासेपछि सडकमा यात्रामा थप चेकजाँच नगर्ने सरकारको तयारी छ। कोशी प्रदेशका पर्यटकीय उपजको प्रचारप्रसार र प्रवर्धन गर्दै पर्यटक आगमनमा वृद्धि गरी पर्यटन क्षेत्रलाई चलायमान बनाएर कोशी प्रदेशलाई समृद्ध बनाउने सरकारको योजना छ। प्रदेशमा पर्यटकको संख्या र बसाइ अवधिलाई वृद्धि गर्ने लक्ष्य सरकारले लिएको छ। मुख्यमन्त्री कार्कीका अनुसार पर्यटन वर्षमा पर्यटकीय गन्तव्यहरुको पहिचान, स्तरोन्नति तथा प्रचारप्रसार गर्ने, रोजगारी सिर्जना गर्ने, पर्यटनमा निजी क्षेत्रको लगानी अभिवृद्धिका लागि सहजीकरण गर्ने र पर्यटन क्षेत्रलाई कोशी प्रदेशको आर्थिक विकासको मेरुदण्डको रुपमा स्थापित गर्ने उद्देश्य राखिएको छ। मुख्यमन्त्री कार्कीले भारत र चीनबाट मात्रै पर्यटक भित्राउन सके पनि ठूलो उपलब्धि हासिल हुने बताए। मुलुकको राजनीतिक अस्थिरताले सोचेजस्तो उपलब्धि हासिल गर्न सकिएको छैन। पर्यटनका माध्यमबाट विदेशी मुद्रा आर्जन हुन्छ। विदेशी मुद्रा संचितीमा सहयोग पुग्छ, उनले भने, पर्यटनको विकासका लागि हरेक प्रकारका पर्यटकलाई समुचित व्यवस्थापन गर्न सक्नुपर्छ। पर्यटकीय पूर्वाधार विकास गर्दै पर्यटनको विकासका माध्यमबाट समृद्धिको आधार खोज्ने प्रयास सरकारले गर्ने छ। मुख्यमन्त्री कार्कीले पर्यटन प्रवर्द्धनका माध्यमबाट राष्ट्रिय पुँजी वृद्धिमा सहयोग पुग्ने अपेक्षा गरिएको बताए। भिजिट नेपाल १९९८ को सिकाइ र अनुभवका आधारमा प्रदेश सरकारले पर्यटन प्रवर्धनका लागि धेरै काम गरिरहेको उनको भनाइ छ। सरकारले २०२० लाई भ्रमण वर्ष मनाउने घोषणा गरेको थियो। तर, कोभिड१९ बाट विश्व नै आक्रान्त बनेपछि त्यसले पूर्णता पाउन सकेन। विभिन्न प्रतिकूलतालाई छिचोल्दै प्रदेश सरकार नीतिगत, कार्यगत र व्यवस्थापकीय कार्यहरु गर्ने सोच र दृष्टिकोण निर्माण गरी अघि बढ्ने प्रयत्न गरिरहेको छ, कार्कीले भने, यसको प्रस्थान बिन्दुका रुपमा कोशी प्रदेश पर्यटन वर्ष २०८२ लाई लिन सकिन्छ। कोशी प्रदेश पर्यटनको हिसाबले नेपालको मात्रै नभइ विश्वकै उत्कृष्ट गन्तव्य भएको उनको भनाइ छ। यद्यपि, यथोचित प्रचारप्रसार र गन्तव्यहरुको प्रवर्द्धन गर्न नसक्दा चाहेजस्तो उपलब्धि हासिल नभएको मुख्यमन्त्री कार्की बताउँछन्। उनले पर्यटन क्षेत्रको विविधतालाई उजागर गर्दै विश्वसामु चिनाउ सक्दा कोशी प्रदेशलाई छिट्टै नै समृद्धिको यात्रामा अघि बढ्न मद्दत पुग्ने अपेक्षा गरे। नेपालको सबैभन्दा होचो भूभाग झापाको केचनादेखि विश्वकै सर्वोच्च शिखर सगरमाथा कोशी प्रदेशमा रहनुले पर्यटकीय विकास र सम्भावनाका आधारहरु प्रशस्त रहेको उनको भनाइ छ। कार्कीले कोशी प्रदेशलाई प्राकृतिक, धार्मिक र सांस्कृति पर्यटनको गन्त्वयका रूपमा विकास गर्न सकिने मुख्यमन्त्री बताए। कोशीमा विभिन्न हिमश्रृङ्खलादेखि सगरमाथा राष्ट्रिय निकुञ्ज, कञ्चनजंघा संरक्षण क्षेत्र, कोशी टप्पु वन्यजन्तु आरक्षजस्ता प्रकृतिक एवं पाथीभरा, वराहक्षेत्र, रामधुनी, हलेसी, विजयपुर, चौदण्डीगढी, उदयपुरगढी, हिलिहांग, हतुवागढ़ी, बिराट राजाको दरबार, अर्जुनधारा, खुवालुङदेखि फक्ताङ्लुङ, तुवाचुङ, जायजुङ माङ्सेबुङ, तिम्बुङ्ग पोखरी, सभापोखरी, गुफापोखरीजस्ता ऐतिहासिक, सांस्कृतिक तथा धार्मिक सम्पदाहरु छन्। साथै, पोकली, नमस्ते, ह्यात्रुङ झरना, कन्याम, श्रीअन्तु, नाम्जे, पाताले, भेडेटार, हिले, तीनजुरे मिल्के, जलजले, जेफाले आदि उत्कृष्ट पर्यटकीय गन्तव्य कोशीमै पर्छन्। प्राकृतिक, धार्मिक र सांस्कृतिक सम्पदा एवं सामाजिक विविधताको जगमा उभिएर पर्यटन प्रवर्द्धन गर्न सक्दा कोशी प्रदेश मुलुककै पर्यटन हब बन्ने कार्कीको भनाइ छ। कोशीमा साहसिक पर्यटनको सम्भावना पनि उत्तिकै रहेको उनले बताए। उनका अनुसार प्याराग्लाइडिङ, र्याफ्टिङ, चिया बगान, गुराँस, विश्वमै दुर्लभ रेडपान्डा, अर्ना, गुराँसलगायत पर्यटकका लागि आर्कषणको केन्द्र बन्नसक्छ। तीनजुरे, मिल्के र जलजले क्षेत्रमा २८ प्रजातिका गुराँस पाइन्छन्। कार्कीले हिमाल आरोहण, बन्जी जम्पिङ, रक क्लाइम्बिङ, क्यानोइङ, कायाकिंग, प्याराग्लाइडिङ आदि साहसिक पर्यटनमार्फत पर्यटक भित्राउन सकिने बताए। पर्यटनको माध्यमबाट रोजगारी सृजना गर्दै युवाहरुको विदेश पलायन रोक्न सकिने उनको भनाइ छ। निजी क्षेत्र र पर्यटन व्यवसायीको साथ लिएर सरकारले पर्यटन क्षेत्रको विकास र पर्यटन वर्षलाई उत्सवका रुपमा मनाउने जानकारी उनले दिए। तीनै तहको सरकारको सहकार्य, समन्वय र सहयोगमा पर्यटन क्षेत्रका पूर्वाधारको विकास र सुधारमा लाग्ने प्रतिबद्धता कार्कीले जनाएका छन्। जैविक, धार्मिक तथा सांस्कृतिक विविधता र सद्भावपूर्ण सामाजिक व्यवहारका कारण पर्यटन प्रबर्द्धनमा सहज हुने विश्वास उनले व्यक्त गरेका छन्। मुख्यमन्त्री कार्कीले कोशी प्रदेश पर्यटन वर्ष २०८२ प्रदेशको पर्यटनसँग सम्बन्धित नीति निर्माण, संरचनाहरुको निर्माण र पर्यटकीय पूर्वाधार विकास गर्दै पर्यटनमार्फत समृद्धिको आधार खोज्ने वर्षको रुपमा हुने बताए।"
रसुवागढी नाका जोड्ने सडक अवरुद्ध,काठमाडौं : चीनसँगको अन्तर्राष्ट्रिय व्यापारिक नाका रसुवागढी जोड्ने सडक पहिरोका कारण अवरुद्ध भएको छ। गएरातिदेखिको अविरल वर्षाका कारण स्याफ्रुदेखि रसुवागढी खण्डको विभिन्न स्थानमा पहिरो गएपछि सडक अवरुद्ध भएको हो। जिल्ला प्रशासन कार्यालय रसुवाका अनुसार टिमुरेरसुवागढी सडक खण्डमा २ ठाउँमा पहिरो गएको छ। जसका कारण पैदलयात्रा गर्न समेत असहज छ। स्याफ्रुबेशी उत्तर कुलुङ पुलमा लेदोले सडक अवरुद्ध भएको छ। यस क्षेत्रमा भने पहिरो पन्छाउने काम भइरहेको कार्यालयले जनाएको छ। तातोपानी सडक खण्डमा पनि पहिरो झरेर सडक अवरुद्ध भएको र यस क्षेत्रमा आज सडक खुलाउन नसकिने कार्यालयले जनाएको छ। टिमुरे क्षेत्रमा विद्युत र मोबाइल फोन अवरुद्ध छ। कार्यालयका अनुसार जिल्लामा अहिले पनि वर्षा भइरहेको र कुनै अप्रिय घटना भने भएको छैन।
पहिरोले भीमफेदीकुलेखानीफाखेल हुँदै काठमाडौं जाने सडक बन्द,"हेटौडा : मकवानपुरको इन्द्रसरोवर गाउँपालिका२ कौरास्थित भीमफेदीकुलेखानीफाखेल हुँदै काठमाडौँ जाने सडक बन्द भएको छ । वर्षासँगै आएको पहिरोले शुक्रबार बिहानदेखि उक्त खण्ड बन्द भएको हो । स्थानीय, प्रहरी, सडक डिभिजन कार्यालयका प्राविधिकले पहिरो पन्छाउने काम गरिरहेका जिल्ला प्रहरी कार्यालयले जनाएको छ । प्रहरीले काठमाडौंबाट हेटौंडा आउने र हेटौंडाबाट फाखेल हुँदै काठमाडौं जाने सवारीलाई वैकल्पिक मार्ग प्रयोग गर्न अनुरोध गरेको छ । त्यस्तै, पहिरोले अवरुद्ध कान्तिलोकपथ खण्ड पनि सञ्चालनमा आउन सकेको छैन । बिहीबार राति मकवानपुरको बकैया गाउँपालिका१२ घट्टेपाखामा पहिरो जाँदा उक्त खण्ड अवरुद्ध भएको हो । प्रहरीका अनुसार सो स्थानको पहिरो हटाउने प्रयास भइरहेको छ।"
मोरङमा बाढी र डुबानले ४० परिवार विस्थापित,"विराटनगर : मोरङमा निरन्तर वर्षापछिको बाढी र डुबानका कारण शुक्रबार साँझ ४० परिवार विस्थापित भएका छन्। मोरङ प्रहरीका डीएसपी वेदप्रकाश जोशीका अनुसार मोरङको रंगेलीमा १६ र धनपालथानमा २४ परिवार विस्थापित भएका हुन्। रंगेली नगरपालिका२ लक्ष्मीपुरका १६ परिवार साँझ ५ बजेतिर विस्थापित भएको उनले बताए। रंगेली२ स्थित कोचेनी खोलामा पानीको बहाव उच्च भएर बाढी वस्तीमा पसेको थियो। खोला बस्तीमा परेर घरघरमा पानी छिर्न थालेसँगै असुरक्षित भएर स्थानीय घरबार छाड्न बाध्य भएको जानकारी जोशीले दिए। विस्थापित भएकालाई इलाका प्रहरी कार्यालय रंगेलीका इन्सपेक्टर सन्तोषकुमार खड्का नेतृत्वको टोली र विभिन्न युनिटबाट परिचालित प्रहरीले उद्धार गरेका थिए। उद्धार गरेर बाढीपीडितलाई सरस्वती माध्यमिक विद्यालयमा राखिएको जोशीले बताए। त्यस्तै, धनपालथान गाउँपालिका३ बेतौना टोलका २४ परिवार विस्थापित भएका छन्। मंगलबारे नहरमा पानीको बहाव बढेर बाढी गाउँमा छिरेपछि स्थानीय विस्थापित भएको प्रहरीले जनाएको छ। जोशीका अनुसार बाढी र डुबानबाट पीडित बनेकालाई उद्धार गरेर सुरक्षित स्थानमा सारिएको छ। पीडितहरुले आफ्ना सरसामान र चौपायासहित घर छाडेका छन्। डुबानका कारण केही घरमा क्षतिसमेत पुगेको प्रहरीले जनाएको छ। अविरल वर्षाका कारण कोशी प्रदेशको राजधानी विराटनगरसहित पूर्वको जनजीवन प्रभावित बनेको छ। विराटनगरका अधिकांश स्थान डुबानमा परेका छन्। यद्यपि, विराटनगरमा सर्वसाधारण भने विस्थापित नभएको प्रहरीले जनाएको छ। विराटनगरको पूर्वतर्फ सिंघिया र पश्चिमतर्फ केसलिया खोला छन्। दुवै खोलामा आएको बाढी ओभरफ्लो भएर बस्तीमा छिर्ने सम्भावना बढेको प्रहरीले जनाएको छ। जसका कारण ५ सयभन्दा बढी घरहरु डुबानको जोखिममा परेका छन्। वर्षासँगै सडक जलमग्न हुँदा कोशी लोकमार्गमा सवारीसाधन आवागमनमा समस्या भएको थियो। निरन्तरको वर्षासँगै विराटनगरका अधिकांश स्थान जलमग्न बनेका छन्। विराटनगरमा पानी निकासको उचित प्रबन्ध छैन। जसका कारण सामान्य वर्षामै डुबान हुन्छ। बाढी एवं डुबानको सम्भावित जोखिमलाई ध्यानमा राखेर सुरक्षाकर्मी तयारी अवस्थामा राखिएको जानकारी मोरङ प्रहरी प्रमुख एसपी नवराज कार्कीले दिए। ठाउँठाउँमा पीडितको उद्धारका लागि ठूलो संख्यामा प्रहरी परिचालन गरिएको छ, उनले भने, जोखिमयुक्त स्थान र सम्भावित जोखिमलाई ध्यानमा राखेर उद्धारको आवश्यक प्रबन्ध मिलाइएको छ। एसपी कार्कीले जोखिमयुक्त ठाउँहरूको निरीक्षण गरेर सर्वसाधारणलाई सचेत गराइएको बताए। विपद्को सम्भावित जोखिमलाई ध्यानमा राखेर सतर्कता अपनाउन सबैमा आग्रह गरिएको उनको भनाइ छ। प्राकृतिक प्रकोपबाट हुने क्षति न्यूनीकरण गर्ने उद्देश्यले त्यही अनुसारको तयारी गरिएको उनले बताए। सबै निकायबीच एकआपसमा समन्वय गरेर काम भइरहेको छ, कार्की भन्छन्, विपद्मा उद्धार र सूचना संकलनलाई पनि प्रभावकारी बनाइने छ। उनका अनुसार मोरङका विभिन्न खोलामा जलसतह बढेको छ। एसपी कार्कीले खोला तथा नदी र तटीय क्षेत्रका बासिन्दालाई सतर्कता अपनाउन आग्रह गरिएको बताए। बिहीबार साँझदेखि सुरु भएको वर्षा शुक्रबार दिनभर रोकिएन। वर्षाका कारण विराटनगरलगायत विभिन्न स्थानका विद्यालयमा पठनपाठनसमेत प्रभावित बन्यो। अधिकांश विद्यालयमा शुक्रबार बिदा दिइएको थियो।"
काठमाडौं उपत्यकाका नदीमा आएको बाढीले खतरा तह पार गर्यो,"काठमाडौं : काठमाडौं उपत्यका भएर नदीहरूमा आएको बाढीले खतरा तह पार गरेको छ। मौसम पूर्वानुमान महाशाखाले काठमाडौं उपत्यकास्थित बागमती नदीको खोकना, गौरीघाट, बल्खुमा खतरा तह पार गरेको हो। त्यस्तै बलम्बु र विष्णुमती नदीमा आएको बाढीले गोङ्गबु बसपार्कमा खतरा तह पार गरेको हो। पानीको सतह निरन्तर बढिरहेकाले त्यस क्षेत्रका बासिन्दालाई सतर्कता अपनाउन आग्रह गरिएको छ। वर्षा निरन्तर भइरहने सम्भावना रहेकाले रातिसम्म सतर्कता अपनाउन आग्रह गरिएको छ।"
सुरक्षा र न्याय अध्ययन केन्द्रको १६ औं साधारण सभा सम्पन्न,"काठमाडौं : सुरक्षा र न्याय अध्ययन केन्द्रको १६ औं साधारण सभा सम्पन्न भएको छ । केन्द्रको अध्यक्ष पूर्वप्रहरी अतिरिक्त महानिरीक्षक सुरेन्द्रबहादुर शाहको अध्यक्षतामा बिहीबार भएको साधारण सभामा नेपाल प्रहरी तथा सशस्त्र प्रहरी बल,नेपालका वर्तमान तथा पूर्वमहानिरीक्षकहरू, केन्द्रका संस्थापक सदस्यहरू सहभागी थिए । साधारण सभामा पूर्वकानुन तथा संसदीय मामिला मन्त्री तथा पूर्वप्रहरी महानिरीक्षक ध्रुवबहादुर प्रधान, सशस्त्र प्रहरी माहानिरीक्षक राजु अर्याल, निमित्त प्रहरी महानिरीक्षक टेकप्रसाद राई, प्रहरी महानिरीक्षक मञ्चका संयोजक पूर्व प्रहरी महानिरिक्षक मोतिलाल बोहरा, पूर्वसशस्त्र प्रहरी महानिरीक्षक सनत बस्नेत,प्राध्यापक सुवास केसीलगायतले केन्द्रलाई सुरक्षा तथा कानुनको अध्ययन एवं सोधकार्य गर्ने 'थिंक ट्यांक' को रुपमा अघि बढाउनुपर्नेमा जोड दिएका थिए। कार्यक्रममा केन्द्रले आगामी दिनहरूमा आन्तरिक सुरक्षा, नागरिक सुरक्षा, विपद व्यवस्थापन, जलवायु परिवर्तन, लागुऔषध समस्या, सडक सुरक्षा, सिमा सुरक्षालगायत क्षेत्रमा अध्ययन, अन्वेषण, अन्तरक्रिया तथा सत्य निरुपण र मेलमिलाप प्रक्रियामा सहयोगी भूमिका निर्वाह गर्नेलगायतका कार्यहरू सञ्चालन गरिने सम्बन्धमा जानकारी दिइएको थियो ।"
सहकारी ठगीमा फरार इमेज सहकारीका अध्यक्ष देवकुमार नेपाली भारतबाट पक्राउ,"बुटवल : सहकारी ठगीमा फरार इमेज बचत तथा ऋण सहकारी संस्थाका सञ्चालक देव कुमार नेपाली भारतबाट पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सीआइबी) ले भारतीय प्रहरीको सहयोगमा नेपालीलाई पक्राउ गरेको स्रोतले जनाएको छ। यद्यपि नेपाल प्रहरीले यसबारे औपचारिक धारणा दिएको छैन। फरार नेपाली ढोरपाटन नगरपालिका बुर्तिवाङ बागलुङका नगरप्रमुख समेत हुन्। इमेजका संस्थापक अध्यक्ष नेपालीले २०८१ साउन १६ गते सहकारी संस्था बचत रकम दुरुपयोग सम्बन्धमा गठित संसदीय छानबिन विशेष समितिलाई पत्र लेखेर आफूले सबै सम्पत्ति बेचेर भए पनि बचतकर्ताको रकम फिर्ता गर्न तयार रहेको लिखित जवाफ पठाएका थिए। उनको त्यही पत्रलाई छानबिन विशेष समितिले सोधपुछको अंग बनाएको थियो। इमेजका बागलुङ बजारमा केन्द्रीय कार्यालय सहित, बुर्तिवाङ, गलकोटमा सेवा केन्द्र र कास्कीको पोखरामा शाखा कार्यालय सञ्चालनमा छन्। बागलुङ र पोखरामा सहकारी खोलेर दुवै सहकारीको अध्यक्ष भई सञ्चालक समितिमा डमी पात्रहरू राखेर आफैँले काम गरेको समितिले प्रतिवेदनमा उल्लेख गरेको छ। कुल १ अर्ब ८० करोड रुपैयाँ बचतकर्ताको रकम फिर्ता गर्न बाँकी रहेको नेपालीले पत्र मार्फत जानकारी गराएका छन्। समितिको प्रतिवेदन अनुसार हाल नेपालीसँग भएको सम्पत्ति विक्री वितरण गरेर बचतकर्ताको रकम फिर्ता गर्न सकिने अवस्था छ। नेपाली र उनकी श्रीमती छेला नेपालीको नाममा भएको सम्पूर्ण घर जग्गाको मूल्यांकन गर्दा करिब ३ अर्ब रुपैयाँ हुन आउने नेपालीले समितिलाई पठाएको पत्रमा उल्लेख छ। सम्पत्ति बेचेर बचतकर्ताको रकम फिर्ता गर्न चाहेको र त्यसका लागि समिति र सरकारले वातावरण मिलाइदिन उनले आग्रह गरेका थिए।"
सर्वोच्चको न्यायाधीशमा दुईजनाको नाम सिफारिस,काठमाडौं : सर्वोच्च अदालतको न्यायाधीशका लागि दुईजनाको नाम सिफारिस भएको छ। शुक्रबार बसेको न्याय परिषद् बैठकले उच्च अदालत पाटनका मुख्य न्यायाधीश नृपध्वज निरौला र उच्च अदालत तुलसीपुरका मुख्य न्यायाधीश नित्यानन्द पाण्डेलाई सर्वोच्चको न्यायाधीशमा सिफारिस गरेको हो। सर्वोच्चमा ६ जना न्यायाधीश नियुक्त गर्ने भनिएपनि विवादका कारण आज दुईजनाको मात्रै नाम सिफारिस गरेको हो। न्याय परिषद् बैठक चलिरहेकै बेला नेपाल बार एसोसिएसनले परिषद् परिसरमा धर्ना दिएको थियो। बारले न्याय परिषद् नियमावली संशोधनको माग गर्दै धर्ना दिँदै आएको छ।
जलेश्वरको टेन्ट हाउसमा आगलागी,"महोत्तरी : महोत्तरीको जलेश्वरमा आगलागी भएको छ । जलेश्वरको दुर्गाचोक नजिक रहेको अरविन्द साहले सञ्चालन गर्दै आएको टेन्ट हाउसमा आगलागी भएको हो। आगलागीमा परि ग्यास सिलिन्डरहरू विष्फोट भएको छ । घरभरी आगो फैलिएको छ। आगो नियन्त्रणका लागि जलेश्वर,मटिहानी र रामगोपालपुर नगरपालिकाको बरूणयन्त्र तथा नेपाली सेना, सशस्त्र र नेपाल प्रहरी घटनास्थलमा पुगेका छन् । उनीहरु आगो नियन्त्रणमा लिने प्रयास गभइरहेको छ। आगलागीको कारण र क्षतिको एकिन विवरण आउन बाँकी रहेको जिल्ला प्रहरी कार्यालय महोतरीका प्रहरी नायव उपरीक्षक सन्तु लालप्रसाद जैसवारले बताए ।"
"बसमा छुट्यो यात्रुको पैसा, ट्राफिकले भेटेर लगायो जिम्मा","विराटनगर : बसमा छुटेको यात्रुको पैसा तथा सुनचाँदीका गहना मोरङको बेलबारीमा भेट्टाएर ट्राफिक प्रहरीले शुक्रबार सम्बन्धित धनीलाई जिम्मा लगाएको छ। सुनसरीको धरानबाट मोरङको गोठगाउँ आउने क्रममा बसमै छुटेको यात्रुको नगद र सुनचाँदीका गहना ट्राफिक प्रहरीले फेला पारेर बुझाएको हो। धनकुटाको शहिदभूमि गाउँपालिका४ खोकुछिन्ताङकी राधिका राई शुक्रबार बिहान गोठगाउँका लागि धरानबाट को १ ख ६७९४ बसमा चढेकी थिइन्। तर, गोठगाउँ आइपुगेर ओर्लिने क्रममा उनले नगद ७२ हजार ५ सय रुपैयाँ तथा १ तोला सुन र १ तोला चाँदीको गहना बसमै छाडिन्। बिर्सिएर पैसा र गहना बसमै छुटेको जानकारी उनले प्रहरीलाई गराइन्। त्यसलगत्तै ट्राफिक प्रहरी पोष्ट बेलबारीबाट खटिएको वरिष्ठ सइ (वरिष्ठ प्रहरी नायव निरीक्षक) लोकबहादुर दियाली नेतृत्वको टोलीले सवारीसाधन चेकजाँच गर्न थाल्यो। मोरङ ट्राफिक प्रमुख इन्सपेक्टर राजन लम्सालले ट्राफिक चेकजाँचका क्रममा महिलाले बोक्ने हाते झोला (हेण्ड ब्याग) बसभित्रै फेला परेको बताए। उनका अनुसार फेला परेको पैसा र गरगहना सम्बन्धित धनीलाई नै फिर्ता गरिएको छ। नगद र गहना भेटिएपछि सम्बन्धित धनीलाई बोलाएर जिम्मा लगाइयो, लम्सालले भने, हराएको सामान पाएपछि उहाँ पनि खुसी हुनु भयो। आफू तनावमा परेका बेला पैसा र गहना फेला पारेर जिम्मा लगाएको भन्दै राईले ट्राफिक प्रहरीलाई धन्यवाद दिइन्। ट्राफिक प्रहरीले सार्वजनिक सवारीसाधन लगायतमा यात्रा गर्दा आफ्नो सामानको सुरक्षामा ध्यान दिन सबैलाई आग्रह गरेको छ। यात्राका क्रममा यात्रुले आफ्नो सामानको सुरक्षामा ध्यान दिनुपर्छ, इन्सपेक्टर लम्सालले भने, नत्र छुट्ने र हराउने हुन्छ। सामानको सुरक्षामा सबै सजग हुनुपर्ने उनी बताउँछन्।"
पर्वतभमरकोटघोडेपानी पदमार्ग सञ्चालन,"बेनी : गण्डकी प्रदेशको कास्की, पर्वत र म्याग्दी जिल्ला समेटेर तयार भएको पर्वतभमरकोटघोडेपानी पदमार्ग सञ्चालन भएको छ। १३ वर्षअघि पहिचान भएको कास्कीको नयाँ पुलदेखि नयाँपुलमोहरियासरौताङलेभूमरकोटफलातेडाडाकेटेरोथामको डिलहम्पालजलजलामोहरेडाँडाफूलबारीपुनहिल हुँदै घोडेपानी जोड्ने पदमार्ग सञ्चालन भएको हो। आधारभूत स्तरको पूर्वाधार तयार भएको पदमार्ग ४५ औ विश्व पर्यटन दिवसको अवसरमा शुक्रबारदेखि सञ्चालन गरेको पर्वतभमरकोटघोडेपानी पर्यटन क्षेत्र विकास समितिका अध्यक्ष मनबहादुर खड्काले जानकारी दिए। पदमार्ग, आश्रयस्थल र खाने बस्ने ठाउँको व्यवस्थापन भएपछि पर्वतभमरकोटघोडेपानी पदमार्ग सञ्चालन गरिएको हो, उनले भने कल्चर, नेचर र एडभेन्चर यो पदमार्गको आकर्षण हो। २०६८ सालमा स्थापना भएको संस्था मार्फत तत्कालीन जिविस, संघीयतापछि गाउँपालिका, प्रदेश सरकार र संघीय सरकारको एक करोड ६० लाख रुपैयाँ सहयोगमा नयाँ पुलदेखि पर्वतको सबैभन्दा उच्च स्थानमा समुद्री सतहदेखि तीन हजार तीन सय मिटर उचाइमा रहेको हम्पालसम्म १६ किलोमिटर पदमार्ग निर्माण भएको खड्काले बताए। ढुङ्गाको सिँढी चिनेर पदमार्ग बनाउनुका साथै १० वटा विश्रामस्थल निर्माण भएको छ। हम्पालदेखि जलजला जोड्ने पदमार्ग निर्माणका लागि गण्डकी प्रदेश सरकारले चालु आर्थिक वर्ष २०८१०८२ मा ३० लाख रुपैयाँ बजेट विनियोजन गरेको प्रदेशसभा सदस्य भक्त कुँवरले बताए। जलजलादेखि मोहेरेडाँडादेखि घोडेपानी जोडेने पदमार्ग करिब १५ वर्षदेखि सञ्चालनमा छ। यो पदमार्गले पर्वतको मोदी गाउँपालिकाको १, २, ३ र ५ नम्बर, जलजला गाउँपालिकाको ५ र ६ तथा म्याग्दीको अन्नपूर्ण गाउँपालिकाको ६, ७ र ८ नम्बर वडालाई समेटेको छ। हिमाल, पहाडी भूगोल अवलोकन गर्दै यात्रा गर्न सकिने यो पदमार्गमा पर्ने लौसीबोट, भुक र ताङ्लेमा होमस्टे (घरवास) सञ्चालन भएको छ। मगर, गुरुङ, दलित, क्षेत्री र ब्राह्माण समुदायको विविधतायुक्त संस्कार, संस्कृति, रहनसहन र जनजीवन यो पदमार्गको आकर्षण हो। दुई रात तीन दिनमा यात्रा गर्न सकिने यो पदमार्गमा पर्ने वनजंगलमा विभिन्न प्रजातिका जडीबुटी, वन पैदावर पाइनुका साथै मृगलगायत वन्यजन्तुको बसोबास छ। गाईभैसीका घुम्ती गोठहरु देख्न सकिन्छ। धौलागिरी र अन्नपूर्ण रेञ्जका हिमाल अवलोकन गर्दै यात्रा गर्न पाइन्छ। पदमार्गमा चिया पसल र रेष्टुन्ट तथा सामुदायिक लज सञ्चालन भएका छन्। सम्पर्क गरेर आउने पर्यटकलाई पर्वतभुमरकोटघोडेपानी पर्यटन क्षेत्र विकास समितिले घुमाउने व्यवस्था मिलाउँदै आएको छ। यो पदमार्गको प्रवर्द्धनका लागि गण्डकी प्रदेश स्तरीय ४५ औ विश्व पर्यटन दिवसको अवसरमा गन्तव्य प्रवर्द्धन कार्यक्रम गरिएको छ। गण्डकी प्रदेशको उद्योग तथा पर्यटन मन्त्रालयको सहयोग, मोदी गाउँपालिका र पोखरा पर्यटन परिषद्को सहकार्यमा ट्रेकिङ एजेन्सिज एसोसियसन अफ नेपाल (टान) गण्डकीले कार्यक्रमको आयोजना गरेको हो। यो कार्यक्रमको प्रवर्द्धन नेपाल पर्यटन बोर्डको गण्डकी प्रदेश कार्यालयले गरेको छ। गण्डकी प्रदेशका उद्योग तथा पर्यटन मन्त्री मित्रलाल बस्साल, प्रदेशसभा सदस्य भक्त कुँवर, मोदी गाउँपालिकाका अध्यक्ष हिरादेवी पौडेल सहभागी कार्यक्रममा पर्यटन सम्बद्ध संघ संस्थाका प्रतिनिधीहरुको सहभागीता थियो। नयाँपुल देखि लौसीबोट हुदै पदयात्रा गरेर बिहिबार साँझ भुकको नमुना सामुदायिक होमस्टेमा बसेको टोलीले शुक्रबार भुक देखि डाडाकटेरेफलामेभुमरकोटताङले हुदै सरौ सम्म पदयात्रा गरेको टान गण्डकीका अध्यक्ष कृष्णप्रसाद आचार्यले बताए। अन्नपूर्ण चक्रीय पदमार्गको महत्वपूर्ण स्थल नयाँ पुल र घोडेपानीलाई जोड्ने यो पदमार्गमा पर्यटक भित्र्याउनका लागि पर्यटन दिवसको अवसरमा सरोकारवाला सहितको पदयात्रा कार्यक्रम आयोजना गरेको उनले बताए। सडकका कारण पुराना पदमार्ग विस्थापित हुँदा पोखरामा आउने पर्यटकको बसाई छोटिएकाले नयाँ गन्तब्यको पहिचान र प्रवर्द्धनमा टानले जोड दिएको अध्यक्ष आचार्यले बताए। पोखरादेखि नजिक पर्ने भएकाले पनि यो क्षेत्रमा पर्यटन विकासको सम्भावना छ। उद्योग तथा पर्यटन मन्त्री बस्यालले पर्यटनको विकास गरि ग्रामिण क्षेत्रको बसाईसराई रोक्न सकिने बताए। घरबास र पर्यटन व्यवसाय सञ्चालन गरी विदेशिन लागेका युवाहरूलाई स्वदेशमै स्वरोजगार बनाउन सकिने तथा पर्यटक आगमन र बसाई लम्बाएर राष्ट्रिय अर्थतन्त्रमा सहयोग पुग्ने उनको भनाई छ। प्रदेश सरकारले पर्वतको हम्पाल, घोडेपानी नजिकै कास्की र म्याग्दीको सिमानामा पर्ने मुण्डेलाई पोखराको स्याटेलाइट गन्तव्य घोषण गरेको छ। सडकका कारण छोटिएको अन्नपूर्ण चक्रीय पदमार्गमा सहयाक गन्तव्यहरू पहिचान गरेर पर्यटकको बसाई लम्बाउन सरकार तथा निजी क्षेत्रले सक्रियता देखाएका छन्। अन्नपूर्ण चक्रीय पदमार्गको प्रमुख गन्तव्यका रूपमा चिनिएको घोडेपानीमा यसअघि म्याग्दीको पोखरेबगरघारशिखचित्रे, कास्कीको नयाँपुलउल्लेरी, म्याग्दीको नागीजलजलामोहरे, कास्कीको घान्द्रुकटाडापानी हुँदै जाने पदमार्ग थिए।"
दसैं सुरक्षा योजना : काठमाडौंमा ३ हजार बढी प्रहरी परिचालन हुने,"काठमाडौं : नेपाल प्रहरीले चाडपर्व लक्षित सुरक्षा योजना सार्वजनिक गरेको छ । जिल्ला प्रहरी परिसर,काठमाडौंले शुक्रबार काठमाडौंमा पत्रकार सम्मेलन गर्दै चाडपर्व लक्षित सुरक्षा योजना सार्वजनिक गरेको हो । चाडपर्वमा हुनसक्ने अपराधिक घटनालाई रोक्नका लागि सुरक्षा चुनौती भएका क्षेत्रको पहिचान गर्दै प्रहरी परिचालन गर्ने योजना परिसरको छ । चाडपर्वमा लुटपाट, चोरी, डकैती, तस्करी, जुवातास, अवैध मदिरा बिक्री वितरण, महँगो भाडा असुली, शक्तिपिठमा हुनसक्ने पाकेटमारी जस्ता सुरक्षा चुनौतिहरू पहिचान गरिएको जिल्ला प्रहरी परिसर काठमाडौंका एसएसपी वसन्त रजौरेले बताए। सम्भावित चुनौतीलाई न्यूनीकरण गर्न चाडपर्वमा ३ हजार ७६५ जना प्रहरी परिचालन हुने उनले बताए। जनमानसमा सुरक्षकर्मीको सहज पहुँच, अपराध न्यूनीकरणका साथै स्रोत साधनको प्रभावकारी परिचालनलाई प्राथमिकतामा राखिएको रजौरेले बताए। उनले एरिया विभाजन गरि १४ जना प्रहरी नायव उपरीक्षकको कमाण्डमा एउटा टोलीमा १० जना रहने गरि परिचालन गरिने बताए । सवारी गस्तीमा इक्युआरटी ७६ र २४ वटा मोवाइल गस्ती परिचालन हुने परिसरले जनाएको छ । त्यस्तै सादा पोशाकमा ३८ वटा टोली खटिने प्रहरीले जनाएको छ ।"
खोलाले बगाएको भोलिपल्टसम्म भेटिइनन् वृद्धा,"विराटनगर : मोरङको रतुवामाई नगरपालिका७ की १ वृद्धालाई रतुवा खोलाले बगाएर बेपत्ता बनाएको छ। प्रहरीका अनुसार ७२ वर्षीया डुरोदेवी राजवंशीलाई खोलाले झापा तर्फबाट बगाएको हो। उनी हालसम्म भेटिएकी छैनन्। झापाको गौरादह नगरपालिका६ स्थित छोरीको घर पुगेर फर्किने क्रममा डुरोदेवीलाई बिहीबार दिउँसो १२:३० बजेतिर खोलाले बगाएर बेपत्ता बनाएको प्रहरीले जनाएको छ। तर, वृद्धालाई बेपत्ता बनाएको भोलिपल्ट मात्रै मोरङ प्रहरीले घटनाको जानकारी पाएको थियो। शुक्रबार बिहान ११ बजेतिर प्रहरीलाई खबर आएको हो। झापा प्रहरीले भने बिहीबार नै खबर पाएको बताइएको छ। छोरीको घर पुगेर आफ्नो घरतिर फर्कदा खोलाले बगाएर बेपत्ता भएको जानकारी आएको छ, मोरङ प्रहरीका डीएसपी वेदप्रकाश जोशीले भने, खोजी जारी राखिएको भएपनि फेला पार्न सकिएको छैन। उनका अनुसार तर्ने क्रममा खोलाले वृद्धालाई बगाएको प्रारम्भिक अनुसन्धानबाट खुलेको छ। बेपत्ता बनाएको भोलिपल्ट पनि फेला पार्न नसकिएको र स्थानीयको सहयोगमा खोजी जारी राखिएको जानकारी जोशीले दिए। वृद्धालाई खोलाले बगाएको २४ घण्टाभन्दा बढी भइसकेको छ। अब जीवितै भेट्ने सम्भावना नरहेको प्रहरीले जनाएको छ।"
पर्यटकलाई निःशुल्क 'हेरिटेज पासपोर्ट',"काठमाडौं : काभ्रेपलाञ्चोकमा रहेको पनौती पर्यटन विकास केन्द्रले पर्यटकहरूलाई सहयोग प्रदान गर्ने उद्देश्यले हेरिटेज पासपोर्ट वितरण कार्य सुरु गरेको छ। विश्व पर्यटन दिवसको अवसरमा केन्द्रले पर्यटकहरूलाई निःशुल्क हेरिटेज पासपोर्ट प्रदान गरेको हो। ऐतिहासिक सम्पदा क्षेत्रको बारेमा पर्यटकहरूलाई विस्तृतरूपमा जानकारी दिने उद्देश्यले पनौती पर्यटन विकास केन्द्रले पर्यटकलाई हेरिटेज पासपोर्ट वितण गरेको पनौती पर्यटन विकास केन्द्रका अध्यक्ष पुरुषोत्तम कर्माचार्यले बताए। उनका अनुसार, पर्यटकलाई हेरिटेज पासपोर्ट नेपालमै पहिलो पटक प्रदान गरिएको हो। ऐतिहासिक धरोहरको रूपमा परिचित पनौतीमा रहेका विभिन्न धार्मिक स्थल, सांस्कृतिक एवं पर्यटकीय क्षेत्रहरूको जानकारी गराउन हेरिटेज पासपोर्टको अवधारणा ल्याएको उनले कर्माचायले बताए। पर्यटन प्रवर्द्धनका लागि पनौती पर्यटन विकास केन्द्रले विभिन्न कार्यक्रमहरू सञ्चालन गर्दै आएको छ। विश्व सम्पदा सूचीमा सूचीकृत हुने अवस्थामा रहेको पनौतीलाई विश्वभर चिनाउन यस कदमले पनि टेवा पुर्याउने केन्द्रका अध्यक्ष कर्माचार्यले विश्वास व्यक्त गरे।"
"किन बनेन कर्णाली, कहिलेसम्म पछाडि ?","वीरेन्द्रनगर : भोक, रोग र अशिक्षा मात्रै छ त कर्णालीमा ? मध्यपश्चिम विश्वविद्यालयका प्राध्यापक डा अर्जुन ऐडी भन्छन् यो हाम्रो दुर्भाग्य हो। विकास र समृद्धिका लागि कर्णालीमा अथाह सम्भावना छन्। तर, प्राकृतिक रूपमा जे जति स्रोतसाधन छन्, तीनको सदुपयोग भएन। त्यसो भए, कर्णालीले आफ्नै नाभीमा भएको कस्तुरी मृगको बिना कहिले थाहा पाउँछ त ? मूल प्रश्न यही भएको प्राध्यापक ऐडीको भनाइ छ। कर्णाली भौगोलिक रूपमा विकट छ। अधिकांश भूमि पहाडी र हिमाली छ। त्यसैकारण बाटोघाटो र भौतिक संरचना निर्माणमा कठिनाइ छ। तर, यो मात्रै कर्णालीको पहिचान होइन। रारा, शेफोक्सुन्डो जस्ता ताल छन्। मानसरोवर कैलाशको मूलमार्ग यहीं छ। विभिन्न आकर्षक ताल र दह छन्। हिमाल, झरना, गुफा, गुम्बा, मठमन्दिर, भेषभूषा, चाडपर्व, घरेलु प्रविधि आदि सम्पदाका खानी छन। बहुमूल्य जडीबुटीहरूको भण्डार छ। स्याउ खेती र रैथानी बालीको सुवर्ण भूमि हो। तर, यहाँको विकासमा न सरकारले इच्छाशक्ति देखायो, न त ठूला उद्योगी, व्यापारिक घराना, ठूला कम्पनी र अन्य क्षेत्र नै लगानी गर्न तयार भए। त्यसैकारण, कर्णालीमा विकासको ढोका अझै खुलेन। विकासका अथाह सम्भावना लगानीको पर्खाइमा छन्। किन बनेन त कर्णाली ? मध्यपश्चिम विश्वविद्यालयका प्राध्यापक डा ऐडी भन्छन्, कर्णाली नबन्नुका धेरै कारण छन्। कर्णालीमा जे जति स्रोत साधन छन्। तिनको प्रयोग गर्ने जनशक्ति भएन्। सरकारले त्यस्तो जनशक्ति उत्पादन गर्न सकेन्। कर्णालीभित्रै उत्पादित जनशक्ति पनि कर्णालीमा अडिन नसकेको ऐडीको भनाइ छ। कृषि, पशुपालन, फलफूलखेती, जडीबुटी, पर्यटन क्षेत्रहरूमा कर्णालीमा लगानी र जनशक्ति परिचालन दुवै कम भएको प्राध्यापक ऐडीको भनाइ छ। अर्को कुरा कर्णालीमा मानवीय व्यवहार, खानपिन र आर्थिक गतिविधिमा निकै परिवर्तन भयो, उनी भन्छन्, यहाँको उत्पादनमा कसैको ध्यान पुगेन्। परम्परागत पेसा व्यवसाय चटक्कै छोड्यौं। आधुनिक पेसा व्यवसायमा कर्णालीमा न सीप भयो न आर्थिक लगानी नै भयो। अहिलेको बजारमा कर्णालीको पहुँच छैन। बिगतको बजार हामीले छाडिसक्यौं। काम गर्ने संस्कार भएन्, काम नगरी खाने संस्कार भयो। विगतमा कालापहाड गएर हुर्केको समाजमा अहिले खाडीतिर जाने संस्कारको विकास भएको उनको भनाइ छ। कर्णालीमै उद्योगधन्दा गरेर खाने संस्कार भएन्, उनी भन्छन्, धेरै नाफा कमाउने पेसा व्यवसायमा कर्णालीको पहुँच र आर्थिक अवस्था कमजोर भयो। जीविका चलाउने अवस्थाले कर्णालीमा आर्थिक समृद्धि हासिल हुन सकेन्। विकास र समृद्धिका लागि कर्णालीमा अथाह सम्भावना छन्। तर, प्राकृतिक रूपमा जे जति स्रोतसाधन छन्, तीनको सदुपयोग भएन । डा अर्जुन ऐडी, प्राध्यापक मध्यपश्चिम विश्वविद्यालय सरकार पायो, तर हस्तक्षेपकारी नेतृत्व पाएन राष्ट्रिय नीति निर्माण तहमा हस्तक्षेप गर्ने नेतृत्व विकास नहुँदा कर्णालीमैत्री नीति नियम बनेनन्। अरू प्रदेशबाट दुईतीन जना प्रधानमन्त्री भइसक्दा कर्णालीबाट एक जनाले पनि प्रधानमन्त्री बन्ने अवसर पाएन। त्यसैकारण राज्यको स्रोतमा कर्णालीको पहुँच कमजोर भइरह्यो। आर्थिक र सामाजिक विकासमा विभेदको शिकार भइरह्यो। प्राध्यापक ऐडी भन्छन्, कर्णालीमा एक्कासि आधुनिकता भित्रियो, त्यसले समाजलाई तरंगित बनायो। जसले हाम्रो आयआर्जन, रीतिरिवाज, संस्कारमाथि हमला भयो। यसलाई व्यवस्थापन गर्न समस्या भयो। विकासमा एक्कासि जम्प गर्न खोज्दा डोजर विकास को सुरुवात भएको प्राध्यापक ऐडीको भनाइ छ। त्यसले यहाँका बासिन्दाको रोजगारी खोस्यो, उनी भन्छन्, जसका कारण यहाँका स्रोत साधन पनि बाहिरिए। गाउँमा विकाससँगै विनाश भित्रियो। अहिले बाटो माथिमाथि पुगेको छ, तर मान्छेहरू सबै तल तल झरिरहेका छन्। अर्को कुरा कर्णालीमा बसाइँसराइमा वृद्धि हुँदा आधुनिक उपभोग्य संस्कृति बढ्यो तर स्थानीय ध्यान दिनै छोडिएको उनको भनाइ छ। कुनै बेला बिश्वकै पौष्टिक खानेकुरालाई कुपोषित बनाइयो। त्यसको उत्पादन पनि ह्रास भयो। अहिले फेरि तीनै खानेकुरालाई महत्व दिन थालियो। तर, यहाँ उत्पादन गर्न छाडिसक्यौं। खासमा कर्णालीको राजनीतिक, आर्थिक, शैक्षिक नेतृत्व कम्जोर भएकै कारण कर्णालीमा अथाह सम्भावनाहरू हुँदाहुँदै पनि ओझेलमा परिरहेको छ। भौगोलिक कठिनाइ, हुम्लामा गाडी नै पुगेन कर्णाली प्रदेश भौतिक पूर्वाधार विकासको दृष्टिबाट पनि सबैभन्दा पछि परेको छ। सडक पुगेका जिल्लामा पनि पक्की सडक छैनन्। हुम्लालाई अझै राष्ट्रिय सडक मार्गले छुन सकेको छैन। प्रदेश सांसद हिक्मतबहादुर बिष्टले भने, बाटोघाटो, पुल, खानेपानी, सिँचाइ, बिजुलीजस्ता भौतिक पूर्वाधार विकासमा यो प्रदेश निकै पछाडि छ। भौगोलिक विकटता र बस्तीहरू छरिएर रहनु यहाँको अर्काे ठूलो चुनौती हो। शिक्षा, स्वास्थ्य जस्ता सामाजिक क्षेत्रको विकासको अवस्था अत्यन्त दयनीय छ। कर्णालीमा विद्युत् उत्पादनका लागि न लगानी छ न अधिकार नै। कर्णालीका ठूला जलविद्युत् आयोजनाहरू सबै केन्द्र सरकार मातहत छन्। विजया बोहरा, जलस्रोत तथा ऊर्जा विकासमन्त्री कर्णाली प्रदेश कर्णालीमा अझै पनि कतिपय बालबालिकाले विद्यालयको मुख देख्न पाएका छैनन। विद्यालय जानेले पनि गुणस्तरीय शिक्षा पाउन सकेका छैनन्। जनताले राम्रो स्वास्थ्य सेवा पाउन सकेका छैनन्। देशको मूलधारको राजनीति र प्रशासनमा पहुँच नहुनु प्रदेशको अर्को ठूलो चुनौती हो। सुर्खेत र सल्यान जिल्लाबाहेक अन्य कुनै पनि जिल्ला खाद्यान्नमा आत्मनिर्भर छैनन्। प्राविधिक तथा बौद्धिक जनशक्ति र नागरिक सचेतनाको पनि त्यत्तिकै कमी छ। जसले गर्दा पनि यस प्रदेशको विकासले अपेक्षाकृत फड्को मार्न सकेको छैन। आफ्नो गाउँ ठाउँमा रोजगारी नपाएर ऊर्जाशील युवा शक्ति भारत, खाडी र मलेशिया लगायत देशहरूमा पलायन भइरहेका छन्। जलस्रोतमा धनी, तर बस्छ अँध्यारोमा प्रदेश योजना आयोगका सदस्य एवं सामाजिक अभियान्ता अशोकनाथ योगीले अरू प्रदेशको तुलनामा कर्णाली जलस्रोतमा धनी भएको बताउँछन। कर्णालीको पानी, राष्ट्रको लगानी भन्ने नीतिमार्फत स्वदेशी तथा विदेशी लगानी ल्याउने वातावरण बनाउन आवश्यक छ, योगी भन्छन्, नदीखोलामा जलविद्युत्। किनारैकिनार रोड। डाँडाकाँडा रिसोर्ट रिसोर्टको विकास गर्ने नीति अवलम्बन गर्नुपर्छ। तर, कर्णालीका ग्रामीण क्षेत्रमा अझै पनि राष्ट्रिय विद्युत् पुग्न सकेको छैन। कैयांै गाउँलेले अँध्यारोमै जीवन गुर्जानु परिरहेको छ। सडक, जलविद्युत् र पर्यटन क्षेत्रको एकीकृत विकास गर्न आवश्यक छ। पर्यटनका दृष्टिले यो प्रदेश त्यत्तिकै धनी छ। रारा र फोक्सुन्डो तालदेखि मानसरोवर कैलाशको मूलमार्ग, विभिन्न आकर्षक ताल र दहहरू, हिमाल, झरना, गुफा, गुम्बा, मठमन्दिर, वेशभूषा, चाडपर्व, घरेलु प्रविधि आदि सम्पदाका कारण आन्तरिक तथा बाह्य पर्यटकको आकर्षणको थलो बन्न सक्ने सम्भावना छ। बहुमूल्य जडीबुटीहरूको भण्डार कर्णाली प्रदेश हो। तिनको संरक्षण, उत्पादन, व्यवस्थापन, प्रबद्र्धन तथा बजारीकरण गर्न सकेमा प्रदेशको आर्थिक अवस्थामा व्यापक सुधार गर्न सकिनेछ। कृषि बालीतर्फ अर्गानिक जोनको रूपमा विकास गर्न सकिने सम्भावना छ। गौरवका आयोजना, निर्माणमा ढिलासुस्ती राष्ट्रिय गौरवका योजना तथा प्रदेशका मुख्य आयोजनाको हालत पनि उस्तै छ। १० वर्षभित्र कोहलपुरसुर्खेत चार लेन सुरुङमार्ग, पुष्पलाल मध्यपहाडी लोकमार्ग, सुर्खेतमा अन्तर्राष्ट्रिय विमानस्थल तथा कर्णाली कोरिडोरको सुर्खेतहिल्सा टुलेन फास्ट ट्र्याकको काम सुस्त छ। यस्तै, डोल्पाको धो मोरिम्ला र मुगुको नाग्चे लाग्ना सडक, अपर कर्णाली, भेरी बबई डाइभर्सन, नलसिंगाड, शारदा, तिला र कवाडी जलविद्युत् आयोजना निर्माणको काम अलपत्र अवस्थामा छ। प्रदेशको क्षमताअनुसार कर्णालीमा जडीबुटी र पर्यटन क्षेत्रमा पर्याप्त लगानी गर्न सकिएको छैन। डा केदार बराल,सचिव, उद्योग, पर्यटन, वन तथा वातावरण मन्त्रालय, कर्णाली प्रदेश कर्णाली निर्माण व्यवसायी महासंघका महासचिव मानव बमले भने, यी आयोजना बने प्रदेशको अर्थतन्त्र विकासमा ठूलो टेवा पुग्ने देखिन्छ। यस प्रदेशको धरातलीय यथार्थलाई आत्मसात गर्दै स्थानीय स्रोत तथा साधनहरूको अप्टिमम उपयोग गर्न सक्ने डेभलपमेन्ट मोडालिटी बनेन। यसका लागि बलियो, विश्वासिलो र प्रतिबद्ध राजनीतिक इच्छाशक्तिसहितको नेतृत्वको खाँचो छ। लगानीको भर्जिन क्षेत्र, तर आकर्षण गर्न सकिएन कर्णाली आर्थिक समृद्धिका लागि जलविद्युत्, जडीबुटी, पर्यटन, होटल व्यवसायमा लगानी गर्न सकिन्छ। यी क्षेत्र भर्जिन हुन्। तर, अहिले जलविद्युत्, जडीबुटी, पर्यटन, होटल क्षेत्रमा लगानी न्यून छ। ससाना लगानीकर्ताहरू जलविद्युत्, जडीबुटी, पर्यटन, होटल क्षेत्रमा लगानी गरिरहेका छन। यसले मात्रै कर्णालीको समग्र विकास र समृद्धिको आधार बन्न सक्दैन। उद्योग वाणिज्य महासंघका केन्द्रीय कोषाध्यक्ष निरक केसीले भन्छन्, कर्णालीको भौगोलिक विकटता भएका केही जिल्लामा अझै मोटरबाटो नपुगेका कारण पनि लगानी गर्न चाहनेका लागि कठिन छ। कर्णाली नदी र भेरी नदी यसै क्षेत्रमा पर्ने भएका कारण जलविद्युत् विकासका दृष्टिले कर्णाली सबैभन्दा उपयुक्त क्षेत्र हो। जडीबुटी र कर्णालीको पर्यटनले पनि कर्णालीको आर्थिक समृद्धि ल्याउने सम्भावना छ। कर्णालीमा संसारकै महँगो जडीबुटी यार्सागुम्बा पाइन्छ। त्योसँगै अन्य बहुमूल्य जडीबुटी कर्णालीमा नै छन्। तर, अहिले कर्णालीको जडीबुटी दोहन मात्र भएको छ। यसको संरक्षण र सदुपयोग हुन सकेको छैन। २४ हजार मेगावाटको सम्भावना, लगानी जुटाउनै धौधौ कर्णालीलाई जलविद्युत्को क्षेत्रमा रूपमा विकास गर्न सकिने थुप्रै आधार छन्। हुम्ला हुँदै बग्ने हुम्ली कर्णाली, डोल्पा हुँदै बग्ने भेरी र जुम्ला हुँदै बग्ने भेरी नदीको पानीको उपयोग गरेर जलविद्युत्को हवका रूपमा विकास गर्न सकिने आधार छन्। नदीहरूको अथाह स्रोत हुँदाहुँदै पनि त्यतिकै खेर गइरहेको छ। कर्णालीमा मात्र करिब २४ हजार मेगावाट विद्युत् उत्पादनको सम्भावना छ। तर, विद्युत् आयोजनाहरू लगानी जुटाउन नसक्दा अलपत्र छन्। प्रदेश सरकारको जलस्रोत तथा ऊर्जा विकासमन्त्री विजया बोहराले भनिन्, कर्णालीका विद्युत् उत्पादनका लागि न लगानी छ न अधिकार नै। कर्णालीका ठूला जलविद्युत् आयोजनाहरू सबै केन्द्र सरकार माताहत नै छन्। उनीहरूले वर्षौँदेखि खोला झोलामा हालेर बसिरहेका छन्। संघ सरकारले ती आयोजनाका लागि कर्णालीमा लगानी पनि गरेका छैन्न। प्रदेश सरकारको अधिकार त ती आयोजनाहरूको नबिकरण गर्नेबाहेक अधिकार पनि छैन। ती आयोजना निर्माणका लागि हामीसँग पर्याप्त लगानी पनि छैन, बोहोराले भनिन्, प्रदेश सरकारले हालसम्म एउटा आयोजना जगदुल्ला हाइड्रो पावरमा मात्र सेयर लगानी गरेको छ। कर्णालीमा जलविद्युत् क्षेत्रमा मात्र प्रयाप्त लगानी गर्न सकिए व्यापक रूपमा रोजगारी र आर्थिक वृद्धि गर्न सकिने अवस्था थियो। जडीबुटी नै जडीबुटी, तर उद्योग भएनन कर्णाली बहुमूल्य जडीबुटीको खानी हो। कर्णालीमा ७ सय प्रकारका जडीबुटी पाइने गरेको विभिन्न तथ्यहरूले देखाएका छन्। जडीबुटीको खेती, संरक्षण र व्यापारले मात्रै कर्णाली भविष्यमा समृद्ध बन्न सक्ने सम्भावना छ। उद्योग, पर्यटन, वन तथा वातावरण मन्त्रालयका सचिव डा केदार बरालले भने, प्रदेशको क्षमताअनुसार कर्णालीमा जडीबुटी र पर्यटन क्षेत्रमा पर्याप्त लगानी गर्न सकिएको छैन। तर, संघीयतापछि कर्णालीमा सुरुवात भएका गुराँसे भ्यूटावर, बुलबुले तालमा बोटिङ, कर्णाली नदीमा याफटङ लगायतका गतिविधिहरूबाट बर्सेनि करोडका हिसावले आम्दानी हुन थालेको छ। यो निकै सकारात्मक पक्ष हो। उद्योग, पर्यटन, वन तथा वातावरण मन्त्रालयले आर्थिक वर्ष २०७७०७८ बाट सुरु गरेको १० वर्षे पर्यटन गुरुयोजना कार्यान्वयनको चरणमा छ। कर्णालीको रारा, शेफोक्सुन्डो र कर्णालीको शिरमा मानसरोवर छन्। यहाँ आउने आन्तरिक तथा बाह्य पर्यटकको पनि बर्सेनि वृृद्धि भइरहेको छ। कर्णाली करिडोर बन्न सकेमा रारा र शेफोक्सुन्डो मात्र होइन, धार्मिक पर्यटनका लागि कर्णालीको शिरमा रहेको मानसरोवर पनि कर्णाली पर्यटनको आधार बन्नसक्छ। कर्णालीको करिडोर मार्गको निर्माण भए हजारौं भारतीय पर्यटकहरू नेपालगंज हुँदै हुम्लाको बाटो प्रयोग गर्छन्। यसबाट यहाँको आर्थिक समृद्धि हुने देखिन्छ। अहिले नेपालगन्जबाट हुम्ला हवाईजहाज र त्यहाँबाट मानसरोवर हेलिकप्टर चार्टर गरेर जाने भएका कारण मानसरोवरबाट कर्णालीका वासिन्दाले खासै लाभ लिन सकेको अवस्था छैन। कर्णाली पर्यटनका लागि लगानी क्षेत्र हुँदाहुँदै पनि रारा, शेफोक्सुन्डो र मानसरोवर लक्षित सुविधा सम्पन्न होटलको कमी छ। रारालाई लक्षित गरेर ससाना होटल खुलेका छन् तर व्यवस्थापनको पाटो निकै कमजोर छ। रारामा आन्तरिक पर्यटक आउने क्रम निकै बढेको छ। आन्तरिक पर्यटकसँगै छिमेकी देश भारतबाट पनि पर्यटकहरू रारा आउने क्रम तीव्र छ। कर्णालीमा लामो समय पर्यटन व्यवसायमा क्रियाशील मनराज देवकोटाले भने, निकै सुन्दर रारालाई लक्षित गरेर पूर्वाधार बनेनन । सरकारले पनि ध्यान नदिँदा कर्णालीले आर्थिक समृद्धिको अवसर गुमाइरहेको छ । रारा सुन्दर भएर पनि सुविधा नहुँदा पर्यटकहरूलाई खासै आकर्षण गर्न सकेका छैन । कर्णालीको आर्थिक समृद्धिका लागि रारा लक्षित गरेर निजी क्षेत्र र राज्यले लगानी गर्न जरुरी देखिन्छ। फल्छ स्याउ, बजारै पुर्याउन कठिन कर्णालीको आर्थिक विकास र समृद्धिको आधारका रूपमा यहाँ फल्ने फलफूलहरूलाई लिन सकिन्छ। तर कर्णालीमा फल्ने स्याउ र ओखरमा लगानीको कमी छ। उत्पादन भएका स्याउ र ओखर प्रशोधनमा समस्या हुँदा बारीमै कुहिने समस्या छ। यहाँ उत्पादन भएको स्याउले उचित मूल्य पनि पाउन सकेको छैन। कालिकोटका उत्कृष्ट स्याउ किसान बेगमबहादुर शाहीले भने, कर्णालीमा स्याउ र ओखर उत्पादनको राम्रो सम्भावना रहेको भए पनि लगानी, उत्पादन भएको वस्तुको बजारीकरण, प्रशोधनको समस्या, श्रमअनुसारको उपलब्धि कृषकले पाउन नसक्दा समस्या भइरहेको छ। उत्पादन भएको वस्तुको बजारीकरण, प्रशोधनको समस्यालगायतका कारणले श्रमअनुसार मूल्य नै हामीले पाउन सकेका छैनौं। जसका कारण हाम्रो श्रम पनि खेर गइरहेको छ। कृषिमा सम्भावना, तर नीति नै छैन कर्णाली प्रदेश सरकारको भुमी व्यवस्था, कृषि तथा सहकारी मन्त्रालयका सचिव टीकाराम थापाले भने, कर्णालीमा प्रदेश स्तरको कृषि नीति नै बनेको रहेनछ। अहिले प्रदेश कृषि नीति निर्माणको अन्तिम अवस्थामा छौं। मुलुक संघीयतामा गएको ६ वर्ष बितिसक्दा पनि आवश्यक नीति नियम निर्माण गर्नै ढिलाइ भयो। कर्णालीका केही जिल्लाहरूमा व्यावसायिक कृषिको सम्भावनाका रहे पनि प्रदेशको अधिकांश कृषि अझै गुजारामुखी नै छ। कर्णाली प्रदेशमा खाद्य उत्पादनमा र खाद्यको मागको विचमा ठूलो खाडल रहेको देखिन्छ, थापाले भने, तर कतिपय ठाउँमा किसानहरूले व्यावसायिक कृषि र उत्पादनमा उदाहरणीय कार्य पनि गरेका छन्। यो सकारात्मक सुरुवात पनि हो। अब हामीले व्यावसायिक कृषि र उद्यमशीलता विकासका लागि उचित लगानी गर्ने बेला आएको छ।"
"आज यी प्रदेशमा भारी वर्षा हुने, सतर्क रहन अनुरोध","काठमाडौं : देशभर मनसुनी वायु साथै भारतको उत्तर मध्य महाराष्ट्र र आसपासको क्षेत्रमा रहेको न्यून चापीय प्रणालीको पनि प्रभाव रहेकोले वर्षा भइरहेको मौसम पूर्वानुमान महाशाखाले जनाएको छ। महाशाखाको अनुसार आज बिहान देशभरका अधिकांश स्थानहरुमा मेघ गर्जनचट्याङ्ग सहित हल्कादेखि मध्यम वर्षा भइरहेको छ। त्यस्तै आज दिनभर देशभर नै धेरै स्थानहरूमा मेघ गर्जनचट्याङ्ग सहित हल्कादेखि मध्यम वर्षा हुने र कोशी, मधेश, बागमती, गण्डकी र लुम्बिनी प्रदेशका केही तथा सुदूरपश्चिम र कर्णाली प्रदेशका थोरै स्थानहरूमा भारी वर्षा हुने महाशाखाले जनाएको छ । कोशी, बागमती, गण्डकी र लुम्बिनी प्रदेशका एकदुई ठाउँमा भने मुसलधारे पानी पर्ने महाशाखाको बुलेटिनमा उल्लेख छ। आज दिउँसो देशका तराई भूभागका केही स्थानहरूमा हावा हुरीसमेत आउने महाशाखाले उल्लेख गरेको छ। आज राती पनि बागमती, गण्डकी, लुम्बिनी र सुदूरपश्चिम प्रदेशका धेरै स्थानहरूमा तथा बाँकी प्रदेशका केही स्थानहरूमा मेघ गर्जनचट्याङ्ग सहित पानी पर्छ। बागमती, गण्डकी, लुम्बिनी प्रदेशका केही तथा बाँकी प्रदेशका थोरै स्थानहरुमा भारी वर्षा हुने जनाइएको छ । त्यस्तै राती बागमती, गण्डकी र लुम्बिनी प्रदेशका एकदुई स्थानमा भने मुसलधारे पानी पर्ने र तराई भूभागका केही स्थानहरूमा हावा हुरी आउने जनाइएको छ। शनिबार र आइतबार पनि देशभर नै मनसुन सक्रिय रहने र देशका अधिकांश स्थानमा सामान्यदेखि मुसलधारेसम्म वर्षा हुने बुलेटिनमा उल्लेख छ। कोशी, बागमती, गण्डकी र लुम्बिनी प्रदेशका एकदुई स्थानमा मुसलधारे पानी पर्ने सम्भावना रहेकोले ती क्षेत्रमा रहेका मानिसले आवश्यक सतर्कता अपनाउन महाशाखाले अनुरोध गरेको छ।"
पर्यटन दिवसमा वीरगन्ज नाकामा धार्मिक पर्यटकको भव्य स्वागत,"वीरगन्ज : पर्यटन दिवसका दिन शुक्रबार वीरगन्ज नाकामा भारतबाट आएका भारतीय पर्यटकलाई स्वागत तथा सम्मान गरिएको छ । वीरगन्जका होटल तथा पर्यटन व्यवसायीहरूले नेपालको जनकपुरको जानकी मन्दिर र काठमाडौंको पशुपतिनाथ मन्दिर दर्शनका लागि आएका भारतीय पर्यटकलाई नाकामै पुगेर फूलमाला लगाएर स्वागत गरेका हुन्। त्यसअवसरमा उनीहरूलाई शुभसाइतका रुपमा दही र जुस खुवाएर काठमाडौं र जनकपुरका लागि विदाई पनि गरिएको होटल तथा पर्यटन व्यवसायी संघ वीरगन्जका अध्यक्ष हरि पन्तले जानकारी दिए।साथै उनीहरूलाई काठमाडौं र जनकपुरसम्म पुग्नका लागि सवारी भाडाको व्यवस्थापन पनि वीरगन्जका होटल तथा पर्यटन व्यवसायीहरूले गरेका उनले बताए । धार्मिक पर्यटनलाई बढाबा दिएर पर्यटन दिवस मनाइएको भन्दै अध्यक्ष पन्तले अब राज्यको महत्त्वमा धार्मिक पर्यटन पनि पर्नुपर्ने बताए । पशुपतिनाथ,जनकपुर ,गढिमाई, मुक्तीनाथ जस्ता पवित्र धार्मिकस्थलहरू नेपालमा प्रशस्त रहेपनि राज्यले त्यस्ता धार्मिक पर्यटकीय स्थलहरूको प्रवर्द्धन र प्रचार प्रसारमा ध्यान दिन नसकेका गुनासा पन्तले गरे। सम्भावना धेरै भएपनि राज्यका उदासीनताका कारण नेपालको धार्मिक पर्यटन ओझेलमा परेको उनले बताए । त्यसकारण धार्मिक पर्यटन प्रवर्द्धन र प्रचारप्रसारमा सरकारको ध्यान तान्नकै लागि पनि पर्यटन दिवसको अवसर पारेर वीरगन्ज नाकामा आफूहरले भारतबाट आएका धार्मिक पर्यटकहरूलाई स्वागत तथा सम्मान गरेको अध्यक्ष पन्तले बताए । अध्यक्ष पन्तकै अध्यक्षतामा भएको स्वागत तथा सम्मान कार्यक्रममा नेपाल पत्रकार महासंघका केन्द्रीय सचिव दीपेन्द्र चौहान,पर्सा शाखाका उपाध्यक्ष युवराज खडका,युवा अभियन्ता दिलिपराज कार्की,सशस्त्र प्रहरी उपरीक्षक राधेश्याम धिमाल,होटल तथा पर्यटन व्यवसायी संघका वरिष्ठ उपाध्यक्ष रचेन्द्र थापा , महासचिव माधव बस्नेत,सचिव सन्दीप बस्नेत,संघका सदस्यहरू हिरा श्रेष्ठ,कुबेर कार्की ,पर्यटन प्रहरीलगायतको सहभागीता थियो ।"
पर्यटन दिवसमा पत्रकार थकाली पुरस्कृत,"मुस्ताङ : विश्व पर्यटन दिवसका अवसरमा हिमाल पारीको जिल्ला मुस्ताङबाट पत्रकारिता गर्दै आएका पत्रकार सुन्दरकुमार थकाली पुरस्कृत भएका छन् । मुस्ताङ जिल्ला अन्तर्गत रहेका पर्यटकीय गन्तव्यहरूको प्रचारप्रसार एवं पर्यटन प्रवर्द्धनमा पत्रकारिताको माध्यमबाट पुर्याएको योगदानको कदर गर्दै थकालीलाई नगद १० हजारसहित पुरस्कृत गरेको हो । पर्यटन तथा उद्योग कार्यालय मुस्ताङ र राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) जोमसोमले संयुक्त रुपमा आयोजना गरेको कार्यक्रममा पर्यटन तथा उद्योग कार्यालयले नगदसहित पुरस्कृत गरेको हो । संविधानसभा सदस्य श्रीमाया थकाली, पर्यटन तथा उद्योग कार्यालयका प्रमुख प्रेम पौडेल र एक्यापका कार्यालय प्रमुख प्रमोदराज रेग्मी लगायतका अतिथिहरूले पत्रकार थकालीलाई पुरस्कृत गरे । २०७० सालबाट आदर्शसमाज दैनिक पोखरादेखि पत्रकारिता सुरु गरेका पुरस्कृत पत्रकार थकाली समाधान दैनिक, एपीवान टेलिभिजन, अन्नपूर्ण पोष्टमा कार्यरत छन् ।"
आर्थिक अपराधमा मुछिँदा खोसियो इन्सपेक्टर शाहीको जिम्मेवारी,"काठमाडौं : प्रहरी प्रभाग भैंसेपाटीकी प्रमुख हुन्, इन्सपेक्टर विनुकुमारी शाही। बिहीबारदेखि लागू हुने गरी उनको जिम्मेवारी खोसिएको छ। उनले बलात्कार मुद्दामा फसाइदिने भन्दै आर्थिक चलखेल गरेर एक व्यक्तिबाट ३० लाख रुपैयाँ लिएको आरोप छ। उपत्यका प्रहरी कार्यालय रानीपोखरीका प्रमुख एआईजी किरण बज्राचार्यले उनीविरुद्धको कसुरमा अनुसन्धान गर्नका लागि जिम्मेवारमुक्त गरिएको बताएकी छन्। घटनाको छानबिन गर्न ५ सदस्यीय छानबिन समिति गठन भएको छ। समितिले दिने प्रतिवेदनका आधारमा उनलाई कस्तो किसिमको कारबाही हुने टुंगो लाग्ने बताइएको छ। उपत्यका प्रहरी कार्यालयका प्रवक्ता विनोद घिमिरेका अनुसार जिल्ला प्रहरी परिसर ललितपुरका डीएसपी नरहरि अधिकारीको नेतृत्वमा छानबिन समिति गठन भएको हो। प्रवक्ता घिमिरे भन्छन्, शाहीले आर्थिक लाभ लिने उद्देश्यले सेवाग्राहीसँग रकम लेनदेन गरेको उजुरी परेको छ। यस घटनामा संलग्न २ जना जिल्ला प्रहरी परिसर ललितपुरको हिरासतमा छन्। जिल्ला प्रहरी परिसर ललितपुरका प्रमुख शेखर खनालले इन्सपेक्टर शाहीविरुद्ध अनुसन्धान गर्नका लागि जिम्मेवारीमुक्त गर्न सिफारिस गरेको बताए। उनी भन्छन्, कुनै पनि प्रहरी कर्मचारीको नाम जोडिएर उजुरी आइसकेपछि उक्त घटनाको अनुसन्धान पूरा नहुँदासम्म उक्त व्यक्तिलाई जिम्मेवारीमा राख्न व्यावहारिक हुँदैन। प्रहरी नियमावलीअनुसार नै उनलाई जिम्मेवारविहीन बनाउन सिफारिस गरेका हौं। घटना के भएको थियो ? जिल्ला प्रहरी परिसर ललितपुरका अनुसार इन्सपेक्टर शाहीले विराटनगरका एक व्यापारीलाई बलात्कार मुद्दामा फसाइदिने भन्दै ३० लाख रुपैयाँ लिएको आरोप छ। बलात्कारको उजुरी दिने युवतीसँगको मिलेमतोमा इन्सपेक्टर शाहीले आर्थिक हिनामिना गरेको अनुमान छ। व्यापारीलाई शान्ति सुरक्षासम्बन्धी कसुरमा पक्राउ गरी बलात्कार मुद्दामा फसाउने धम्की दिएर पैसा असुल गरिएको थियो। बलात्कार मुद्दामा फस्ने डरले व्यापारीले ती युवतीको साथीका नाममा २० लाख नगद जम्मा गरेको र १० लाखको चेक दिएको बुझिएको छ। युवतीले सुरुमा ६० लाखको माग गरेकी थिइन्। व्यापारीको गाडीसमेत प्रहरी प्रभागमा तानेर छाड्ने बेलामा थप डेढ लाख रूपैयाँ लिएको आरोप छ।"
हेलिकप्टर उडान सहज बनाउन कार्यदल,"गोरखा : उत्तरी गोरखामा झञ्झटिलो हेलिकप्टर चार्टरलाई सहज बनाउन गृह मन्त्रालयले कार्यदल गठन गरेको छ। मन्त्रालयको बिहीबारको बैठकले गृह मन्त्रालयका उपसचिवको संयोजकत्वमा सरोकारवाला मन्त्रालय तथा कार्यालयका अधिकृतहरू सम्मिलित कार्यदल गठन गरेको हो। मन्त्रालयले गृह मन्त्रालयकी उपसचिव बन्दना राईको संयोजकत्वमा संस्कृति पर्यटन तथा नागरिक उड्डयन मन्त्रालयका उपसचिव, नेपाल नागरिक उड्डयन प्राधिकरणका अधिकृत प्रतिनिधि, चुमनुब्री गाउँपालिकाका प्रतिनिधि, राष्ट्रिय प्रकृति संरक्षण कोषका अधिकृत प्रतिनिधि, वायुसेवा सञ्चालक संघका अधिकृत प्रतिनिधि, गृहमन्त्रालयकी शाखा अधिकृत संगीता कोइराला सदस्य सचिव रहेको कार्यदल बनाएको हो। सो कार्यदलले चुमनुब्री गाउँपालिका १ का बासिन्दाले माग गरेअनुसार हेलिकप्टर उडान सहज बनाउने बारेमा अध्ययन गरी क्याबिनेटमा प्रतिवेदन पेस गर्ने सो क्षेत्रका प्रतिनिधिसभा सांसद राजेन्द्र बजगाईंले जानकारी दिए। यसअघि बिहीबार बिहान सांसद बजगाईँ, स्थानीयवासी ठिले लामा, कांग्रेस गोरखाका उपसभापति इमानसिंह बस्नेतलगायतको टोलीले गृहमन्त्री रमेश लेखकलाई भेटेर सो क्षेत्रको झञ्झटिलो हेलिकप्टर उडान प्रक्रिया र त्यसबाट सिर्जित समस्याका बारेमा जानकारी गराएका थिए। अहिले मनास्लु क्षेत्रका बासिन्दाले हेलिकप्टर उडान सहज नबनाए सो क्षेत्रलाई हेलिकप्टर निषेधित क्षेत्र बनाउने निर्णय गरेर हेलिप्याडमा ढुंगामुढा थुपारेर आन्दोलन गरिरहेका छन्, सांसद बजगाईंले भने, अहिले मनास्लुमा ३ सयभन्दा धेरै विदेशी आरोहीहरू छन्। उनीहरूका लागि दिनहुँ कैयौं हेलिकप्टर त्यस क्षेत्रमा जानुपर्छ, तर स्थानीयवासीको हेलिकप्टर उडानको झञ्झटिलो प्रक्रिया अन्त्य गर्नुपर्ने माग राखेर गरेको आन्दोलनले समस्या उत्पन्न भएको छ। त्यसैले गृह मन्त्रालय समस्या समाधानका बारेमा गम्भीर छ। सायद दशकौंदेखि स्थानीयले भोग्दै आएको समस्या समाधान हुनेछ। स्थानीयवासीले उत्तरी गोरखाको मनास्लु क्षेत्रलाई हेलिकप्टर निषेधित क्षेत्र बनाउने चेतावनी दिएका छन्। हेलिकप्टर चार्टरको प्रक्रिया एकहप्ता लाग्ने गरी ज्यादै झञ्झटिलो भएको भन्दै उनीहरूले यदि प्रक्रिया सहज नबनाए सो क्षेत्रलाई हेली निषेधित क्षेत्र बनाउने चेतावनी दिएका हुन्। यसअघि स्थानीयवासीकोे भेलाले हेलिकप्टर उडान प्रक्रिया सहज नबनाएर मनास्लु क्षेत्रमा हेलिकप्टर आवतजावत गर्न नदिने निर्णय गरेको स्थानीय मिङमा छिरिङ लामाले जानकारी दिए। भेलाले सरकारको नियमअनुसार कुनै एक कार्यालयको अनुमति लिई हेलिकप्टर चार्टर गर्ने व्यवस्था मिलाइदिन माग गरेको थियो। बिरामी, घाइतेबाहेकका अन्य प्रयोजनका लागि हेलिकप्टर उडानको अनुमति दिन एकसाताभन्दा बढी लाग्ने गरेको गाउँलेको गुनासो छ। हाम्रो मनास्लु क्षेत्रमा घाइते, बिरामी पर्यटक तथा स्थानीय, सुत्केरी महिला र दैनिक आवश्यकीय प्रयोजनका लागि हेलिकप्टर उडान गर्न चार्टरवालाले सरकारको विभिन्न चरणहरू पार गर्दै अनुमति लिनुपर्छ, स्थानीय ठिले लामाले भने, हाम्रो गाउँपालिकामा सडक सञ्जाल छैन। दैनिक उपभोग्य सामान ढुवानी गर्नका लागि हेली चार्टर गर्न अनुमति लिन सीडीओ कार्यालय, गृह मन्त्रालय, नागरिक उड्डयन प्राधिकरणमा प्रक्रिया पुरा गर्दागर्दै एक हप्ताभन्दा बढी लाग्छ। कि यातायातको साधन चल्नुपयो, कि हेलिकप्टरमा सामान बोक्न, मान्छे आवतजावत गर्न पाउनुपयो भन्ने हाम्रो माग छ।"
