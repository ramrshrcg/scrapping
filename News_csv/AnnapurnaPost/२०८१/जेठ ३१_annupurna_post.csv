शीर्षक,विवरण
कर्णालीमा विपद् जोखिम,"भौगोलिक रूपमा कठिन भूगोल भएको कर्णालीमा विपद् जोखिम पनि उत्तिकै छ। बाढीपहिरोको जोखिम त सधैं हुन्छ, त्यसमाथि केही समयअघिको भूकम्पले जोखिममा मात्रै पारेन, थुप्रैको ज्यान लियो। त्यो जोखिम अझै टरेको छैन। भूकम्पीय प्रभावबाट कर्णाली मुक्त भएको छैन। अझै घरहरू चर्किएका छन् जाजरकोटमा, डोल्पामा र रुकुम पश्चिममा। कर्णालीका १० वटै जिल्लाका सरकारी संरचना नै बाढी, पहिरो र भूकम्पको जोखिममा छन्। जब सरकारी कार्यालयहरू नै जोखिममा छन् भने तिनले विपद्मा नागरिकलाई कसरी पो सघाउँलान् ? प्रदेश राजधानी सुर्खेतमा मात्र ११ विद्यालय, ३ प्रहरी कार्यालय, ५ स्वास्थ्य कार्यालय र ५ अन्य सरकारी निकाय गरी २४ सरकारी कार्यालयहरू विपद्को जोखिम रहेको स्वयं प्रहरीको तथ्यांकले देखाउँछ। जोखिममा रहेका सार्वजनिक र सरकारी संरचनाको कुरा गर्दा सबैभन्दा धेरै विद्यालयको संख्या छ। त्यसपछि प्रहरीको कार्यालयहरू पनि जोखिममा देखिन्छन्। जब कि आपतविपतमा उद्धारमा सबैभन्दा पहिला खटिने भनेकै प्रहरी हो। तर प्रहरीकै आवास र कार्यालय जोखिममा छ। यो सरकारको अति संवेदनहीनताको परिणाम हो। भूकम्पले धराशयी घरहरूमो मानिसहरूको बसोबास छ। चर्किएका र भत्किएकै विद्यालयमा पढाइ भइरहेको छ। त्यसो हुनु भनेको फेरि भूकम्पको सानोतिनो झट्का आउँदा झन् ठूलो विपदमा पर्नु हो। नेपालको राज्य सत्ताले कर्णालीलाई प्राथमिकताका साथ हेरेको छैन। त्यसैको परिणाम नै पोहोर कात्तिकमा भूकम्प गएपछि भएको क्षतिअनुसारको पुनर्निर्माण हुन सकेको छैन। तत्काल हेलिकोप्टरमा राष्ट्रपतिदेखि प्रधानमन्त्री र सांसद तथा मन्त्रीहरूको लर्काे त भूकम्प प्रभावित स्थलमा लाग्यो, तर राहत पुगेन। पुनर्निर्माणको काम पुगेन। धन्न प्रदेश सरकारले सबै कर्णालीवासीको विपदको बिमा गराएको छ। मृतकका परिवारलाई दुुई लाख रुपैयाँ प्रदेश सरकारले उपलब्ध गराउँछ। यसलाई राम्रै मान्नुपर्छ। तर मुख्य कुरा विपद् जोखिम कम गर्ने, विपद् आइहाले उद्धार तुरुन्त हुने प्रबन्ध मिलाउने र विपद्मा परेकाहरूको पुनस्र्थापना बेलामा गर्नु हो। त्यसका लागि भने स्थानीय र प्रदेश सरकारभन्दा पनि संघ सरकारले नै दायित्व लिन जरुरी छ।"
खडेरीमा खेती जोगाउन टाकुरामा पोखरी,"स्थानीयले खेतीयोग्य जमिनभन्दा माथि अग्लो टाकुरामा पोखरी निर्माण गरेका छन्। मुहानबाट पाइपमार्फत ल्याइएको पानी पोखरीमा जम्मा गरेका छन्। खडेरीका बेला किसानले यही पानी पालैपालो सिँचाइ गर्दछन्। सुर्खेत : गाउँमा पानीका स्रोत सुक्दै गए। नजिकैका मुहानमा पनि पानी घट्दै गयो। सिँचाइको अभाव भएपछि स्थानीयले आकाशेपानीको भरमा खेती गर्नुपर्ने अवस्था आयो। तर आकाशबाट कम वर्षात् हुँदा र पानी नै नपरेको वर्ष भने गाउँमा खेती नै हुन छाड्यो। कृषिबाटै जीविकोपार्जन गर्दै आएका सुर्खेतको बराहताल गाउँपालिका८ आलडाँडा र गर्वनाका बासिन्दालाई खडेरीले गाउँ नै छोड्न बाध्य बनायो। सिँचाइ नहुँदा उत्पादन नै घट्यो। छाक टार्ने उपाय खोज्दै गाउँलेहरू मजदुरीका लागि भारतसम्म पुग्न बाध्य भए। खडेरीले खेती हुन छाडेपछि स्थानीयले किनेर छाक टारे। मुहानमा पानीको स्रोत घटेको र आकाशेपानीको भरमा खेतीपाती गर्नुपर्ने बाध्यताले स्थानीय हैरान भए। अनि उनीहरूले खडेरीसँग जुध्ने उपाय लगाए। खडेरीबाट खेती जोगाउन बस्ती र खेतीयोग्य जमिनभन्दा माथि अग्लो स्थानमा पोखरीहरू निर्माण गरियो। अग्लो टाकुरामा निर्माण भएका यिनै पोखरीमा जम्मा भएको पानीले हिजोआज गाउँमा सिँचाइ सुविधा उपलब्ध हुन थालेको छ। यो बस्ती यहाँ २०२६ सालमा बसेको हो, पहिला त गाउँमा पानीका मुहान थिए बराहताल८ आलडाँडाका किसान दानबहादुर रामजाली भन्छन्, त्यही मुहानको पानीबाट सिँचाइ हुन्थ्यो, तर पछिल्ला वर्ष पानीका स्रोत घट्दै गए, आकाशेपानीको भरमा खेती लगाउनुपर्ने अवस्था आयो। उनका अनुसार पछिल्ला वर्षहरूमा आकाशबाट वर्षात्समेत कम हुन थाल्यो। खडेरीका कारण गाउँमा उब्जनी कम हुँदै गयो। वीरेन्द्रनगरबाट पश्चिम क्षेत्रमा रहेका आलडाँडा र गर्वना गाउँ सुक्खा क्षेत्रमा छन्। ३२ घरधुरी रहेको यी दुई गाउँमा खानेपानी र सिँचाइको अभाव छ। तर अग्लो टाकुरामा पानी जम्मा गर्ने पोखरी निर्माण भएपछि हिजोआज खडेरीको बेलामा पनि आफूहरूले तरकारी खेती गर्न थालेको दानबहादुरले सुनाए। पछिल्ला केही वर्षयता खडेरीसँग जुध्दै आएका आलडाँडा र गर्वना गाउँमा हाल अग्लो स्थानमा दुईवटा पानी पोखरी निर्माण गरिएका छन्। बस्तीभन्दा टाढा रहेको मुहानबाट पाइपमार्फत ल्याइएको पानी यिनै पोखरीमा जम्मा गरिन्छ। त्यही जम्मा भएको पानी खडेरीको बेलामा स्थानीयले पालैपालो सिँचाइ गर्छन्। पोखरीबाट सिँचाइ सुविधा उपलब्ध भएपछि आफूहरूले खडेरीको बेलामा पनि तरकारी उत्पादन गर्न थालेको स्थानीयको भनाइ छ। स्थानीय कमला मल्ल भन्छिन्, आकाशबाट पानी नआएको वर्षमा त खेती नै हुन्थेन, खडेरीले नै बाली खाइदिन्थ्यो। तर गाउँमा पोखरी बनेपछि सिँचाइको सुविधा भएको छ, अचेल जस्तोसुकै खडेरीमा पनि हामीले पोखरीको पानीले सिँचाइ गर्न पाएका छौं। पहिले किन्थे, अहिले बेच्छन् बराहतालको आलडाँडामा १ लाख ९६ हजार लिटरको एउटा र गर्वनामा ५६ हजार लिटर पानी अट्ने क्षमताको अर्को पानीपोखरी बनेका छन्। पोखरी निर्माण भएपछि यहाँको भिरालो जमिनसमेत अहिले तरकारीले हराभरा हुन थालेको हो। खेतीका लागि अब आकाशेपानीको भर पर्नुपर्ने बाध्यता टरेको छ। स्थानीयले व्यावसायिक रूपमा नै तरकारी खेती गर्न थालेका छन्। स्थानीय कमला मल्ल भन्छिन्, पहिला त खडेरीले लगाएको खेती नै सखाप पारिदिन्थ्यो, उत्पादन नहुँदा किनेर खान्थ्यौं। तर अचेल हाम्रै बारीमा वर्षमा कम्तीमा पाँच सिजनको तरकारी खेती हुन्छ, हिजोआज त हामीले बेचेर आम्दानी गर्न थालेका छौं। टाकुरामा पानीपोखरी बनेपछि भिरालो र सुक्खा जमिन तरकारीले हरियो बन्न थालेको छ। पोखरी बनेपछि स्थानीयले आँगनमै नगदे बालीहरू सिमी, आलु, केराउ, काउली, करेलालगायतका तरकारी खेती गरेर आम्दानी गरिरहेका छन्। कुनैबेला लसुनसमेत किनेर खाने गरेको सुनाउँदै कमलाले यो वर्ष आफूले ६० हजार रुपैयाँको सिमी बेचेको बताइन्। आँगनमै तरकारी खेतीबाट आम्दानी हुन थालेपछि स्थानीय मजदुरीका लागि भारतसम्म जानुपर्ने बाध्यताको पनि अन्त्य भएको स्थानीय दानबहादुर रामजालीले बताए। उनले भने, पहिला तरकारी किनेर खानुपर्ने अवस्था थियो, अहिले त आफूले खाएर पनि बेच्न थालेका छौं। यो वर्ष मैले २० हजार रुपैयाँको त आलु मात्र बेचेँ, अरु तरकारी पनि बिक्री भयो। हिजोआज यो गाउँका सबै परिवारले व्यावसायिक रूपमा तरकारी खेती गर्न थालेका छन्। अचेल गाउँमै तरकारी खरिद गर्न व्यापारीहरू गाडी लिएर पुग्ने गरेका छन्। यहाँ उत्पादन भएको तरकारी वीरेन्द्रनगर र बड्डीचौरलगायतका बजारमा निर्यात हुने गरेको छ। विस्तार हुँदै तरकारीको पकेट क्षेत्रसुर्खेतकै लेकबेसी नगरपालिकास्थित साटाफाँटमा पनि खेतीयोग्य जमिनभन्दा माथि अग्लो टाकुरामा पोखरी निर्माण गरिएको छ। बस्तीभन्दा टाढाबाट ल्याइएको पानी यही पोखरीमा जम्मा गरिन्छ। पोखरीमा जम्मा भएको पानी खडेरीको समयमा सिँचाइमा प्रयोग गर्न पाउँदा किसान हर्षित छन्। स्थानीय किसान हुमप्रसाद लामिछानेले पोखरी निर्माण भएपछि सिँचाइको समस्या समाधान भएको बताए। उनका अनुसार सिँचाइ सुविधा उपलब्ध भएपछि स्थानीयले खडेरीको समयमा पनि तरकारी फलाएर आम्दानी गरिरहेका छन्। आम्दानी हुन थालेपछि तरकारी खेतीको क्षेत्रसमेत विस्तार भएको उनको भनाइ छ। खडेरीबाट खेती जोगाउनका लागि सुर्खेतमा कृषि क्षेत्र विकास कार्यक्रमको सहलगानीमा पोखरीहरू निर्माण गरिएका हुन्। कृषि तथा पशुपन्छी मन्त्रालयअन्तर्गत सञ्चालित कृषि क्षेत्र विकास कार्यक्रमको आर्थिक सहयोग र स्थानीय बासिन्दाको श्रमदानबाट सुर्खेतमा यस्ता पोखरीहरू निर्माण भएका छन्। कृषि क्षेत्र विकास कार्यक्रम समन्वय कार्यालय सुर्खेतका प्रमुख बासुदेव काफ्लेले भने, टाकुरामा पोखरी निर्माण भएपछि किसानलाई राहत भयो, खडेरीमा पनि सहजै खेती गर्न पाउँदा किसानको आम्दानी बढ्यो। सिँचाइ सुविधा हुँदा व्यावसायिक रूपमा तरकारी खेती गर्नेको संख्या बढेको छ, यसले तरकारीको पकेट क्षेत्र विस्तारमा पनि सहयोग पुगेको छ। उनका अनुसार पछिल्लो समय सिँचाइका लागि टाकुरामा पोखरी निर्माण भएपछि खडेरीको बेलामा पनि सिँचाइ सुविधा उपलब्ध हुन थालेपछि जिल्लाका किसान व्यावसायिक रूपमा तरकारी खेतीतर्फ आकर्षित भएका छन्।"
"कति सबल छन् ६,७४३ वडा ?","काठमाडौं : राज्य पुनर्संरचनासँगै नेपालमा ६ हजार ७ सय ४३ वडा कायम भए।संघीय संरचनामा देशको सबैभन्दा तल्लो प्रशासनिक एकाइ वडा हो।७ सय ५३ स्थानीय तहअन्तर्गतका यी वडाको वास्तविक सामाजिक, आर्थिक, सेवा सुविधा, जातजातिको बसोबास, प्राकृतिक विपद्को अवस्था के कस्तो छ ? यसलाई दर्शाउने गरी राष्ट्रिय तथ्यांक कार्यालयले बुधबार राष्ट्रिय जनगणना विसं२०७८ को सामुदायिक प्रतिवेदन सार्वजनिक गरेको छ। राष्ट्रिय तथ्यांक कार्यालयले पहिलोपटक सामुदायिक प्रश्नावलीमार्फत सबै स्थानीय तहका प्रत्येक वडाको आधारभूत स्रोत, साधन, क्षमता, पूर्वाधार, सहरीकरणको अवस्था पहिचान र विपद् जोखिमसम्बन्धी विवरण संकलन गरी यो प्रतिवेदन सार्वजनिक गरेको हो।वडाहरूमा उपलब्ध हुने सेवा सुविधा, राजस्वको स्रोत, कृषि तथा गैरकृषि उत्पादन र निर्यातको अवस्थामा लगायतका तथ्यांक संकलन गरिएको राष्ट्रिय तथ्यांक कार्यालयका निर्देशक ढुण्डिराज लामिछानेले जानकारी दिए।सामुदायिक प्रश्नावली २०४८ को जनगणनामा गरिएको भए पनि प्रतिवेदन यतिबेला सार्वजनिक गरिएको उनले बताए। वडाको आम्दानीको स्रोत देशभरका वडाको मुख्य आम्दानीको स्रोत भूमि तथा मालपोत कर रहेको तथ्यांकमा देखिएको छ।५ हजार २ सय९४ (७८५ प्रतिशत) वडाको मुख्य राजस्वको स्रोत भूमि तथा मालपोत कर छ। त्यसपछि क्रमशः सेवा शुल्क दस्तुर ४ हजार ६ सय ५८ वडा (६९१ प्रतिशत), सम्पत्ति कर ३ हजार ६ सय ८ वडा ( ५३५ प्रतिशत), व्यवसाय कर ३ हजार ५६० वडा (५२८ प्रतिशत), घरबहाल कर २ हजार २ सय १५ वडा (३२८ प्रतिशत) र घरजग्गा रजिस्ट्रेसन कर २ हजार १६९ वडा (३२२ प्रतिशत) छन्।मुख्य राजस्वका स्रोतहरूमा उल्लिखित करहरू नै सबै प्रदेशमा समान प्रकारले रहेको तथ्याङ कार्यालयले जनाएको छ।अन्य करहरूमा दण्ड जरिवाना, सवारी साधन कर, मनोरञ्जन कर र अन्य छन्। वडामा गैरकृषि उत्पादन देशभरि रहेका ६ हजार ७ सय ४३ वडाहरूमध्ये २ हजार ९ सय (४३ प्रतिशत) मा गैर कृषि उत्पादन हुने गरेको देखिएको तथ्यांकमा उल्लेख छ।गैरकृषि उत्पादन सबैभन्दा बढी हुने प्रदेशमा गण्डकी (५१८ प्रतिशत वडा) र बागमती प्रदेश (४६८ प्रतिशत वडा) अग्रभागमा रहेको देखिएको छ।लुम्बिनी, सुदूरपश्चिम र कोशी प्रदेश क्रमशः पछि रहेका छन्।सबैभन्दा कमजोर प्रदेशका रूपमा मधेस प्रदेश (२६१ प्रतिशत वडा) रहेको देखिएको छ । निकासी हुने गैरकृषिजन्य वस्तुमा सबैभन्दा नदीजन्य वडातहमा सबैभन्दा धेरै निकासी हुने गैरकृषिजन्य वस्तु नदीजन्य उत्पादन (बालुवा, गिटी, ढुंगा) रहेको देखिएको छ।नदीजन्य उत्पादनले पहिलो स्थान ओगेटेको राष्ट्रिय तथ्यांक कार्यालयको सार्वजनिक गरेको तथ्यांकमा देखिएको छ।नेपालमा वडाबाट निकासी हुने प्रमुख वस्तु नदीजन्य पदार्थ नै रहेको देखिएको छ । तथ्यांकअनुसार ५२७ प्रतिशत नदीजन्य उत्पादन वडाबाट निकासी हुने गरेको पाइएको छ।१२ प्रतिशत औद्योगिक, ११८ प्रतिशत काठदाउरा, ५६ प्रतिशत माटोइँटा र ५५ प्रतिशत जडिबुटी निकासी हुने गरेको छ। प्रदेश तहमा हेर्दा पनि सातओटै प्रदेशमा नदीजन्य उत्पादनले पहिलो स्थान लिएको छ।दोस्रो र तेस्रो स्थानभने प्रदेशअनुसार काठजन्य वस्तु, औद्योगिक वस्तु, माटोइँटा, मसलाजन्य वस्तु र जडिबुटीले लिएको देखिन्छ। नदीजन्य उत्पादन २ हजार २ सय ६७ (३३६ प्रतिशत) वडामा देखिएकामा सबैभन्दा बढी वडाहरू गण्डकी प्रदेशमा (४५७ प्रतिशत) रहेको देखिन्छ।त्यसपछि बागमती प्रदेश (३८३ प्रतिशत) र लुम्बिनी प्रदेश (३५९ प्रतिशत) का वडाहरू छन्।काठ दाउराको उत्पादन गर्ने वडाहरू देशभरि ५२८ (७८ प्रतिशत) देखिएको छ।ती वडाहरूमध्ये सबैभन्दा बढी कोशी प्रदेश (१४१ प्रतिशत) र गण्डकी प्रदेश (१०९ प्रतिशत) का वडाहरूमा काठ दाउरा उत्पादन हुने गरेको देखिन्छ । देशभरिका १७१ (२५ प्रतिशत) वडाहरूमा जडीबुटी उत्पादन हुने मुख्य वडाहरू रहेकोमा सबैभन्दा बढी कर्णाली प्रदेश (८४ प्रतिशत) र त्यसपछि सुदूरपश्चिम प्रदेश (४६ प्रतिशत) छ। लुम्बिनीबाहेक ६ वटै प्रदेशबाट जडीबुटी निकासी हुने गरेको अवस्था छ।औद्योगिक वस्तु र काठ दाउराको निकासी पनि सबै प्रदेशबाट हुने गरेको तथ्यांक देखिन्छ तथापि प्रदेशअनुसार फरकफरक छ । ३२ प्रतिशतमा मात्रै सार्वजनिक शौचालय नेपालका कुल ६ हजार ७ सय ४३ वडामध्ये केवल ३१७ प्रतिशतमा मात्र सार्वजनिक शौचालय सुविधा रहेको देखिएको छ।तथ्यांकअनुसार भने बाँकी ६८३ प्रतिशतमा सार्वजनिक शौचालय नभएको उल्लेख छ । सबैभन्दा धेरै (४९५ प्रतिशत) सार्वजनिक शौचालय गण्डकी प्रदेशमा पाइएको छ भने सबै भन्दा कम (३११ प्रतिशत) सुदूरपश्चिम प्रदेशमा।स्थानीय सरकार र राज्यको खुला दिसामुक्त अभियानका लागि यो एउटा प्राथमिकताको क्षेत्र हुनसक्ने राष्ट्रिय तथ्यांक कार्यालयका निर्देशक राजन सिलवालले जानकारी दिए । ९१ प्रतिशत वडामा छैनन् बधशालाकुल वडाहरूमध्ये केवल ९१ प्रतिशतमा मात्र बधशाला उपलब्ध भएको पाइएको छ।बधशालाको संख्या लुम्बिनी र बागमतीका करिब १० प्रतिशत वडामा मात्र रहेको देखिएको छ भने सुदूरपश्चिममा करिब ७ प्रतिशत वडामा मात्र।औसतमा नेपालका ९१ प्रतिशत वडाहरूमा बधशाला रहेको देखिएन, राष्ट्रिय जनगणना २०७८, समुदायिक प्रतिवेदनमा उल्लेख छ ।यसलाई सहरी क्षेत्रअनुसार विश्लेषण गर्नु बेग्लै अध्ययनको विषय हुनसक्ने देखिएको छ। वडाको शैक्षिक पूर्वाधार सामुदायिक प्रश्नको माध्यम वडातहको शैक्षिक पूर्वाधारको विवरण पनि संकलन गरिएको छ।नेपालको ६ हजार ७ सय ४३ वटा वडामध्ये ८९ प्रतिशतमा आधारभूत विद्यालय छन्। ८२ प्रतिशत वडामा विद्युत् सुविधायुक्त विद्यालय छन्।त्यस्तै ७५ प्रतिशत वडामा प्राथमिक बालविकास केन्द्र, ७४ प्रतिशत वडामा इन्टरनेट सुविधायुक्त विद्यालय, ६७ प्रतिशत वडामा माध्यमिक विद्यालय, ५२ प्रतिशत वाडमा वास सुविधा छन्।त्यस्तै २७ प्रतिशत वडामा अपांगमैत्री विद्यालय, १७ प्रतिशत वडामा सामुदायिक सिकाइ केन्द्र, १५ प्रतिशत वडामा कलेज, १३ प्रतिशत वडामा सार्वजनिक पुस्तकालय छन्। समाज कल्याण सेवा वडाभित्र रहेका समाज कल्याणसँग सम्बन्धित सेवा सुबिधाअन्तर्गत प्रहरी कार्यालयचौकी, वृद्धाश्रम, बालगृह, सामुदायिक भवन सभाहल, व्यवस्थित शवदाह स्थल, खेल मैदानटुँडिखेल, सार्वजनिक पार्क, तालसिमसार र तलाउपोखरी, आफ्नै प्रशासकीय भवन र मठमन्दिर आदिको उपलब्धताअनुसार देशका जम्मा ६ हजार ७ सय ४३ वडामध्ये प्रहरी कार्यालयचौकी २ हजार ४ सय ७५ वटा (३६७ प्रतिशत) वडामा रहेको देखिन्छ जसमा १ देखि २ वटा प्रहरी कार्यालयचौकी भएका वडा ३५२ प्रतिशत, ३ देखि ४ वटा भएका वडा १० प्रतिशत र ५ देखि ९ वटा भएका वडा ०३ प्रतिशत छन् भने १० भन्दा बढी हुने मात्र १७ वटा वडा छन्।कुनै पनि प्रहरी कार्यालयचौकी नभएका वडा ६३३ प्रतिशत छन्।देशभरमा ४ हजार २ सय ६८ वडामा प्रहरी कार्यालयचौकी नभएको देखिएको सामुदायिक प्रतिवेदनमा उल्लेख छ। वृद्धाश्रम ६५ प्रतिशत मात्रै देशभरमा वृद्धाश्रमको सुविधा भएको जम्मा वडा मात्र ४ सय ३७ वटा अर्थात्् ६५ प्रतिशत छन् जसमा १ देखि २ वटा वृद्धाश्रमको सुविधा भएका वडा ६३ प्रतिशत, ३ देखि ४ वटा हुने वडाहरू ८ वटा वडा र ५ देखि ९ वटा भएका वडा ३ वटा छन् भने १० भन्दा बढी भएका वडा मात्र १ वटा छ।देशभरमा कुनै पनि वृद्धाश्रमको सुविधा नभएका वडा ६ हजार ३ सय ६ वटा अर्थात्् ९३५ प्रतिशत छन्। प्रदेशअनुसार सबैभन्दा बढी (९९ प्रतिशत अर्थात्् १ सय ११ वडा) वृद्धाश्रमको सुविधा हुने प्रदेश बागमती रहेको छ भने कम रहेको (संख्याको हिसाबले) प्रदेश कर्णालीहो जसमा ५४ प्रतिशत अर्थात्् मात्र ३९ वटा वडामा वृद्धाश्रमको सुविधा छन्।बालगृह देशभरमा बालगृहको सुविधा भएको जम्मा वडा मात्र ४ सय ३१ वटा अर्थात्् ६४ प्रतिशत छन् जसमा १ देखि २ वटा बालगृहको सुविधा भएका वडा ५३ प्रतिशत, ३ देखि ४ वटा हुने वडाहरू ०४ प्रतिशत र ५ देखि ९ वटा भएका वडा ०३ प्रतिशत छन् भने १० भन्दा बढी भएका वडा मात्र ६ वटा छन्।देशभरमा कुनै पनि वृद्धाश्रमको सुविधा नभएका वडा ६ हजार ३ सय १२ वटा अर्थात्् ९३६ प्रतिशत छन् । प्रदेशअनुसार सबैभन्दा बढी (१३६ प्रतिशत अर्थात्् १ सय ११ वडा) वृद्धाश्रमको सुविधा हुने प्रदेश बागमती रहेको छ भने कम रहेको (संख्याको हिसाबले) प्रदेश मधेस हो जसमा २० प्रतिशत अर्थात्् मात्र २५ वटा वडामा बालगृहको सुविधा रहेका छन्।व्यवस्थित शवदाह २६५ प्रतिशत व्यवस्थित शवदाह स्थलशव गाड्ने स्थलको सुविधा भएको वडा देशभरमा १ हजार ७ सय ९० वटा अर्थात्् २६५ प्रतिशत छन्।प्रदेशमा सबैभन्दा बढी गण्डकी प्रदेशमा ३५३ प्रतिशत वडामा र कम सुदूरपश्चिम प्रदेशमा मात्र १२१ प्रतिशत वडामा व्यवस्थित शवदाह स्थलशव गाड्ने स्थलको सुविधा भएको देखिन्छ।सबैभन्दा बढी हुने गण्डकी प्रदेशमा १ देखि २ वटा व्यवस्थित शवदाह स्थलशव गाड्ने स्थल भएका वडा २६९ प्रतिशत छन् भने कम भएको सुदूरपश्चिम प्रदेशमा १०६ प्रतिशत वडा मात्र छन्। देशभरमा कुनै पनि व्यवस्थित शवदाह स्थलशव गाड्ने स्थलको सुविधा नभएका वडा ७३५ प्रतिशत छन् भने प्रदेशमा सबैभन्दा बढी संख्याको हिसाबले मधेस प्रदेश रहेको छ जहाँ ९०३ वडामा उक्त सुविधा छैन।स्वास्थ्य सेवा जनगणनामा संकलन गरिएको विवरणअनुसार वडाका स्वास्थ्य संस्थामा उपलब्ध विभिन्न सुविधाहरूमध्ये सबैभन्दा बढी खोप सेवा ९५२ प्रतिशत अर्थात् ६ हजार ४ सय १८ वटा वडामा र सबैभन्दा कम सर्पदंश उपचार सेवा मात्र १२० प्रतिशत अर्थात्् मात्र ८ सय ९ वटामा उपलब्ध रहेको देखिन्छ। प्रदेशगत रूपमा कोशी प्रदेशमा सबैभन्दा बढी खोप सेवा कर्णाली प्रदेशबाहेक बाँकी प्रदेशमा ९५ प्रतिशतभन्दा बढी वडामा रहेको छ भने कर्णाली प्रदेशमा मात्र ९२८ प्रतिशत वडामा रहेको छ। प्रतिशत र सबैभन्दा कम पनि सर्पदंश उपचार सेवा नै देखिन्छ जुन सबैभन्दा बढी कर्णाली प्रदेशमा १८१ प्रतिशत वडा र कम कोशी प्रदेशमा ६१ प्रतिशत वडामा देखिन्छ । सामाजिक पूर्वाधारसेवा सुविधाआधा घण्टाको पैदल दुरीमा उच्चशिक्षा (१२ कक्षाभन्दा माथि) को सुविधा उपलब्ध भएका वडा देशभरमा ४०८ प्रतिशत देखिएको सामुदायिक प्रतिवेदनमा उल्लेख छ ।यसैगरी आधा घण्टाको पैदल दुरीमा पुस्तकालय सुविधा भएका वडा मात्र १९६ प्रतिशत छन् भने आधा घण्टाको दुरीमा मेडिकल डाक्टर(एमबीबीएस) सेवा उपलब्ध भएका वडा २६७ प्रतिशत रहेको छ। यस्तै आधा घण्टाको पैदल दुरीमा सुरक्षा बेस वा प्रहरी चौकीको पहुँच भएका वडा ५४९ प्रतिशत, पाँच किमिको दुरीमा दमकल सेवा भएका वडा २२१ प्रतिशत, आधा घण्टाको दुरीमा हरिहयाली पार्क र बालउद्यानखेलमैदानको सुविधा भएका वडा ३२५ प्रतिशत, आधा घण्टाको दुरीमा सिनेमाघरनाचघरकलाकेन्द्र भएका वडाहरू ९९ प्रतिशत र आधा घण्टाको पैदल दुरीमा बैंक तथा वित्तीय संख्याको सुविधा भएका वडा २२० प्रतिशत छन् । विपद् जोखिमको अवस्थानेपालमा भएका ६७४३ वडाहरूमध्ये ६,६६४ वडाहरू अर्थात् करिब ९९ प्रतिशत वडाहरूमा कुनै न कुनै प्रकारको जोखिम रहेको देखियो।सबैभन्दा बढी बाढीको जोखिम (६३६प्रतिशत) वडामा र सबैभन्दा कम हिमताल बिस्फोटनको जोखिम १२ प्रतिशत वडामा रहेको देखिन्छ।सामुदायिक प्रश्नावलीमा १६ प्रकारका प्राकृतिक विपद् वा प्रकोपको खतरा तथा भूधरातलीय जोखिमहरू राखी वडामा भएका कुनै पाँचजोखिमहरू प्राथमिकतामा आधारमा सोधिएको थियो। प्रदेशगतरुपमा हेर्दा कोशी, बागमती, गण्डकी, कर्णाली र सुदूरपश्चिम प्रदेशका वडाहरू पहिरोको जोखिम रहेको देखिन्छ।मधेस र लुम्बिनी प्रदेशका वडाहरू बाढीको जोखिममा रहेको देखिएको छ । वडामा सवारी साधनको प्रयोग२४६ प्रतिशत वडा केन्द्रमा सवारीसधानको सुविधा उपलब्ध छैन।वडाको केन्द्रबाट सबैभन्दा टाढाको गाउँबस्तीसम्म पुग्नका लागि प्रयोग गरिने सवारी साधनमध्ये सवारी साधन र पैदल दुवै प्रयोग हुने देशभरिका वडाहरू ४ हजार ८ सय ६४ वटा (७२१ प्रतिशत) छन् भने सवारी साधनमात्रै प्रयोग गरिने वडाहरू (३२ प्रतिशत) पैदलभन्दा कम रहेको छ।सवारीसाधन प्रयोग नहुने वडाहरू १ हजार ६ सय ६१ वटा (२४६ प्रतिशत) छन् ।कर्णालीका ५९२ प्रतिशत वडा केन्द्रसम्म छैन सडक सवारीसाधन उपलब्धता नभएका हिसाबले सबैभन्दा धेरै विकटता कर्णाली र सुदूरपश्चिम प्रदेशमा रहेको पाइएको छ।कर्णालीमा वडा केन्द्रबाट सबैभन्दा टाढाको गाउँमा जान पैदल नै हिँड्नुपर्ने वडा संख्या ४ सय २५( ५९२) प्रतिशत रहेको देखिएको छ। यस प्रदेशमा सवारीसाधन मात्र प्रयोग गरी वडा केन्द्रबाट सबैभन्दा टाढाको गाउँ जान सकिने वडामात्र २६ प्रतिशत र सवारीसाधन तथा पैदल यात्रा दुवै प्रयोग गरी गाउँ पुग्न सकिने वडा संख्या ३८२ प्रतिशत रहेको छ। सुदूरपश्चिमको अवस्थामा पनि त्यस्तै छ।सुपका ३४१ वडा(४६५प्रतिशत) मा पैदल हिँड्नुपर्छ।सुदूरपश्चिममा पैदल यात्राबाट मात्र सम्भव हुने वडा ४६५ प्रतिशत र सवारीसाधन तथा पैदल दुवै प्रयोग हुने वडा संख्या ४९९ प्रतिशत छ।३७ प्रतिशत वडा केन्द्रबाट सबैभन्दा टाढाको गाउँमा पुग्न सवारीसाधन मात्र प्रयोग हुन्छ । सवारी साधानको प्रयोग र पैदल दुवै प्रयोग गर्ने वडाहरू मधेस प्रदेशमा धेरै छन्।८८९ प्रतिशत मधेशका वडाहरूमा सवारी साधानको प्रयोग र पैदल दुवै प्रयोग गर्छन्।यस प्रदेशमा पैदल यात्रामा मात्र भर पर्नुपर्ने वडा ८९ प्रतिशत छन् । त्यस्तै लुम्बिनी प्रदेशमा सवारीसाधन सुविधा राम्रो देखिन्छ।यस प्रदेशका ८०५ प्रतिशत वडा केन्द्रबाट सवारीसाधन र पैदल दुवै माध्यमबाट टाढाको गाउँ पुग्न सकिन्छ।दोस्रो तथा तेस्रोमा क्रमण लुम्बिनी(८०५प्रतिशत) र बागमती प्रदेश(७७३ प्रतिशत) छ। देशभरि २ सय ३० वडामा मात्रै सावरीसाधान प्रयोग गरी टाढाको गाउँबस्ती जान सकिने प्रतिवेदनमा उल्लेख छ।यसमध्ये ३० मिनेटभित्र पुग्न सकिने वडा १ सय ३० मात्र छन्।यो कुल वडाको १९ प्रतिशत मात्रै हो।पैदल हिँड्नुपर्ने वडाहरू १ हजार ६ सय ६१ मध्ये ३० मिनेटभित्र पुग्न सकिने वडा २ सय ५२ (कुल वडामा ३७ प्रतिशत) छन्।३० देखि ६० मिनेटभित्र पुग्न सकिने १ सय ९० वडा (कुल वडामा २८ प्रतिशत) छन्।सवारी साधान र पैदल दुवै प्रयोग गर्नु पर्ने अवस्थामा ३० मिनेट लाग्ने वडाहरू ६ सय ३४(कुल वडा ९४ प्रतिशत) र ३० देखि ६० मिनेट र १ देखि २ घण्टा लाग्ने वडाहरू सबैभन्दा धेरै क्रमश १ हजार १ सय १५(१६५प्रतिशत) र १ हजार ३ सय ७५ (२०४ प्रतिशत) वडा छन् । यातायात सुविधाको पहुँच कुल ६ हजार ७ सय ४३ वडामध्ये वडाको केन्द्रसम्म वर्षैभरि सडक यातायात सञ्चालन हुने वडा ६९९ प्रतिशत छ।बहुसंख्याक वडावासीको आधा घण्टाको दुरीमा सार्वजनिक यातायात पहुँच हुने वडा ६६६ प्रतिशत छन् भने वडा भित्र स्थानीय यातायातनगर यातायात सेवा उपलब्ध हुने वडा २४ प्रतिशत रहेको पनि प्रतिवेदनमा उल्लेख छ।प्रदेशअनुसार वडाको केन्द्रसम्म वर्षैभरि सडक यातायात सञ्चालन हुने वडा सबैभन्दा बढी मधेस प्रदेशमा छ। मधेसका ८३३ प्रतिशत वडामा वर्षैभरी यातायाताको साधन दर्गुछन् भने कर्णालीका सबैभन्दा कम वडा ३८४ मा मात्रै वर्षैभरि सार्वजनिक यातायात सञ्चालन हुन्छन्।बहुसंख्यक वडावासीको आधाघण्टाको दुरीमा सार्वजनिक यातायातको पहुँच हुने वडा सबैभन्दा बढी मधेसमा नै ७८ प्रतिशत र सबैभन्दा कम कर्णालीमा ४३२ प्रतिशत छन्।स्थानीय यातायातनगरयाता सेवा भएका वडा सबैभन्दा बढी बागमती प्रदेशमा ३३३ र कम कर्णाली तथा सुदूरपश्चिम प्रदेशमा १३६ प्रतिशत छन्। ४५६ प्रतिशत वडामा छैन कालोपत्रे सडक कुल वडामध्ये आधा जतिमा नै कालोपत्रे सडक पुगेको छैन।विसं२०७८ को जनगणनाको सामुदायिक प्रतिवेदनअनुसार ४५६ प्रतिशत वडामा कालोपत्रे सडक पुगेको छैन्।१ देखि ९ किलोमिटर हुने वडा ४१४ प्रतिशत, १० देखि ४९ किलोमिटर हुने वडा १०५ प्रतिशत तथा ५० र सो भन्दा बढी किलोमिटर हुने वडा २५ प्रतिशतमात्रै छन्। प्रदेशअनुसार वडाभित्र कालोपत्रे भई १२ महिना चल्न सक्ने सकड नभएका वडा सबैभन्दा बढी कर्णाली प्रदेशमा ७९ं१ प्रतिशत र सबैभन्दा कम लुम्बिनी प्रदेशमा ३०७ प्रतिशत छन्।१ देखि ९ किलोमिटर कालोपत्रे सडक हुने वडा सबैभन्दा बढी मधेसमा ६० प्रतिशत छ।५० किलोमिटर सोभन्दा बढी कालोपत्रे सकड हुने वडा सबै प्रदेशमा ४ प्रतिशतभन्दा कम छन्। ३७५ प्रतिशत वडा नै छोडेर बसाइँ सर्ने बढी बसाइँ सरेर वडाबाटै जाने परिवार परिवार बढी भएका वडाहरू ३७५ प्रतिशत छन्।२५१ प्रतिशत वडाहरूमा बसाइँ सरी वडामा आउने परिवार बढी देखिएको छ।२०६ प्रतिशत वडाहरूमा बसाइँ सरेर वडाबाट जाने र आउने परिवार लगभग बराबर भएको र ६८ प्रतिशत वडामा बसाइँसराइ नभएको वा नगन्य रहेको प्रतिवेदनमा उल्लेख छ। कोशी, गण्डकी, लुम्बिनी, कर्णाली र सुदूरपश्चिम प्रदेशका वडाहरूमा बसाइँ सरेर वडाबाट जाने परिवार बढी भएको वडाहरू धेरै छन् भने मधेस प्रदेशमा बसाइँ सरेर वडाबाट जाने र आउने परिवार लगभग बराबर भएका वडा संख्या र बसाइँसराइ नभएका वा नगन्य भएका वडाको संख्यामा धेरै फरक नरहेको प्रतिवेदनमा उल्लेख छ।बागमती प्रदेशमा वडाहरूमा बसाइँसराइ भई वडामा आउने परिवार बढी भएका वडाहरूको सबैभन्दा बढी छ। नेपालमा १७ हजार ५९३ टोल बस्ती राष्ट्रिय तथ्यांक कार्यालयको तथ्यांकअनुसार नेपालमा १७ हजार ५ सय ९३ टोल बस्ती तथा गाउँ छन्।जसमध्ये सबैभन्दा (१० देखि २० वटा गाउँ बस्ती) गाउँबस्ती हुने वडाहरू २१ सय ९८ (३२६ प्रतिशत) छन् ।देशभरि २० वटाभन्दा बढी गाउँ बस्ती हुने वडाहरू १६ सय ९१ रहेको र १४ सय ७३ वडाहरूमा एकदेखि पाँचवटा वडामात्र रहेका देखिएको छ । प्रदेशगत रूपमा सबैभन्दा कम गाउँ बस्तीहरू र सबैभन्दा बढी गाउँबस्ती भएको प्रदेश पनि बागमती प्रदेश रहेको छ जसअनुसार एकदेखि पाँचवटा गाउँ बस्ती हुने वडाहरू ४९ वटा (४४ प्रतिशत) र २० भन्दा बढी (४६० प्रतिशत) गाउँ बस्ती हुने वडाहरू ५ सय १६ वटा क्रमशः छन्।समग्रमा सबैभन्दा बढी वडाहरू (१ हजार २ सय ७१) मधेस प्रदेशमा भए तापनि गाउँबस्तीको संख्याको आधारमा बागमती प्रदेशमा सबैभन्दा बढी ३६४९ (२०७ प्रतिशत) गाउँबस्ती छन्। यो तथ्यांकलाई सरकारको नीति तथा कार्यक्रम, बजेटमा जोड्न सकिन्छ।यो भूमिका राष्ट्रिय योजना आयोग पनि हो।हामी त्यो काम गछौं।यो तथ्यांकले भावी योजना बनाउँदा कसलाई प्राथमिकताको सूचीमा राख्ने भन्ने आधार तय गर्छ।योजना आयोगलाई वडातहसम्म योजना बनाउन यो तथ्यांकले ठूलो सहयोग गर्ने छ। नीति निर्माणका यो तथ्यांकलाई सत प्रतिशत विश्वसनीय मानेर जानुपर्छ ।डातोयनारायण ज्ञवाली, सदस्य सचिव, राष्ट्रिय योजना आयोग यो वडास्तरबाट संकलन गरिएको तथ्यांक हो।यसले जनताको आवाज जनप्रतिनिधिमार्फत उजागर गरेको छ।तल्लो तहको पूर्वाधारको विकास र वितरण अवस्था पनि यसले बाहिर ल्याउने काम गरेको छ।यो तथ्यांक वडातहको योजना निर्माणमा महत्वपूर्ण हुन्छ।सामुदायिक प्रश्नावलीमार्फत ग्रासरुटबाटै त्यहाँको अवस्थाको विवरण सकंलन गरिएको छ।सामुदायिक प्रश्नावलीले सामुदायिक उत्तरदायित्व पनि बहन गर्छ।त्यसले यो अझ महत्वपूर्ण छ ।अर्जुनप्रसाद पोखरेल, प्रमुख तथ्यांक अधिकारी यो नौलो प्रयोग हो।पहिलोपटक सामुदायिक प्रश्नावली तयार गरेर ६ हजार ७ सय ४३ वडाको आधारभूत स्रोत, साधान, क्षमता, पूर्वाधार, सहरीकरणको अवस्थादेखि विपद् जोखिमसम्बन्धी विवरण संकलन गरिएको छ।यसले वडातहका जननिर्वाचित प्रतिनिधिलाई उत्तरदायी बनाएको छ।वडामा रहेको अभिलेख र उनीहरूसँग रहेको विवरणको आधारमा त्यो तथ्यांक संकलन गरिएको हो।यो विवरण वडाअध्यक्ष, वडा सचिव तथा सदस्यले दिएको कतिपय उत्तरहरू व्यवस्थित अभिलेख, तथ्य र तथ्यांकको बलियो आधारको अभावमा अनुभव, अवलोकन र अनुमानसमेत आधारित भएको हुँदा सावधानी पूर्व उपयोग गर्नुपर्छ ।डाहेमराज रेग्मी, उपप्रमुख तथ्यांक अधिकारी"
"सरकारलाई ज्ञानेन्द्र शाहीको प्रश्न : मान्छे मारेर देश बन्दैन, नीतिले बन्ने हो","काठमाडौं : राष्ट्रिय प्रजातन्त्र पार्टी (राप्रपा) सांसद ज्ञानेन्द्र शाहीले क्रान्तिले नभइ नीतिले मुलुक बन्ने बताएका छन्। बिहीबार प्रतिनिधिसभा बैठकमा बोल्दै उनले नीति र कानुनले देश बन्ने स्पष्ट पारेका हुन्। 'मुलुक कुन क्रान्तिले बन्छ ? सडकमा बम पड्काएर मुलुक बन्ने हो र ? दुईचारजना मारेर मुलुक बन्ने हो र ? यदि मारेर देश बन्दो हो त १७ हजार मानिस मरेका छन्,आज देश किन बनेन् ?,'उनले प्रश्न गर्दै भने, 'देश नीति र कानुनले बन्ने हो। देश मन्त्रीको अर्जुन दृष्टिले बन्ने हो।' राप्रपाका प्रवक्ता समेत रहेका शाहीले सत्तापक्षले सरकारले जे गरेपनि समर्थन गर्ने र विपक्षीले सधैं विरोध गर्ने प्रवृत्ति रहेको औंल्याए। उनले भने, 'उ त्यो परको धारमा बस्ने साथीहरूले सरकारले जतिसुकै राम्रो काम गरे पनि गलतै भन्ने प्रवृत्ति। अनि उ त्यहाँ बस्ने माननीय साथीहरू सरकारले देशै बेचेपनि सरकारले ठिक गर्यो भन्ने प्रवृत्ति छ। यो प्रवृत्तिको जबसम्म अन्त्य हु्न सक्दैन। तबसम्म यो संसद संसदजस्तो होइन कि कुनै पार्टीको भातृसंगठन जस्तो हुन्छ।' भूमि व्यवस्था,सहकारी तथा गरिबी निवारण मन्त्रालय शीर्षकको खर्च रकममा खर्च कटौतीको प्रस्ताव प्रस्तुत गर्दै उनले खेतीयोग्य जमिन रहेको स्थानमा शहरीकरण,खानी भएको स्थानमा बस्ती रहेको भन्दै भूमिसम्बन्धी मन्त्रालयले कुनै पहल गर्न नसकेको बताए। उनले भूमिको बर्गीकरण र अव्यवस्थीति बसोबास नियन्त्रण गर्न सरकार असफल भएको धारणा राखे।"
सामाजिक न्यायका लागि जलवायु न्यायलाई बिर्सन मिल्दैन : राष्ट्रपति पौडेल,"जेनेभा (स्वीट्जरल्याण्ड) : राष्ट्रपति रामचन्द्र पौडेलले सामाजिक न्यायको कुरा गरिरहँदा विश्वस्तरमा स्थापना गरिनुपर्ने जलवायु न्यायलाई बिर्सन नमिल्ने बताएका छन्। स्वीट्जरल्याण्डको जेनेभामा सुरु भएको ११२औँ अन्तर्राष्ट्रिय श्रम सम्मेलनको उच्चस्तरीय सत्रमा आयोजना गरिएको सामाजिक न्यायका लागि विश्वव्यापी गठबन्धनको आज उद्घाटन सत्रलाई सम्बोधन गर्दै उनले विश्व समुदाय खास गरेर विगतदेखि हालसम्मका ठूला उत्सर्जनकर्ता यो जिम्मेवारीबाट विमुख हुनु नहुने बताए। 'हामीले सामाजिक न्यायको कुरा गरिरहँदा विश्वस्तरमा स्थापना गरिनुपर्ने जलवायु न्यायलाई बिर्सन मिल्दैन। जलवायु परिवर्तनका नकारात्मक असरहरूको सन्दर्भमा जलवायु जोखिममा रहेका देशहरूलाई पर्याप्त कोष र आवश्यक प्रविधि उपलब्ध गराएर जलवायु न्याय तुरुन्तै सुनिश्चित गरिनुपर्छ,' उनले भने। कार्बन उत्सर्जनमा नगण्य योगदान दिए पनि नेपालले जलवायु परिवर्तनको सबैभन्दा खराब असरको सामना गरिरहेको जनाउँदै यसमा नेपालको कुनै दोष नभएको उनको भनाइ थियो। 'पछिल्ला वर्षहरूमा संसारकै सर्वोच्च शिखर सगरमाथालगायत हाम्रा हिमालयहरू आफ्ना हिउँ गुमाउँदै काला पहाडमा परिणत हुन थालेका छन्। हिमनदीहरू अभूतपूर्व परिमाण र गतिमा पग्लिरहेका छन्। जलवायु परिवर्तनले स्वच्छ पानी, बाली, जैविक विविधता र स्वास्थ्यमा गम्भीर असर पुग्नुका साथै लाखौं मानिसलाई गरिबी र असमानतातर्फ धकेलिरहेको छ। जलवायु परिवर्तनबाट सिर्जित विपद्का कारण परिवार, समुदायको विस्थापन र जीविकोपार्जनमा हुने क्षतिले समस्या थप जटिल बनाएको छ,' सम्बोधनका क्रममा राष्ट्रपति पौडेलले भने। उनले श्रमको सम्मान गर्ने संस्कृतिको विकास गर्न सबैलाई अपिलसमेत गरे। श्रम जगतले नै विश्वलाई समृद्घ बनाएको उल्लेख गर्दै उनले श्रमबाट आएको प्रतिफलको न्यायोचित हिस्सा कामदारको हातमा पुग्ने कुरा सुनिश्चित गर्नु सबैको साझा दायित्व र सामाजिक न्याय भएको बताए। 'श्रमिकलाई समानता र न्याय कायम गराउनु हाम्रो सामूहिक संकल्प पनि हो। स्वतन्त्रता र सामाजिक न्यायका लागि आफ्नो ऊर्जाशील जीवन अर्पण गरेको, १५ वर्ष जेलजीवन बिताएको एक अधिकारकर्मीका नाताले विश्वका सबै देश र समाजमा रहेका निमुखा र विपन्न नागरिकले न्यायसँगै भोक र भयबाट मुक्ति पाउनुपर्छ,' राष्ट्रपति पौडेलले भने। सामाजिक न्यायका माध्यमबाट दिगो शान्ति प्राप्त गर्ने सबैको सामूहिक प्रयास आज पनि उत्तिकै सान्दर्भिक रहेको राष्ट्रपति पौडेलको भनाइ छ। निमुखालाई न्याय र विपन्नलाई आयको व्यवस्था नभए दिगो शान्ति सम्भव नहुने उनले प्रष्ट पारे। 'सामाजिक न्यायका माध्यमबाट दिगो शान्ति प्राप्त गर्ने सामूहिक प्रयास एक सय वर्षअघि जस्तै आज पनि सान्दर्भिक छ,' उनले भने। अन्तर्राष्ट्रिय श्रम संगठनका महानिर्देशक गिलवर्ट टुंग्बोले सम्बोधन गर्दै राष्ट्रपति पौडेलले सामाजिक न्याय स्थापनाका लागि जीवनभर गरेको योगदानको उच्च प्रशंसा गरे। उनले राष्ट्रपति पौडेल सहभागितामूलक लोकतन्न्त्र, सामाजिक मूल्यको पक्षमा सधैं दृढतापूर्वक उभिएको भन्दै प्रशंसा गरेका थिए। उनले नेपालको संविधानले सन्तुलित समाज निर्माणका लागि सामाजिक न्यायका सिद्धान्तलाई पूर्णरूपले आत्मसात् गरेको बताउँदै सामाजिक संरक्षण र सामाजिक न्यायका लागि नेपाल एउटा पथप्रदर्शक सदस्यका रूपमा रहेको बताए।"
एमालेलाई बदनाम गर्न मिथ्या प्रचार गरे : केपी ओली,काठमाडौं : नेकपा एमाले अध्यक्ष केपी शर्मा ओलीले देशलाई विकासको बाटोतर्फ अघि बढाउने राष्ट्रिय शक्ति एमालेलाई निर्णायक तहमा पुग्न नदिन मिथ्या प्रचार गरिएको बताएका छन्। बिहीबार भक्तपुरमा आयोजित एमाले जिल्ला कमिटी भक्तपुरको नवनिर्वाचित कमिटीको सपथ तथा प्रमाणपत्र वितरण कार्यक्रममा अध्यक्ष ओलीले एमालेलाई निर्णायक तहमा पुग्न नदिन पशुपतिको जहलरीदेखि गिरिबन्धुसम्मको मिथ्या प्रचार गरिएको बताए। गिरीबन्धुलाई बेथिति गर्नबाट रोक्नका लागि एमाले सरकारले कानुन बनाएकै कारण बेचेर खान नपाइने भयो भनेर एमालेको विरोधमा स्यालहुँइया मच्चाएको उनले बताए। उनले कांग्रेस वर्षौंसम्म सरकारको नेतृत्व गरेर बसे पनि सिन्को भाच्न नसकेको बताए। धाँधली गरेर कांग्रेसले चुनाव जितेको भन्दै स्वस्थ प्रतिस्पर्धामा आउन चुनौती दिए। ओलीले देशलाई विकास गर्नका लागि एमालेलाई स्पष्ट बहुमत चाहिएको भन्दै मिसन ८४ मा केन्द्रित हुन निर्देशन दिए। ओलीले पार्टीभित्रको एकताकै कारण एमाले सिध्याउँछौं भन्नेहरू असफल भएको बताए। उनले पार्टीभित्र अन्तरसंघर्ष नभई अन्तरसंबादका माध्यमबाट अघि बढ्नुपर्ने बताए।
उदयपुर सिमेन्टका तत्कालीन महाप्रबन्धक सुरेन्द्र पौडेलले पाए सफाइ,"काठमाडौं : उदयपुर सिमेन्ट उद्योग लिमिटेडका तत्कालीन महाप्रबन्धक सुरेन्द्र कुमार पौडेलले सफाइ पाएका छन्। विशेष अदालतका अध्यक्ष टेक नारायण कुँवर र सदस्यहरू तेजारायण सिंह राई र रामबहादुर थापाको इजलासले गैरकानुनी लाभको कसूरमा पौडेलसहित ८ जनालाई सफाइ दिएको हो। विशेष अदालतले तत्कालीन नायब महाप्रबन्धक नवल किशोर साह, तत्कालीन कामु उपनिर्देशक पवन कुमार लाल कर्ण, तत्कालीन प्रबन्धक भरतप्रसाद नेपाल, अधिकृत नवौँ डेमलाल खनाल, तत्कालीन प्रबन्धक कमलराज पौडेल, तत्कालीन निर्देशकद्वय (प्रा) ध्रुब बहादुर देवकोटा र महेश प्रसाद काफ्लेलाई सफाइ दिएको हो। अख्तियार दुरुपयोग अनुसन्धान आयोगले गैरकानुनी लाभ तथा हानी पुर्याई भ्रष्टाचार गरेको भन्दै गत माघ १० गते विशेष अदालतमा मुद्दा दायर गरेको थियो। आयोगले रीतपूर्वक माग नभएको अवस्थामा ऐनविपरीत भीएफडी खरिद गरी भुक्तानीसमेत गरी भ्रष्टाचार गरेको आरोप लगाएको थियो। आयोगले २२ लाख ७८ हजार ३०५ रुपैयाँ बिगो र सजायको माग गरेको थियो।"
मन्त्रिमण्डल हेरफेरबारे जानकारी छैन : माधव नेपाल,काठमाडौं : नेकपा एकीकृत समाजवादीका अध्यक्ष माधव कुमार नेपालले केन्द्रमा मन्त्रिमण्डल हेरफेरका बारेमा आफूलाई जानकारी नभएको प्रतिक्रिया दिएका छन्। बिहीबार संसद भवनमा संक्षिप्त प्रतिक्रिया दिँदै नेपालले मन्त्रिमण्डल हेरफेरका विषयमा जानकारी नभएको बताए हो । उनले प्रधानमन्त्रीसँग हुने भेटमा यस विषयमा सोध्ने पनि बताए। अध्यक्ष नेपालले सदनमा सांसदको अभिरुचीका विषय आआफ्नो सोचाइ भएको उल्लेख गरे।
राष्ट्रिय सहमतिका साथ संक्रमणकालीन न्यायसम्बन्धी कामलाई टुंग्याऔं : परराष्ट्रमन्त्री श्रेष्ठ,काठमाडौं : परराष्ट्रमन्त्री नारायणकाजी श्रेष्ठले राष्ट्रिय सहमतिका साथ शान्ति प्रक्रियाको बाँकी कामलाई निष्कर्षमा पुराउनुपर्ने बताएका छन्। काठमाडौंमा आयोजित एक कार्यक्रममा उनले संक्रमणकालीन न्यायसम्बन्धी कामलाई छिटो टुङ्गोमा पुर्याएर राष्ट्रिय सहमतिका साथ समग्र शान्ति प्रक्रियालाई निष्कर्षमा पुर्याउनुपर्ने बताए। मुलुकमा दिगो शान्ति स्थापनाका लागि शान्ति प्रक्रियालाई अल्झाइराख्न नहुने उनको भनाइ छ। श्रेष्ठले राजनीतिक परिवर्तनलाई अधिकारमा मात्रै समिति नराखी यसका आधारमा मुलुकमा आार्थिक विकास र समृद्धिको कार्यभारलाई पूरा गर्नुपर्ने बताए। व्यवस्था परिवर्तनका साथै जनतामा परिवर्तनको महसुस हुनेगरी काम गर्नुपर्ने उनको भनाइ छ। उनले समाजवाद उन्मुख समावेशी विशेषतालाई स्थापित गर्न सबै दलहरू गम्भीर भएर लाग्नुपर्ने बताए।
लुम्बिनीमा के गरेर फर्किए चिनियाँ मन्त्री?,"लुम्बिनी : चीनका राष्ट्रिय धार्मिक साँस्कृतिक मामिला प्रशासन मन्त्री चेन रुइफेंङ बुधबार लुम्बिनीको भ्रमणमा आए। बुद्ध एयरको विमान चार्टर गरेर लुम्बिनी आएका उनी साँझ काठमाडौं फिर्ता भए। मन्त्री चेनसँगै नेपालका लागि चिनियाँ राजदूत छन् सोङ, चीनको राष्ट्रिय धार्मिक मामिला प्रशासनका धार्मिक मामिला व्युरो प्रमुख हुआंग झिहुई पनि थिए। उनलाई लुम्बिनीमा चाइनिज बुद्धिष्ट एसोसिएसनका उपाध्यक्ष मास्टर यिन सुनले घुमाए। दिउँसो विमानस्थलमा स्वागतका लागि लुम्बिनी विकास कोषका उपाध्यक्ष पुगेका थिए। नेपाल भ्रमणमा रहेका मन्त्री चेनले लुम्बिनीमा चिनियाँ मन्दिर छेउमा बन्न लागेको एक विशाल संरचनाको शिलान्यास गरे। मन्त्रीसँगै माष्टर यिन सुन, राजदूत सोङ, लुम्बिनी विकास कोषका उपाध्यक्ष डा ल्हारक्याल लामा, लुम्बिनी बौद्ध विश्वविद्यालयका रजिष्ट्रार डा तिलक आचार्य, लुम्बिनी साँस्कृतिक नगरपालिकाका उपप्रमुख कल्पना रहिजनसहितले शिलामाथि माटो हालेका थिए। मन्त्री चेनले धेरैबेर चिनियाँ मन्दिरमा राखिएको फोटो ग्यालरी हेरे। जहाँ नेपालका राष्ट्रपति, प्रधानमन्त्रीसहितका उच्चपदस्तहरूको चीन भ्रमण तथा लुम्बिनीस्थित चिनियाँ भ्रमणका बेला भएका क्रियाकलापका तस्बिर र सानो व्याख्या राखिएको थियो। मन्त्री चेनले विहारमा झण्डै ३० मिनेट बिताए। एउटा हलमा पुगेर ५ मिनेट बसे। लुम्बिनीको चिनियाँ विहार र अन्य कुराका बारेमा आफ्नै राजदूत र यिन सुनसँग कुराकानी गरे। त्यसलगत्तै संयुक्तरूपमा बोधिवृक्षमा पानी हाले। मन्त्री चेनले लुम्बिनीस्थित मायादेवी मन्दिरको दर्शन गरे। उनले त्यस समयमा त्यहाँ रहेका पुरातात्विक महत्वका विषयमा चासो दिएका थिए। मन्त्री चेन लुम्बिनी विकास कोषमा उपाध्यक्षको कार्यकक्षमा पुगेका थिए। औपचारिक भ्रमण सूचीमा नरहे पनि उनी केही मिनेटका लागि कोषको कार्यालय पुगेका थिए । त्यसलगत्तै उनको टोली काठमाडौं फर्किएको विकास कोषले जनाएको छ। त्यसअघि उनलाई भैरहवामा व्यवसायीले गौतमबुद्ध विमानस्थल सञ्चालनका लागि सहयोग गर्न अनुरोध गरेका थिए। सो बेला उनले बुद्धजन्मस्थल लुम्बिनीलाई केन्द्रमा राखेर आगामी दिनमा गर्न सकिने सहकार्य, चिनियाँ विहारमार्फत लुम्बिनीको पर्यटन प्रवर्द्धन गर्ने एवं नेपाल चीनको साँस्कृतिक सम्बन्ध दिगो बनाउने उद्देश्यका साथ लुम्बिनी भ्रमणमा आएको मन्त्री चेनले बताएका थिए। मन्त्री चेनले मायादेवी मन्दिरको दर्शन, अशोक स्तम्भ, पुष्करणी पोखरी, शान्ति दीपको भ्रमण गर्दै लुम्बिनीबारे जानकारी लिएका थिए। मन्त्री चेनलाई अन्तर्राष्ट्रिय गौतमबुद्ध विमानस्थलमा चीन नेपाल मैत्री समाज लुम्बिनीका अध्यक्ष नारायण सापकोटाले स्वागत गरेका थि । सोही समय सिद्धार्थ उद्योग वाणिज्य संघ, रुपन्देहीका अध्यक्ष ठाकुर कुमार श्रेष्ठले गौतमबुद्ध अन्तर्राष्ट्रिय विमानस्थल सञ्चालनका लागि चिनियाँ मन्त्रीको ध्यानआर्कषण गराउँदै ज्ञापन पत्र बुझाएका थिए।"
रूग्ण उद्योगहरू पुनःसञ्चालनका लागि व्यवस्थित अध्ययन गरौँ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले विगतमा सरकारी स्वामित्वमा रहेका रूग्ण उद्योगहरू पुनःसञ्चालनको सम्भाव्यताबारे व्यवस्थित अध्ययन गर्नुपर्ने बताएका छन्। बिहीबार दिउँसो प्रधानमन्त्री तथा मन्त्रिपरिषद्को कार्यालय सिंहदरबारमा भएको छलफलमा प्रधानमन्त्रीले सो कुरा बताएका हुन्। छलफलमा प्रधानमन्त्रीले विगतमा उदारीकरणका नाममा राष्ट्रिय उद्योगहरू धरासायी भएको बताउँदै ती उद्योगहरू पुनःसञ्चालन गर्न सकिने सम्भाव्यताका लागि व्यवस्थित अध्ययन जरूरी भएकोमा जोड दिए। छलफलमा प्रधानमन्त्रीले भने, 'विगतमा राष्ट्रिय उद्योगहरू चलाउनुपर्छ भन्ने जनअभिमत छ। ती उद्योगमध्ये केही उद्योगहरू पुनःसञ्चालन गर्न सकिने सम्भावना पनि छ। हामीले नीति तथा कार्यक्रम र बजेटमा पनि त्यो कुरा राखेका छौँ। त्यसैले कुन कुन उद्योगहरू पुनःसञ्चालन गर्न सकिन्छ, त्यसको व्यवस्थित अध्ययन गरौँ। अध्ययनको निष्कर्षका आधारमा अगाडि बढौँ।' प्रधानमन्त्रीले सार्वजनिक निजी साझेदारीको मोडेलमा उद्योगहरू पुनःसञ्चालन गर्ने नीतिमा राज्यका सबै निकायहरू प्रष्ट हुनुपर्ने बताए। प्रधानमन्त्रीले भने, 'गतको जस्तै ढाँचा र ढर्रामा उद्योगहरूको पुनःसञ्चालन हुन सक्दैनन्। सार्वजनिक निजी साझेदारीको मोडेल नै ती उद्योगहरू सञ्चालन गर्ने मोडेल हो। बुटवल धागो कारखाना, गोरखकाली रबर उद्योग लगायतका उद्योगहरूको सम्भाव्यता बलियो छ। त्यसैले व्यवस्थित अध्ययन गरी जमिनको स्वामित्व सरकारसँग रहने गरी साझेदारीको मोडेल तयार गरौँ।' छलफलमा अर्थमन्त्री वर्षमान पुन, उद्योगमन्त्री दामोदर भण्डारी, मुख्य सचिव डाबैकुण्ठ अर्याल, अर्थसचिव मधुकुमार मरासिनी, उद्योग सचिव कृष्ण राउतलगायत थिए।"
विनियोजन विधेयकमाथि खर्च कटौतीका आठ प्रस्ताव प्रस्तुत,"काठमाडौं : प्रतिनिधिसभाको आजको बैठकमा विनियोजन विधेयक,२०८१ अन्तर्गत विभिन्न तीनवटा मन्त्रालयको बजेटमाथि छलफलका क्रममा खर्च कटौतीका आठ प्रस्ताव पेस भएका छन् । बैठकमा उद्योग, वाणिज्य तथा आपूर्ति मन्त्रालय,भूमि व्यवस्था,सहकारी तथा गरिबी निवारण मन्त्रालय र स्वास्थ्य तथा जनसङ्ख्या मन्त्रालयको बजेटमाथि छलफल भइरहेको छ । प्रतिनिधिसभामा छलफलका क्रममा यी तीन मन्त्रालयको खर्च कटौतीका आठवटा प्रस्ताव परेका हुन् । बैठकमा प्रतिनिधिसभा सदस्य दिलेन्द्रप्रसाद बडूले विनियोजन विधेयक, २०८१ अन्तर्गत उद्योग, वाणिज्य तथा आपूर्ति मन्त्रालय शीर्षकको खर्च रकमलाई घटाइ एक रुपैयाँ गरियोस् भनी खर्च कटौतीको प्रस्ताव गरेका छन् । उद्योग मन्त्रालयका पदाधिकारी र कर्मचारीका लागि विभिन्न भत्ता शीर्षक कायम गरेर आर्थिक अनुशासन उल्लङ्घन गरिएको उनको भनाइ छ । चालु खर्च बढाउनेगरी विभिन्न भत्ता शीर्षक कायम गरिएकाले खर्च कटौतीको प्रस्ताव पेस गरेको उनले बताए। उद्योग मन्त्रालयअन्तर्गतका विभिन्न क्रमागत आयोजनासमेतलाई बजेट नराखेर नतिजा दिन नसक्ने प्रकृतिका योजना र कार्यक्रम परेको सांसद बडूले बताए। रुग्ण र बन्द अवस्थामा रहेका उद्योग व्यवस्थापनको विषय बजेटको प्राथमिकतामा नपरेको र पर्याप्त बजेटसमेत विनियोजन नभएको उनले बताए। सांसद डा अमरेशकुमार सिंहले विनियोजन विधेयक, २०८१ अन्तर्गत उद्योग, वाणिज्य तथा आपूर्ति मन्त्रालय र भूमि व्यवस्था, सहकारी तथा गरिबी निवारण मन्त्रालय शीर्षकको खर्च रकमलाई घटाइ एक रुपैयाँ गरियोस् भनी खर्च कटौतीको प्रस्ताव प्रस्तुत गरे। राजनीतिक अस्थिरताका कारण सरकार र शासन व्यवस्थाप्रति नागरिकको गुनासो बढ्दै गएको सिंहले बताउनुभयो । आगामी आर्थिक वर्षको बजेटले आन्तरिक वस्तु उत्पादनलाई प्रवर्द्धन र बजारीकरणमा सघाउन नसकेको उनले आरोप लगाए । विभिन्न वस्तु तथा सेवा मुलुकभित्र उत्पादन हुन सकेमात्र आर्थिक समृद्धि हासिल गर्न सम्भव हुने उनको भनाइ छ । सांसद प्रेम सुवालले विनियोजन विधेयक, २०८१ अन्तर्गत उद्योग, वाणिज्य तथा आपूर्ति मन्त्रालय, भूमि व्यवस्था, सहकारी तथा गरिबी निवारण मन्त्रालय र स्वास्थ्य तथा जनसङ्ख्या मन्त्रालय शीर्षकको खर्च रकममा उल्लेखित रकम घटाइयोस् भनी खर्च कटौतीको प्रस्ताव प्रस्तुत गरे। वाणिज्य, आपूर्ति तथा उपभोक्ता संरक्षण विभागले गर्ने बजार अनुगमनका क्रममा कर्मचारीले व्यापारीसँग घुस माग्ने गरेको गुनासो आएकाले यसबारे सरकार र सरोकार भएका निकाय गम्भीर हुनुपर्नेमा सांसद सुवालले जोड दिए । सांसद बिना लामाले विनियोजन विधेयक, २०८१ अन्तर्गत उद्योग, वाणिज्य तथा आपूर्ति मन्त्रालय शीर्षकको खर्च रकमलाई घटाइ एक कायम गरियोस् भनी खर्च कटौतीको प्रस्ताव प्रस्तुत गरिन्। उद्योग र निर्माण क्षेत्रको वृद्धिदर नकारात्मक रहेको अहिलेको अवस्थामा यी क्षेत्रलाई चलायमान हुनेगरी बजेट आउन नसकेको सांसद लामाले बताइन्। सांसद रुपा विकले विनियोजन विधेयक, २०८१ अन्तर्गत भूमि व्यवस्था, सहकारी तथा गरिबी निवारण मन्त्रालय शीर्षकको खर्च रकमलाई घटाइ एक रुपैयाँ गरियोस् भनी खर्च कटौतीको प्रस्ताव प्रतिनिधिसभामा पेश गरिन्। उक्त मन्त्रालयको बजेट शीर्षकमा मन्त्रालयका पदाधिकारी र कर्मचारीका लागि अनावश्यक भत्ता उपलब्ध गराउनेगरी रकम विनियोजन भएकाले खर्च कटौतीको प्रस्ताव पेस गरेको सांसद विकको भनाइ छ । योजनाबिना नै जग्गाको वर्गीकरण भइरहेको र कृषियोग्य जमिन तीव्र रूपमा प्लटिङ भइरहेकोप्रति उनले संसद्मार्फत सरकारको ध्यानाकर्षण गराउनुभयो । सांसद ज्ञानबहादुर शाहीले विनियोजन विधेयक, २०८१ अन्तर्गत भूमि व्यवस्था, सहकारी तथा गरिबी निवारण मन्त्रालय शीर्षकको खर्च रकमलाई घटाई एक रुपैयाँ गरियोस् भनी खर्च कटौतीको प्रस्ताव प्रस्तुत गरे। भूमिको वैज्ञानिक र प्रभावकारी व्यवस्थापन हुन नसक्दा खालिरहेका ठाउँमा मानवबस्ती बनेको,कृषि उत्पादन फल्ने ठाउँमा अव्यवस्थित सहरीकरण भइरहेकालगायत समस्या बढ्दै गएको उनले बताए। नेपालमा कृषियोग्य उत्पादनबाट प्रशस्त आर्थिक लाभ लिनसक्ने सम्भावना रहे पनि त्यसलाई सरकारले प्राथमिकतामा राख्न नसक्दा नेपालकको श्रमशक्ति विदेशिनुपरेको र विदेशबाट वस्तु आयात गरेर खपत गर्नुपर्ने अवस्था आएको सांसद शाहीले बताए। प्रतिनिधिसभा सदस्य शान्ति विकले विनियोजन विधेयक, २०८१ अन्तर्गत स्वास्थ्य तथा जनसङ्ख्या मन्त्रालय शीर्षकको खर्च रकमलाई घटाइ एक रुपैयाँ गरियोस् भनी खर्च कटौतीको प्रस्ताव प्रस्तुत गरिन्। नेपालमा स्वास्थ्य सेवाको पहुँच र गुणस्तर बढाउन अतिआवश्यक रहे पनि आगामी आर्थिक वर्षको बजेटले त्यसलाई प्राथमिकतामा राख्न नसकेको उनको भनाइ छ। सांसद रोशन कार्कीले विनियोजन विधेयक, २०८१ अन्तर्गत स्वास्थ्य तथा जनसङ्ख्या मन्त्रालय शीर्षकको खर्च रकमलाई घटाइ एक रुपैयाँ कायम गरियोस् भनी खर्च कटौतीको प्रस्ताव प्रस्तुत गरिन्। बैठकमा उनले स्वास्थ्य तथा जनसङ्ख्यामन्त्रीलाई बजेटमा राखिएका विषयहरूलाई अध्ययन गर्न र त्यसको गम्भीर समीक्षा गर्नसमेत आग्रह गरिन्। महिलाको पाठेघर र स्तनको क्यान्सरको समस्या विकराल हुँदै गएको विद्यमान अवस्थामा त्यसको समाधानका लागि पर्याप्त बजेट विनियोजन हुन नसकेको सांसद कार्कीले बताइन्। प्रतिनिधिसभा नियमावली, २०७९ को नियम १४६ मा खर्च कटौतीको प्रस्तावसम्बन्धी व्यवस्था रहेको छ । नियमावलीमा कुनै शीर्षकको खर्च रकमलाई घटाइ एक रुपैयाँ कायम गरियोस्, कुनै शीर्षकको खर्च रकममा उल्लिखित खर्च रकम घटाइयोस्, वा कुनै शीर्षकको खर्च रकममा एक सय रुपैयाँ घटाइयोस् भन्ने प्रस्ताव मात्रै पेस गर्नसक्ने प्रावधान छ ।"
कानुनअनुसार दर्ता भइ सञ्चालन भए टिकटकमाथि प्रतिबन्ध लाग्दैन : मन्त्री शर्मा,"काठमाडौं : सरकारले सामाजिक सञ्जाल टिकटकलाई कानुनी दायरामा ल्याउने प्रयन्त भइरहेको जनाएको छ । सिंहदरबारमा बिहीबार बसेको राष्ट्रियसभा अन्तर्गतको विकास, आर्थिक मामिला तथा सुशासन समिति बैठकमा सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले टिकटकको नाममा नभई त्यसमा आउने कन्टेन्टप्रति समस्या रहेको भन्दै टिकटकलाई कानुनी दायरामा ल्याउने प्रयन्त भइरहेको बताए । शर्माले बुधबारमात्रै फेसबुकका प्रतिनिधिसँग छलफल भएको र नेपालको नियमकानुनअनुसार चल्नुपर्नेमा जोड दिएको धारणा राखे। उनले आगामी मन्त्रिपरिषद बैठकले सामाजिक सञ्जाल विधेयकलाई संसदमा पठाउने र त्यसपछि बृहत छलफल गर्दै यसलाई पारित गर्ने जानकारी दिए। उनले नेपालको सार्वजनिक व्यवस्थापनमा शासकीय सुधार तथा सुशासन प्रवर्द्धन गराउन सूचनाको हक कार्यान्वयनमा सरकारले जोड दिएको पनि बताए। त्यस्तै शर्माले सूचनाको हक सम्बन्धी ऐन कार्यान्वयनका लागि अन्तरमन्त्रालय समन्वय, अनुगमनका साथै नागरिकको सूचनामा सहज पहुँचका लागि पनि ध्यान दिइएको उल्लेख गरिन्। संसद,राजनीतिक दलका साथै सञ्चारमाध्यमहरूको योगदान सुशासन प्रवर्द्धनका लागि महत्वपूर्ण हुने उनको भनाइ छ ।"
राष्ट्रपति पौडेलसँग महानिर्देशक हुंग्बोको शिष्टाचार भेट,"काठमाडौं : राष्ट्रपति रामचन्द्र पौडेलसँग अन्तर्राष्ट्रिय श्रम सङ्गठनका महानिर्देशक गिलबर्ट एफ हुंग्बोले शिष्टाचार भेट गरेका छन्। स्वीट्जरल्याण्डको जेनेभामा भएको ११२औँ अन्तर्राष्ट्रिय श्रम सम्मेलनको उच्चस्तरीय सत्रमा आयोजना गरिएको सामाजिक न्यायका लागि विश्वव्यापी गठबन्धनको उद्घाटन सत्रमा मुख्य वक्ताका रूपमा सहभागी भएका राष्ट्रपति पौडेल र अन्तर्राष्ट्रिय श्रम सङ्गठनका महानिर्देशक हुंग्बोबीच स्वीजरल्याण्डको जेनेभामा आज भेटवार्ता भएको हो। भेटमा राष्ट्रपति पौडेलले महानिर्देशक हुंग्बोलाई आमन्त्रण गरेकामा आभार प्रकट गर्दै अन्तर्राष्ट्रिय श्रम सङ्गठनले मर्यादित काम तथा श्रमको अधिकार सुनिश्चित गर्ने तथा सामाजिक संवाद र सामाजिक सरंक्षणका क्षेत्रमा गरेको कार्यको प्रशंसा गरेका थिए। उनले आप्रवासी कामदारहरूको न्यूनतम तलब, सामाजिक सुरक्षासहित उनीहरूको सुविधा सुनिश्चित गर्न र श्रम गन्तव्य भएका मुलुकलाई जिम्मेवार बनाउन आइएलओले महत्वपूर्ण भूमिका खेल्ने विश्वास व्यक्त गर्नुभएको राष्ट्रपति पौडेलका प्रेस सल्लाहकार किरण पोखरेलले जानकारी दिए। महानिर्देशक हुंग्बोले राष्ट्रपति पौडेलले आइएलओको कार्यक्रमका लागि समय दिएर यहाँ आएकामा आभार व्यक्त गर्दै पौडेलको राजनीतिक जीवन र सामाजिक न्यायप्रतिको आस्थाको प्रशंसा गरेका थिए।"
जसपा नेपालको पदाधिकारीसहित केन्द्रीय सदस्य छान्ने जिम्मा उपेन्द्र यादवलाई,"धनुषा : जनता समाजवादी पार्टी (जसपा) नेपालको जनकपुरमा सम्पन्न महाधिवेशनले पदाधिकारी र केन्द्रीय कार्यसमिति चयनको जिम्मेवारी अध्यक्ष उपेन्द्र यादवलाई दिने निर्णय गरेको छ। बिहीबार दिउँसो निर्वाचनको तयारी भए पनि अन्तिममा सम्पूर्ण जिम्मेवारी अध्यक्ष यादवलाई दिने निर्णय गरेको हो। अध्यक्षमा भने यादव हिजो नै निर्विरोध निर्वाचित भइसकेका छन्। महाधिवेशनमा अध्यक्षबाहेक नेतृत्वका लागि आजका लागि तय भएको निर्वाचन तालिका स्थगित गरी सहमतिबाट चयन गर्ने निर्णय भएको हो। अध्यक्ष यादवले पार्टीका वरिष्ठ नेताहरूसँगको समूहमा छलफल गरी सबै पदमा सहमतिबाट चयन गर्ने महाधिवेशन प्रतिनिधि महेश चौरसियाले जानकारी दिए। उनका अनुसार अध्यक्षले पार्टीका नेताहरूबीच छलफल गर्ने नाम तय भएपछि महाधिवेशन हलबाट त्यसलाई अनुमोदन हुनेछ। अध्यक्षबाहेकका पदमा नेताहरूबीच तीव्र प्रतिस्पर्धा थियो। जसपा नेपालमा २१ जना पदाधिकारीसहित दुई सय एक सदस्यीय केन्द्रीय समिति चयन हुनेछ। एक जना सहअध्यक्ष पदका लागि राजकिशोर यादव, लालबाबु राउत र रकम चेम्जोङले उम्मेदवारी दर्ता गराएका थिए। त्यस्तै चार जना पुरुष उपाध्यक्षका लागि मृगेन्द्रकुमार सिंह यादव, हरिनारायण यादव, सरोजकुमार यादव, अर्जुन थापा, अमरेशनारायण झा, मो खालिद, गोविन्द चौधरी, आङ्देङ शेर्पा, प्रकाश अधिकारी, विद्युत् बज्राचार्य, शिवलाल थापामगर सहितका १७ जनाले मनोनयन दर्ता गराएका थिए। एक जना महिला उपाध्यक्ष पदका लागि रेखा यादव, लीलादेवी सिटौला, शोभा देवी, सुनी लामा, सविता यादव र राधा थापा गरी छ जनाले उम्मेदवारी दिएका थिए। दुई सय एक पदका लागि तीन सयभन्दा बढीको उम्मेदवारी परेको थियो। मतदानबाट चयन गर्दा एउटै भूगोल र समुदायको मात्र चयन हुने भएकाले पार्टीलाई समावेशी बनाउनका लागि सहमतिबाट नेतृत्व चयन गर्नुपर्ने घोषणा अध्यक्ष यावदले गरेका थिए। 'चुनाव हुने हो भने हिमाल र पहाडका एक दुई जना भन्दा बढी निर्वाचित हुने सम्भावना कम छ। किनकि, पार्टीको मुख्य आधार तराईमधेस हो। त्यस्तो अवस्थामा हामी कसरी पार्टीलाई सबै जातजाति, भाषा, धर्म, लिङ्गको प्रतिनिधित्व हुनेगरी समावेशी बनाउन सक्छौं?,' यादवको भनाइ थियो। उनले चुनावभन्दा पार्टीलाई कसरी समावेशी बनाउने र पार्टीको संरचना कसरी बलियो बनाउने भन्ने मुख्य उद्देश्य भएको बताएका थिए। उनको प्रस्ताव थियो, 'त्यसैले तपाईंहरू सहमत हुनुहुन्छ भने सबै पदाधिकारी र केन्द्रीय सदस्य सहमतिमा टुङ्गो लगाऔं।' उनको प्रस्तावलाई महाधिवेशन हलले अनुमोदन गरेको थियो।"
निजी क्षेत्रले अहिलेको सरकारलाई भरोसा गर्न सकेको छैन : दिलेन्द्र बडू,"काठमाडौं : नेपाली कांग्रेस सांसद दिलेन्द्रप्रसा बडूले निजी क्षेत्रले अहिलेको सरकारलाई भरोसा गर्न नसकेको बताएका छन्। बिहीबार उद्योग,आपूर्ति तथा वाणिज्य मन्त्रालयको विनियोजन शीर्षकमा बोल्दै सांसद बडूले निजी क्षेत्रका निम्ति लगानीको वातावरण नबनेसम्म रुग्ण उद्योग वा अन्य नयाँ उद्योगहरू स्थापनाको सम्भावना नभएको बताए। 'निजी क्षेत्र उत्साहित हुन सकेको छैन। निजी क्षेत्रले अहिलेको सरकारलाई भरोसा गर्न सकेको छैन। जबसम्म हामीले निजी क्षेत्रलाई उत्साहित गर्दैनौं, लगानीका निम्ति तयार हुने वातावरण बनाउँदैनौं तबसम्म रुष्ण उद्योगहरू वा अन्य नयाँ उद्योग स्थापनाको संभावना रहदैन,'उनले भने,'यस विषयमा सरकारको ध्यानाकर्षण गराउन चाहन्छु।' पूर्व उद्योग मन्त्री समेत रहेका बडूले पुँजीगत बजारको अवस्था निराशजनक रहेको बताए। उनले धेरै बैंकहरूले कर्जा प्रवाहलाई सहजता होस् भनेर ऋणहरू घटाएपनि ऋण लिनेहरू तयार नभएको बताए। उनले भने, 'घटेको ब्याजदरमा पनि ऋण प्रवाह भइनसकेको अवस्था छ। उद्योग मन्त्रालयले यसको अनुगमन गर्नुपर्छ।' सरकारले स्टार्ट अफ कार्यक्रमका लागि १ अर्ब रुपैयाँ कोषका लागि छुट्याए पनि यसको प्रयोग कसरी गर्ने भन्नेबारे विनियोजन वक्तव्यमा उल्लेख नभएको तर्क गरे। 'हाम्रा युवाहरू विदेश पलायन रोक्नका निम्ति र स्वदेशमा रहेका युवाहरूलाई उद्योगमा आवद्ध गराउन यो महत्वपूर्ण कार्यक्रम हो। स्टार्ट अफ पुँजीको निम्ति सरकारले १ अर्ब रुपैयाँ कोषका निम्ति छुट्याएको छ। यसको प्रयोग कसरी गर्छौं भन्ने कुरा कतै कार्यक्रम देखिएन।' उनले स्टार्ट अफ कार्यक्रम निश्चित स्थानमा मात्रै केन्द्रित देखिएको भन्दै सातवटै प्रदेशमा लागू गर्नुपर्नेमा जोड दिए। सांसद बडूलेरुग्ण उद्योगहरू सञ्चालनका निमित्त छुट्टै र स्पष्ट कार्यक्रम नआएको भन्दै उद्योगमन्त्री दामोदर भण्डारीको ध्यानाकर्षण गराए। उनले उद्योग मन्त्रालयले रुग्ण उद्योगको तथ्यांक संकलन र पुस्तक प्रकाशनका लागि मात्रै १० लाख बजेट छुट्याएको भन्दै आपत्ती जनाए। 'माननीय मन्त्रीज्यूलाई एउटा स्मरण गर्न चाहन्छु। तपाईंहरूले यसको तथ्यांक संकलन गरेर पुस्तक प्रकाशनमा ल्याउनका निम्ति १० लाख खर्च छुट्याउनु भारहेछ। यसले पूर्वाधार तयार गर्ला तर, बन्द उद्योग चल्नका लागि अन्य तयारी हुनुपर्ला नि।'"
प्रतिनिधिसभा बैठक जारी (लाइभ),"काठमाडौं : प्रतिनिधिसभा बैठक जारी रहेको छ। आजको बैठकमा विनियोजन विधेयक २०८१ अन्तर्गत तीनवटा मन्त्रालयअन्तर्गतका विभिन्न शीर्षकमा छलफल हुनेछ। उद्योग,वाणिज्य तथा आपूर्ति ,भूमि व्यवस्था,सहकारी तथा गरिबी निवारण र स्वास्थ्य तथा जनसंख्या मन्त्रालयसम्बन्धी विनियोजन शीर्षकमाथि छलफल हुनेछ। बैठकमा यही जेठ २९ गतेदेखि विनियोजन विधेयकमाथि छलफल प्रारम्भ भएको हो।"
"ज्येष्ठ नागरिकले दु:ख पाए, घरमै राष्ट्रिय परिचयपत्र उपलब्ध गराउने व्यवस्था गरौं : सांसद पोखरेल","काठमाडौं : नेकपा एमाले सांसद ऋषिकेश पोखरेलले ज्येष्ठ नागरिक र अपांगता भएका व्यक्तिलाई राष्ट्रिय परिचयपत्र घरमै उपलब्ध गराउन सरकारसँग माग गरेका छन्। बिहीबार प्रतिनिधिसभा बैठकमा बोल्दै सांसद पोखरेलले सामाजिक सुरक्षा भत्ता लिन राष्ट्रिय परिचय पत्र अनिवार्य गरिएपछि ज्येष्ठ नागरिकहरूले सास्ती खोप्नु परेको भन्दै उनले पूर्व तयारी गरेर अर्को वर्षदेखि लागू हुनेगरी घरमै उपलब्ध गराउन माग गरेका हुन्। राहदानी बनाउन र नवीकरणका लागि अनिवार्य रहेको राष्ट्रिय परिचय पत्र सामाजिक सुरक्षाभत्तामा समेत लागू गरिने भएपछि त्यसको प्रत्यक्ष मारमा ज्येष्ठ नागरिक र अपांगता भएका व्यक्तिहरू परेको भन्दै यो निर्णय तत्काल रोक्नुपर्ने बताए। 'राष्ट्रिय परिचयपत्र अथवा पञ्जीकरण विभागले आगामी वर्षका लागि सामाजिक सुरक्षाको भत्ताका लागि नवीकरणका सर्कुलर पठाएको छ। त्यसमा दुईवटा नयाँ शर्तहरू थपेको छ। राष्ट्रिय परिचयपत्र नम्बर र साउनमा बायोमेट्रिक दुवै गरिनुपर्छ भनेको छ। आज देशभरका वडा कार्यालयहरू, इलाका प्रशासन कार्यालयहरू, जिल्ला प्रशासन कार्यालयहरुमा अपांगता, बिरामी ८० ९० १०० वर्षका ज्येष्ठ नागरिकहरूका सन्तानले विभिन्न विधि अपनाएर यी तीनै कार्यालयमा जेष्ठ नागरिकलाई पुर्याइरहेका छन्। त्यहाँ ठूलो चाँप छ। राष्ट्रिय परिचय पत्रको फोटो खिच्ने क्रममा कहि अनलाइन भयो। कही अफलाइन भयो,'उनले भने,' अफलाइन भएको ठाउँमा रेकर्डेड छैन। फेरि नम्बर खोजेर वडा कार्यालयमा कायम गर्नुपर्छ। फेरि त्यसलाई प्रमाणित गर्न जिल्ला प्रशासन कार्यालय वा सीडीयो कार्यालयमा जानुपर्छ। यो परिस्थितिले अपांग,ज्येष्ठ नागरिक र बिरामीहरूको अवस्था दयनीय भएको छ। यसकारण म सभामुखमार्फत नेपाल सरकारसँग आग्रह गर्न चाहन्छु। परिचय पत्र नम्बर राख्नु राम्रो कुरा छ। तर, त्यस्तो पूर्व तयारीबेगर आज जुन सामाजिक आतंक सृजना भएको छ। अपांगता,बिरामी, ज्येष्ठ नागरिकहरूले दु:ख पाइरहेका छन्।' नेता पोखरेले हरेक घरघरमा टोली पठाएर ज्येष्ठ नागरिकहरूलाई राष्ट्रिय परिचय पत्र उपलब्ध गराउनुपर्नेमा जोड दिए। उनले भने,' परिचयपत्रको व्यवस्थापन गरेर ,घरमा बायोमेट्रिक गराएर, अर्को वर्षदेखि लागू हुनेगरी यो वर्ष यी प्रक्रियालाई रोक्न सरकारको गम्भीर ध्यानाकर्ष गराउन चाहन्छु।'"
नीति हराएको राजनीति,"मुलुकमा राजनीतिक दल र नेताहरू धेरै छन्। तर, पनि कुशल नेतृत्वको अभाव खड्किएको छ। सबै नेपालीलाई डोयाएर लैजाने क्षमतावान राजनेताको आवश्यकता देखिएको छ। मुलुकको राजनीतिक डिस्कोर्स अहिले गलत बाटोमा गइरहेको छ। सबै नीतिहरूको मूल नीति नै राजनीति हो। बिडम्बना, अहिले राजनीतिमा नीति गायब भएको छ। राजनीति नै गलत बाटोतर्फ उन्मुख भइरहेको छ। राजनीति नेतृत्वप्रतिको जनविश्वास हराएको छ। कुन पार्टीको नेता कतिबेला के गर्छन् ? त्यसको कुनै निश्चितता छैन। शीर्ष नेतृत्वले बोलेको पार्टीका अन्य प्रभावशाली नेताहरूलाई नै विश्वास हुन छोडिसकेको छ। जब नेतृत्व कमजोर हुन्छ वा नेतृत्वमाथि अविश्वास बढ्छ अराजक तत्वहरू सलबलाउँछन्। कुण्ठा निकाल्न खोज्छन्। अहिले मुलुकको राजनीतिमा अविश्वास र अनिश्चितताको वातावरण सिर्जना भएको छ। लोकतन्त्रको नाममा भीडतन्त्र देखा पर्दै छ। राज्यको प्रणालीले जब काम गर्न छोड्छ, तब अराजकता उत्पन्न हुन्छ। फलस्वरूप हाम्रो समाज अराजकतातर्फ बढ्दै गएको छ। सामाजिक सञ्जालको दुरुपयोग बढ्दो छ। जिद्दी, बलजफ्तको प्रवृत्ति हावी हुँदै गएको छ। सामाजिक सञ्जालमा जे मन लाग्यो त्यहीँ लेख्ने वा पोस्ट गर्ने क्रम चुलिँदै गएको छ। विगतमा राजनीतिक दलले आफ्नो अनुकूलताका लागि भ्रातृ संगठनहरूलाई उपयोग गर्थे। शीर्ष नेताहरूले विभिन्न झेल गर्ने र स्वार्थ पूरा नहुँदा भ्रातृ संगठनलाई उक्साउने, उचाल्ने काम गरेका थिए। त्यसको विभिन्न रूप अहिले पनि सडकमा प्रदर्शित हुने गरेको छ। हुलहुज्जत गर्ने प्रवृत्ति बढेको छ। जे कुराको छिनोफानो पनि सडकमा हुने अवस्था सिर्जना हुनु दुर्भाग्यपूर्ण छ। समाज अहिले एकप्रकारको भ्रष्टीकरणतर्फ उन्मुख भएको छ। (यादव, जनता समाजवादी पार्टीका नेता हुन्)"
एमाले गुल्मी अधिवेशन : नेतृत्व चयनमा सहमति नजुटेपछि निर्वाचन हुँदै,"गुल्मी : नेपाल कम्युनिस्ट पार्टी (नेकपा) एमाले गुल्मीको १२ औं जिल्ला अधिवेशन मंगलबारदेखि गुल्मीको सदरमुकाम तम्घासमा चलिरहेको छ। तम्घासको इन्द्रेणी पार्टी प्यालेसमा आयोजित एमाले बाह्रौं जिल्ला अधिवेशनमा पदाधिकारी चयनमा सहमति जुट्न नसकेपछि निर्वाचन कार्यतालिका सार्वजनिक भएको हो। बुधबारदेखि नेतृत्व चयनमा सहमतिको लागि छलफल चलिरहेपनि आकांक्षीले दाबी नछोडेपछि सहमतिको सम्भावना कम हुँदै गएको हो। एमालेले गुल्मीको मतदानबाटै नयाँ नेतृत्व चयन गर्ने सम्भावना देखिएको हो। जिल्ला अधिवेशनमा नेतृत्व चयनमा सहमति जुट्न नसकेपछि एमाले गुल्मीले बुधबार मतदाता नामावली प्रकाशन गरेर सार्वजानिक गरिसकेका छन् भने उम्मेदवारले मनोनयन दर्ता गराइसकेका छन्। निर्वाचन समितिले बिहीबार बिहान ८ बजेदेखि ११ बजेसम्म निर्वाचन कार्यतालिका समेत सार्वजनिक गरिसकेको छ। नयाँ नेतृत्वका लागि मतदानसमेत इन्द्रेणी पार्टी प्यालेसमै हुने निर्वाचन कार्यक्रमको सूचनामा उल्लेख गरिएको छ। १२ औं अधिवेशनका लागि जिल्लाका ९३ वटाबाट प्रतिनिधि छनोट भएर तम्घासमा आएका छन्। त्यस्तै अधिवेशनमा जिल्लाभरबाट करिब ७ सय प्रतिनिधि रहेपनि कार्यक्रममा ६१३ जना प्रतिनिधि सहभागी छन्। अधिवेशनबाट आगामी ३ वर्षका लागि १ सय ५ जनाको जिल्ला कमिटी निर्वाचित हुनेछ। जसमध्ये ५ जनाको पदाधिकारी हुनेछ। गुल्मीमा १० हजार बढी संगठित सदस्य रहेको पार्टीले जनाएको छ। अधिवेशनमा नेकपा एमाले उपमहासचिव प्रदीपकुमार ज्ञवाली,सचिव गोकर्णराज विष्ट लगायत केन्द्र र प्रदेशका केही नेता गुल्मीमै छन्। जिल्ला अध्यक्षमा निवर्तमान अध्यक्ष बालसिंह काउछा र लुम्बिनी प्रदेश सदस्य हिरा अर्याल क्षत्री (एसी)आकांक्षी देखिएका छन्। त्यस्तै उपाध्यक्षमा चेतन बहादुर बस्नेत,जीवन खरेल र गणेश श्रीपाली रहेका छन्। पार्टीको जिल्ला सचिवमा धर्म विश्वकर्मा,पदमप्रसाद अर्याल,गोविन्द गौतम आकांक्षी देखिएका छन्। निर्वाचनमा पदाधिकारीबीचमा कडा भिडन्त हुने अधिवेशन प्रतिनिधिहरूले बताएका छन। विभिन्न चरणमा छलफल र सहमतिको प्रयास जारी भएपनि एक अर्काले दाबी नछोडेपछि निर्वाचनमा पुग्नु परेको एमालेका एक नेताले बताए। यसैबीच,अध्यक्ष लगायत पदका आकांक्षीहरूले अधिवेशन प्रतिनिधिहरूसँग भेटघाट र मत माग्न सुरु गरिसकेका छन्। यसअघिको अधिवेशनमा सर्वसम्मतबाट जिल्ला नेतृत्व चयन गरिएको भएपनि यसपटक भने मतदानबाट नै नेतृत्व चयन हुने देखिएको छ। नेताहरू पनि आफू पक्षका कार्यकर्तालाई उम्मेदवार बनाउने र जिताउने रणनीतिमा सक्रिय बनेका छन्। कतिपयले यो निर्वाचनलाई नेताहरूको शक्ति परीक्षणको रूपमा पनि हेरेका छन्।"
विपद्को पूर्वतयारीमा सरकारको ध्यान पुग्न सकेको छैन : योगेश भट्टराई,"काठमाडौं : नेकपा एमालेका सचिव योगेश भट्टराईले प्राकृतिक विपद्को पूर्वतयारीमा सरकारको ध्यान पुग्न नसकेको बताएका छन्। बिहीबार प्रतिनिधि सभाको बैठकमा बोल्दै उनले विपद जोखिम न्यूनीकरण र पूर्वतयारीमा सरकारको जुन तहको तयारी हुनुपर्ने थियो त्यो नभएको उल्लेख गरेका हुन्। उनले कोशी प्रदेशबाट मनसुन भित्रिएको खुसीको कुरा भएपनि मनसुनले विपद् पनि ल्याइरहेकाले चनाखो हुन सरकारलाई आग्रह गरे। उनले राष्ट्रिय विपद् जोखिम न्यूनीकरण तथा व्यवस्थापन प्राधिकरण बनाएपनि बजेट कम दिइएको बताए। प्राधिकरण बजेट पनि कम छ। दक्ष जनशक्ति पनि छैनन्।हामीसँग आधुनिक साधन छैनन्, जसले समयमै उद्धार हामीले गर्न सकेका छैनौं, सरकारले गर्न सकेको छैन,राज्यले यथोचित इफोर्ट लगाउन सकेको छैन। सांसद भट्टराईले भने,सीमिति स्रोत र साधनका बीच नेपाली सेना,सशस्त्र प्रहरी, प्रहरीले जोखिम रुपमा उद्धार गरिरहनुभएको छ। उनले प्राधिकरणमार्फत बजेट खर्च गर्ने र साधन स्रोत बढाउनुपर्ने धारणा राखे।"
"प्रतिनिधिसभा बैठक बस्दै, तीनवटा मन्त्रालयको बजेटमाथि छलफल हुने","काठमाडौं : प्रतिनिधिसभा बैठक आज पनि बस्ने भएको छ। बिहान ११ बजेका लागि बोलाइएको बैठकमा विनियोजन विधेयक २०८१ अन्तर्गत तीनवटा मन्त्रालयअन्तरगतका विभिन्न शीर्षकमा छलफल हुनेछ। उद्योग,वाणिज्य तथा आपूर्ति ,भूमि व्यवस्था,सहकारी तथा गरिबी निवारण र स्वास्थ्य तथा जनसंख्या मन्त्रालयसम्बन्धी विनियोजन शीर्षकमाथि छलफल हुनेछ। बैठकमा यही जेठ २९ गतेदेखि विनियोजन विधेयकमाथि छलफल प्रारम्भ भएको हो।"
आजको विकासको भोक मेट्न अन्धाधुन्ध विनाश नगरौं : विश्वप्रकाश शर्मा,"काठमाडौं : नेपाली कांग्रेसका महामन्त्री विश्वप्रकाश शर्माले आजको विकासको भोक मेट्न भोलिको पुस्ताले प्रकृतिको तिर्खा बेहोर्नुपर्ने वातावरण सिर्जना गर्नुपर्ने बताएका छन्। बिहीबार प्रतिनिधिसभाको शून्य समयमा बोल्दै उनले अन्धाधुन्ध विनाश नियन्त्रण गर्नुपर्ने धारणा राखेका हुन्। आजको विकासको भोक मेट्न भोलिको पुस्ताले प्रकृतिको तिर्खा बेहोर्नुपर्ने ढंगले अन्धाधुन्ध विनाश नियन्त्रण गरौँ। सांसद शर्माले भने,सम्माननीय सभामुख महोदयमार्फत म सम्बन्धित निकाय र सरकारको ध्यानाकर्षण गराउँछु। उनले विपद् व्यवस्थापनमा स्थानीय तहको भूमिकालाई जोखिम न्युनीकरणसम्बन्धी संशोधित ऐन, २०७५ बमोजिम व्यवस्थित गर्नसमेत सरकारको ध्यानाकर्षण गराए। उनले बाढी, पहिरो पछि बैठकमा नभई उद्धारमा जुट्नुपर्ने बताए। वर्षाको समयमा हाम्रो देशमा तीनवटा दृश्य देखिने गरेको छ। पहिलो बाढी पहिरो, दोस्रो आपतकालीन बैठकहरू, तेस्रो दलहरूको वक्तव्य अनि संसद्मा सांसदहरूको ध्यानाकर्षण। यसपालि दृश्य बदलौँ। ध्यानाकर्षणका लागि बाढी नकुरौँ। बाढीपछि बैठक होइन, उद्धारमा जुटौँ। उनले भने,जलवायु परिवर्तन, भौतिक विकासका लागि जंगलको विनाश र प्राकृतिक स्रोतको अव्यवस्थित उपयोग आदि कारणले नेपाल प्राकृतिक प्रकोपले ग्रसित छ। अतः भूगर्भविद्हरुले औंल्याएका पहिरोको जोखिम बस्तीहरु स्थानान्तरण गर्ने दीर्घकालीन कार्ययोजना कार्यान्वयनमा तदारुकता राखौँ।"
संसदमा स्वास्थ्यमन्त्री यादवको खोजि भएपछि,"काठमाडौं : प्रतिनिधिसभा बैठकमा स्वास्थ्यमन्त्रीको खोजि भएको छ। विनियोजन विधेयक २०८१ अन्तर्गत स्वास्थ्य तथा जनसंख्या मन्त्रालय शीर्षकको खर्च कटौती शीर्षकको छलफलमा भाग लिँदै सांसद अमरेश कुमार सिंहले बैठकमा स्वास्थ्य मन्त्री प्रदीप यादव नदेखेपछि सभामुखमार्फत् खोजि गरेका हुन्। सांसद सिंहले स्वास्थ्य मन्त्री खोजेपछि सभामुख देवराज घिमिरेले मन्त्री बैठक वरपर नै हुनुहुन्छ, दिशा पिसाबका लागि बाहिर जानु भएको छ, एकछिन धैर्य गर्न भने। बोल्दै गरेका सिंह एकैछिन रोकिए। बैठकमा स्वास्थ्य मन्त्री आएपछि सभामुख घिमिरेले आफ्नो भनाइ अघि बढाउन आग्रह गरे। बैठकमा बोल्दै सिंहले मधेशको स्वास्थ्य क्षेत्रका विषयमा मन्त्री यादवको ध्यानाकर्षण गराए। उनले सबैभन्दा बढी जनसंख्या भएको मधेश प्रदेशलाई हरेक वर्ष बजेटबाट उपेक्षति किन गरिन्छ ? भन्दै प्रश्न समेत गरे। सिंहले भने, 'हरेक प्रदेशमा मेडिकल कलेज बन्ने। मधेश प्रदेशमा सरकारको मेडिकल कलेज कहिले बन्छ?' सांसद सिंहले मधेशका जनताको स्वास्थ्यमा गम्भीर हुन सरकारको ध्यानाकर्षण गराए।"
सरकारलाई सांसदको प्रश्न : ९ बजेको ओपीडीका लागि बिरामीले बिहान ५ बजेदेखि लाइन बस्नुपर्ने कहिलेसम्म ?,"सांसद बरालले स्वास्थ्यजस्तो संवेदनशील विषयमा नागरिकमा राज्यविरुद्धको आक्रोस निर्माण हुने अवस्था भएकाले सरकारको गम्भीर बन्नुपर्ने बताइन्। काठमाडौं : नेकपा एमालेकी सचेतक सुनिता बरालले ९ बजेको ओपीडीका लागि बिरामीले सरकारी अस्पतालमा बिहान ५ बजे नै लाइन बस्नुपर्ने कहिलेसम्म भन्दै प्रश्न गरेकी छन्। बिहीबार प्रतिनिधि सभाको बैठकको शून्य समयमा उनले सरकारी अस्पतालमा जाँदा लाइन लाग्नुपर्ने बाध्यता अन्त्य गर्न सरकारको ध्यानाकर्षण गराएकी हुन्। एक मिनेट पनि कति धेरै महत्वपूर्ण हुन्छ यति शून्य समय सेसन स्मरण गरे पुग्छ तर आज सर्वसाधारण नागरिक हाम्रा सरकारी अस्पतालहरुमा घण्टौ लाइन लाग्ने अवस्था छ ।उनले भनिन्, ९ बजे ओपीडी खुल्ने अस्पतालहरुमा बिहान ५ बजेदेखि लाइन हुने अवस्था छ । एउटा काउण्टरको साटो ३४ काउण्टर राखेर टिकट काट्नैका लागि घण्टौ लाइन लाग्नुपर्ने अवस्था अन्त्य गर्नुपर्यो । उनले परीक्षण गर्दा टिकट लिएको बिरामी ल्याब दर्ता गर्न फेरि लाइन बस्नुपर्ने रिपोर्ट लिन फेरि लाइन बस्नुपर्ने र रिपोर्ट देखाउदा फेरि लाइन बस्नुपर्ने झन्झटपूर्ण अवस्था भएको जानकारी गराइन् । उनले भनिन्,अझ स्वास्थ्य बिमामा सूचीकृत भएका नागरिकहरुको बिमा दाबीका लागि प्रस्थान बिन्दूको अस्पताल र परीक्षण गराइएको अस्पतालको विषयमा बिलिङ काउण्टरमा लफडा भैरहेको देखिन्छ । बिमामा सूचीकृतहरुलाइ दोस्रो दर्जाको नागरिक जस्तो ब्यबहार गरेको गुनासो आइरहेको छ यो कैले बन्द हुन्छ ? उनले डाक्टरलाई जचाउँदा नै बिरामीले अनलाइनबाट सेवा लिन सक्ने अवस्था भए राम्रो हुने धारणा राखिन्। सांसद बरालले स्वास्थ्यजस्तो संवेदनशील विषयमा नागरिकमा राज्यविरुद्धको आक्रोस निर्माण हुने अवस्था भएकाले सरकारको गम्भीर बन्नुपर्ने बताइन्। उनले भनिन्, अनलाइनबाट नै रिपोर्ट तथा औषधि र सल्लाह दिने व्यवस्था गर्ने गरी अनलाइन प्रणाली विकास गर्नेतिर समेत सम्बन्धित निकायको ध्यानाकर्षण होस् । स्वास्थ्यजस्तो संवेदनशील विषयमा नागरिकमा राज्यविरुद्धको आक्रोस निर्माण हुने यस्ता अवस्था भईरहेका अस्पतालहरुको विषयमा सरकारको गम्भिर ध्यानाकर्षण होस् ।"
काठमाडौंमा भोलिदेखि टुरिजम एक्स्पो,"काठमाडौं : नेपाल इन्टरनेसनल टुरिजम एक्स्पो (नाइट २०२४) शुक्रबारदेखि काठमाडौंमा सुरु हुने भएको छ । समिट इभेन्ट्स एन्ड मार्केट्सको आयोजना नेपाल पर्यटन बोर्डको प्रवद्र्धन एवं विभिन्न संघ संस्थाहरूको सहकार्यमा काठमाडौंमा आयोजनामा शुक्रबार र शनिबार काठमाडौंको भृकुटिमण्डपमा एक्स्पो हुन लागेको हो । एक्स्पोले नाइट एक्स्पोले देश तथा विदेशमा रहेका पर्यटन सम्बद्ध व्यवसायी होटेल, रिसोर्ट, होमस्टे, ट्रेकिङ, माउन्टेनियरिङ एजेन्सी, एयरलाईन्स, सरोकारवाला व्यक्ति तथा निकायलाई एक ठाउँमा ल्याइ नेपालको पर्यटन प्रवर्द्धनको लक्ष्य लिएको समिट इभेन्ट्स एन्ड मार्केट्सका प्रवन्ध निर्देशक बिष्णु पाण्डेले जानकारी दिए। १६ देश, १५० विक्रेता, २५० क्रेता तथा १ हजार भन्दा बढी आगन्तुकका साथै एक्स्पोमा बिहार टुरिजम, रिजम मलेसियाको समेत सहभागिता रहने उनले बताए । उनले विभिन्न राष्ट्रिय र अन्तर्राष्ट्रिय पर्यटन सरोकारवालाहरूलाई दुई दिने नेटवर्किङका लागि एकसाथ ल्याउने, नयाँ सहकार्यलाई बढावा दिने र दिगो साझेदारी स्थापना गर्ने लक्ष्य राखेको जानकारी दिए। एक्स्पोमा पर्यटनसँग सम्बन्धित विभिन्न विषयमा प्यानल छलफल हुने र जसले गर्दा व्यापारिक सम्पर्क बढाउन मद्दत पुग्ने आयोजकको विश्वास छ । उक्त महोत्सवको अनुमानित खर्च १ करोड ८० लाख रुपैयाँ रहेको समिट इभेन्ट्स एन्ड मार्केट्सले जनाएको छ ।"
काभ्रेको महाभारत गाउँपालिका पूर्ण विद्युतीकरण घोषणा,"काभ्रे : जिल्लाको महाभारत गाउँपालिका पूर्ण विद्युतीकरण सेवा घोषणा भएको छ। बिहीबार ऊर्जा, जलस्रोत तथा सिँचाइ मन्त्री शक्ति बहादुर बस्नेतले महाभारत पूर्ण विद्युतीकरण भएको घोषणा गरे। महाभारत गाउँपालिकाको ७ वडामा ३४ सय ३० घरधुरीमा पूर्ण विद्युतीकरण भएको हो। बिहीबारबाट महाभारतका सबै घरधुरीमा पहिलो पटक मिटर जडान गरी विद्युत् उपलब्ध गराइए पछि पूर्ण विद्युतीकरण भएको हो। मन्त्री बस्नेतले विकासको मुल प्रवाहमा ल्याउन आवश्यक विद्युतीकरणको काम भइरहेको बताए। हामीले यहाँको नागरिकको विकासप्रतिको चाहनालाई पूरा गर्नका निम्ति प्राथमिकताका साथ अगाडि बढाउँछौँ, उनले भने, विद्युतीकरणको कामलाई प्राथमिकतामा राखेर सम्पन्न गरेको जसरी अन्य आवश्यक कामहरूलाई पनि त्यही रुपमा अगाडी बढाउँछौँ। आर्थिक उपार्जन र रोजगारी सिर्जना गर्ने लगायत शिक्षा र स्वास्थ्यको क्षेत्रमा समेत काम गर्न अब राज्यले ध्यान दिन आवश्यक रहेको बस्नेतले जोड दिए। मन्त्री बस्नेतले काभ्रे र सिन्धुलीको सिमानामा रहेको कोखाजोर खोलामा जलसाययुक्त आयोजनालाई अघि बढाउनका लागि सरकारले काम अघि बढाएको बताए। महाभारत गाउँपालिका अध्यक्ष कान्छालाल जिम्बाले नेपाल विद्युत प्राधिकरणले विगत पाँच वर्षदेखि महाभारत गाउँपालिकाको विभिन्न क्षेत्रमा रहेका बस्तीहरुमा तीन हजार ४३० घरधुरीमा विद्युत मिटर वितरण गरी लाइन प्रसारणको काम सम्पन्न भएको बताए। महाभारत गाउँपालिकामा विद्युतीकरणको लागि पहिलो चरणमा १ अर्ब ५६ करोड बजेट विनियोजन भएकोमा ८३ करोड रुपैया महाभारत र खानीखोलाका लागि ठेक्का सम्झौता भएको थियो। पछिल्लो ठेक्कामा ४३ करोडमा सम्झौता भएको थियो। महाभारतमा मात्रै ५० करोड भन्दा धेरै खर्च पूर्ण विद्युतीकरणमा खर्च भएको पालिकाले जनाएको छ।"
"सनपाट र धान गोदाममा आगलागी, ४५ लाखको क्षति","विराटनगर : मोरङको जहदा गाउँपालिका७ भीमपुरस्थित सनपाट र धानको गोदाममा आगलागी भएको छ। आगलागीमा ४५ लाख बराबरको क्षति भएको प्रहरीले जनाएको छ। स्थानीय सुरेशप्रसाद सिंहले सञ्चालन गरेको गोदाममा बिहीबार बिहान ३ बजेतिर आगलागी भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार आगोले टिनको छाना र पक्की गाह्रो भएको गोदामसहित गोदाम घरभित्र रहेको ३ सय २५ क्विन्टल सनपाट तथा ९ सय ५० क्विन्टल धान जलेको छ। आगलागीको कारण यकिन हुन सकेको छैन। यद्यपि, विद्युत सर्ट हुँदा आगलागी भएको हुनसक्ने प्रहरीको अनुमान छ। स्थानीय बासिन्दा, विराटनगर महानगरपालिकाको दमकल र प्रहरीको सहयोगमा लगभग ४ घण्टापछि आगो नियन्त्रणमा लिइएको थियो। घटनामा मानवीय र चौपाया क्षति भने भएन। घटनाको अनुसन्धान सुरु गरिएको डीएसपी बस्नेतले बताए।"
गर्मीका कारण विद्यार्थीहरु बेहोस,नुवाकोट : अत्यधिक गर्मीका कारण नुवाकोटका विद्यालयहरूमा विद्यार्थी बिरामी हुन थालेका छन्। दुई सातादेखि नुवाकोटमा अत्यधिक गर्मी बढेको छ। केही दिनमा समेत पानी नपरे विद्यालय बन्द गर्ने तयारीमा विद्यालयहरू पुगेका छन्। दिउँसोको समयमा तातो हावा बहने र जमिनसमेत तातो हुँदा अध्ययन अध्यापनमा असहज भइरहेको चन्द्रज्योती माविका प्रधानाध्यापक वासुदेव पनेरु बताउँछन्। यही तापक्रम निरन्तर रहिरहे केही दिनमै विदा गर्नु पर्ने अवस्था रहेको उनले बताए। नुवाकोटमा १० दिनदेखि पानी परेको छैन। पानी नपरी गर्मी बढेपछि विद्यार्थीहरू बेहोससमेत भएका छन्। गर्मीका कारण विदुर नगरपालिका ५ देवीघाटमा रहेको शहीद जगतप्रकाशजंग शाह संस्कृत माध्यमिक विद्यालयका पाँच जना विद्यार्थी गर्मीका कारण बेहोस भएका हुन्। धेरै गर्मी भएका कारण दिउँसो विद्यालयमा अध्ययन गरिरहेका बेला ३ जना छात्रा र २ जना छात्रसहित ५ जना बेहोस भएको जनाइएको छ। अत्यधिक गर्मीको कारण विद्यार्थीहरू बेहोस हुन थालेपछि विद्यालयले अभिभावकसँग विदा दिने वा बिहानको समयमा पढाउने भन्ने विकल्पमा छलफल गर्ने तयारी गरिरहेको छ। केही दिनमा पानी नपरे तीन गतेदेखि विद्यालय बन्द गरिने अध्यक्ष मानबहादुर डंगोलको भनाई छ। उनका अनुसार गर्मीले बेहोस भएका विद्यार्थीहरूलाई चिसो पानी पिउन दिएपछि विस्तारै होसमा आएका थिए। धेरै गर्मीका कारण विद्यार्थीहरू बेहोस भएका हुन्। उनीहरू पौने एक घण्टा बेहोस भएको प्रत्यक्षदर्शीहरूको भनाइ छ। पछिल्लो दुई सातादेखि धेरै गर्मी बढेकोले विद्यार्थीलाई पढ्न र शिक्षकलाई पढाउन समस्या हुने गरेको छ। पानी नपरे पनि मकैलगायतका खाद्यान्न तथा तरकारी वालीसमेत सुक्न थालेका छन्।
"करेन्ट लागेर सासूको मृत्यु, बुहारी घाइते",विराटनगर : मोरङको जहदा गाउँपालिका१ झैलाचोकमा करेन्ट लागेर बिहीबार दिउँसो सासूको मृत्यु भएको छ भने बुहारी घाइते भएकी छन्। करेन्ट लागेर ४५ वर्षीया रेवतीदेवी सरवरियाको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार गम्भीर घाइते भएकी उनको उपचारका क्रममा विराटनगरको मकालु अस्पतालमा बिहीबार दिउँसो २ बजेतिर मृत्यु भएको हो। करेन्ट लागेर रेवतीदेवीकी बुहारी २५ वर्षीया चन्द्रिका सरवरिया घाइते भएकी छन्। चन्द्रिको विराटनगरस्थित कोशी अस्पतालमा उपचार भइरहेको छ। अवस्था मध्यम रहेको डीएसपी बस्नेतले बताए। उनका अनुसार घरमा मोटर चलाएर कपडा धुने क्रममा दिउँसो १२:३० बजेतिर विद्युत् सर्ट भइ करेन्ट लागेर सासू रेवतीदेवी र बुहारी चन्द्रिका घाइते भएको प्रारम्भिक अनुसन्धानबाट खुलेको छ। रेवतीदेवीको उपचारका क्रममा मृत्यु भएको हो भने बुहारीको उपचार जारी छ। घटनाका सम्बन्धमा थप अनुसन्धान भइरहेको जानकारी बस्नेतले दिए।
बाढीका कारण २५ भन्दा बढी परिवार विस्थापित,"खाँदबारी (सङ्खुवासभा) : खाँदबारी नगरपालिकाका विभिन्न स्थानमा गएको बाढी पहिरोले तीन घर बगाएको छ। करिब २५ भन्दाबढी परिवार विस्थापित भएका छन्। पहिरोले खाँदबारी११ आङ्ला गाउँमा तीन घर बगाएको हो। बुधबार राति भएको अविरल वर्षासँगै गएको पहिरोले कोक्तिमा गाउँका मणिप्रसाद राई, रामप्रसाद राई र दिलबहादुर राईको घर बगाएको जिल्ला प्रहरी कार्यालयका प्रहरी निरीक्षक रामकुमार लामिछानेले बताए। पहिरोमा परेर मणिप्रसाद राई घाइते भएका छन्। त्यस्तै चट्याङ लागेर चिचिला गाउँपालिका२ आहालेकी सावित्रा गुरुङको मृत्यु भएको छ। खाँदबारी नगरपालिका५ र ६ मा आएको बाढीले कुलो बगाउँदा कम्तीमा एक सय १० परिवारलाई प्रत्यक्ष असर परेको वडा नं ६ अध्यक्ष अर्जुनकुमार तामाङले जानकारी दिए। खेतबारीमा ठूलाठूला ढुङ्गा थुप्रिएर बगरमा परिणत भएका छन्। डुङ्डुगे आकाशे सिँचाइ र हिँगुवा कुलो सिँचाइमा बाढी पसेपछि ती परिवार जोखिममा परेका हुन्। धुपू बाह्रबीसे जोड्ने माल्टा खोलामाथिको पक्की पुल जोखिममा परेको छ। खाँदबारी४ सेकाहामा चार घर पहिरोबाट विस्थापित बनेका छन् । पहिरोबाट विस्थापित बनेका छिमेकीको घरमा आश्रय लिएर बसिरहेका छन्। वर्षा धेरै भएकाले नदी किनारा, भिरपहरामा बसेकालाई सुरक्षित स्थानमा बस्न जिल्ला प्रशासन कार्यालय सङ्खुवासभाले आग्रह गरेको छ। उद्धारका लागि सुरक्षा संयन्त्रलाई तयारी अवस्थामा राखिएको जिल्ला विपत् व्यवस्थापन समितिले जनाएको छ। बाढीले कम्तीमा रु तीन करोड बढीको क्षति पारेको अनुमान गरिएको जनाइएको छ। क्षतिको तथ्याङ्क भने गाउँस्तरमा भइरहेको छ । त्यस्तै चिचिला, मकालु र भोटखोला गाउँपालिका जोड्ने कोसी राजमार्गअन्तर्गत मुढेनुम र ठूलोढुङ्गाअरुणथान सडकखण्डमा भएको अवरुद्ध हटाउने प्रयास भइरहेको प्रहरीको भनाइ छ।"
एमाले काभ्रेको अध्यक्षमा राजन भुर्तेल विजयी,"काभ्रे : नेकपा एमाले काभ्रेको अध्यक्षमा राजन भुर्तेल विजयी भएका छन्। बुधबार राति सम्पन्न अन्तिम मतपरिणाम अनुसार तीन सय ८० मत प्राप्त गरी उनी विजयी भएका हुन्। अध्यक्षका प्रतिस्पर्धी चन्द्र बहादुर लामाले दुई सय ९९ मत प्राप्त गरेका थिए। ८१ मतले पछि पार्दै भुर्तेल अध्यक्षमा विजयी भएका हुन्। उपाध्यक्षमा देवसागर लामा, सचिवमा राजकुमार सापकोटा निर्वाचित भएका छन्। उपसचिवमा रत्नकुश रन्जितकार र सूर्यमाया दनुवार निर्वाचित भएका छन्। ११ औ जिल्ला अधिवेशनमा ६७९ जनाले मतदान गरेका थिए।"
स्नातक तह ३ वर्षे बनाउनुपर्छ : पूर्व शिक्षामन्त्री श्रेष्ठ,"स्याङ्जा : पूर्व शिक्षामन्त्री एवं नेपाली कांग्रेसका केन्द्रीय सदस्य गोपालमान श्रेष्ठले शिक्षा नीति संशोधन गरेर स्नातक तहलाई ३ वर्षे बनाउनुपर्ने बताएका छन्। चार वर्षे स्नातक तह पाठ्यक्रमका कारण विद्यार्थी विदेश पलायन मध्ये एउटा कारण भएको उनले बताए। स्याङ्जा सदरमुकाम पुतलीबजार नगरपालिका१ स्थित त्रिभुवन आदर्श बहुमुखी क्याम्पमा बिहीबार आयोजित कार्यक्रमलाई सम्बोधन गर्दै शिक्षा, मानविकी तथा सामाजिक विज्ञान विषयमा स्नातक तह ४ वर्षे बनाइँदा विद्यार्थीले लामो समयको बोझ ठान्दै अध्ययनका बहानामा विदेश पलायनको बाटो रोजेको उनको भनाइ छ। पूर्व शिक्षामन्त्री समेत रहेका श्रेष्ठले भने, प्लस टु सकेको एक विद्यार्थीलाई ४ वर्षे स्नातकको नतिजा आउँदा ६ वर्ष लाग्छ, त्यसपछि पनि जागिरको ग्यारेन्टी हुँदैन। चार वर्ष अध्ययनमा बिताउनु भनेको अत्यन्तै लामो र खर्चिलो भएकाले भर्ना पछि पनि पढाई छाड्ने क्रम बढ्दो छ। २०४७ ताका प्रवीणता तह २, स्नातक २ र स्नातकोत्तर २ वर्षका हुन्थे। सक्षम र जेहनदार विद्यार्थीले समयमै आफ्ना पढाइ सकेर रोजगारमा जोडिन्थे। तर, अहिले पढाइ पनि लामो बन्दै गएकाले विद्यार्थीमा बोझ थपिएको छ। अबको शिक्षा व्यावहारिक एवं दक्ष जनशक्ति उत्पादन गर्ने खालको हुनुपर्छ, उनले भने। प्राविधिक तथा सीपमूलक शिक्षा दिई यहाँका विद्यार्थी स्वदेशमै अडिने वातावरण बनाउन समेत क्याम्पस परिवारलाई सुझाव दिए।"
शुक्रबार देशका यी स्थानमा हुने छ वर्षा,काठमाडौं : शुक्रबार देशका कोशी प्रदेश लगायत बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार कोशी प्रदेशका लगायत बागमती र गण्डकी प्रदेशका पहाडी भूभागका थोरै स्थानहरुमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। शुक्रबार राति कोशी प्रदेश लगायत बागमती र गण्डकी प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेश लगायत बागमती र गण्डकी प्रदेशका पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।
गाउँमा सडक निर्माण,"जनकपुरधाम : ४० डिग्रीभन्दा बढी गर्मीमा तपतप पसिना चुवाउँदै श्रवण बैठा कोदालो चलाउन व्यस्त भेटिए। उनले आफ्नै गाउँमा यति धेरै श्रम गरेर कृषि सडक बनाउने काम गरिरहेका छन्। महोत्तरी गाउँपालिका३ मडै गाउँका बैठासँगै विजय पाण्डे पनि सडक बनाउन लागि परेका छन्। कृषि सडक निर्माण भएपछि गाउँका किसानहरूका लागि खेतबारीमा पुग्न सहज हुने भएकाले उनीहरू काममा जुटेका हुन्। रोजगार कार्यक्रममा संलग्नहरूले ४ किलोमिटरभन्दा बढी कृषि सडक निर्माण गरिसकेका छन् भने कृषि कार्यलाई सहयोग गर्न विभिन्न कामहरूमा पनि संलग्न भएका छन्। महोत्तरी सोनुखराका उपेन्द्र चमार गत वर्षसम्म बेरोजगार थिए। तर, यस वर्ष उनले प्रधानमन्त्री रोजगार कार्यक्रममा काम पाए। गाउँघरमै काम पाएपछि चमार निकै खुशी छन्। आफ्नै गाउँ ठाउँमा आफ्नै फाइदाका लागि काम गर्न पाएका छौं। अहिले वर्षाको समय छ। अहिले मेहनत गरेर यो कृषि सडक बनाइराखेका छौं। यसको निर्माणले गाउँलेलाई खेतिपाती गर्न निकै सजिलो हुन्छ। हामीलाई पनि काम गर्दा सन्तुष्टि भएको छ। चालु आर्थिक वर्षमा कार्यक्रम अन्तर्गत गाउँपालिकामा ४० जनालाई सय दिनका लागि रोजगारी दिइएको छ। सय दिनलाई सदुपयोग गरेर कामदारहरूले काम गरिरहेका गाउँपालिकाका प्रधानमन्त्री रोजगार कार्यक्रमका रोजगार संयोजक शोभाकान्त पाण्डेले बताए। हाम्रो पालिकामा कामदारहरू नियमित रुपमा काम गरिरहेका छन्। २४ जनाले त सय दिने कामको अवधि पूरा पनि गरिसकेका छन्। अन्य १५ जनाले ५५ दिन काम गरिसकेका छन्। उनीहरूले कामलाई निरन्तरता दिइरहेका छन्। हामीले पालिकामा ६ वटा कृषि सडक निर्माण सम्पन्न गरेका छौं। प्रधानमन्त्री रोजगार कार्यक्रमअन्तर्गत संलग्न व्यक्तिले सय दिन श्रम दिनु पर्ने हुन्छ। जसबापत दिनको पारिश्रमिक ६६८ रुपैयाँका दरले उपलब्ध गराइन्छ। कार्यक्रम सञ्चालनको समग्र जिम्मेवारी स्थानीय सरकारलाई दिइएको छ। सोच र उद्देश्य सही भए पनि कार्यक्रमले सोचे जस्तो उपलब्धि हासिल गर्न नसकेको युवा अभियन्ता धिरज ठाकुरले बताए। मधेश प्रदेशका १३६ स्थानीय तहमध्ये आयोजनामा प्रविष्ट गरेका स्थानीय तहको संख्या १३५ वटा छन्। जस अन्तर्गत १९ सय ६३ वटा आयोजनाहरू सञ्चालन रहेका छन् जसमा रोजगारीमा संलग्न भई ६ हजार ५८८ व्यक्तिले भुक्तानी प्राप्त गरिसकेका छन्।"
सबैला पूर्ण खोपयुक्त पालिका घोषणा,ढल्केवर(धनुषा) : धनुषाको सबैला नगरपालिकालाई पूर्ण खोपयुक्त पालिका घोषणा गरिएको छ। बुधबार सबैलाको प्राथमिक स्वास्थ्य केन्द्रमा एक समारोहकाबीच सबैला नगरपालिकालाई पूर्ण खोपयुक्त पालिका घोषणा गरिएको हो। यससँगै धनुषामा पूर्ण खोपयुक्त पालिकाको संख्या १६ पुगेको छ। सबैला नगरपालिकालाई पूर्ण खोपयुक्त पालिका घोषणा गर्दै जिल्ला समन्वय समिति धनुषाका सभापति राजनन्दन मण्डलले खोप लगाउने उमेर समूहका कुनै पनि बालबालिकालाई खोपबाट बञ्चित हुन नदिनतर्फ सबै सचेत हुनुपर्ने र त्यसका लागि निरन्तर अनुगमन आवश्यक रहेको उल्लेख गरे। उनले यो घोषणा सधैँ कायम राख्न महिला स्वास्थ्य स्वयंसेविकाको महत्वपूर्ण योगदान अपरिहार्य रहेको औल्याए। सबैला नगरपालिकाका नगर प्रमुख कारीराम यादवले सबैको साथ सहयोगका कारण मात्रै यो पालिकालाई पूर्ण खोपयुक्त घोषणा गर्न सफल भएको बताए। खोप तालिकामा समावेश भएका १५ महिना उमेरभित्रमा पाउनुपर्ने खोपहरू सबै बालबालिकाले पूर्णरुपमा पाएसँग यो घोषणा गरिएको नगरप्रमुख यादवले बताए। स्वास्थ्य कार्यालय धनुषाका खोप फोकल पर्सन राजदेव यादवले जिल्लाका धनुषाधाम नगरपालिका र जनकपुरधाम उपमहानगरपालिका बाहेक सबै पालिका पूर्ण खोपयुक्त पालिका घोषणा भएको बताए। बाँकी दुई पालिका पूर्ण खोपयुक्त घोषणा गर्न तयारी पूरा भइसकेको बताउँदै मिति तोक्न मात्र बाँकी रहेको जानकारी दिए।
ज्यान मार्ने उद्योग मुद्दाका फरार प्रतिवादी रामेछापका तामाङ पक्राउ,काठमाडौं : ज्यान मार्ने उद्योग मुद्दाका फरार प्रतिवादी रामेछापको खाँडादेवी गाउँपालिका१ राकाथुम घर भएका वीरबहादुर तामाङलाई प्रहरीले पक्राउ गरेको छ। काठमाडौं महानगरपालिका३२ कोटेश्वर बस्ने तामाङलाई ज्यान मार्ने उद्योग मुद्दामा जिल्ला अदालत रामेछापबाट पक्राउ अनुमति जारी भई फरार रहेकाले मंगलबार बिहान पक्राउ गरिएको हो। उनलाई काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले काठमाडौं कोटेश्वरबाट पक्राउ गरेको प्रहरीको भनाई छ। उनलाई थप अनुसन्धान एवम् कारवाहीको लागि जिल्ला प्रहरी कार्यालय रामेछाप पठाइएको छ।
अत्यधिक गर्मीले कक्षाकोठामै विद्यार्थी बेहोस,"दाङवीरगन्जसिन्धुली : अत्यधिक गर्मीका कारण दाङको तुलसीपुरमा रहेको एक विद्यालयका विद्यार्थी बेहोस भएका छन्। तुलसीपुर उपमहानगरपालिका११ मा रहेको अमर माध्यमिक विद्यालय उरहरीमा पढ्ने ७ जना विद्यार्थी गर्मीका कारण बेहोस भएको प्रधानाध्यापक पदम वलीले जानकारी दिए। बेहोस भएका विद्यार्थीको अवस्था सामान्य रहको वलीले बताए। गर्मीका कारण दिनहुँँजसो विद्यार्थी बेहोस हुँदै आएकाले केही दिनका लागि तुलसीपुर उपमहानगरपालिकाले गर्मी बिदा गरिदिन उनले आग्रह गरेका छन्। दाङका विद्यालयमा दुई दिन बिदा दाङको तुलसीपुर र घोराही उपमहानगरपालिकामा रहेका विद्यालयहरू दुई दिन बन्द गरिएको छ। अत्यधिक गर्मीका कारण विद्यार्थी कक्षाकोठामै बेहोस हुन थालेपछि पालिकाहरूले दुई दिनका लागि विद्यालय बन्द गर्ने निर्णय गरेको हो। केही दिनदेखि अत्यधिक तापक्रम बढेको र जसका कारण बालबालिकाको स्वास्थ्यमा प्रतिकूल असर पर्न थालेपछि जेठ ३१ र ३२ गते दुईदिन पालिकाभित्रका सबै सामुदायिक तथा संस्थागत विद्यालय बन्द गर्ने निर्णय गरिएको घोराही उपमहानगरपालिकाका प्रमुख प्रशासकीय अधिकृत ऋषिराम केसीले जानकारी दिए। यसैगरी तुलसीपुर महानगरपालिकाले पनि जेठ ३१ र ३२ गतेका लागि सामुदायिक र संस्थागत विद्यालयहरू बन्द गर्ने निर्णय गरेको छ। वीरगन्जमा पनि ३ दिन बिदा तरार्ईमधेसमा केही दिनयता गर्मी अत्यधिक बढेर जनजीवन अस्तव्यस्त भएपछि वीरगन्ज महानगरपालिकाले शिक्षण संस्थाहरूमा फेरि तीन दिनका लागि गर्मी बिदा दिने निर्णय गरेको छ। बढ्दो गर्मीका कारण बालबालिकाको स्वास्थ्यमा प्रतिकूल प्रभाव परेको भन्दै वीरगन्ज महानगरपालिकाले जेठ ३१ गतेदेखि असार २ गतेसम्म महानगरमा रहेका सबै सामुदायिक र संस्थागत विद्यालयहरू बन्द गर्ने निर्णय गरेको हो। यसअघि महानगरपालिकाले यही जेठ १६ देखि १८ गतेसम्म पनि विद्यालयहरूमा गर्मी बिदा दिएको थियो। बुधबार वीरगन्ज महानगरका प्रमुख प्रशासकीय अधिकृत मातृकाप्रसाद भट्टराईले एक सूचना जारी गर्दै हाल गर्मी बढिरहेको र अबका केही दिन अझ गर्मी बढ्ने मौसम विभागको पूर्वानुमान हेरेर विद्यालयहरूमा जेठ ३१ देखि असार २ गतेसम्मका लागि गर्मी बिदा दिने निर्णय गरिएको जनाए। कमलामाईका विद्यालय १ साता बन्द अत्यधिक गर्मी बढेपछि सिन्धुलीको कमलामाई नगरपालिकाका विद्यालयहरू एक साताका लागि बन्द गर्ने निर्णय गरिएको छ। गर्मीले पठनपाठनमै समस्या देखिन थालेपछि नगरपालिकाले बिहीबारदेखि आगामी असार ५ गतेसम्म नगरका सामुदायिक र संस्थागत विद्यालयहरू बन्द गर्ने निर्णय गरिएको हो। कमलामाई नगरपालिकाकी कार्यबाहक नगर प्रमुख मन्जु देवकोटाका अनुसार नगरका मन्टेश्वरी, पूर्वप्राथमिकसमेत सामुदायिक र संस्थागत विद्यालयहरू बिहीबारदेखि आगामी बुधबारसम्म बन्द गरिने छ। कमलामाई नगरपालिकामा ८४ वटा सामुदायिक र २४ वटा संस्थागत विद्यालयहरू छन्। यो पनि पढ्नुहोस अत्यधिक गर्मीले बर्दियाका विद्यालय थप तीन दिन बन्द गर्मी छल्ने छहारी सिध्याइँदै बाँकेमा मौरीलाई गर्मीबाट बचाउन रुखको छहारी गर्मीका कारण भरतपुरका विद्यालय बन्द मध्य र पश्चिमी तराईमा तीन दिन अत्यधिक गर्मी हुने, सतर्कता अपनाउन अनुरोध उफ् भैरहवाको गर्मी (फोटो फिचर) अत्यधिक गर्मीले दाङमा विद्यार्थी बेहोस गर्मी बढेपछि कमलामाईका विद्यालय एक साता बन्द"
"काठमाडौं उपत्यकाको तापक्रम आज पनि उच्च रहने, अपराह्नतिर छिटपुट वर्षा","काठमाडौं : हाल देशका पूर्वी भागमा मनसुनी प्रणालीको प्रभाव रहेको तथा बाँकी भूभागमा स्थानीय र पश्चिमी वायु तथा विहार आसपास बनेको न्यून चापीय क्षेत्रको आंशिक प्रभाव रहेको छ । कोशी, मधेस प्रदेश र बाग्मती प्रदेशलगायत मुलुकका पहाडी भागमा आंशिकदेखि साधारणतया बदली हुनेछ भने बाँकी भागमा मौसम सफा छ । कोशी प्रदेशका केही स्थानमा मेघगर्जन र चट्याङसहित हल्का वर्षा भइरहेको जल तथा मौसम विज्ञान विभागले जनाएको छ । विभागका मौसमविद् गोविन्द झाका अनुसार काठमाडौँ उपत्यकामा स्थानीय वायुको प्रभावले आज अपराह्नतिर केही स्थानमा छिटपुट वर्षा हुने सम्भावना छ । यद्यपि तापक्रम उच्च नै रहने छ । मनसुन भित्रन अझै केही दिन लाग्नेछ । शनिबारदेखि यहाँ आंशिक बदली हुनेछ । यहाँको अधिकतम तापक्रम ३१ देखि ३३ डिग्री सेल्सियसका बीच रहने विभागको पूर्वानुमान छ । आज दिउँसो कोशी प्रदेशलगायत वाग्मती र गण्डकी प्रदेशका पहाडी भागमा आंशिकदेखि साधारणतया बदली रही बाँकी भागमा मौसमसफा रहने छ । कोशी, वाग्मती र गण्डकी प्रदेशका पहाडी भागका केही स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । विभागका अनुसार आज राति कोशी, वाग्मती र गण्डकी प्रदेशका पहाडी भागमा आंशिकदेखि साधारणतया बदली रही बाँकी भागमा मौसम सफा रहने छ । कोशी, वाग्मती र गण्डकी प्रदेशका पहाडी भागका केही स्थान तथा बाँकी भागका एकदुई स्थानमा मेघगर्जन र चट्याङसहित हल्कादेखि मध्यम वर्षाको सम्भावना छ । साथै कोशी र मधेस प्रदेशका तराईका केही स्थानहरुमा हुरी चल्ने सम्भावना रहेको छ । आगामी २४ घण्टामा कोशी, वाग्मती र गण्डकी प्रदेशका पहाडी भागका केही स्थानमा तथा बाँकी भूभागका एकदुई स्थानमा मेघगर्जन र चट्याङसहित हल्का देखि मध्यम वर्षाको सम्भावना छ । विभागले कोशी प्रदेश र मधेस प्रदेशका तराईका केही स्थानमा हुरीको सम्भावना रहेकोले सतर्कता अपनाउन अनुरोध गरेको छ । रासस"
सरकारले भद्रपुर भन्सार मुआब्जा पीडितका लागि थप ३० करोड पठायो,"झापा : सरकारले भद्रपुर भन्सार मुआब्जापीडितको लागि थप ३० करोड रकम पठाएको छ । सरकारले २०८० जेठ १ गते पहिलो चरणमा १० करोड पठाएको थियो । सरकारले दोस्रो चरणको ३० करोड रकम झन्डैं एक वर्षपछि पठाएको हो । ६० करोड १३ लाख ८२ हजार ४०३ रुपैयाँ वितरण गर्नुपर्नेमा अझै २० करोड १३ लाख ८२ हजार ४०३ रुपैयाँ आउन बाँकी रहेको भद्रपुर भन्सार कार्यालयले जनाएको छ । जेठको दोस्रो साता भन्सारको खातामा मुआब्जापीडितको लागि रकम आएको भन्सारका लेखा अधिकृत सञ्जय दाहालले जानकारी दिए । रकम वितरण कार्य अबको एक दुई दिनमा सुरु गरिनेछ । सम्बन्धित वडा कार्यालयहुँदै भूमिसुधार तथा मालपोत कार्यालयबाट राजस्व तिरेर जग्गा धनी पुर्जा ल्याएपछि बैङ्कमार्फत् सोझै खातामा रकम पठाइने लेखा अधिकृत दाहालको भनाइ छ । अघिल्लो वर्ष सडक किनारका घर टहरा भएका ३७ जग्गाधनीले मुआब्जा रकम पाइसकेको छ । यस पटक घर टहरा भएर छुटेका र सानो रकम भएका करिब ३० जना जग्गाधनीलाई रकम वितरण गरिने बताउँदै उनले भने,१० लाखदेखि डेढ करोडसम्मका जग्गाधनी यस पटकको सूचीमा पर्नेछ । केही जग्गाधनी अहिलेसम्म पनि सम्पर्कमा नआएकोले पुरै रकम आएर फ्रिज हुनुभन्दा यो प्रक्रिया ठिक भएको उनको भनाइ छ । जग्गा अधिग्रहण मूल्याङ्कन उपसमितिले स्थानीयको करिब ९ विगहा जग्गा अधिग्रहण गर्ने निर्णय गर्दै १०४ जनाको घर टहरासहितको जग्गा २०७७ साल साउन २७ गते सूचना प्रकाशन गर्दै भूमिसुधार तथा मालपोत कार्यालयमा रोक्का राखेका थिए । अधिग्रहण गर्न लागेको स्थानीयको नम्बरी जग्गा मालपोतमा रोक्का राख्दा समेत भन्सारले समयमा क्षतिपूर्ति बापतको मुआब्जा रकम वितरण नगरेको भन्दै पीडितहरूले कयौँ पटक भन्सार कार्यालय घेराउदेखि धर्ना,तालाबन्दी गर्दै सडक समेत बन्द गरेका थिए । मुआब्जा पीडितहरूको दबाबपूर्ण आन्दोलनपश्चात् जिल्ला प्रशासन कार्यालय झापाले जग्गाको मुआब्जा तथा घर टहराको क्षतिपूर्ति बापत दिनुपर्ने १०९ वटा कित्ताको रकम नै तोकेर २०७९ पुस ६ गते १५ दिने सूचना निकालेको थियो । सूचना निकाले पनि सरकारले मुआब्जा रकम नपठाएको भन्दै उनीहरू फेरि आन्दोलित बनेका थिए । त्यसपछि मुआब्जा पीडितहरू स्थानीय सरकारसँग समन्वय गरेर काठमाडौँसम्म पुगेका थिए । भद्रपुरगलगलिया सीमा नाका जोड्ने मेची नदीमा पक्की पुल सञ्चालनमा आए लगत्तै सरकारले २०७५ भदौ १ गते छोटीबाट स्तरोन्नति गर्दै भद्रपुर भन्सार कार्यालयलाई मूल भन्सार बनाएको थियो । पुरानै संरचनामा मूल भन्सार कार्यालयमा परिणत गरेपछि भन्सार विभागले भद्रपुर भन्सारको स्त्तोरउन्नतीसँगै नयाँ भौतिक संरचना निर्माणका लागि बाटोको उत्तरपट्टि जमिन अधिग्रहण गर्न लागेको हो । सो जमिनलाई ६ भागमा विभाजन गरी रकम निर्धारण गरिएको थियो ।"
अचेत भेटिएका भारतीयको उपचारका क्रममा मृत्यु,विराटनगर : विराटनगर महानगरपालिका१८ भट्ट चोकमा अचेत अवस्थामा भेटिएका एक जना भारतीय नागरिकको उपचारका क्रममा मृत्यु भएको छ। भारतको अररिया सुकसैनाका ३२ वर्षीय गुजर मण्डलको मृत्यु भएको मोरङ प्रहरीका प्रवक्ता डीएसपी ज्ञानेन्द्रबहादुर बस्नेतले बताए। उनका अनुसार गुजर विराटनगर१८ का मनोज मण्डलको घरमा बसेर त्यहीँ काम गर्दै आएको खुलेको छ। उनलाई बिहीबार बिहान ८:३० बजेतिर अचेत भएर लडिरहेको अवस्थामा फेला पारेर घरधनीले प्रहरीलाई खबर गरेका थिए। इलाका प्रहरी कार्यालय बुधनगरबाट सइ उज्वल शाक्यको नेतृत्वमा घटनास्थल पुगेको टोलीले उद्धार गरेर उपचारका लागि विराटनगरको कोशी अस्पताल पठाएको थियो। त्यहाँ सम्भव नभएपछि थप उपचारका लागि नोबेल शिक्षण अस्पताल लगिएका गुजरको उपचारका क्रममा बिहान ११:५० बजेतिर मृत्यु भएको प्रहरीले जनाएको छ। डीएसपी बस्नेतका अनुसार भारतीय नागरिकको मृत्युको कारण यकिन भएको छैन। घटनाको अनुसन्धान सुरु गरिएको बस्नेतले बताए।
"कति सबल छन् ६,७४३ वडा ?","काठमाडौं : राज्य पुनर्संरचनासँगै नेपालमा ६ हजार ७ सय ४३ वडा कायम भए।संघीय संरचनामा देशको सबैभन्दा तल्लो प्रशासनिक एकाइ वडा हो।७ सय ५३ स्थानीय तहअन्तर्गतका यी वडाको वास्तविक सामाजिक, आर्थिक, सेवा सुविधा, जातजातिको बसोबास, प्राकृतिक विपद्को अवस्था के कस्तो छ ? यसलाई दर्शाउने गरी राष्ट्रिय तथ्यांक कार्यालयले बुधबार राष्ट्रिय जनगणना विसं२०७८ को सामुदायिक प्रतिवेदन सार्वजनिक गरेको छ। राष्ट्रिय तथ्यांक कार्यालयले पहिलोपटक सामुदायिक प्रश्नावलीमार्फत सबै स्थानीय तहका प्रत्येक वडाको आधारभूत स्रोत, साधन, क्षमता, पूर्वाधार, सहरीकरणको अवस्था पहिचान र विपद् जोखिमसम्बन्धी विवरण संकलन गरी यो प्रतिवेदन सार्वजनिक गरेको हो।वडाहरूमा उपलब्ध हुने सेवा सुविधा, राजस्वको स्रोत, कृषि तथा गैरकृषि उत्पादन र निर्यातको अवस्थामा लगायतका तथ्यांक संकलन गरिएको राष्ट्रिय तथ्यांक कार्यालयका निर्देशक ढुण्डिराज लामिछानेले जानकारी दिए।सामुदायिक प्रश्नावली २०४८ को जनगणनामा गरिएको भए पनि प्रतिवेदन यतिबेला सार्वजनिक गरिएको उनले बताए। वडाको आम्दानीको स्रोत देशभरका वडाको मुख्य आम्दानीको स्रोत भूमि तथा मालपोत कर रहेको तथ्यांकमा देखिएको छ।५ हजार २ सय९४ (७८५ प्रतिशत) वडाको मुख्य राजस्वको स्रोत भूमि तथा मालपोत कर छ। त्यसपछि क्रमशः सेवा शुल्क दस्तुर ४ हजार ६ सय ५८ वडा (६९१ प्रतिशत), सम्पत्ति कर ३ हजार ६ सय ८ वडा ( ५३५ प्रतिशत), व्यवसाय कर ३ हजार ५६० वडा (५२८ प्रतिशत), घरबहाल कर २ हजार २ सय १५ वडा (३२८ प्रतिशत) र घरजग्गा रजिस्ट्रेसन कर २ हजार १६९ वडा (३२२ प्रतिशत) छन्।मुख्य राजस्वका स्रोतहरूमा उल्लिखित करहरू नै सबै प्रदेशमा समान प्रकारले रहेको तथ्याङ कार्यालयले जनाएको छ।अन्य करहरूमा दण्ड जरिवाना, सवारी साधन कर, मनोरञ्जन कर र अन्य छन्। वडामा गैरकृषि उत्पादन देशभरि रहेका ६ हजार ७ सय ४३ वडाहरूमध्ये २ हजार ९ सय (४३ प्रतिशत) मा गैर कृषि उत्पादन हुने गरेको देखिएको तथ्यांकमा उल्लेख छ।गैरकृषि उत्पादन सबैभन्दा बढी हुने प्रदेशमा गण्डकी (५१८ प्रतिशत वडा) र बागमती प्रदेश (४६८ प्रतिशत वडा) अग्रभागमा रहेको देखिएको छ।लुम्बिनी, सुदूरपश्चिम र कोशी प्रदेश क्रमशः पछि रहेका छन्।सबैभन्दा कमजोर प्रदेशका रूपमा मधेस प्रदेश (२६१ प्रतिशत वडा) रहेको देखिएको छ । निकासी हुने गैरकृषिजन्य वस्तुमा सबैभन्दा नदीजन्य वडातहमा सबैभन्दा धेरै निकासी हुने गैरकृषिजन्य वस्तु नदीजन्य उत्पादन (बालुवा, गिटी, ढुंगा) रहेको देखिएको छ।नदीजन्य उत्पादनले पहिलो स्थान ओगेटेको राष्ट्रिय तथ्यांक कार्यालयको सार्वजनिक गरेको तथ्यांकमा देखिएको छ।नेपालमा वडाबाट निकासी हुने प्रमुख वस्तु नदीजन्य पदार्थ नै रहेको देखिएको छ । तथ्यांकअनुसार ५२७ प्रतिशत नदीजन्य उत्पादन वडाबाट निकासी हुने गरेको पाइएको छ।१२ प्रतिशत औद्योगिक, ११८ प्रतिशत काठदाउरा, ५६ प्रतिशत माटोइँटा र ५५ प्रतिशत जडिबुटी निकासी हुने गरेको छ। प्रदेश तहमा हेर्दा पनि सातओटै प्रदेशमा नदीजन्य उत्पादनले पहिलो स्थान लिएको छ।दोस्रो र तेस्रो स्थानभने प्रदेशअनुसार काठजन्य वस्तु, औद्योगिक वस्तु, माटोइँटा, मसलाजन्य वस्तु र जडिबुटीले लिएको देखिन्छ। नदीजन्य उत्पादन २ हजार २ सय ६७ (३३६ प्रतिशत) वडामा देखिएकामा सबैभन्दा बढी वडाहरू गण्डकी प्रदेशमा (४५७ प्रतिशत) रहेको देखिन्छ।त्यसपछि बागमती प्रदेश (३८३ प्रतिशत) र लुम्बिनी प्रदेश (३५९ प्रतिशत) का वडाहरू छन्।काठ दाउराको उत्पादन गर्ने वडाहरू देशभरि ५२८ (७८ प्रतिशत) देखिएको छ।ती वडाहरूमध्ये सबैभन्दा बढी कोशी प्रदेश (१४१ प्रतिशत) र गण्डकी प्रदेश (१०९ प्रतिशत) का वडाहरूमा काठ दाउरा उत्पादन हुने गरेको देखिन्छ । देशभरिका १७१ (२५ प्रतिशत) वडाहरूमा जडीबुटी उत्पादन हुने मुख्य वडाहरू रहेकोमा सबैभन्दा बढी कर्णाली प्रदेश (८४ प्रतिशत) र त्यसपछि सुदूरपश्चिम प्रदेश (४६ प्रतिशत) छ। लुम्बिनीबाहेक ६ वटै प्रदेशबाट जडीबुटी निकासी हुने गरेको अवस्था छ।औद्योगिक वस्तु र काठ दाउराको निकासी पनि सबै प्रदेशबाट हुने गरेको तथ्यांक देखिन्छ तथापि प्रदेशअनुसार फरकफरक छ । ३२ प्रतिशतमा मात्रै सार्वजनिक शौचालय नेपालका कुल ६ हजार ७ सय ४३ वडामध्ये केवल ३१७ प्रतिशतमा मात्र सार्वजनिक शौचालय सुविधा रहेको देखिएको छ।तथ्यांकअनुसार भने बाँकी ६८३ प्रतिशतमा सार्वजनिक शौचालय नभएको उल्लेख छ । सबैभन्दा धेरै (४९५ प्रतिशत) सार्वजनिक शौचालय गण्डकी प्रदेशमा पाइएको छ भने सबै भन्दा कम (३११ प्रतिशत) सुदूरपश्चिम प्रदेशमा।स्थानीय सरकार र राज्यको खुला दिसामुक्त अभियानका लागि यो एउटा प्राथमिकताको क्षेत्र हुनसक्ने राष्ट्रिय तथ्यांक कार्यालयका निर्देशक राजन सिलवालले जानकारी दिए । ९१ प्रतिशत वडामा छैनन् बधशाला कुल वडाहरूमध्ये केवल ९१ प्रतिशतमा मात्र बधशाला उपलब्ध भएको पाइएको छ।बधशालाको संख्या लुम्बिनी र बागमतीका करिब १० प्रतिशत वडामा मात्र रहेको देखिएको छ भने सुदूरपश्चिममा करिब ७ प्रतिशत वडामा मात्र।औसतमा नेपालका ९१ प्रतिशत वडाहरूमा बधशाला रहेको देखिएन, राष्ट्रिय जनगणना २०७८, समुदायिक प्रतिवेदनमा उल्लेख छ ।यसलाई सहरी क्षेत्रअनुसार विश्लेषण गर्नु बेग्लै अध्ययनको विषय हुनसक्ने देखिएको छ। वडाको शैक्षिक पूर्वाधार सामुदायिक प्रश्नको माध्यम वडातहको शैक्षिक पूर्वाधारको विवरण पनि संकलन गरिएको छ।नेपालको ६ हजार ७ सय ४३ वटा वडामध्ये ८९ प्रतिशतमा आधारभूत विद्यालय छन्। ८२ प्रतिशत वडामा विद्युत् सुविधायुक्त विद्यालय छन्।त्यस्तै ७५ प्रतिशत वडामा प्राथमिक बालविकास केन्द्र, ७४ प्रतिशत वडामा इन्टरनेट सुविधायुक्त विद्यालय, ६७ प्रतिशत वडामा माध्यमिक विद्यालय, ५२ प्रतिशत वाडमा वास सुविधा छन्।त्यस्तै २७ प्रतिशत वडामा अपांगमैत्री विद्यालय, १७ प्रतिशत वडामा सामुदायिक सिकाइ केन्द्र, १५ प्रतिशत वडामा कलेज, १३ प्रतिशत वडामा सार्वजनिक पुस्तकालय छन्। समाज कल्याण सेवा वडाभित्र रहेका समाज कल्याणसँग सम्बन्धित सेवा सुबिधाअन्तर्गत प्रहरी कार्यालयचौकी, वृद्धाश्रम, बालगृह, सामुदायिक भवन सभाहल, व्यवस्थित शवदाह स्थल, खेल मैदानटुँडिखेल, सार्वजनिक पार्क, तालसिमसार र तलाउपोखरी, आफ्नै प्रशासकीय भवन र मठमन्दिर आदिको उपलब्धताअनुसार देशका जम्मा ६ हजार ७ सय ४३ वडामध्ये प्रहरी कार्यालयचौकी २ हजार ४ सय ७५ वटा (३६७ प्रतिशत) वडामा रहेको देखिन्छ जसमा १ देखि २ वटा प्रहरी कार्यालयचौकी भएका वडा ३५२ प्रतिशत, ३ देखि ४ वटा भएका वडा १० प्रतिशत र ५ देखि ९ वटा भएका वडा ०३ प्रतिशत छन् भने १० भन्दा बढी हुने मात्र १७ वटा वडा छन्।कुनै पनि प्रहरी कार्यालयचौकी नभएका वडा ६३३ प्रतिशत छन्।देशभरमा ४ हजार २ सय ६८ वडामा प्रहरी कार्यालयचौकी नभएको देखिएको सामुदायिक प्रतिवेदनमा उल्लेख छ। वृद्धाश्रम ६५ प्रतिशत मात्रै देशभरमा वृद्धाश्रमको सुविधा भएको जम्मा वडा मात्र ४ सय ३७ वटा अर्थात्् ६५ प्रतिशत छन् जसमा १ देखि २ वटा वृद्धाश्रमको सुविधा भएका वडा ६३ प्रतिशत, ३ देखि ४ वटा हुने वडाहरू ८ वटा वडा र ५ देखि ९ वटा भएका वडा ३ वटा छन् भने १० भन्दा बढी भएका वडा मात्र १ वटा छ।देशभरमा कुनै पनि वृद्धाश्रमको सुविधा नभएका वडा ६ हजार ३ सय ६ वटा अर्थात्् ९३५ प्रतिशत छन्। प्रदेशअनुसार सबैभन्दा बढी (९९ प्रतिशत अर्थात्् १ सय ११ वडा) वृद्धाश्रमको सुविधा हुने प्रदेश बागमती रहेको छ भने कम रहेको (संख्याको हिसाबले) प्रदेश कर्णालीहो जसमा ५४ प्रतिशत अर्थात्् मात्र ३९ वटा वडामा वृद्धाश्रमको सुविधा छन्। बालगृह देशभरमा बालगृहको सुविधा भएको जम्मा वडा मात्र ४ सय ३१ वटा अर्थात्् ६४ प्रतिशत छन् जसमा १ देखि २ वटा बालगृहको सुविधा भएका वडा ५३ प्रतिशत, ३ देखि ४ वटा हुने वडाहरू ०४ प्रतिशत र ५ देखि ९ वटा भएका वडा ०३ प्रतिशत छन् भने १० भन्दा बढी भएका वडा मात्र ६ वटा छन्।देशभरमा कुनै पनि वृद्धाश्रमको सुविधा नभएका वडा ६ हजार ३ सय १२ वटा अर्थात्् ९३६ प्रतिशत छन् । प्रदेशअनुसार सबैभन्दा बढी (१३६ प्रतिशत अर्थात्् १ सय ११ वडा) वृद्धाश्रमको सुविधा हुने प्रदेश बागमती रहेको छ भने कम रहेको (संख्याको हिसाबले) प्रदेश मधेस हो जसमा २० प्रतिशत अर्थात्् मात्र २५ वटा वडामा बालगृहको सुविधा रहेका छन्। व्यवस्थित शवदाह २६५ प्रतिशत व्यवस्थित शवदाह स्थलशव गाड्ने स्थलको सुविधा भएको वडा देशभरमा १ हजार ७ सय ९० वटा अर्थात्् २६५ प्रतिशत छन्।प्रदेशमा सबैभन्दा बढी गण्डकी प्रदेशमा ३५३ प्रतिशत वडामा र कम सुदूरपश्चिम प्रदेशमा मात्र १२१ प्रतिशत वडामा व्यवस्थित शवदाह स्थलशव गाड्ने स्थलको सुविधा भएको देखिन्छ।सबैभन्दा बढी हुने गण्डकी प्रदेशमा १ देखि २ वटा व्यवस्थित शवदाह स्थलशव गाड्ने स्थल भएका वडा २६९ प्रतिशत छन् भने कम भएको सुदूरपश्चिम प्रदेशमा १०६ प्रतिशत वडा मात्र छन्। देशभरमा कुनै पनि व्यवस्थित शवदाह स्थलशव गाड्ने स्थलको सुविधा नभएका वडा ७३५ प्रतिशत छन् भने प्रदेशमा सबैभन्दा बढी संख्याको हिसाबले मधेस प्रदेश रहेको छ जहाँ ९०३ वडामा उक्त सुविधा छैन। स्वास्थ्य सेवा जनगणनामा संकलन गरिएको विवरणअनुसार वडाका स्वास्थ्य संस्थामा उपलब्ध विभिन्न सुविधाहरूमध्ये सबैभन्दा बढी खोप सेवा ९५२ प्रतिशत अर्थात् ६ हजार ४ सय १८ वटा वडामा र सबैभन्दा कम सर्पदंश उपचार सेवा मात्र १२० प्रतिशत अर्थात्् मात्र ८ सय ९ वटामा उपलब्ध रहेको देखिन्छ। प्रदेशगत रूपमा कोशी प्रदेशमा सबैभन्दा बढी खोप सेवा कर्णाली प्रदेशबाहेक बाँकी प्रदेशमा ९५ प्रतिशतभन्दा बढी वडामा रहेको छ भने कर्णाली प्रदेशमा मात्र ९२८ प्रतिशत वडामा रहेको छ। प्रतिशत र सबैभन्दा कम पनि सर्पदंश उपचार सेवा नै देखिन्छ जुन सबैभन्दा बढी कर्णाली प्रदेशमा १८१ प्रतिशत वडा र कम कोशी प्रदेशमा ६१ प्रतिशत वडामा देखिन्छ । सामाजिक पूर्वाधारसेवा सुविधा आधा घण्टाको पैदल दुरीमा उच्चशिक्षा (१२ कक्षाभन्दा माथि) को सुविधा उपलब्ध भएका वडा देशभरमा ४०८ प्रतिशत देखिएको सामुदायिक प्रतिवेदनमा उल्लेख छ ।यसैगरी आधा घण्टाको पैदल दुरीमा पुस्तकालय सुविधा भएका वडा मात्र १९६ प्रतिशत छन् भने आधा घण्टाको दुरीमा मेडिकल डाक्टर(एमबीबीएस) सेवा उपलब्ध भएका वडा २६७ प्रतिशत रहेको छ। यस्तै आधा घण्टाको पैदल दुरीमा सुरक्षा बेस वा प्रहरी चौकीको पहुँच भएका वडा ५४९ प्रतिशत, पाँच किमिको दुरीमा दमकल सेवा भएका वडा २२१ प्रतिशत, आधा घण्टाको दुरीमा हरिहयाली पार्क र बालउद्यानखेलमैदानको सुविधा भएका वडा ३२५ प्रतिशत, आधा घण्टाको दुरीमा सिनेमाघरनाचघरकलाकेन्द्र भएका वडाहरू ९९ प्रतिशत र आधा घण्टाको पैदल दुरीमा बैंक तथा वित्तीय संख्याको सुविधा भएका वडा २२० प्रतिशत छन् । विपद् जोखिमको अवस्था नेपालमा भएका ६७४३ वडाहरूमध्ये ६,६६४ वडाहरू अर्थात् करिब ९९ प्रतिशत वडाहरूमा कुनै न कुनै प्रकारको जोखिम रहेको देखियो।सबैभन्दा बढी बाढीको जोखिम (६३६प्रतिशत) वडामा र सबैभन्दा कम हिमताल बिस्फोटनको जोखिम १२ प्रतिशत वडामा रहेको देखिन्छ।सामुदायिक प्रश्नावलीमा १६ प्रकारका प्राकृतिक विपद् वा प्रकोपको खतरा तथा भूधरातलीय जोखिमहरू राखी वडामा भएका कुनै पाँचजोखिमहरू प्राथमिकतामा आधारमा सोधिएको थियो। प्रदेशगतरुपमा हेर्दा कोशी, बागमती, गण्डकी, कर्णाली र सुदूरपश्चिम प्रदेशका वडाहरू पहिरोको जोखिम रहेको देखिन्छ।मधेस र लुम्बिनी प्रदेशका वडाहरू बाढीको जोखिममा रहेको देखिएको छ । वडामा सवारी साधनको प्रयोग २४६ प्रतिशत वडा केन्द्रमा सवारीसधानको सुविधा उपलब्ध छैन।वडाको केन्द्रबाट सबैभन्दा टाढाको गाउँबस्तीसम्म पुग्नका लागि प्रयोग गरिने सवारी साधनमध्ये सवारी साधन र पैदल दुवै प्रयोग हुने देशभरिका वडाहरू ४ हजार ८ सय ६४ वटा (७२१ प्रतिशत) छन् भने सवारी साधनमात्रै प्रयोग गरिने वडाहरू (३२ प्रतिशत) पैदलभन्दा कम रहेको छ।सवारीसाधन प्रयोग नहुने वडाहरू १ हजार ६ सय ६१ वटा (२४६ प्रतिशत) छन् । कर्णालीका ५९२ प्रतिशत वडा केन्द्रसम्म छैन सडक सवारीसाधन उपलब्धता नभएका हिसाबले सबैभन्दा धेरै विकटता कर्णाली र सुदूरपश्चिम प्रदेशमा रहेको पाइएको छ।कर्णालीमा वडा केन्द्रबाट सबैभन्दा टाढाको गाउँमा जान पैदल नै हिँड्नुपर्ने वडा संख्या ४ सय २५( ५९२) प्रतिशत रहेको देखिएको छ। यस प्रदेशमा सवारीसाधन मात्र प्रयोग गरी वडा केन्द्रबाट सबैभन्दा टाढाको गाउँ जान सकिने वडामात्र २६ प्रतिशत र सवारीसाधन तथा पैदल यात्रा दुवै प्रयोग गरी गाउँ पुग्न सकिने वडा संख्या ३८२ प्रतिशत रहेको छ। सुदूरपश्चिमको अवस्थामा पनि त्यस्तै छ।सुपका ३४१ वडा(४६५प्रतिशत) मा पैदल हिँड्नुपर्छ।सुदूरपश्चिममा पैदल यात्राबाट मात्र सम्भव हुने वडा ४६५ प्रतिशत र सवारीसाधन तथा पैदल दुवै प्रयोग हुने वडा संख्या ४९९ प्रतिशत छ।३७ प्रतिशत वडा केन्द्रबाट सबैभन्दा टाढाको गाउँमा पुग्न सवारीसाधन मात्र प्रयोग हुन्छ । सवारी साधानको प्रयोग र पैदल दुवै प्रयोग गर्ने वडाहरू मधेस प्रदेशमा धेरै छन्।८८९ प्रतिशत मधेशका वडाहरूमा सवारी साधानको प्रयोग र पैदल दुवै प्रयोग गर्छन्।यस प्रदेशमा पैदल यात्रामा मात्र भर पर्नुपर्ने वडा ८९ प्रतिशत छन् । त्यस्तै लुम्बिनी प्रदेशमा सवारीसाधन सुविधा राम्रो देखिन्छ।यस प्रदेशका ८०५ प्रतिशत वडा केन्द्रबाट सवारीसाधन र पैदल दुवै माध्यमबाट टाढाको गाउँ पुग्न सकिन्छ।दोस्रो तथा तेस्रोमा क्रमण लुम्बिनी(८०५प्रतिशत) र बागमती प्रदेश(७७३ प्रतिशत) छ। देशभरि २ सय ३० वडामा मात्रै सावरीसाधान प्रयोग गरी टाढाको गाउँबस्ती जान सकिने प्रतिवेदनमा उल्लेख छ।यसमध्ये ३० मिनेटभित्र पुग्न सकिने वडा १ सय ३० मात्र छन्।यो कुल वडाको १९ प्रतिशत मात्रै हो।पैदल हिँड्नुपर्ने वडाहरू १ हजार ६ सय ६१ मध्ये ३० मिनेटभित्र पुग्न सकिने वडा २ सय ५२ (कुल वडामा ३७ प्रतिशत) छन्।३० देखि ६० मिनेटभित्र पुग्न सकिने १ सय ९० वडा (कुल वडामा २८ प्रतिशत) छन्।सवारी साधान र पैदल दुवै प्रयोग गर्नु पर्ने अवस्थामा ३० मिनेट लाग्ने वडाहरू ६ सय ३४(कुल वडा ९४ प्रतिशत) र ३० देखि ६० मिनेट र १ देखि २ घण्टा लाग्ने वडाहरू सबैभन्दा धेरै क्रमश १ हजार १ सय १५(१६५प्रतिशत) र १ हजार ३ सय ७५ (२०४ प्रतिशत) वडा छन् । यातायात सुविधाको पहुँच कुल ६ हजार ७ सय ४३ वडामध्ये वडाको केन्द्रसम्म वर्षैभरि सडक यातायात सञ्चालन हुने वडा ६९९ प्रतिशत छ।बहुसंख्याक वडावासीको आधा घण्टाको दुरीमा सार्वजनिक यातायात पहुँच हुने वडा ६६६ प्रतिशत छन् भने वडा भित्र स्थानीय यातायातनगर यातायात सेवा उपलब्ध हुने वडा २४ प्रतिशत रहेको पनि प्रतिवेदनमा उल्लेख छ।प्रदेशअनुसार वडाको केन्द्रसम्म वर्षैभरि सडक यातायात सञ्चालन हुने वडा सबैभन्दा बढी मधेस प्रदेशमा छ। मधेसका ८३३ प्रतिशत वडामा वर्षैभरी यातायाताको साधन दर्गुछन् भने कर्णालीका सबैभन्दा कम वडा ३८४ मा मात्रै वर्षैभरि सार्वजनिक यातायात सञ्चालन हुन्छन्।बहुसंख्यक वडावासीको आधाघण्टाको दुरीमा सार्वजनिक यातायातको पहुँच हुने वडा सबैभन्दा बढी मधेसमा नै ७८ प्रतिशत र सबैभन्दा कम कर्णालीमा ४३२ प्रतिशत छन्।स्थानीय यातायातनगरयाता सेवा भएका वडा सबैभन्दा बढी बागमती प्रदेशमा ३३३ र कम कर्णाली तथा सुदूरपश्चिम प्रदेशमा १३६ प्रतिशत छन्। ४५६ प्रतिशत वडामा छैन कालोपत्रे सडक कुल वडामध्ये आधा जतिमा नै कालोपत्रे सडक पुगेको छैन।विसं२०७८ को जनगणनाको सामुदायिक प्रतिवेदनअनुसार ४५६ प्रतिशत वडामा कालोपत्रे सडक पुगेको छैन्।१ देखि ९ किलोमिटर हुने वडा ४१४ प्रतिशत, १० देखि ४९ किलोमिटर हुने वडा १०५ प्रतिशत तथा ५० र सो भन्दा बढी किलोमिटर हुने वडा २५ प्रतिशतमात्रै छन्। प्रदेशअनुसार वडाभित्र कालोपत्रे भई १२ महिना चल्न सक्ने सकड नभएका वडा सबैभन्दा बढी कर्णाली प्रदेशमा ७९ं१ प्रतिशत र सबैभन्दा कम लुम्बिनी प्रदेशमा ३०७ प्रतिशत छन्।१ देखि ९ किलोमिटर कालोपत्रे सडक हुने वडा सबैभन्दा बढी मधेसमा ६० प्रतिशत छ।५० किलोमिटर सोभन्दा बढी कालोपत्रे सकड हुने वडा सबै प्रदेशमा ४ प्रतिशतभन्दा कम छन्। ३७५ प्रतिशत वडा नै छोडेर बसाइँ सर्ने बढी बसाइँ सरेर वडाबाटै जाने परिवार परिवार बढी भएका वडाहरू ३७५ प्रतिशत छन्।२५१ प्रतिशत वडाहरूमा बसाइँ सरी वडामा आउने परिवार बढी देखिएको छ।२०६ प्रतिशत वडाहरूमा बसाइँ सरेर वडाबाट जाने र आउने परिवार लगभग बराबर भएको र ६८ प्रतिशत वडामा बसाइँसराइ नभएको वा नगन्य रहेको प्रतिवेदनमा उल्लेख छ। कोशी, गण्डकी, लुम्बिनी, कर्णाली र सुदूरपश्चिम प्रदेशका वडाहरूमा बसाइँ सरेर वडाबाट जाने परिवार बढी भएको वडाहरू धेरै छन् भने मधेस प्रदेशमा बसाइँ सरेर वडाबाट जाने र आउने परिवार लगभग बराबर भएका वडा संख्या र बसाइँसराइ नभएका वा नगन्य भएका वडाको संख्यामा धेरै फरक नरहेको प्रतिवेदनमा उल्लेख छ।बागमती प्रदेशमा वडाहरूमा बसाइँसराइ भई वडामा आउने परिवार बढी भएका वडाहरूको सबैभन्दा बढी छ। नेपालमा १७ हजार ५९३ टोल बस्ती राष्ट्रिय तथ्यांक कार्यालयको तथ्यांकअनुसार नेपालमा १७ हजार ५ सय ९३ टोल बस्ती तथा गाउँ छन्।जसमध्ये सबैभन्दा (१० देखि २० वटा गाउँ बस्ती) गाउँबस्ती हुने वडाहरू २१ सय ९८ (३२६ प्रतिशत) छन् ।देशभरि २० वटाभन्दा बढी गाउँ बस्ती हुने वडाहरू १६ सय ९१ रहेको र १४ सय ७३ वडाहरूमा एकदेखि पाँचवटा वडामात्र रहेका देखिएको छ । प्रदेशगत रूपमा सबैभन्दा कम गाउँ बस्तीहरू र सबैभन्दा बढी गाउँबस्ती भएको प्रदेश पनि बागमती प्रदेश रहेको छ जसअनुसार एकदेखि पाँचवटा गाउँ बस्ती हुने वडाहरू ४९ वटा (४४ प्रतिशत) र २० भन्दा बढी (४६० प्रतिशत) गाउँ बस्ती हुने वडाहरू ५ सय १६ वटा क्रमशः छन्।समग्रमा सबैभन्दा बढी वडाहरू (१ हजार २ सय ७१) मधेस प्रदेशमा भए तापनि गाउँबस्तीको संख्याको आधारमा बागमती प्रदेशमा सबैभन्दा बढी ३६४९ (२०७ प्रतिशत) गाउँबस्ती छन्। यो तथ्यांकलाई सरकारको नीति तथा कार्यक्रम, बजेटमा जोड्न सकिन्छ।यो भूमिका राष्ट्रिय योजना आयोग पनि हो।हामी त्यो काम गछौं।यो तथ्यांकले भावी योजना बनाउँदा कसलाई प्राथमिकताको सूचीमा राख्ने भन्ने आधार तय गर्छ।योजना आयोगलाई वडातहसम्म योजना बनाउन यो तथ्यांकले ठूलो सहयोग गर्ने छ। नीति निर्माणका यो तथ्यांकलाई सत प्रतिशत विश्वसनीय मानेर जानुपर्छ । डातोयनारायण ज्ञवाली, सदस्य सचिव, राष्ट्रिय योजना आयोग यो वडास्तरबाट संकलन गरिएको तथ्यांक हो।यसले जनताको आवाज जनप्रतिनिधिमार्फत उजागर गरेको छ।तल्लो तहको पूर्वाधारको विकास र वितरण अवस्था पनि यसले बाहिर ल्याउने काम गरेको छ।यो तथ्यांक वडातहको योजना निर्माणमा महत्वपूर्ण हुन्छ।सामुदायिक प्रश्नावलीमार्फत ग्रासरुटबाटै त्यहाँको अवस्थाको विवरण सकंलन गरिएको छ।सामुदायिक प्रश्नावलीले सामुदायिक उत्तरदायित्व पनि बहन गर्छ।त्यसले यो अझ महत्वपूर्ण छ । अर्जुनप्रसाद पोखरेल, प्रमुख तथ्यांक अधिकारी यो नौलो प्रयोग हो।पहिलोपटक सामुदायिक प्रश्नावली तयार गरेर ६ हजार ७ सय ४३ वडाको आधारभूत स्रोत, साधान, क्षमता, पूर्वाधार, सहरीकरणको अवस्थादेखि विपद् जोखिमसम्बन्धी विवरण संकलन गरिएको छ।यसले वडातहका जननिर्वाचित प्रतिनिधिलाई उत्तरदायी बनाएको छ।वडामा रहेको अभिलेख र उनीहरूसँग रहेको विवरणको आधारमा त्यो तथ्यांक संकलन गरिएको हो।यो विवरण वडाअध्यक्ष, वडा सचिव तथा सदस्यले दिएको कतिपय उत्तरहरू व्यवस्थित अभिलेख, तथ्य र तथ्यांकको बलियो आधारको अभावमा अनुभव, अवलोकन र अनुमानसमेत आधारित भएको हुँदा सावधानी पूर्व उपयोग गर्नुपर्छ । डाहेमराज रेग्मी, उपप्रमुख तथ्यांक अधिकारी"
'युवाहरूलाई आर्थिक गतिविधिसँग जोड्न सके नेपालभारत सम्बन्धलाई थप बलियो बनाउन सकिन्छ',"नयाँदिल्ली : नेपाली कांग्रेसका केन्द्रीय सदस्य नैनसिंह महरले नेपालभारतबीचको सम्बन्धलाई थप सुमधुर बनाउनुपर्ने बताएका छन्। नेपाली जनसम्पर्क समिति भारतले ४८औं स्थापना दिवसको अवसरमा आयोजना गरेको कार्यक्रमका प्रमुख अतिथि महरले दुई देशको एउटै संस्कृति भएकाले युग सुहाउँदो सम्बन्ध बनाउनुपर्नेमा जोड दिएका हुन्। 'नेपालभारत देश दुई भए पनि हामीबीच सांस्कृतिक एकता छ। परापूर्वकालदेखि रोटी बेटीको सम्बन्ध छ। अब यो सम्बन्धलाई थप व्यवस्थित र समय सान्दर्भिक बनाउनुपर्छ,'नेता महरले भने,'नयाँ पुस्ताको चाहना अनुसार अगाडि बढाउनुपर्छ।' कहिले कुनै कुरामा मनमुटाब देखिए पनि नेपालभारतबीच त्यो द्वन्द्व नभएर इसीजीको रेखा जस्तो भएको महरको टिप्पणी छ। इसीजीको रेखा तलमाथि नभएमा मानिसको स्वास्थ्य नै जोखिममा पर्ने भएकाले जीवन्तताका लागि कहिलेकाहीँ सम्बन्धको रेखा पनि चलायमान हुनुपर्ने उनले बताए। उनले भने,' हामीबीचमा सम्बन्धको रेखा चलायमान हुनु आवश्यक छ। तर, त्यो सकारात्मक दिशामा मात्र चलायमान हुनुपर्छ। जुन नेपालभारतबीच वर्षौंदेखि सकारात्मक दिशामा चलायमान हुँदै आएको छ।' पहिले नेपालका युवाहरू उच्च शिक्षाका लागि भारत आउने भए पनि अब उनीहरूको ज्ञान सिपको समेत भारतले सदुपयोग गर्न सक्नुपर्ने महरले बताए। युवाहरूलाई आर्थिक गतिविधिसँग जोड्न सके दुई देशबीचको सम्बन्ध थप बलियो हुने उनको भनाइ छ। नेपालको समृद्धि बीना भारत र चीनको समृद्धि पनि सम्भव नभएकाले यो कुरालाई भारतले अझ बलियो गरी बुझ्नुपर्ने महरको भनाइ छ। 'समृद्धिका लागि छिमेकी मुलुक पनि बलियो हुनुपर्छ। भारतसँग हाम्रो धेरै कुरा मिल्छ। खुला सीमा छ। दुवै देशका नागरिकबीच भाइचाराको सम्बन्ध छ। त्यसैले भारत सरकारले आफ्नै देशसँगै नेपालको समृद्धिमा पनि टेवा पुर्याउनुपर्छ। यसो भएमा दुई देशबीचको भावनात्मक सम्बन्ध थप बलियो हुनेछ,' उनले भने। बिपी कोइरालाले ४७ वर्ष अगाडि विदेशमा रहेका नेपालीको सिप,विचार र क्षमतालाई राष्ट्र निर्माणमा लगाउनुपर्छ र उनीहरूको सहयोग लिएमा लोकतन्त्रको जग थप बलियो बनाउन सकिन्छ भन्ने सोचका साथ सम्पर्क समितिको स्थापना गरेको स्मरण गरे। अहिले विश्वका विभिन्न ३७ देशमा सम्पर्क समिति रहेका छन्। त्यहाँ रहेका नेपालीहरू सम्पर्क समितिको माध्यमबाट अवैतनिक राजदूतका रूपमा नेपाल निर्माणमा भूमिका खेलिरहेको महरको भनाइ छ। त्यसैले जनसम्पर्क समितिबाट पार्टीमा र संसद्मा प्रतिनिधित्व गराउने कुरामा कांग्रेसभित्र छलफल भइरहेको उनको भनाइ थियो। उनले प्रवासमा रहेका नेपालीसँग रहेर कांग्रेस अगाडि बढ्ने प्रतिबद्धता जनाएका छन्।"
लागूऔषध ब्राउन सुगरसहित चार जना पक्राउ,"विराटनगर : विराटनगर महानगरपालिका१५ बाट अलगअलग समयमा प्रहरीले लागूऔषध ब्राउन सुगर खैरो हेरोइनसहित चार जनालाई पक्राउ गरेको छ। कोशी प्रदेश प्रहरी कार्यालय विराटनगरबाट खटिएको टोलीले विराटनगर१५ को १ नम्बर ढाटबाट मोरङको सुन्दरहरैँचा नगरपालिका४ का २१ वर्षीय मदन चौधरी र भोजपुरको अरुण गाउँपालिका१ का २० वर्षीय विनोद शिवालाई पक्राउ गरेको छ। भारतको जोगवनीबाट ब्राउन सुगर खरिद गरेर फर्कदै गरेका चौधरी र शिवालाई बुधबार साँझ पक्राउ गरिएको प्रहरीले जनाएको छ। प्रहरीले नियन्त्रणमा लिएर शरीर खानतलासी गर्दा उनीहरुको साथबाट ४१३३ ग्राम ब्राउन सुगर बरामद भएको थियो। उनीहरुलाई इलाका प्रहरी कार्यालय रानीको हिरासतमा राखेर अनुसन्धानको थप प्रक्रिया अघि बढाइएको छ। त्यस्तै, प्रहरीले १ नम्बर ढाटबाटै सुनसरीको दुहवी नगरपालिका४ का २० वर्षीय पारश चौधरी र झापाको गौरादह नगरपालिका२ का ३५ वर्षीय सञ्जीव खड्कालाई पक्राउ गरेको छ। जोगवनीबाट पैदल नै नेपालतर्फ आउँदै गरेका चौधरी र खड्कालाई प्रहरीले बुधबार दिउँसो २ बजेतिर पक्राउ गरेको हो। उनीहरुको साथबाट २५३ ग्राम ब्राउन सुगर बरामद भएको थियो। चौधरी र खड्कालाई रानी प्रहरीको हिरासतमा राखिएको छ। ब्राउन सुगरसहित पक्राउ परेका चारै जनाविरुद्ध लागूऔषध ऐनअन्तर्गतको मुद्दा चलाउने तयारी रहेको प्रहरीले जनाएको छ। प्रहरीले अनुसन्धानको बाँकी प्रक्रिया अघि बढाएको जनाएको छ।"
सम्पर्कविहीन बनेका नाबालकको शव नहरमा भेटियो,विराटनगर : घरबाटै सम्पर्कविहीन बनेका एक जना नाबालकको शव मोरङको बेलबारी नगरपालिका६ स्थित नहरमा भेटिएको छ । प्रहरीका अनुसार बेलबारी६ का विनोद वनका ६ वर्षीय छोरा विवश वनको शव बिहीबार बिहान ९ बजेतिर भेटिएको हो । विवश बुधबार साँझदेखि सम्पर्कविहीन बनेका थिए । खोजी गर्दा पनि फेला नपरेपछि अभिभावकले प्रहरीलाई घटनाको जानकारी गराएका थिए । प्रहरीसहितको टोलीले खोजतलास गर्ने क्रममा घरनजिक रहेको नहरको पानीमा डुबेर मृत्यु भएको अवस्थामा शव फेला परेको हो । शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टरमा लगिएको छ । घटनाका सम्बन्धमा प्रहरीले अनुसन्धान सुरु गरेको छ ।
"ओरालोमा अनियन्त्रित हुँदा जीप दुर्घटना : तीन जनाको मृत्यु, एकको अवस्था गम्भीर","बुटवल : बुटवलमा जीप दुर्घटना हुँदा घटनास्थलमै तीन जनाको मृत्यु भएको छ। बुधबार राति पाल्पाको पर्यटकीयस्थल नुवाकोटबाट बुटवलतर्फ आउँदै गरेको लु २ च ८५३१ नम्बरको जीप दुर्घटना हुँदा बुटवल उपमहानगरपालिका ११ का ५६ वर्षीय रामप्रसाद शर्मा, तिलोत्तमा नगरपालिका ३ की ५७ वर्षीया आशा श्रेष्ठ र सोही ठाउँकी ५० वर्षीया भगवती श्रेष्ठको घटनास्थलमै मृत्यु भएको इलाका प्रहरी कार्यालय बुटवलका प्रहरी नायव उपरीक्षक विजयराज पण्डितले जानकारी दिए। ५ जना सवारमध्ये दुई जना घाइते भएका छन्। घाइतेमध्ये बुटवल ९ की चन्दा श्रेष्ठको अवस्था गम्भीर छ। उनको भैरहवास्थित मेडिकल कलेजमा उपचार भइरहेको र अर्की घाइते बुटवल ११ की लक्ष्मीता श्रेष्ठको लुम्बिनी प्रादेशिक अस्पताल बुटवलमा उपचार भइरहेको पण्डितले बताए। उनको अवस्था मध्यम रहेको छ। प्रहरीका अनुसार ओरालोमा अनियन्त्रित हुँदा जीप दुर्घटना भएको हो। जीप करिब एक सय मिटर तल जीप खसेको छ।"
मोटरसाइकल दुर्घटनामा एकजनाको मृत्यु,काभ्रे : जिल्लाको चौंरीदेउराली गाउँपालिका ८ बिर्ता देउरालीमा मोटरसाइकल दुर्घटना हुँदा एकजनाको मृत्यु भएको छ । बुधबार साँझ ७ बजे बिर्ता देउराली स्वास्थ्य चौकी नजिकै मोडमा भित्रि बाटोबाट मध्य पहाडी लोकमार्ग निस्कदै गरेको बागमति प्रदेश ०२०३० प ३२६८ नम्बरको मोटरसाइकल आफै अनियन्त्रित भई दुर्घटना भएको प्रहरीले जनाएको छ । दुर्घटनामा मोटरसाइकल चालक रोशी गाउँपालिका ९ बस्ने २५ वर्षीय सुमन कुमार लामाको मृत्यु भएको प्रहरीले जनाएको छ । मोटरसाइकलको पछाडि सवार तेमाल गाउँपालिका ५ का ४० वर्षीय सरोज लामा सामान्य घाइते भएको उनको धुलिखेल अस्पतालमा उपचार भइरहेको प्रहरीले जनाएको छ ।
लघुवित्त पीडितले फेरि आन्दोलन गर्ने,"काठमाडौं : सरकारले आफूहरूसँग गरेको सहमति कार्यान्वयन नगरेको भन्दै लघुवित्तपीडित संघर्ष समिति पुनः आन्दोलन गर्ने जनाएको छ । लघुवित्त तथा वित्तिय शोषण विरुद्धको संघर्ष समितिले बिहीबार काठमाडौंमा पत्रकार सम्मेलन गर्दै सरकारले दुई महिनाभित्रै समस्या समाधान गर्ने गरि सहमति गरेपनि सहमति कार्यान्वयन गर्न वेवास्ता गरेको भन्दै आन्दोलन गर्ने जनाएको हो । संघर्ष समितिका अध्यक्ष मनिराम ज्ञवालीले सहमति बिपरित लघुवित्तपीडितलाई कालोसूचीमा राख्ने,धितो लिलामको धम्की दिने लगायतका काम भएकाले पुनः आन्दोलन गर्ने तयारी गर्नुपरेको जानकारी दिए। उनले असार १५ गतेसम्म आफूहरुको माग पूरा नभए असार १६ गतेदेखि वित्तिय संस्थाहरूविरद्ध देशव्यापी मसाल जुलुससँगै विद्रोहमा जाने कार्यक्रम तय भएको बताए। संघर्ष समितिले सामूहिक ऋण मिनाहा गर्नुपर्ने,कालोसूची तथा धितो लिलाम फुकुवा गर्नुपर्ने,आम गरिव किसानलाई निशुल्क ऋणको व्यवस्था गर्नुपर्ने लगायतका माग राख्दै आएका छन् ।"
"अबिरल वर्षा : सङ्खुवासभामा पहिरोले तीन घर बगायो, एक जना घाइते","खाँदबारी : सङ्खुवासभाको खाँदबारी नगरपालिका११ आङ्लास्थित कोक्तिमा गाउँमा पहिरोले तीन घर बगाएको छ । गएराति अबिरल वर्षासँगै गएको पहिरोले कोक्तिमा गाउँका तीन घर बगाएको छ भने एक जना घाइते भएका छन् । कोक्तिमा गाउँका मणिप्रसाद राई, रामप्रसाद राई र दिलबहादुर राईको घर पहिरोले बगाएको जिल्ला प्रहरी कार्यालयका निमित्त प्रहरी प्रमुख प्रहरी निरीक्षक रामकुमार लामिछानेले जानकारी दिए । पहिरोमा परेर मणिप्रसाद राई घाइते भएको उनले बताए । पहिरोले घर बगाएर विस्थापित भएपछि उनीहरु छिमेकीको घरमा आश्रय लिएर बसिरहनुभएको निमित्त प्रहरी प्रमुख लामिछानेले बताए । उनका अनुसार पहिरोबाट जिल्लाका विभिन्न ठाउँमा नौ घर विस्थापित भएका छन् । खाँदबारी४ सेकाहाका चार घर पहिरोबाट विस्थापित भएका वडा नं ४ का वडाध्यक्ष विनोद सुब्बा गुरुङले जानकारी दिए। चिचिला गाउँपालिकाको वडा नं १ र २ का पाँच घर पहिरोको उच्च जोखिममा परेका प्रहरीले जनाएको छ । जिल्लामा बाढी पहिरोले केकति क्षति भयो भन्ने विवरण सङ्कलन भइरहेको प्रहरी निरीक्षक लामिछानेले बताए। पहिरोले उत्तरदक्षिण कोशी सडकमा समेत क्षति पुगेको छ । कालोपत्र गर्न ठिक्क पारिएको चार किलोमिटर सडकमा क्षति पुगेको उत्तरदक्षिण कोशी सडक आयोजनाले जनाएको छ । यो कोशी राजमार्गअन्तर्गत खाँदबारी किमाथाङ्का सडकखण्डमा पर्दछ । निरन्तरको वर्षाका कारण मकालु गाउँपालिकाको नुममा पहिरो गएपछि सडक अवरुद्ध भएको छ । पहिरोका कारण करिब रु एक करोडको क्षति भएको सडक कार्यालयले जनाएको छ । रासस"
