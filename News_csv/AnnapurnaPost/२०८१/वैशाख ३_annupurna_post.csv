शीर्षक,विवरण
शिक्षक अभावलाई पूरा गर्न अध्यक्ष शैक्षिक बेरोजगार कार्यक्रम,"परासी : शिक्षक अभावलाई पूरा गर्न नवलपरासीको प्रतापपुर गाउँपालिकाले अध्यक्ष शैक्षिक बेरोजगार सम्बोधन कार्यक्रम सञ्चालन गरेको छ। शिक्षक अभावका कारण विद्यालयहरूमा पठनपाठनमा समस्या भएपछि गाउँपालिकाले यो कार्यक्रम सञ्चालन गरेको हो। गाउँपालिकामा १२ कक्षादेखि माथि उत्तीर्ण गरेका युवाहरूलाई शिक्षक र शिक्षिका रुपमा दैनिक पारिश्रमिक उपलब्ध गराएर पठनपाठनका लागि नियुक्त गरेर पठाउन थालिएको हो। पढाएको आधारमा उनीहरूले दैनिक ५७० रुपैयाँ पारिश्रमिक पाउने गरेका छन्। कार्यक्रममा समेटिन चाहानेहरू पालिकामा सूचीकृत हुनुपर्ने पालिकाले बनाएको कार्यविधिमा उल्लेख छ। सोही कार्यविधिअनुसार अहिलेसम्म १८८ जना सूचीकृत भएका छन्। सबैभन्दा बढी कक्षा १२ उत्तीर्ण भएकाहरू सूचीकृत भएका छन्। तीमध्ये कक्षा १२ उत्तीर्ण गरेका २३ जनालाई प्रावि तहमा अध्यापनका लागि खटाइएको गाउँपालिका अध्यक्ष उमेशचन्द्र यादवले बताए। एक पटक छनौट भएका व्यक्तिको अध्यापन अनुमति एक आर्थिक वर्ष मात्र कायम रहने छ। अर्को वर्ष राख्नुपर्ने भएमा गाउँ सभाबाट बजेटको व्यवस्था भएपछि त्यसैलाई पुनः निरन्तरता दिने गरी कार्यविधि बनाइएको छ। कार्यक्रमका लागि गाउँपालिकाले चालु आर्थिक वर्षमा ४० लाख बजेट विनियोजन गरेको छ। कार्यक्रमले पालिकामा भएको बेरोजगारको समस्यालाई पनि सम्बोधन गर्न सहयोग गरेको अध्यक्ष यादवको भनाइ छ। यो कार्यक्रमले शैक्षिक बेरोजगार युवाहरूले रोजगारीको अवसर त पाएकै छन् नै, शिक्षककै कारण पठनपाठन गर्न समस्या भएका विद्यालयहरूलाई राहत पुगेको छ, अध्यक्ष यादवले भने। पालिकामा ८ धार्मिकसहित ३१ सामुदायिक विद्यालय छन्। ती विद्यालयमा २३५ शिक्षकले अध्यापन गराउँदै आएका छन्। सामुदायिक विद्यालयमा मात्र करिब ८ हजार विद्यार्थीहरूले अध्ययन गर्दै आएका छन्। अझैपनि ५० जना शिक्षक अपुग रहेको अध्यक्ष यादवले जानकारी दिए। अपुग भएका विद्यालयमा दरबन्दीअनुसार शिक्षक नपठाए फेरि कार्यक्रममार्फत नै छनौट गरेर अध्यापनका लागि पठाइने गाउँपालिकाले जनाएको छ। शिक्षकसँगै विद्यालयहरूमा समेत पठनपाठनका लागि पर्याप्त कक्षाकोठा अभाव रहेको छ। विद्यालयको भौतिक संरचनाका लागि प्रदेश र संघीय सरकारसँग पहल भइरहेको अध्यक्ष यादवले जानकारी दिए।"
ग्लोबल आइएमई बैंकको क्रेडिट कार्ड होल्डरले ६ हजार रुपैयाँमै विदेश भ्रमण गर्न पाउने,"काठमाडौं : ग्लोबल आइएमई बैंक लिमिटेडले आन्तरिक तथा बाह्य पर्यटन प्रवर्द्धन गर्ने उद्देश्यका साथ बैंकको क्रेडिट कार्डबाहक ग्राहकहरुलाई सरल किस्ताबन्दीमा स्वदेश तथा विदेश भ्रमण योजना सार्वजनिक गरेको छ। आइएमई ट्राभल्ससँगको सहकार्यमा ल्याइएको यस योजनाअन्तर्गत हाल नेपालका पर्यटकीय स्थानहरु अन्नपूर्ण वेस क्याम्प, धार्मिक गन्तव्यका रुपमा स्थापित मुक्तिनाथ तथा अन्तर्राष्ट्रिय टुर प्याकेजमा थाइल्याड, वाली, दुवई भ्रमणको लागि सहुलियत मूल्यको योजनाहरु ल्याएको छ। बैंकले आन्तरिक भ्रमणका लागि न्यूनतम् ३,२१० रुपैयाँ र विदेश भ्रमणको लागि ६,००० रुपैयाँको सरल किस्ताबन्दी योजना ल्याएको हो। बैंकको क्रेडिट कार्डबाहकले आइएमई ट्राभल्समा गई आफूलाई अनुकूल टुर प्याकेज किस्ताबन्दीमा खरिद गर्न सक्नेछन्। साथै, यो योजनामा आवद्ध भई क्रेडिट कार्ड लिन चाहानेले बैंकले कार्ड जारी शुल्कमा समेत ५० प्रतिशत छुट पाउनेछन्। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ्ग सेवा, ६७ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,१०० भन्दा बढि सेवा केन्द्र रहेका छन्। ग्लोबल आइएमई बैंकलाई सबैंका लागि बैंक बनाउँदै बैंकले विभिन्न सेवा तथा सुविधा सहितका योजना मार्फत आफ्ना ४६ लाख भन्दा बढी ग्राहकलाई उत्कृष्ट सेवा प्रदान गरी लाभान्वित गरिरहेको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
वैशाख ६ र ७ मा बालबालिकालाई भिटामिन ए खुवाइँदै,"काठमाडौं : सरकारले यही वैशाख ६ र ७ गते बालबालिकालाई राष्ट्रिय भिटामिन ए कार्यक्रम सञ्चालन गर्दै छ। स्वास्थ्य तथा जनसख्या मन्त्रालय, स्वास्थ्य सेवा विभागको पोषण शाखा प्रमुख लीलाविक्रम थापाले राष्ट्रिय भिटामिन ए को सबै तयारी पूरा भएको जानकारी दिए। उनका अनुसार भिटामिन ए क्याप्सुल छ महिनादेखि ५९ महिनाका बालबालिका तथा जुकाको औषधि एक वर्षदेखि पाँच वर्षसम्मका बालबालिकालाई खुवाइने छ। उनले भिटामिन ए करिब ३२ लाख बालबालिका र जुकाको औषधि करिब २९ लाख बालबालिकालाई खुवाइने बताए। सरकारले बालबालिकामा हुनसक्ने स्वास्थ्य जटिलता तथा कुपोषणको जोखिम न्यूनीकरण गर्नका लागि २०५० सालदेखि भिटामिन ए क्याप्सुल र २०५६ सालदेखि जुकाको औषधि नियमित खुवाउन थालेको हो। उनले राष्ट्रिय भिटामिन ए कार्यक्रमका लागि ५२ हजार महिला स्वास्थ्य स्वयम्सेविका र १० हजार स्वास्थ्यकर्मी खटिने बताए। पोषण शाखा प्रमुख थापाले राष्ट्रिय भिटामिन ए कार्यक्रमसँगै सोही दिन खोप लगाउन छुटेका बालबालिका खोप पनि लगाइने बताए। भिटामिन ए र जुकाको औषधि खुवाउन आएका अभिभावकलाई तपाईंको बच्चाले कुनै खोप लगाउन छुटेको छ कि छैन भनेर महिला स्वयंसेविकाले सोध्ने गर्दछन, उनले भने, यदि खोप लगाउन छुटेको हो भने नजिकैको स्वास्थ्य संस्थामा गई खोप लगाउन महिला स्वयंसेविकाले अनुरोध गर्दछन्। सरकारले प्रत्येक आर्थिक वर्षमा कात्तिक र वैशाखमा भिटामिन ए र जुकाको औषधि बालबालिकालाई निःशुल्क खुवाउने गरेको छ।"
लक्ष्मी सनराइज बैंकको कार्बन उत्सर्जन प्रतिवेदन सार्वजनिक,"काठमाडौं : लक्ष्मी सनराइज बैंकले कार्बन उत्सर्जन प्रतिवेदन सार्वजनिक गरेको छ। लक्ष्मी सनराइज बैंकले आर्थिक वर्ष २०७९८० को कार्बन उत्सर्जन प्रतिवेदन प्रकाशित गरेको हो। वातावरणीय उत्तरदायित्वको प्रतिबद्धता अनुसार बैंकले सवारी साधन कर्जा तथा आवासीय कर्जा अन्तर्गत निष्कासित कार्बन उत्सर्जन प्रतिवेदन प्रकाशित गरेको हो। यो प्रतिवेदनले बैंकको सवारी साधन कर्जा र आवासीय कर्जा मार्फत गत आर्थिक वर्षसम्म कुल १५,९६५११ टन कार्बन डाइअक्साइड इक्विभ्यालेन्ट उत्सर्जन गरेको देखाएको छ। जसमध्ये सवारी साधन कर्जामार्फत ३,६४४५१ टन र आवासीय मार्फत १२,३२०६० टन कार्बन डाइअक्साइड इक्विभ्यालेन्ट उत्सर्जन भएको छ। बैंक कार्बन एकाउन्टिङ फाइनान्सियल पार्टनरसिप (पिसिएएफ)सँग सन् २०२१ देखि आवद्ध हुँदै आएको छ। यो वित्तीय संस्थाहरूको विश्वव्यापी साझेदारी समूह हो। जसले वित्तीय संस्थाहरूको कर्जा र लगानीका क्षेत्रहरू मार्फत उत्सर्जन हुने ग्रीन हाउस ग्यासको मूल्यांकन र सोको विवरणहरू संकलन र सार्वजनिक गर्ने काम गर्छ।"
शिक्षा मन्त्रालयको कर्मचारी पदस्थापन र सरुवासम्बन्धी मापदण्ड कार्यान्वयनमा,"काठमाडौं : शिक्षा, विज्ञान तथा प्रविधि मन्त्रालयले कर्मचारी पदस्थापन, सरुवा तथा कामकाज गर्न खटाउनेसम्बन्धी मापदण्ड, २०८० कार्यान्वयनमा ल्याएको छ। मन्त्रालय र अन्तर्गतका निकायको कार्यसम्पादनलाई चुस्त तथा व्यवस्थित बनाई सेवा प्रवाहलाई प्रभावकारी बनाउन र नेतृत्व क्षमता, कार्यानुभव, रुचि र दक्षताका आधारमा पारदर्शी एवं अनुगमनयोग्य रुपमा पदस्थापन, सरुवा तथा कामकाजमा खटाउन सो मापदण्ड ल्याइएको हो। गत चैत २२ गते शिक्षामन्त्री सुमना श्रेष्ठको निर्णयबाट स्वीकृत सो मापदण्डलाई मन्त्रालयको वेवसाइतमार्फत सार्वजनिक पनि गरिएको छ। माण्दण्डमा जिल्लास्तरमा रहेका कर्मचारीलाई तोकिएको अवधि नपुगी केन्द्रस्तरमा सरुवा वा काजमा नखटाउने, कार्यसम्पादन मूल्याङ्कनमा उत्कृष्ट देखिएका कर्मचारीलाई सुगम वा रुचिअनुसार सरुवा गर्ने, नयाँ कर्मचारीको पदस्थापन गर्दा लोकसेवा आयोगको सिफारिसको योग्यताक्रमअनुसार गर्नेलगायत व्यवस्था छन्।"
अवैध क्रसरले पिखुवाको पक्की पुल जोखिममा,"भोजपुर: भोजपुर नगरपालिका१२ टक्सारमा सञ्चालित अवैध क्रसरका कारण पिखुवा खोलाको पक्की पुल जोखिममा परेको छ। मापदण्डविपरीत सञ्चालित क्रसरले भोजपुर नगरपालिका र रामप्रसाद राई गाउँपालिका जोड्ने पक्की पुल जोखिममा परेको हो। स्थानीयवासीको गुनासो बढेपछि जिल्ला अनुगमन समितिले क्रसरको स्थलगत अनुगमन गरेको छ। अनुगमनपश्चात् मापदण्डविपरीत क्रसर सञ्चालन भएको जिल्ला अनुगमन समिति संयोजक तथा जिल्ला समन्वय समिति प्रमुख कमल थुलुङले जानकारी दिए। पिखुवा खोला पुल निर्माणका क्रममा निर्माण व्यवसायी श्यामकुमार श्रेष्ठले २०७६ सालमा क्रसर सञ्चालन गरेका थिए। पुल निर्माण सकिएपछि पनि क्रसर निरन्तर सञ्चालन गरिएको हो। पुलबाट पाँच सय मिटर दूरीमा क्रसर उद्योग सञ्चालन गर्नुपर्ने कानुनी प्रावधान छ। यहाँ सञ्चालित क्रसर पुलबाट ५० मिटर मात्र नजिक रहेको अनुगमन समिति संयोजक थुलुङले बताए। क्रसर राखेर गरिएको अवैध उत्खनन्ले पुलसँगै पिखुवा जलविद्युत् आयोजना र बेलीब्रिजसमेत जोखिममा छन्। अनुगमनका क्रममा यहाँ प्राकृतिक स्रोतको दोहन भएको पाइयो, उनले भने, खोलाले पुलसँगै अन्य संरचना बगाउने खतरा छ। प्राकृतिक स्रोतको दोहन हुँदा पनि भोजपुर नगरपालिका चुप लागेको देखिन्छ। क्रसरका सामान जफत गरी कारबाही गर्न भोजपुर नरपालिकालाई निर्देशन दिएका छौँ। आयोजना सम्पन्न भएपछि क्रसर तत्काल बन्द गर्नुपर्ने कानुनी व्यवस्था भए पनि सञ्चालनमै रहेको प्रमुख जिल्ला अधिकारी नारायणप्रसाद सापकोटाले बताए। पिखुवा खोलामा अवैध क्रसर सञ्चालनमा रहेको देखियो, प्रजिअ सापकोटाले भने, सुरुमा पुल निर्माण प्रयोजनका लागि राखिएको क्रसर पुल बनेपछि पनि सञ्चालन भइरहेको देखिन्छ, यो अवैध हो। अवैधरुपमा सञ्चालित क्रसरको सामग्रीको मुचुल्का तयार गरी सात दिनभित्र सूचना जारी गरेर लिलाम बिक्री गर्न नगरपालिकालाई निर्देशन दिएको प्रजिअ सापकोटाले बताए। उत्खननकै कारण खोलाले धार परिवर्तन गर्ने अवस्थामा पुगेको छ। हाल क्रसरमा एक हजार तीन सय घनमिटर गिटी, एक हजार छ सय घनमिटर बालुवा र एक सय ५० घनमिटर ढुङ्गा सञ्चित छ। नगरपालिकाले ढुङ्गा, गिटी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ विपरीत क्रसर सञ्चालन गरेको समितिको जिकिर छ। भोजपुर नगरपालिकाले भने निर्माण प्रयोजनका लागि क्रसर सञ्चालन गरिएकाले हटाउन नसकिने जनाएको छ। कानुनअनुसार क्रसर सञ्चालन गरिएको नगर प्रमुख कैलाशकुमार आलेले बताए। केही प्रशासकले अनुगमनको बहानामा विकासमा अवरोध पुर्याउन खोजेको प्रमुख आलेको आरोप छ। हामीले जिल्लाका आयोजना सञ्चालन गर्न क्रसर सञ्चालनको अनुमति दिएका छौँ, उनले भने, केही प्रशासक कुरा नबुझी कामलाई बाधा पुग्ने गतिविधिमा संलग्न हुनुभएको देखियो। अनुगमन समितिले रामप्रसाद राई गाउँपालिका४ स्थित दमाईंटारमा रहेको सिद्धकाली स्याण्ड वासिङ उद्योगको पनि स्थलगत अनुगमन गरेको छ। यो उद्योगलेसमेत मापदण्डविपरीत क्रसर सञ्चालन गरेको समितिको ठहर छ। अनुमतिबिना क्रसर सञ्चालन गरिएको अनुमगन समितिका सदस्य कपिलदेव अधिकारीले बताए। समितिले उद्योगलाई आवश्यक कारबाही गर्न गाउँपालिकालाई लिखित निर्देशन दिएको छ। रामप्रसादराई गाउँपालिकाका उपाध्यक्ष वीरेन्द्र राईले आइई रिपोर्ट तयार गरी ३० लाख रुपैयाँमा बोलपत्रअनुसार उद्योग सञ्चालनको सम्झौता गरेको बताए। गैरकानुनीरुपमा गाउँपालिकाभित्र सञ्चालित क्रसरलाई कानुनी दायरामा ल्याउन पहल गर्ने उनले जानकारी दिए। रासस"
सन्दीप लामिछानेको मुद्दामा पीडितको जन्मदर्ताको निवेदन झिकाउन उच्च अदालत पाटनको आदेश,"काठमाडौं : क्रिकेटर सन्दीप लामिछानेको मुद्दामा पीडितको जन्मदर्तासम्बन्धी कागजात झिकाउन उच्च अदालत पाटनले आदेश दिएको छ। न्यायाधीशद्वय दुर्गाप्रसाद ढुंगेल र मुनेन्द्र प्रसाद अवस्थीको इजलासले लामिछानेविरुद्धको बलात्कार मुद्दामा पीडितको जन्मदर्तासम्बन्धी सक्कल प्रति झिकाउन आदेश दिएको हो। 'परिवर्तित नाम गौशाला २६ (६) (१) ले जन्म मिति २०६२।०२।१८ राखी जन्मदर्ता प्रमाणपत्रको प्रतिलिपि माग गरेकाले मिति २०७९।०३।१४ मा जन्मदर्ताको प्रतिलिपि जारी गरेको भनी जवाफ प्राप्त भएको देखिएको हुँदा निजले उक्त जन्मदर्ता प्रमाणपत्रको प्रतिलिपि प्राप्त गर्नको लागि दिएको निवेदनको सक्कलै प्रति एवम् चनं७१२, मिति २०८०।०२।०९ को पत्रसाथ संलग्न भएको भनिएको मिति २०७५।०९।१८ मा जारी गरिएको जन्मदर्ता प्रमाणपत्रको स्पष्ट बुझिने प्रति तादी गाउँपालिका वडा नं २ को कार्यालयबाट अबिलम्व माग गरी नियमानुसार पेस गर्नुहोला,' आदेशमा भनिएको छ। काठमाडौं जिल्ला अदालतले गत पुस २५ गते बलात्कार मुद्दामा लामिछानेलाई दोषी ठहर गर्दै ८ वर्ष जेल सजाय, जरिवाना र क्षतिपूर्तिस्वरुप पाँच लाख भराउने फैसला सुनाएको थियो। लामिछानेले सो फैसला बदर हुनुपर्ने उच्च अदालत पाटनमा पुनरावेदन निवेदन दर्ता गरेका थिए।"
प्रधानमन्त्रीलाई बुझाइयो संघीयता कार्यान्वयनसम्बन्धी परिमार्जन प्रतिवेदन,"काठमाडौं : प्रधानमन्त्री तथा राष्ट्रिय समन्वय परिषद्का अध्यक्ष पुष्पकमल दाहालसमक्ष कार्यविस्तृतीकरण परिमार्जन प्रतिवेदन पेस भएको छ। संघीयता कार्यान्वयनमा देखिएका दोहोरोपना र अस्पष्टता हटाउन तथा तीन तहको अधिकारमा स्पष्टता ल्याउन विद्यमान कार्यविस्तृतीकरण परिमार्जनका लागि गठित कार्यविस्तृतीकरण परिमार्जन सिफारिस समितिका संयोजक एवं प्रधानमन्त्री कार्यालयका सचिव अर्जुनप्रसाद पोखरेलले प्रधानमन्त्रीलाई सो प्रतिवेदन पेस गरे। प्रधानमन्त्री तथा मन्त्रिपरिषद्को कार्यालयमा आज आयोजित उक्त कार्यक्रममा मुख्यसचिव डा वैकुण्ठ अर्याल, कार्यविस्तृतीकरण परिमार्जन सिफारिस समितिका संयोजक तथा सदस्यका साथै विषयगत समितिका पदाधिकारीको उपस्थिति थियो। प्रधानमन्त्री दाहालले प्रतिवेदनमाथि यथाशीघ्र उच्चस्तरीय समितिमा थप छलफल गरी राष्ट्रिय समन्वय परिषद्बाट निष्कर्षमा पुर्याउन निर्देशन दिएको प्रधानमन्त्री कार्यालयले जनाएको छ।"
बोटसँगै मकै बिक्री भएपछि किसान उत्साहित,"झापा: जिल्लाका विभिन्न स्थानमा गाई फार्म सञ्चालक तथा सहकारीले व्यावसायिकरुपमा साइलेस (पौष्टिक तत्व पर्याप्त हुने घाँस)का लागि ग्रामीण क्षेत्रका किसानले उत्पादन गरेका मकै बोटसँगै खरिद गरेका छन्। यसरी उत्पादित मकै बोटसँगै बिक्री भएपछि किसान उत्साहित भएका हुन्। अर्जुनधारा नगरपालिका७ का सञ्जय खनाल खेतमा लगाएको मकैले बोटसँगै प्रशस्त आम्दानी दिएपछि उत्साहित हुनुभएको छ। एक बिघा जमिनमा लगाएको मकैमा दाना लागेपछि नेपाल बहुउद्देश्यीय सहकारी संस्था (एनएमसी)ले साइलेस बनाउन बोटै खरिद गरेपछि उनी उत्साहित भएका हुन्। ग्रामीण क्षेत्रका किसान साइलेसका लागि बोटबाटै मकै बिक्री भएपछि भाँच्नु, नङ्ग्याउनु, छोडाउनु र सुकाउनुपर्ने झन्झटबाट मुक्त भएका खनालले बताए। उनले यसपाली पोलेर खान मिल्ने भएको दुधिलो मकै प्रतिकेजी साढे चार रुपैयाँका दरले ११ हजार केजी खेतबाट बिक्री गरेको जानकारी दिए। मकै सुकाएर बेच्दा भने जस्तो मूल्य पनि नपाउने र लागत पनि बढी लाग्ने हुँदा हरियो मकै साइलेसका लागि बोटैसँगै बिक्री गरिएको भन्दै यसबाट बढी फाइदा भएको खनालले सुनाए। उनले अर्को वर्ष मकैखेती विस्तार गर्ने तयारी रहेको बताए। एनएमसीले मेचीनगर नगरपालिका१४ मा अग्र्यानिक तरकारी खेतीसँगै उन्नत जातका गाईफार्मसमेत सञ्चालन गर्दै आएको छ। सहकारीले १८ लाख केजी मकैको साइलेस बनाउनका लागि धमाधम सूचीकृत भएका किसानको खेतबाटै मकै खरिद गरिरहेको नमूना एकीकृत कृषि फामका संयोजक हिरा पोखरेलले जानकारी दिए। उनले भने, आफ्नै गाई फार्मका लागि १२ लाख केजी र बिक्री गर्नका लागि छ लाख केजी मकैको साइलेस बनाउने तयारी गरिरहेका छौँ। उनले मेचीनगर, भद्रपुर नगरपालिका, झापा गाउँपालिका, अर्जुनधारा, विर्तामोड नगरपालिका र बाह्रदशी गाउँपालिकाका किसानले उत्पादन गरेका मकै खरिद गर्ने गरिएको गरेको बताए। साइलेस घाँसमा पौष्टिक तत्व पर्याप्त हुने गरेकाले पशुको स्वास्थ्यमा पनि कुनै खराबी नहुने मेचीनगर४ का किसान केदार न्यौपानेले बताए। साइलेस खान पायो भने गाईभैँसीले दूध पनि राम्रो दिने उनको अनुभव छ। साइलेस एकपटक बनाएर वर्षभरि पशुलाई खुवाउन मिल्ने भएकाले पनि गाई किसान यसतर्फ आकर्षित भएका हुन्। जिल्लामा ४४ हजार दुई सय ५० हेक्टर जमिनमा मकैको व्यावसायिक खेती हुँदै आएको कृषि ज्ञान केन्द्र झापाले जनाएको छ।"
"पेट्रोल, डिजेल र मट्टितेलको मूल्य वृद्धि","काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समिति बैठकले पेट्रोल, डिजेल र मट्टितेलमा प्रतिलिटर ३ रुपैयाँले मूल्य वृद्धि गरेको हो। नयाँ मूल्य भोलि विहान १ बजेदेखि लागू हुनेछ। यससँगै काठमाडौं उपत्यकामा पेट्रोलको मूल्य १७८ रुपैयाँ पुगेको छ। त्यस्तै डिजेल र मट्टितेलको मूल्य १६१ रुपैयाँ पुगेको छ।"
मंगलबार देशका यी स्थानमा हुने छ वर्षा,"काठमाडौं : मंगलबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी, लुम्बिनी, कर्णाली तथा सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा हावा हुरीको सम्भावना रहेको छ। देशको उच्च पहाडी तथा हिमाली भूभागको थोरै स्थानहरूमा हल्का हिमपातको सम्भावना रहेको छ। मंगलबार राति कोशी, बागमती र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेशको पहाडी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षा तथा बागमती र गण्डकी प्रदेशको पहाडी भूभागको थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
नागढुंगा सुरुङमार्गको ब्रेक थ्रुपछि जापानी दूतावासले भन्यो नेपालको विकासमा महत्वपूर्ण कोसेढुंगा,"काठमाडौं : नागढुंगा सुरुङमार्गको 'ब्रेक थ्रु'पछि जापानी दूतावासले नेपालको विकासमा महत्वपूर्ण कोसेढुंगा भएको बताएको छ। नेपालका लागि जापानी राजदूत किकुता युताकाले नेपालीको गौरव भन्दै यसले महत्वपूर्ण कोसेढुंगा पार गरेको बताएका छन्। २ हजार ६८८ मिटरको उक्त सुरुमार्गको ब्रेक थ्रु भएको भन्दै राजदूत युताकाले थुप्रै चुनौतीहरू पार भएको स्पष्ट पारे। उनले नेपाली र जापानी सरोकारवालाहरूलाई बधाई समेत दिए। तत्कालीन प्रधानमन्त्री केपी शर्मा ओलीले विसं २०७६ कात्तिक ४ गते शिलान्यास गरेपछि सुरुङमार्गको निर्माण थालिएको थियो। कूल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले सुरुङमार्गको ठेक्का लिएको हो। तर, कोरोना महामारीका कारण सुरुङमार्ग निर्माणमा ढिलाइ भएको थियो। यो आयोजनामा जापान सरकारको ऋण १६६ अर्ब र नेपाल सरकारको ५५३ अर्ब रुपैयाँ खर्च हुने बताइएको छ। दूतावासले यो सुरुङमार्गले त्यस क्षेत्रमा हुँदै आएको ट्राफिक समस्या समाधान हुने अपेक्षा गरेको छ। दूतावासले सुरुङमार्ग निर्माणका क्रममा अत्यन्तै कठिनाइ भोग्नुगरेको बताएको छ। 'उत्खननका क्रममा मुख्य सुरुङमा भारी वर्षाका कारण अप्रत्याशित भेल बग्ने, पहिरो खस्नेजस्ता समस्या उत्पन्न भयो। कोरोना माहामारीले पनि प्रगतिमा ढिलाइ हुन गयो,' दूतावासले विज्ञप्ति जारी गर्दै भनेको छ। यसअघि बीपी राजमार्ग निर्माणमा बटुलेका अनुभवले चुनौतीहरूको सामना गरेको दूतावासले उल्लेख गरेको छ। यस परियोजनाले नेपाली युवा इन्जिनियरहरूलाई उन्नत जापानी सीपहरू हस्तान्तरण गर्ने अवसर प्रदान गरेको दूतावासको भनाइ छ।"
पत्रकार उपचार कोषमा पुग्यो एक करोड,"झापा : नेपाल पत्रकार महासंघ झापा शाखाले पत्रकार सहारा उपचार कोष मा एक करोड १ लाख ११ हजार १११ रुपैयाँ पुर्याएको छ। पत्रकार महासंघ झापाले ८ वर्षअघि स्थापना गरेको सो पत्रकार उपचार अक्षयकोषको सोमबार एक भव्य समारोहका बीच पूर्व राष्ट्रपति डा रामवरण यादवले घोषणा गरेका हुन्। पूर्व राष्ट्रपति डा यादवले सोही समारोहमा डिजिटल प्रविधिबाट पत्रकार महासंघ झापाको स्तरोन्नति गरिएको कार्यालय भवनको उद्घाट गरेका थिए। कार्यक्रममा बोल्दै पूर्व राष्ट्रपति डा यादवले २०४६ र २०६२०६३ को जनआन्दोलनमा पत्रकारले निर्वाह गरेका योगदानका कारण देशमा परिवर्तन आएको बताए। उनले नेपाली पत्रकारिता जगत साउथ एसियामै सबैभन्दा अग्र स्थानमा रहेको जिकिर गरे। झापामा स्थापना गरिएको उपचार कोष अन्य जिल्लामा पनि विस्तार गरिनुपर्ने उनले बताए। नागरिकका सूचनाको हक प्रत्याभूतिका लागि जोखिम मोलेर अहोरात्र खटिने पत्रकारको उपचारमा सहयोग पुर्याउने उद्देश्यले विसं २०७३ पुस १६ गते उपचार कोषको स्थापना गरेको नेपाल पत्रकार महासङ्घ झापाका अध्यक्ष एकराज गिरीले बताए। महासंघको आफ्नै कोषबाट चार लाख र सहारा नेपाल बचत तथा ऋण सहकारी संस्थाको पाँच लाख गरी ९ लाख रुपैयाँ जम्मा गरेर उपचार कोष स्थापना गरिएको थियो। उक्त कोषमा अहिले एक करोड १ लाख ११ हजार १११ जम्मा भइसकेको अध्यक्ष गिरीले जानकारी दिए। उनका अनुसार कोषको रकमबाट पत्रकारहरू घाइते तथा बिरामी हुँदा महासंघले नगद सहयोग गर्दै आएको छ। त्यस्तै महिला पत्रकारहरू सुत्केरी हुँदासमेत सहयोग गर्ने गरेको अध्यक्ष गिरीले बताए। कोषमा पत्रकारले जनही तीन हजार जम्मा गरेका छन् भने अधिकांश रकम विभिन्न दाताहरूले दिएको उनको भनाइ छ। अब छिट्टै सोही अक्षयकोषबाट ६५ वर्षमाथिका अग्रज पत्रकारहरूलाई औषधि खर्चबापत मासिक रकम प्रदान गरिने योजना रहेको उनले बताए। सोही कार्यक्रममा पत्रकार उपचार कोषमा सहयोग पुर्याएका दर्जनौं दाता, संघसंस्था, पत्रकारहरूलाई सम्मान पत्रले सम्मानित गरिएको थियो। कार्यक्रममा कोशी प्रदेशका पूर्व मुख्यमन्त्रीहरू हिक्मतकुमार कार्की, उद्धव थापा, पत्रकार महासंघका केन्द्रीय अध्यक्ष विपुल पोखरेल, सहारा नेपाल बचत तथा ऋण सहकारी संस्थाका अध्यक्ष महेन्द्र गिरीलगायतले शुभकामना मन्तव्य राखेका थिए। महासंघ झापाका अध्यक्ष गिरीको अध्यक्षतामा भएको कार्यक्रममा सहभागीहरूलाई सचिव डिकेश लामाले स्वागत गरेका थिए भने कार्यक्रम सञ्चालन उपाध्यक्ष केशव भट्टराईले गरेका थिए।"
युवकको हत्या आरोपमा वृद्ध पक्राउ,नुवाकोट : नुवाकोटमा युवकको हत्या आरोपमा वृद्ध पक्राउ परेका छन्। नुवाकोट ककनी गाउँपालिका२ ठूलोचित्रेका ३० वर्षीय मंगले तामाङको हत्या गरेको आरोपमा स्थानीय ६५ वर्षीय डम्बरबहादुर तामाङ पक्राउ परेका हुन्। धारिलो हतियार प्रहार गरी वीभत्स हत्या भएको जिल्ला प्रहरी कार्यालय नुवाकोटले जनाएको छ। उनलाई पक्राउ गरी हिरासतमा राखेको प्रहरी नायव उपरीक्षक तिलक भारतीले जानकारी दिए। आपसी विवाद बढ्दै जाँदा विवादले उग्र रुप लिएपछि डम्बरबहादुरले मंगले तामाङलाई हतियार प्रहार गरेको जनाइएको छ।
सुजल फुड्सको नयाँ उत्पादन चोकोफन जोय बजारमा,"काठमाडौं : कन्फेक्सनेरी कम्पनी सुजल फुड्स प्रालिले चोकोफन जोय बजारमा ल्याएको छ। चोकोफन जोय नेपालकै प्रथम स्क्वायर मोल्डेड चकलेट हो जुन पर्याप्त मात्रामा न्यूनतम मूल्यमा ल्याइएको कम्पनीले जनाएको छ। यसले गर्दा विगतमा विदेशी चकलेटमा निर्भतालाई तोडेर नेपालमै अन्तर्राष्ट्रिय स्तरको सजिलो, सस्तो र उच्चकोटीको चोकोफन जोय चकलेट उपभोग गरी चकलेट को मज्जा लिन सकिन्छ। वर्गाकार आकारमा, कोकाको अनुपम स्वाद र मिठासले भरीपूर्ण चोकोफन जोय स्वादिष्ट छ। आकर्षक वर्गाकार आकारमा नै यसको अर्को विशेषता हो जुन हेर्दा जो कोहीलाई पनि खाउँ खाउँ लाग्ने कम्पनीको दाबी छ। गुलाबी र बैजनी रङमा प्याकेजिङ गरिएको चोकोफन जोय को डिजाइन अत्यन्तै आकर्षक र प्रिमियम छ भने सुन्दर चम्किलो सुनौलो जोय को फन्टले चोकोफन जोय को प्याकेजिङलाइ अझ बढी उत्कृष्ट र आकर्षक देखाएको छ। प्याकको बाहिरी भागमा चकलेटको डिजाइन पनि आकर्षित ढङ्गमा देखाइएको कम्पनीले जनाएको छ। चोकोफन जोय जार र बक्स दुवैमा उपलब्ध छ। दुवैमा उत्पादनका विशेषताहरू स्पष्ट रूपमा देखैएको छ र जार भित्रको उत्पादन पनि सजिलै देख्न सकिन्छ। चोकोफन जोय ७० पिसको जार र ४५ पिसको बक्समा बजारमा उपलब्ध छ जुन अत्यन्तै आकर्षक छ र यसले उत्पादनलाई सुन्दर र प्रिमियम बनाएको छ। यसको कार्टुन बक्स पनि चम्किलो बैजनी रंगमा उपलब्ध छ। चोकोफन जोय मात्र १० रुपैयाँको अधिकतम खुद्रा मूल्य मा ८ ग्रामको माउथफुल साइजमा बजारमा सर्वत्र उपलब्ध छ। चोकोफन जोय को उत्पादन संसारकै अत्याधुनिक चकलेट उत्पादन प्रविधिको प्रयोग गरी औटोमटिक मसिनरीबाट अति स्वस्थकर वातावरणमा उत्पादन गरिन्छ। अन्तराष्ट्रिय गुणस्तरको उत्कृष्ट चकलेट तथा अन्य कच्चा पदार्थ प्रयोग गरिने यस चोकोफन जोय को गुणस्तर तथा स्वादमा एकरुपता हुन्छ। सुजल फूड्सले विगत ५० वर्षदेखि अन्तर्राष्ट्रिय स्तरको वेफर, बबलगम, ललिपोप, टफी, क्यान्डी आदि उत्पादन र बिक्री वितरण गर्दै आएको छ। कम्पनी को लोकप्रिय ब्रान्डहरुमा चोकोफन, क्रेभ, रसिलो, फ्रेसो, क्यान्डीम्यान र फ्रेसडेन्ट आदि पर्दछ जसले लाखौ उपभोक्ताहरूको वर्षौंदेखि मन जित्न सफल रहेको छ। त्यसैगरी चोकोफन जोय को अनुपम स्वाद र मिठासले उपभोक्ताहरुको मन जित्न सफल रही बालबालिका तथा युवाहरूको जीवनको अभिन्न अंगभै धेरै रमाइलो र खुसि प्रदान गर्नेछ भन्ने कुरामा कम्पनी विश्वस्त छ।"
डाँगीको निधनमा राप्रपाले ३ दिन पार्टीको झन्डा आधा झुकाउने,काठमाडौं : राष्ट्रिय प्रजातन्त्र पार्टीको काठमाडौं केन्द्रित भएको प्रदर्शनमा घाइते भएका एक जनाको निधन भएको छ। प्रदर्शनमा घाइते भएका ठाकुरप्रसाद डाँगीको उपचारको क्रममा निधन भएको राप्रपाका प्रवक्ता मोहनकुमार श्रेष्ठले जानकारी दिए। बर्दिया मधुवन नगर कार्यसमितिका संस्थापन अध्यक्षसमेत रहेका डाँगी प्रहरी दमनबाट गम्भीर घाइते बनेको राप्रपाको भनाइ छ। प्रहरीको दमन र अश्रुग्यास प्रहारबाट घाइते भएका डाँगीको सैनिक अस्पताल छाउनीमा उपचारका क्रममा सोमबार बिहान निधन भएको हो। डाँगीको निधनबाट पार्टीलाई ठूलो क्षति पुगेको राप्रपाले जनाएको छ। डाँगीको निधनमा शोक प्रकट गर्दै राप्रपाले ७७ वटै जिल्ला कार्यालयमा ३ दिन पार्टीको झन्डा आधा झुकाउने र १३औं दिनको पुण्यतिथिमा केन्द्र र जिल्लामा शोकसभा गर्ने निर्णय गरेको छ। प्रदर्शनमा घाइते भएकाहरू ६ जना अझै अस्पतालमा उपचाररत रहेको प्रवक्ता श्रेष्ठले जानकारी दिए।
नाबालिकालाई वेश्यावृत्तिमा लगाउने दुई महिला पक्राउ,काठमाडौं : नाबालिकालाई वेश्यावृत्तिमा लगाउने दुई महिला पक्राउ परेका छन्। पक्राउ पर्नेमा झापाको झापा गाउँपालिका१ घर भई चावहिलमा फ्रेण्डसिप ब्यूटी एण्ड स्पा सञ्चालगर्ने ३४ वर्षीया पूजा लोवा र चितवनको वीरेन्द्रनगर घर भई हाल काठमाडौंको गंगाहिटी बस्ने ४३ वर्षीया पूजा मगर भन्ने ओम कुमारी पुन रहेका छन्। मानव बेचबिखन अनुसन्धान ब्यूरोबाट खटिएको प्रहरी टोलीले लोवालाई चावहिल र पुनलाई ज्ञानेश्वरबाट पक्राउ गरेको हो। पीडित नाबालिका जाहेरवाला परिवर्तित नाम २६ बबरमहल (२८२)लाई पुर्वी नवलपरासीस्थितको एक रेष्टुरेण्ट तथा काठमाडौं७ चावहिलमा रहेको फ्रेण्डसिप ब्यूटी एण्ड स्पामा ललाई फकाई विभिन्न किसिमको प्रलोभनमा पारी यौन गतिविधिमा लगाउने गरेको भन्ने सूचनाका आधारमा टोलीले त्यहाँ पुगेको थियो। पक्राउ परेका उनीहरूलाई पक्राउ गरी मानव बेचबिखन तथा ओसारपसार मुद्दामा काठमाडौं जिल्ला अदालतबाट ५ दिनको म्याद थप अनुमति लिई आवश्यक अनुसन्धान भइरहेको ब्यूरोले जनाएको छ।
भन्सार छली गरेर ल्याएका सामग्री बरामद,"बुटवल : जिल्ला प्रहरी कार्यालय रुपन्देही मातहत खटिएको प्रहरी टोलीले भन्सार छलेर चोरी पैठारी गरी ल्याएका अवैध सामानहरू बरामद गरेको छ। सोमबार जिल्लाका विभिन्न स्थानबाट भारतबाट ल्याएका २ लाख ९० हजार ३ सय २० रुपैयाँ बराबरको अवैध सामान बरामद गरिएको जिल्ला प्रहरी कार्यालय रुपन्देहीका प्रहरी उपरीक्षक रंजितसिँह राठौरले जानकारी दिए। प्रहरीले विभिन्न उपभोग्य सामान र कुखुराहरू नियन्त्रणमा लिएर भैरहवा भन्सार कार्यालय तथा पशु क्वारेन्टाइन चेक पोस्ट कार्यालय बेलहियामा बुझाइएको छ। सियारी गाउँपालिका६ सर्जुगन्जबाट चिनी, केराउ, ओमसतिया गाउँपालिका४ पननीचोकबाट बेवारिसे अवस्थामा रहेको रेडिमेट सुट, साडी , पडसरीबाट प्याज र लुम्बिनी सांस्कृतिक नगरपालिका बोइलर कुखुरा बरामद गरिएको छ।"
पाल्पाको रिव्दीकोटमा प्राङ्गारिक मल कारखाना निर्माण सुरु,"तानसेन : रिव्दीकोट गाउँपालिका५, नयाँ टोलमा प्राङ्गारिक मल कारखाना निर्माण सुरु भएको छ। मल कारखानाको गाउँपालिकाका अध्यक्ष नारायण बहादुर कार्कीले शिलान्यास गरे। जलेश्वर बहुउद्देश्यीय सहकारी संस्थाको व्यवस्थापन तथा गाउँपालिकाको आर्थिक सहयोगमा मल कारखानाको पूर्वाधार निर्माणको काम सुरु भएको छ। पालिकाभरी सबै किसिमको कृषि उत्पादन बढाउन, बाँझा भएका जमिनहरूलाई हराभरा बनाउन, स्वदेशमै रोजगारी सिर्जना गर्न, मानिस स्वस्थ निरोगी बनाउँदै देशलाई आर्थिक रुपमा बलियो बनाउने अभियानका साथ पालिकाको प्रमुख सहयोगमा मल कारखाना सञ्चालन गर्न लागिएको अध्यक्ष नारायणबहादुर कार्कीले जानकारी दिए। म बनाउँछु मेरो रिव्दीकोट अभियानअन्तर्गत पालिकाभित्र मल कारखाना बनाउने तीव्र इच्छा थियो, जुन आजबाट सुरुवात भएको छ, यो असार मसान्तभित्र काराखाना सञ्चालनमा आउने र असार, साउनबाटै मल बिक्री गर्ने अभियानका साथ काम द्रुत रुपमा गरिने छ, अध्यक्ष कार्कीले भने। मल कारखाना सञ्चालन भएपछि पहिलो उत्पादन बजार पठाउँदासम्म ४५ लाख रुपैयाँ खर्च हुने योजना रहे तापनि पालिकाबाट पहिलो चरणमा १५ लाख रुपैयाँ विनियोजन गरेको, अन्य रकम सहकारीले व्यवस्थापन गर्ने अध्यक्ष कार्कीले बताए। पालिका उपाध्यक्ष कान्ता अधिकारीले अहिले रासायनिक तथा जैविक कुनै पनि मल किसानले भनेको समयमा नपाउँदा पर्याप्त मात्रामा उत्पादन नभएको अवस्थामा अर्गानिक उत्पादनका लागि पालिकाले जैविक मल कारखाना सञ्चालन गर्न लागेको बताइन्। अहिले व्यावसायिक कृषि गर्न खोजे पनि मलको अभाव भइरहेको अवस्थामा मल कारखाना सञ्चालनले ठूलो राहत मिल्ने उपाध्यक्ष अधिकारीले बताइन्। प्रमुख प्रशासकीय अधिकृत मणी प्रसाद खनालले भने, रिव्दीकोटको पहिचान नै कृषि हो, यहाँको अकबरे खुर्सानी, सुन्तला, अदुवा बेसार जनता माझ लोकप्रिय छ, कृषि उत्पादनलाई स्वस्थ, गुणस्तर बनाउन पालिकाले नै गत वर्षदेखि बजेट विनियोजन गरेको भएपनि यस वर्षदेखि मल कारखाना कार्यान्वयनमा आएको बताए। मल कारखानाबाट यस क्षेत्रमा उत्पादन वृद्धि हुने र स्थानीयले रोजगारी पाउने छन्। सहकारीका अध्यक्ष नारायण बहादुर लामटाङ्गेले हाल ३ रोपनी क्षेत्रफल जग्गा लिजमा लिएर कारखाना सञ्चालनमा ल्याएको बताए। कारखानालाई दिगो रुपमा सञ्चालनका लागि ५१ प्रतिशत सहकारी र ४९ प्रतिशत जनताको लगानी रहने सहकारीका अध्यक्ष लामटाङ्गेले बताए। मल कारखानामा गाईभैसीको गोबर, स्थानीय झारपात, खसेका पात पतिङ्ग, हरिया घास तथा सेउला लगायत स्थानीय कच्चा पदार्थको प्रयोग गरिने छ। मल कारखानाको माध्यमबाट पालिका भित्रका हजारौं रोपनी बाँझा खेतबारी प्रयोगमा आउने विश्वास रिव्दीकोट गाउँपालिकाले गरेको छ।"
न्यायपालिकाको पुनसंरचनाका लागि प्रतिवेदन तयार गर्न नौं सदस्यीय समिति गठन,"काठमाडौं : नेपाल बार एशोसिएसनले राष्ट्रियसम्मेलनमार्फत न्यायपालिकाको पुनसंरचनाका लागि प्रतिवेदन तयार गर्न समिति गठन गरेको छ । नेपाल बारले सोमबार काठमाडौंमा पत्रकार सम्मेलन गर्दै राष्ट्रिय सम्मेलनमा न्यायपालिकाको पुनसंरचनाको एजेण्डा अघि बढाउनका लागि प्रतिवेदन तयार गर्न अध्ययन तथा सुझाव कार्यदल गठन गरिएको जनाएको हो । बरिष्ठ अधिवक्ता पूर्णमान शाक्य संयोजकत्वमा गठित ९ सदस्यीय समितिमा वरिष्ठ अधिवक्ता मुक्ति प्रधान,सविता भण्डारी वराल, चन्द्रकान्त ज्ञवाली, खम्व बहादुर खाती, रमेश बडाल, पंकज कर्ण, दिपेन्द्र झा र यज्ञमणी न्यौपाने रहनुभएको नेपाल बार एशोसिएसनका अध्यक्ष गोपालकृष्ण घिमिरेले जानकारी दिए। न्यायपालिकामा रहेका विकृति विसङ्गति हटाउनको लागि समिति बनाएको भन्दै समितिको प्रतिवेदनलाई सम्मेलनको मुख्य एजेण्डा बनाउने जानकारी दिए । उनले न्यायपालिकाको पुनसंरचनाका लागि आफूहरूको कदम भएको भन्दै कुनै व्यक्तिलाई प्रधानन्याधीश बनाउने खेलमा बार नलाग्ने स्पष्ट पारे। राज्य संरचना हुँदा न्यायपालिकाको पुन संरचना हुन नसकेको अवस्थामा न्यायपालिकामा आमूल परिवर्तनको आवश्यकता रहेको उनले बताए। सर्वोच्च अदालतका न्यायाधीशको कार्यकाल ७ वर्ष रहने व्यवस्था गर्नुपर्ने, समग्र न्यायापालिकामा हुन सक्ने विकृति,विसंगति अनियमितता र भ्रष्टाचार एवं बिचौलियाको रोकथामसम्बन्धी कार्की प्रतिवेदन एवं अन्य प्रतिवेदन कार्यान्वयन लागि राष्ट्रिय सम्मेलनमा प्रस्ताव लगेर निर्णय गर्ने उद्देश्यका साथ अध्ययन तथा सुझाव समिति गठन गरिएको बारले जनाएको छ ।"
अछाममा आगलागीमा परी दुई बालबालिकाको मृत्यु,अछाम : अछाममा आगलागी हुँदा दुईजना बालबालिकाको मृत्यु भएको छ। मेल्लेख गाउँपालिका ६ षोडशामा छानामा आगलागी हुँदा दुईजना बालबालिकाको मृत्यु भएको हो । आगलागीमा परी दीपक बोहराको छोरी अन्दाजी ८ वर्षीया भावना बोहरा र रमेश बोहराको छोरा अन्दाजी ६ वर्षीय गोपाल बोहराको मृत्यु भएको जिल्ला प्रहरी कार्यालय अछामले जनाएको छ । सोमबार बिहान ९:५५ बजे खरले छाएको छानामा अचानक सल्केको आगोमा परी बालबालिकाको मृत्यु भएको जिल्ला प्रहरी प्रमुख डीएसपी सन्तोष पाठकले जानकारी दिए । घटनाबारे अनुसन्धानका लागि मेल्लेख प्रहरी चौकीबाट प्रहरी सहायक निरीक्षक नरेन्द्रबहादुर खड्काको नेतृत्वमा टोली खटिएको डीएसपी पाठकले बताए । गत माघ २४ गते मेल्लेख गाउँपालिका ३ ठाटीमा छानोमा आगलागी हुँदा दुई बालबालिकाको जलेर मृत्यु भएको थियो । मृत्यु हुनेमा ३ वर्षीय अंकित बुढा र ६ वर्षीया निरुता बुढा रहेका थिए ।
नेपाली दूतावास रियादद्वारा अन्तरक्रिया आयोजना,"साउदी : नेपाली दूतावास रियादले इद उल फित्र १४४५ तथा नयाँ वर्ष २०८१ को अवसर पारेर शुभकामना आदान प्रदानसहित अन्तरक्रिया कार्यक्रम गरेको छ। दूतावास हलमा शनिबार भएको अन्तक्रिया कार्यक्रममा नेकपा माओवादी केन्द्रकी उपाध्यक्ष तथा पूर्व ऊर्जा मन्त्री पम्फा भुसाल तथा नेकपा माओवादी केन्द्रका सचिव तथा पूर्वसञ्चारमन्त्री राम कार्कीलगायत दूतावास परिवार, भ्रातृसंगठन, एनआरएन एनसीसी, सामाजिक संस्था, पत्रकार लगायतको उपस्थिति थियो। राजदूत नवराज सुवेदीले श्रम सम्झौताका लागि दूतावासले कार्य अगाडि बढाएको र सम्बन्धित निकायको ध्यानाकर्षणसमेत गरेको बताए। साथै दूतावासले क्षेत्रअनुसार ३ सेल्टर राखी आवश्यकअनुसार अलपत्र परेका नेपालीको उद्धारमा सहयोग गर्दै आएको छ। साथै दूतावास परिसरमा नेपाली श्रमिकलाई मध्यनजर गदै सुझाव पेटिकाको सुरुवात गरेको र नेपालीले सुझाव पेटिकामा आफ्ना समस्या तथा सुझाव राख्न खुलासमेत गरिएको बताए। दूतावासले किनेको जग्गा सम्बन्धमा विभिन्न प्रक्रिया रहेको र भवन बनाउनेबारे सरकार र सरोकारवालालाई ध्यानाकर्षण गराएको बताए।"
गर्मी छल्न कुपिन्डे ताल पुग्छन् आन्तरिक पर्यटक,"दाङ : सल्यान जिल्लाको बनगाँड कुपिन्डे नगरपालिका८ मा अवस्थित कुपिन्डे तालमा गर्मी छल्न जाने आन्तरिक पर्यटकको संख्या बढ्दै छ। यस याममा गर्मी छल्न तथा मनमोहक सो तालको अवलोकन गर्न दाङ, सल्यानका पर्यटक बढ्न थालेका हुन्। स्थानीयहरूका अनुसार अहिले दैनिक सयौँको संख्यामा यहाँ पर्यटक पुग्ने गरेका छन्। पछिल्लो समयमा सामाजिक सञ्जाल तथा अन्य विभिन्न सञ्चारका माध्यमबाट यस तालको प्रचार पनि भइरहेकाले यसको अवलोकन गर्नुको साथै डुङ्गा सयरका लागि आन्तरिक पर्यटक जाने गरेका स्थानीयले जानकारी दिएका छन्। चारैतिर वनजंगल र ती जंगलको बीचमा अवस्थित छ, कुपिन्डे ताल। हरियाली जंगल र मिलेका डाँडाका बीचमा रहेको पो तालको मनमोहक दृश्यले सबैलाई लोभ्याउने गरेको छ। हुनत अरु याममा पनि पर्यटक त्यहाँ पुग्ने गरेका छन्। यतिखेर झन् गर्मी सुरु भएकाले शीतलताको अनुभूति लिन र तालको अवलोकन गर्न पर्यटकहरू त्यहाँ जाने गरेका छन्। त्यहाँ पुगेपछि तालको कञ्चन पानीले पर्यटकलाई लोभ्याउने गर्दछ। साथै पर्यटकहरू डुङ्गामा सयर गर्ने, तस्बिर खिच्ने र तालको अवलोकन गरी रमाउने गर्दछन्। पर्यटकीय तथा धार्मिक, सांस्कृतिक महत्वको स्थलका रुपमा समेत चिनिने कुपिन्डे ताल अवलोकनका लागि तुलसीपुर उपमहानगरपालिका ६ बाट यहाँ पुगेका २३ वर्षीय नवीन अधिकारी तालको अवलोकनबाट आनन्दको अनुभूति गरेको बताए। उनले भने यति राम्रो प्रकृतिको मनोरम दृश्य देख्न पाउँदा नलोभिने कोही हुँदैन। हामी पनि समय समयमा यहाँ परिवारकै साथमा आउने गर्दछौँ। यस ताललाई सबै मिलेर संरक्षण गरी अझ राम्रो बनाउनुपर्छ, यसबाट थप पर्यटक आकर्षित हुनेछन्। अधिकारीले चार घण्टा समय ताल क्षेत्रमा बिताएको बताए। तालको सुन्दरताबाट लोभिएको उनले सुनाए। प्राकृतिक रुपमा मनोरम ताललाई स्वदेश तथा विदेशमा चिनाउन प्रचारप्रसार गर्नुपर्ने तुलसीपुर उपमहानगरपालिका६ का ४७ वर्षीय राधा रजौरेले बताए। उनले यस दहको संरक्षण र पर्यटकीय संरचनाको निर्माण गर्न सके विदेशी पर्यटक पनि आकर्षित हुनसक्ने धारणा राखे। उनले भने, यसलाई पर्यटकीय केन्द्रका रुपमा विकास गर्न सके सल्यानको मात्र नभइ छिमेकी जिल्लाका मुहार फेरिन पनि सक्छ। मनमोहक दह र यस वरपरको प्राकृतिक सौन्दर्यले सबैलाई आकर्षित गर्न सक्दछ। सल्यान जिल्लाका विभिन्न धार्मिक मठ मन्दिरमा दर्शन तथा पूजाआरधना गर्न गएका भक्तजनहरू कुपिन्डे दह र यहाँको बराह मन्दिरसम्म पुग्ने गरेका छन्। त्यसैले यस ताललाई धार्मिक तथा पर्यटकीय पर्यटनसँग जोड्न सकिने यहाँ आउने पर्यटकको भनाइ छ। बाँकेको कोहलपुरबाट सो दह घुम्न साथीहरूसँग पुग्नुभएका ४८ वर्षीय भीमप्रसाद रेग्मी तालमा रमाइरहेका थिए। उनी तालमा डुङ्गा चढेर जलविहार गर्ने र तस्बिर लिने काममा व्यस्त थिए। ताल हेर्न पुग्नेकी तुलसीपुर उपमहानगरपालिका५ की ४८ वर्षीया राधा योगीले तालको संरक्षण तथा विकासका लागि ध्यान दिन स्थानीय सरकार र कर्णाली प्रदेश सरकारलाई आग्रह गरे। उनले भने, ताल हाम्रो अद्वितीय सम्पत्ति हो, यसको संरक्षण र सम्बर्द्धनका लागि सरकारको ध्यान पुग्नु जरुरी छ। तालसम्म पुग्ने मोटरबाटो कच्ची रहेकाले त्यस बाटोलाई कालोपत्र गर्न र ताल वरपर होटल तथा चमेना गृह सञ्चालन गर्न सकिएमा ताल घुम्न जाने पर्यटकलाई सुविधा पुग्ने उनले बताए। कुपिन्डे ताल संरक्षण समितिका अध्यक्ष चेतबहादुर कुँवरले २०६७ सालमा मात्रै यो तालको चर्चा सुरु भएको बताए। उनका अनुसार यस तालको आफ्नै विशेषता छ। वरिपरि घना जंगल भए पनि यसमा एउटा पनि पात खसेको भेटिँदैन। पात खस्नासाथ आफैँ किनारमा पुग्छन् या यहाँका चराले छेउसम्म धकेल्दै लैजाने गरेको पनि देखिन्छ। यो ताल चखेवा, पानी हाँस र स्थानीय जातका माछाको बासस्थान पनि हो। कुपिन्डे तालको गहिराइ ६९ मिटर, लम्बाइ एक हजार दुई सय मिटर र चौडाइ सरदर साढे तीन सय मिटर छ। तालको क्षेत्रफल भने यकिन छैन। तालमा पानी कहाँबाट आउँछ र कहाँबाट बाहिरिन्छ भन्ने स्पष्ट रुपमा देखिँदैन। स्थलगत रुपमा हेर्दा यसको मुहान देखिँदैन र निकास पनि भेटिँदैन। देखिने गरी तालको निकास नभए पनि पश्चिमतर्फको भागबाट जंगलको भित्रभित्रै पानी रसाएर जाने गरेको हुनसक्ने अनुमान छ। बनगाँड कुपिन्डे नगरपालिकाका नगरप्रमुख कर्णबहादुर बुढाथोकीले तालको विकासका लागि आफू लागिपरेको बताए। उनले ताल जङगलको बीचमा रहेको, यहाँ जलचर जीवजन्तु समेत रहेका तथा जमिन वनको भागमा पर्ने भएकाले वातावरणीय प्रतिवेदन तयार गरेर तालको संरक्षण तथा विकासको योजना बनाइने बताए। प्रतिवेदन स्वीकृत भएर आएपछि गुरुयोजना तयार गरी भौतिक पूर्वाधार निर्माणका काम थालिने जानकारी पनि उनले दिए। साथै यसवर्ष बाटो मर्मतका लागि नगरपालिकाबाट बजेट विनियोजन गरिएको र आगामी दिनमा आधारभूत विकासका लागि बजेट विनियोजन गरिने उनको भनाइ थियो। रासस"
हङकङविरुद्ध नेपालले लियो तेस्रो विकेट,"काठमाडौं : एसीसी प्रिमियर कप टी२० अन्तर्राष्ट्रिय क्रिकेटमा हङकङविरुद्ध नेपालले तेस्रो विकेट लिएको छ। ओमानको अल अमेरत क्रिकेट मैदानमा टस जितेर बलिङ गरेको नेपालका लागि गुलशन झाले हङकङका अंशुमान रथलाई रन आउट गराएका हुन्। ८२ ओभरमा अविनाश बोहोराको बलमा हङकङका रथ रन आउट भएका हुन्। उनले २६ बलमा १ छक्का र ४ चौकासहित ३४ रन बनाए। यस अगाडि ५४ ओभरमा गुलशन झाको बलमा हङकङका कप्तान निजाकत खानलाई दिपेन्द्रसिंह ऐरीले रन आउट गरेका थिए। उनले ११ बलमा १२ रन बनाए। त्यस्तै हङकङका मार्टिन कोएत्जी करण केसीको बलमा आसिफ शेखबाट क्याच आउट भएका थिए। उनले ७ बलमा ८ रन मात्र बनाए। हङकङले अहिले ८२ ओभरमा ३ विकेटको क्षतिमा ६२ रन बनाएर खेलिरहेको छ। वर्षाका कारण आजको खेल १८ ओभरमा झारिएको छ। हङकङलाई पराजित गर्दै नेपाल लगातार तेस्रो जित निकाल्ने दाउमा छ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ।"
"सेयर बजार १६ अंकले घट्यो, कारोबार रकम २ अर्बमा झर्यो","काठमाडौं : साताको दोस्रो कारोबार दिन सोमबार नेप्से परिसूचक दोहोरो अंकले घटेर बन्द भएको छ। नेप्से परिसूचक १६८२ अंकले घटेर २००६५२ विन्दुमा कायम भएको हो। सेन्सेटिभ इण्डेक्स २४२ अंकले घटेर ३५५७८ विन्दुमा अडिएको छ। कारोबार रकम आइतबारको तुलनामा घटेको छ। यसदिन ३१४ स्क्रिप्सको ७२ लाख २३ हजार ७७३ कित्ता सेयर २ अर्ब ७९ करोड ७५ लाख ७७ हजार ४३२ रुपैयाँमा खरिद बिक्री भए। अघिल्लो कारोबार दिन आइतबार ३ अर्ब ६ करोड ३७ लाख ७२ हजार ६५२ रुपैयाँको सेयर कारोबार भएको थियो। दोहोरो अंकले घटेको बजारमा कुनै पनि कम्पनीको सेयर सकारात्मक सर्किट लेभलमा कारोबार भएन। यसदिन दुईवटा कम्पनीका लगानीकर्ताले गुमाए। गुराँस लघुवित्त वित्तीय र डोल्टी पावरको सेयर १० प्रतिशतले घट्यो। १७ करोड मूल्य बराबरको सेयर कारोबार गरी नगदी ग्रुप शीर्षस्थानमा रह्यो। यसैगरी सीवाईसी नेपाल लघुवित्तले ७ करोड,सानिमा माइ हाइड्रोपावरले ६ करोड मूल्य बराबरको सेयर कारोबार गरे। १३ वटै समूहको उपसूचक नकारात्मक देखिएका छन्। कारोबारमा आएका ५२ स्क्रिप्सको मूल्य बढ्दा १८४ वटाको मूल्य घट्यो भने ८ वटाको मूल्य स्थिर रह्यो।"
राष्ट्रपति पौडेलले गरे ऐतिहासिक खड्गकालिका मन्दिरको उद्घाटन,"दमौली (तनहुँ) : राष्ट्रपति रामचन्द्र पौडेलले तनहुँको व्यास नगरपालिका११ तनहुँसुरमा अवस्थित ऐतिहासिक खड्गकालिका मन्दिरको उद्घाटन गरेका छन् । सप्ताहव्यापी विश्वसम्पदा दिवसका अवसरमा आज आयोजित कार्यक्रममा राष्ट्रपति पौडेलले उक्त मन्दिरको उद्घाटन गरेका हुन्। पुरातत्व विभागको आर्थिक सहयोगमा विसं २०७८ चैतदेखि पुनर्निर्माण सुरु भएको ऐतिहासिक महत्वको मन्दिर उद्घाटनका लागि पौडेल आजै गृह जिल्ला आइपुगेका थिए। कार्यक्रममा संविधानसभा सदस्य रामचन्द्र पोख्रेल, गण्डकी प्रदेशसभा सदस्य अशोककुमार श्रेष्ठ, व्यास नगरपालिकाका प्रमुख वैकुण्ठ न्यौपानेलगायत सहभागी थिए। सन् १६७५ तिरका पाल्पाका शक्तिशाली राजा मुकुन्दसेनले शासन गरेको तनहुँसुरमा जीर्ण अवस्थामा रहेको खड्गकालिका मन्दिर ५० लाखको लागतमा पुनर्निर्माण सुरु गरिएको थियो । तनहुँसुरमा रहेको दरबारको विसं २०७६ मा पुरातत्व विभागले उत्खनन् गरेको थियो । सोही दरबारको नजिकै रहेको खड्गदेवी मन्दिरको पुनर्निर्माण गरिएको हो । जीर्ण अवस्थामा रहेको मन्दिर पुरानै शैलीमा पुनर्निर्माण गरिएको वडाध्यक्ष दलबहादुर दुराले राससलाई जानकारी दिए । उनका अनुसार उक्त मन्दिरमा तत्कालीन सेन वंशीय राजाले पूजाआजा गर्ने गरेको किंवदन्ती छ । खड्गकालिकाको शेषका रुपमा तनहुँको व्यास४ दमौलीमा पनि तनहुँ कालिका मन्दिर निर्माण गरिएको छ । तनहुँ जिल्लाको नाम तनहुँसुरबाट अप्रभंस भएर रहेको भन्ने किंवदन्ती छ । पाल्पाका राजा मणिमुकुन्द सेनले आफ्ना जेठा छोरा भृङ्गीसेनलाई सन् १६१० मा तनहुँमा राज्य सञ्चालन गर्न पठाएको र उनी पछिका आठ सेनवंशी राजाले दुई सय ३० वर्ष तनहुँसुरबाट राज्य सञ्चालन गरेको इतिहास रहेको छ । तनहुँसुर दरबारका अवशेष, राजपरिवारले प्रयोग गरेका किल्ला र गढीहरु, धारा, तोप तथा अन्य हातहतियार, बारुदीखाना, राजाले न्यायनिसाफ तथा कचहरी सञ्चालन गर्ने गद्दीचौतारा, साउने कुवा, कुँडापानी, बाइससिंढी चौतारी, ढुङ्गेसाँगु, फूलपाती ढुङ्गा, रानीपोखरी, धर्मशाला, रानीबगैँचा, भगवती पानी मन्दिर यहाँका पर्यटकीय सम्पदा हुन् ।"
काठमाडौंको प्रदूषण अझै अस्वस्थ,"काठमाडौं : काठमाडौं उपत्यको वायु अझै अस्वस्थ रहेको पाइएको छ। मुलुकको विभिन्न स्थानमा लागिरहेको वन डढेलो र वर्षा हुन नसक्दा वायुमण्डलमा धुलोको कण रहिरहेकाले वायु अस्वस्थ बनेको हो। एयर क्वालिटी इन्डेक्सका अनुसार आज काठमाडौं उपत्यकाको वायुप्रदूषण १५२ एक्यूआइ मापन गरिएको छ। आज काठमाडौं विश्वको पाँचौं प्रदूषित सहरका रूपमा सूचीकृत छ। विपद् व्यवस्थापनविद् डा धर्मराज उप्रेतीले वायु प्रदूषण नियन्त्रणसम्बन्धी सरकारी नीति राम्रो भए पनि प्रभावकारी कार्यान्वयन हुन नसक्दा काठमाडौं वायु प्रदूषणको हिसाबले प्रदूषित सहरका रूपमा अग्रस्थानमा रहेको बताए। 'काठमाडौंमा बढेको प्रदूषणका कारण जनस्वास्थ्यमा असर गर्न सक्छ। प्रदूषणका कारण विभिन्न रोग लाग्न सक्ने भएकाले नियन्त्रणका लागि पहल गर्नुपर्छ। प्रदूषण नियन्त्रणसम्बन्धी नीतिको प्रभावकारी कार्यान्वयन गर्न र प्रदूषकलाई कारबाही प्रक्रिया अगाडि बढाउन सक्नुपर्छ र स्थानीय तहलाई पनि सचेत र सबल बनाउन जरुरी छ,' उनले भने। काठमाडौं उपत्यकाका लागि वायु गुणस्तर व्यवस्थापन कार्ययोजना, २०७६ मा नेपाल सरकारले निर्धारण गरेको एक्युआइको मान तीन सयभन्दा बढी भएको अवस्थालाई विपद्का रूपमा लिने बताएको छ। यो विपद् रोक्नका लागि कार्ययोजनामा फोहोर बाल्ने कार्य रोक्ने, सडक सफा गर्न ब्रमुर तथा भ्याकुमको प्रयोग व्यापक गर्ने, बालबालिका, ज्येष्ठ नागरिक, बिरामीलाई विशेष सावधानी अपनाउन सार्वजनिक सूचना जारी गर्न कार्ययोजनामा उल्लेख छ। राष्ट्रिय वातावरण नीति २०७६ अनुसार प्रदूषण न्यूनीकरण गर्नका लागि जल, वायु, माटो, ध्वनि, विद्युत्चुम्बकीय तरंग, रेडियोधर्मी विकिरण, जोखिमपूर्ण रासायनिक प्रदूषण रोकथामसम्बन्धी राष्ट्रिय मापदण्ड तयार गरी कार्यान्वयन गरिने सरकारी रणनीति छ। प्रमुख सहरहरू, औद्योगिक प्रतिष्ठानलगायत प्रदूषणको जोखिममा रहेका क्षेत्रमा गुणस्तर मापनकेन्द्र स्थापना र सञ्चालन गर्दै वायु, जल, ध्वनि गुणस्तरको नक्साङ्कन गरिने उल्लेख छ। औद्योगिक तथा अन्य क्षेत्रबाट निष्कासन हुने प्रदूषित पानीको प्रशोधनको व्यवस्था गरिने तथा उद्योग र अन्य व्यवसायबाट निष्कासन हुने प्रदूषणयुक्त धुवाँ, धुलो, पानीलाई व्यवस्थित गर्न वातावरणमैत्री प्रविधि कार्यान्वयनमा ल्याइने नीतिमा उल्लेख छ। घरभित्रको वायुप्रदूषणलाई न्यूनीकरण गर्नका लागि सौर्य चुल्हो, विद्युतीय चुल्हो, बायोग्यास, सुधारिएको चुल्हो, चिम्नीजस्ता उपकरणको प्रवर्द्धन गरिनेछ र ऊर्जा किफायती भवन निर्माणमा जोड दिने नीति छ। रासस"
नेपालले हङकङलाई ८ विकेट हरायो,"काठमाडौं : नेपालले हङकङलाई ८ विकेटले पराजित गरेको छ। ओमानमा भइरहेको एसीसी प्रिमियर कपमा हङकङले दिएको ११५ रनको लक्ष्य नेपालले १२२ ओभरमा पूरा गरेको थियो। नेपालका लागि आशिफ शेखले सर्वाधिक ४० रन बनाए भने कुशल भुर्तेल ३२ रन बनाएर पेभेलियन फर्किए। त्यस्तै कप्तान रोहित पौडेलले अविजित २५ रन र सन्दीप जोराले अविजित १९ रन बनाए। यसअघि टस हारेर ब्याटिङ गरेको हङकङले १७५ ओभरमा सबै विकेट गुमाएर ११४ रन बनाएको थियो। हङकङका लागि अंशुमान रथले सर्वाधिक ३४ रन, जिशान अलीले १४ रन, कप्तान निजाकत खानले १२ रन र एहसान खानले ११ रन बनाए। अन्य खेलाडीले दोहोरो अंक बनाउन सकेनन्। नेपालका लागि अविनाश बोहोरा ३ विकेट, दिपेन्द्रसिंह ऐरी र ललित राजवंशीले २२ विकेट र करण केसीले १ विकेट लिए। यसैगरी गुलशन झा र दिपेन्द्रसिंह ऐरीले ११ जनालाई रन आउट गराएका थिए। वर्षाका कारण आजको खेल १८ ओभरमा झारिएको थियो। नेपालको यो लगातार तेस्रो जित हो। नेपालले पहिलो खेलमा मलेसिया र दोस्रो खेलमा कतारलाई हराएको थियो।"
ब्रेक थ्रु भयो नागढुंगा सुरुङमार्ग,"काठमाडौं : नागढुंगासिस्नेखोला सुरुङमार्गको आज ब्रेक थ्रु भएको छ। प्रधानमन्त्री पुष्पकमल दाहाल प्रचण्ड, भौतिक पूर्वाधार तथा यातायात मन्त्री रघुबिर महासेठ लगायतको उपस्थितिमा बाँकी रहेको २ मिटर सुरुङ विस्फोटक पदार्थमार्फत आज खनेसँगै ब्रेक थ्रु भएको हो । नागढुंगासिस्नेखोला सुरूङमार्ग ब्रेक थ्रु को अवलोकन गर्न प्रधानमन्त्री प्रचण्डलाई सुरुङभित्रै रातो कार्पेट ओछ्याएर स्वागत गरिएको थियो। सोफासहित बस्ने व्यवस्था मिलाइपछि उनको आलोचना हुन थालेको छ। तत्कालीन प्रधानमन्त्री केपी शर्मा ओलीले मुलुकको पहिलो सडक सुरुङमार्गको २०७६ साल कात्तिक ४ गते शिलान्यास गरेपछि निर्माण थालिएको थियो। सडक विभागको विकास सहायता कार्यान्वयन महाशाखा र हाज्माआन्द्रो जेभीबीच २०७६ साल असोज ६ गते सुरुङमार्ग निर्माणसम्बन्धी सम्झौता भएको थियो। कूल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। आयोजनाको उद्धार सुरुङ(रेस्क्यू टनेल)भने गत साउनमै छिचोलिसकेको छ। सुरुङ मार्गबाट सवारीसाधन सञ्चालन गर्न भने अझै १ वर्ष लाग्ने आयोजनाले जनाएको छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेसीको सिस्ने खोलाबाट ५ सय ६५ मिटर पक्की सडक बनाउनुपर्नेछ। सुरुङ सञ्चालनमा भएपछि थानकोटबाट ३ मिनेटमै धादिङको सिस्नेखोला पुगिनेछ। दहचोकदेखिसिस्ने खोलासम्म सुरुङको लम्बाइ २६८८ किलोमिटर चौडाइ ९५ मिटर तथा उचाइ १८ मिटर हुनेछ। यो सडकले नागढुंगाबाट घुमेर जानुपर्ने बाटोको समय कम्तीमा ३० मिनेट बचत गर्नेछ। सडकको लम्बाइ आठ किमि कम हुनेछ। सुरुङमार्ग निर्माणपछि थानकोटबाट १० मिनेटमा नौविसे पुग्न सकिनेछ। स्थानीय तहको अवरोध र कोभिडका कारण आयोजनाको काम समयमै काम सक्न गाह्रो भएको आयोजनाले जनाएको छ।"
हङकङको दोस्रो विकेट पतन,"काठमाडौं : एसीसी प्रिमियर कप टी२० अन्तर्राष्ट्रिय क्रिकेटमा हङकङविरुद्ध नेपाललाई दोस्रो सफलता मिलेको छ। ओमानको अल अमेरत क्रिकेट मैदानमा टस जितेर बलिङ गरेको नेपालका लागि दिपेन्द्रसिंह ऐरीले हङकङका कप्तान निजाकत खानलाई रन आउट गरेका हुन्। ५४ ओभरमा गुलशन झाको बलमा हङकङका कप्तान खान रन आउट भएका हुन्। उनले ११ बलमा १२ रन बनाए। त्यसअगाडि हङकङका मार्टिन कोएत्जी करण केसीको बलमा आसिफ शेखबाट क्याच आउट भएका थिए। उनले ७ बलमा ८ रन मात्र बनाए। हङकङ ६ ओभरमा २ विकेटको क्षतिमा ३८ रन बनाएर खेलिरहेको छ। वर्षाका कारण खेल १८ ओभरमा घटाइएको छ। हङकङलाई पराजित गर्दै नेपाल लगातार तेस्रो जित निकाल्ने दाउमा छ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ।"
सुरक्षा खतरा भन्दै पेरिस ओलम्पिकको उद्घाटन समारोह सार्ने राष्ट्रपतिको घोषणा,"पेरिस : फ्रान्सका राष्ट्रपति इम्यानुएल म्याक्रोनले सुरक्षा खतराका कारण पेरिस ओलम्पिकको उद्घाटन समारोह सर्न सकिने बताएका छन्। युक्रेन र गाजामा युद्ध सुरु भएपछि जुलाई २६ मा हुने उद्घाटन समारोहलाई उनले सिन नदीबाट राष्ट्रिय रंगशालामा सार्न सकिने बताएका हुन्। बिएफएमटिभी र आरएमसीसँगको अन्तरवार्तामा उनले उद्घाटन समारोहलाई एफिल टावरबाट नदीपारि ट्रोकाडेरो भवनसम्म सीमित गर्नसक्ने समेत बताए। मुख्य रंगशालामा खेलहरू उद्घाटन गर्ने परम्परालाई तोड्दै पेरिस आयोजकहरूले ओलम्पिक इतिहासमा अभूतपूर्व समारोहको आयोजना बनाएका छन्। उनले खेलका क्रममा ओलम्पिक युद्धविरामका लागि हरसम्भव प्रयास गर्नेुसमेत बताए। युद्धविराम ओलम्पिकको समयमा शान्ति कायम गर्ने ऐतिहासिक परम्परा रहेको उनको भनाइ छ।। 'हामी ओलम्पिक युद्धविरामको दिशामा काम गर्न चाहन्छौं। यो मेरा लागि हाम्रा धेरै साझेदारहरूसँग संलग्न हुने अवसर भएको मलाई लागेको छ,' उनले भने।"
किन आन्दोलनमा उत्रिए कार्गो व्यवसायीहरू ?,काठमाडौं : त्रिभुवन विमानस्थल भन्सार कार्यालयको कार्गो एक्सरे मेसिन बिग्रदा सामान जाँचपास गराउन समस्या भएको भन्दै कार्गो व्यवसायीहरू आन्दोलित भएका छन् । कार्गो एक्सरे मेसिन बिग्रेको डेढ महिना हुँदा पनि मर्मत वा नयाँ किन्ने काम नभएको भन्दै उनीहरू सामान निकासी बन्द गरेर आन्दोलित भएका हुन् । मेसिन बिग्रदा धेरै समस्या भएको र पटकपटक सरोकारवालाहरूलाई ध्यानाकर्षण गराउँदा पनि मर्मत नगरिएकाले बाध्य भएर सामान निकासीको काम बन्द गर्नुपरेको कार्गो व्यवसायी खेमराज सुवेदीले जानकारी दिए। । सामान निकासी जाँचपाचको क्रममा समस्या भएपनि नेपाल पारावाहन तथा गोदाम लिमिटेड वेवास्ता गरेको उनले बताए। एक्सरे मेसिन बनाउन वा नयाँ खरिद गर्न आफूहरूले ध्यानकर्षण गराए पनि बजेट नभएको जवाफ पाएको सुवेदीले बताए । उनले एक्सरे मेसिन नबनेसम्म कुनै पनि सामान क्लियरिङ नगर्ने र फरवार्डिङ पनि नगर्ने बताए।
माओवादी केन्द्र म्याग्दीको संयोजकमा केसी,"बेनी : नेकपा (माओवादी केन्द्र) जिल्ला समन्वय समिति म्याग्दीको संयोजकमा शेरबहादुर केसी र सचिवमा कुशल पौडेल चयन भएका छन्। बेनीमा सोमबार बसेको माओवादी केन्द्र म्याग्दी अन्तर्गत कार्यालयको विस्तारित बैठकले समन्वय समितिको संयोजकमा केसी र सचिवमा पौडेललाई चयन गर्न सिफारिस गर्ने निर्णय गरेको हो। बाहालवाला जिल्ला संयोजक रेशम बहादुर जुग्जालीले संयोजकमा केसी र सचिवमा पौडेलको नाम सर्वसम्मत रुपमा सिफारिस गरिएको जानकारी दिए। जनप्रतिनिधिको भूमिकामा रहेकाहरु पार्टीको जिम्मेवारीमा नरहने नीति अनुसार नेतृत्व हस्तान्तरण गरेको हो, गण्डकी प्रदेशसभा सदस्य रहेका जुग्जालीले भने प्रदेश कमिटीका सदस्यबाट संयोजक चयन गर्ने विधि भएपनि म्याग्दीका सबै प्रदेश सदस्यहरुले केसीको नाम अघि सारेपछि उहाँ सर्वसम्मत हुनुभएको हो।"
राष्ट्रपति रनिङ शिल्ड प्रतियोगिता सबै मिलेर सफल बनाऔं : सदस्यसचिव घिसिङ,"काठमाडौं : राष्ट्रिय खेलकुद परिषद् (राखेप) का सदस्यसचिव टंकलाल घिसिङले १४ औं केन्द्रस्तरीय राष्ट्रपति रनिङ सिल्ड खेलकुद प्रतियोगितालाई सबै मिलेर सफल बनाउनु पर्नेमा जोड दिएका छन्। राष्ट्रपति रनिङ सिल्डमा समावेश एथलेटिक्स, भलिबल, कबड्डी, कराते, तेक्वान्दो र उसुका राष्ट्रिय खेल संघका प्रतिनिधि र मुख्य प्रशिक्षकको उपस्थितिमा आइतबार भएको बैठकमा सदस्यसचिव घिसिङले सो कुरा बताएका हुन्। राष्ट्रपति रनिङ सिल्ड जुनियर स्तरको सबैभन्दा ठूलो प्रतियोगिता हो। यसलाई भब्य र सफल बनाउनु हामी सबैको कर्तब्य हो, सदस्यसचिव घिसिङले भने, हामी सबै मिलेर प्रतियोगितालाई सफल बनाऔं। उनले स्थानीय तह, ७७ जिल्ला र सातै प्रदेशमा छनोट प्रतियोगिता सम्पन्न भएर हुन लागेको केन्द्रस्तरीय प्रतियोगिता जुनियर स्तरको सबैभन्दा ठूलो प्रतियोगिता हो भन्ने स्थापित गर्न जरुरी रहेको बताउँदै खेलाडीको अनुसन्धानका लागि राखेपअन्तर्गत नेपाल खेलकुद विज्ञान प्रतिष्ठान (सान) को टिमलाई परिचालन गरिने बताए। उनले सहभागिता, पारदर्शी र जवाफदेहीमा विशेष ध्यान दिनु पर्ने आवश्यकता औल्याउँदै आगामी दिनमा खेलाडीलाई खानाबसोबास बाहेक पकेट मनि को पनि व्यवस्था गर्ने विषयमा परिषद्ले योजना बनाइरहेको बताए। अनुगमनको जिम्मेवारी बोर्ड सदस्यलाई राखेपको आयोजनामा हुने प्रतियोगितामा समावेश विभिन्न ६ खेलको अनुगमन गर्ने जिम्मेवारी राखेप बोर्ड सदस्यलाई दिएको छ। भलिबलमा नन्दा बस्याल, एथलेटिक्समा बिना श्रेष्ठ, कबड्डीमा पेमा डोल्मा लामा, करातेमा अञ्जना श्रेष्ठ, तेक्वान्दोमा अञ्जन धमला र उसुमा प्रकाशकुमार कुसारीलाई अनुगमन गर्ने जिम्मेवारी दिइएको छ। राष्ट्रपति रनिङ सिल्ड मंगलबार सुरु हुँदैछ। प्रतियोगिताको राष्ट्रपति रामचन्द्र पौडेलले उद्घाटन गर्ने छन्। उद्घाटन कार्यक्रममा मार्च पास्ट, विभिन्न विद्यालयका विद्यार्थीको नृत्य, उसु खेलाडीको प्रस्तुति, डान्स स्पोर्ट्स संघको प्रस्तुित रहने छ। प्रतियोगितामा सातै प्रदेशबाट ६ सय ८६ खेलाडीको सहभागिता रहने छ। एथलेटिक्स त्रिपुरेश्वरस्थित दशरथ रंगशाला, भलिबल राखेपको कभर्डहल, कबड्डी लैनचौरस्थित राष्ट्रिय टेबुलटेनिस प्रशिक्षण केन्द्र, कराते सातदोबाटोस्थित अन्तर्राष्ट्रिय खेलकुद परिसर, तेक्वान्दो सातदोबाटोस्थित तेक्वान्दो हल र उसु त्रिपुरेश्वरस्थित राखेपको सेमी कभर्डहलमा हुनेछ। ५६ स्वर्णका लागि प्रतिस्पर्धा हुनेछ। प्रतियोगिताको कुल नगद पुरस्कार राशि ११ लाख ५२ हजार रुपैयाँ रहेको छ। प्रत्येक खेलको हरेक स्पर्धामा शीर्ष तीन स्थान हात पार्ने खेलाडीलाई नगद पुरस्कार प्रदान गरिने छ। यस्तै शीर्ष तीन स्थान हात पार्ने टिमले पनि नगद पुरस्कार पाउने छन्। जुनियर राष्ट्रिय कीर्तिमानका लागि १५ हजार नगद पुरस्कारबाट पुरस्कृत गरिने जनाइएको छ।"
मिडियाकर्मी बस्नेतलाई अमेरिकामा युनेस्को युथ पिस एम्बेसडर अवार्ड,"अमेरिका : मिडियाकर्मी मनोज बस्नेतलाई युनेस्को युथ पिस एम्बेसडर अवार्ड प्रदान गरिएको छ । अमेरिकाको लसएन्जल्समा आयोजित १८ ओैं युथ पिस एम्बेसडर ट्रेनिङ वर्कसपको समारोहमा बस्नेतलाई गैरनाफामुखी संस्थाको रूपमा काम गर्दै आएका युथ युनेस्को क्लब अमेरिका,अमेरिकी युनिभर्सिटी अफ सोभर्न नेसन्सलगायत संस्थाले युथ पिस एम्बेसडर अवार्ड प्रदान गरेका हुन्। 'बस्नेतले मिडियामा रही युवा र शान्तिका लागि निभाएको भूमिकाको उच्च मूल्यांकन गर्दै अन्तराष्ट्रियस्तरमा यो अवार्ड दिएका हौं,'अमेरिकी यूनिभर्सिटी सोभर नेशन युएसएका प्रेसिडेन्ट डा ड्यालरले भने,'आगामी दिनमा उनले अझै युवा र शान्तिका लागि योगदान गर्ने हामीले विश्वास लिएका छौं।' सन् २०११ बाट विभिन्न क्षेत्रमा रही युवा र शान्तिका लागि योगदान पुर्याउने व्यक्तिहरूलाई हरेक वर्ष यो अवार्ड दिँदै आएको छ । हालसम्म ६५ देशका व्यक्तिहरूले यो उपाधि पाइसकेका छन् ।' यो अवार्डसँगै अब उहाँले अन्तराष्ट्रिय फोरमहरू पाउनुहुनेछ,' युथ युनेस्को क्लब युएसएका प्रेसिडेन्ट रिमेश खनालले भने।' मिडियामा युवा र शान्ति विधाबाट उनलाई छनोट गरिएको हो। बस्नेत अहिले कान्तिपुर मिडियामा आवद्ध छन्।"
हङकङले नेपाललाई दियो ११५ रनको लक्ष्य,"काठमाडौं : एसीसी प्रिमियर कप टी२० अन्तर्राष्ट्रिय क्रिकेटमा हङकङले नेपाललाई ११५ रनको लक्ष्य दिएको छ। ओमानको अल अमेरत क्रिकेट मैदानमा हङकङले १७५ ओभरमा सबै विकेट गुमाएर ११४ रन बनाएको हो। हङकङका लागि अंशुमान रथले सर्वाधिक ३४ रन, जिशान अलीले १४ रन, कप्तान निजाकत खानले १२ रन र एहसान खानले ११ रन बनाए। अन्य खेलाडीले दोहोरो अंक बनाउन सकेनन्। नेपालका लागि अविनाश बोहोरा ३ विकेट, दिपेन्द्रसिंह ऐरी र ललित राजवंशीले २२ विकेट र करण केसीले १ विकेट लिए। यसैगरी गुलशन झा र दिपेन्द्रसिंह ऐरीले ११ जनालाई रन आउट गराएका थिए। वर्षाका कारण आजको खेल १८ ओभरमा झारिएको हो। हङकङलाई पराजित गर्दै नेपाल लगातार तेस्रो जित निकाल्ने दाउमा छ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ।"
पूर्वाधारको क्षेत्रमा सुरुङमार्ग निर्माण महत्त्वपूर्ण उपलब्धि : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सडक पूर्वाधारको निर्माण तथा विस्तार गर्ने राष्ट्रिय लक्ष्य प्राप्तिमा सुरूङमार्ग निर्माणले ठूलो भूमिका खेल्ने बताएका छन्। नागढुङ्गा सुरूङमार्ग निर्माण आयोजनाको मुख्य सुरूङ ब्रेकथ्रु भएको अवसरमा सोमबार आयोजित कार्यक्रमलाई सम्बोधन गर्दै प्रधानमन्त्री प्रचण्डले पूर्वाधारको क्षेत्रमा सुरुङमार्ग निर्माण महत्त्वपूर्ण उपलब्धि भएको बताएका हुन्। प्रधानमन्त्रीले भने,'सडक सञ्जालको माध्यमबाट अन्तरआबद्धता विस्तार गरी आवागमनमा सहजता, यातायात लागतमा न्यूनता, भौगोलिक तथा जनसाङ्ख्यिक सन्निकटता र प्रादेशिक सन्तुलन कायम गर्नेगरी सडक पूर्वाधारको निर्माण तथा विस्तार गर्ने राष्ट्रिय लक्ष्यमा यस्ता सुरूङमार्ग निर्माणले ठूलो भूमिका खेल्नेछ।' सुरूङ निर्माणपछि सुरूङमार्गले उपत्यकाबाट बाहिरिने सडकको अवस्था सुधार गरी यात्राको समय र यातायात सञ्चालन खर्च घटाउने विश्वास व्यक्त गर्दै प्रधानमन्त्री प्रचण्डले ट्राफिक र सडक सुरक्षामा सुधार गरी सङ्घीय राजधानी काठमाडौं र देशका अन्य प्रमुख सहरहरूबीचको सहज यातायात सञ्जालमा योगदान पुर्याउने बताए। 'यस सुरूङमार्गलाई आधार मान्दै नेपाली माटो सुहाउँदो सुरूङ सम्बन्धि दस्तावेज निर्माण हुनेछ। यसले नेपाललाई सुरूङ युगमा पुर्याउन महत्त्वपूर्ण योगदान गर्नेछ,'उनले भने।' प्रधानमन्त्रीले आगामी योजनामा राष्ट्रिय राजमार्गहरूमा सुरूङमार्ग, फ्लाइओभर तथा अन्डरपाससहितको आधुनिक सडक सञ्जाल विस्तार तथा निर्माण गर्ने सरकारको नीति रहने जिकिर गरे। नयाँ वर्षको सुरूआतसँगै नेपालकै पहिलो सुरूङमार्गको मुख्य सुरूङको ब्रेकथ्रु गर्ने ऐतिहासिक अवसर प्राप्त भएकोप्रति खुशी व्यक्त गर्दै प्रधानमन्त्री प्रचण्डले पृथ्वी राजमार्गअन्तर्गत नागढुङ्गा क्षेत्रमा हुने गरेको ट्राफिक जाम, उकालो सडक, सडक सुरक्षाका हिसाबले कायम रहेको जोखिम साथै वर्षायाममा हुने पहिरोको उच्च जोखिम लगायतका समस्याहरू समाधान गर्न सुरुङमार्गको कल्पना गरिएको बताए।"
८४ मा निर्णायक शक्ति बनाउने एमालेको योजना,"ज्ञवालीले भने, कांग्रेसका साथीहरूले बेलाबेला हँसाउनु हुन्छ। आफूले प्रधानमन्त्री अफर गरिरहँदा त्यो व्यक्ति योग्य हुने। तर, आफूले भनेजस्तो नभन्दा एकोहोरो खेदिरहने ? सरकारबाट अप्रत्यासित हट्नुपर्दाको अभिव्यक्ति हो त्यो। काठमाडौं : नेकपा एमाले आगामी २०८४ को निर्वाचन पार्टी निर्णायक शक्ति बनाउने योजना बुन्दै छ। जसका लागि एमाले प्रतिनिधि परिषद्को पहिलो बैठक गर्दैछ। आगामी वैशाख ८ र ९ गते गोदावरीमा २१५३ जना प्रतिनिधिसहित २५ सयभन्दा बढीलाई बोलाएको छ। यो बैठकमा आगामी निर्वाचनमा एमालेलाई निर्णायक राष्ट्रिय शक्ति बनाउनका गर्नेपर्ने कामबारे बृहत् छलफल हुने एमालेका उपमहासचिव प्रदीप ज्ञवालीले बताए। बैठकले राष्ट्रिय महाधिवेशन प्रतिनिधि परिषद्मा ६ वटा प्रतिवेदन पेस गर्ने तयारी गरेको गरेको छ। जसमा अध्यक्षको राजनीतिक, महासचिवको संगठनात्मक केन्द्रीय निकाय (लेखा, अनुशासन, निर्वाचन) आयोगको अलगअलग प्रतिवेदन पेस हुनेछन्। परिषद् बैठकको तयारीका लागि आइतबार एमालेको सचिवालय बैठक बसेको छ। बैठकमा परिषद् बैठकका साथै वर्तमान राजनीतिक अवस्थाको विषयमा पनि छलफल भएको छ। सचिवालय बैठकपछि उपमहासचिव ज्ञवालीले संसदमा कांग्रेसको विरोध सरकारबाट अप्रत्यासित हट्नुपर्दाको राजनीतिक सक भएको बताए। उनले गृहमन्त्री रवि लामिछानेमाथि संसदीय छानबिन गर्नुपर्ने कांग्रेसको माग प्रतिशोधपूर्ण रहेको बताए । ज्ञवालीले भने, कांग्रेसका साथीहरूले बेलाबेला हँसाउनु हुन्छ। आफूले प्रधानमन्त्री अफर गरिरहँदा त्यो व्यक्ति योग्य हुने। तर, आफूले भनेजस्तो नभन्दा एकोहोरो खेदिरहने ? स्पष्टीकरण त दिन पाउनुपर्छ नि अर्गेल्याइँ किन गरेको ? उहाँहरू गठबन्धन २० वर्षसम्म जान्छ भनिरहनुभएको थियो। सरकारबाट अप्रत्यासित हट्नुपर्दाको अभिव्यक्ति हो त्यो। ज्ञवालीले नागरिक उन्मुक्ति पार्टीभित्रको समस्याले सुदूरपश्चिममा सरकार बन्ने विषयका केही जिज्ञासा खडा भए पनि केन्द्रको गठबन्धन अनुसार नै सरकार बन्ने विश्वास व्यक्त गरे। विवादका कारण केही समस्या भएको पनि बताए। केन्द्रमा जुन सहकार्य भएको छ। त्यही अनुरूपकै सरकार सुदूरमा पनि बन्छ, ज्ञवालीले भने, एकीकृत समाजवादीको दलको नेताले केन्द्रको सहमति विपरीत पत्र दिएको भए पनि केन्द्रका नेताले त्यसो नगर्नुस्, त्यो गलत हो, फिर्ता लिनुस् भनेर निर्देशन दिएको सार्वजनिक भएको छ। उनले नागरिक उन्मुक्ति पार्टीको विवाद र संसदीय दलको नेता को हो भन्ने कानुनी निक्र्योल भएपछि सरकार बन्ने समेत बताए।"
"हङकङविरुद्ध नेपाललाई पहिलो सफलता, करणले लिए विकेट","काठमाडौं : एसीसी प्रिमियर कप टी२० अन्तर्राष्ट्रिय क्रिकेटमा हङकङविरुद्ध नेपाललाई पहिलो सफलता मिलेको छ। ओमानको अल अमेरत क्रिकेट मैदानमा टस जितेर बलिङ गरेको नेपालका लागि करण केसीले हङकङको विकेट लिएका हुन्। २१ ओभरमा हङकङका मार्टिन कोएत्जी केसीको बलमा आसिफ शेखबाट क्याच आउट भएका हुन्। उनले ७ बलमा ८ रन बनाए। वर्षाका कारण खेल १८ ओभरमा घटाइएको छ। हङकङलाई पराजित गर्दै नेपाल लगातार तेस्रो जित निकाल्ने दाउमा छ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। हङकङले सेमिफाइनलको यात्रा तय गर्न आज नेपाललाई हराउनुपर्ने दबाब छ। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ। अघिल्लो संस्करणमा पनि नेपाल प्रिमियर कपको विजेता बन्दै एसिया कपमा छनोट भएको थियो। समूह चरणको अन्तिम खेल वैशाख ५ गते साउदी अरबसँग हुनेछ। प्रतियोगितामा वैशाख ९ गतेसम्म सञ्चालन हुनेछ।"
"ओलीको सुझाव : माननीय भएपछि नमस्कार कहिले गर्छ भनेर अररो बस्ने होइन, जनतामाझ विनम्र बन्नुहोस्","काठमाडौं : नेकपा एमालेका अध्यक्ष केपी शर्मा ओलीले माननीय जनताको सेवक भएको बताएका छन्। एमाले संसदीय दलको बैठकमा सोमबार सम्बोधन गर्दै अध्यक्ष ओलीले माननीय भएर नमस्ते कहिले गर्छ भनेर पर्खेर नबस्न निर्देशन दिएका छन्। उनले भने,जनतासँगको भेटघाट बढाउनुहोला। माननीयजीलाई दर्शन भेट गर्न आउन् मान्छे, नमस्कार गरुन् त्यो पर्खेर बस्ने होइन। माननीय जी भनेको जनताको सेवक हो। तीनै जनताले भोट दिएर पठाएको मान्छे हो। ती जनताका अगाडि हिजो निर्वाचनमा भोट माग्दा अगाडि कसैले प्रणाम गरेकै होला। कसैले गोडा समातेर ढोगेकै होला, निहुरिएकै होला, झुकेकै होला। अनि माननीय भइसकेपछि चाहिँ अररो भएर बस्ने होइन। शैलीमा विनम्र हुनुपर्छ। हात जोड्दा केहि बिग्रिँदैन। उनले जनताको विश्वास जित्न गर्न सक्ने काम मात्र प्रतिबद्धता व्यक्त गर्न निर्देशन दिए। ओलीले भने,जनताको विश्वास जित्न गर्न सक्ने काम मात्र कबोल र प्रतिबद्धता जनाउनुहोला। जे पनि गर्छु नभन्नुहोला जनतासँगको भेटघाटमा मनदेखि जनतासँग आत्मियता हुनुपर्छ। हामी उहाँहरुप्रति उत्तरदायी हुनुपर्छ। ओलीले पार्टीमा पक्ष विपक्ष हुन दिन नहुने धारणा राखे। उनले जनताले भोट दिएर जितेकाले आफ्नो पार्टी भित्र र बाहिरकासँग समान व्यवहार गर्न सांसदलाई आग्रह गरे। ओलीले भने,भोट कसले दिएर जितेको थाहा हुँदैन। आफ्ना भनेकाले पनि नदिएका हुन सक्छन्, आफ्ना पार्टी बाहिरकाले दिएर पनि जितेको हुन्छ। तसर्थ आफ्ना पार्टी भित्र वा बाहिरकालाई समान व्यवहार गर्नुपर्छ। तैले भोट दिएको थिइनस् भन्नु हुँदैन।"
सुनचाँदीको मूल्य बढ्यो,काठमाडौं : नेपाली बजारमा सुनचाँदीको भाउ बढेको छ। नेपाल सुन चाँदी व्यवसायी महासंघका अनुसार ७ सय रुपैयाँ बढेर प्रतितोला सुन १ लाख ३७ हजार ५०० रुपैयाँ कायम भएको हो। अघिल्लो कारोबार दिन आइतबार प्रतितोला सुन १ लाख ३६ हजार ८ सय रुपैयाँमा कारोबार भएको थियो। तेजाबी सुन प्रतितोला १ लाख ३६ हजार ८५० रुपैयाँ पुगेको छ। यसैगरी सुनको मूल्य बढेसँगै चाँदी पनि बढेको छ। आज प्रतितोला चाँदी १ हजार ७१५ रुपैयाँमा कारोबार भइरहेको महासंघले जनाएको छ। अघिल्लो दिन चाँदी १ हजार ७ सय रुपैयाँमा कारोबार भएको थियो।
सार्वजनिक क्षेत्रमा ट्रेड युनियन अभ्यास,"अठारौं शताब्दीमा बेलायतबाट सुरु भएको औद्योगिक क्रान्तिसँगै श्रमिक र व्यवस्थापनबीचको सम्बन्धबाट ट्रेड युनियन अवधारणाको विकास भएको हो। सामान्यतः कामदार वा श्रमिकहरूले आफ्नो हक र हित रक्षाका लागि स्थापना गरेको संगठन नै ट्रेड युनियन हो। अठारौं शताब्दीमा बेलायतबाट सुरु भएको औद्योगिक क्रान्तिसँगै श्रमिक र व्यवस्थापनवीचको सम्बन्धबाट ट्रेड युनियन अवधारणाको विकास भएको हो। त्यसैले यसलाई औद्योगिक क्रान्तिको उपज पनि भन्ने गरिन्छ। औद्योगिक क्षेत्रमा एक किसिमको अभ्यास भई सकेपछि सरकारी सेवामा काम गर्ने कर्मचारीहरूलाई पनि ट्रेड युनियन अधिकार दिनुपर्ने कुरा उठ्न थाल्यो। कर्मचारीहरूलाई बौद्धिक कामदारको रूपमा लिन र उनीहरूलाई पनि कामदारको परिभाषामा राख्न थालिएपछि बिसौं शताब्दीको सुरुतिर फ्रान्सले सर्वप्रथम निजामती कर्मचारीहरूलाई संगठित हुने अधिकार दिएको थियो। त्यसपछि बेलायत, अमेरिका र भारतमा निजामती कर्मचारीलाई ट्रेड युनियन अधिकार दिइयो। नेपालमा भने राणा शासनकालको अन्त्यतिर सुसुप्त रूपमा सुरु भएका गतिविधि २००७ मा प्रजातन्त्रको स्थापना भएपछि गति लिन थालेका थिए। तर, २०१७ सालको राजनीतिक कदमसँगै यसमा पूर्णरूपमा बिराम लाग्यो। राष्ट्रिय निर्देशन ऐन, २०१८ ले केही हदसम्म संगठित हुने अधिकार दिए पनि पर्याप्त थिएन। २०४६ सालको राजनीतिक परिवर्तनपछि निजामती सेवा र सार्वजनिक संस्थानहरूमा ट्रेड युनियन गठनको लहर नै चल्यो। निजामती सेवा ऐन २०४९ ले राजपत्र अनंकित कर्मचारीहरूलाई पेशागत संघसंगठन खोल्ने र त्यसमा आबद्ध हुने अधिकार दिएको थियो। ऐनमा २०६४ मा भएको दोस्रो संशोधनले निजामती सेवामा ट्रेड युनियन अधिकारको फराकिलो व्यवस्था गर्दै आधिकारिक ट्रेड युनियनको व्यवस्थासमेत गरेको छ। निजामती सेवा नियमावलीले सामजिक संवाद र सामूहिक सौदाबाजीको प्रक्रिया र सीमासमेत निर्दिष्ट गरेको छ। त्यस्तै सरकारी लगानीबाट सञ्चालन भएका सार्वजनिक संस्थानहरूमा पनि ट्रेड युनियन खोल्ने र सामूहिक सौदाबाजी गर्ने व्यवस्था रहेको छ। प्रस्तुत लेखमा सरकारी सेवा र सार्वजनिक संस्थानहरूमा ट्रेड युनियनसम्बन्धी विद्यमान अभ्यासको विश्लेषण र सुधारका उयायबारे चर्चा गर्ने प्रयास गरिएको छ। व्यवस्थापनबाट गरिने असहज र विभेदयुक्त व्यवहारको सामूहिक रूपमा प्रतिरोध गर्न, आफ्नो आर्थिक एवं सामाजिक हित अभिवृद्धि गरी सांगठानिक उद्देश्य प्राप्तिमा सहयोग पुर्याउन, आफ्ना विचार, अनुभव, सुखदुःख एकापसमा आदानप्रदान गर्न र मर्यादित कामको प्रत्याभूतिबाट समाजमा मर्यादित जीवन बिताउन एवं पेशाप्रतिको प्रतिष्ठा अभिवृद्धि गर्न कामदार एवं कर्मचारीहरू ट्रेड युनियनमा आवद्ध हुने गर्छन्। यसका लागि कामदार एवं कर्मचारीहरूको आर्थिक हित प्रबद्र्धन गर्नु, सेवाको सुरक्षाको माध्यमद्वारा कर्मचारी एवं कामदारहरूको वृत्ति विकासमा जोड दिनु, कार्य वातावरण सुधारको माध्यमद्वारा जीवनस्तरमा सुधार ल्याउनु, व्यवस्थापकीय विधा एवं प्रविधिमा आएको परिवर्तनप्रति सदस्यहरूलाई एकाकार गराई वृत्ति विकासको सुनिश्चिततातर्फ जोड दिनु, उत्पादकत्व बढाउनु, सेवा प्रभावकारी बनाउनु र कार्यकुशलतापूर्वक कार्यसम्पादन गरी सेवाग्राहीलाई सन्तुष्टि प्रदान गर्नेतर्फ आफ्ना सदस्यहरूलाई अभिप्रेरित गर्नु ट्रेड युनियनका आधारभूत कार्यहरू हुन्। यिनै अभिप्रायले नेपालको सार्वजनिक क्षेत्रमा ट्रेड युनियन अधिकारको व्यवस्था गरिएको हो। हालसम्मको अवस्थालाई विश्लेषण गर्दा ट्रेड युनियनहरूले कर्मचारीसम्बद्ध नीति निर्माणमा नेपाल सरकार र सम्बन्धित उच्च व्यबस्थापनलाई सल्लाह र सुझाव दिने गरेका, कर्मचारीको पिरमर्काबारे आवाज उठाउने गरेका, कर्मचारीहरूलाई विभिन्न कार्यक्रममा सहभागी गराई क्षमता विकासका केही कार्यक्रम सञ्चालन गरेका, वृक्षरोपण, रक्तदान, सरसफाइ, खेलकुद तथा बौद्धिक प्रतियोगिताको आयोजना, विभिन्न सामग्री प्रकाशन र लोकसेवा तयारी कक्षा सञ्चालन जस्ता रचनात्मक क्रियाकलाप सञ्चालन गर्ने गरेका छन्। यस्ता कार्यका बाबजुद सार्वजनिक प्रशासनमा ट्रेड युनियनबाट सहयोगभन्दा असहयोग र रचनात्मकताभन्दा विसंगति बढी भित्रिएको देखिन्छ। निजामती सेवामा ट्रेड युनियनको अधिकारको अभ्याससँगै कर्मचारी हकहित र पेसागत उन्नयनका लागि भन्दा पनि घोषित या अघोषित रूपमा राजनीतिक दलको भातृ संस्थाको रूपमा दलैपिच्छेका ट्रेड युनियन स्थापना र क्रियाशील हुन थालेका छन्। कर्मचारीहरू ट्रेड युनियनको मर्म र पेसागत धर्मविपरीत दलगत विचारधाराको आधारमा विभक्त र संगठित हुँदा सार्वजनिक नीतिको निर्माणमा सहयोग, सरकारको नीति तथा कार्यक्रमको कार्यान्वयन र सेवा प्रवाह, शान्ति सुव्यबस्था र अमनचयन कायम गर्ने गुरुत्तर दायित्वबाट च्यूत हुने देखिन्छ। नागरिकलाई प्रवाह गर्ने सेवाको निष्पक्षता र गुणस्तरमा प्रश्न उठ्ने, सेवाग्राही र सेवा प्रदायक तथा सरकार र कर्मचारीवीच अविश्वास र द्वन्द्वको अवस्था सिर्जना हुने र सरकार परिवर्तनसँगै अकारण कर्मचारीको सरुवा हुने प्रवृत्ति बढेको कुरा अनुभवले देखाएको छ। त्यस्तै सर्वसाधारण जनतालाई सर्वसुलभ र सुपथ मूल्यमा आधारभूत वस्तु तथा सेवा वितरण गर्ने, वस्तु तथा सेवा उत्पादन र वितरणमा व्यावसायिक सिद्धान्त अवलम्बन गरी दक्षता एवं प्रभावकारिता बढाई आर्थिक रूपमा आत्मनिर्भर रहने, पूर्वाधार निर्माण एवं आर्थिक वृद्धिमा योगदान पुर्याउने र सामजिक न्याय प्रबद्र्धन गर्न राज्यको लगानीबाट स्थापना भएका सार्वजनिक संस्थानहरूमा पनि ट्रेड युनियनको अभ्यास सन्तोषजनक छैन। संस्थानमा पनि दलगत ट्रेड युनियनको स्थापना र सञ्चालनमा होडबाजी नै देखिन्छ। राजनीतिक विचारका आधारमा विभाजित र संगठित ट्रेड युनियनहरूले व्यबस्थापनसँग ट्रेड युनियन अधिकार र कर्मचारी हकहितको आवरणमा अनावश्यक द्वन्द्व चर्काइरहने प्रवृत्ति विद्यमान देखिन्छ। सार्वजनिक संस्थान व्यावसायिक प्रकृतिका भएकाले यसमा क्रियाशील ट्रेड युनियनहरूले कर्मचारी हकहित र संस्थानको उन्नतिलाई सँगसँगै लैजानुपर्ने हुन्छ। कर्मचारीको सुविधाको कुरा संस्थानको व्यावसायिक स्वास्थ्यमा निर्भर रहन्छ। उत्पादकत्व वृद्धिभन्दा सुविधामा मात्र ट्रेड युनियनहरू केन्द्रित हुँदै जाँदा समग्र वित्तीय अवस्था कमजोर हुँदै गएको र अधिकांश संस्थान घाटामा सञ्चालन भइरहेका छन् भने केहीलाई छोडेर नाफामा रहेका संस्थानले पनि सरकारलाई सेयर तथा ऋण लगानीको अनुपातमा मुनाफा दिन सकिरहेका छैनन्। निजामती सेवालाई सवल, सक्षम, निष्पक्ष, उत्तरदायी र सार्वजनिक सेवा प्रवाह नागरिक मैत्री बनाई सुशासन र विकासको राष्ट्रिय आकांक्षा पूरा गर्न तथा सार्वजनिक संस्थान सञ्चालनमा कार्यकुशलता, सेवा वितरणमा प्रभावकारिता, व्यावसायिकता अभिवृद्धि र दिगोपनाका लागि सार्वजनिक क्षेत्रमा ट्रेड युनियन अभ्यासको वर्तमान प्रवृत्तिमा सुधार गर्न अपरिहार्य छ। यसका लागि निजामती सेवा र सार्वजनिक संस्थानको विद्यमान ट्रेड युनियन अधिकारलाई परिमार्जन गर्नुपर्छ। साथै प्रदेश र स्थानीय सेवाको ट्रेड युनियनसम्बन्धी व्यवस्था संघीय निजामती सेवा ऐनबाटै निर्दिष्ट गर्नुपर्छ। राजपत्र अनंकित प्रथम श्रेणी वा सहायक पाँचौं तहसम्मका कर्मचारी मात्र ट्रेड युनियनमा आबद्ध हुन पाउने व्यबस्था गर्नुपर्छ। बहुयुनियनको वर्तमान व्यवस्था खारेज गरी सोझै आधिकारिक ट्रेड युनियनको निर्वाचन गर्ने, सो चुनावमा सबैभन्दा बढी मत प्राप्त गर्ने व्यक्ति अध्यक्ष हुने र केही सदस्य मनोनीत गर्न पाउने, दोस्रो स्थान हासिल गर्ने व्यक्तिले महासचिव र केही सदस्य तथा तेस्रो हुनेले कोषाध्यक्ष र केही सदस्य पाउने गरी वहुपक्षीय प्रतिनिधित्व सुनिश्चित हुने व्यवस्था गर्नुपर्छ। तर, दोस्रो तेस्रो हुनेले सदर मतको कम्तीमा २० प्रतिशत मत प्राप्त गरेको हुनुपर्ने प्रावधान राख्नुपर्छ। ट्रेड युनियनका गतिविधि कार्यालय समय अगाडि वा पछाडि मात्र गर्ने व्यबस्था गर्नुपर्छ। ट्रेड युनियनका पदाधिकारीको आचारसंहिता निर्माण गरी कडाइकासाथ कार्यान्वयन गर्नुपर्छ। सार्वजनिक संस्थानका कर्मचारीको सुविधालाई कार्यसम्पादनसँग आबद्ध गर्नुपर्छ। अन्तमा, तीनवटै तहका सरकारी सेवालाई सवल, सक्षम, जनउत्तरदायी, र व्यावसायिक बनाइ नागरिकले राज्यबाट प्राप्त गर्ने सेवामा समान र सहज पहुँच सुनिश्चित गर्दै सुशासन, विकास र समृद्धिको राष्ट्रिय लक्ष्य हासिल गर्न तथा सार्वजनिक संस्थानको कार्यकुशलता अभिवृद्धि गरी नेपाल सरकारमाथिको वित्तीय भार कम गर्न ट्रेड युनियनसम्बन्धी विद्यमान व्यवस्थामा रचनात्मक सुधार अपरिहार्य छ।"
हङकङविरुद्ध टस जितेर पहिले बलिङ गर्दै नेपाल,"काठमाडौं : एसीसी प्रिमियर कप टी२० अन्तर्राष्ट्रिय क्रिकेट प्रतियोगितामा हङकङविरुद्धको खेलमा नेपालले पहिले बलिङ गर्ने भएको हो। ओमानको अल अमेरत क्रिकेट मैदानमा नेपालका कप्तान रोहित पौडेलले टस जितेर पहिले फिल्डिङ गर्ने निर्णय लिएका हुन्। नेपाली समय अनुसार ११:४५ बजे निर्धारण गरिएको खेल वर्षाका कारण पछाडि धकेलिएको हो। वर्षाका कारण १८ ओभरमा खेल घटाइएको छ। हङकङलाई पराजित गर्दै नेपाल लगातार तेस्रो जित निकाल्ने दाउमा छ। आजको खेलमा अंक बाँडिएको खण्डमा नेपाललाई समूह विजेता बन्न सकस पर्नेछ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। हङकङले सेमिफाइनलको यात्रा तय गर्न आज नेपाललाई हराउनुपर्ने दबाब छ। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ। प्रिमियर कपको गत संस्करणको उपाधि नेपालले जितेको थियो। अघिल्लो वर्ष घरेलु मैदानमा आयोजित प्रिमियर कपको फाइनलमा नेपालले यूएईलाई सात विकेटले हराएको थियो। अघिल्लो संस्करणमा पनि नेपाल प्रिमियर कपको विजेता बन्दै एसिया कपमा छनोट भएको थियो। एसिया कपमा भारत, पाकिस्तान, श्रीलङ्का, बङ्गलादेश र अफगानिस्तानले सहभागिता जनाउँछन्। सन् २०२३ को एसिया कपमा नेपालले भारत र पाकिस्तानसँग खेलेको थियो। समूह चरणको अन्तिम खेल वैशाख ५ गते साउदी अरबसँग हुनेछ। प्रतियोगितामा वैशाख ९ गतेसम्म सञ्चालन हुनेछ।"
एकीकृत समाजवादीले नांगो रुपमा दक्षिणपन्थी अवसरवादी चरित्र देखायो : ओली,"काठमाडौं : नेकपा एमालेका अध्यक्ष केपी शर्मा ओलीले सरकारमा एकीकृत समाजवादीले बार्गेनिङ गरिरहेको बताएका छन्। एमाले संसदीय दलको बैठकमा सोमबार सम्बोधन गर्दै अध्यक्ष ओलीले एकीकृत समाजवादीले नांगो रुपमा दक्षिणपन्थी अवसरवादी चरित्र प्रकट गरेको बताएका हुन्। सुदूरपश्चिम प्रदेशमा एकीकृत समाजवादीले अराजनीतिक निर्णय गरेर त्यसको पुष्टि गरेको भन्दै उनी आक्रोशित बने। ओलीले भने,एकीकृत समाजवादीले विपक्षीलाई आशा पलाउने गरी जनतामा आशंका र निराशा केही मात्रमा भएपनि कदम चाल्यो। आन्तरिक रुपमा बोली व्यवहार, बार्गिनिङ त त्यस्तै खालका छँदै थिए, तर हिजो बाहिर नै प्रकट भयो। यस समीकरणबाट नागरिक उन्मुक्तिलाई समर्थन नगर्ने तर कांग्रेस केन्द्रित समिकरणबाट सहकार्य गरेर नागरिक उन्मुक्तिलाई नै समर्थन गरेको छ। उनले एकीकृत समाजवादीले कम्यनिष्ट साइन बोर्ड राखेर काम चाँहि समाजवादको पक्षधरलाई कमजोर पार्न लागि परेको दाबी गरे। ओलीले भने, कम्यनिष्ट साइन बोर्ड राखेर काम चाँहि समाजवादको पक्षधरलाई कमजोर पार्न लागि परेको छ। तर, यसले केहि फरक पार्दैन। हामी अगाडि बढ्नुपर्छ। राष्ट्रिय शक्तिको रुपमा एमालेलाई निर्णायक शक्तिको रुपमा अगाडि बढाउनुपर्छ। मिसन ८४ सफल बनाउनुपर्छ। उनले समाजवादको आधार तय गरेर सुखी नेपाली, समृद्ध नेपालको गन्तव्यमा पुग्न लागि पर्नुपर्ने बताए। ओलीले मन्त्रालयको लफडामा फस्नु अहिलेको अभिभारा नभएकाले गृह मन्त्रालय छाडेर अन्य मन्त्रालय लिएर भएपनि नयाँ समीकरण बनाएको स्पष्ट पारे। उनले कुनै पनि मन्त्रालय महत्वहीन नहुने भएकाले जनतामाझ काम गरेर देखाउनुपर्ने धारणा राखे। के भएको छ सुदूरपश्चिममा ? सुदूरपश्चिम प्रदेशको मुख्यमन्त्रीका लागि नागरिक उन्मुक्ति पार्टीका लक्ष्मण किशोर चौधरी र कैलाश चौधरीले फरकफरक दाबी पेस गरेका हुन्। लक्ष्मण किशोर चौधरीलाई, सत्ता गठबन्धनकै घटक दल नेकपा एकीकृत समाजवादीले समर्थन गरेको छ। समाजवादीका संसदीय दलका नेता दीर्घबहादुर सोडारीले आफ्नो दलका ४ जनाको समर्थन रहेको भन्दै लक्ष्मण किशोरको दाबीमा हस्ताक्षर गरेका छन्। लक्ष्मण किशोरलाई कांग्रेसका १८ जनाको समर्थन छ भनेर संसदीय दलका नेता तथा पूर्व मुख्यमन्त्री कमलबहादुर शाह, ७ जना प्रदेश सभा सदस्यको सहमति छ भनेर नागरिक उन्मुक्ति पार्टीको संसदीय दलका नेता घनश्याम चौधरीले हस्ताक्षर गरेका छन्। तर,नागरिक उन्मुक्ति पार्टीभित्र ५ जना र २ जना गरी विभाजित देखिएका छन्। लक्ष्मण किशोर चौधरीसहितका ५ जना रेशमतिर र कैलाश चौधरी सहितका २ जना मात्रै रञ्जितातिर देखिएका छन्। मुख्यमन्त्रीका लागि अर्को दाबी नागरिक उन्मुक्तिकै कैलाश चौधरीको परेको छ। उनले आफ्नो पार्टीका ७, माओवादीका ११, नेकपा एमालेका १० र स्वतन्त्र १ जनाको समर्थन रहेको दाबी पेश गरेका छन्। ५३ सदस्यीय प्रदेशसभामा अहिले ५२ जना प्रदेशसभा सदस्य छन् । बझाङका १ जनाको निधन भएकाले प्रदेश सभामा अहिलेको बहुमत २७ जना हो। मुख्यमन्त्रीका लागि दुईजनाको दाबी पेस भएकाले कसलाई नियुक्त गर्ने विषयमा अन्यौल देखिएको छ।"
"विश्वदीप पाण्डेले छाडे बाबुरामको साथ, बालुवाटारमा प्रचण्डले गरे माओवादीमा स्वागत","काठमाडौं : नेपाल समाजवादी पार्टीका केन्द्रीय सदस्य विश्वदीप पाण्डेले पार्टी परित्याग गरेका छन्। पूर्वप्रधानमन्त्री एवम् नेसपा अध्यक्ष डाबाबुराम भट्टराई स्वकिय सचिवसमेत रहेर काम गरेका पाण्डेले पार्टी परित्याग गर्दै सोमबार बिहान माओवादी केन्द्रमा प्रवेश गरेका हुन्। पाण्डेलाई सोमबार बिहान प्रधानमन्त्री निवास बालुवाटारमा माओवादी केन्द्रका अध्यक्ष पुष्पकमल दाहाल प्रचण्डले पार्टीमा स्वागत गरेका थिए। माओवादी प्रवेश अगाडि उनले सामाजिक सञ्जालमा लेखेका छन्,आजको मितिदेखि लागू हुने गरी मैले नेपाल समाजवादी पार्टीबाट साधारण सदस्य समेत नरहने गरि राजीनामा दिएको छु। उनी डाभट्टराई नेतृत्वको नयाँ शक्ति पार्टी नेपाल हुँदै हाल नेपाल समाजवादी पार्टीमा क्रियाशील रहँदै आएका थिए।"
"नयाँ वर्ष, नयाँ उमंग","काठमाडौं : सांस्कृतिक जगेर्नामा नयाँ पुस्ताको रुचि घट्दो छ। यसको अपवाद हो सिन्दुर जात्रा। मध्यपुर थिमीमा हरेक नयाँ वर्षको पहिलो दिन हुने यो जात्रा विशेषतः युवाले धान्दै आएका छन्। अविर दलादल गरिने यो चाडले नयाँ वर्ष उल्लासमय बनाइदिन्छ। सिन्दुर जात्राको रौनकले तानिहाल्छ, नयाँ वर्षको रौनक एकातिर होला तर मध्यपुर थिमीमा हुने यो जात्राको रमाइलो वर्ष दिनको ऊर्जा जस्तै लाग्छ, पाँच वर्षदेखि निरन्तर सिन्दुर जात्रामा सहभागी हुने गरेको बताउने धनकुटामा कृष्णभक्त श्रेष्ठले आइतबार अन्नपूर्णसँग भने, जात्रा त धेरैतिर हुन्छन्, तर सिन्दुर जात्रा अत्यन्तै फरक लाग्छ। यसले त फागुको रंग पनि सम्झाउँछ तर अत्यन्तै फरक किन हुन्छ भने सिन्दुर छ्यापाछ्याप र दलादल गर्दाको मजा नै बेग्लै। सिन्दुर जात्रा मध्यपुर नगरमा हुने भए पनि यसको रौनकले सबैलाई तान्ने गरेको छ। काठमाडौं उपत्यकामा मुलुकभरका सबै ७७ वटै जिल्लाका बासिन्दा बसोबास गर्ने भएकाले सहभागीको संख्या पनि हजारौंमा हुने गरेको छ। ३२ खटे जात्रा सिन्दुर जात्राका बेला मान्छे मात्र होइन, पूरै सडक नै सिन्दुरमय हुन्छ मध्यपुरथिमीमा। चैत मसान्तदेखि सुरु हुने बिस्का जात्रा मध्यपुर नगरमा भने वैशाख २ गते सम्पन्न हुन्छ। एकआपसमा सिन्दुर छ्यापाछ्याप गरेर मनाइने यो जात्रा अत्यन्तै हर्षोल्लासका साथ सम्पन्न गरिन्छ। सिन्दुर जात्रालाई ३२ खटे जात्रा पनि भनिन्छ। जहाँ थिमी क्षेत्रबाट २३ अनि बोडे, नगदेश र टिगनीबाट ९ गरी ३२ खट भेला गरिन्छ। यो मध्यपुरथिमीमा मात्र होइन, भक्तपुर नगर, सांगा, टोखालगायतका स्थानमा मनाइने बिस्का जात्राअन्तर्गत सिन्दुरे जात्रा मनाइन्छ। मध्यपुर थिमीमा आइतबार जात्रा मनाइँदै । तस्बिर : अभिषेक महर्जन खटसँगै थिमीको बालकुमारी, दक्षिणबाराही, विष्णुबीर, सिद्धिकाली, नगदेशको सिद्धिगणेश, बोडेको महालक्ष्मी र टिगनीको नीलबाराही मन्दिरका देवताका नेतृत्वमा खट बोकेर जात्रा गरी टोलटोलमा सिन्दुर खेल्दै मनाइन्छ। तर, सबैभन्दा धुमधामका साथ भने मध्यपुरमै मनाइने गरिन्छ। सिन्दुर जात्रा मध्यपुरथिमीको सबैभन्दा ठूलो जात्रा हो, पुरानो थिमीका कृष्णभक्त शंखदेवले भने, मध्यपुर नगरभित्रका सबैजसो स्थानका देवदेवीका खट भेला पारेर मनाइने भएकाले यसको सामूहिकता नै विशेष छ त्यसमाथि मध्यपुर, अझ भक्तपुर त्यसभन्दा गजब नेपालभरकै मानिस सहभागी हुने र रमाउने परम्परा नै यस जात्राको गजबको पाटो हो। बालकुमारी मन्दिर परिसरमा विभिन्न देवीदेवताका खट भेला पारेपछि बालकुमारी खटजात्रा गरिएको थियो। आर्थिक र अन्य कारणले केही वर्षयता खटको संख्या घटेको पाइन्छ। धिमे, काया र भुस्या आदि विभिन्न सांस्कृतिक बाजागाजाका साथ एकआपसमा सिन्दूर छ्यापाछ्याप गर्छन्। सिन्दुर जात्रामा नववर्षको शुभकामना पनि साटासाट गर्छन्। जात्रामा के बालक के वृद्ध सबैको सहभागिता रहन्छ तर उल्लेख्य सहभागिता युवाकै रहन्छ। यो जात्राको रमाइलो के छ भने जात्रा प्रत्येक टोल, चोक, दोबाटो र चौबाटोमा पुर्याइन्छ। जतिबेला घरको कौसी र झ्यालहरूबाट सडकमा रमाइरहेका जात्रालुलाई सिन्दुर र फूल बर्साउने गरिन्छ। बालकुमारीबाट परम्परागत रूपमा सिद्धिगणेश, सिद्धिकाली र त्यसका गणहरूसहित क्वाछें द्यो, हिचो द्यों, अजिमा द्यों, विष्णुवीर र अन्य देवगणको खट उचालेपछि बालकुमारीको जात्रा सुरु हुन्छ। यो सिन्दुर जात्रालाई सुथसिया जात्रा पनि भनिन्छ। हजारौंको संख्या विशेषगरी युवाको उल्लेख्य सहभागिता हुन्छ, युवाको संख्या बढी भएकाले यो जात्रामा रौनक बढ्ने गर्छ। लायकू प्रवेशद्धारमा पेंखा मुस्या, बालकुमारी, बालखुचा द्यो, सिद्धिकाली र अरू देवताका गणहरू बाटो छेकेर बस्ने परम्परा छ। यो परम्पराअनुसार नै देवता लायकू दरबारभित्र पस्न नपाउन भनेर बाटो छेकिन्छ। खट जात्रा अगाडि बढाउँदै ल्याउने बालकुमारीलाई भैलः द्यो परिक्रमा गराउने चलन छ। त्यससँगै सुगां द्यो, क्वाछे द्योंमा पनि सिन्दुर खेल्दै परिक्रमा गराइने परम्परा छ। मलाई त सडकमा जात्रा मनाउनेहरूले एकआपसमा रंग दल्ने काम ठीकै लाग्छ तर जब घरको झ्याल र कौसीबाट सिन्दुर छर्ने काम हुन्छ त्यो रौनक नै सबैभन्दा गजब लाग्छ, काभ्रेबाट आएका पुजा खड्काले भनिन्, बर्सेनि नभ्याए पनि थिमीको यो सिन्दुर जात्रा आउँदा साथीहरू भेला पारेर ल्याउँछु। जात्रामा साथीसँगको रमाइलो छुट्टै हुन्छ। बालकुमारीलाई बिभिन्न क्षेत्रको परिक्रमा गराई भव्य एवं उमंग अनि उत्साहका साथ थिमीका बासिन्दाले सिन्दुर खेल्दै यो जात्रा मनाउने गर्छन्। बालकुमारीको खट सहितको जात्रालाई शंखधर चोक हँुदै सूर्यविनायक नगरपालिका५ स्थित दक्षिण बाराही मन्दिरमा लैजाने परम्परा छ। बिहानै सुरु भएको यो जात्रा मध्याह्नसम्म चल्छ। त्यसपछि भक्तपुरको ऐतिहासिक एवं सांस्कृतिक नगरी बोडेमा जिब्रो छेड्ने जात्रा हुन्छ। भक्तपुर लोकन्थलीकी सुप्रिया श्रेष्ठ भने सिन्दुर जात्राका तस्बिर र भिडियोहरू खिचेर देश र विदेशमा रहेका साथीसंगीलाई पठाउने गरेको बताउँछिन्। सबै भक्तपुर आउने अवस्था हुँदैन, उपत्यकामै भएर पनि समय नमिल्ला त्यसैले समाचार, टेलिभिजनबाट मात्र होइन, हामी सहभागी सबैले जात्राका भिडियोहरू अनि तस्बिरहरू सेयर गर्नै पर्छ भन्ने मेरो आग्रह पनि हो, उनी भन्छिन्। उनका अनुसार, यो जात्रा अन्य देशका नागरिकसम्म पुग्नुपर्ने अवस्था सिर्जना गर्नु आवश्यक छ। ८ रात ९ दिनको जात्रा सांस्कृतिक नगरी भक्तपुरको विशेष पहिचान नयाँ वर्षको अवसरमा मनाइने ८ रात ९ दिनसम्मको बिस्काः अर्थात् बिस्केट जात्रा हो। विश्व प्रसिद्ध जात्राका रूपमा व्याख्या गरिँदै आएको यो जात्रा मनाउन र अवलोकन गर्न वर्षेनि मानवसागर उर्लिने गरेको पाइन्छ। यो जात्रामा भक्तपुर नगरको ल्यासिंखेलमा लिंगो ठड्याउने र ढाल्ने गरिन्छ। जात्रामा दुवै कार्य आकर्षकका केन्द्रबिन्दु मानिन्छन्। मुलुकभरका मानिस काठमाडौं उपत्यकामा बसोबास गर्ने भएकाले नयाँ वर्षको यो अवसरमा भक्तालु जात्रा हेर्न आउनाले यी दिनमा हरेक दिन हजारौंको घुइँचो हुन्छ। योसिङ द्यः अर्थात् ५५ हात लामो लिंगो बिस्का जात्राको विशेष आकर्षण हुन्छ। पूजाआजाको विधिविधानअनुसार लिंगो उठाइन्छ भने दिनभर जात्रा गरेर साँझ विधिपूर्वक पूजा गरी तान्त्रिक विधिअनुसार लिंगो ढाल्ने परम्परा छ। संस्कृतिविद्का अनुसार, लिंगो ठड्याउनुअघि लिंगोको कोखा (टुप्पो) मा नाग र नागिनीको प्रतीक स्वरूप दुइटा ध्वजा बाँधिन्छ। त्यसपछि अष्टमातृकाका प्रतीक आठवटा डोरीले तानेर उक्त लिंगो उठाइन्छ। प्रचलनअनुसार ८ वटा मोटा एवं लामा डोरी बाँधेर चारैतिरबाट गोलाकार रूपमा बसेर लिंगोलाई योसिङ्को प्वालमा छिराइन्छ। त्यसपछि वरिपरिबाट डोरीको सहायताले तानेर ठड्याइने गरिन्छ। लिंगो उठाउँदाका प्रयासहरू रोचक बन्ने गर्छन् बिस्काका सहभागीलाई। लिंगोको कोखामा झुन्ड्याइएका दुइटा ध्वजालाई वीरध्वजा, विश्वध्वजा अनि आकाशभैरवका ध्वजासमेत भन्ने गरिएको संस्कृतिविद्को भनाइ छ । यक्ष मल्लको नेपाल सम्वत् ५६१ को शिलालेख (भक्तपुरको तौमढीस्थित)मा तत्कालिन नेपाल मण्डलको राजधानी भक्तपुर नगरमा मनाइने ८ रात ९ दिनको बिस्का अर्थात् बिस्केट जात्रालाई विश्व जात्रा भनिएको छ। भक्तपुरको प्रसिद्घ बिस्केट जात्राका क्रममा लिंगो उठाउने जात्रा हेर्नाले सुख, शान्ति र समृद्घि प्राप्त हुने जनविश्वास छ। यसैगरी, सहकाल आउने र शत्रु नाश हुने पनि जनविश्वास रहँदै आएको पाइन्छ। यस जात्रालाई शत्रुहन्ता जात्रा पनि भन्ने गरिएको छ। स्थानीयका अनुसार, लिच्छवीकालदेखि बिस्केट जात्राको चार दिन अगाडि भैरव र भद्रकालीको रथयात्रा गरी मनाउन सुरु गरिएको पाइन्छ जुन जात्रा भक्तपुरवासीले ९ दिन ८ रातसम्म मनाउँदै आएको पाइन्छ। लिंगो ढालेपछि रथ जुधाउने काम हुन्छ। यो बिस्का जात्राकै रमाइलो पल मानिन्छ। योसिङखेलबाट भैरवनाथको रथ गःहिटीमा लगेर भद्रकालीसँग भैरवनाथको रथ जुधाइन्छ। स्थानीय बासिन्दाका अनुसार, भैरवनाथ र भद्रकाली देव र देवीको समागम जात्रा भएकाले यसलाई नेवारी भाषामा द्यो ल्वाकिगु भनिन्छ । नेवार समुदायमा परापूर्वकालदेखि चलिआएको ८ रात ९ दिनको बिस्का जात्रा सर्प मारियो भन्ने अर्थमा मनाइने प्रचलन छ। गःहिटीमा रहेको भैरवलाई बली चढाएपछि नेपाल सरकारको तर्फबाट गुठी संस्थानले पूजाआजा गर्ने परम्परा छ। त्यसपछि भैरव र भद्रकालीको रथलाई भेलुंखेल पुर्याइन्छ। अनिमात्र ५५ हात लामो इन्द्रध्वजा सहितको लिंगो उभ्याइन्छ। जात्रामा रथ जुधाउनुअघि कुखुराको बली चढाउने परम्परा छ । विक्रम संवत्अनुसार सौर्यमासको आधारमा बिस्केट जात्रा मनाइने संस्कृतिविद् पुरुषोत्तमलोचन श्रेष्ठको भनाइ छ। उनका अनुसार, नागनागिन मर्यो भन्ने भावका आधारमा लिच्छविकालदेखि बिस्का जात्रा मनाइँदै आएको पाइन्छ। जिब्रो छेड्ने जात्रा जिब्रो छेडेको देख्दा त आफैंलाई चसक्क भयो, वैशाख २ गते जिब्रो छेड्ने जात्रामा पुगेका नयाँ थिमीका खेमराज दाहालले भने, यो जात्राबारे सुनेको त थिएँ तर प्रत्यक्ष हेर्ने अवसर पहिलोपटक प्राप्त भयो। यसले नेपाली संस्कार धनी छ भन्ने पुष्टि गरेको छ। एक महिना अघिदेखि तेलमा डुबाएर राखेको ११ इच्च लामो फलामे सुइरो जिब्रोमा छेडिन्छ। जसको जिब्रोमा छेडिन्छ उसैले महाद्वीप (चन्द्राकारको भ्वाय्) काँधमा बोकेर जात्रामा सहभागी सबैलाई नमस्कार गर्दै बोडे नगरमा रहेको विभिन्न देवीदेवताका मठमन्दिरको परिक्रमा गर्छ। जिब्रो छेड्ने व्यक्तिले सात दिनदेखि नियममा बस्ने, नुन नखाने, तीन दिनदेखि केही नखाने र नसुत्ने आदि नियम पालना गर्नुपर्छ। जिब्रो छेड्नुअघि बोडे नगरका विभिन्न मठमन्दिरको परिक्रमा र पूजाआजा गर्ने चलन छ। यस वर्ष २८ वर्षीय सुजन वाग श्रेष्ठले जिब्रो छेडेका हुन्। जिब्रो छेड्ने जात्रा लोप हुने अवस्थामा पुगेका बेला बुद्धकृष्ण वाग श्रेष्ठले लगातार नौपटक जिब्रो छेडेका थिए। सुजन बुद्धकृष्णकै कान्छोछोरा हुन्। अघिल्लो वर्ष पनि सुजनले नै जिब्रो छेडेका थिए। हालसम्म बेखानारायण हायश्रेष्ठले ३२ पटकसम्म (१९९१ सालदेखि २०२२ सालसम्म) जिब्रो छेडेको तथ्यांक पाइन्छ। जिब्रोमा छेडिने फलामको सुइरोलाई नटुचा भनिन्छ। जुन सुइरो बोडेकै लाकुछेंका नकर्मीहरूले तयार पार्दै आएका छन्। पाँचो गणेशमा जिब्रो छेडेपछि महाद्वीप बोकेर नगर परिक्रमा गरी महालक्ष्मी मन्दिरमा पुगेर सुइरो निकालिन्छ। सुइरो निकालेर मन्दिरको भित्तोमा गाडिन्छ भने त्यहाँको माटो जिब्रोमा लगाउने प्रचलन छ। त्यससँगै भोजभतेर गरी जिब्रो छेड्ने जात्राको समापन हुन्छ। जिब्रो छेड्ने जात्राले बोडेको मात्र होइन, भक्तपुर जिल्लाको मात्र पनि होइन, देशकै पृथक संस्कृति बचाइराखेको छ, जात्रामा सहभागी काठमाडौं निवासी महाकाली कञ्चनपुरका राजेश जोशीले भने, सुनेको त थिएँ, तर अचम्मकै जात्रा मानेँ। यो जात्रा धान्न युवा सक्रिय हुनैपर्ने देखेँ किनभने यत्रो फलामे सुइरोले जिब्रो छेड्ने आँट जोसुकैले गर्न सक्दैनन् जस्तो लाग्यो। हरेक वर्ष चैत मसान्तका दिन महालक्ष्मी स्थान परिसरमा लिंगो ठड्याएपछि जिब्रो छेड्ने जात्रा सुरु हुन्छ। किंवदन्तीअनुसार नीलवाराही जंगल छेउमा बसोबास गरिरहेका मानिसलाई जंगली जनावार र राक्षसहरूले अनेक किसिमले दुःख दिन थालेपछि केही पर नयाँ बस्ती बसालेर बस्न थालेको पाइन्छ। खेतको बीचमा बस्ती बस्न थालेको र उक्त बस्ती नयाँ सरेपछि दुःख कम होला भन्ने उनीहरूले ठानेका थिए। बुँ भनेको खेत र दे भनेको देश (बस्ती) भन्ने शब्द अपभ्रंश हुँदै बोडे भएको स्थानीय बुढापाकाको भनाइ छ। निलवाराहीमा रहेको नेपाल सम्वत् ९५७ को शिलालेखमा पनि उक्त कुरा उल्लेख छ। स्थान परिवर्तन गरे पनि राक्षसले दुःख दिन नछोडेपछि बोडेवासीले पशुपतिका तान्त्रिकलाई उक्त घटना सुनाएको र उनैले तान्त्रिक शक्तिको प्रयोग गरी उक्त घटना नियन्त्रणमा लिएको जनविश्वास छ। त्यतिबेला उनले स्थानीय बासिन्दालाई दुःख दिने ख्याकको जिब्रोमा फलामको मोटो सुइरोले घोचेर मुख चलाउनै नमिल्ने गरी सास्ती दिएको किम्वदन्ती छ। यसपछि बोडेवासीलाई रोग, अनिकाल, अनावृष्टि, अतिवृष्टि, भूकम्पजस्ता प्राकृतिक प्रकोप नपर्ने विश्वास गर्दै आइएको छ।"
अर्थमन्त्री पुन अमेरिका प्रस्थान,"काठमाडौं : अर्थमन्त्री वर्षमान पुन अनन्त अमेरिका प्रस्थान गरेका छन्। विश्व बैंक र अन्तर्राष्ट्रिय मुद्रा कोषको संयुक्त बसन्तकालीन बैठकमा सहभागी हुन चार सदस्यीय प्रतिनिधिमण्डलको नेतृत्व गर्दै मन्त्री पुन आज बिहान सवा २ बजे कतार एयरबेजको जहाजबाट वासिङ्टन डिसि उडेका हुन्। भ्रमण दलमा मन्त्रालयको अन्तर्राष्ट्रिय आर्थिक सहायता समन्वय महाशाखा प्रमुख सहसचिव श्रीकृष्ण नेपाल,सोही महाशाखाअन्तर्गत विश्व बैंक डेस्क हेर्ने उपसचिव कञ्चन बस्नेत र मन्त्री पुनका निजी सचिव भूपालराज शाक्य छन्। अमेरिकामा मन्त्री पुनले विश्व बैंककी कार्यसञ्चालन प्रबन्ध निर्देशक आना वियर्दे, विश्व बैंकका दक्षिण एसिया हेर्ने उपाध्यक्ष मार्टिन रेजर, विश्व बैंकका विकास वित्त (डिएफआई) परिचालन हेर्ने उपाध्यक्ष आकिहिको निसिओ, विश्व बैंककै पूर्वाधार क्षेत्र हेर्ने उपाध्यक्ष ग्वाङ्झे चेन, अन्तर्राष्ट्रिय वित्त निगम (आईएफसी) का उपाध्यक्ष रिकार्डो पुलिटी र अन्तर्राष्ट्रिय मुद्रा कोष (आईएमएफ) का सहायक प्रबन्ध निर्देशक बोलीसँग भेट्नेछन्। यस्तै मन्त्री पुनले अमेरिकी अन्तर्राष्ट्रिय विकास नियोग (यूएसएआईडी) का उच्च पदाधिकारी, अमेरिकी अन्तर्राष्ट्रिय विकास वित्त निगम (डीएफपी) का पदाधिकारी, अमेरिकन चेम्बर अफ कमर्सका अध्यक्ष अतुल कास्यपसहित निजी क्षेत्रका प्रतिनिधि र त्यहाँस्थित गैरआवासीय नेपालीहरुसँग छुट्टाछुट्टै भेटवार्ता गर्ने तालिका छ। मन्त्री पुनले जलवायु परिवर्तको प्रभावले खतरामा रहेका मुलुकहरूको समूह भी२० को मन्त्रीस्तरीय बैठकलाई प्रमुख वक्ताका रुपमा सम्बोधन गर्नेछन्। भी२० जलवायु परिवर्तनको जोखिम न्यूनीकरण तथा विश्वव्यापी अर्थतन्त्रमा उत्पन्न संक्रमणकालीन अवस्थामा वित्तीय सहयोग अभिवृद्धिका लागि विश्व समुदायमा आवाज उठाउने निकाय हो। मन्त्री पुन हाइलेभल क्लाइमेट नेक्सससम्बन्धी साइडलाइन बैठक तथा दक्षिण एसियामा स्वच्छ ऊर्जा संक्रमणसम्बन्धी सत्रका साथै विभिन्न द्विपक्षीय र बहुपक्षीय बैठकहरुमा सहभागी हुनेछन्। ती बैठकहरुमा मन्त्री पुनले आगामी जुनमा काठमाडौँमा हुने विश्व बैंक समूहअन्तर्गतको अन्तर्राष्ट्रिय विकास संघ (आईडीए)२१ बैठकको तयारी, विश्व बैंकले आगामी ५ वर्षका लागि नेपालमा गर्ने लगानी साझेदारीको प्राथमिकता निर्धारण, संखुवासभामा निर्माण हुने १ हजार ६३ मेगावाटको माथिल्लो अरुण अर्धजलासययुक्त जलविद्युत आयोजनासहित पाइपलाइनमा रहेका अन्य आयोजनाको वित्तीय व्यवस्थापनलगायत विषयमा छलफल गर्नेछन्। केही दिनअघि मन्त्री पुनले ऊर्जामन्त्री शक्तिबहादुर बस्नेत, नेपाल विद्युत प्राधिकरणका कार्यकारी निर्देशक कुलमान घिसिङ तथा विश्व बैंक र एसियाली विकास बैंकका काठमाडौँस्थित आवासीय प्रमुखहरुलाई संगै राखेर बैठक गरेका थिए। उक्त बैठकमा माथिल्लो अरुण आयोजनाको वित्तीय व्यवस्थापन सक्दो छिटो गर्ने सहमति भएको थियो। गेम चेन्जर आयोजनाका रुपमा रहेको माथिल्लो अरुणको वित्तीय व्यवस्थापनको नेतृत्व विश्व बैंकले गर्दैछ। यस्तै मन्त्री पुनले आगामी १६ र १७ वैशाखमा काठमाडौँमा हुने तेस्रो लगानी सम्मेलन तथा नेपालमा लगानी अनुकूल वातावरण निर्माणमा सरकारका तर्फबाट भएका सुधार प्रयासबारे विश्व बैंकसहित विकास साझेदार र निजी क्षेत्रलाई अवगत गराउनेछन्। वैदेशिक लगानीका लागि प्रतिकूल ठानिएका करिब एक दर्जन कानून संशोधनका लागि अध्यादेश ल्याउने तयारी सरकारले गरेको छ।"
एमाले हुम्ला अध्यक्षमा बुमी निर्वाचित,"सिमकोट : नेकपा (एमाले) हुम्लाको अध्यक्षमा ज्ञामी बुमी निर्वाचित भएका छन् । पार्टीको १० औँ जिल्ला अधिवेशनबाट उनी अध्यक्षमा निर्वाचित भएका हुन्। अध्यक्षसहित विभिन्न पदका लागि आइतबार साँझ मतदान भएको थियो । गए राति नै मतगणना गरिएको थियो । अध्यक्षमा बुमीका निकटतम प्रतिद्वन्द्वी डबल रावत रहेका थिए । उपाध्यक्ष, सचिव, महिला उपसचिव र खुला उपसचिवमा पनि बुमीको प्यानल विजयी भएको छ । प्रकाशबहादुर शाही उपाध्यक्षमा, तीर्थराज बोहरा सचिवमा, प्रदीप लामा खुला उपसचिवमा तथा मञ्जु रावल महिला उपसचिवमा निर्वाचित भएका थिए। अन्य खुला सदस्य, महिला सदस्य र दलित सदस्यको मत गणना भइरहेको निर्वाचन समितिका संयोजक अमरबहादुर शाहीले जानकारी दिए।  रासस"
"सांसदलाई ओलीको निर्देशन : संसदीय समिति बैठकमा अनिवार्य उपस्थित हुनु, प्रभावकारी भूमिका खेल्नू","काठमाडौं : नेकपा एमाले अध्यक्ष केपी शर्मा ओलीले संसदीय समिति बैठकमा प्रभावकारी भूमिका खेल्न आफ्ना सांसदहरूलाई निर्देशन दिएका छन्। सोमबार एमालेको संसदीय दलको बैठकमा बोल्दै अध्यक्ष ओलीले सबै समिति बैठकमा अनिवार्य उपस्थित भएर प्रभावकारी भूमिका निर्वाह खेल्न पार्टीका सांसदहरूलाई निर्देशन दिएका हुन्। 'माननीयज्यूहरूलाई भन्न चाहन्छु। समितिका बैठकहरू बसिरहेका हुन्छन्। समितिका बैठकमा हाम्रो भूमिका प्रभावकारी हुनुपर्छ। हाम्रो सहभागी सक्रिय हुनुपर्छ। संसदको भोलि इतिहासमा गएर हेर्दा पनि संसदको गरीमा यस्तो पो गरेको रहेछ भन्ने अवस्था नबनोस्। पहिले नै यो बुद्धि पुर्याएर काम गर्नुहोला। कहिले कहिले स्वार्थ समूहले प्रभावित गर्छ। स्वार्थ समूहलाई हामीले बुझ्नु, सुन्नु आवश्यक हुन्छ। काम फेरि उनीहरूसँग गर्ने हो। हामीले बनाउने कानुन पनि तीमार्फत बनाउने हो,'ओलीले भने,' अर्को कुरा के भने उनीहरूले आफ्नो संकीर्ण हित हेरेका हुन्छन्। उनीहरूका हितहरू हावी भए राष्ट्रिय हितहरू ओझेलमा नपरुन भनेर हामीले सोच्नुपर्छ। समितिमा छलफल गर्दा होस् वा अन्य काम गर्दा ध्यान दिनुपर्छ।'"
"बोधिचित्तको रुख काटेको आरोपमा चारजना पक्राउ, आठजनाविरुद्ध किटानी जाहेर","काभ्रेपलाञ्चोक : काभ्रेपलाञ्चोकको रोशी गाउँपालिका५ नागबेलीस्थित बहुमूल्य बोधिचित्त (बुद्धचित्त) को रुख काटेको आरोपमा प्रहरीले चार युवालाई पक्राउ गरेको छ । पक्राउ पर्नेमा स्थानीय प्रभात तामाङ, श्यामकृष्ण मैनाली, मानबहादुर तामाङ र दुर्गालाल तामाङ रहेको जिल्ला प्रहरी कार्यालय धुलिखेलका प्रवक्ता प्रहरी नायब उपरीक्षक राजकुमार श्रेष्ठले जानकारी दिए। उक्त समूहले गत बिहीबार राति विस्फोटक पदार्थसहित नागबेलीस्थित ठाकुरानी तामाङको बगैंचामा रहेको बहुमूल्य बोधिचित्तको एउटा रुख काटेको थियो । फूल फुल्दै गरेको बोधिचित्तको रुख काटिएको थियो । उक्त रुखमा फल्ने बोधिचित्त दाना यस वर्ष तीन करोडमा बिक्री गर्न बैना गरिएको तामाङले बताए । उनका अनुसार बिहीबार राति करिब १ बजे हातहतियारसहित आएका झण्डै २० जनाको समूहले डरत्रास देखाउँदै बोधिचित्तको रुख काटेका थिए। मैनाली र दुर्गालाललाई काभ्रेपलाञ्चोकको बनेपाबाट आइतबार पक्राउ गरेको हो भने प्रभातलाई शनिबार काठमाडौंको वनस्थलीबाट र मानबहादुरलाई रुख काटेकै दिन पक्राउ गरिएको प्रहरी नायब उपरीक्षक श्रेष्ठले राससलाई बताए । प्रभात र मानबहादुरको म्याद थप गरी अनुसन्धान थालिएको छ । अन्य दुईजनाको म्याद थप गरी थप अनुसन्धान थालिने छ । प्रहरीका अनुसार रुखधनी तामाङको रुख काटेपछि घरका ढोका र आँगनमा चार सकेट बम राखिएको थियो । उक्त बमलाई धुलिखेलस्थित नेपाली सेनाको कालीजङ्ग गणले निस्क्रिय पारेको थियो । घटनामा संलग्न भएका अन्यको खोजी भइरहेको प्रहरीले जनाएको छ । यसैबीच पीडित ठाकुरानीले पक्राउ परेका चारसहित आठ जनाविरुद्ध आइतबार जिल्ला प्रहरी कार्यालयमा किटानी जाहेरी दर्ता गरेका छन् । उक्त रुखमा फलेको फल चार वर्षअघि पनि लुटिएको थियो । रुख काट्ने समूहले नै उक्त समयमा फल लुटेको हुनसक्ने प्रहरीको अनुमान छ । बोधिचित्त मालाको तामाङ समुदाय र विशेष गरी तिब्बती तथा चिनियाँ समाजमा धार्मिक एवं सांस्कृतिक महत्व छ ।"
वर्षाको कारण नेपाल र हङकङबीचको खेल पछाडि धकेलियो,"काठमाडौं : एसीसी प्रिमियर कप टी२० अन्तर्राष्ट्रिय क्रिकेट प्रतियोगितामा नेपाल र हङकङबीचको खेल वर्षाको कारण प्रभावित भएको छ। ओमानको अल अमेरत क्रिकेट मैदानमा खेल हुनु अगाडि हल्का वर्षा भएको हो। बर्षाका कारण खेल केहि समय पछाडि धकेलिएको क्यानले जनाएको छ। अहिले पिच कभरले ढाकिएको छ। वर्षा रोकिएपश्चात टस हुने भएकाले ओभर घटाएर खेल हुने सम्भावना छ। हङकङलाई पराजित गर्दै नेपाल लगातार तेस्रो जित निकाल्ने दाउमा छ। आजको खेलमा अंक बाँडिएको खण्डमा नेपाललाई समूह विजेता बन्न सकस पर्नेछ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। हङकङले सेमिफाइनलको यात्रा तय गर्न आज नेपाललाई हराउनुपर्ने दबाब छ। नेपाली राष्ट्रिय टोलीमा कप्तान रोहितकुमार पौडेल, कुशल भुर्तेल, आशिफ शेख, कुशल मल्ल, दीपेन्द्रसिंह ऐरी, गुल्सनकुमार झा, अनिल साह, सन्दीप जोरा, करण केसी, विवेक यादव, प्रतिश जिसी, सोमपाल कामी, ललितनारायण राजवंशी र अभिनास बोहरा रहेका छन्। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ। प्रिमियर कपको गत संस्करणको उपाधि नेपालले जितेको थियो। अघिल्लो वर्ष घरेलु मैदानमा आयोजित प्रिमियर कपको फाइनलमा नेपालले यूएईलाई सात विकेटले हराएको थियो। अघिल्लो संस्करणमा पनि नेपाल प्रिमियर कपको विजेता बन्दै एसिया कपमा छनोट भएको थियो। एसिया कपमा भारत, पाकिस्तान, श्रीलङ्का, बङ्गलादेश र अफगानिस्तानले सहभागिता जनाउँछन्। सन् २०२३ को एसिया कपमा नेपालले भारत र पाकिस्तानसँग खेलेको थियो। समूह चरणको अन्तिम खेल वैशाख ५ गते साउदी अरबसँग हुनेछ। प्रतियोगितामा वैशाख ९ गतेसम्म सञ्चालन हुनेछ।"
निर्वाचनमा महिला सहभागिता बढाउन सुधार आवश्यक छ : प्रमुख आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले निर्वाचनमा महिलाको अर्थपूर्ण सहभागिता वृद्धिका लागि विद्यमान कानुन र सामाजिक वातावरणमा सुधार आउनुपर्ने बताएका छन्। अन्तर्राष्ट्रिय महिला दिवसका सन्दर्भमा निर्वाचन आयोग र युएन वुमनद्वारा सोमबार आयोजित निर्वाचन र महिला : नेपालका प्रयास, उपलब्धि र आगामी कार्यदिशा विषयक अन्तक्र्रियाको उद्घाटन सत्रमा प्रमुख आयुक्त थपलियाले कानुनले बाध्यकारी मानेका पदमा मात्रै महिलाको उम्मेदवारी दिने र समग्रतामा राजनीतिमा महिलाको उत्साहजनक सहभागिता नगराउने स्थिति रहेकाप्रति चिन्ता व्यक्त गरे। नेपालको पछिल्लो निर्वाचनमा विजयी जनप्रतिनिधिको अवस्था सङ्ख्यात्मकरुपमा एसियाली मुलुकभन्दा माथि रहे पनि त्यसले मात्रै नेपालको संविधानको समानुपातिक समावेशीताको मर्मलाई आत्मसात् गर्न नसक्ने प्रमुख आयुक्त थपलियाको भनाइ थियो । 'हाम्रो बुझाइमा राजनीतिमा महिलालाई क्षमताको अवमूल्यन गरिएको छ । उनीहरुलाई अधिकार र अवसरबाट वञ्चित गरिएको छ । समग्रतामा निर्वाचनमा उत्साहजनकरुपमा महिलाको सहभागिता हुने वातावरण बनिसकेको छैन,'उनले भने,'यसमा कतिपय कानुनी अवरोधका पक्ष होलान्,कतिपय स्रोत साधनका सीमा छन् । राजनीतिमा लागेका महिलालाई सामाजिक सञ्जाल र सञ्चारमाध्यमबाट हिंसा गरिएका उदाहरण पनि भेटिएका छन् । यी सबै अवस्थामा सुधारका लागि अन्तरपार्टी महिला सञ्जाललगायत समूहले थप सहजीकरण गर्नुपर्ने देखिन्छ ।' हाल स्थानीय तहमा करिब ४२ प्रतिशत,प्रदेश तहमा ३६ प्रतिशत र सङ्घीय संसद्मा ३४ प्रतिशत महिला सहभागिता रहेको छ । निर्वाचन आयुक्त डा जानकीकुमारी तुलाधरले निर्वाचनबाट महिलाको अर्थपूर्ण सहभागिताका लागि महिला मतदाता बढाउनुपर्नेमा जोड दिँदै आयोगका तर्फबाट सहभागिता वृद्धिका लागि आवश्यक सहजीकरण भइरहेको जानकारी दिएको समाचार राससमा छ। आयोगका सचिव रविलाल पन्थले नेपालको संविधानको धारा ३४ ९४० बमोजिम राज्यका सबै तहमा समानुपातिक समावेशी सिद्धान्तका आधारमा प्रतिनिधित्व हुनुपर्ने भएकाले निर्वाचन व्यवस्थालाई लैङ्गिकमैत्री बनाउन आयोगले काम गरिरहेको बताए। युएन वुमनका देशीय प्रतिनिधि पत्रिसिया फर्नान्डेजले लोकतन्त्रको आधारभूत पूर्वयोग्यता नै राजनीतिमा महिलाको अर्थपूर्ण सहभागिता भएकाले यसको प्रवद्र्धन क्रियाशील हुनुपर्ने बताए । विज्ञद्वय गोपालकृष्ण शिवाकोटी र सरु जोशीको प्रस्तुतीकरण रहने उक्त कार्यक्रममा समूहगत छलफलबाट निर्वाचनमा महिला सहभागिता वृद्धि, कानुनी सुधार र स्रोत साधनका विषयमा सुझाव दिइने बताइएको छ ।"
राप्रपाको आन्दोलनमा घाइते भएका ठाकुरप्रसाद डाँगीको निधन,काठमाडौं : राष्ट्रिय प्रजातन्त्र पार्टी (राप्रपा)को आन्दोलनमा घाइते भएका ठाकुरप्रसाद डाँगीको निधन भएको छ। राप्रपा बर्दिया मधुवन नगर कार्य समिति अध्यक्ष ६५ वर्षीय ठाकुरप्रसाद डाँगीको उपचारका क्रममा सोमबार छाउनी अस्पतालमा निधन भएको प्रवक्ता मोहन श्रेष्ठले जानकारी दिए। डाँगी राप्रपाले गत चैत्र २७ गते काठमाडौंमा गरेको प्रदर्शनमा सहभागी भएका थिए। प्रदर्शनका क्रममा प्रहरीले प्रहार गरेको अश्रुग्यास लागेर उनी गम्भीर भएका थिए। अश्रुग्यास प्रहारबाट उनको टाउको र श्वासप्रश्वासमा समस्या देखिएको थियो। डाँगीको पार्थिव शरीर अन्तिम श्रद्धाञ्जलीका लागि आज दिउँसो १२ बजे राप्रपा केन्द्रीय कार्यालय चाबहिलमा राखिने राप्रपाले जनाएको छ। संवैधानिक राजतन्त्रका पुन:स्थापनासहित संघीयता र धर्मनिरपेक्षताका खारेजीको माग राख्दै राप्रपाले काठमाडौंमा जनप्रदर्शन गरेको थियो। सोही क्रममा सिंहदरबारमा निषेधित क्षेत्र तोड्ने प्रयास गरेपछि प्रहरीले पानीको फोहोरा र अश्रुग्यास प्रहार गरेको थियो। प्रदर्शनकारी र प्रहरीबीच केही समय झडप समेत भएको थियो। प्रहरीले केही प्रदर्शनकारी पक्राउ गरेको थियो।
भेदभाव सधैं भेदभाव !,"राज्यले संविधान प्रदत्त मौलिक हकको पूर्णतः उपभोग गर्ने वातावरणको सिर्जना गर्नुपर्छ। नेपालको संविधानको भाग३ मा मौलिक हकको व्यवस्था छ। जसमा धारा१७ ले स्वतन्त्रताको हक, धारा१८ ले समामनताको हक, धारा २४ ले छुवाछूत तथा भेदभाव विरुद्धको हक र धारा ३२ ले भाषा तथा संस्कृतिको हक प्रदान गरेको छ। प्रत्येक नेपाली नागरिक र समुदायलाई आफ्नो भाषा, लिपि, संस्कृति, सांस्कृतिक सभ्यता र सम्पदाको संरक्षण र सम्बद्र्धन गर्ने हक नेपालको संविधानले प्रदान गरेको छ। राज्यले संविधान प्रदत्त मौलिक हकको पूर्णतः उपभोग गर्ने वातावरणको सिर्जना गर्नुपर्छ। प्रत्येक व्यक्ति जन्मदा स्वतन्त्र रूपमा जन्मन्छन्। तर, अन्धविश्वास तथा गलत धारणा र संरचनात्मक मान्यताहरूले हाम्रो समाजमा नागरिकहरू विभेदमा पर्दै आएका छन्। नेपाली समाजमा यस्ता विभेदका घटनाहरू धेरै हुँदै आएको छ। त्यस्ता कतिपय घटना सार्वजनिक हुन्छन् त कतिपय घटना सार्वजनिक हुँदैनन्। भेषभूषा, भाषा, समुदाय वा जात आदिका आधारमा मानिसबीच हुने भेदभाव अमानवीय कार्य हो। यस्ता व्यवहार कानुनी रूपमा अक्षम्य भए पनि संरचनात्मक मानसिकताका कारणले अझै पनि विद्यमान छ। शून्य हिंसाको परिकल्पना कागजमा मात्रै सीमित बनेको छ। प्रत्येक व्यक्तिको समानता, स्वतन्त्रता र मानव मर्यादाका साथ बाँच्न पाउने हकको संरक्षण गर्ने व्यवस्था संविधानमा नै गरिएको छ। तर, पनि संविधान प्रदत्त हक अधिकारको सही कार्यान्वयन हुन सकेको छैन। यसको कार्यान्वयनका लागि सम्बन्धित निकाय जबाफदेही हुनुपर्ने देखिन्छ। राणा शासनविरुद्ध २००७ सालको क्रान्तिदेखि सशस्त्र विद्रोह, २०६२६३ को जनआन्दोलन हुँदै मधेस आन्दोलनसम्म अधिकार तथा पहिचानका लागि थुप्रै आन्दोलन भए। तर, ती सबै आन्दोलनले पात्र मात्र फेरेको देखिन्छ, प्रवृत्ति फेर्न सकेको देखिँदैन। पहाड र हिमालले मधेसलाई बुझ्न सकेको छैन भने मधेसले पहाड र हिमाललाई बुझ्न सकेको देखिँदैन। अझै पनि मधेसमाथि विभेद छ, मधेस प्रताडित छ। मधेससँगै पहाड र हिमालका गरिब तथा दलित जनजाति पनि प्रताडित छन्। त्यति मात्रै होइन मधेसी र पहाडीया समुदायबीच जति विभेद देखिन्छ मधेसमा जातीय र लैंगिक विभेद त्यति नै रहेको छ। २००७ सालको क्रान्तिको केन्द्र मधेस थियो। आन्दोलनमा मधेसको भूमि धेरै प्रयोग भएको थियो। त्यसैले पनि मधेसी समुदायको सहभागिता अत्याधिक थियो। राज्यमा सहभागिताका लागि नै मधेसी समुदाय आन्दोलनमा सहभागी भएका थिए। मधेसी समुदायलाई अब फेरिएको राज्यमा हामी पनि हुन्छौं, हाम्रो भाषा पनि हुन्छ, हाम्रो भेषभूषा हुन्छ, हाम्रो सहभागिता हुन्छ भन्ने थियो। तर, त्यस लगतै २०१५ सालको आमनिर्वाचनमा उम्मेदवार छनौटमै मधेसी समुदायलाई पाखा लगाइएको थियो। राजनीतिक प्रतिनिधित्व बढने, राज्यका निकायमा पहुँच बढ्ने, पहिचानको अधिकार प्राप्त हुने आदि अपेक्षा मधेसी समुदायले गरेका थिए। तर, मधेसी समुदायको अपेक्षालाई सम्बोधन गरिएन। मधेसी समुदायमाथि हुने गरेको सामाजिक विभेद र विभिन्न खाले भेदाभाव पनि अन्त्य हुन सकेन। सामाजिक रूपले जुन विभेद हुन्छ, काठमाडौं आउँदा उनीहरूलाई बिहारी वा भारतीय, मर्सिया, भैया भन्ने जुन खालको भेदभाव हुन्छ त्यो हट्नेछ भन्ने मधेसी समुदायलाई एक प्रकारको आश थियो, तर त्यसो भएन। जनआन्दोलन २०६२६३ को बलमा गणतन्त्र स्थापना भयो। मधेस आन्दोलनको बलमा संघीयता, पहिचान, धर्मनिरपेक्षता, समावेशी समानुपातिकका मुद्दा स्थापित भयो। नयाँ संविधानको निर्माण भयो। नयाँ संविधान अनुसारका स्थानीय, प्रदेश र संघीय सरकारहरू मुलुकमा छन्। तर, महिला, दलित, जनजाति, मधेसीलगायत सीमान्तकृत तथा अल्पसंख्यक समुदायमाथिको विभेद कम भए पनि अन्त्य भइसकेको अवस्था छैन। अन्नपूर्ण पोस्ट्का सिनियर करस्पोन्डेन्ट राजकरण महतोलाई सडक किनारमा हिँडिरहेको अवस्थामा एउटा बसका कर्मचारीहरूले साम्प्रदायिक सद्भाव बिथोल्ने भाषाबाट दुर्व्यवहार गर्नुका साथै कुटपिटको प्रयास भयो। मसँग भएको यो पहिलो र एउटा मात्रै घटना होइन। मेरो जातीय पहिचान, मधेसी समुदायमाथि गरिने यस्ता सार्वजनिक बेइज्जती मलगायत तमाम व्यक्तिले भोग्दै आएका छन्, प्रहरीमा दर्ता गराएको उजुरीमा उनले भनेका छन्, काठमाडौं बसाइको अढाई वर्षको अन्तरालमा समाचार संकलनका लागि फिल्डमा खटिँदा आधा दर्जनभन्दा बढी पटक सडक, बजार, चोकमा मैले र मसँग रहेका आफन्तजनहरूले लगाएको पोसाक, अनुहार र बोलेको बिलीका आधारमा भैया, बिहारी, मर्सिया भनेर दोस्रो दर्जाको नागरिकको रूपमा लिई अपमान गर्दै आएको तीतो यथार्थ ताजै छ। (सोमबार ८ माघ २०८० साल अन्नपूर्ण पोस्ट्मा पत्रकार महतोमाथि भेदभावजन्य दुर्व्यवहार, बसका कर्मचारीविरुद्ध उजुरी शीर्षकको समाचार) पहिलो मधेस आन्दोलन भएको १७ वर्ष पूरा भएको छ। स्वायत्त मधेस एक प्रदेश र अधिकार प्राप्तिका लागि मधेसी जनता आन्दोलित हुँदा मधेस आन्दोलन परालको आगोझैं मधेसका विभिन्न जिल्लामा फैलिएको थियो। सामान्यतय नेपालमा एक दशकको अन्तरालमा ठूलो आन्दोलन हुने गरेको देखिन्छ। तर, नेपालले गणतन्त्रको अभ्यास गर्न सुरु गरेको एक दशककै अबधिमा मधेसमा तीन वटा ठूला आन्दोलन भयो। तीनवटै मधेस आन्दोलनमा गरी १ सय भन्दा बढी मधेसी सपुतले सहादत प्राप्त गरे। मधेस आन्दोलनबाट मधेसले बेहोरेको क्षतिको तुलनामा न्यून मात्र उपलब्धि प्राप्त गर्न सक्यो। मधेस आन्दोलन मधेसी जनताले राज्यसत्तासँग गरेको पहिलो विद्रोह थियो। अन्तरिम संविधान जलाउनेदेखि लहान र सप्तरीको मलेठ सम्मका आन्दोलन मधेसी समुदयले सदीयौंदेखि भोग्दै आएको शोषण, विभेद र अत्याचारको अन्त्यका लागि थियो। मधेसी समुदायले राज्यसँगको आफ्नो असन्तुष्टि मधेस आन्दोलनमार्फत पोखेका थिए। तर, मधेसले ठोस उपलब्धि हासिल गर्न सकेन्। सम्झौतामाथि सम्झौता भयो। तर, आन्दोलनले उठाउन खोजेको मधेसी समुदायमाथिको उपेक्षा, विभिद र आमनागरिकको व्यवहारका साथै मधेसी समुदायभित्रकै आन्तरिक विभेद र सामाजिक अन्याय विरुद्धको आवाज मुखरित हुन दिइएन। मधेस आन्दोलनलाई सिंहदरबारसँगको लडाईमा सीमित गर्ने काम खासमा मधेसको नेतृत्वबाट नै भयो। यद्यपी मधेसी समुदायमाथिको विभेद अन्त्य हुन नसके पनि कमचाहिँ अवश्य नै भएको छ। जातीय तथा अन्य सामाजिक छुवाछूत तथा भेदभाव (कसुर र सजाय) ऐन, २०६८ कार्यान्वयनमा रहेको छ। जात, जाति, वंश, समुदाय, पेसा वा व्यवसाय वा शारीरिक अवस्थाका आधारमा जातीय तथा अन्य सामाजिक छुवाछूत तथा भेदभाव नहुने अवस्थाको सिर्जना गर्ने ऐनको प्रस्तावनामै लेखिएको छ। त्यस्तै कुनै पनि स्थानमा गरिने छुवाछूत, बहिष्कार, प्रतिबन्ध, निष्काशन, अवहेलना वा त्यस्तै अन्य मानवता विरोधी भेदभावजन्य कार्यलाई दण्डनीय बनाइएको छ। संविधान तथा कानुनबमोजिम भेदभाव तथा छुवाछूत विरुद्धका अधिकारहरू स्थापित गरिएका छन्। साथै भेदभाव तथा छुवाछूत कार्यलाई कसुरको रूपमा परिभाषित गरी दण्ड सजायको व्यवस्थासमेत गरिएको छ। तर, कार्यान्वयन पक्ष फितलो रहेको देखिन्छ। नेपालले सन् १९७१ मै संयुक्त राष्ट्रसंघीय अन्तर्राष्ट्रिय रंगभेद विरुद्धको महासन्धि १९६५ लाई अनुमोदन गरिसकेको छ। २०६२६३ को जन आन्दोलनलपछि पुनर्स्थापित संसदले २०६३ सालमै देशलाई छुवाछूत मुक्त राष्ट्र घोषणा गरिसकेको छ। साथै नेपाल मानव अधिकार सन्धिको पक्ष राज्य भएकाले आफ्ना नागरिकको समानता, मर्यादा र सुरक्षा सुनिश्िचत गर्न उत्तरदायित्व राख्छ। राज्य नागरिकको अभिभावक हो। संविधान र कानुनी व्यवस्थाको उचित कार्यान्वयन सुनिश्चित गर्नु राज्यको दायित्व हो। राज्यले भेदभावरहित व्यवस्था सुनिश्चित गर्नुपर्छ। नेपालमा कुनै न कुनै रूपमा विभेदहरू विद्यमान छन्। विद्यमान सबै खाली विभेदको अन्त्य आजको आवश्यकता छ।"
"गएको ५ वर्षमा यूएईमा १,७६६ नेपालीको मृत्यु",दुबई : सन् २०२३ मा युनाइटेड अरब इमिरेट्स (यूएई) मा १ सय ६५ जना नेपालीको मृत्यु भएको छ। तीमध्ये बिरामी वा हृदयघात (प्राकृतिक) भई मृत्यु हुने ९२ जना र आत्महत्या गर्नेको संख्या ४२ जना रहेको छ। २७ जनाको दुर्घटनामा मृत्यु भएको थियो। त्यसैगरी यो वर्ष ४ जनाको हत्या भएको छ। सन् २०२२ को यही अवधिमा १ सय ८५ नेपालीको मृत्यु भएको थियो। त्यसैगरी सन् २०२१ मा १३६ जनाको मृत्यु भएको थियो। मृत्यु हुनेमा कति महिला र कति पुरुष खुलेको छैन। गत ५ वर्षको अवधिमा १७ सय ६६ नेपालीको मृत्यु भएको छ। जसमध्ये सन् २०२० र २०२१ मा गरेर ५० जना नेपालीको मृत्यु कोभिडको कारण भएको थियो। त्यसैगरी यूएईको जेलमा रहने नेपालीहरूको संख्या १ सय ७६ रहेको छ। दूतावास स्रोतका अनुसार अधिकांश नेपालीहरू लागुऔषध र मदिरासम्बन्धी अभियोगमा यूएईको जेलमा छन्।
ओलीले शिलान्यास गरेको नागढुंगा सुरुङमार्ग आज ब्रेक थ्रु हुने,"काठमाडौं : नागढुंगासिस्नेखोला सुरुङमार्गको आज ब्रेक थ्रु हुने भएको छ। कूल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। तत्कालीन प्रधानमन्त्री केपी शर्मा ओलीले मुलुकको पहिलो सडक सुरुङमार्गको २०७६ साल कात्तिक ४ गते शिलान्यास गरेपछि निर्माण थालिएको थियो। आयोजनाको उद्धार सुरुङ(रेस्क्यू टनेल) भने गत साउनमै छिचोलिसकेको छ। आज दिउँसो प्रधानमन्त्री पुष्पकमल दाहाल प्रचण्डको उपस्थितिमा सुरुङ छिचोल्ने कार्यक्रम तयारी भएको नागढुङ्गा सुरुङ निर्माण परियोजनाका उपनिर्देशक गोविन्द दुमरुले जानकारी दिए। सुरुङ मार्गबाट सवारीसाधन सञ्चालन गर्न भने अझै १ वर्ष लाग्ने आयोजनाले जनाएको छ। यो पनि पढ्नुहोस नागढुंगा सुरुङमार्ग निर्माणको सम्झौतामा हस्ताक्षर, ४२ महिनामा काम सक्नुपर्ने नागढुंगा सुरुङमार्गको शिलन्यास भोलि नागढुंगा सुरुङमार्ग निर्माण आजदेखि नेपालकै पहिलो नागढुंगा सुरुङमार्गको निर्माणकार्य सुरु (तस्बिर) यस्तो हुनेछ नागढुंगा सुरुङमार्ग नागढुंगा सुरुङमार्ग विस्तार : विस्फोटक पदार्थ स्वदेशी नागढुंगा सुरुङमार्गको रेस्क्यू टनेलको ब्रेक थ्रू (फोटोफिचर)"
हङकङलाई पराजित गर्दै लगातार जित निकाल्ने दाउमा नेपाल,"काठमाडौं : एसीसी पुरुष प्रिमियर कप टी२० अन्तर्राष्ट्रिय क्रिकेट प्रतियोगितामा आज नेपालले सेमिफाइनल यात्रा तय गर्ने लक्ष्य राखेको छ। ओमानको अल अमेरत क्रिकेट मैदानमा जारी तेस्रो खेलमा हङकङलाई पराजित गर्दै लगातार तेस्रो जित निकाल्ने दाउमा छ। खेल नेपाली समयअनुसार बिहान ११:४५ बजे सुरु हुनेछ। समूह ए मा रहेको नेपाल चार अंकका साथ शीर्ष स्थानमा छ। उक्त समूहमा साउदी अरब, मलेसिया, हङकङ र कतारसमेत छन्। नेपाल पहिलो खेलमा मलेसियालाई ५ विकेट र दोस्रो खेलमा कतारलाई पराजित गर्दै विजयी भएको थियो। समूह एमा साउदी अरब दोस्रो,मलेसिया तेस्रो, हङकङ चौथो स्थानमा छन्। हङकङले सेमिफाइनलको यात्रा तय गर्न आज नेपाललाई हराउनुपर्ने दबाब छ। नेपाली राष्ट्रिय टोलीमा कप्तान रोहितकुमार पौडेल, कुशल भुर्तेल, आशिफ शेख, कुशल मल्ल, दीपेन्द्रसिंह ऐरी, गुल्सनकुमार झा, अनिल साह, सन्दीप जोरा, करण केसी, विवेक यादव, प्रतिश जिसी, सोमपाल कामी, ललितनारायण राजवंशी र अभिनास बोहरा रहेका छन्। समूह बीमा ओमान,युएई, कुवेत, बहराइन र कम्बोडिया छन्। समूह बीमा ओमान चार अंकका साथ शीर्ष स्थानर युएई चार अंककै साथ दोस्रो स्थानमा छ। प्रिमियर कपको गत संस्करणको उपाधि नेपालले जितेको थियो। अघिल्लो वर्ष घरेलु मैदानमा आयोजित प्रिमियर कपको फाइनलमा नेपालले यूएईलाई सात विकेटले हराएको थियो। अघिल्लो संस्करणमा पनि नेपाल प्रिमियर कपको विजेता बन्दै एसिया कपमा छनोट भएको थियो। एसिया कपमा भारत, पाकिस्तान, श्रीलङ्का, बङ्गलादेश र अफगानिस्तानले सहभागिता जनाउँछन्। सन् २०२३ को एसिया कपमा नेपालले भारत र पाकिस्तानसँग खेलेको थियो। समूह चरणको अन्तिम खेल वैशाख ४ गते साउदी अरबसँग हुनेछ। प्रतियोगितामा वैशाख ९ गतेसम्म सञ्चालन हुनेछ।"
मानसिक रोगसम्बन्धी भ्रम हटाऔं,"नेपाली समाजमा समाजमा शारीरिक झैं मानसिक रोग सम्बन्धमा पनि धेरै भ्रमहरू रहेका छन्। मानसिक रोगसम्बन्धी गलत भ्रम एवं धारणाले बिरामीहरूलाई झन् समस्यामा पारिरहेको हुन्छ। कतिपय लोककथा र गलत जानकारीले बिरामीलाई समस्या पारिरहेको हुन्छ। मानसिक रोग जैविक, वंशाणुगत, मनोवैज्ञानिक, वातावरणीय र सामाजिक कारणहरूको जटिल अन्तरक्रियाको परिणाम हो। तर, मानसिक रोगका बारेमा अनेक भ्रमहरू छन्। भ्रमहरूका कारण बिरामीहरू अपमानित महसुस गर्न बाध्य भएका छन्। मानसिक समस्या बेहोरिरहेकाहरूलाई व्यक्तिहरूलाई अल्छि, बेकारको, मुर्खको संज्ञा दिने गरिएको छ। भूतहरूको नियन्त्रणमा रहेको, भगवान्ले दण्ड दिएको, काम गर्न नसक्ने भन्दै हेपाहाको नजरबाट हेर्ने गरिएको पाइन्छ। मानसिक रोगको उपचार छैन भन्ने भ्रम पनि गाउँघरमा रहेको छ। एकपटक मानसिक रोग लागेपछि कहिल्यै निको हुँदैन भन्ने भ्रम व्याप्त छ। समयमै उपचार पाएको अवस्थामा मानसिक रोग पूर्णरूपमा निको हुन्छ भन्ने सन्देश लक्षितसमूहसमक्ष पुग्न सकेको छैन। मानसिक विकारहरू औषधि र मनोचिकित्साको संयोजनबाट व्यवस्थापन गर्न सकिन्छ। (डा शर्मा मनोचिकित्सक हुन् )"
उदाउँदो सूर्यलाई अर्घ्य दिँदै चैती छठ सम्पन्न,"महोत्तरी : एकाबिहानै उदाउँदो सूर्यलाई अर्घ्य अर्पण गरेपछि मिथिलाञ्चलमा विधिवतरुपमा चैती छठ सम्पन्न भएको छ । पञ्चमी तिथि अर्थात् शनिबार राति खरना विधि सम्पन्न गरेदेखि निराहार व्रत बसेका व्रतालुले आज सप्तमीका दिन बिहान उदाउँदो सूर्यलाई अर्घ्य दिएपछि अहिले पारण गर्दैछन् । मिथिला क्षेत्रमा आजको सूर्योदय बिहान ५ बजेर ४१ मिनटको हाराहारीमा भएको हो । व्रतालु सूर्योदय हुनु एक घण्टा पहिलादेखि कम्मरसम्म डुब्ने पानीमा तीन पटक डुबुल्कि मारेर सूर्यलाई चाँडै देखिन गीतबाट पुकारा गरिरहेका थिए । यसअघि गत कात्तिकमा शरद ऋतुको छठ कात्तिक शुक्ल चौथीदेखि सप्तमीसम्म मनाइएको थियो । व्रतालुले पञ्चमीको खरना विधियता लगातार करिब ३२ घण्टाको निराहार व्रतपछि आज बिहान उदाउँदो सूर्यलाई भोरका अरख दिएका हुन् । भोरका अरख अर्पण गरिएसँगै छठ पर्व समापन भएको हो । पर्व सकिएसँगै अहिले घरघरै छठिमाताको प्रसाद खानेखुवाउने क्रम सुरू भएको छ । यसअघि आइतबारसाँझ व्रतालुले साँझपख अस्ताउँदो सूर्यलाई पहिलो अर्घ्य दिइ छठपर्वको मुख्यपूजा सझुका अरख अर्पण गरेका थिए । त्यस्तै शुक्रबार चैत शुक्ल चौथीका दिन नहायखाय विधिबाट व्रत सङ्कल्प गर्दै सुरु गरेका थिए । यसैगरी छठमा व्रतालुले गत शनिबार पञ्चमीका दिन खरना सम्पन्न गरेका थिए । शरद र वसन्त ऋतुमा गरी वर्षमा दुईपटक मनाइने छठ सूर्य उपासनाको पर्व हो । छठ व्रतको प्रभावले दुःख, दारिद्र अन्त्य भई सुख, शान्ति र प्रत्येक मनोकाङ्क्षा पूरा हुने मैथिल जनविश्वास छ ।"
गृहमन्त्री रवि लामिछानेमाथि छानबिनको माग छोड्दैनौं : कांग्रेस,"सरकारले आइतबार रातिबाट लागू हुने गरी संसद् अधिवेशन अन्त्य गरेको छ। काठमाडौं : प्रमुख विपक्षी कांग्रेसले अचानक संसद्को चालु अधिवेशन बन्द गरिएको भन्दै आपत्ति जनाएको छ। सहकारी ठगी प्रकरणमा मुछिएका गृहमन्त्री रवि लामिछानेमाथि छानबिनको माग नछोड्ने कांग्रेसले स्पष्ट गरेको छ। गृहमन्त्री लामिछानेमाथि संसदीय छानबिन समितिको माग गर्दै कांग्रेसले लगातार संसद्मा अवरोध गरेको थियो। त्यही निहुँ बनाएर सरकारले आइतबार रातिबाट लागू हुने गरी संसद् अधिवेशन अन्त्य गरेको छ। संसदीय अधिवेशन अन्त्य गरेर संसदीय छानबिन समिति बनाउनबाट सरकार भागेको आरोप कांग्रेसले लगाएको छ। कांग्रेसले संसदीय समितिमार्फत छानबिन समितिको माग गर्दै एक महिनायतादेखि निरन्तर संसद् अवरोध गर्दै आइरहेको थियो। सरकार भने कांग्रेसले सदन चल्न नदिएको आरोप लगाउँदै चालु अधिवेशन अन्त्य गर्ने निर्णय गरेको छ। सरकारले वैशाख २ गते राति १२ बजेदेखि लागू हुने गरी संसद्को अधिवेशन अन्त्य गर्न राष्ट्रपति रामचन्द्र पौडेलसमक्ष सिफारिस गर्ने निर्णय गरेको थियो। नेपाली कांग्रेसका सभापति शेरबहादुर देउवाले सहकारी ठगीबारे संसदीय छानबिन समिति गठनको दबाब छल्न सरकारले संसद्को हिउँदे अधिवेशन अन्त्य गरेको आरोप लगाएका छन्। हामीले उठाएको माग नेपाली कांग्रेसको पार्टीगत नभई लाखौं सहकारी पीडितको अर्बौं बचत हिनामिनाको विषय हो, सभापति शेरबहादुर देउवाले संसदीय दलको बैठकमा भने, यस्तो गम्भीर विषयलाई संसदीय छानबिन समिति बनाइ यथार्थ विषयवस्तु बाहिर ल्याउन माग गरिएकोमा यसलाई सरकारले छल्ने उद्देश्यले संसद् नै बन्द गर्ने निर्णय गरेको छ। यसबाट के पुष्टि हुन्छ भन्दा सरकार सहकारी पीडितका पक्षमा नभएको, सुशासनको पक्ष नरहेको र गैरजिम्मेवारी रूपमा प्रस्तुत भएको पुष्टि हुन्छ। तर, कांग्रेस पीडितको पक्षमा, सुशासनको पक्षमा दृढतापूर्वक उभिएर आवाज उठाइ रहनुपर्छ। नेपाली कांग्रेसका प्रमुख सचेतक रमेश लेखकले सरकारले प्रशस्त समय हुँदाहुँदै संघीय संसद्को चालु अधिवेशन षड्यन्त्रपूर्वक ढंगले सदन बन्द गरेको प्रतिक्रिया दिएका छन्। लेखकले भने, संसद्मा विपक्षीले दलले आमनागरिकसँग प्रत्यक्ष सरोकार भएको सहकारीमा बचत हिनामिना अपचलन र ठगी भएको विषय उठाउँदै आएका थियौं। उक्त केशमा गृहमन्त्री नै सामेल भएकाले निष्पक्ष र स्वतन्त्र रूपले छानबिन होस् र संसदीय छानबिन समिति बनाइयोस् भन्ने हाम्रो माग थियो। हाम्रो मागदेखि नै सरकार आत्तियो। लेखकले अगाडि भने, सरकारले सदनमा बहुसंख्यक सदस्यले उठाएको विषयबाट भाग्ने काम गरेको छ। सरकार संसद्प्रति उत्तरदायी भएन। संसदीय अभ्यासमा आघात हुने काम सरकारले गरेको छ। १ महिनादेखि हामीले उठाउँदै आएको विषय हो। यो बीचमा सरकारको गैरजिम्मेवार र तानाशाही पन देखियो। यसको जिम्मेवारी स्वयं सरकार हो। तर, सरकारले समिति बनाउनबाट भागेको आरोप कांग्रेसले लगाएको छ। कांग्रेसकी सचेतक सुशीला थिङले आफूहरूले उठाएको छानबिन समिति बनाउनुपर्ने मागबारे सरकारले सदन बन्द गरे पनि आफ्नो अडान यथावत् रहेको बताइन्। उनले भनिन्, हामी हाम्रो मागबाट ब्याक हुँदैनौं। जस्तोसुकै मञ्चबाट पनि हामीले सरकारलाई गृहमन्त्रीको छानबिनका लागि दबाब दिन्छौं। हामीले समितिको माग गरिरहेको बेलामा सरकारले अधिवेशन नै अन्त्य गर्यो।"
आरोपप्रत्यारोपमै सकियो संसद् अधिवेशन,"काठमाडौं : जनताको भावनालाई जनताद्वारा निर्वाचित प्रतिनिधिहरूले अभिव्यक्ति दिने प्रमुख थलो हो, प्रतिनिधिसभा (संसद्)। नयाँ कानुन बनाउनुपर्ने संसद्को तेस्रो हिउँदे अधिवेशन अर्थात् विधेयक अधिवेशनको अधिकांश समय सत्ता र विपक्षी दलहरूबीच आरोपप्रत्यारोपमै बितेको छ। ७० दिनसम्म चलेको अधिवेशन आइतबार राति १२ बजेबाट लागू हुने गरी अन्त्य भएको छ। तीनवटा विधेयक पारित गर्दै अधिवेशन अन्त्य भएको हो। ससंद्मा दर्ता भएका विधेयकलाई पारित गर्नुपर्ने तेस्रो अधिवेशन २०८० माघ २२ मा सुरु भएको थियो। अधिवेशन वैशाख २ गते अन्त्य भएको हो। यो अवधिमा २३ पटक बैठक बसी जम्मा ८१ घण्टा ५५ मिनेट संसदीय काम कारबाही भएका छन्। आइतबार अन्तिम दिन सभामुख देवराज घिमिरेले ७० दिनमा भएका कामकारबाहीको संक्षिप्त जानकारी गराए। सभामुख घिमिरेले भने, कानुन निर्माण, जनसरोकारका मुद्दा मुखरित गर्ने कार्यमा तुलनात्मक रूपमा अघिल्ला अधिवेशनभन्दा तेस्रो अधिवेशन उपलब्धिपूर्ण रहेको महसुस गरेको छु। तर, पर्याप्त हुन सकेन। राजनीतिक दलहरूबीचको समझदारी र विवेकपूर्ण निर्णयको कारण आगामी अधिवेशन अझैं प्रभावकारी र परिणाममुखी हुने विश्वास लिएको सभामुख घिमिरेले बताए। प्रतिनिधिसभाको आइतबारको बैठकमा सभामुख घिमिरेले कार्यसूचीमा रहेका विषय हटाएका थिए। उनले अधिवेशनमा भएका कामको विवरण संसदलाई जानकारी गराएर राष्ट्रपतिको कार्यालयबाट प्राप्तपत्र सुनाइ आइतबार रातिबाट लागू हुने गरी संसद् अधिवेशन अन्त्य भएको जानकारी दिए। कांग्रेसले सहकारी ठगी प्रकरणमा उपप्रधानमन्त्री एवं गृहमन्त्री रवि लामिछानेमाथि संसदीय छानबिन समिति गठनको माग गर्दै आएको थियो। शुक्रबार बसेको मन्त्रिपरिषद् बैठकले आज रातिदेखि लागू हुने गरी अधिवेशन अन्त्यका लागि राष्ट्रपति रामचन्द्र पौडेललाई सिफारिस गर्ने निर्णय गरेको थियो। सत्तापक्षले हिउँदे र बजेट अधिवेशनका बीचमा कम्तीमा १५ दिनको अन्तर राख्नुपर्ने भएकाले बजेट अधिवेशनको तयारी स्वरूप हिउँदे अधिवेशनको अन्त्य गर्नु गरेको बताएको छ। तर, प्रतिपक्षमा रहेका राजनीतिक दल र कानुनविदहरूले भने हिउँदे अधिवेशन प्रभावकारी नदेखिएको र जनतामा निराशा बढाएको टिप्पणी गरेका छन्। पूर्वसभामुख भन्छन्, संसद्लाई प्रभावहीन बनाउनु दुःखद पूर्वसभामुख दमननाथ ढुंगानाले राजनीतिक बहसको थलो मानिने संसद् प्रभावकारी हुन नसकेको बताए। हिउँदे अधिवेशन भनेको कानुन प्रधान अधिवेशन हो। यसरी बीचमै अन्त्य गरेर कानुन बनाउन नसकेको जिम्मेवारी कसले लिने ? उनले प्रश्न गर्दै थपे, यस खालका कार्यले संविधान र लोकतान्त्रिक प्रणालीमा पनि असर पर्छ। प्रश्नचिह्न लाग्न सक्छ। जनताप्रति उत्तरदायित्व बोध स्वागतयोग्य भए पनि कुरा मात्र भएको र विधेयक प्राथमिकतामा नपरेको ढुंगानाले बताए। नवसत्ता संघर्ष टार्न प्रतिनिधिसभा नै झट्ट निमोठियो, उनले भने। अर्का पूर्वसभामुख तारानाथ रानाभाटले सत्ता र प्रतिपक्षले खेलवाड गरेको बताए। उनले भने, ७० दिनसम्म बसेको अधिवेशनले तीनवटा विधेयक पारित गर्नु लाजमर्दो भयो। यो अवधिमा बसेको खर्च कति भयो ? कानुन बनाउन डाकिएको अधिवेशनले जनताको समस्यामा ठोस उपलब्धि हुने गरी काम गर्न सकेन। राजनीतिक दलहरू नै जिम्मेवारी लिनुपर्ने उल्लेख गर्दै पूर्वसभामुख रानाभाटले संसद् प्रभावकारी नहुँदा अन्तर्राष्ट्रिय शक्ति केन्द्रले खेल मैदान गराउन सक्ने जोखिम रहेको बताए। प्रतिपक्षीको आरोप, सरकार भाग्यो ! प्रमुख प्रतिपक्षी दल नेपाली कांग्रेसले अप्रत्याशित रूपमा चालु अधिवेशन अन्त्य गरेर सरकार भागेको प्रतिक्रिया दिएको छ। कांग्रेसका मुख्य सचेतक रमेश लेखकले सरकारको तानाशाही प्रवृत्तिविरुद्ध कांग्रेसले दुई दिन मात्र संसद् अवरोध गरेको बताए। प्रतिपक्षको अवरोधका कारण संसद् चल्न नसकेको भन्ने तर्क लज्जास्पद छन्, संसदीय दलको बैठकपछि बोल्दै प्रमुख सचेतक लेखकले भने, संसदका कुनै पनि काम कारबाही अवरोध गरेको थिएन। संसद् अन्त्यको यो निर्णयको कांग्रेस घोर भत्र्सना र निन्दा गर्छ। अलोकतान्त्रिक र संसदीय मूल्य मान्यताका विरुद्ध काम नगर्न सरकारलाई कडा चेतावनी पनि दिन्छौँ। राष्ट्रिय प्रजातन्त्र पार्टीका अध्यक्ष राजेन्द्र लिङ्देनले सरकारले भाग्ने उद्देश्यले बिना परामर्श अधिवेशन अन्त्य गरिएको बताए। सरकारमाथि उठेको प्रश्नको सामना गर्न नसकेपछि संसद् अन्त्य गरिएको छ। यो दुःखदायी छ, अध्यक्ष लिङ्देनले भने, अध्यादेशबाट सरकार चलाउने नीति राखेको पाइयो। यसमा थप छलफल गरेर अघि बढ्छौं। राष्ट्रिय जनमोर्चाका अध्यक्ष चित्रबहादुर केसीका अनुसार कानुन बनाउने कार्यलाई प्राथमिकता दिनुपर्नेमा दलहरू सत्ता र शक्तिकोलागि लुछाचुँडीमा केन्द्रित भएको बताए। कानुन बनाउने कार्य गौण भए। सुशासन प्राथमिकता नै परेन, अध्यक्ष केसीले भने, यसको जिम्मेवार ठूला पार्टीले लिनु पर्छ। कांग्रेस, एमाले र माओवादी केन्द्र सत्तामा बस्ने र टिकाउनेमै केन्द्रित भए। अलोकतान्त्रिक व्यवहार प्रदर्शन गरे। सत्ता पक्ष भन्छ, प्रतिपक्ष गैरजिम्मेवार बन्यो प्रतिनिधिसभा बैठकपछि सञ्चारकर्मीसँग कुरा गर्दै नेकपा एमाले अध्यक्ष केपी ओलीले चालु अधिवेशन अन्त्य हुनु स्वाभाविक भएको बताए। कांग्रेसले आक्रोश, पीडामा जे पायो त्यही बोलिराखेको छ। त्यस्तो गर्नु हुँदैन, अध्यक्ष ओलीले थपे, संसदीय प्रणालीलाई हामीले रक्षा गर्नुपर्छ। हिउँदे र बजेट अधिवेशनका बीचमा कम्तीमा १५ दिनको अन्तर राख्नुपर्ने भएकाले बजेट अधिवेशनको तयारी स्वरूप हिउँदे अविधेशनको अन्त्य गर्नुपरेको उनले बताए। प्रतिनिधिसभाबाट विधेयक पारित गर्न अघिल्लो सरकारले ध्यानै नदिएको उनको आरोप छ। सत्तारुढ राष्ट्रिय स्वतन्त्र पार्टीका प्रमुख सचेतक सन्तोष परियारले कार्यकारी र विधायिकाको सम्बन्ध बारे स्पष्टसँग संविधानमा नलेखिएका कारण कानुन निर्माणको कार्य सधै अधुरो रहने गरेको बताए। तीनवटा विधेयक पारित भए। बाँकी पाइपलाइनमा छन्, प्रमुख सचेतक परियारले भने, केही नयाँ अभ्यास पनि भएको छ। कानुन निर्माणमा प्रक्रियागत हिसाबले कामहरू भइरहेको छ। जनताको अपेक्षाअनुरुप काम हुन सकेन। कानुनविद् भन्छन, संघीयता कार्यान्वयनमा कठिनाइ ०७९ फागुन २५ गते सरकारले संसद्मा दर्ता गरेको बेपत्ता पारिएका व्यक्तिको छानबिन, सत्य निरुपण तथा मेलमिलापसम्बन्धी संशोधन विधेयक पारित हुन सकेन। गत भदौमा दर्ता भएको विद्यालय शिक्षासम्बन्धी विधेयक पनि अलपत्र रहेको छ। त्यस्तै निजामति ऐन लगायतका महत्वपूर्ण विधेयक पनि पारित भएन। उल्लेखित महत्वपूर्ण विधेयकहरूसमेत पारित नहुँदा सांसदहरूले तलब भत्ता पचाउने काम मात्र गरेको बरिष्ठ अधिवक्ता रामनारायण बिडारी बताउँछन्। संसद्ले संघीयता कार्यान्वयनसँग सम्बन्धी १ सय २५ वटा ऐन बनाउन सकेन। यो अधिवेशन तलबभत्ता पचाउ अधिवेशन मात्र बन्नु दुःखद छ, बिडारीले अन्नपूर्णसँग भने, सत्तापक्ष निस्क्रिय बस्यो। सत्ता टिकाउन ध्यान दियो। विपक्षीले बेइमानी गर्यो। एक पक्ष सत्ता टिकाउन लाग्ने र अर्को पक्ष सत्ता भत्काउन लाग्दा जनताको बिचल्ली मात्र भयो। संसद्बाट राम्रो कानुन बनाउन अपेक्षा गरेका जनता निरास बन्नु पर्ने स्थिति आयो।"
नेकपा एमाले संसदीय दलको बैठक आज बस्दै,"काठमाडौं : नेकपा एमालेले संसदीय दलको बैठक बोलाएको छ। आज बिहान ११ बजे बजे नयाँ बानेश्वरस्थित संसद भवनको ल्होत्से हलमा एमालेको संसदीय दल बैठक बोलाएको प्रमुख सचेतक महेश बर्तौलाले जानकारी दिए। उनका अनुसार बैठकमा समसामयिक राजनीति,आगामी रणनीति तथा बजेटको विषयमा छलफल हुनेछ। सरकारले आइतबार रातिबाट हिँउदे अधिवेशन अन्त्य गरेको छ। प्रतिनिधिसभा बैठकपछि सञ्चारकर्मीसँग कुरा गर्दै नेकपा एमाले अध्यक्ष केपी ओलीले चालु अधिवेशन अन्त्य हुनु स्वाभाविक भएको बताए। हिउँदे र बजेट अधिवेशनका बीचमा कम्तीमा १५ दिनको अन्तर राख्नुपर्ने भएकाले बजेट अधिवेशनको तयारी स्वरूप हिउँदे अविधेशनको अन्त्य गर्नुपरेको उनले बताए। सरकारले जेठ १५ गते बजेट ल्याउने भएकाले त्यस अगाडि नै बजेट (बर्खे) अधिवेशन बोलाउने छ।"
"निर्माण गुणस्तरीय होस्, भुक्तानी नरोकियोस्","एकातिर ठेकेदारहरूले कामै गरेनन् भन्ने पनि गरिन्छ, अवस्था धेरैतिर त्यस्तो छ नै। अर्काेतिर काम गरेर पनि सरकारबाट भुक्तानी पाएका छन्। काम पूरा गरे पनि देशभर निर्माण व्यवसायी (ठेकेदार)ले सरकारबाट लिनुपर्ने भुक्तानी ६० अर्ब रुपैयाँ पुगेको छ। गरेको कामको पनि भुक्तानी नपाउँदा ठेकेदारहरूचाहिँ बिलखबन्दमा मात्रै परेका छैनन्, आर्थिक संकट र कतिपय समस्याको चंगुलमा फसेका छन्। चेकको अनादारलगायत मुद्दा र झैझमेला उनीहरूले बेहोर्नुपरिरहेको छ। मन्त्रालयगत समन्यव अभाव, नीतिगत अस्पष्टता र कतिपय असमझदारीजस्ता कारण सरकारले ठेकेदारले भुक्तानी नपाएका हुन्। र, सँगसँगै राष्ट्रिय ढुकुटी कमजोर हुनु पनि अर्काे प्रमुख कारण हो। नेपालमा योजना छनोटको आधार आवश्यकताभन्दा पनि पहुँच हो। नेताहरूको तजबिज हो। स्रोत सुनिश्चित नभइकनै योजना पार्ने र ठेक्का आह्वान गर्दा पनि भुक्तानीमा समस्या हुने गरेको छ। देशभर झन्डै २४ हजार निर्माण व्यवसायी सरकारको अदूरदर्शिताका कारण प्रभावित छन्। अरू त अरू ललितपुरको भैंसीपाटीमा बनाइएका प्रदेशका मुख्यमन्त्रीका सरकारी आवासका निर्माणकर्ता ठेकेदारहरूले पनि अहिलेसम्म भुक्तानी पाएका छैनन्। नेताहरूलाई चाहिँ कति हतारो भने ती आवासको उद्घाटन उहिल्यै प्रधानमन्त्री पुष्पकमल दाहालले गर्न भ्याइसकेका छन्। तर, भुक्तानीका लागि उनको कुनै चिन्ता, चासो र पहलकदमी छैन। पुँजीगत खर्च गर्न भने सरकार चुकेकै छ। भनेको काम भएका ठाउँमा पैसा तिर्न नसक्ने र कामै नहुनेतिर बजेट राख्ने भइरहेको छ। आखिर सरकारले पुँजीगत गर्नमा गरेको कमजोरीले निर्माण व्यवसायीमात्रै होइन, समग्र व्यावसायिक क्षेत्र नै शिथिल भइरहेको छ। राज्यको ढुकुटीबाट ठेकेदाहरूलाई भुक्तानी भए पनि भ्याट, अग्रिम आयकर, धरौटी, निर्माण व्यवसायी कोषलगायत शीर्षकमा केही पैसा फेरि सरकारी कोषमै फर्किन्छ। निर्माण व्यवसायीले पैसा पाएर उनीहरूले खल्तीमा राख्ने होइनन्, भएको खर्चको भुक्तानी उनीहरूले पनि दिनुपर्छ र पैसा फेरि बजारमा पुग्छ। अर्थतन्त्रलाई चलायमान बनाउन निर्माण क्षेत्रको झन् ठूलो भूमिका हुन्छ। त्यही चक्रलाई चलायमान बनाउन एउटा उपाय गर्ने हो भने पनि अर्थतन्त्रमा देखिएको समस्याको केही निदान अवश्यक हुन्छ। अर्काेतिर ठेकेदार कम्पनीहरूलाई गर्नुपर्ने भुक्तानी त सरकारको दायित्व नै हो, जसमा ढिला गर्नुहुँदै हुँदैन।"
"निर्माण गुणस्तरीय होस्, भुक्तानी नरोकियोस्","एकातिर ठेकेदारहरूले कामै गरेनन् भन्ने पनि गरिन्छ, अवस्था धेरैतिर त्यस्तो छ नै। अर्काेतिर काम गरेर पनि सरकारबाट भुक्तानी पाएका छन्। काम पूरा गरे पनि देशभर निर्माण व्यवसायी (ठेकेदार)ले सरकारबाट लिनुपर्ने भुक्तानी ६० अर्ब रुपैयाँ पुगेको छ। गरेको कामको पनि भुक्तानी नपाउँदा ठेकेदारहरूचाहिँ बिलखबन्दमा मात्रै परेका छैनन्, आर्थिक संकट र कतिपय समस्याको चंगुलमा फसेका छन्। चेकको अनादारलगायत मुद्दा र झैझमेला उनीहरूले बेहोर्नुपरिरहेको छ। मन्त्रालयगत समन्यव अभाव, नीतिगत अस्पष्टता र कतिपय असमझदारीजस्ता कारण सरकारले ठेकेदारले भुक्तानी नपाएका हुन्। र, सँगसँगै राष्ट्रिय ढुकुटी कमजोर हुनु पनि अर्काे प्रमुख कारण हो। नेपालमा योजना छनोटको आधार आवश्यकताभन्दा पनि पहुँच हो। नेताहरूको तजबिज हो। स्रोत सुनिश्चित नभइकनै योजना पार्ने र ठेक्का आह्वान गर्दा पनि भुक्तानीमा समस्या हुने गरेको छ। देशभर झन्डै २४ हजार निर्माण व्यवसायी सरकारको अदूरदर्शिताका कारण प्रभावित छन्। अरू त अरू ललितपुरको भैंसीपाटीमा बनाइएका प्रदेशका मुख्यमन्त्रीका सरकारी आवासका निर्माणकर्ता ठेकेदारहरूले पनि अहिलेसम्म भुक्तानी पाएका छैनन्। नेताहरूलाई चाहिँ कति हतारो भने ती आवासको उद्घाटन उहिल्यै प्रधानमन्त्री पुष्पकमल दाहालले गर्न भ्याइसकेका छन्। तर, भुक्तानीका लागि उनको कुनै चिन्ता, चासो र पहलकदमी छैन। पुँजीगत खर्च गर्न भने सरकार चुकेकै छ। भनेको काम भएका ठाउँमा पैसा तिर्न नसक्ने र कामै नहुनेतिर बजेट राख्ने भइरहेको छ। आखिर सरकारले पुँजीगत गर्नमा गरेको कमजोरीले निर्माण व्यवसायीमात्रै होइन, समग्र व्यावसायिक क्षेत्र नै शिथिल भइरहेको छ। राज्यको ढुकुटीबाट ठेकेदाहरूलाई भुक्तानी भए पनि भ्याट, अग्रिम आयकर, धरौटी, निर्माण व्यवसायी कोषलगायत शीर्षकमा केही पैसा फेरि सरकारी कोषमै फर्किन्छ। निर्माण व्यवसायीले पैसा पाएर उनीहरूले खल्तीमा राख्ने होइनन्, भएको खर्चको भुक्तानी उनीहरूले पनि दिनुपर्छ र पैसा फेरि बजारमा पुग्छ। अर्थतन्त्रलाई चलायमान बनाउन निर्माण क्षेत्रको झन् ठूलो भूमिका हुन्छ। त्यही चक्रलाई चलायमान बनाउन एउटा उपाय गर्ने हो भने पनि अर्थतन्त्रमा देखिएको समस्याको केही निदान अवश्यक हुन्छ। अर्काेतिर ठेकेदार कम्पनीहरूलाई गर्नुपर्ने भुक्तानी त सरकारको दायित्व नै हो, जसमा ढिला गर्नुहुँदै हुँदैन।"
"नयाँ वर्ष, नयाँ उमंग","काठमाडौं : सांस्कृतिक जगेर्नामा नयाँ पुस्ताको रुचि घट्दो छ। यसको अपवाद हो सिन्दुर जात्रा। मध्यपुर थिमीमा हरेक नयाँ वर्षको पहिलो दिन हुने यो जात्रा विशेषतः युवाले धान्दै आएका छन्। अविर दलादल गरिने यो चाडले नयाँ वर्ष उल्लासमय बनाइदिन्छ। सिन्दुर जात्राको रौनकले तानिहाल्छ, नयाँ वर्षको रौनक एकातिर होला तर मध्यपुर थिमीमा हुने यो जात्राको रमाइलो वर्ष दिनको ऊर्जा जस्तै लाग्छ, पाँच वर्षदेखि निरन्तर सिन्दुर जात्रामा सहभागी हुने गरेको बताउने धनकुटामा कृष्णभक्त श्रेष्ठले आइतबार अन्नपूर्णसँग भने, जात्रा त धेरैतिर हुन्छन्, तर सिन्दुर जात्रा अत्यन्तै फरक लाग्छ। यसले त फागुको रंग पनि सम्झाउँछ तर अत्यन्तै फरक किन हुन्छ भने सिन्दुर छ्यापाछ्याप र दलादल गर्दाको मजा नै बेग्लै। सिन्दुर जात्रा मध्यपुर नगरमा हुने भए पनि यसको रौनकले सबैलाई तान्ने गरेको छ। काठमाडौं उपत्यकामा मुलुकभरका सबै ७७ वटै जिल्लाका बासिन्दा बसोबास गर्ने भएकाले सहभागीको संख्या पनि हजारौंमा हुने गरेको छ। ३२ खटे जात्रा सिन्दुर जात्राका बेला मान्छे मात्र होइन, पूरै सडक नै सिन्दुरमय हुन्छ मध्यपुरथिमीमा। चैत मसान्तदेखि सुरु हुने बिस्का जात्रा मध्यपुर नगरमा भने वैशाख २ गते सम्पन्न हुन्छ। एकआपसमा सिन्दुर छ्यापाछ्याप गरेर मनाइने यो जात्रा अत्यन्तै हर्षोल्लासका साथ सम्पन्न गरिन्छ। सिन्दुर जात्रालाई ३२ खटे जात्रा पनि भनिन्छ। जहाँ थिमी क्षेत्रबाट २३ अनि बोडे, नगदेश र टिगनीबाट ९ गरी ३२ खट भेला गरिन्छ। यो मध्यपुरथिमीमा मात्र होइन, भक्तपुर नगर, सांगा, टोखालगायतका स्थानमा मनाइने बिस्का जात्राअन्तर्गत सिन्दुरे जात्रा मनाइन्छ। मध्यपुर थिमीमा आइतबार जात्रा मनाइँदै । तस्बिर : अभिषेक महर्जन खटसँगै थिमीको बालकुमारी, दक्षिणबाराही, विष्णुबीर, सिद्धिकाली, नगदेशको सिद्धिगणेश, बोडेको महालक्ष्मी र टिगनीको नीलबाराही मन्दिरका देवताका नेतृत्वमा खट बोकेर जात्रा गरी टोलटोलमा सिन्दुर खेल्दै मनाइन्छ। तर, सबैभन्दा धुमधामका साथ भने मध्यपुरमै मनाइने गरिन्छ। सिन्दुर जात्रा मध्यपुरथिमीको सबैभन्दा ठूलो जात्रा हो, पुरानो थिमीका कृष्णभक्त शंखदेवले भने, मध्यपुर नगरभित्रका सबैजसो स्थानका देवदेवीका खट भेला पारेर मनाइने भएकाले यसको सामूहिकता नै विशेष छ त्यसमाथि मध्यपुर, अझ भक्तपुर त्यसभन्दा गजब नेपालभरकै मानिस सहभागी हुने र रमाउने परम्परा नै यस जात्राको गजबको पाटो हो। बालकुमारी मन्दिर परिसरमा विभिन्न देवीदेवताका खट भेला पारेपछि बालकुमारी खटजात्रा गरिएको थियो। आर्थिक र अन्य कारणले केही वर्षयता खटको संख्या घटेको पाइन्छ। धिमे, काया र भुस्या आदि विभिन्न सांस्कृतिक बाजागाजाका साथ एकआपसमा सिन्दूर छ्यापाछ्याप गर्छन्। सिन्दुर जात्रामा नववर्षको शुभकामना पनि साटासाट गर्छन्। जात्रामा के बालक के वृद्ध सबैको सहभागिता रहन्छ तर उल्लेख्य सहभागिता युवाकै रहन्छ। यो जात्राको रमाइलो के छ भने जात्रा प्रत्येक टोल, चोक, दोबाटो र चौबाटोमा पुर्याइन्छ। जतिबेला घरको कौसी र झ्यालहरूबाट सडकमा रमाइरहेका जात्रालुलाई सिन्दुर र फूल बर्साउने गरिन्छ। बालकुमारीबाट परम्परागत रूपमा सिद्धिगणेश, सिद्धिकाली र त्यसका गणहरूसहित क्वाछें द्यो, हिचो द्यों, अजिमा द्यों, विष्णुवीर र अन्य देवगणको खट उचालेपछि बालकुमारीको जात्रा सुरु हुन्छ। यो सिन्दुर जात्रालाई सुथसिया जात्रा पनि भनिन्छ। हजारौंको संख्या विशेषगरी युवाको उल्लेख्य सहभागिता हुन्छ, युवाको संख्या बढी भएकाले यो जात्रामा रौनक बढ्ने गर्छ। लायकू प्रवेशद्धारमा पेंखा मुस्या, बालकुमारी, बालखुचा द्यो, सिद्धिकाली र अरू देवताका गणहरू बाटो छेकेर बस्ने परम्परा छ। यो परम्पराअनुसार नै देवता लायकू दरबारभित्र पस्न नपाउन भनेर बाटो छेकिन्छ। खट जात्रा अगाडि बढाउँदै ल्याउने बालकुमारीलाई भैलः द्यो परिक्रमा गराउने चलन छ। त्यससँगै सुगां द्यो, क्वाछे द्योंमा पनि सिन्दुर खेल्दै परिक्रमा गराइने परम्परा छ। मलाई त सडकमा जात्रा मनाउनेहरूले एकआपसमा रंग दल्ने काम ठीकै लाग्छ तर जब घरको झ्याल र कौसीबाट सिन्दुर छर्ने काम हुन्छ त्यो रौनक नै सबैभन्दा गजब लाग्छ, काभ्रेबाट आएका पुजा खड्काले भनिन्, बर्सेनि नभ्याए पनि थिमीको यो सिन्दुर जात्रा आउँदा साथीहरू भेला पारेर ल्याउँछु। जात्रामा साथीसँगको रमाइलो छुट्टै हुन्छ। बालकुमारीलाई बिभिन्न क्षेत्रको परिक्रमा गराई भव्य एवं उमंग अनि उत्साहका साथ थिमीका बासिन्दाले सिन्दुर खेल्दै यो जात्रा मनाउने गर्छन्। बालकुमारीको खट सहितको जात्रालाई शंखधर चोक हँुदै सूर्यविनायक नगरपालिका५ स्थित दक्षिण बाराही मन्दिरमा लैजाने परम्परा छ। बिहानै सुरु भएको यो जात्रा मध्याह्नसम्म चल्छ। त्यसपछि भक्तपुरको ऐतिहासिक एवं सांस्कृतिक नगरी बोडेमा जिब्रो छेड्ने जात्रा हुन्छ। भक्तपुर लोकन्थलीकी सुप्रिया श्रेष्ठ भने सिन्दुर जात्राका तस्बिर र भिडियोहरू खिचेर देश र विदेशमा रहेका साथीसंगीलाई पठाउने गरेको बताउँछिन्। सबै भक्तपुर आउने अवस्था हुँदैन, उपत्यकामै भएर पनि समय नमिल्ला त्यसैले समाचार, टेलिभिजनबाट मात्र होइन, हामी सहभागी सबैले जात्राका भिडियोहरू अनि तस्बिरहरू सेयर गर्नै पर्छ भन्ने मेरो आग्रह पनि हो, उनी भन्छिन्। उनका अनुसार, यो जात्रा अन्य देशका नागरिकसम्म पुग्नुपर्ने अवस्था सिर्जना गर्नु आवश्यक छ। ८ रात ९ दिनको जात्रा सांस्कृतिक नगरी भक्तपुरको विशेष पहिचान नयाँ वर्षको अवसरमा मनाइने ८ रात ९ दिनसम्मको बिस्काः अर्थात् बिस्केट जात्रा हो। विश्व प्रसिद्ध जात्राका रूपमा व्याख्या गरिँदै आएको यो जात्रा मनाउन र अवलोकन गर्न वर्षेनि मानवसागर उर्लिने गरेको पाइन्छ। यो जात्रामा भक्तपुर नगरको ल्यासिंखेलमा लिंगो ठड्याउने र ढाल्ने गरिन्छ। जात्रामा दुवै कार्य आकर्षकका केन्द्रबिन्दु मानिन्छन्। मुलुकभरका मानिस काठमाडौं उपत्यकामा बसोबास गर्ने भएकाले नयाँ वर्षको यो अवसरमा भक्तालु जात्रा हेर्न आउनाले यी दिनमा हरेक दिन हजारौंको घुइँचो हुन्छ। योसिङ द्यः अर्थात् ५५ हात लामो लिंगो बिस्का जात्राको विशेष आकर्षण हुन्छ। पूजाआजाको विधिविधानअनुसार लिंगो उठाइन्छ भने दिनभर जात्रा गरेर साँझ विधिपूर्वक पूजा गरी तान्त्रिक विधिअनुसार लिंगो ढाल्ने परम्परा छ। संस्कृतिविद्का अनुसार, लिंगो ठड्याउनुअघि लिंगोको कोखा (टुप्पो) मा नाग र नागिनीको प्रतीक स्वरूप दुइटा ध्वजा बाँधिन्छ। त्यसपछि अष्टमातृकाका प्रतीक आठवटा डोरीले तानेर उक्त लिंगो उठाइन्छ। प्रचलनअनुसार ८ वटा मोटा एवं लामा डोरी बाँधेर चारैतिरबाट गोलाकार रूपमा बसेर लिंगोलाई योसिङ्को प्वालमा छिराइन्छ। त्यसपछि वरिपरिबाट डोरीको सहायताले तानेर ठड्याइने गरिन्छ। लिंगो उठाउँदाका प्रयासहरू रोचक बन्ने गर्छन् बिस्काका सहभागीलाई। लिंगोको कोखामा झुन्ड्याइएका दुइटा ध्वजालाई वीरध्वजा, विश्वध्वजा अनि आकाशभैरवका ध्वजासमेत भन्ने गरिएको संस्कृतिविद्को भनाइ छ । यक्ष मल्लको नेपाल सम्वत् ५६१ को शिलालेख (भक्तपुरको तौमढीस्थित)मा तत्कालिन नेपाल मण्डलको राजधानी भक्तपुर नगरमा मनाइने ८ रात ९ दिनको बिस्का अर्थात् बिस्केट जात्रालाई विश्व जात्रा भनिएको छ। भक्तपुरको प्रसिद्घ बिस्केट जात्राका क्रममा लिंगो उठाउने जात्रा हेर्नाले सुख, शान्ति र समृद्घि प्राप्त हुने जनविश्वास छ। यसैगरी, सहकाल आउने र शत्रु नाश हुने पनि जनविश्वास रहँदै आएको पाइन्छ। यस जात्रालाई शत्रुहन्ता जात्रा पनि भन्ने गरिएको छ। स्थानीयका अनुसार, लिच्छवीकालदेखि बिस्केट जात्राको चार दिन अगाडि भैरव र भद्रकालीको रथयात्रा गरी मनाउन सुरु गरिएको पाइन्छ जुन जात्रा भक्तपुरवासीले ९ दिन ८ रातसम्म मनाउँदै आएको पाइन्छ। लिंगो ढालेपछि रथ जुधाउने काम हुन्छ। यो बिस्का जात्राकै रमाइलो पल मानिन्छ। योसिङखेलबाट भैरवनाथको रथ गःहिटीमा लगेर भद्रकालीसँग भैरवनाथको रथ जुधाइन्छ। स्थानीय बासिन्दाका अनुसार, भैरवनाथ र भद्रकाली देव र देवीको समागम जात्रा भएकाले यसलाई नेवारी भाषामा द्यो ल्वाकिगु भनिन्छ । नेवार समुदायमा परापूर्वकालदेखि चलिआएको ८ रात ९ दिनको बिस्का जात्रा सर्प मारियो भन्ने अर्थमा मनाइने प्रचलन छ। गःहिटीमा रहेको भैरवलाई बली चढाएपछि नेपाल सरकारको तर्फबाट गुठी संस्थानले पूजाआजा गर्ने परम्परा छ। त्यसपछि भैरव र भद्रकालीको रथलाई भेलुंखेल पुर्याइन्छ। अनिमात्र ५५ हात लामो इन्द्रध्वजा सहितको लिंगो उभ्याइन्छ। जात्रामा रथ जुधाउनुअघि कुखुराको बली चढाउने परम्परा छ । विक्रम संवत्अनुसार सौर्यमासको आधारमा बिस्केट जात्रा मनाइने संस्कृतिविद् पुरुषोत्तमलोचन श्रेष्ठको भनाइ छ। उनका अनुसार, नागनागिन मर्यो भन्ने भावका आधारमा लिच्छविकालदेखि बिस्का जात्रा मनाइँदै आएको पाइन्छ। जिब्रो छेड्ने जात्राजिब्रो छेडेको देख्दा त आफैंलाई चसक्क भयो, वैशाख २ गते जिब्रो छेड्ने जात्रामा पुगेका नयाँ थिमीका खेमराज दाहालले भने, यो जात्राबारे सुनेको त थिएँ तर प्रत्यक्ष हेर्ने अवसर पहिलोपटक प्राप्त भयो। यसले नेपाली संस्कार धनी छ भन्ने पुष्टि गरेको छ। एक महिना अघिदेखि तेलमा डुबाएर राखेको ११ इच्च लामो फलामे सुइरो जिब्रोमा छेडिन्छ। जसको जिब्रोमा छेडिन्छ उसैले महाद्वीप (चन्द्राकारको भ्वाय्) काँधमा बोकेर जात्रामा सहभागी सबैलाई नमस्कार गर्दै बोडे नगरमा रहेको विभिन्न देवीदेवताका मठमन्दिरको परिक्रमा गर्छ। जिब्रो छेड्ने व्यक्तिले सात दिनदेखि नियममा बस्ने, नुन नखाने, तीन दिनदेखि केही नखाने र नसुत्ने आदि नियम पालना गर्नुपर्छ। जिब्रो छेड्नुअघि बोडे नगरका विभिन्न मठमन्दिरको परिक्रमा र पूजाआजा गर्ने चलन छ। यस वर्ष २८ वर्षीय सुजन वाग श्रेष्ठले जिब्रो छेडेका हुन्। जिब्रो छेड्ने जात्रा लोप हुने अवस्थामा पुगेका बेला बुद्धकृष्ण वाग श्रेष्ठले लगातार नौपटक जिब्रो छेडेका थिए। सुजन बुद्धकृष्णकै कान्छोछोरा हुन्। अघिल्लो वर्ष पनि सुजनले नै जिब्रो छेडेका थिए। हालसम्म बेखानारायण हायश्रेष्ठले ३२ पटकसम्म (१९९१ सालदेखि २०२२ सालसम्म) जिब्रो छेडेको तथ्यांक पाइन्छ। जिब्रोमा छेडिने फलामको सुइरोलाई नटुचा भनिन्छ। जुन सुइरो बोडेकै लाकुछेंका नकर्मीहरूले तयार पार्दै आएका छन्। पाँचो गणेशमा जिब्रो छेडेपछि महाद्वीप बोकेर नगर परिक्रमा गरी महालक्ष्मी मन्दिरमा पुगेर सुइरो निकालिन्छ। सुइरो निकालेर मन्दिरको भित्तोमा गाडिन्छ भने त्यहाँको माटो जिब्रोमा लगाउने प्रचलन छ। त्यससँगै भोजभतेर गरी जिब्रो छेड्ने जात्राको समापन हुन्छ। जिब्रो छेड्ने जात्राले बोडेको मात्र होइन, भक्तपुर जिल्लाको मात्र पनि होइन, देशकै पृथक संस्कृति बचाइराखेको छ, जात्रामा सहभागी काठमाडौं निवासी महाकाली कञ्चनपुरका राजेश जोशीले भने, सुनेको त थिएँ, तर अचम्मकै जात्रा मानेँ। यो जात्रा धान्न युवा सक्रिय हुनैपर्ने देखेँ किनभने यत्रो फलामे सुइरोले जिब्रो छेड्ने आँट जोसुकैले गर्न सक्दैनन् जस्तो लाग्यो। हरेक वर्ष चैत मसान्तका दिन महालक्ष्मी स्थान परिसरमा लिंगो ठड्याएपछि जिब्रो छेड्ने जात्रा सुरु हुन्छ। किंवदन्तीअनुसार नीलवाराही जंगल छेउमा बसोबास गरिरहेका मानिसलाई जंगली जनावार र राक्षसहरूले अनेक किसिमले दुःख दिन थालेपछि केही पर नयाँ बस्ती बसालेर बस्न थालेको पाइन्छ। खेतको बीचमा बस्ती बस्न थालेको र उक्त बस्ती नयाँ सरेपछि दुःख कम होला भन्ने उनीहरूले ठानेका थिए। बुँ भनेको खेत र दे भनेको देश (बस्ती) भन्ने शब्द अपभ्रंश हुँदै बोडे भएको स्थानीय बुढापाकाको भनाइ छ। निलवाराहीमा रहेको नेपाल सम्वत् ९५७ को शिलालेखमा पनि उक्त कुरा उल्लेख छ। स्थान परिवर्तन गरे पनि राक्षसले दुःख दिन नछोडेपछि बोडेवासीले पशुपतिका तान्त्रिकलाई उक्त घटना सुनाएको र उनैले तान्त्रिक शक्तिको प्रयोग गरी उक्त घटना नियन्त्रणमा लिएको जनविश्वास छ। त्यतिबेला उनले स्थानीय बासिन्दालाई दुःख दिने ख्याकको जिब्रोमा फलामको मोटो सुइरोले घोचेर मुख चलाउनै नमिल्ने गरी सास्ती दिएको किम्वदन्ती छ। यसपछि बोडेवासीलाई रोग, अनिकाल, अनावृष्टि, अतिवृष्टि, भूकम्पजस्ता प्राकृतिक प्रकोप नपर्ने विश्वास गर्दै आइएको छ।"
"विश्वदीप पाण्डेले छाडे बाबुरामको साथ, बालुवाटारमा प्रचण्डले गरे माओवादीमा स्वागत","काठमाडौं : नेपाल समाजवादी पार्टीका केन्द्रीय सदस्य विश्वदीप पाण्डेले पार्टी परित्याग गरेका छन्। पूर्वप्रधानमन्त्री एवम् नेसपा अध्यक्ष डाबाबुराम भट्टराई स्वकिय सचिवसमेत रहेर काम गरेका पाण्डेले पार्टी परित्याग गर्दै सोमबार बिहान माओवादी केन्द्रमा प्रवेश गरेका हुन्। पाण्डेलाई सोमबार बिहान प्रधानमन्त्री निवास बालुवाटारमा माओवादी केन्द्रका अध्यक्ष पुष्पकमल दाहाल प्रचण्डले पार्टीमा स्वागत गरेका थिए। माओवादी प्रवेश अगाडि उनले सामाजिक सञ्जालमा लेखेका छन्,आजको मितिदेखि लागू हुने गरी मैले नेपाल समाजवादी पार्टीबाट साधारण सदस्य समेत नरहने गरि राजीनामा दिएको छु। उनी डाभट्टराई नेतृत्वको नयाँ शक्ति पार्टी नेपाल हुँदै हाल नेपाल समाजवादी पार्टीमा क्रियाशील रहँदै आएका थिए।"
एमाले हुम्ला अध्यक्षमा बुमी निर्वाचित,"सिमकोट : नेकपा (एमाले) हुम्लाको अध्यक्षमा ज्ञामी बुमी निर्वाचित भएका छन् । पार्टीको १० औँ जिल्ला अधिवेशनबाट उनी अध्यक्षमा निर्वाचित भएका हुन्। प्रकाशबहादुर शाही उपाध्यक्षमा, तीर्थराज बोहरा सचिवमा, प्रदीप लामा खुला उपसचिवमा तथा मञ्जु रावल महिला उपसचिवमा निर्वाचित भएका थिए। अन्य खुला सदस्य, महिला सदस्य र दलित सदस्यको मत गणना भइरहेको निर्वाचन समितिका संयोजक अमरबहादुर शाहीले जानकारी दिए।  रासस"
"ओलीको सुझाव : माननीय भएपछि नमस्कार कहिले गर्छ भनेर अररो बस्ने होइन, जनतामाझ विनम्र बन्नुहोस्","काठमाडौं : नेकपा एमालेका अध्यक्ष केपी शर्मा ओलीले माननीय जनताको सेवक भएको बताएका छन्। एमाले संसदीय दलको बैठकमा सोमबार सम्बोधन गर्दै अध्यक्ष ओलीले माननीय भएर नमस्ते कहिले गर्छ भनेर पर्खेर नबस्न निर्देशन दिएका छन्। उनले भने,जनतासँगको भेटघाट बढाउनुहोला। माननीयजीलाई दर्शन भेट गर्न आउन् मान्छे, नमस्कार गरुन् त्यो पर्खेर बस्ने होइन। माननीय जी भनेको जनताको सेवक हो। तीनै जनताले भोट दिएर पठाएको मान्छे हो। ती जनताका अगाडि हिजो निर्वाचनमा भोट माग्दा अगाडि कसैले प्रणाम गरेकै होला। कसैले गोडा समातेर ढोगेकै होला, निहुरिएकै होला, झुकेकै होला। अनि माननीय भइसकेपछि चाहिँ अररो भएर बस्ने होइन। शैलीमा विनम्र हुनुपर्छ। हात जोड्दा केहि बिग्रिँदैन। उनले जनताको विश्वास जित्न गर्न सक्ने काम मात्र प्रतिबद्धता व्यक्त गर्न निर्देशन दिए। ओलीले भने,जनताको विश्वास जित्न गर्न सक्ने काम मात्र कबोल र प्रतिबद्धता जनाउनुहोला। जे पनि गर्छु नभन्नुहोला जनतासँगको भेटघाटमा मनदेखि जनतासँग आत्मियता हुनुपर्छ। हामी उहाँहरुप्रति उत्तरदायी हुनुपर्छ। ओलीले पार्टीमा पक्ष विपक्ष हुन दिन नहुने धारणा राखे। उनले जनताले भोट दिएर जितेकाले आफ्नो पार्टी भित्र र बाहिरकासँग समान व्यवहार गर्न सांसदलाई आग्रह गरे। ओलीले भने,भोट कसले दिएर जितेको थाहा हुँदैन। आफ्ना भनेकाले पनि नदिएका हुन सक्छन्, आफ्ना पार्टी बाहिरकाले दिएर पनि जितेको हुन्छ। तसर्थ आफ्ना पार्टी भित्र वा बाहिरकालाई समान व्यवहार गर्नुपर्छ। तैले भोट दिएको थिइनस् भन्नु हुँदैन।"
पूर्वाधारको क्षेत्रमा सुरुङमार्ग निर्माण महत्त्वपूर्ण उपलब्धि : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सडक पूर्वाधारको निर्माण तथा विस्तार गर्ने राष्ट्रिय लक्ष्य प्राप्तिमा सुरूङमार्ग निर्माणले ठूलो भूमिका खेल्ने बताएका छन्। नागढुङ्गा सुरूङमार्ग निर्माण आयोजनाको मुख्य सुरूङ ब्रेकथ्रु भएको अवसरमा सोमबार आयोजित कार्यक्रमलाई सम्बोधन गर्दै प्रधानमन्त्री प्रचण्डले पूर्वाधारको क्षेत्रमा सुरुङमार्ग निर्माण महत्त्वपूर्ण उपलब्धि भएको बताएका हुन्। प्रधानमन्त्रीले भने,'सडक सञ्जालको माध्यमबाट अन्तरआबद्धता विस्तार गरी आवागमनमा सहजता, यातायात लागतमा न्यूनता, भौगोलिक तथा जनसाङ्ख्यिक सन्निकटता र प्रादेशिक सन्तुलन कायम गर्नेगरी सडक पूर्वाधारको निर्माण तथा विस्तार गर्ने राष्ट्रिय लक्ष्यमा यस्ता सुरूङमार्ग निर्माणले ठूलो भूमिका खेल्नेछ।' सुरूङ निर्माणपछि सुरूङमार्गले उपत्यकाबाट बाहिरिने सडकको अवस्था सुधार गरी यात्राको समय र यातायात सञ्चालन खर्च घटाउने विश्वास व्यक्त गर्दै प्रधानमन्त्री प्रचण्डले ट्राफिक र सडक सुरक्षामा सुधार गरी सङ्घीय राजधानी काठमाडौं र देशका अन्य प्रमुख सहरहरूबीचको सहज यातायात सञ्जालमा योगदान पुर्याउने बताए। 'यस सुरूङमार्गलाई आधार मान्दै नेपाली माटो सुहाउँदो सुरूङ सम्बन्धि दस्तावेज निर्माण हुनेछ। यसले नेपाललाई सुरूङ युगमा पुर्याउन महत्त्वपूर्ण योगदान गर्नेछ,'उनले भने।' प्रधानमन्त्रीले आगामी योजनामा राष्ट्रिय राजमार्गहरूमा सुरूङमार्ग, फ्लाइओभर तथा अन्डरपाससहितको आधुनिक सडक सञ्जाल विस्तार तथा निर्माण गर्ने सरकारको नीति रहने जिकिर गरे। नयाँ वर्षको सुरूआतसँगै नेपालकै पहिलो सुरूङमार्गको मुख्य सुरूङको ब्रेकथ्रु गर्ने ऐतिहासिक अवसर प्राप्त भएकोप्रति खुशी व्यक्त गर्दै प्रधानमन्त्री प्रचण्डले पृथ्वी राजमार्गअन्तर्गत नागढुङ्गा क्षेत्रमा हुने गरेको ट्राफिक जाम, उकालो सडक, सडक सुरक्षाका हिसाबले कायम रहेको जोखिम साथै वर्षायाममा हुने पहिरोको उच्च जोखिम लगायतका समस्याहरू समाधान गर्न सुरुङमार्गको कल्पना गरिएको बताए।"
राप्रपाको आन्दोलनमा घाइते भएका ठाकुरप्रसाद डाँगीको निधन,काठमाडौं : राष्ट्रिय प्रजातन्त्र पार्टी (राप्रपा)को आन्दोलनमा घाइते भएका ठाकुरप्रसाद डाँगीको निधन भएको छ। राप्रपा बर्दिया मधुवन नगर कार्य समिति अध्यक्ष ६५ वर्षीय ठाकुरप्रसाद डाँगीको उपचारका क्रममा सोमबार छाउनी अस्पतालमा निधन भएको प्रवक्ता मोहन श्रेष्ठले जानकारी दिए। डाँगी राप्रपाले गत चैत्र २७ गते काठमाडौंमा गरेको प्रदर्शनमा सहभागी भएका थिए। प्रदर्शनका क्रममा प्रहरीले प्रहार गरेको अश्रुग्यास लागेर उनी गम्भीर भएका थिए। अश्रुग्यास प्रहारबाट उनको टाउको र श्वासप्रश्वासमा समस्या देखिएको थियो। डाँगीको पार्थिव शरीर अन्तिम श्रद्धाञ्जलीका लागि आज दिउँसो १२ बजे राप्रपा केन्द्रीय कार्यालय चाबहिलमा राखिने राप्रपाले जनाएको छ। संवैधानिक राजतन्त्रका पुन:स्थापनासहित संघीयता र धर्मनिरपेक्षताका खारेजीको माग राख्दै राप्रपाले काठमाडौंमा जनप्रदर्शन गरेको थियो। सोही क्रममा सिंहदरबारमा निषेधित क्षेत्र तोड्ने प्रयास गरेपछि प्रहरीले पानीको फोहोरा र अश्रुग्यास प्रहार गरेको थियो। प्रदर्शनकारी र प्रहरीबीच केही समय झडप समेत भएको थियो। प्रहरीले केही प्रदर्शनकारी पक्राउ गरेको थियो।
८४ मा निर्णायक शक्ति बनाउने एमालेको योजना,"ज्ञवालीले भने, कांग्रेसका साथीहरूले बेलाबेला हँसाउनु हुन्छ। आफूले प्रधानमन्त्री अफर गरिरहँदा त्यो व्यक्ति योग्य हुने। तर, आफूले भनेजस्तो नभन्दा एकोहोरो खेदिरहने ? सरकारबाट अप्रत्यासित हट्नुपर्दाको अभिव्यक्ति हो त्यो। काठमाडौं : नेकपा एमाले आगामी २०८४ को निर्वाचन पार्टी निर्णायक शक्ति बनाउने योजना बुन्दै छ। जसका लागि एमाले प्रतिनिधि परिषद्को पहिलो बैठक गर्दैछ। आगामी वैशाख ८ र ९ गते गोदावरीमा २१५३ जना प्रतिनिधिसहित २५ सयभन्दा बढीलाई बोलाएको छ। यो बैठकमा आगामी निर्वाचनमा एमालेलाई निर्णायक राष्ट्रिय शक्ति बनाउनका गर्नेपर्ने कामबारे बृहत् छलफल हुने एमालेका उपमहासचिव प्रदीप ज्ञवालीले बताए। बैठकले राष्ट्रिय महाधिवेशन प्रतिनिधि परिषद्मा ६ वटा प्रतिवेदन पेस गर्ने तयारी गरेको गरेको छ। जसमा अध्यक्षको राजनीतिक, महासचिवको संगठनात्मक केन्द्रीय निकाय (लेखा, अनुशासन, निर्वाचन) आयोगको अलगअलग प्रतिवेदन पेस हुनेछन्। परिषद् बैठकको तयारीका लागि आइतबार एमालेको सचिवालय बैठक बसेको छ। बैठकमा परिषद् बैठकका साथै वर्तमान राजनीतिक अवस्थाको विषयमा पनि छलफल भएको छ। सचिवालय बैठकपछि उपमहासचिव ज्ञवालीले संसदमा कांग्रेसको विरोध सरकारबाट अप्रत्यासित हट्नुपर्दाको राजनीतिक सक भएको बताए। उनले गृहमन्त्री रवि लामिछानेमाथि संसदीय छानबिन गर्नुपर्ने कांग्रेसको माग प्रतिशोधपूर्ण रहेको बताए । ज्ञवालीले भने, कांग्रेसका साथीहरूले बेलाबेला हँसाउनु हुन्छ। आफूले प्रधानमन्त्री अफर गरिरहँदा त्यो व्यक्ति योग्य हुने। तर, आफूले भनेजस्तो नभन्दा एकोहोरो खेदिरहने ? स्पष्टीकरण त दिन पाउनुपर्छ नि अर्गेल्याइँ किन गरेको ? उहाँहरू गठबन्धन २० वर्षसम्म जान्छ भनिरहनुभएको थियो। सरकारबाट अप्रत्यासित हट्नुपर्दाको अभिव्यक्ति हो त्यो। ज्ञवालीले नागरिक उन्मुक्ति पार्टीभित्रको समस्याले सुदूरपश्चिममा सरकार बन्ने विषयका केही जिज्ञासा खडा भए पनि केन्द्रको गठबन्धन अनुसार नै सरकार बन्ने विश्वास व्यक्त गरे। विवादका कारण केही समस्या भएको पनि बताए। केन्द्रमा जुन सहकार्य भएको छ। त्यही अनुरूपकै सरकार सुदूरमा पनि बन्छ, ज्ञवालीले भने, एकीकृत समाजवादीको दलको नेताले केन्द्रको सहमति विपरीत पत्र दिएको भए पनि केन्द्रका नेताले त्यसो नगर्नुस्, त्यो गलत हो, फिर्ता लिनुस् भनेर निर्देशन दिएको सार्वजनिक भएको छ। उनले नागरिक उन्मुक्ति पार्टीको विवाद र संसदीय दलको नेता को हो भन्ने कानुनी निक्र्योल भएपछि सरकार बन्ने समेत बताए।"
आरोपप्रत्यारोपमै सकियो संसद् अधिवेशन,"काठमाडौं : जनताको भावनालाई जनताद्वारा निर्वाचित प्रतिनिधिहरूले अभिव्यक्ति दिने प्रमुख थलो हो, प्रतिनिधिसभा (संसद्)। नयाँ कानुन बनाउनुपर्ने संसद्को तेस्रो हिउँदे अधिवेशन अर्थात् विधेयक अधिवेशनको अधिकांश समय सत्ता र विपक्षी दलहरूबीच आरोपप्रत्यारोपमै बितेको छ। ७० दिनसम्म चलेको अधिवेशन आइतबार राति १२ बजेबाट लागू हुने गरी अन्त्य भएको छ। तीनवटा विधेयक पारित गर्दै अधिवेशन अन्त्य भएको हो। ससंद्मा दर्ता भएका विधेयकलाई पारित गर्नुपर्ने तेस्रो अधिवेशन २०८० माघ २२ मा सुरु भएको थियो। अधिवेशन वैशाख २ गते अन्त्य भएको हो। यो अवधिमा २३ पटक बैठक बसी जम्मा ८१ घण्टा ५५ मिनेट संसदीय काम कारबाही भएका छन्। आइतबार अन्तिम दिन सभामुख देवराज घिमिरेले ७० दिनमा भएका कामकारबाहीको संक्षिप्त जानकारी गराए। सभामुख घिमिरेले भने, कानुन निर्माण, जनसरोकारका मुद्दा मुखरित गर्ने कार्यमा तुलनात्मक रूपमा अघिल्ला अधिवेशनभन्दा तेस्रो अधिवेशन उपलब्धिपूर्ण रहेको महसुस गरेको छु। तर, पर्याप्त हुन सकेन। राजनीतिक दलहरूबीचको समझदारी र विवेकपूर्ण निर्णयको कारण आगामी अधिवेशन अझैं प्रभावकारी र परिणाममुखी हुने विश्वास लिएको सभामुख घिमिरेले बताए। प्रतिनिधिसभाको आइतबारको बैठकमा सभामुख घिमिरेले कार्यसूचीमा रहेका विषय हटाएका थिए। उनले अधिवेशनमा भएका कामको विवरण संसदलाई जानकारी गराएर राष्ट्रपतिको कार्यालयबाट प्राप्तपत्र सुनाइ आइतबार रातिबाट लागू हुने गरी संसद् अधिवेशन अन्त्य भएको जानकारी दिए। कांग्रेसले सहकारी ठगी प्रकरणमा उपप्रधानमन्त्री एवं गृहमन्त्री रवि लामिछानेमाथि संसदीय छानबिन समिति गठनको माग गर्दै आएको थियो। शुक्रबार बसेको मन्त्रिपरिषद् बैठकले आज रातिदेखि लागू हुने गरी अधिवेशन अन्त्यका लागि राष्ट्रपति रामचन्द्र पौडेललाई सिफारिस गर्ने निर्णय गरेको थियो। सत्तापक्षले हिउँदे र बजेट अधिवेशनका बीचमा कम्तीमा १५ दिनको अन्तर राख्नुपर्ने भएकाले बजेट अधिवेशनको तयारी स्वरूप हिउँदे अधिवेशनको अन्त्य गर्नु गरेको बताएको छ। तर, प्रतिपक्षमा रहेका राजनीतिक दल र कानुनविदहरूले भने हिउँदे अधिवेशन प्रभावकारी नदेखिएको र जनतामा निराशा बढाएको टिप्पणी गरेका छन्। पूर्वसभामुख भन्छन्, संसद्लाई प्रभावहीन बनाउनु दुःखद पूर्वसभामुख दमननाथ ढुंगानाले राजनीतिक बहसको थलो मानिने संसद् प्रभावकारी हुन नसकेको बताए। हिउँदे अधिवेशन भनेको कानुन प्रधान अधिवेशन हो। यसरी बीचमै अन्त्य गरेर कानुन बनाउन नसकेको जिम्मेवारी कसले लिने ? उनले प्रश्न गर्दै थपे, यस खालका कार्यले संविधान र लोकतान्त्रिक प्रणालीमा पनि असर पर्छ। प्रश्नचिह्न लाग्न सक्छ। जनताप्रति उत्तरदायित्व बोध स्वागतयोग्य भए पनि कुरा मात्र भएको र विधेयक प्राथमिकतामा नपरेको ढुंगानाले बताए। नवसत्ता संघर्ष टार्न प्रतिनिधिसभा नै झट्ट निमोठियो, उनले भने। अर्का पूर्वसभामुख तारानाथ रानाभाटले सत्ता र प्रतिपक्षले खेलवाड गरेको बताए। उनले भने, ७० दिनसम्म बसेको अधिवेशनले तीनवटा विधेयक पारित गर्नु लाजमर्दो भयो। यो अवधिमा बसेको खर्च कति भयो ? कानुन बनाउन डाकिएको अधिवेशनले जनताको समस्यामा ठोस उपलब्धि हुने गरी काम गर्न सकेन। राजनीतिक दलहरू नै जिम्मेवारी लिनुपर्ने उल्लेख गर्दै पूर्वसभामुख रानाभाटले संसद् प्रभावकारी नहुँदा अन्तर्राष्ट्रिय शक्ति केन्द्रले खेल मैदान गराउन सक्ने जोखिम रहेको बताए। प्रतिपक्षीको आरोप, सरकार भाग्यो ! प्रमुख प्रतिपक्षी दल नेपाली कांग्रेसले अप्रत्याशित रूपमा चालु अधिवेशन अन्त्य गरेर सरकार भागेको प्रतिक्रिया दिएको छ। कांग्रेसका मुख्य सचेतक रमेश लेखकले सरकारको तानाशाही प्रवृत्तिविरुद्ध कांग्रेसले दुई दिन मात्र संसद् अवरोध गरेको बताए। प्रतिपक्षको अवरोधका कारण संसद् चल्न नसकेको भन्ने तर्क लज्जास्पद छन्, संसदीय दलको बैठकपछि बोल्दै प्रमुख सचेतक लेखकले भने, संसदका कुनै पनि काम कारबाही अवरोध गरेको थिएन। संसद् अन्त्यको यो निर्णयको कांग्रेस घोर भत्र्सना र निन्दा गर्छ। अलोकतान्त्रिक र संसदीय मूल्य मान्यताका विरुद्ध काम नगर्न सरकारलाई कडा चेतावनी पनि दिन्छौँ। राष्ट्रिय प्रजातन्त्र पार्टीका अध्यक्ष राजेन्द्र लिङ्देनले सरकारले भाग्ने उद्देश्यले बिना परामर्श अधिवेशन अन्त्य गरिएको बताए। सरकारमाथि उठेको प्रश्नको सामना गर्न नसकेपछि संसद् अन्त्य गरिएको छ। यो दुःखदायी छ, अध्यक्ष लिङ्देनले भने, अध्यादेशबाट सरकार चलाउने नीति राखेको पाइयो। यसमा थप छलफल गरेर अघि बढ्छौं। राष्ट्रिय जनमोर्चाका अध्यक्ष चित्रबहादुर केसीका अनुसार कानुन बनाउने कार्यलाई प्राथमिकता दिनुपर्नेमा दलहरू सत्ता र शक्तिकोलागि लुछाचुँडीमा केन्द्रित भएको बताए। कानुन बनाउने कार्य गौण भए। सुशासन प्राथमिकता नै परेन, अध्यक्ष केसीले भने, यसको जिम्मेवार ठूला पार्टीले लिनु पर्छ। कांग्रेस, एमाले र माओवादी केन्द्र सत्तामा बस्ने र टिकाउनेमै केन्द्रित भए। अलोकतान्त्रिक व्यवहार प्रदर्शन गरे। सत्ता पक्ष भन्छ, प्रतिपक्ष गैरजिम्मेवार बन्यो प्रतिनिधिसभा बैठकपछि सञ्चारकर्मीसँग कुरा गर्दै नेकपा एमाले अध्यक्ष केपी ओलीले चालु अधिवेशन अन्त्य हुनु स्वाभाविक भएको बताए। कांग्रेसले आक्रोश, पीडामा जे पायो त्यही बोलिराखेको छ। त्यस्तो गर्नु हुँदैन, अध्यक्ष ओलीले थपे, संसदीय प्रणालीलाई हामीले रक्षा गर्नुपर्छ। हिउँदे र बजेट अधिवेशनका बीचमा कम्तीमा १५ दिनको अन्तर राख्नुपर्ने भएकाले बजेट अधिवेशनको तयारी स्वरूप हिउँदे अविधेशनको अन्त्य गर्नुपरेको उनले बताए। प्रतिनिधिसभाबाट विधेयक पारित गर्न अघिल्लो सरकारले ध्यानै नदिएको उनको आरोप छ। सत्तारुढ राष्ट्रिय स्वतन्त्र पार्टीका प्रमुख सचेतक सन्तोष परियारले कार्यकारी र विधायिकाको सम्बन्ध बारे स्पष्टसँग संविधानमा नलेखिएका कारण कानुन निर्माणको कार्य सधै अधुरो रहने गरेको बताए। तीनवटा विधेयक पारित भए। बाँकी पाइपलाइनमा छन्, प्रमुख सचेतक परियारले भने, केही नयाँ अभ्यास पनि भएको छ। कानुन निर्माणमा प्रक्रियागत हिसाबले कामहरू भइरहेको छ। जनताको अपेक्षाअनुरुप काम हुन सकेन। कानुनविद् भन्छन, संघीयता कार्यान्वयनमा कठिनाइ ०७९ फागुन २५ गते सरकारले संसद्मा दर्ता गरेको बेपत्ता पारिएका व्यक्तिको छानबिन, सत्य निरुपण तथा मेलमिलापसम्बन्धी संशोधन विधेयक पारित हुन सकेन। गत भदौमा दर्ता भएको विद्यालय शिक्षासम्बन्धी विधेयक पनि अलपत्र रहेको छ। त्यस्तै निजामति ऐन लगायतका महत्वपूर्ण विधेयक पनि पारित भएन। उल्लेखित महत्वपूर्ण विधेयकहरूसमेत पारित नहुँदा सांसदहरूले तलब भत्ता पचाउने काम मात्र गरेको बरिष्ठ अधिवक्ता रामनारायण बिडारी बताउँछन्। संसद्ले संघीयता कार्यान्वयनसँग सम्बन्धी १ सय २५ वटा ऐन बनाउन सकेन। यो अधिवेशन तलबभत्ता पचाउ अधिवेशन मात्र बन्नु दुःखद छ, बिडारीले अन्नपूर्णसँग भने, सत्तापक्ष निस्क्रिय बस्यो। सत्ता टिकाउन ध्यान दियो। विपक्षीले बेइमानी गर्यो। एक पक्ष सत्ता टिकाउन लाग्ने र अर्को पक्ष सत्ता भत्काउन लाग्दा जनताको बिचल्ली मात्र भयो। संसद्बाट राम्रो कानुन बनाउन अपेक्षा गरेका जनता निरास बन्नु पर्ने स्थिति आयो।"
ओलीले शिलान्यास गरेको नागढुंगा सुरुङमार्ग आज ब्रेक थ्रु हुने,काठमाडौं : नागढुंगासिस्नेखोला सुरुङमार्गको आज ब्रेक थ्रु हुने भएको छ। कूल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। तत्कालीन प्रधानमन्त्री केपी शर्मा ओलीले मुलुकको पहिलो सडक सुरुङमार्गको २०७६ साल कात्तिक ४ गते शिलान्यास गरेपछि निर्माण थालिएको थियो। आयोजनाको उद्धार सुरुङ(रेस्क्यू टनेल) भने गत साउनमै छिचोलिसकेको छ। आज दिउँसो प्रधानमन्त्री पुष्पकमल दाहाल प्रचण्डको उपस्थितिमा सुरुङ छिचोल्ने कार्यक्रम तयारी भएको नागढुङ्गा सुरुङ निर्माण परियोजनाका उपनिर्देशक गोविन्द दुमरुले जानकारी दिए। सुरुङ मार्गबाट सवारीसाधन सञ्चालन गर्न भने अझै १ वर्ष लाग्ने आयोजनाले जनाएको छ।
प्रधानमन्त्रीलाई बुझाइयो संघीयता कार्यान्वयनसम्बन्धी परिमार्जन प्रतिवेदन,"काठमाडौं : प्रधानमन्त्री तथा राष्ट्रिय समन्वय परिषद्का अध्यक्ष पुष्पकमल दाहालसमक्ष कार्यविस्तृतीकरण परिमार्जन प्रतिवेदन पेस भएको छ। संघीयता कार्यान्वयनमा देखिएका दोहोरोपना र अस्पष्टता हटाउन तथा तीन तहको अधिकारमा स्पष्टता ल्याउन विद्यमान कार्यविस्तृतीकरण परिमार्जनका लागि गठित कार्यविस्तृतीकरण परिमार्जन सिफारिस समितिका संयोजक एवं प्रधानमन्त्री कार्यालयका सचिव अर्जुनप्रसाद पोखरेलले प्रधानमन्त्रीलाई सो प्रतिवेदन पेस गरे। प्रधानमन्त्री तथा मन्त्रिपरिषद्को कार्यालयमा आज आयोजित उक्त कार्यक्रममा मुख्यसचिव डा वैकुण्ठ अर्याल, कार्यविस्तृतीकरण परिमार्जन सिफारिस समितिका संयोजक तथा सदस्यका साथै विषयगत समितिका पदाधिकारीको उपस्थिति थियो। प्रधानमन्त्री दाहालले प्रतिवेदनमाथि यथाशीघ्र उच्चस्तरीय समितिमा थप छलफल गरी राष्ट्रिय समन्वय परिषद्बाट निष्कर्षमा पुर्याउन निर्देशन दिएको प्रधानमन्त्री कार्यालयले जनाएको छ।"
एकीकृत समाजवादीले नांगो रुपमा दक्षिणपन्थी अवसरवादी चरित्र देखायो : ओली,"काठमाडौं : नेकपा एमालेका अध्यक्ष केपी शर्मा ओलीले सरकारमा एकीकृत समाजवादीले बार्गेनिङ गरिरहेको बताएका छन्। एमाले संसदीय दलको बैठकमा सोमबार सम्बोधन गर्दै अध्यक्ष ओलीले एकीकृत समाजवादीले नांगो रुपमा दक्षिणपन्थी अवसरवादी चरित्र प्रकट गरेको बताएका हुन्। सुदूरपश्चिम प्रदेशमा एकीकृत समाजवादीले अराजनीतिक निर्णय गरेर त्यसको पुष्टि गरेको भन्दै उनी आक्रोशित बने। ओलीले भने,एकीकृत समाजवादीले विपक्षीलाई आशा पलाउने गरी जनतामा आशंका र निराशा केही मात्रमा भएपनि कदम चाल्यो। आन्तरिक रुपमा बोली व्यवहार, बार्गिनिङ त त्यस्तै खालका छँदै थिए, तर हिजो बाहिर नै प्रकट भयो। यस समीकरणबाट नागरिक उन्मुक्तिलाई समर्थन नगर्ने तर कांग्रेस केन्द्रित समिकरणबाट सहकार्य गरेर नागरिक उन्मुक्तिलाई नै समर्थन गरेको छ। उनले एकीकृत समाजवादीले कम्यनिष्ट साइन बोर्ड राखेर काम चाँहि समाजवादको पक्षधरलाई कमजोर पार्न लागि परेको दाबी गरे। ओलीले भने, कम्यनिष्ट साइन बोर्ड राखेर काम चाँहि समाजवादको पक्षधरलाई कमजोर पार्न लागि परेको छ। तर, यसले केहि फरक पार्दैन। हामी अगाडि बढ्नुपर्छ। राष्ट्रिय शक्तिको रुपमा एमालेलाई निर्णायक शक्तिको रुपमा अगाडि बढाउनुपर्छ। मिसन ८४ सफल बनाउनुपर्छ। उनले समाजवादको आधार तय गरेर सुखी नेपाली, समृद्ध नेपालको गन्तव्यमा पुग्न लागि पर्नुपर्ने बताए। ओलीले मन्त्रालयको लफडामा फस्नु अहिलेको अभिभारा नभएकाले गृह मन्त्रालय छाडेर अन्य मन्त्रालय लिएर भएपनि नयाँ समीकरण बनाएको स्पष्ट पारे। उनले कुनै पनि मन्त्रालय महत्वहीन नहुने भएकाले जनतामाझ काम गरेर देखाउनुपर्ने धारणा राखे। के भएको छ सुदूरपश्चिममा ? सुदूरपश्चिम प्रदेशको मुख्यमन्त्रीका लागि नागरिक उन्मुक्ति पार्टीका लक्ष्मण किशोर चौधरी र कैलाश चौधरीले फरकफरक दाबी पेस गरेका हुन्।लक्ष्मण किशोर चौधरीलाई, सत्ता गठबन्धनकै घटक दल नेकपा एकीकृत समाजवादीले समर्थन गरेको छ। समाजवादीका संसदीय दलका नेता दीर्घबहादुर सोडारीले आफ्नो दलका ४ जनाको समर्थन रहेको भन्दै लक्ष्मण किशोरको दाबीमा हस्ताक्षर गरेका छन्। लक्ष्मण किशोरलाई कांग्रेसका १८ जनाको समर्थन छ भनेर संसदीय दलका नेता तथा पूर्व मुख्यमन्त्री कमलबहादुर शाह, ७ जना प्रदेश सभा सदस्यको सहमति छ भनेर नागरिक उन्मुक्ति पार्टीको संसदीय दलका नेता घनश्याम चौधरीले हस्ताक्षर गरेका छन्। तर,नागरिक उन्मुक्ति पार्टीभित्र ५ जना र २ जना गरी विभाजित देखिएका छन्। लक्ष्मण किशोर चौधरीसहितका ५ जना रेशमतिर र कैलाश चौधरी सहितका २ जना मात्रै रञ्जितातिर देखिएका छन्। मुख्यमन्त्रीका लागि अर्को दाबी नागरिक उन्मुक्तिकै कैलाश चौधरीको परेको छ। उनले आफ्नो पार्टीका ७, माओवादीका ११, नेकपा एमालेका १० र स्वतन्त्र १ जनाको समर्थन रहेको दाबी पेश गरेका छन्। ५३ सदस्यीय प्रदेशसभामा अहिले ५२ जना प्रदेशसभा सदस्य छन् । बझाङका १ जनाको निधन भएकाले प्रदेश सभामा अहिलेको बहुमत २७ जना हो। मुख्यमन्त्रीका लागि दुईजनाको दाबी पेस भएकाले कसलाई नियुक्त गर्ने विषयमा अन्यौल देखिएको छ।"
शिक्षा मन्त्रालयको कर्मचारी पदस्थापन र सरुवासम्बन्धी मापदण्ड कार्यान्वयनमा,"काठमाडौं : शिक्षा, विज्ञान तथा प्रविधि मन्त्रालयले कर्मचारी पदस्थापन, सरुवा तथा कामकाज गर्न खटाउनेसम्बन्धी मापदण्ड, २०८० कार्यान्वयनमा ल्याएको छ। मन्त्रालय र अन्तर्गतका निकायको कार्यसम्पादनलाई चुस्त तथा व्यवस्थित बनाई सेवा प्रवाहलाई प्रभावकारी बनाउन र नेतृत्व क्षमता, कार्यानुभव, रुचि र दक्षताका आधारमा पारदर्शी एवं अनुगमनयोग्य रुपमा पदस्थापन, सरुवा तथा कामकाजमा खटाउन सो मापदण्ड ल्याइएको हो। गत चैत २२ गते शिक्षामन्त्री सुमना श्रेष्ठको निर्णयबाट स्वीकृत सो मापदण्डलाई मन्त्रालयको वेवसाइतमार्फत सार्वजनिक पनि गरिएको छ। माण्दण्डमा जिल्लास्तरमा रहेका कर्मचारीलाई तोकिएको अवधि नपुगी केन्द्रस्तरमा सरुवा वा काजमा नखटाउने, कार्यसम्पादन मूल्याङ्कनमा उत्कृष्ट देखिएका कर्मचारीलाई सुगम वा रुचिअनुसार सरुवा गर्ने, नयाँ कर्मचारीको पदस्थापन गर्दा लोकसेवा आयोगको सिफारिसको योग्यताक्रमअनुसार गर्नेलगायत व्यवस्था छन्।"
डाँगीको निधनमा राप्रपाले ३ दिन पार्टीको झन्डा आधा झुकाउने,काठमाडौं : राष्ट्रिय प्रजातन्त्र पार्टीको काठमाडौं केन्द्रित भएको प्रदर्शनमा घाइते भएका एक जनाको निधन भएको छ। प्रदर्शनमा घाइते भएका ठाकुरप्रसाद डाँगीको उपचारको क्रममा निधन भएको राप्रपाका प्रवक्ता मोहनकुमार श्रेष्ठले जानकारी दिए। बर्दिया मधुवन नगर कार्यसमितिका संस्थापन अध्यक्षसमेत रहेका डाँगी प्रहरी दमनबाट गम्भीर घाइते बनेको राप्रपाको भनाइ छ। प्रहरीको दमन र अश्रुग्यास प्रहारबाट घाइते भएका डाँगीको सैनिक अस्पताल छाउनीमा उपचारका क्रममा सोमबार बिहान निधन भएको हो। डाँगीको निधनबाट पार्टीलाई ठूलो क्षति पुगेको राप्रपाले जनाएको छ। डाँगीको निधनमा शोक प्रकट गर्दै राप्रपाले ७७ वटै जिल्ला कार्यालयमा ३ दिन पार्टीको झन्डा आधा झुकाउने र १३औं दिनको पुण्यतिथिमा केन्द्र र जिल्लामा शोकसभा गर्ने निर्णय गरेको छ। प्रदर्शनमा घाइते भएकाहरू ६ जना अझै अस्पतालमा उपचाररत रहेको प्रवक्ता श्रेष्ठले जानकारी दिए।
"सांसदलाई ओलीको निर्देशन : संसदीय समिति बैठकमा अनिवार्य उपस्थित हुनु, प्रभावकारी भूमिका खेल्नू","काठमाडौं : नेकपा एमाले अध्यक्ष केपी शर्मा ओलीले संसदीय समिति बैठकमा प्रभावकारी भूमिका खेल्न आफ्ना सांसदहरूलाई निर्देशन दिएका छन्। सोमबार एमालेको संसदीय दलको बैठकमा बोल्दै अध्यक्ष ओलीले सबै समिति बैठकमा अनिवार्य उपस्थित भएर प्रभावकारी भूमिका निर्वाह खेल्न पार्टीका सांसदहरूलाई निर्देशन दिएका हुन्। 'माननीयज्यूहरूलाई भन्न चाहन्छु। समितिका बैठकहरू बसिरहेका हुन्छन्। समितिका बैठकमा हाम्रो भूमिका प्रभावकारी हुनुपर्छ। हाम्रो सहभागी सक्रिय हुनुपर्छ। संसदको भोलि इतिहासमा गएर हेर्दा पनि संसदको गरीमा यस्तो पो गरेको रहेछ भन्ने अवस्था नबनोस्। पहिले नै यो बुद्धि पुर्याएर काम गर्नुहोला। कहिले कहिले स्वार्थ समूहले प्रभावित गर्छ। स्वार्थ समूहलाई हामीले बुझ्नु, सुन्नु आवश्यक हुन्छ। काम फेरि उनीहरूसँग गर्ने हो। हामीले बनाउने कानुन पनि तीमार्फत बनाउने हो,'ओलीले भने,' अर्को कुरा के भने उनीहरूले आफ्नो संकीर्ण हित हेरेका हुन्छन्। उनीहरूका हितहरू हावी भए राष्ट्रिय हितहरू ओझेलमा नपरुन भनेर हामीले सोच्नुपर्छ। समितिमा छलफल गर्दा होस् वा अन्य काम गर्दा ध्यान दिनुपर्छ।'"
अर्थमन्त्री पुन अमेरिका प्रस्थान,"काठमाडौं : अर्थमन्त्री वर्षमान पुन अनन्त अमेरिका प्रस्थान गरेका छन्। विश्व बैंक र अन्तर्राष्ट्रिय मुद्रा कोषको संयुक्त बसन्तकालीन बैठकमा सहभागी हुन चार सदस्यीय प्रतिनिधिमण्डलको नेतृत्व गर्दै मन्त्री पुन आज बिहान सवा २ बजे कतार एयरबेजको जहाजबाट वासिङ्टन डिसि उडेका हुन्। भ्रमण दलमा मन्त्रालयको अन्तर्राष्ट्रिय आर्थिक सहायता समन्वय महाशाखा प्रमुख सहसचिव श्रीकृष्ण नेपाल,सोही महाशाखाअन्तर्गत विश्व बैंक डेस्क हेर्ने उपसचिव कञ्चन बस्नेत र मन्त्री पुनका निजी सचिव भूपालराज शाक्य छन्। अमेरिकामा मन्त्री पुनले विश्व बैंककी कार्यसञ्चालन प्रबन्ध निर्देशक आना वियर्दे, विश्व बैंकका दक्षिण एसिया हेर्ने उपाध्यक्ष मार्टिन रेजर, विश्व बैंकका विकास वित्त (डिएफआई) परिचालन हेर्ने उपाध्यक्ष आकिहिको निसिओ, विश्व बैंककै पूर्वाधार क्षेत्र हेर्ने उपाध्यक्ष ग्वाङ्झे चेन, अन्तर्राष्ट्रिय वित्त निगम (आईएफसी) का उपाध्यक्ष रिकार्डो पुलिटी र अन्तर्राष्ट्रिय मुद्रा कोष (आईएमएफ) का सहायक प्रबन्ध निर्देशक बोलीसँग भेट्नेछन्। यस्तै मन्त्री पुनले अमेरिकी अन्तर्राष्ट्रिय विकास नियोग (यूएसएआईडी) का उच्च पदाधिकारी, अमेरिकी अन्तर्राष्ट्रिय विकास वित्त निगम (डीएफपी) का पदाधिकारी, अमेरिकन चेम्बर अफ कमर्सका अध्यक्ष अतुल कास्यपसहित निजी क्षेत्रका प्रतिनिधि र त्यहाँस्थित गैरआवासीय नेपालीहरुसँग छुट्टाछुट्टै भेटवार्ता गर्ने तालिका छ। मन्त्री पुनले जलवायु परिवर्तको प्रभावले खतरामा रहेका मुलुकहरूको समूह भी२० को मन्त्रीस्तरीय बैठकलाई प्रमुख वक्ताका रुपमा सम्बोधन गर्नेछन्। भी२० जलवायु परिवर्तनको जोखिम न्यूनीकरण तथा विश्वव्यापी अर्थतन्त्रमा उत्पन्न संक्रमणकालीन अवस्थामा वित्तीय सहयोग अभिवृद्धिका लागि विश्व समुदायमा आवाज उठाउने निकाय हो। मन्त्री पुन हाइलेभल क्लाइमेट नेक्सससम्बन्धी साइडलाइन बैठक तथा दक्षिण एसियामा स्वच्छ ऊर्जा संक्रमणसम्बन्धी सत्रका साथै विभिन्न द्विपक्षीय र बहुपक्षीय बैठकहरुमा सहभागी हुनेछन्। ती बैठकहरुमा मन्त्री पुनले आगामी जुनमा काठमाडौँमा हुने विश्व बैंक समूहअन्तर्गतको अन्तर्राष्ट्रिय विकास संघ (आईडीए)२१ बैठकको तयारी, विश्व बैंकले आगामी ५ वर्षका लागि नेपालमा गर्ने लगानी साझेदारीको प्राथमिकता निर्धारण, संखुवासभामा निर्माण हुने १ हजार ६३ मेगावाटको माथिल्लो अरुण अर्धजलासययुक्त जलविद्युत आयोजनासहित पाइपलाइनमा रहेका अन्य आयोजनाको वित्तीय व्यवस्थापनलगायत विषयमा छलफल गर्नेछन्। केही दिनअघि मन्त्री पुनले ऊर्जामन्त्री शक्तिबहादुर बस्नेत, नेपाल विद्युत प्राधिकरणका कार्यकारी निर्देशक कुलमान घिसिङ तथा विश्व बैंक र एसियाली विकास बैंकका काठमाडौँस्थित आवासीय प्रमुखहरुलाई संगै राखेर बैठक गरेका थिए। उक्त बैठकमा माथिल्लो अरुण आयोजनाको वित्तीय व्यवस्थापन सक्दो छिटो गर्ने सहमति भएको थियो। गेम चेन्जर आयोजनाका रुपमा रहेको माथिल्लो अरुणको वित्तीय व्यवस्थापनको नेतृत्व विश्व बैंकले गर्दैछ। यस्तै मन्त्री पुनले आगामी १६ र १७ वैशाखमा काठमाडौँमा हुने तेस्रो लगानी सम्मेलन तथा नेपालमा लगानी अनुकूल वातावरण निर्माणमा सरकारका तर्फबाट भएका सुधार प्रयासबारे विश्व बैंकसहित विकास साझेदार र निजी क्षेत्रलाई अवगत गराउनेछन्। वैदेशिक लगानीका लागि प्रतिकूल ठानिएका करिब एक दर्जन कानून संशोधनका लागि अध्यादेश ल्याउने तयारी सरकारले गरेको छ।"
नागढुंगा सुरुङमार्गको ब्रेक थ्रुपछि जापानी दूतावासले भन्यो नेपालको विकासमा महत्वपूर्ण कोसेढुंगा,"काठमाडौं : नागढुंगा सुरुङमार्गको 'ब्रेक थ्रु'पछि जापानी दूतावासले नेपालको विकासमा महत्वपूर्ण कोसेढुंगा भएको बताएको छ। नेपालका लागि जापानी राजदूत किकुता युताकाले नेपालीको गौरव भन्दै यसले महत्वपूर्ण कोसेढुंगा पार गरेको बताएका छन्। २ हजार ६८८ मिटरको उक्त सुरुमार्गको ब्रेक थ्रु भएको भन्दै राजदूत युताकाले थुप्रै चुनौतीहरू पार भएको स्पष्ट पारे। उनले नेपाली र जापानी सरोकारवालाहरूलाई बधाई समेत दिए। तत्कालीन प्रधानमन्त्री केपी शर्मा ओलीले विसं २०७६ कात्तिक ४ गते शिलान्यास गरेपछि सुरुङमार्गको निर्माण थालिएको थियो। कूल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले सुरुङमार्गको ठेक्का लिएको हो। तर, कोरोना महामारीका कारण सुरुङमार्ग निर्माणमा ढिलाइ भएको थियो। यो आयोजनामा जापान सरकारको ऋण १६६ अर्ब र नेपाल सरकारको ५५३ अर्ब रुपैयाँ खर्च हुने बताइएको छ। दूतावासले यो सुरुङमार्गले त्यस क्षेत्रमा हुँदै आएको ट्राफिक समस्या समाधान हुने अपेक्षा गरेको छ। दूतावासले सुरुङमार्ग निर्माणका क्रममा अत्यन्तै कठिनाइ भोग्नुगरेको बताएको छ। 'उत्खननका क्रममा मुख्य सुरुङमा भारी वर्षाका कारण अप्रत्याशित भेल बग्ने, पहिरो खस्नेजस्ता समस्या उत्पन्न भयो। कोरोना माहामारीले पनि प्रगतिमा ढिलाइ हुन गयो,' दूतावासले विज्ञप्ति जारी गर्दै भनेको छ। यसअघि बीपी राजमार्ग निर्माणमा बटुलेका अनुभवले चुनौतीहरूको सामना गरेको दूतावासले उल्लेख गरेको छ। यस परियोजनाले नेपाली युवा इन्जिनियरहरूलाई उन्नत जापानी सीपहरू हस्तान्तरण गर्ने अवसर प्रदान गरेको दूतावासको भनाइ छ।"
नेकपा एमाले संसदीय दलको बैठक आज बस्दै,"काठमाडौं : नेकपा एमालेले संसदीय दलको बैठक बोलाएको छ। आज बिहान ११ बजे बजे नयाँ बानेश्वरस्थित संसद भवनको ल्होत्से हलमा एमालेको संसदीय दल बैठक बोलाएको प्रमुख सचेतक महेश बर्तौलाले जानकारी दिए। उनका अनुसार बैठकमा समसामयिक राजनीति,आगामी रणनीति तथा बजेटको विषयमा छलफल हुनेछ। सरकारले आइतबार रातिबाट हिँउदे अधिवेशन अन्त्य गरेको छ।"
ब्रेक थ्रु भयो नागढुंगा सुरुङमार्ग,"काठमाडौं : नागढुंगासिस्नेखोला सुरुङमार्गको आज ब्रेक थ्रु भएको छ। प्रधानमन्त्री पुष्पकमल दाहाल प्रचण्ड, भौतिक पूर्वाधार तथा यातायात मन्त्री रघुबिर महासेठ लगायतको उपस्थितिमा बाँकी रहेको २ मिटर सुरुङ विस्फोटक पदार्थमार्फत आज खनेसँगै ब्रेक थ्रु भएको हो । नागढुंगासिस्नेखोला सुरूङमार्ग ब्रेक थ्रु को अवलोकन गर्न प्रधानमन्त्री प्रचण्डलाई सुरुङभित्रै रातो कार्पेट ओछ्याएर स्वागत गरिएको थियो। सोफासहित बस्ने व्यवस्था मिलाइपछि उनको आलोचना हुन थालेको छ। तत्कालीन प्रधानमन्त्री केपी शर्मा ओलीले मुलुकको पहिलो सडक सुरुङमार्गको २०७६ साल कात्तिक ४ गते शिलान्यास गरेपछि निर्माण थालिएको थियो। सडक विभागको विकास सहायता कार्यान्वयन महाशाखा र हाज्माआन्द्रो जेभीबीच २०७६ साल असोज ६ गते सुरुङमार्ग निर्माणसम्बन्धी सम्झौता भएको थियो। कूल २२ अर्ब रुपैयाँमा ४२ महिनाभित्र सम्पन्न गर्ने गरी जापानी कम्पनी हाज्माआन्द्रो जेभीले नागढुंगानौबिसे सुरुङमार्गको निर्माण ठेक्का लिएको हो। आयोजनाको उद्धार सुरुङ(रेस्क्यू टनेल)भने गत साउनमै छिचोलिसकेको छ। सुरुङ मार्गबाट सवारीसाधन सञ्चालन गर्न भने अझै १ वर्ष लाग्ने आयोजनाले जनाएको छ। आयोजनाले तोकेको सर्तअनुसार यो सुरुङमार्ग प्रवेशका लागि त्रिभुवन राजपथबाट काठमाडौंतर्फ थानकोटको बस्नेत छापसम्म २३० किलोमिटर र धादिङतर्फ धुनीबेसीको सिस्ने खोलाबाट ५ सय ६५ मिटर पक्की सडक बनाउनुपर्नेछ। सुरुङ सञ्चालनमा भएपछि थानकोटबाट ३ मिनेटमै धादिङको सिस्नेखोला पुगिनेछ। दहचोकदेखिसिस्ने खोलासम्म सुरुङको लम्बाइ २६८८ किलोमिटर चौडाइ ९५ मिटर तथा उचाइ १८ मिटर हुनेछ। यो सडकले नागढुंगाबाट घुमेर जानुपर्ने बाटोको समय कम्तीमा ३० मिनेट बचत गर्नेछ। सडकको लम्बाइ आठ किमि कम हुनेछ। सुरुङमार्ग निर्माणपछि थानकोटबाट १० मिनेटमा नौविसे पुग्न सकिनेछ। स्थानीय तहको अवरोध र कोभिडका कारण आयोजनाको काम समयमै काम सक्न गाह्रो भएको आयोजनाले जनाएको छ।"
गृहमन्त्री रवि लामिछानेमाथि छानबिनको माग छोड्दैनौं : कांग्रेस,"सरकारले आइतबार रातिबाट लागू हुने गरी संसद् अधिवेशन अन्त्य गरेको छ। काठमाडौं : प्रमुख विपक्षी कांग्रेसले अचानक संसद्को चालु अधिवेशन बन्द गरिएको भन्दै आपत्ति जनाएको छ। सहकारी ठगी प्रकरणमा मुछिएका गृहमन्त्री रवि लामिछानेमाथि छानबिनको माग नछोड्ने कांग्रेसले स्पष्ट गरेको छ। गृहमन्त्री लामिछानेमाथि संसदीय छानबिन समितिको माग गर्दै कांग्रेसले लगातार संसद्मा अवरोध गरेको थियो। त्यही निहुँ बनाएर सरकारले आइतबार रातिबाट लागू हुने गरी संसद् अधिवेशन अन्त्य गरेको छ। संसदीय अधिवेशन अन्त्य गरेर संसदीय छानबिन समिति बनाउनबाट सरकार भागेको आरोप कांग्रेसले लगाएको छ। कांग्रेसले संसदीय समितिमार्फत छानबिन समितिको माग गर्दै एक महिनायतादेखि निरन्तर संसद् अवरोध गर्दै आइरहेको थियो। सरकार भने कांग्रेसले सदन चल्न नदिएको आरोप लगाउँदै चालु अधिवेशन अन्त्य गर्ने निर्णय गरेको छ। सरकारले वैशाख २ गते राति १२ बजेदेखि लागू हुने गरी संसद्को अधिवेशन अन्त्य गर्न राष्ट्रपति रामचन्द्र पौडेलसमक्ष सिफारिस गर्ने निर्णय गरेको थियो। नेपाली कांग्रेसका सभापति शेरबहादुर देउवाले सहकारी ठगीबारे संसदीय छानबिन समिति गठनको दबाब छल्न सरकारले संसद्को हिउँदे अधिवेशन अन्त्य गरेको आरोप लगाएका छन्। हामीले उठाएको माग नेपाली कांग्रेसको पार्टीगत नभई लाखौं सहकारी पीडितको अर्बौं बचत हिनामिनाको विषय हो, सभापति शेरबहादुर देउवाले संसदीय दलको बैठकमा भने, यस्तो गम्भीर विषयलाई संसदीय छानबिन समिति बनाइ यथार्थ विषयवस्तु बाहिर ल्याउन माग गरिएकोमा यसलाई सरकारले छल्ने उद्देश्यले संसद् नै बन्द गर्ने निर्णय गरेको छ। यसबाट के पुष्टि हुन्छ भन्दा सरकार सहकारी पीडितका पक्षमा नभएको, सुशासनको पक्ष नरहेको र गैरजिम्मेवारी रूपमा प्रस्तुत भएको पुष्टि हुन्छ। तर, कांग्रेस पीडितको पक्षमा, सुशासनको पक्षमा दृढतापूर्वक उभिएर आवाज उठाइ रहनुपर्छ। नेपाली कांग्रेसका प्रमुख सचेतक रमेश लेखकले सरकारले प्रशस्त समय हुँदाहुँदै संघीय संसद्को चालु अधिवेशन षड्यन्त्रपूर्वक ढंगले सदन बन्द गरेको प्रतिक्रिया दिएका छन्। लेखकले भने, संसद्मा विपक्षीले दलले आमनागरिकसँग प्रत्यक्ष सरोकार भएको सहकारीमा बचत हिनामिना अपचलन र ठगी भएको विषय उठाउँदै आएका थियौं। उक्त केशमा गृहमन्त्री नै सामेल भएकाले निष्पक्ष र स्वतन्त्र रूपले छानबिन होस् र संसदीय छानबिन समिति बनाइयोस् भन्ने हाम्रो माग थियो। हाम्रो मागदेखि नै सरकार आत्तियो। लेखकले अगाडि भने, सरकारले सदनमा बहुसंख्यक सदस्यले उठाएको विषयबाट भाग्ने काम गरेको छ। सरकार संसद्प्रति उत्तरदायी भएन। संसदीय अभ्यासमा आघात हुने काम सरकारले गरेको छ। १ महिनादेखि हामीले उठाउँदै आएको विषय हो। यो बीचमा सरकारको गैरजिम्मेवार र तानाशाही पन देखियो। यसको जिम्मेवारी स्वयं सरकार हो। तर, सरकारले समिति बनाउनबाट भागेको आरोप कांग्रेसले लगाएको छ। कांग्रेसकी सचेतक सुशीला थिङले आफूहरूले उठाएको छानबिन समिति बनाउनुपर्ने मागबारे सरकारले सदन बन्द गरे पनि आफ्नो अडान यथावत् रहेको बताइन्। उनले भनिन्, हामी हाम्रो मागबाट ब्याक हुँदैनौं। जस्तोसुकै मञ्चबाट पनि हामीले सरकारलाई गृहमन्त्रीको छानबिनका लागि दबाब दिन्छौं। हामीले समितिको माग गरिरहेको बेलामा सरकारले अधिवेशन नै अन्त्य गर्यो।"
गर्मी छल्न कुपिन्डे ताल पुग्छन् आन्तरिक पर्यटक,"दाङ : सल्यान जिल्लाको बनगाँड कुपिन्डे नगरपालिका८ मा अवस्थित कुपिन्डे तालमा गर्मी छल्न जाने आन्तरिक पर्यटकको संख्या बढ्दै छ। यस याममा गर्मी छल्न तथा मनमोहक सो तालको अवलोकन गर्न दाङ, सल्यानका पर्यटक बढ्न थालेका हुन्। स्थानीयहरूका अनुसार अहिले दैनिक सयौँको संख्यामा यहाँ पर्यटक पुग्ने गरेका छन्। पछिल्लो समयमा सामाजिक सञ्जाल तथा अन्य विभिन्न सञ्चारका माध्यमबाट यस तालको प्रचार पनि भइरहेकाले यसको अवलोकन गर्नुको साथै डुङ्गा सयरका लागि आन्तरिक पर्यटक जाने गरेका स्थानीयले जानकारी दिएका छन्। चारैतिर वनजंगल र ती जंगलको बीचमा अवस्थित छ, कुपिन्डे ताल। हरियाली जंगल र मिलेका डाँडाका बीचमा रहेको पो तालको मनमोहक दृश्यले सबैलाई लोभ्याउने गरेको छ। हुनत अरु याममा पनि पर्यटक त्यहाँ पुग्ने गरेका छन्। यतिखेर झन् गर्मी सुरु भएकाले शीतलताको अनुभूति लिन र तालको अवलोकन गर्न पर्यटकहरू त्यहाँ जाने गरेका छन्। त्यहाँ पुगेपछि तालको कञ्चन पानीले पर्यटकलाई लोभ्याउने गर्दछ। साथै पर्यटकहरू डुङ्गामा सयर गर्ने, तस्बिर खिच्ने र तालको अवलोकन गरी रमाउने गर्दछन्। पर्यटकीय तथा धार्मिक, सांस्कृतिक महत्वको स्थलका रुपमा समेत चिनिने कुपिन्डे ताल अवलोकनका लागि तुलसीपुर उपमहानगरपालिका ६ बाट यहाँ पुगेका २३ वर्षीय नवीन अधिकारी तालको अवलोकनबाट आनन्दको अनुभूति गरेको बताए। उनले भने यति राम्रो प्रकृतिको मनोरम दृश्य देख्न पाउँदा नलोभिने कोही हुँदैन। हामी पनि समय समयमा यहाँ परिवारकै साथमा आउने गर्दछौँ। यस ताललाई सबै मिलेर संरक्षण गरी अझ राम्रो बनाउनुपर्छ, यसबाट थप पर्यटक आकर्षित हुनेछन्। अधिकारीले चार घण्टा समय ताल क्षेत्रमा बिताएको बताए। तालको सुन्दरताबाट लोभिएको उनले सुनाए। प्राकृतिक रुपमा मनोरम ताललाई स्वदेश तथा विदेशमा चिनाउन प्रचारप्रसार गर्नुपर्ने तुलसीपुर उपमहानगरपालिका६ का ४७ वर्षीय राधा रजौरेले बताए। उनले यस दहको संरक्षण र पर्यटकीय संरचनाको निर्माण गर्न सके विदेशी पर्यटक पनि आकर्षित हुनसक्ने धारणा राखे। उनले भने, यसलाई पर्यटकीय केन्द्रका रुपमा विकास गर्न सके सल्यानको मात्र नभइ छिमेकी जिल्लाका मुहार फेरिन पनि सक्छ। मनमोहक दह र यस वरपरको प्राकृतिक सौन्दर्यले सबैलाई आकर्षित गर्न सक्दछ। सल्यान जिल्लाका विभिन्न धार्मिक मठ मन्दिरमा दर्शन तथा पूजाआरधना गर्न गएका भक्तजनहरू कुपिन्डे दह र यहाँको बराह मन्दिरसम्म पुग्ने गरेका छन्। त्यसैले यस ताललाई धार्मिक तथा पर्यटकीय पर्यटनसँग जोड्न सकिने यहाँ आउने पर्यटकको भनाइ छ। बाँकेको कोहलपुरबाट सो दह घुम्न साथीहरूसँग पुग्नुभएका ४८ वर्षीय भीमप्रसाद रेग्मी तालमा रमाइरहेका थिए। उनी तालमा डुङ्गा चढेर जलविहार गर्ने र तस्बिर लिने काममा व्यस्त थिए। ताल हेर्न पुग्नेकी तुलसीपुर उपमहानगरपालिका५ की ४८ वर्षीया राधा योगीले तालको संरक्षण तथा विकासका लागि ध्यान दिन स्थानीय सरकार र कर्णाली प्रदेश सरकारलाई आग्रह गरे। उनले भने, ताल हाम्रो अद्वितीय सम्पत्ति हो, यसको संरक्षण र सम्बर्द्धनका लागि सरकारको ध्यान पुग्नु जरुरी छ। तालसम्म पुग्ने मोटरबाटो कच्ची रहेकाले त्यस बाटोलाई कालोपत्र गर्न र ताल वरपर होटल तथा चमेना गृह सञ्चालन गर्न सकिएमा ताल घुम्न जाने पर्यटकलाई सुविधा पुग्ने उनले बताए। कुपिन्डे ताल संरक्षण समितिका अध्यक्ष चेतबहादुर कुँवरले २०६७ सालमा मात्रै यो तालको चर्चा सुरु भएको बताए। उनका अनुसार यस तालको आफ्नै विशेषता छ। वरिपरि घना जंगल भए पनि यसमा एउटा पनि पात खसेको भेटिँदैन। पात खस्नासाथ आफैँ किनारमा पुग्छन् या यहाँका चराले छेउसम्म धकेल्दै लैजाने गरेको पनि देखिन्छ। यो ताल चखेवा, पानी हाँस र स्थानीय जातका माछाको बासस्थान पनि हो। कुपिन्डे तालको गहिराइ ६९ मिटर, लम्बाइ एक हजार दुई सय मिटर र चौडाइ सरदर साढे तीन सय मिटर छ। तालको क्षेत्रफल भने यकिन छैन। तालमा पानी कहाँबाट आउँछ र कहाँबाट बाहिरिन्छ भन्ने स्पष्ट रुपमा देखिँदैन। स्थलगत रुपमा हेर्दा यसको मुहान देखिँदैन र निकास पनि भेटिँदैन। देखिने गरी तालको निकास नभए पनि पश्चिमतर्फको भागबाट जंगलको भित्रभित्रै पानी रसाएर जाने गरेको हुनसक्ने अनुमान छ। बनगाँड कुपिन्डे नगरपालिकाका नगरप्रमुख कर्णबहादुर बुढाथोकीले तालको विकासका लागि आफू लागिपरेको बताए। उनले ताल जङगलको बीचमा रहेको, यहाँ जलचर जीवजन्तु समेत रहेका तथा जमिन वनको भागमा पर्ने भएकाले वातावरणीय प्रतिवेदन तयार गरेर तालको संरक्षण तथा विकासको योजना बनाइने बताए। प्रतिवेदन स्वीकृत भएर आएपछि गुरुयोजना तयार गरी भौतिक पूर्वाधार निर्माणका काम थालिने जानकारी पनि उनले दिए। साथै यसवर्ष बाटो मर्मतका लागि नगरपालिकाबाट बजेट विनियोजन गरिएको र आगामी दिनमा आधारभूत विकासका लागि बजेट विनियोजन गरिने उनको भनाइ थियो। रासस"
पाल्पाको रिव्दीकोटमा प्राङ्गारिक मल कारखाना निर्माण सुरु,"तानसेन : रिव्दीकोट गाउँपालिका५, नयाँ टोलमा प्राङ्गारिक मल कारखाना निर्माण सुरु भएको छ। मल कारखानाको गाउँपालिकाका अध्यक्ष नारायण बहादुर कार्कीले शिलान्यास गरे। जलेश्वर बहुउद्देश्यीय सहकारी संस्थाको व्यवस्थापन तथा गाउँपालिकाको आर्थिक सहयोगमा मल कारखानाको पूर्वाधार निर्माणको काम सुरु भएको छ। पालिकाभरी सबै किसिमको कृषि उत्पादन बढाउन, बाँझा भएका जमिनहरूलाई हराभरा बनाउन, स्वदेशमै रोजगारी सिर्जना गर्न, मानिस स्वस्थ निरोगी बनाउँदै देशलाई आर्थिक रुपमा बलियो बनाउने अभियानका साथ पालिकाको प्रमुख सहयोगमा मल कारखाना सञ्चालन गर्न लागिएको अध्यक्ष नारायणबहादुर कार्कीले जानकारी दिए। म बनाउँछु मेरो रिव्दीकोट अभियानअन्तर्गत पालिकाभित्र मल कारखाना बनाउने तीव्र इच्छा थियो, जुन आजबाट सुरुवात भएको छ, यो असार मसान्तभित्र काराखाना सञ्चालनमा आउने र असार, साउनबाटै मल बिक्री गर्ने अभियानका साथ काम द्रुत रुपमा गरिने छ, अध्यक्ष कार्कीले भने। मल कारखाना सञ्चालन भएपछि पहिलो उत्पादन बजार पठाउँदासम्म ४५ लाख रुपैयाँ खर्च हुने योजना रहे तापनि पालिकाबाट पहिलो चरणमा १५ लाख रुपैयाँ विनियोजन गरेको, अन्य रकम सहकारीले व्यवस्थापन गर्ने अध्यक्ष कार्कीले बताए। पालिका उपाध्यक्ष कान्ता अधिकारीले अहिले रासायनिक तथा जैविक कुनै पनि मल किसानले भनेको समयमा नपाउँदा पर्याप्त मात्रामा उत्पादन नभएको अवस्थामा अर्गानिक उत्पादनका लागि पालिकाले जैविक मल कारखाना सञ्चालन गर्न लागेको बताइन्। अहिले व्यावसायिक कृषि गर्न खोजे पनि मलको अभाव भइरहेको अवस्थामा मल कारखाना सञ्चालनले ठूलो राहत मिल्ने उपाध्यक्ष अधिकारीले बताइन्। प्रमुख प्रशासकीय अधिकृत मणी प्रसाद खनालले भने, रिव्दीकोटको पहिचान नै कृषि हो, यहाँको अकबरे खुर्सानी, सुन्तला, अदुवा बेसार जनता माझ लोकप्रिय छ, कृषि उत्पादनलाई स्वस्थ, गुणस्तर बनाउन पालिकाले नै गत वर्षदेखि बजेट विनियोजन गरेको भएपनि यस वर्षदेखि मल कारखाना कार्यान्वयनमा आएको बताए। मल कारखानाबाट यस क्षेत्रमा उत्पादन वृद्धि हुने र स्थानीयले रोजगारी पाउने छन्। सहकारीका अध्यक्ष नारायण बहादुर लामटाङ्गेले हाल ३ रोपनी क्षेत्रफल जग्गा लिजमा लिएर कारखाना सञ्चालनमा ल्याएको बताए। कारखानालाई दिगो रुपमा सञ्चालनका लागि ५१ प्रतिशत सहकारी र ४९ प्रतिशत जनताको लगानी रहने सहकारीका अध्यक्ष लामटाङ्गेले बताए। मल कारखानामा गाईभैसीको गोबर, स्थानीय झारपात, खसेका पात पतिङ्ग, हरिया घास तथा सेउला लगायत स्थानीय कच्चा पदार्थको प्रयोग गरिने छ। मल कारखानाको माध्यमबाट पालिका भित्रका हजारौं रोपनी बाँझा खेतबारी प्रयोगमा आउने विश्वास रिव्दीकोट गाउँपालिकाले गरेको छ।"
माओवादी केन्द्र म्याग्दीको संयोजकमा केसी,"बेनी : नेकपा (माओवादी केन्द्र) जिल्ला समन्वय समिति म्याग्दीको संयोजकमा शेरबहादुर केसी र सचिवमा कुशल पौडेल चयन भएका छन्। बेनीमा सोमबार बसेको माओवादी केन्द्र म्याग्दी अन्तर्गत कार्यालयको विस्तारित बैठकले समन्वय समितिको संयोजकमा केसी र सचिवमा पौडेललाई चयन गर्न सिफारिस गर्ने निर्णय गरेको हो। बाहालवाला जिल्ला संयोजक रेशम बहादुर जुग्जालीले संयोजकमा केसी र सचिवमा पौडेलको नाम सर्वसम्मत रुपमा सिफारिस गरिएको जानकारी दिए। जनप्रतिनिधिको भूमिकामा रहेकाहरु पार्टीको जिम्मेवारीमा नरहने नीति अनुसार नेतृत्व हस्तान्तरण गरेको हो, गण्डकी प्रदेशसभा सदस्य रहेका जुग्जालीले भने प्रदेश कमिटीका सदस्यबाट संयोजक चयन गर्ने विधि भएपनि म्याग्दीका सबै प्रदेश सदस्यहरुले केसीको नाम अघि सारेपछि उहाँ सर्वसम्मत हुनुभएको हो।"
किन आन्दोलनमा उत्रिए कार्गो व्यवसायीहरू ?,काठमाडौं : त्रिभुवन विमानस्थल भन्सार कार्यालयको कार्गो एक्सरे मेसिन बिग्रदा सामान जाँचपास गराउन समस्या भएको भन्दै कार्गो व्यवसायीहरू आन्दोलित भएका छन् । कार्गो एक्सरे मेसिन बिग्रेको डेढ महिना हुँदा पनि मर्मत वा नयाँ किन्ने काम नभएको भन्दै उनीहरू सामान निकासी बन्द गरेर आन्दोलित भएका हुन् । मेसिन बिग्रदा धेरै समस्या भएको र पटकपटक सरोकारवालाहरूलाई ध्यानाकर्षण गराउँदा पनि मर्मत नगरिएकाले बाध्य भएर सामान निकासीको काम बन्द गर्नुपरेको कार्गो व्यवसायी खेमराज सुवेदीले जानकारी दिए। । सामान निकासी जाँचपाचको क्रममा समस्या भएपनि नेपाल पारावाहन तथा गोदाम लिमिटेड वेवास्ता गरेको उनले बताए। एक्सरे मेसिन बनाउन वा नयाँ खरिद गर्न आफूहरूले ध्यानकर्षण गराए पनि बजेट नभएको जवाफ पाएको सुवेदीले बताए । उनले एक्सरे मेसिन नबनेसम्म कुनै पनि सामान क्लियरिङ नगर्ने र फरवार्डिङ पनि नगर्ने बताए।
युवकको हत्या आरोपमा वृद्ध पक्राउ,नुवाकोट : नुवाकोटमा युवकको हत्या आरोपमा वृद्ध पक्राउ परेका छन्। नुवाकोट ककनी गाउँपालिका२ ठूलोचित्रेका ३० वर्षीय मंगले तामाङको हत्या गरेको आरोपमा स्थानीय ६५ वर्षीय डम्बरबहादुर तामाङ पक्राउ परेका हुन्। धारिलो हतियार प्रहार गरी वीभत्स हत्या भएको जिल्ला प्रहरी कार्यालय नुवाकोटले जनाएको छ। उनलाई पक्राउ गरी हिरासतमा राखेको प्रहरी नायव उपरीक्षक तिलक भारतीले जानकारी दिए। आपसी विवाद बढ्दै जाँदा विवादले उग्र रुप लिएपछि डम्बरबहादुरले मंगले तामाङलाई हतियार प्रहार गरेको जनाइएको छ।
नाबालिकालाई वेश्यावृत्तिमा लगाउने दुई महिला पक्राउ,काठमाडौं : नाबालिकालाई वेश्यावृत्तिमा लगाउने दुई महिला पक्राउ परेका छन्। पक्राउ पर्नेमा झापाको झापा गाउँपालिका१ घर भई चावहिलमा फ्रेण्डसिप ब्यूटी एण्ड स्पा सञ्चालगर्ने ३४ वर्षीया पूजा लोवा र चितवनको वीरेन्द्रनगर घर भई हाल काठमाडौंको गंगाहिटी बस्ने ४३ वर्षीया पूजा मगर भन्ने ओम कुमारी पुन रहेका छन्। मानव बेचबिखन अनुसन्धान ब्यूरोबाट खटिएको प्रहरी टोलीले लोवालाई चावहिल र पुनलाई ज्ञानेश्वरबाट पक्राउ गरेको हो। पीडित नाबालिका जाहेरवाला परिवर्तित नाम २६ बबरमहल (२८२)लाई पुर्वी नवलपरासीस्थितको एक रेष्टुरेण्ट तथा काठमाडौं७ चावहिलमा रहेको फ्रेण्डसिप ब्यूटी एण्ड स्पामा ललाई फकाई विभिन्न किसिमको प्रलोभनमा पारी यौन गतिविधिमा लगाउने गरेको भन्ने सूचनाका आधारमा टोलीले त्यहाँ पुगेको थियो। पक्राउ परेका उनीहरूलाई पक्राउ गरी मानव बेचबिखन तथा ओसारपसार मुद्दामा काठमाडौं जिल्ला अदालतबाट ५ दिनको म्याद थप अनुमति लिई आवश्यक अनुसन्धान भइरहेको ब्यूरोले जनाएको छ।
जेलबाट छुटेर अपराधमा संलग्न वैद्यका कार्यकर्ता हतियारसहित पक्राउ,"विराटनगर : आपराधिक घटनामा संलग्न मोहन वैद्य नेतृत्वको नेकपा (क्रान्तिकारी माओवादी)का कार्यकर्ता भोजपुरबाट हतियारसहित पक्राउ परेका छन्। भोजपुरको टेम्केमैयुङ गाउँपालिका१ तिम्माका ३७ वर्षीय सुमित भनिने सुमत परियारलाई प्रहरीले आइतबार राति पक्राउ गरेको हो। आपराधिक पृष्ठभूमि भएका परियारलाई इलाका प्रहरी कार्यालय दिंलाका इन्सपेक्टर कैलाशकुमार अधिकारी नेतृत्वको टोलीले षडानन्द नगरपालिका९ भुल्केस्थित जंगलबीचको मूल बाटोबाट राति ८ बजेतिर पक्राउ गरेको हो। शंकास्पद अवस्थामा हिँडिरहेका बेला पक्राउ परेका उनलाई सोमबार बिहानका राति जिल्ला प्रहरी कार्यालय भोजपुर पुर्याइएको छ। आपराधिक पृष्ठभूमि भएका परियार यसअघि पनि विभिन्न मुद्दामा दोषी ठहर भई कैद सजाय भुक्तान गरेर छुटेका थिए। जेलबाट छुटेपछि पुनः उनी अपराधमा संलग्न बनेको प्रहरीको प्रारम्भिक अनुसन्धानबाट खुलेको छ। परियारको साथबाट एउटा सेमी अटोमेटिक पेस्तोल, म्याग्जिन, सानो पेस्तोलमा प्रयोग हुने ११ राउण्ड गोली, ९ हजार ५० रुपैयाँ नगद र सुनका गरगहना बरामद भएको भोजपुर प्रहरी प्रमुख डीएसपी सुदीपराज पाठकले जानकारी दिए। उनका अनुसार आइतबार बिहान ९ बजेतिर षडानन्द२ की ५८ वर्षीया किपासाङ ल्हामु शेर्पामाथि हतियारधारी व्यक्तिले लुटपाट गरेका थिए। षडानन्द९ स्थित जुगे जंगलमा हतियार देखाउँदै शेर्पाले लगाएको सुनका गरगहना र नगद लुटेर हतियारधारी अपरिचित पुरुष फरार भएको जानकारी प्रहरीलाई प्राप्त भएको थियो। लुटपाटमा संलग्नको पहिचान र खोजीका लागि डीएसपी पाठकले तत्काल इन्सपेक्टर अधिकारीको नेतृत्वमा टोली परिचालन गरेका थिए। घटनास्थल वरपर खोजी तीव्र बनाएको प्रहरी अन्ततः घटनामा संलग्नलाई पक्राउ गर्न सफल भएको हो। हतियार र गोलीसहित महिलाबाट लुटिएको गहना एवं नगद पनि बरामद भएको डीएसपी पाठकले बताए। लुटपाटमा संलग्न व्यक्तिलाई हतियार र गोली तथा लुटिएको गहना एवं नगदसहित पक्राउ गरिसकिएको छ, उनले भने, परियारले पनि घटनामा आफ्नो संलग्नता स्वीकार गरिसकेका छन्। उनका अनुसार ३ वर्ष ६ महिना जेल बसेका परियार त्यहाँबाट छुटेपछि पुनः अपराधमै संलग्न भएको पत्ता लागेको छ। कैद सजाय भुक्तान गरी जेलबाट छुटेपछि हतियार लिएर लुटपाट एवं डकैतीमा संलग्न रहेको खुल्यो, डीएसपी पाठकले भने, यस विषयमा थप अनुसन्धान अघि बढाइएको छ। परियार पछिल्लो समय मोहन वैद्य नेतृत्वको नेकपा (क्रान्तिकारी माओवादी)मा आवद्ध रहेको पाइएको छ। त्यसअघि उनी नेत्रविक्रम चन्द विप्लव नेतृत्वको नेकपा हुँदै धर्मेन्द्र बास्तोला नेतृत्वको नेकपा (बहुमत)मा आवद्ध रहेको प्रहरीले जनाएको छ। परियार यसअघि २०७६ साल फागुन २१ गते पक्राउ परेका थिए। उनीविरुद्ध प्रहरीले संगठित अपराध, आपराधिक उपद्रव, एनसेल टावर एवं जेसीबीमा आगजनी तथा राज्यविरुद्धको कसूरसमेतका ५ वटा मुद्दा चलाएको थियो। अदालतले विभिन्न मुद्दामा दोषी ठहर गर्दै उनलाई ३ वर्ष ६ महिना कैद सजायको फैसला गरेको थियो। सजाय भुक्तानका लागि कारगार चलान गरिएका परियार २०८० साल भदौमा जेलमुक्त भएको प्रहरीले जनाएको छ। लुटपाटको पछिल्लो घटनालाई जोडेर उनीविरुद्ध हातहतियार खरखजना र डाँका मुद्दा चलाउन प्रहरीले सोमबार अदालतबाट म्याद थप गरेर अनुसन्धानको बाँकी प्रक्रिया अघि बढाएको छ।"
अवैध क्रसरले पिखुवाको पक्की पुल जोखिममा,"भोजपुर: भोजपुर नगरपालिका१२ टक्सारमा सञ्चालित अवैध क्रसरका कारण पिखुवा खोलाको पक्की पुल जोखिममा परेको छ। मापदण्डविपरीत सञ्चालित क्रसरले भोजपुर नगरपालिका र रामप्रसाद राई गाउँपालिका जोड्ने पक्की पुल जोखिममा परेको हो। स्थानीयवासीको गुनासो बढेपछि जिल्ला अनुगमन समितिले क्रसरको स्थलगत अनुगमन गरेको छ। अनुगमनपश्चात् मापदण्डविपरीत क्रसर सञ्चालन भएको जिल्ला अनुगमन समिति संयोजक तथा जिल्ला समन्वय समिति प्रमुख कमल थुलुङले जानकारी दिए। पिखुवा खोला पुल निर्माणका क्रममा निर्माण व्यवसायी श्यामकुमार श्रेष्ठले २०७६ सालमा क्रसर सञ्चालन गरेका थिए। पुल निर्माण सकिएपछि पनि क्रसर निरन्तर सञ्चालन गरिएको हो। पुलबाट पाँच सय मिटर दूरीमा क्रसर उद्योग सञ्चालन गर्नुपर्ने कानुनी प्रावधान छ। यहाँ सञ्चालित क्रसर पुलबाट ५० मिटर मात्र नजिक रहेको अनुगमन समिति संयोजक थुलुङले बताए। क्रसर राखेर गरिएको अवैध उत्खनन्ले पुलसँगै पिखुवा जलविद्युत् आयोजना र बेलीब्रिजसमेत जोखिममा छन्। अनुगमनका क्रममा यहाँ प्राकृतिक स्रोतको दोहन भएको पाइयो, उनले भने, खोलाले पुलसँगै अन्य संरचना बगाउने खतरा छ। प्राकृतिक स्रोतको दोहन हुँदा पनि भोजपुर नगरपालिका चुप लागेको देखिन्छ। क्रसरका सामान जफत गरी कारबाही गर्न भोजपुर नरपालिकालाई निर्देशन दिएका छौँ। आयोजना सम्पन्न भएपछि क्रसर तत्काल बन्द गर्नुपर्ने कानुनी व्यवस्था भए पनि सञ्चालनमै रहेको प्रमुख जिल्ला अधिकारी नारायणप्रसाद सापकोटाले बताए। पिखुवा खोलामा अवैध क्रसर सञ्चालनमा रहेको देखियो, प्रजिअ सापकोटाले भने, सुरुमा पुल निर्माण प्रयोजनका लागि राखिएको क्रसर पुल बनेपछि पनि सञ्चालन भइरहेको देखिन्छ, यो अवैध हो। अवैधरुपमा सञ्चालित क्रसरको सामग्रीको मुचुल्का तयार गरी सात दिनभित्र सूचना जारी गरेर लिलाम बिक्री गर्न नगरपालिकालाई निर्देशन दिएको प्रजिअ सापकोटाले बताए। उत्खननकै कारण खोलाले धार परिवर्तन गर्ने अवस्थामा पुगेको छ। हाल क्रसरमा एक हजार तीन सय घनमिटर गिटी, एक हजार छ सय घनमिटर बालुवा र एक सय ५० घनमिटर ढुङ्गा सञ्चित छ। नगरपालिकाले ढुङ्गा, गिटी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ विपरीत क्रसर सञ्चालन गरेको समितिको जिकिर छ। भोजपुर नगरपालिकाले भने निर्माण प्रयोजनका लागि क्रसर सञ्चालन गरिएकाले हटाउन नसकिने जनाएको छ। कानुनअनुसार क्रसर सञ्चालन गरिएको नगर प्रमुख कैलाशकुमार आलेले बताए। केही प्रशासकले अनुगमनको बहानामा विकासमा अवरोध पुर्याउन खोजेको प्रमुख आलेको आरोप छ। हामीले जिल्लाका आयोजना सञ्चालन गर्न क्रसर सञ्चालनको अनुमति दिएका छौँ, उनले भने, केही प्रशासक कुरा नबुझी कामलाई बाधा पुग्ने गतिविधिमा संलग्न हुनुभएको देखियो। अनुगमन समितिले रामप्रसाद राई गाउँपालिका४ स्थित दमाईंटारमा रहेको सिद्धकाली स्याण्ड वासिङ उद्योगको पनि स्थलगत अनुगमन गरेको छ। यो उद्योगलेसमेत मापदण्डविपरीत क्रसर सञ्चालन गरेको समितिको ठहर छ। अनुमतिबिना क्रसर सञ्चालन गरिएको अनुमगन समितिका सदस्य कपिलदेव अधिकारीले बताए। समितिले उद्योगलाई आवश्यक कारबाही गर्न गाउँपालिकालाई लिखित निर्देशन दिएको छ। रामप्रसादराई गाउँपालिकाका उपाध्यक्ष वीरेन्द्र राईले आइई रिपोर्ट तयार गरी ३० लाख रुपैयाँमा बोलपत्रअनुसार उद्योग सञ्चालनको सम्झौता गरेको बताए। गैरकानुनीरुपमा गाउँपालिकाभित्र सञ्चालित क्रसरलाई कानुनी दायरामा ल्याउन पहल गर्ने उनले जानकारी दिए। रासस"
काठमाडौंको प्रदूषण अझै अस्वस्थ,"काठमाडौं : काठमाडौं उपत्यको वायु अझै अस्वस्थ रहेको पाइएको छ। मुलुकको विभिन्न स्थानमा लागिरहेको वन डढेलो र वर्षा हुन नसक्दा वायुमण्डलमा धुलोको कण रहिरहेकाले वायु अस्वस्थ बनेको हो। एयर क्वालिटी इन्डेक्सका अनुसार आज काठमाडौं उपत्यकाको वायुप्रदूषण १५२ एक्यूआइ मापन गरिएको छ। आज काठमाडौं विश्वको पाँचौं प्रदूषित सहरका रूपमा सूचीकृत छ। विपद् व्यवस्थापनविद् डा धर्मराज उप्रेतीले वायु प्रदूषण नियन्त्रणसम्बन्धी सरकारी नीति राम्रो भए पनि प्रभावकारी कार्यान्वयन हुन नसक्दा काठमाडौं वायु प्रदूषणको हिसाबले प्रदूषित सहरका रूपमा अग्रस्थानमा रहेको बताए। 'काठमाडौंमा बढेको प्रदूषणका कारण जनस्वास्थ्यमा असर गर्न सक्छ। प्रदूषणका कारण विभिन्न रोग लाग्न सक्ने भएकाले नियन्त्रणका लागि पहल गर्नुपर्छ। प्रदूषण नियन्त्रणसम्बन्धी नीतिको प्रभावकारी कार्यान्वयन गर्न र प्रदूषकलाई कारबाही प्रक्रिया अगाडि बढाउन सक्नुपर्छ र स्थानीय तहलाई पनि सचेत र सबल बनाउन जरुरी छ,' उनले भने। काठमाडौं उपत्यकाका लागि वायु गुणस्तर व्यवस्थापन कार्ययोजना, २०७६ मा नेपाल सरकारले निर्धारण गरेको एक्युआइको मान तीन सयभन्दा बढी भएको अवस्थालाई विपद्का रूपमा लिने बताएको छ। यो विपद् रोक्नका लागि कार्ययोजनामा फोहोर बाल्ने कार्य रोक्ने, सडक सफा गर्न ब्रमुर तथा भ्याकुमको प्रयोग व्यापक गर्ने, बालबालिका, ज्येष्ठ नागरिक, बिरामीलाई विशेष सावधानी अपनाउन सार्वजनिक सूचना जारी गर्न कार्ययोजनामा उल्लेख छ। राष्ट्रिय वातावरण नीति २०७६ अनुसार प्रदूषण न्यूनीकरण गर्नका लागि जल, वायु, माटो, ध्वनि, विद्युत्चुम्बकीय तरंग, रेडियोधर्मी विकिरण, जोखिमपूर्ण रासायनिक प्रदूषण रोकथामसम्बन्धी राष्ट्रिय मापदण्ड तयार गरी कार्यान्वयन गरिने सरकारी रणनीति छ। प्रमुख सहरहरू, औद्योगिक प्रतिष्ठानलगायत प्रदूषणको जोखिममा रहेका क्षेत्रमा गुणस्तर मापनकेन्द्र स्थापना र सञ्चालन गर्दै वायु, जल, ध्वनि गुणस्तरको नक्साङ्कन गरिने उल्लेख छ। औद्योगिक तथा अन्य क्षेत्रबाट निष्कासन हुने प्रदूषित पानीको प्रशोधनको व्यवस्था गरिने तथा उद्योग र अन्य व्यवसायबाट निष्कासन हुने प्रदूषणयुक्त धुवाँ, धुलो, पानीलाई व्यवस्थित गर्न वातावरणमैत्री प्रविधि कार्यान्वयनमा ल्याइने नीतिमा उल्लेख छ। घरभित्रको वायुप्रदूषणलाई न्यूनीकरण गर्नका लागि सौर्य चुल्हो, विद्युतीय चुल्हो, बायोग्यास, सुधारिएको चुल्हो, चिम्नीजस्ता उपकरणको प्रवर्द्धन गरिनेछ र ऊर्जा किफायती भवन निर्माणमा जोड दिने नीति छ। रासस"
बोटसँगै मकै बिक्री भएपछि किसान उत्साहित,"झापा: जिल्लाका विभिन्न स्थानमा गाई फार्म सञ्चालक तथा सहकारीले व्यावसायिकरुपमा साइलेस (पौष्टिक तत्व पर्याप्त हुने घाँस)का लागि ग्रामीण क्षेत्रका किसानले उत्पादन गरेका मकै बोटसँगै खरिद गरेका छन्। यसरी उत्पादित मकै बोटसँगै बिक्री भएपछि किसान उत्साहित भएका हुन्। अर्जुनधारा नगरपालिका७ का सञ्जय खनाल खेतमा लगाएको मकैले बोटसँगै प्रशस्त आम्दानी दिएपछि उत्साहित हुनुभएको छ। एक बिघा जमिनमा लगाएको मकैमा दाना लागेपछि नेपाल बहुउद्देश्यीय सहकारी संस्था (एनएमसी)ले साइलेस बनाउन बोटै खरिद गरेपछि उनी उत्साहित भएका हुन्। ग्रामीण क्षेत्रका किसान साइलेसका लागि बोटबाटै मकै बिक्री भएपछि भाँच्नु, नङ्ग्याउनु, छोडाउनु र सुकाउनुपर्ने झन्झटबाट मुक्त भएका खनालले बताए। उनले यसपाली पोलेर खान मिल्ने भएको दुधिलो मकै प्रतिकेजी साढे चार रुपैयाँका दरले ११ हजार केजी खेतबाट बिक्री गरेको जानकारी दिए। मकै सुकाएर बेच्दा भने जस्तो मूल्य पनि नपाउने र लागत पनि बढी लाग्ने हुँदा हरियो मकै साइलेसका लागि बोटैसँगै बिक्री गरिएको भन्दै यसबाट बढी फाइदा भएको खनालले सुनाए। उनले अर्को वर्ष मकैखेती विस्तार गर्ने तयारी रहेको बताए। एनएमसीले मेचीनगर नगरपालिका१४ मा अग्र्यानिक तरकारी खेतीसँगै उन्नत जातका गाईफार्मसमेत सञ्चालन गर्दै आएको छ। सहकारीले १८ लाख केजी मकैको साइलेस बनाउनका लागि धमाधम सूचीकृत भएका किसानको खेतबाटै मकै खरिद गरिरहेको नमूना एकीकृत कृषि फामका संयोजक हिरा पोखरेलले जानकारी दिए। उनले भने, आफ्नै गाई फार्मका लागि १२ लाख केजी र बिक्री गर्नका लागि छ लाख केजी मकैको साइलेस बनाउने तयारी गरिरहेका छौँ। उनले मेचीनगर, भद्रपुर नगरपालिका, झापा गाउँपालिका, अर्जुनधारा, विर्तामोड नगरपालिका र बाह्रदशी गाउँपालिकाका किसानले उत्पादन गरेका मकै खरिद गर्ने गरिएको गरेको बताए। साइलेस घाँसमा पौष्टिक तत्व पर्याप्त हुने गरेकाले पशुको स्वास्थ्यमा पनि कुनै खराबी नहुने मेचीनगर४ का किसान केदार न्यौपानेले बताए। साइलेस खान पायो भने गाईभैँसीले दूध पनि राम्रो दिने उनको अनुभव छ। साइलेस एकपटक बनाएर वर्षभरि पशुलाई खुवाउन मिल्ने भएकाले पनि गाई किसान यसतर्फ आकर्षित भएका हुन्। जिल्लामा ४४ हजार दुई सय ५० हेक्टर जमिनमा मकैको व्यावसायिक खेती हुँदै आएको कृषि ज्ञान केन्द्र झापाले जनाएको छ।"
पत्रकार उपचार कोषमा पुग्यो एक करोड,"झापा : नेपाल पत्रकार महासंघ झापा शाखाले पत्रकार सहारा उपचार कोष मा एक करोड १ लाख ११ हजार १११ रुपैयाँ पुर्याएको छ। पत्रकार महासंघ झापाले ८ वर्षअघि स्थापना गरेको सो पत्रकार उपचार अक्षयकोषको सोमबार एक भव्य समारोहका बीच पूर्व राष्ट्रपति डा रामवरण यादवले घोषणा गरेका हुन्। पूर्व राष्ट्रपति डा यादवले सोही समारोहमा डिजिटल प्रविधिबाट पत्रकार महासंघ झापाको स्तरोन्नति गरिएको कार्यालय भवनको उद्घाट गरेका थिए। कार्यक्रममा बोल्दै पूर्व राष्ट्रपति डा यादवले २०४६ र २०६२०६३ को जनआन्दोलनमा पत्रकारले निर्वाह गरेका योगदानका कारण देशमा परिवर्तन आएको बताए। उनले नेपाली पत्रकारिता जगत साउथ एसियामै सबैभन्दा अग्र स्थानमा रहेको जिकिर गरे। झापामा स्थापना गरिएको उपचार कोष अन्य जिल्लामा पनि विस्तार गरिनुपर्ने उनले बताए। नागरिकका सूचनाको हक प्रत्याभूतिका लागि जोखिम मोलेर अहोरात्र खटिने पत्रकारको उपचारमा सहयोग पुर्याउने उद्देश्यले विसं २०७३ पुस १६ गते उपचार कोषको स्थापना गरेको नेपाल पत्रकार महासङ्घ झापाका अध्यक्ष एकराज गिरीले बताए। महासंघको आफ्नै कोषबाट चार लाख र सहारा नेपाल बचत तथा ऋण सहकारी संस्थाको पाँच लाख गरी ९ लाख रुपैयाँ जम्मा गरेर उपचार कोष स्थापना गरिएको थियो। उक्त कोषमा अहिले एक करोड १ लाख ११ हजार १११ जम्मा भइसकेको अध्यक्ष गिरीले जानकारी दिए। उनका अनुसार कोषको रकमबाट पत्रकारहरू घाइते तथा बिरामी हुँदा महासंघले नगद सहयोग गर्दै आएको छ। त्यस्तै महिला पत्रकारहरू सुत्केरी हुँदासमेत सहयोग गर्ने गरेको अध्यक्ष गिरीले बताए। कोषमा पत्रकारले जनही तीन हजार जम्मा गरेका छन् भने अधिकांश रकम विभिन्न दाताहरूले दिएको उनको भनाइ छ। अब छिट्टै सोही अक्षयकोषबाट ६५ वर्षमाथिका अग्रज पत्रकारहरूलाई औषधि खर्चबापत मासिक रकम प्रदान गरिने योजना रहेको उनले बताए। सोही कार्यक्रममा पत्रकार उपचार कोषमा सहयोग पुर्याएका दर्जनौं दाता, संघसंस्था, पत्रकारहरूलाई सम्मान पत्रले सम्मानित गरिएको थियो। कार्यक्रममा कोशी प्रदेशका पूर्व मुख्यमन्त्रीहरू हिक्मतकुमार कार्की, उद्धव थापा, पत्रकार महासंघका केन्द्रीय अध्यक्ष विपुल पोखरेल, सहारा नेपाल बचत तथा ऋण सहकारी संस्थाका अध्यक्ष महेन्द्र गिरीलगायतले शुभकामना मन्तव्य राखेका थिए। महासंघ झापाका अध्यक्ष गिरीको अध्यक्षतामा भएको कार्यक्रममा सहभागीहरूलाई सचिव डिकेश लामाले स्वागत गरेका थिए भने कार्यक्रम सञ्चालन उपाध्यक्ष केशव भट्टराईले गरेका थिए।"
न्यायपालिकाको पुनसंरचनाका लागि प्रतिवेदन तयार गर्न नौं सदस्यीय समिति गठन,"काठमाडौं : नेपाल बार एशोसिएसनले राष्ट्रियसम्मेलनमार्फत न्यायपालिकाको पुनसंरचनाका लागि प्रतिवेदन तयार गर्न समिति गठन गरेको छ । नेपाल बारले सोमबार काठमाडौंमा पत्रकार सम्मेलन गर्दै राष्ट्रिय सम्मेलनमा न्यायपालिकाको पुनसंरचनाको एजेण्डा अघि बढाउनका लागि प्रतिवेदन तयार गर्न अध्ययन तथा सुझाव कार्यदल गठन गरिएको जनाएको हो । बरिष्ठ अधिवक्ता पूर्णमान शाक्य संयोजकत्वमा गठित ९ सदस्यीय समितिमा वरिष्ठ अधिवक्ता मुक्ति प्रधान,सविता भण्डारी वराल, चन्द्रकान्त ज्ञवाली, खम्व बहादुर खाती, रमेश बडाल, पंकज कर्ण, दिपेन्द्र झा र यज्ञमणी न्यौपाने रहनुभएको नेपाल बार एशोसिएसनका अध्यक्ष गोपालकृष्ण घिमिरेले जानकारी दिए। न्यायपालिकामा रहेका विकृति विसङ्गति हटाउनको लागि समिति बनाएको भन्दै समितिको प्रतिवेदनलाई सम्मेलनको मुख्य एजेण्डा बनाउने जानकारी दिए । उनले न्यायपालिकाको पुनसंरचनाका लागि आफूहरूको कदम भएको भन्दै कुनै व्यक्तिलाई प्रधानन्याधीश बनाउने खेलमा बार नलाग्ने स्पष्ट पारे। राज्य संरचना हुँदा न्यायपालिकाको पुन संरचना हुन नसकेको अवस्थामा न्यायपालिकामा आमूल परिवर्तनको आवश्यकता रहेको उनले बताए। सर्वोच्च अदालतका न्यायाधीशको कार्यकाल ७ वर्ष रहने व्यवस्था गर्नुपर्ने, समग्र न्यायापालिकामा हुन सक्ने विकृति,विसंगति अनियमितता र भ्रष्टाचार एवं बिचौलियाको रोकथामसम्बन्धी कार्की प्रतिवेदन एवं अन्य प्रतिवेदन कार्यान्वयन लागि राष्ट्रिय सम्मेलनमा प्रस्ताव लगेर निर्णय गर्ने उद्देश्यका साथ अध्ययन तथा सुझाव समिति गठन गरिएको बारले जनाएको छ ।"
भन्सार छली गरेर ल्याएका सामग्री बरामद,"बुटवल : जिल्ला प्रहरी कार्यालय रुपन्देही मातहत खटिएको प्रहरी टोलीले भन्सार छलेर चोरी पैठारी गरी ल्याएका अवैध सामानहरू बरामद गरेको छ। सोमबार जिल्लाका विभिन्न स्थानबाट भारतबाट ल्याएका २ लाख ९० हजार ३ सय २० रुपैयाँ बराबरको अवैध सामान बरामद गरिएको जिल्ला प्रहरी कार्यालय रुपन्देहीका प्रहरी उपरीक्षक रंजितसिँह राठौरले जानकारी दिए। प्रहरीले विभिन्न उपभोग्य सामान र कुखुराहरू नियन्त्रणमा लिएर भैरहवा भन्सार कार्यालय तथा पशु क्वारेन्टाइन चेक पोस्ट कार्यालय बेलहियामा बुझाइएको छ। सियारी गाउँपालिका६ सर्जुगन्जबाट चिनी, केराउ, ओमसतिया गाउँपालिका४ पननीचोकबाट बेवारिसे अवस्थामा रहेको रेडिमेट सुट, साडी , पडसरीबाट प्याज र लुम्बिनी सांस्कृतिक नगरपालिका बोइलर कुखुरा बरामद गरिएको छ।"
मंगलबार देशका यी स्थानमा हुने छ वर्षा,"काठमाडौं : मंगलबार देशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। मौसम पूर्वानुमान महाशाखाका अनुसार देशका पहाडी भूभागको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी, लुम्बिनी, कर्णाली तथा सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा हावा हुरीको सम्भावना रहेको छ। देशको उच्च पहाडी तथा हिमाली भूभागको थोरै स्थानहरूमा हल्का हिमपातको सम्भावना रहेको छ। मंगलबार राति कोशी, बागमती र गण्डकी प्रदेशका पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। कोशी प्रदेशको पहाडी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षा तथा बागमती र गण्डकी प्रदेशको पहाडी भूभागको थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। कोशी, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
उदाउँदो सूर्यलाई अर्घ्य दिँदै चैती छठ सम्पन्न,"महोत्तरी : एकाबिहानै उदाउँदो सूर्यलाई अर्घ्य अर्पण गरेपछि मिथिलाञ्चलमा विधिवतरुपमा चैती छठ सम्पन्न भएको छ । पञ्चमी तिथि अर्थात् शनिबार राति खरना विधि सम्पन्न गरेदेखि निराहार व्रत बसेका व्रतालुले आज सप्तमीका दिन बिहान उदाउँदो सूर्यलाई अर्घ्य दिएपछि अहिले पारण गर्दैछन् । मिथिला क्षेत्रमा आजको सूर्योदय बिहान ५ बजेर ४१ मिनटको हाराहारीमा भएको हो । व्रतालु सूर्योदय हुनु एक घण्टा पहिलादेखि कम्मरसम्म डुब्ने पानीमा तीन पटक डुबुल्कि मारेर सूर्यलाई चाँडै देखिन गीतबाट पुकारा गरिरहेका थिए । यसअघि गत कात्तिकमा शरद ऋतुको छठ कात्तिक शुक्ल चौथीदेखि सप्तमीसम्म मनाइएको थियो । व्रतालुले पञ्चमीको खरना विधियता लगातार करिब ३२ घण्टाको निराहार व्रतपछि आज बिहान उदाउँदो सूर्यलाई भोरका अरख दिएका हुन् । भोरका अरख अर्पण गरिएसँगै छठ पर्व समापन भएको हो । पर्व सकिएसँगै अहिले घरघरै छठिमाताको प्रसाद खानेखुवाउने क्रम सुरू भएको छ । यसअघि आइतबारसाँझ व्रतालुले साँझपख अस्ताउँदो सूर्यलाई पहिलो अर्घ्य दिइ छठपर्वको मुख्यपूजा सझुका अरख अर्पण गरेका थिए । त्यस्तै शुक्रबार चैत शुक्ल चौथीका दिन नहायखाय विधिबाट व्रत सङ्कल्प गर्दै सुरु गरेका थिए । यसैगरी छठमा व्रतालुले गत शनिबार पञ्चमीका दिन खरना सम्पन्न गरेका थिए । शरद र वसन्त ऋतुमा गरी वर्षमा दुईपटक मनाइने छठ सूर्य उपासनाको पर्व हो । छठ व्रतको प्रभावले दुःख, दारिद्र अन्त्य भई सुख, शान्ति र प्रत्येक मनोकाङ्क्षा पूरा हुने मैथिल जनविश्वास छ ।"
"बोधिचित्तको रुख काटेको आरोपमा चारजना पक्राउ, आठजनाविरुद्ध किटानी जाहेर","काभ्रेपलाञ्चोक : काभ्रेपलाञ्चोकको रोशी गाउँपालिका५ नागबेलीस्थित बहुमूल्य बोधिचित्त (बुद्धचित्त) को रुख काटेको आरोपमा प्रहरीले चार युवालाई पक्राउ गरेको छ । पक्राउ पर्नेमा स्थानीय प्रभात तामाङ, श्यामकृष्ण मैनाली, मानबहादुर तामाङ र दुर्गालाल तामाङ रहेको जिल्ला प्रहरी कार्यालय धुलिखेलका प्रवक्ता प्रहरी नायब उपरीक्षक राजकुमार श्रेष्ठले जानकारी दिए। उक्त समूहले गत बिहीबार राति विस्फोटक पदार्थसहित नागबेलीस्थित ठाकुरानी तामाङको बगैंचामा रहेको बहुमूल्य बोधिचित्तको एउटा रुख काटेको थियो । फूल फुल्दै गरेको बोधिचित्तको रुख काटिएको थियो । उक्त रुखमा फल्ने बोधिचित्त दाना यस वर्ष तीन करोडमा बिक्री गर्न बैना गरिएको तामाङले बताए । उनका अनुसार बिहीबार राति करिब १ बजे हातहतियारसहित आएका झण्डै २० जनाको समूहले डरत्रास देखाउँदै बोधिचित्तको रुख काटेका थिए। मैनाली र दुर्गालाललाई काभ्रेपलाञ्चोकको बनेपाबाट आइतबार पक्राउ गरेको हो भने प्रभातलाई शनिबार काठमाडौंको वनस्थलीबाट र मानबहादुरलाई रुख काटेकै दिन पक्राउ गरिएको प्रहरी नायब उपरीक्षक श्रेष्ठले राससलाई बताए । प्रभात र मानबहादुरको म्याद थप गरी अनुसन्धान थालिएको छ । अन्य दुईजनाको म्याद थप गरी थप अनुसन्धान थालिने छ । प्रहरीका अनुसार रुखधनी तामाङको रुख काटेपछि घरका ढोका र आँगनमा चार सकेट बम राखिएको थियो । उक्त बमलाई धुलिखेलस्थित नेपाली सेनाको कालीजङ्ग गणले निस्क्रिय पारेको थियो । घटनामा संलग्न भएका अन्यको खोजी भइरहेको प्रहरीले जनाएको छ । यसैबीच पीडित ठाकुरानीले पक्राउ परेका चारसहित आठ जनाविरुद्ध आइतबार जिल्ला प्रहरी कार्यालयमा किटानी जाहेरी दर्ता गरेका छन् । उक्त रुखमा फलेको फल चार वर्षअघि पनि लुटिएको थियो । रुख काट्ने समूहले नै उक्त समयमा फल लुटेको हुनसक्ने प्रहरीको अनुमान छ । बोधिचित्त मालाको तामाङ समुदाय र विशेष गरी तिब्बती तथा चिनियाँ समाजमा धार्मिक एवं सांस्कृतिक महत्व छ ।"
अछाममा आगलागीमा परी दुई बालबालिकाको मृत्यु,अछाम : अछाममा आगलागी हुँदा दुईजना बालबालिकाको मृत्यु भएको छ। मेल्लेख गाउँपालिका ६ षोडशामा छानामा आगलागी हुँदा दुईजना बालबालिकाको मृत्यु भएको हो । आगलागीमा परी दीपक बोहराको छोरी अन्दाजी ८ वर्षीया भावना बोहरा र रमेश बोहराको छोरा अन्दाजी ६ वर्षीय गोपाल बोहराको मृत्यु भएको जिल्ला प्रहरी कार्यालय अछामले जनाएको छ । सोमबार बिहान ९:५५ बजे खरले छाएको छानामा अचानक सल्केको आगोमा परी बालबालिकाको मृत्यु भएको जिल्ला प्रहरी प्रमुख डीएसपी सन्तोष पाठकले जानकारी दिए । घटनाबारे अनुसन्धानका लागि मेल्लेख प्रहरी चौकीबाट प्रहरी सहायक निरीक्षक नरेन्द्रबहादुर खड्काको नेतृत्वमा टोली खटिएको डीएसपी पाठकले बताए । गत माघ २४ गते मेल्लेख गाउँपालिका ३ ठाटीमा छानोमा आगलागी हुँदा दुई बालबालिकाको जलेर मृत्यु भएको थियो । मृत्यु हुनेमा ३ वर्षीय अंकित बुढा र ६ वर्षीया निरुता बुढा रहेका थिए ।
"नयाँ वर्ष, नयाँ उमंग","काठमाडौं : सांस्कृतिक जगेर्नामा नयाँ पुस्ताको रुचि घट्दो छ। यसको अपवाद हो सिन्दुर जात्रा। मध्यपुर थिमीमा हरेक नयाँ वर्षको पहिलो दिन हुने यो जात्रा विशेषतः युवाले धान्दै आएका छन्। अविर दलादल गरिने यो चाडले नयाँ वर्ष उल्लासमय बनाइदिन्छ। सिन्दुर जात्राको रौनकले तानिहाल्छ, नयाँ वर्षको रौनक एकातिर होला तर मध्यपुर थिमीमा हुने यो जात्राको रमाइलो वर्ष दिनको ऊर्जा जस्तै लाग्छ, पाँच वर्षदेखि निरन्तर सिन्दुर जात्रामा सहभागी हुने गरेको बताउने धनकुटामा कृष्णभक्त श्रेष्ठले आइतबार अन्नपूर्णसँग भने, जात्रा त धेरैतिर हुन्छन्, तर सिन्दुर जात्रा अत्यन्तै फरक लाग्छ। यसले त फागुको रंग पनि सम्झाउँछ तर अत्यन्तै फरक किन हुन्छ भने सिन्दुर छ्यापाछ्याप र दलादल गर्दाको मजा नै बेग्लै। सिन्दुर जात्रा मध्यपुर नगरमा हुने भए पनि यसको रौनकले सबैलाई तान्ने गरेको छ। काठमाडौं उपत्यकामा मुलुकभरका सबै ७७ वटै जिल्लाका बासिन्दा बसोबास गर्ने भएकाले सहभागीको संख्या पनि हजारौंमा हुने गरेको छ। ३२ खटे जात्रा सिन्दुर जात्राका बेला मान्छे मात्र होइन, पूरै सडक नै सिन्दुरमय हुन्छ मध्यपुरथिमीमा। चैत मसान्तदेखि सुरु हुने बिस्का जात्रा मध्यपुर नगरमा भने वैशाख २ गते सम्पन्न हुन्छ। एकआपसमा सिन्दुर छ्यापाछ्याप गरेर मनाइने यो जात्रा अत्यन्तै हर्षोल्लासका साथ सम्पन्न गरिन्छ। सिन्दुर जात्रालाई ३२ खटे जात्रा पनि भनिन्छ। जहाँ थिमी क्षेत्रबाट २३ अनि बोडे, नगदेश र टिगनीबाट ९ गरी ३२ खट भेला गरिन्छ। यो मध्यपुरथिमीमा मात्र होइन, भक्तपुर नगर, सांगा, टोखालगायतका स्थानमा मनाइने बिस्का जात्राअन्तर्गत सिन्दुरे जात्रा मनाइन्छ। मध्यपुर थिमीमा आइतबार जात्रा मनाइँदै । तस्बिर : अभिषेक महर्जन खटसँगै थिमीको बालकुमारी, दक्षिणबाराही, विष्णुबीर, सिद्धिकाली, नगदेशको सिद्धिगणेश, बोडेको महालक्ष्मी र टिगनीको नीलबाराही मन्दिरका देवताका नेतृत्वमा खट बोकेर जात्रा गरी टोलटोलमा सिन्दुर खेल्दै मनाइन्छ। तर, सबैभन्दा धुमधामका साथ भने मध्यपुरमै मनाइने गरिन्छ। सिन्दुर जात्रा मध्यपुरथिमीको सबैभन्दा ठूलो जात्रा हो, पुरानो थिमीका कृष्णभक्त शंखदेवले भने, मध्यपुर नगरभित्रका सबैजसो स्थानका देवदेवीका खट भेला पारेर मनाइने भएकाले यसको सामूहिकता नै विशेष छ त्यसमाथि मध्यपुर, अझ भक्तपुर त्यसभन्दा गजब नेपालभरकै मानिस सहभागी हुने र रमाउने परम्परा नै यस जात्राको गजबको पाटो हो। बालकुमारी मन्दिर परिसरमा विभिन्न देवीदेवताका खट भेला पारेपछि बालकुमारी खटजात्रा गरिएको थियो। आर्थिक र अन्य कारणले केही वर्षयता खटको संख्या घटेको पाइन्छ। धिमे, काया र भुस्या आदि विभिन्न सांस्कृतिक बाजागाजाका साथ एकआपसमा सिन्दूर छ्यापाछ्याप गर्छन्। सिन्दुर जात्रामा नववर्षको शुभकामना पनि साटासाट गर्छन्। जात्रामा के बालक के वृद्ध सबैको सहभागिता रहन्छ तर उल्लेख्य सहभागिता युवाकै रहन्छ। यो जात्राको रमाइलो के छ भने जात्रा प्रत्येक टोल, चोक, दोबाटो र चौबाटोमा पुर्याइन्छ। जतिबेला घरको कौसी र झ्यालहरूबाट सडकमा रमाइरहेका जात्रालुलाई सिन्दुर र फूल बर्साउने गरिन्छ। बालकुमारीबाट परम्परागत रूपमा सिद्धिगणेश, सिद्धिकाली र त्यसका गणहरूसहित क्वाछें द्यो, हिचो द्यों, अजिमा द्यों, विष्णुवीर र अन्य देवगणको खट उचालेपछि बालकुमारीको जात्रा सुरु हुन्छ। यो सिन्दुर जात्रालाई सुथसिया जात्रा पनि भनिन्छ। हजारौंको संख्या विशेषगरी युवाको उल्लेख्य सहभागिता हुन्छ, युवाको संख्या बढी भएकाले यो जात्रामा रौनक बढ्ने गर्छ। लायकू प्रवेशद्धारमा पेंखा मुस्या, बालकुमारी, बालखुचा द्यो, सिद्धिकाली र अरू देवताका गणहरू बाटो छेकेर बस्ने परम्परा छ। यो परम्पराअनुसार नै देवता लायकू दरबारभित्र पस्न नपाउन भनेर बाटो छेकिन्छ। खट जात्रा अगाडि बढाउँदै ल्याउने बालकुमारीलाई भैलः द्यो परिक्रमा गराउने चलन छ। त्यससँगै सुगां द्यो, क्वाछे द्योंमा पनि सिन्दुर खेल्दै परिक्रमा गराइने परम्परा छ। मलाई त सडकमा जात्रा मनाउनेहरूले एकआपसमा रंग दल्ने काम ठीकै लाग्छ तर जब घरको झ्याल र कौसीबाट सिन्दुर छर्ने काम हुन्छ त्यो रौनक नै सबैभन्दा गजब लाग्छ, काभ्रेबाट आएका पुजा खड्काले भनिन्, बर्सेनि नभ्याए पनि थिमीको यो सिन्दुर जात्रा आउँदा साथीहरू भेला पारेर ल्याउँछु। जात्रामा साथीसँगको रमाइलो छुट्टै हुन्छ। बालकुमारीलाई बिभिन्न क्षेत्रको परिक्रमा गराई भव्य एवं उमंग अनि उत्साहका साथ थिमीका बासिन्दाले सिन्दुर खेल्दै यो जात्रा मनाउने गर्छन्। बालकुमारीको खट सहितको जात्रालाई शंखधर चोक हँुदै सूर्यविनायक नगरपालिका५ स्थित दक्षिण बाराही मन्दिरमा लैजाने परम्परा छ। बिहानै सुरु भएको यो जात्रा मध्याह्नसम्म चल्छ। त्यसपछि भक्तपुरको ऐतिहासिक एवं सांस्कृतिक नगरी बोडेमा जिब्रो छेड्ने जात्रा हुन्छ। भक्तपुर लोकन्थलीकी सुप्रिया श्रेष्ठ भने सिन्दुर जात्राका तस्बिर र भिडियोहरू खिचेर देश र विदेशमा रहेका साथीसंगीलाई पठाउने गरेको बताउँछिन्। सबै भक्तपुर आउने अवस्था हुँदैन, उपत्यकामै भएर पनि समय नमिल्ला त्यसैले समाचार, टेलिभिजनबाट मात्र होइन, हामी सहभागी सबैले जात्राका भिडियोहरू अनि तस्बिरहरू सेयर गर्नै पर्छ भन्ने मेरो आग्रह पनि हो, उनी भन्छिन्। उनका अनुसार, यो जात्रा अन्य देशका नागरिकसम्म पुग्नुपर्ने अवस्था सिर्जना गर्नु आवश्यक छ। ८ रात ९ दिनको जात्रा सांस्कृतिक नगरी भक्तपुरको विशेष पहिचान नयाँ वर्षको अवसरमा मनाइने ८ रात ९ दिनसम्मको बिस्काः अर्थात् बिस्केट जात्रा हो। विश्व प्रसिद्ध जात्राका रूपमा व्याख्या गरिँदै आएको यो जात्रा मनाउन र अवलोकन गर्न वर्षेनि मानवसागर उर्लिने गरेको पाइन्छ। यो जात्रामा भक्तपुर नगरको ल्यासिंखेलमा लिंगो ठड्याउने र ढाल्ने गरिन्छ। जात्रामा दुवै कार्य आकर्षकका केन्द्रबिन्दु मानिन्छन्। मुलुकभरका मानिस काठमाडौं उपत्यकामा बसोबास गर्ने भएकाले नयाँ वर्षको यो अवसरमा भक्तालु जात्रा हेर्न आउनाले यी दिनमा हरेक दिन हजारौंको घुइँचो हुन्छ। योसिङ द्यः अर्थात् ५५ हात लामो लिंगो बिस्का जात्राको विशेष आकर्षण हुन्छ। पूजाआजाको विधिविधानअनुसार लिंगो उठाइन्छ भने दिनभर जात्रा गरेर साँझ विधिपूर्वक पूजा गरी तान्त्रिक विधिअनुसार लिंगो ढाल्ने परम्परा छ। संस्कृतिविद्का अनुसार, लिंगो ठड्याउनुअघि लिंगोको कोखा (टुप्पो) मा नाग र नागिनीको प्रतीक स्वरूप दुइटा ध्वजा बाँधिन्छ। त्यसपछि अष्टमातृकाका प्रतीक आठवटा डोरीले तानेर उक्त लिंगो उठाइन्छ। प्रचलनअनुसार ८ वटा मोटा एवं लामा डोरी बाँधेर चारैतिरबाट गोलाकार रूपमा बसेर लिंगोलाई योसिङ्को प्वालमा छिराइन्छ। त्यसपछि वरिपरिबाट डोरीको सहायताले तानेर ठड्याइने गरिन्छ। लिंगो उठाउँदाका प्रयासहरू रोचक बन्ने गर्छन् बिस्काका सहभागीलाई। लिंगोको कोखामा झुन्ड्याइएका दुइटा ध्वजालाई वीरध्वजा, विश्वध्वजा अनि आकाशभैरवका ध्वजासमेत भन्ने गरिएको संस्कृतिविद्को भनाइ छ । यक्ष मल्लको नेपाल सम्वत् ५६१ को शिलालेख (भक्तपुरको तौमढीस्थित)मा तत्कालिन नेपाल मण्डलको राजधानी भक्तपुर नगरमा मनाइने ८ रात ९ दिनको बिस्का अर्थात् बिस्केट जात्रालाई विश्व जात्रा भनिएको छ। भक्तपुरको प्रसिद्घ बिस्केट जात्राका क्रममा लिंगो उठाउने जात्रा हेर्नाले सुख, शान्ति र समृद्घि प्राप्त हुने जनविश्वास छ। यसैगरी, सहकाल आउने र शत्रु नाश हुने पनि जनविश्वास रहँदै आएको पाइन्छ। यस जात्रालाई शत्रुहन्ता जात्रा पनि भन्ने गरिएको छ। स्थानीयका अनुसार, लिच्छवीकालदेखि बिस्केट जात्राको चार दिन अगाडि भैरव र भद्रकालीको रथयात्रा गरी मनाउन सुरु गरिएको पाइन्छ जुन जात्रा भक्तपुरवासीले ९ दिन ८ रातसम्म मनाउँदै आएको पाइन्छ। लिंगो ढालेपछि रथ जुधाउने काम हुन्छ। यो बिस्का जात्राकै रमाइलो पल मानिन्छ। योसिङखेलबाट भैरवनाथको रथ गःहिटीमा लगेर भद्रकालीसँग भैरवनाथको रथ जुधाइन्छ। स्थानीय बासिन्दाका अनुसार, भैरवनाथ र भद्रकाली देव र देवीको समागम जात्रा भएकाले यसलाई नेवारी भाषामा द्यो ल्वाकिगु भनिन्छ । नेवार समुदायमा परापूर्वकालदेखि चलिआएको ८ रात ९ दिनको बिस्का जात्रा सर्प मारियो भन्ने अर्थमा मनाइने प्रचलन छ। गःहिटीमा रहेको भैरवलाई बली चढाएपछि नेपाल सरकारको तर्फबाट गुठी संस्थानले पूजाआजा गर्ने परम्परा छ। त्यसपछि भैरव र भद्रकालीको रथलाई भेलुंखेल पुर्याइन्छ। अनिमात्र ५५ हात लामो इन्द्रध्वजा सहितको लिंगो उभ्याइन्छ। जात्रामा रथ जुधाउनुअघि कुखुराको बली चढाउने परम्परा छ । विक्रम संवत्अनुसार सौर्यमासको आधारमा बिस्केट जात्रा मनाइने संस्कृतिविद् पुरुषोत्तमलोचन श्रेष्ठको भनाइ छ। उनका अनुसार, नागनागिन मर्यो भन्ने भावका आधारमा लिच्छविकालदेखि बिस्का जात्रा मनाइँदै आएको पाइन्छ। जिब्रो छेड्ने जात्रा जिब्रो छेडेको देख्दा त आफैंलाई चसक्क भयो, वैशाख २ गते जिब्रो छेड्ने जात्रामा पुगेका नयाँ थिमीका खेमराज दाहालले भने, यो जात्राबारे सुनेको त थिएँ तर प्रत्यक्ष हेर्ने अवसर पहिलोपटक प्राप्त भयो। यसले नेपाली संस्कार धनी छ भन्ने पुष्टि गरेको छ। एक महिना अघिदेखि तेलमा डुबाएर राखेको ११ इच्च लामो फलामे सुइरो जिब्रोमा छेडिन्छ। जसको जिब्रोमा छेडिन्छ उसैले महाद्वीप (चन्द्राकारको भ्वाय्) काँधमा बोकेर जात्रामा सहभागी सबैलाई नमस्कार गर्दै बोडे नगरमा रहेको विभिन्न देवीदेवताका मठमन्दिरको परिक्रमा गर्छ। जिब्रो छेड्ने व्यक्तिले सात दिनदेखि नियममा बस्ने, नुन नखाने, तीन दिनदेखि केही नखाने र नसुत्ने आदि नियम पालना गर्नुपर्छ। जिब्रो छेड्नुअघि बोडे नगरका विभिन्न मठमन्दिरको परिक्रमा र पूजाआजा गर्ने चलन छ। यस वर्ष २८ वर्षीय सुजन वाग श्रेष्ठले जिब्रो छेडेका हुन्। जिब्रो छेड्ने जात्रा लोप हुने अवस्थामा पुगेका बेला बुद्धकृष्ण वाग श्रेष्ठले लगातार नौपटक जिब्रो छेडेका थिए। सुजन बुद्धकृष्णकै कान्छोछोरा हुन्। अघिल्लो वर्ष पनि सुजनले नै जिब्रो छेडेका थिए। हालसम्म बेखानारायण हायश्रेष्ठले ३२ पटकसम्म (१९९१ सालदेखि २०२२ सालसम्म) जिब्रो छेडेको तथ्यांक पाइन्छ। जिब्रोमा छेडिने फलामको सुइरोलाई नटुचा भनिन्छ। जुन सुइरो बोडेकै लाकुछेंका नकर्मीहरूले तयार पार्दै आएका छन्। पाँचो गणेशमा जिब्रो छेडेपछि महाद्वीप बोकेर नगर परिक्रमा गरी महालक्ष्मी मन्दिरमा पुगेर सुइरो निकालिन्छ। सुइरो निकालेर मन्दिरको भित्तोमा गाडिन्छ भने त्यहाँको माटो जिब्रोमा लगाउने प्रचलन छ। त्यससँगै भोजभतेर गरी जिब्रो छेड्ने जात्राको समापन हुन्छ। जिब्रो छेड्ने जात्राले बोडेको मात्र होइन, भक्तपुर जिल्लाको मात्र पनि होइन, देशकै पृथक संस्कृति बचाइराखेको छ, जात्रामा सहभागी काठमाडौं निवासी महाकाली कञ्चनपुरका राजेश जोशीले भने, सुनेको त थिएँ, तर अचम्मकै जात्रा मानेँ। यो जात्रा धान्न युवा सक्रिय हुनैपर्ने देखेँ किनभने यत्रो फलामे सुइरोले जिब्रो छेड्ने आँट जोसुकैले गर्न सक्दैनन् जस्तो लाग्यो। हरेक वर्ष चैत मसान्तका दिन महालक्ष्मी स्थान परिसरमा लिंगो ठड्याएपछि जिब्रो छेड्ने जात्रा सुरु हुन्छ। किंवदन्तीअनुसार नीलवाराही जंगल छेउमा बसोबास गरिरहेका मानिसलाई जंगली जनावार र राक्षसहरूले अनेक किसिमले दुःख दिन थालेपछि केही पर नयाँ बस्ती बसालेर बस्न थालेको पाइन्छ। खेतको बीचमा बस्ती बस्न थालेको र उक्त बस्ती नयाँ सरेपछि दुःख कम होला भन्ने उनीहरूले ठानेका थिए। बुँ भनेको खेत र दे भनेको देश (बस्ती) भन्ने शब्द अपभ्रंश हुँदै बोडे भएको स्थानीय बुढापाकाको भनाइ छ। निलवाराहीमा रहेको नेपाल सम्वत् ९५७ को शिलालेखमा पनि उक्त कुरा उल्लेख छ। स्थान परिवर्तन गरे पनि राक्षसले दुःख दिन नछोडेपछि बोडेवासीले पशुपतिका तान्त्रिकलाई उक्त घटना सुनाएको र उनैले तान्त्रिक शक्तिको प्रयोग गरी उक्त घटना नियन्त्रणमा लिएको जनविश्वास छ। त्यतिबेला उनले स्थानीय बासिन्दालाई दुःख दिने ख्याकको जिब्रोमा फलामको मोटो सुइरोले घोचेर मुख चलाउनै नमिल्ने गरी सास्ती दिएको किम्वदन्ती छ। यसपछि बोडेवासीलाई रोग, अनिकाल, अनावृष्टि, अतिवृष्टि, भूकम्पजस्ता प्राकृतिक प्रकोप नपर्ने विश्वास गर्दै आइएको छ।"
राष्ट्रपति पौडेलले गरे ऐतिहासिक खड्गकालिका मन्दिरको उद्घाटन,"दमौली (तनहुँ) : राष्ट्रपति रामचन्द्र पौडेलले तनहुँको व्यास नगरपालिका११ तनहुँसुरमा अवस्थित ऐतिहासिक खड्गकालिका मन्दिरको उद्घाटन गरेका छन् । सप्ताहव्यापी विश्वसम्पदा दिवसका अवसरमा आज आयोजित कार्यक्रममा राष्ट्रपति पौडेलले उक्त मन्दिरको उद्घाटन गरेका हुन्। पुरातत्व विभागको आर्थिक सहयोगमा विसं २०७८ चैतदेखि पुनर्निर्माण सुरु भएको ऐतिहासिक महत्वको मन्दिर उद्घाटनका लागि पौडेल आजै गृह जिल्ला आइपुगेका थिए। कार्यक्रममा संविधानसभा सदस्य रामचन्द्र पोख्रेल, गण्डकी प्रदेशसभा सदस्य अशोककुमार श्रेष्ठ, व्यास नगरपालिकाका प्रमुख वैकुण्ठ न्यौपानेलगायत सहभागी थिए। सन् १६७५ तिरका पाल्पाका शक्तिशाली राजा मुकुन्दसेनले शासन गरेको तनहुँसुरमा जीर्ण अवस्थामा रहेको खड्गकालिका मन्दिर ५० लाखको लागतमा पुनर्निर्माण सुरु गरिएको थियो । तनहुँसुरमा रहेको दरबारको विसं २०७६ मा पुरातत्व विभागले उत्खनन् गरेको थियो । सोही दरबारको नजिकै रहेको खड्गदेवी मन्दिरको पुनर्निर्माण गरिएको हो । जीर्ण अवस्थामा रहेको मन्दिर पुरानै शैलीमा पुनर्निर्माण गरिएको वडाध्यक्ष दलबहादुर दुराले राससलाई जानकारी दिए । उनका अनुसार उक्त मन्दिरमा तत्कालीन सेन वंशीय राजाले पूजाआजा गर्ने गरेको किंवदन्ती छ । खड्गकालिकाको शेषका रुपमा तनहुँको व्यास४ दमौलीमा पनि तनहुँ कालिका मन्दिर निर्माण गरिएको छ । तनहुँ जिल्लाको नाम तनहुँसुरबाट अप्रभंस भएर रहेको भन्ने किंवदन्ती छ । पाल्पाका राजा मणिमुकुन्द सेनले आफ्ना जेठा छोरा भृङ्गीसेनलाई सन् १६१० मा तनहुँमा राज्य सञ्चालन गर्न पठाएको र उनी पछिका आठ सेनवंशी राजाले दुई सय ३० वर्ष तनहुँसुरबाट राज्य सञ्चालन गरेको इतिहास रहेको छ । तनहुँसुर दरबारका अवशेष, राजपरिवारले प्रयोग गरेका किल्ला र गढीहरु, धारा, तोप तथा अन्य हातहतियार, बारुदीखाना, राजाले न्यायनिसाफ तथा कचहरी सञ्चालन गर्ने गद्दीचौतारा, साउने कुवा, कुँडापानी, बाइससिंढी चौतारी, ढुङ्गेसाँगु, फूलपाती ढुङ्गा, रानीपोखरी, धर्मशाला, रानीबगैँचा, भगवती पानी मन्दिर यहाँका पर्यटकीय सम्पदा हुन् ।"
मिडियाकर्मी बस्नेतलाई अमेरिकामा युनेस्को युथ पिस एम्बेसडर अवार्ड,"अमेरिका : मिडियाकर्मी मनोज बस्नेतलाई युनेस्को युथ पिस एम्बेसडर अवार्ड प्रदान गरिएको छ । अमेरिकाको लसएन्जल्समा आयोजित १८ ओैं युथ पिस एम्बेसडर ट्रेनिङ वर्कसपको समारोहमा बस्नेतलाई गैरनाफामुखी संस्थाको रूपमा काम गर्दै आएका युथ युनेस्को क्लब अमेरिका,अमेरिकी युनिभर्सिटी अफ सोभर्न नेसन्सलगायत संस्थाले युथ पिस एम्बेसडर अवार्ड प्रदान गरेका हुन्। 'बस्नेतले मिडियामा रही युवा र शान्तिका लागि निभाएको भूमिकाको उच्च मूल्यांकन गर्दै अन्तराष्ट्रियस्तरमा यो अवार्ड दिएका हौं,'अमेरिकी यूनिभर्सिटी सोभर नेशन युएसएका प्रेसिडेन्ट डा ड्यालरले भने,'आगामी दिनमा उनले अझै युवा र शान्तिका लागि योगदान गर्ने हामीले विश्वास लिएका छौं।' सन् २०११ बाट विभिन्न क्षेत्रमा रही युवा र शान्तिका लागि योगदान पुर्याउने व्यक्तिहरूलाई हरेक वर्ष यो अवार्ड दिँदै आएको छ । हालसम्म ६५ देशका व्यक्तिहरूले यो उपाधि पाइसकेका छन् ।' यो अवार्डसँगै अब उहाँले अन्तराष्ट्रिय फोरमहरू पाउनुहुनेछ,' युथ युनेस्को क्लब युएसएका प्रेसिडेन्ट रिमेश खनालले भने।' मिडियामा युवा र शान्ति विधाबाट उनलाई छनोट गरिएको हो। बस्नेत अहिले कान्तिपुर मिडियामा आवद्ध छन्।"
निर्वाचनमा महिला सहभागिता बढाउन सुधार आवश्यक छ : प्रमुख आयुक्त,"काठमाडौं : प्रमुख निर्वाचन आयुक्त दिनेशकुमार थपलियाले निर्वाचनमा महिलाको अर्थपूर्ण सहभागिता वृद्धिका लागि विद्यमान कानुन र सामाजिक वातावरणमा सुधार आउनुपर्ने बताएका छन्। अन्तर्राष्ट्रिय महिला दिवसका सन्दर्भमा निर्वाचन आयोग र युएन वुमनद्वारा सोमबार आयोजित निर्वाचन र महिला : नेपालका प्रयास, उपलब्धि र आगामी कार्यदिशा विषयक अन्तक्र्रियाको उद्घाटन सत्रमा प्रमुख आयुक्त थपलियाले कानुनले बाध्यकारी मानेका पदमा मात्रै महिलाको उम्मेदवारी दिने र समग्रतामा राजनीतिमा महिलाको उत्साहजनक सहभागिता नगराउने स्थिति रहेकाप्रति चिन्ता व्यक्त गरे। नेपालको पछिल्लो निर्वाचनमा विजयी जनप्रतिनिधिको अवस्था सङ्ख्यात्मकरुपमा एसियाली मुलुकभन्दा माथि रहे पनि त्यसले मात्रै नेपालको संविधानको समानुपातिक समावेशीताको मर्मलाई आत्मसात् गर्न नसक्ने प्रमुख आयुक्त थपलियाको भनाइ थियो । 'हाम्रो बुझाइमा राजनीतिमा महिलालाई क्षमताको अवमूल्यन गरिएको छ । उनीहरुलाई अधिकार र अवसरबाट वञ्चित गरिएको छ । समग्रतामा निर्वाचनमा उत्साहजनकरुपमा महिलाको सहभागिता हुने वातावरण बनिसकेको छैन,'उनले भने,'यसमा कतिपय कानुनी अवरोधका पक्ष होलान्,कतिपय स्रोत साधनका सीमा छन् । राजनीतिमा लागेका महिलालाई सामाजिक सञ्जाल र सञ्चारमाध्यमबाट हिंसा गरिएका उदाहरण पनि भेटिएका छन् । यी सबै अवस्थामा सुधारका लागि अन्तरपार्टी महिला सञ्जाललगायत समूहले थप सहजीकरण गर्नुपर्ने देखिन्छ ।' हाल स्थानीय तहमा करिब ४२ प्रतिशत,प्रदेश तहमा ३६ प्रतिशत र सङ्घीय संसद्मा ३४ प्रतिशत महिला सहभागिता रहेको छ । निर्वाचन आयुक्त डा जानकीकुमारी तुलाधरले निर्वाचनबाट महिलाको अर्थपूर्ण सहभागिताका लागि महिला मतदाता बढाउनुपर्नेमा जोड दिँदै आयोगका तर्फबाट सहभागिता वृद्धिका लागि आवश्यक सहजीकरण भइरहेको जानकारी दिएको समाचार राससमा छ। आयोगका सचिव रविलाल पन्थले नेपालको संविधानको धारा ३४ ९४० बमोजिम राज्यका सबै तहमा समानुपातिक समावेशी सिद्धान्तका आधारमा प्रतिनिधित्व हुनुपर्ने भएकाले निर्वाचन व्यवस्थालाई लैङ्गिकमैत्री बनाउन आयोगले काम गरिरहेको बताए। युएन वुमनका देशीय प्रतिनिधि पत्रिसिया फर्नान्डेजले लोकतन्त्रको आधारभूत पूर्वयोग्यता नै राजनीतिमा महिलाको अर्थपूर्ण सहभागिता भएकाले यसको प्रवद्र्धन क्रियाशील हुनुपर्ने बताए । विज्ञद्वय गोपालकृष्ण शिवाकोटी र सरु जोशीको प्रस्तुतीकरण रहने उक्त कार्यक्रममा समूहगत छलफलबाट निर्वाचनमा महिला सहभागिता वृद्धि, कानुनी सुधार र स्रोत साधनका विषयमा सुझाव दिइने बताइएको छ ।"
