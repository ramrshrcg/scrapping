शीर्षक,विवरण
"स्थानीय तहको उपनिर्वाचनका लागि २५ दल दर्ता, रास्वपा पहिलो पटक सहभागी हुँदै (सूची)","काठमाडौं : मंसिर १६ गते हुने स्थानीय तहको उपनिर्वाचनका लागि २५ दल दर्ता भएका छन् । निर्वाचन आयोगका प्रवक्ता नारायण प्रसाद सापकोटाका अनुसार संविधान बमोजिम उपनिर्वाचन प्रयोजनका लागि २५ दल दर्ता भएका हुन्। निर्वाचन आयोगले दिएको समयसीमा भित्र २६ राजनीतिक दलले निवेदन दिएपनि २५ दलको मात्र दर्ता भएको हो । कानूनी रीत पूरा भएका २५ राजनीतिक दलहरुलाई राजनीतिक दल सम्बन्धी नियमावली, २०७४ को नियम १७ को उपनियम (४) बमोजिम आयोगको आइतबारको निर्णयअनुसार दर्ता गरिएको प्रवक्ता सापकोटाले जानकारी दिए। सूची अनुसार रास्वपाले पनि पहिलो पटक स्थानीय निर्वाचनमा सहभागी हुने भएको छ। यी हुन् उपचुनावका लागि दर्ता भएका दल"
हुन्डाई नेपालले हुन्डाई हाईवे एस्सुरेन्स: केयर फ्री राइड टु होम अभियान सञ्चालन गर्ने,"काठमाडौं : हुन्डाई नेपालले हुन्डाई हाईवे एस्सुरेन्स: केयर फ्री राइड टु होम अभियान सञ्चालन गर्ने भएको छ। दशैं, तिहार र छठ पर्व मनाउन आफ्नो घर जाने हुन्डाई ग्राहकहरुको सुरक्षित र झन्झटरहित यात्रा सुनिश्चित गर्न लक्ष्मी इन्टरकन्टिनेन्टल(हुन्डाई गाडीको एक मात्र आधिकारिक विक्रेता)लेहुन्डाई हाईवे एस्सुरेन्स: केयर फ्री राइड टु होमसेवा सञ्चालन गर्न लागेको हो। असोज २२ देखि २५ सम्म बिहान १०:०० बजेदेखि बेलुका ६:०० बजेसम्म सेवा उपलब्ध हुनेछ। यस अन्तर्गत मुख्य राजमार्गहरूका प्रमुख स्थानमा निःशुल्क सवारी जाँच सेवा उपलब्ध गराइनेछ। हुन्डाईले आफ्ना दक्ष प्राविधिकहरू सहित ९ प्रमुख स्थानहरु (हेटौंडा, जनकपुर, दमक, बिर्तामोड, गजुरी, भरतपुर, बुटवल, बाँके र कैलाली लगायत देशका महत्त्वपूर्ण राजमार्गमा चेकअप पोइन्टहरू स्थापित गरेको छ। कम्पनीले सवारी जाँचसँगै गाडीलाई चाहिने लुब्रिकेंट र कुलेंट आवश्यक मात्रामा निःशुल्क प्रदान गर्नेछ। विद्युतीय सवारी साधनका लागि पोर्टेबल डीसी चार्जरहरू पनि उपलब्ध हुनेछन्। यस चाडपर्वको रमाइलोमा आफ्ना ग्राहकहरूलाई सवारी साधनको कुनै पनि चिन्ताबाट मुक्त गराउनु यस अभियानको उद्देश्य हो। २०१४ देखि सञ्चालन मा रहेकोहुन्डाई हाईवे एस्सुरेन्स: केयर फ्री राइड टु होमअभियान हुन्डाई को विक्री पछी को सेवा को प्रतिबद्धता र समर्पणको प्रमाण हो। हुन्डाईले प्रिमियम सवारी साधन उपलब्ध गराउनुका साथै त्यसपछि ग्राहकलाई चाहिने सम्पूर्ण सेवा प्रदान गर्नमा पनि उत्तिकै ध्यान राख्दै आएको छ।"
नेपाल प्रिमियर लिगमा १२ खेलाडी १५ लाखमा बिके,"काठमाडौं : नेपाल प्रिमियर लिग (एनपीएल) मा १२ खेलाडी १५ लाखमा बिकेका छन्। नेपाल क्रिकेट संघ (क्यान)ले आइतबार गरेको अक्सनमा १२ खेलाडी सर्वाधिक १५ लाख रुपैयाँमा बिकेका हुन्। प्रतिश जिसी, लोकेश बम, ललितनारायण राजवंशी, अनिलकुमार साह, गुलसन झा, साहब आलम, भीम सार्की, सूर्य तामाङ, सन्दीप जोरा, विवेक यादव, सागर ढकाल र आरिफ शेख १५ लाख रुपैयाँमा बिकेका हुन्। प्रतिश र लोकेश विराटनगर किङ्स, ललित र अनिल जनकपुर बोल्ट्स, गुलसन कर्णाली याक्स, साहब आलम र भीम काठमाडौं गुर्खाज, सूर्य, विवेक र सन्दीप लुम्बिनी लायन्स, सागर पोखरा एजेन्जर्स र आरिफ सुदूरपश्चिम रोयल्समा अनुबन्ध भएका हुन्। विराटनगरले बसिर अहमदलाई १० लाख, राजेश पुलामी मगर, जितेन्द्र मुखिया, अनिल खरेल र दीपक बोहरालाई पाँच लाख तथा सुवास भण्डारीलाई दुई लाख ५० हजार, नरेन भट्ट र मृणाल गुरुङलाई दुई लाखमा अनुबन्ध गरेको छ। विराटनगरका मार्की खेलाडीमा सन्दीप लामिछाने छन्। यस्तै चितवन राइनोजले रिजन ढकाल, कमलसिंह ऐरी र शरद् भेषवाकरलाई १० लाख, विपिन रावललाई आठ लाख, सन्तोष कार्की, दीपेश श्रेष्ठ, अमरसिंह रौटेला र दीपक बोहरालाई जनही पाँच लाख तथा रञ्जित कुमारलाई तीन लाख र गौतम केसीलाई दुई लाखमा टोलीमा भित्र्याएको छ। चितवनको मार्की खेलाडी कुशल मल्ल छन्। यसैगरी जनकपुर बोल्ट्सले रुपेश सिंह, किशोर महतो र आकाश त्रिपाठीलाई १० लाख, शुभ कंसाकार, शेर मल्ल र हेमन्त धामीलाई पाँच लाख तथा अरनिकोप्रसाद यादव दुई लाख २५ हजार र तुलबहादुर थापामगर दुई लाखमा खरिद गरेको छ। कर्णाली याक्सले नन्दन यादवलाई ११ लाख, देव खनाल, मौसम ढकाल, अर्जुन घर्तीलाई १० लाख, रित गौतम र भुवन कार्कीले पाँच लाख तथा दीपेन्द्र रावत र दीपक डुम्रेलाई तीन लाख रुपैयाँमा भित्र्याएको छ। कर्णालीको मार्की खेलाडी सोमपाल कामी हुन्। काठमाडौं गुर्खाजले राखसिद खानलाई १० लाख, शंकर रानालाई नौ लाख ५० हजार, सुमित महर्जन, कृष्ण कार्की र दीपेश कँडेललाई पाँच लाख तथा विवेक केसी, प्रतिक क्षेत्र र राजु रिजाललाई दुई लाख रुपैयाँमा टोलीमा अनुबन्ध गरेको छ। काठमाडौंको मार्की खेलाडी करण केसी हुन्। यसैगरी ोहित पौडेल मार्की खेलाडी रहेको लुम्बिनी लायन्सले तिलक भण्डारी र आशुतोष घिरैयालाई १० लाख, दुर्गेश गुप्तालाई आठ लाख, अर्जुन साउदलाई पाँच, दिनेश अधिकारीलाई दुई लाख ७५ हजार तथा अभिनाश गौतम र विकाश आग्रीलाई दुई लाखमा टोलीमा समेटेको छ। पोखरा एभेन्जर्सले आकाश चन्दलाई ११ लाख ५० हजार, किरण ठगुन्ना, नारायण जोशी र विपिन खत्री र दीलिप नाथलाई जनही १० लाख, तृप्तराज दास र सुनाम गौतमलाई पाँच लाख तथा दिनेश खरेल र अमृत गुरुङलाई दुई लाखमा अनुबन्ध गरेको छ। पोखराको मार्की खेलाडी कुशल भुर्तेल हुन्। यसैगरी सुदूरपश्चिम रोयल्सले अभिनाश बोहरालाई १२ लाख, विनोद भण्डारीलाई १० लाख, इशान पाण्डेलाई नौ लाख ५० हजार, अर्जुन कुमाललाई सात लाख ५० हजार, खड्क बोहरा र नरेश बुढाऐरलाई पाँच लाख, भोजराज भट्टलाई चार लाख ५० हजार, अमित श्रेष्ठलाई तीन लाख ५० हजार र नरेन साउदलाई दुई लाख रुपैयाँमा टोलीमा अनुबन्ध गरेको छ। अक्सनमा एक सय ६२ खेलाडी सहभागी छन्। प्रतियोगिताका लागि असोज ५ देखि १२ गतेसम्म खेलाडी दर्ता खुला गरिएको थियो। दर्ता भएका चार सय २६ खेलाडीबाट एक सय ६२ खेलाडी छनोट गरिएको थियो। अक्सनका लागि ग्रेड ए मा २७, बी मा ३८ र सी मा ७७ खेलाडी समेटिएका थिए। क्यानको आयोजनामा मंसिर १५ देखि पुस ६ गतेसम्म कीर्तिपुरस्थित त्रिवि क्रिकेट मैदानमा एनपीएल हुँदैछ। प्रतियोगितामा आठ फ्रेन्चाइज टोलीको सहभागिता जनाउने छन्। प्रतियोगितामा सुदूरपश्चिम रोयल्स, काठमाडौं गुर्खाज, चितवन राइनोज, विराटनगर किङ्स, जनकपुर बोल्ट्स, लुम्बिनी लायन्स, पोखरा एभेन्जर्स र कर्णाली याक्सले प्रतिस्पर्धा गर्नेछन्। कर्णालीको मार्की खेलाडी दीपेन्द्रसिंह ऐरी हुन्।"
अनर किन्दा थाइल्याण्ड घुम्ने अवसर,"काठमाडौं : अनर नेपालले ग्राहकका लागि दसैंलाई अझै विशेष बनाउन आकर्षक अफर र सरप्राइजहरू ल्याएको छ। अनरले अनर किन्नुस्, थाइल्याण्ड घुम्नुस् अभियान ल्याएको छ। जुन सेप्टेम्बर १७ देखि नोभेम्बर ७ सम्म चल्नेछ। यस अवधिमा कुनै पनि अनर स्मार्टफोन किन्दा खल्तीको दामी क्यु आर ह्विल घुमाउने मौका पाइने छ। यसबाट थाइल्याण्ड घुम्ने मौका, अप्रिला एसआर १२५ वा नयाँ अनर म्याजिक भी१२ जस्ता धमाकेदार पुरस्कारहरू जित्न सकिने छ। साप्ताहिक रूपमा मार्सल स्पिकर र अनर २०० जस्ता पुरस्कारहरू र दैनिक रूपमा अनर चोइस एरबड एक्स५ र स्केई जिटी वाच जस्ता उपहारहरू पनि छन्। अनर २०० सिरिज क्यामरा पनि बबाल, अफर पनि बबाल अनरका मुख्य स्मार्टफोनहरू अनर २०० प्रो र अनर २००, तपाईको पर्वको यादगार क्षणहरू कैद गर्न उपयुक्त साथी हुन्। एआईशक्तियुक्त पोर्ट्रेट क्यामेराले तपाईका तस्बिरहरूलाई झन् सुन्दर बनाउँछ। यो विशेष अफरमा हरेक खरिदमा १३ हजार ९९९ बराबरको निःशुल्क अनर च्वाइस वाच पाइने छ। यो अफर १५ अक्टोबर २०२४ सम्म मात्र मान्य छ। अनर एक्स९बी पर्व अफर एक्स९बी पनि बबाल, अफर पनि बबाल !! अनर एक्स९बी किन्न चाहनेलाई अनर नेपालले हरेक खरिदमा रु ७,९९९ बराबरको निःशुल्क अनर च्वाइस हेडफोन दिनेछ। जसले तपाईलाई उत्कृष्ट अडियो अनुभव दिन्छ। यो अफर दसैंका लागि १५ अक्टोबर २०२४ सम्म उपलब्ध छ। साथै, अनर एक्स९बी किन्दा तपाई पनि अनर किन्नुस्, थाइल्याण्ड घुम्नुस् अभियानमा सहभागी भएर थाइल्याण्ड को यात्रामा जान पाइने छ। अनर एक्स६बी स्मार्टफोन पनि, स्मार्टवाच पनि अनर नेपालले अनर एक्स६बी अफर ल्याएर थप रमाइलो गरेको छ। अनर एक्स६बी किन्दा स्केई जिटी वाचको मूल्य ३,९९९ पर्छ जुन ९९९ रुपैयाँमा प्राप्त गर्न सक्नेछन्। यो अफर १५ अक्टोबर २०२४ सम्म मात्र मान्य छ। आफ्नो स्टाइलमा नयाँ प्रविधि थप्नका लागि यो अवसर राम्रो छ।"
बाढीपहिरोले कोशीमा ४ अर्ब ६३ करोडको क्षति,"काठमाडौं : असोज ११ र १२ गतेको वर्षापछि आएको बाढी, पहिरो र डुबानका कारण कोशी प्रदेशमा करिब ४ अर्ब ६३ करोड रुपैयाँ बराबरको क्षति भएको प्रारम्भिक अनुमान गरिएको छ। कोशी प्रदेशमा बाढी पहिरोका कारण केही क्षेत्रमा यातायात सञ्चालन नहुने स्थिति भएपनि आवतजावतमा नै समस्या नभएको कोशी प्रदेशका भौतिक पूर्वाधार विकास मन्त्री भुपेन्द्र राईले जानकारी दिए। आइतबार भौतिक पूर्वाधार विकास मन्त्रालयमा पत्रकार सम्मेलन आयोजना गरी मन्त्री राईले कोशी प्रदेशका १४ जिल्लामा भएको भौतिक संरचना मर्मत तथा निर्माणका लागि तत्काल करिब १ अर्ब २ करोड ५० लाख रुपैयाँ आवश्यक भएको बताए। मन्त्री राईले कोशी प्रदेशका केही योजनाहरू निर्माणमा ढिलाई भइरहेकोले सार्वजनिक सुनुवाइ गरी ठेक्का रद्द गर्ने बारे निर्णय लिने तयारी भइरहेको जानकारी दिए। पत्रकार सम्मेलनमा भौतिक पूर्वाधार विकास मन्त्री राईले भौतिक पूर्वाधार विकास मन्त्रालयमा देखिएको बेरुजु घटाउन निर्देशन दिइएको जानकारी दिए।"
"दसैंको किनमेल : फुटपाथमा भिडभाड, मलमा फाट्टफुट्ट","हुँदा खानेहरू फुटपाथ बजारतिर, हुनेखानेहरू मल र सुपर मार्केटमा किनमेल गरिरहेका छन्। काठमाडौं : दसैं। पर्वहरूको पनि महान् पर्व। दसैंमा विशेष तयारीका साथ जोरजाम गरिन्छ। परिवार वा सामुदायिक स्तरमा योजना बनाएरै लत्ताकपडा, खानपान, पूजाआजाका सरसमानहरू खरिद गरिन्छन्। पहिलापहिला बजारहरूमा दसैंको किनमेल भयंकर हुन्थ्यो। थेगिनसक्नु भिडभाड हुन्थ्यो। दसैं बजारमा बिक्रेतादेखि उपभोक्तासम्मलाई भ्याइँनभ्याइ हुन्थ्यो। तर, अब पहिला जस्तो रहेन माहोल। बजारमा उपभोक्ताहरू दुई कित्तामा बाँडिएका छन्, हुँदा खानेहरू फुटपाथ बजारतिर, हुनेखानेहरू मल र सुपर मार्केटभित्र। गरिबगुरुवा र सामान्य आय भएका उपभोक्ताहरूको भिड ससाना पसल बजारमा छ। गरिबको सदाबहार बजार फुटपाथ धादिङका कुमार श्रेष्ठ काठमाडौंको गैरीगाउँ नजिकैको पेट्रोल पम्पस्थित चट्पटे बिक्री गर्छन्। उनी दसैंका लागि किनमेल गर्ने तयारीमा छन्। लुगाफाटो, खाद्यान्नलगायतका सामाग्री किन्न पैसा जुटाइरहेका छन्। उनी यसपालिको किनमेल फुटपाथ र बजारमा गर्ने सोचमा छन्। मलमा भन्दा फुटपाथ बजारमा सरसमान सस्तो हुन्छन्, हामी गरिब तथा निम्न वर्गका लागि फुटपाथ नै सदाबहार बजार हो, उनी भन्छन्, अलि बढी गुणस्तरीय सरसामान मलकै होला सायद। गरिखानेहरूलाई फुटपाथको सरसमान नै प्यारो हुन्छ। थैरै पैसामा पनि किनमेल हुन्छ। दसैंको रहर मेटाउने त हो नि। जसोतसो मेटिहाल्छ। पुस्ता पिच्छे फरक रोजाइ भक्तपुर ठिमीका बुद्धराम श्रेष्ठको परिवारमा दसैंको जोरजाम फरक ढंगले भइरहेको छ। नयाँ पुस्ता र पुराना पुस्ताले आफ्नो रोजाइअनुसार किनमेल गरिरहेका हुन्। नयाँ पुस्ताको किनमेल सुपर मार्केट, मलमा भइरहेको छ। जहाँ उनका छोराछोरी नातिनातिनाहरू जान्छन्। उनी भन्छन्, उनीहरूलाई त्यहाँ रमाइलो हुन्छन्। मलमा थरीथरीका खाने कुराहरू पाउँछन्, लुगाफाटो किन्न मन पराउँछन्। खेल्ने ठाउँहरू हुन्छ। हामी बुढापाकाका लागि स्थानीय बजार नै प्यारो लाग्छ। परिवारका अन्य सदस्यले दसैंमा नयाँ लुगाफाटो किन्ने तयारीमा भए पनि बुद्धराम भने यसपालिकाको दसैंमा नयाँ लुगा नकिन्ने बताउँछन्। पूजाका लागि भाले चाहिएको छ। अरू मासु बजारबाट किन्छु, उनी भन्छन्, मैले दसैंमा कहिले पनि नयाँ लुगा किन्दिनँ। अरू बेला फुर्सदमै लुगाफाटो किनेको हुन्छु। त्यसैबाट यसपालिको दसैं मनाउँछौं। बजारभन्दा सुपर मार्केट महँगो काभ्रेका सागरनाथ भट्टराईलाई ठूला मल र सुपर मार्केटभन्दा मझौला खालको पसलहरूमा किनमेल गर्न मनपर्छ। ब्रान्डको नाममा बजारभन्दा ठूला मलमा समानको मूल्य दोब्बर हुने गरेको उनको दाबी छ। त्यसैले उनी यसपालिको दसैंको किनमेलका लागि मध्यम पसलहरूमा जाने सोच बनाएका छन्। उनी भन्छन्, पहिला पहिला प्रायः सुपर मार्केटहरूमा सपिङ गर्थें। अहिले सरसामानहरूको क्वालिटी र मूल्यलाई तुलना गर्ने अवस्थामा छु। त्यसैले मध्यम खालको पसलमा किनमेल गर्ने सोचमा छु। उनका अनुसार मल र सुपर मार्केटले ठूला ब्रान्डको नाम कपी गर्न थालेको छ। ठूलो सुपर मार्केटमा किन्ने कपडा र सानो पसलहरूका किन्ने कपडाहरूमा खासै अन्तर छैन। बजारभन्दा सुपर मार्केटहरूमा सामानको मूल्य लगभग दोब्बर हुन्छ। उनी भन्छन्, सामानहरू नक्कली पर्न सक्छ तर, सुपर मार्केटमा पैसा भने महँगो तिर्नुपर्ने हुन्छ। फुटपाथमा दुई हजारमा आउने सामान सुपर मार्केट पुग्दा चार हजार पर्छ। ब्रान्डको कपी, कोरोना महामारीले अर्थतन्त्रमा आएको गिरावट, आयआर्जनमा आएको कमीले सुपर मार्केट र मलका ५० प्रतिशत ग्राहकहरू मझौला खालको पसलमा दसैंको किन मेल गर्न पुगिरहेको उनी बताउँछन्। समय र पहुँचले किनमेलमा प्रभाव रामेछापका विक्रम थापाले दसैैंको किनमेल गरिसकेका छन्। कामको व्यस्तताले उनी चाँडै किनमेल गरेका हुन्। उनले मलमा किनमेल गरेको सुनाए। बाहिर पाउने सामान र मलमा पाइने सामानको मूल्यमा खासै अन्तर नरेको उनी बताउँछन्। सरसामानहरू बाहिर किन्दा धेरै सस्तो अनि मलहरूमा खरिद गर्दा धेरै महँगो हुन्छ भन्ने एउटा बुझाइ छ। त्यसमा धेरै सत्यता छैन, उनी भन्छन्, समय र स्थानले किनमेलमा फरक पार्छ। सबै ठाउँमा मल र सुपर मार्केट हुँदैन। अर्कोतर्फ सबै मान्छेलाई बजारमा गएर किनमेल गर्ने समय पनि हुँदैन। यो नभए पनि जहाँ पनि खरिद गर्नुपर्ने हुन्छ। तर, क्वालिटीको सामान ठूला मलहरूमा पाइने गरेको उनको बुझाइ छ। उनका अनुसार दसैंलक्षित किनमेल उपभोक्ताको पहुँचका आधारमा हुन्छन्। अलि पैसा हुने मान्छेहरू आजभोलि किनमेल गर्न मलतिरै जान्छन्। त्यहाँ सहज रूपमा किनमेल हुन्छन्। सबै सामानहरू एकै ठाउँ पाइन्छ। भिडभाड पनि त्यति हुँदैन। दैनिक ज्यालादारी गर्ने, निम्न आय भएका अरूले साझबिहान फुटपाथमा सरसामान किन्छन्। बजारभन्दा मल र सुपर मार्केट व्यवस्थित हुन्छ। त्यहाँ सबै सुविधा र सुरक्षाको प्रबन्ध हुन्छ। उनी भन्छन्, चाडपर्वका बेला बजारहरूमा भिडभाड हुँदा उपभोक्ताका गरगहनाहरू लुटपाट हुने, पकेटकारी हुने जोखिम हुन्छ। तर, मल र सुपर मार्केटहरू सुरक्षाको दृष्टिकोणले अलि राम्रो मानिन्छ । ओखढुंगाका रामकुमार कार्कीले दसैंको किनमेल गर्न मलतिर जाने तरखरमा छन्। मल कस्तो हुन्छ ? केकस्ता सरसमानहरू पाइन्छ ? यस्ता प्रश्नको उत्तर खोज्दै उनी सुपर मार्केट वा मलमा जाने भएका छन्। उनी भन्छन्, मलमा सबै सरसमानहरू एकै स्थानमा पाइन्छ। साना बजारमा सबै कुरा एकै ठाउँमा पाइँदैन। किनमेल गर्न मलमै जानुपर्ने कारण बारे उनी थप्छन्, बजारमा सरसामानहरू महँगो हुन्छ। फिक्स रेट हुँदैन। मुख हेरेर पसलले सामानको मूल्य तोक्छन्। तर मलहरूमा यसो हुँदैन। सामान किन्नलाई दाम चाहियो दसैं आए पनि उपभोक्ताको खल्तीमा सामान किन्ने प्रशस्त पैसा छैन। आम्दानी पनि पहिला जस्तो नभएर दसैंमा पनि बजार सुनसान रहेको एस के सप्लायर्स भक्तपुरका सुजन अधिकारी बताउँछन्। सामान किन्नलाई दाम चाहियो। दाम भए पो भाटभटेनी र सुपरमार्केट जान्छन्, उनी भन्छन्, अहिले त सामान्य र पोहोरकै लुगाफाटोबाट दसैं मान्ने अवस्था छ।"
मधेस प्रदेशस्तरीय स्टार्टअप तथा आन्टरप्रेनर्स सम्मेलन २०२४ आयोजना हुँदै,"वीरगन्ज : वीरगन्जमा मधेस प्रदेशस्तरीय स्टार्टअप तथा आन्टरप्रेनर्स सम्मेलन २०२४ आयोजना हुने भएको छ। मधेस प्रदेश सरकार र औद्योगिक व्यवसाय विकास प्रतिष्ठानको सहकार्यमा नेपाल उद्योग वाणिज्य महासंघ मधेस प्रदेशले वीरगन्जमा आगामी कात्तिक २४ गते स्टार्टअप तथा आन्टरप्रेनर्स सम्मेलन २०२४ आयोजना गर्न लागेको हो। आइतबार वीरगन्जमा आयोजित पत्रकार सम्मेलनमा महासंघ मधेस प्रदेशका अध्यक्ष अशोक टेमानीले स्टार्टअप तथा आन्टरप्रेनर्स सम्मेलनको उद्घाटन मधेस प्रदेशका मुख्यमन्त्री सतिशकुमार सिंहले गर्ने जानकारी गराए। देशकै औद्योगिक तथा व्यापारिक केन्द्र वीरगन्जमा आयोजना गर्न लागिएको मधेस प्रदेशस्तरीय सम्मेलनले स्टार्टअप प्रवर्द्धनमा योगदान गर्दै नवउद्यमीहरूलाई प्रोत्साहित गर्ने अपेक्षा गरिएको अध्यक्ष टेमानीले बताए। अहिलेको विश्व अर्थतन्त्र, उद्यम र व्यापारमा स्टार्टअप संस्कृति अपरिहार्य बन्दै गएको भन्दै उनले सम्मेलनले मधेस प्रदेशका नवप्रवर्तनशील उद्यमी, स्टार्टअपहरू र सम्भावित उद्यमशील व्यक्तिहरूलाई महत्वपूर्ण अवसर प्रदान गर्ने विश्वास लिएको उनले बताए। सम्मेलनमा नव उद्यमीहरूका लागि अवसरको खोजी, जोखिम व्यवस्थापन र नवीन उद्यमशीलताका उपायहरूको बारेमा जानकारी दिनुका साथै नेपालमा स्टार्टअपको वातावरण कसरी तयार पार्न सकिन्छ, स्टार्टअप संस्कृति कसरी अघि बढाउन सकिन्छ र यसको आर्थिक महत्व के छ ? लगायतका विषयमा बृहत छलफल पनि हुने जानकारी अध्यक्ष टेमानीले बताए। यसका साथै सम्मेलनमा देशविदेशमा ख्याति कमाएका प्रशिक्षकहरूबाट नेपाल सरकारले स्टार्टअपहरूका लागि लिएका नीति, सुविधा र योजनाहरूको बारेमा सम्मेलनमा जानकारी गराउँदै नवउद्यमीहरूका लागि स्टार्टअप सुरु गर्ने प्रक्रिया, चुनौती र त्यसलाई सफलतामा परिणत गर्ने उपायका बारेमा विज्ञहरूबाट व्यावहारिक सुझावहरू प्रदान गरिने पनि उनले बताए। सम्मेलनमा वक्ताका रुपमा गुगल इन्डियाका स्टार्टअप प्रमुख अपूर्व चमरिया, उद्यम क्षेत्रकी अध्येता जुना माथेमा, रिसाइफका संस्थापक डा सार्थक बक्षी, नेपाल उद्योग वाणिज्य महासंघको लगानी तथा परराष्ट्र मामिला मञ्चका अध्यक्ष मनोज पौडेल, उद्यमी एवं प्रख्यात प्रशिक्षक सुमन शाक्य, कारखानाका प्रमुख कार्यकारी अधिकृत पवित्र गौतम, हेल्भटास नेपालका मधेस संयोजक कृष्णलाल कर्ण, खल्ती एपका सहसंस्थापक अमित अग्रवाल, उपायका सहसंस्थापक रञ्जीव श्रेष्ठ लगायतले अनुभव साझा गर्नेछन्।"
करेन्ट लागेर मृत्यु,"बेनी : म्याग्दीमा आइतबार करेन्ट लागेर एक जनाको मृत्यु भएको छ। मंगला गाउँपालिका४ बरंजा, आरकुटीका आरकुटीका ६५ वर्षीय राजेन्द्र राज विश्वकर्माको करेन्ट लागेर घटनास्थलमै मृत्यु भएको जिल्ला प्रहरी कार्यालयले जनाएको छ। ११ केभी क्षमताको प्रशारण लाइनको तार सर्ट भई पोलको सपोटिङ तारमा विद्युत प्रवाह भइरहेको अवस्थामा बाटोमा हिँडिरहेका राजेन्द्रले छुन पुग्दा करेन्ट लागेर उनको घटनास्थलमै मृत्यु भएको प्रहरी निरीक्षक सागर पौडेलले बताए। प्रहरी निरीक्षक पौडेलको नेतृत्वमा घटनास्थलमा पुगेको प्रहरी टोलीले मृतक राजेन्द्रको शव परीक्षणका लागि बेनी अस्पतालमा ल्याएको छ।"
सरकारलाई ध्यानाकर्षण गराउँदै माओवादीले भन्यो : विपद्मा राज्यसँग मिलेर काम गर्न तयार छौं,"काठमाडौं : नेकपा (माओवादी केन्द्र) ले बाढी, पहिरो, डुबानका कारण उत्पन्न जोखिमलाई न्यूनीकरणको कामलाई प्राथमिकता दिन सरकारलाई आग्रह गरेको छ। पार्टीका वरिष्ठ उपाध्यक्ष नारायणकाजी श्रेष्ठसहितको टोलीले प्रधानमन्त्री केपी शर्मा ओलीलाई प्रधानमन्त्री तथा मन्त्रिपरिषद्को कार्यालय, सिंहदरबारमा आज भेटेर विपद्पछि खोज, उद्धार र राहतका कामलाई व्यवस्थित गर्न आग्रह गरेको हो। नेता श्रेष्ठले पूर्व तयारीका काम र विपद्पछि तत्काल खोज, उद्धार र राहतका काममा लाग्न आग्रह गर्दै यसका लागि सम्बन्धित निकाय र सबै पक्षले साझा दायित्व सम्झिनुपर्नेमा जोड दिए। उनले विपद् व्यवस्थापनका काममा राज्यसँग मिलेर काम गर्न आफ्नो दल तयार रहेको स्पष्ट पारे। प्रधानमन्त्री ओलीले विपदका न्यूनीकरण गर्ने र आइलागेको विपद्को सामना गर्न सबै पक्ष मिलेर गर्नुपर्ने र यस काममा सरकारले अगुवाइ गर्ने बताए। गृहमन्त्री रमेश लेखक, माओवादी केन्द्रका उपाध्यक्ष अग्निप्रसाद सापकोटा, महासचिव देवप्रसाद गुरुङ, उपमहासचिवहरु वर्षामान पुन, जनार्दन शर्मा, पम्फा भुसाललगायत नेताहरु सहभागी थिए।"
सर्वाधिक सन्तुष्ट ग्राहक सर्भेमा नथिङ बन्यो नम्बर एक,"काठमाडौं : ग्रेट इण्डियन स्मार्टफोन सर्भे २०२४ मा ओभरअल स्याटिस्फ्याक्सनमा नथिङले नम्बर एक स्थान हासिल गर्न सफल भएको छ। आठ हजार भन्दा बढी ग्राहकमा गरिएको एक विशेष सर्भेमा ब्राण्ड प्रति सर्वाधिक सन्तुष्ट ग्राहकहरु नथिङले प्राप्त गर्न सफल भएको हो। ब्लोटवेयर फ्रि क्लिन अपरेटिङ् सिस्टमका लागि टेक कम्युनिटीले मुक्त कण्ठले प्रशंसा पाउने नथिङले आफ्नो तेस्रो जेनेरेसनको अपरेटिङ् सिस्टम नथिङ ओएस ३ अक्टुबरमा रोल आउट गर्ने घोषणा हालै गरेको छ। नथिङले आफ्नो नयाँ बड्स नथिङ इअर ओपनको गत अक्टुवर २६ मा लण्डनमा आयोजित एक समारोहमा अनावरण गर्दै नयाँ अपरेटिङ सिस्टमको समेत जानकारी दिएको हो। स्मार्टफोन तथा एक्सेसोरिज्का क्षेत्रमा रिभुलेसनरी डिजाइन, एक्सिलेन्ट परफरमेन्स र एफोर्डेबल प्राईसिंका माध्यमबाट आम उपभोक्ताको मन हर्न सफल भएको नथिङ नेपाली बजारमा चौधरी समूहले आयात तथा बिक्री वितरण गर्दै आएको छ। नेपाली बजारमा नथिङले अतुलनीय बिक्री पश्चातको सेवा प्रदान गर्ने नीति लिएको छ। नथिङका स्मार्टफोन तथा एक्सेसोरीज्मा कुनैपनि समस्या आएको खण्डमा रिप्लेसमेन्ट दिने वारेन्टी पोलिसी लिएको नथिङले फिजिकल ड्यामेजमा समेत नयाँ नै स्मार्टफोन आफ्ना ग्राहकलाई दिनेछ। यी र यस्तै सेवाग्राही प्रतिको उच्च प्रतिबद्धताका कारण ग्राहक सन्तुष्टिमा नथिङ सर्वोत्कृष्ट ब्राण्ड बन्न सफल भएको विज्ञहरुको प्रतिक्रिया रहेको छ। हाल नेपाली बजारमा नथिङ तथा नथिङको सब ब्राण्ड सिएमएफ बाई नथिङका स्मार्टफोन तथा एक्सेसोरीजहरु सर्बत्र उपलब्ध छन्। भारतीय बजारसँग प्रतिस्पर्धा गर्ने मूल्य, उत्कृठ फिचर र सर्बोत्कृष्ठ विक्री पश्चातको सेवाले नथिङ नेपाली बजारमा दिनप्रतिदिन लोकप्रिय बन्दै गएको छ। नेपाली बजारमा नथिङले निरन्तर राम्रो परिणाम दिलाउन सफल हुँदै आएको छ। नथिङका लागि नेपाली आयातकर्ता सिजी मोबाइलका महाप्रबन्धक विनय जोशी भन्छन्, ग्राहक सन्तुष्टि हाम्रो पहिलो प्राथमिकता हो, यसमा हामी सदैव अगाडि रहनेछौं।"
एन्फा आपतकालीन बैठक : खेलाडीका परिवारलाई ८ लाख,"काठमाडौं : गत असोज १२ मा पहिरोले पुरिएर मृत्यु भएका ६ खेलाडीका परिवारलाई अखिल नेपाल फुटबल संघ (एन्फा)ले प्रतिपरिवार आठ लाख रुपैयाँ दिने भएको छ। आइतबार बसेको एन्फाको आपतकालीन बैठकले मकवानपुरको इन्द्रसरोवर गाउँपालिका सिस्नेरीस्थित बात्सल्यदेवी एकेडेमीमा फुटबल सिकिरहेका ६ खेलाडीका परिवारलाई जनही आठ लाख रुपैयाँ दिने निर्णय गरेको हो। लगातारको वर्षापछि आएको पहिरोमा परी बात्सल्यदेवी एकेडेमीमा अध्ययनरत आदित्य बलम्पाखी, विकल रेग्मी, प्रियान्स आचार्य, दिवश बानियाँ, अनुपम घलान र साइमन योञ्जनको परिवारलाई जनही आठ लाख रुपैयाँ दिने निर्णय गरेको हो। बैठकले प्रत्येक बालकको नाममा परिवारले चाहेको ठाउँ र क्षेत्रमा दुई लाख रुपैयाँको अक्षयकोष स्थापना गरिदिने र एन्फाले सञ्चालन गर्ने विद्यालयस्तरीय छात्र फुटबल प्रतियोगितालाई ६ खेलाडीको स्मृतिमा सञ्चालन गर्ने निर्णय पनि गरेको छ। बैठकले सो घटनाको छानबिन गर्न एन्फा केन्द्रीय सदस्य विकासनारायण श्रेष्ठको संयोजकत्वमा तीन सदस्यीय समिति गठन गरेको छ। समितिमा केन्द्रीय सदस्य टीकाराम लामा र सहायक महासचिव दामोदर भट्टराई सदस्य छन्। उनीहरुलाई एक महिनाभित्र प्रतिवेदन बुझाउने समयसीमा तोकिएको छ। बैठकले असोज २१ गते सातदोबाटोस्थित एन्फा कम्प्लेक्स, सम्पूर्ण जिल्ला, प्रदेश र क्लबहरुमा साँझ ५ बजे दीप प्रज्ज्वलनसहित श्रद्धाञ्जली कार्यक्रम आयोजना गर्ने निर्णय पनि गरेको एन्फा प्रवक्ता सुरेश साहद्वारा जारी विज्ञप्तिमा जनाइएको छ।"
एनएमबी बैंकद्वारा प्रधानमन्त्री दैवी प्रकोप उद्धार कोषमा ५१ लाख सहयोग,"काठमाडौं : एनएमबी बैंकले प्रधानमन्त्री दैवी प्रकोप उद्धार कोषमा ५१ लाख रुपैयाँ बराबरको रकम सहयोग गरेको छ। उक्त सहयोगले बाढी पहिरोबाट प्रभावित समुदायलाई राहत तथा पुनर्स्थापना गराउन र बिग्रिएका, भत्किएका संरचनाको पुनर्निर्माण गर्न योगदान पुग्ने विश्वास बैंकले लिएको छ। बैंकका उच्च पदाधिकारीले आइतबार प्रधानमन्त्री कार्यालय सिंहदरबार पुगी उक्त सहयोग रकम बराबरको चेक प्रधानमन्त्री केपी शर्मा ओली समक्ष हस्तान्तरण गरे। बाढी पहिरोबाट प्रभावित समुदायलाई अत्यावश्यक राहत र सहायता प्रदान गर्ने उद्देश्यका साथ प्रदान गरेको उक्त सहयोग बैंकको सामाजिक उत्तरदायित्त्व र सामुदायिक कल्याणप्रति आफ्नो प्रतिबद्धता हो। साथै यस चुनौतीपूर्ण समयमा दैवी प्रकोपबाट प्रभावित नेपाली नागरिकलाई चाहिने साथ र सहयोग पुग्ने विश्वास बैंकले लिएको छ। एनएमबी बैंकले हाल देशभर २ सय १ शाखा, १ सय ८७ एटिएम र ११ एक्सटेन्सन काउन्टरमार्फत उच्चस्तरीय सेवा प्रदान गर्दै आइरहेको छ।"
प्रधानमन्त्री उद्धार कोषमा आइएमइ ग्रुपबाट पाँच करोड हस्तान्तरण,"काठमाडौं : प्रधानमन्त्री केपी शर्मा ओलीलाई प्रधानमन्त्री दैवी प्रकोप उद्धार कोषका लागि ग्लोबल आइएमइ बैँक, आइएमइ ग्रुप र आबद्ध कम्पनीका तर्फबाट पाँच करोड रुपैयाँ रकमको चेक हस्तान्तरण भएको छ। प्रधानमन्त्री तथा मन्त्रिपरिषद्को कार्यालय, सिंहदरबारमा ग्रुपका अध्यक्ष चन्द्रप्रसाद ढकालले सो चेक हस्तान्तरण गरेका हुन्। उक्त रकम हालैको बाढी, पहिरो र विपदपछि सञ्चालित उद्धार कोषमा सहयोग भएको मध्ये सबैभन्दा बढी रकम हो। यसैगरी आजै नेपाल इन्स्योरेन्सका तर्फबाट अध्यक्ष लक्ष्मण पौडेलले ५० लाख, एनएमबी बैँकका अध्यक्ष मनोज गोयलले ५१ लाख र मेटलाइफ इन्स्योरेन्सका उपाध्यक्ष निर्मलकाजी श्रेष्ठले २५ लाख रुपैयाँ हस्तान्तरण गरे। उक्त रकमसहित आजका मिति प्रधानमन्त्री ओलीसमक्ष कोषका लागि हस्तान्तरण भएको रकम १० करोड २६ लाख रुपैयाँ भएको छ। सहयोग गर्ने सबै संस्थाहरूलाई प्रधानमन्त्री ओलीले धन्यवाद दिँदै संकटका समयमा मिलेको साथ अमूल्य हुने बताए।"
प्रधानन्यायाधीश राउतले लिए पद तथा गोपनीयताको सपथ,"काठमाडौं : नवनियुक्त प्रधानन्यायाधीश प्रकाशमान सिंह राउतले पद तथा गोपनीयताको सपथ लिएका छन्। राष्ट्रपति भवन शीतल निवासमा आइतबार आयोजित एक समारोहकाबीच राष्ट्रपति रामचन्द्र पौडेलले नवनियुक्त प्रधानन्यायाधीश राउतलाई शपथ गराएका हुन्। राष्ट्रपति पौडेलले राउतलाई आइतबारै प्रधानन्यायाधीश पदमा नियुक्त गरेका हुन्। शपथग्रहण समारोहमा उपराष्ट्रपति रामसहायप्रसाद यादव, प्रधानमन्त्री केपी शर्मा ओली, सभामुख देवराज दाहाल, राष्ट्रिय सभाका अध्यक्ष नारायण दाहाल लगायतको उपस्थिति रहेको थियो।राष्ट्रपति कार्यालयका सहायक प्रवक्ता बसन्त प्रसाद पन्थीले जारी गरेको विज्ञप्तिमा भनिएको छ, राष्ट्रपति श्री रामचन्द्र पौडेलज्यू समक्ष नवनियुक्त सम्माननीय प्रधान न्यायाधीश श्री प्रकाशमान सिंह राउतज्यूले राष्ट्रपतिको कार्यालयमा आयोजित एक विशेष समारोहमा सर्वोच्च अदालत ऐन, २०४८ को दफा ८ बमोजिम आफ्नो पदको पद तथा गोपनीयताको शपथ ग्रहण गर्नुभएको छ।"
बाढीपहिरो पीडितका लागि ३ लाख संकलन,साउदी : साउदीमा बाढीपहिरो पीडितका लागि ३ लाख रुपैयाँ संकलन भएको छ। अविरल वर्षाका कारण काभ्रेको विभिन्न क्षेत्रमा आएको बाढीपहिरोका कारण प्रभावित बनेकाहरूलाई सहयोग गर्न रकम संकलन गरिएको हो। अन्तर्राष्ट्रिय काभ्रे सेवा समाजकी सचिव लिला हुमागाईंले राहत स्वरूप ३ लाख रुपैयाँ संकलन गरेकी हुन्। बाढीपहिरोले देशका विभिन्न जिल्लामा क्षति गरेको भए तापनि काभ्रेमा धेरै नोक्सान भएको र आफू काभ्रेली बुहारी रहेकोले संकलन गरेको रकम काभ्रेमा नै हस्तान्तरण गर्ने बताइन्। संकलन भएको रकमबाट काभ्रेका बाढीपहिरोबाट पीडितलाई आवश्यकता अनुसार सामग्री सहयोग गर्ने बताइन्। काभ्रेका विभिन्न क्षेत्रमा बाढी प्रभावित ठाउँमा भौतिक रूपमा उपस्थित भएर राहत वितरण गर्ने तयारी गरिरहेको बताइन्।
यी हुन् मन्त्रिपरिषद् बैठकका २१ निर्णयहरू,"काठमाडौं : सरकारले नेपाल प्रहरी र सशस्त्र प्रहरीसम्बन्धी कानुनलाई संशोधन गर्न बनेको विधेयकउपर लोकसेवा आयोगसँग परामर्श लिने भएको छ। आइतबार सिंहदरबारमा असोज १८ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले नेपाल प्रहरी र सशस्त्र प्रहरीसम्बन्धी कानुनलाई संशोधन तथा एकीकरण गर्न बनेको विधेयकउपर लोकसेवा आयोगको परामर्श लिन गृहमन्त्रालयलाई स्वीकृति दिने निर्णय भएको बताए। त्यस्तै बैठकले २०७८ साल चैत्र २४ गतेको निर्णयानुसार राष्ट्र बैकका गभर्नरउपर छानबिन गर्न गठित जाँचबुझ समिति रद्द गर्ने निर्णय गरेको छ । बैठकले राजस्व न्यायाधीकरण विराटनगरको अध्यक्ष पदमा विराटनगर उच्च अदालतका न्यायाधीश ध्रुवराज नन्दलाई तोक्ने निर्णय गरेको छ भने राजस्व न्यायधीकरण नेपालगन्जको अध्यक्ष पदमा उच्च अदालत तुलसीपुर इजलासका न्यायाधीश सुभाष पौडेललाई तोक्ने निर्णय गरेको छ। त्यस्तै वैदेशिक रोजगार न्यायाधीकरणको अध्यक्ष पदमा उच्च अदालत दिपायलका न्यायाधीश गोकर्ण डाँगीलाई तोक्ने निर्णय गरिएको प्रवक्ता गुरुङले बताए। बैठकले यात्रुले आफ्नो साथमा ल्याउन र लैजान पाउने निजी प्रयोगका वस्तुसम्बन्धी आदेश जारी गर्ने, जल तथा मौसम विज्ञान नीति २०८१ स्वीकृत गर्ने निर्णय गरेको उनले बताए। त्यस्तै बुटवल उपमहानगरपालिकालाई उजीरसिंह रंगशाला आयोजना निर्माणका लागि तीन हेक्टर राष्ट्रिय वन क्षेत्र प्रयोग गर्न दिने निर्णय गरिएको छ भने वैदेशिक रोजगार छैटौ संशोधन नियमावली २०८१ स्वीकृत गर्ने निर्णय गरिएको छ। त्यस्तै सिंहदरबार वैद्यखाना विकास समितिको अध्यक्षमा प्राडा ठाकुर प्रसाद दुवाडीलाई मनोनयन गर्ने निर्णय भएको प्रवक्ता गुरुङले बताए।"
साइमेक्स इंकद्वारा प्रधानमन्त्री दैवी प्रकोप उद्धार कोषमा ५१ लाख रुपैयाँ योगदान,"काठमाडौं : नेपालका लागि बीवाईडी अटोको आधिकारिक वितरक साइमेक्स इंकले देशभरका बाढीपहिरो पीडितका लागि साइमेक्स बीवाईडी च्यारिटी फाउन्डेसन (सीबीसीएफ) मार्फत प्रधानमन्त्री दैवी प्रकोप उद्धार कोषमा ५१ लाख ५ रुपैयाँ प्रदान गरेको छ। एक कार्यक्रमका बिच शुक्रबार (२०८१ असोज १८ गते) साइमेक्स इंकका अध्यक्ष अनिल श्रेष्ठले प्रधानमन्त्री केपी शर्मा ओलीलाई सो रकमको चेक हस्तान्तरण गरे। सो अवसरमा साइमेक्स इंककी म्यानेजिङ डाइरेक्टर यमुना श्रेष्ठ र सीईओ साहिल श्रेष्ठको समेत उपस्थिति थियो। केही दिन पहिले आधिकारिक रुपमा फाउन्डेसन स्थापनको घोषणा गरिएपश्चात यो सीबीसीएफको पहिलो योगदान हो। जसले साइमेक्स र बीवाईडीको संस्थागत सामाजिक उत्तरदायित्वप्रतिको साझा प्रतिबद्धतालाई दर्शाउँछ। शिक्षा, स्वास्थ्य सुरक्षा, दिगो विकास र प्रकोप राहत जस्ता पहलमा केन्द्रित भई समुदायमा केही योगदान गर्ने उद्देश्यका साथ फाउन्डेसन निर्माण गरिएको थियो। प्रधानमन्त्री दैवी प्रकोप उद्धार कोषमा योगदान गरेर साइमेक्स इंकले यो प्राकृतिक विपद पीडितहरुसँग ऐक्यबद्धता प्रकट गर्न र हाल भइरहेको उद्धार तथा राहत कार्यका लागि आवश्यक सहयोग विस्तार गर्न चाहन्छ। साइमेक्स इंकका अध्यक्ष अनिल श्रेष्ठले भने, हामी साइमेक्स र बीवाईडी मिलेर नेपाल र यहाँका जनतालाई आवश्यकता अनुसार सहयोग गर्न प्रतिबद्ध छौ। हामी विनाशकारी बाढी पहिरोबाट प्रभावितहरुलाई साइमेक्स बीवाईडी च्यारिटी फाउन्डेसनमार्फत तत्काल राहत र दीर्घकालीन सहयोग प्रदान गरी यो क्षेत्रमा अर्थपूर्ण परिवर्तन गर्ने प्रयासमा छौ। यो योगदानले राष्ट्रिय आपतकालीन समयमा तुरुन्तै प्रतिक्रिया दिने सीबीसीएफको समर्पणलाई मात्र होइन, समाजमा सकारात्मक रुपमा योगदान गर्ने र दिगो तथा लचिलो समुदायलाई बढावा दिने बीवाईडीको विश्वव्यापी दृष्टिकोणलाई समेत एकरुपता प्रदान गरेको छ।"
बाढीपीडितका लागि प्रधानमन्त्री उद्धार कोषमा एमालेले दियो ५० लाख,"काठमाडौं : नेकपा एमालेले प्रधानमन्त्री दैवी प्रकोप उद्धार कोषका लागि आज ५० लाख रुपैयाँ हस्तान्तरण गरेको छ । प्रधानमन्त्री तथा मन्त्रिपरिषद्को कार्यालय, सिंहदरबारमा प्रधानमन्त्री केपी शर्मा ओलीलाई भेटेर एमालेका वरिष्ठ उपाध्यक्ष ईश्वर पोखरेलसहितको टोलीले ५० लाख रुपैयाँको चेक हस्तान्तरण गरेका हुन्। भेटमा प्रधानमन्त्री ओलीले साझा दायित्व सम्झिएर विपदको सामना गर्नुपर्ने र यसको अगुवाइ सरकारले गर्ने बताए । उनले तीनै तहका सरकार र राज्यका निकाय परिचालित भएर विपद्को सामना भइरहेको स्पष्ट पारे। एमालेको यही असोज १५ गतेको सचिवालय तथा संसदीय दलको बैठकले कोषमा पचास लाख र सांसदहरुको आधा महिनाको तलब बराबरको रकम बेग्लै प्रदान गर्ने निर्णय गरेको थियो । हस्तान्तरण कार्यक्रममा गृहमन्त्री रमेश लेखक, एमालेका महासचिव शंकर पोखरेल, उपमहासचिवहरु प्रदीपकुमार ज्ञवाली, विष्णुप्रसाद रिमाल, पृथ्वीसुब्बा गुरुङ, सचिव रघुवीर महासेठलगायतका नेताहरु सहभागी थिए।"
देशका विभिन्न प्रदेशबाट यस वर्षको मनसुन बाहिरिने क्रम सुरु,काठमाडौं : देशका विभिन्न प्रदेशबाट यस वर्षको मनसुन बाहिरिने क्रम सुरु भएको छ। मौसम पूर्वानुमान महाशाखाका अनुसार सोमबार यस वर्षको मनसुन नेपालको सुदूरपश्चिम प्रदेश लगायत कर्णाली प्रदेशका धेरै तथा लुम्बिनी प्रदेशको पश्चिमी भूभागको थोरै स्थानहरूबाट बाहिरिएको छ। मनसुनी वायु कमजोर हुँदै गइरहेको हुनाले नेपालको बाँकी भूभागबाट पनि केही दिनमा मनसुन बाहिरिने सम्भावना रहेको महाशाखाले जनाएको छ। महाशाखाले नियमित रूपमा मनसुन बहिर्गमन प्रक्रियालाई अनुगमन गरिरहेको जनाएको छ।
लेबनान र इजरायलका नेपालीलाई आवश्यक सहयोग गर्न परराष्ट्रमन्त्रीको निर्देशन,"काठमाडौं : परराष्ट्रमन्त्री डा आरजु राणा देउवाले इजरायल र लेबनानमा रहेका नेपालीहरूको अवस्थाका बारेमा अपडेट भइरहन नेपाली दूतावासलाई निर्देशन दिएकी छन्। इजरायल र लेबनानमा रहेका नेपाली राजदूतहरूसँग आज मन्त्रालयबाट भर्चुअल बैठक गरी उनले पछिल्लो परिस्थितिका बारेमा जानकारी लिएकी हुन्। बैठकमा मन्त्री डा राणाले लेबनानमा विकसित परिस्थितिका कारण नेपालमा चिन्ता बढिरहेकाले लेबनानका नेपाली र उनीहरुका परिवारको सम्पर्कमा रहेर आवश्यक सहयोग गर्न निर्देशन दिइन्। उनले भनिन्, कुनै पनि प्रकारले त्यहाँ रहेका सबै नेपालीहरुको सम्पर्कमा पुग्ने प्रयास गर्नु, कोही तत्कालै स्वदेश फर्कनका लागि सहयोग चाहनुहुन्छ भने त्यसका लागि समन्वय गर्नु र यदि त्यहाँबाट नेपाली नागरिकको उद्धार गरेर स्वदेश ल्याउनुपर्ने अवस्था आउनसक्छ भने त्यसका लागि पनि आवश्यक गृहकार्य गर्नु । मन्त्री डा राणाले सम्बन्धित देशका दूतावासहरुलाई सूचना जारी गरी सम्पर्क व्यक्ति तोक्न र आवश्यकता अनुसारका हेल्प डेस्क स्थापना गरेर समस्यामा परेका नेपालीहरूलाई आवश्यक सहायता र समन्वय प्रदान गर्न निर्देशन दिएको परराष्ट्र मन्त्रालयले जनाएको छ। यसैगरी इजिप्टका लागि नेपाली राजदूत सुशिल लम्सालले लेबनानको पछिल्लो अवस्थाको जानकारी गराउँदै त्यहाँ रहेका नेपालीहरूलाई अहिले नै त्यस्तो कुनै समस्या नरहेको बताइन् । त्यहाँ हाल करिब एक हजार २०० नेपाली रहेका अनुमान गरिएको र उनीहरुमध्ये अधिकांश घरायसी काममा रहेका जानकारी दिँदै दूतावासले जारी गरेको सूचनाका आधारमा तीन जना मात्र सम्पर्कमा आएको र उनीहरु पनि बेरुतमा सुरक्षित रहेको जानकारी दिएको उनले बताइन् । हाल कुनै पनि नेपालीले आफूलाई समस्या परेको भनी रिपोर्टिङ नगरेको तर नेपालमा रहेका आफन्तहरु बढी चिन्तित भएको पनि उनको भनाई छ। त्यसैगरी इजरायलका लागि नेपली कार्यवाहक राजदूत कुमार श्रेष्ठले इजरायलको अवस्था सामान्य रहेको र त्यहाँ रहेका करिब चार हजार ५०० नेपाली सुरक्षित रहेको बताए । त्यस्तै पाकिस्तानका लागि नेपाली राजदूत तापस अधिकारीले इरानको पछिल्लो अवस्थाका बारेमा जानकारी दिए।"
"बार र बेञ्चबीच ठूलो मतभेद छैन, न्यायपालिकालाई समृद्ध बनाउने प्रयत्न गर्छु : नवनियुक्त प्रधानन्यायाधीश","काठमाडौं : नवनियुक्त प्रधानन्यायाधीश प्रकाशमानसिंह राउतले न्यायपालिकालाई गरिमामय र समृद्ध बनाउने प्रयत्न गर्ने बताएका छन्। आइतबार राष्ट्रपति रामचन्द्र पौडेलसमक्ष पद तथा गोपनीयताको शपथ लिएपछि सर्वोच्च पुगेर पदभार ग्रहण गर्दै प्रधानन्यायाधीश राउतले अबको न्यायपालिका गरिमामय, समृद्ध र निष्ठापूर्ण हुने बताएका हुन्। उनले सबै न्यायाधीशहरु अहोरात्र खटेर न्यायालयलाई लयमा फर्काएको जिकिर गरे। आफूले बार र बेञ्चबीच ठूलो मतभेद रहेको नठानेको भन्दै उनले आगामी दिनमा बार र बेञ्चबीचको सम्बन्धमा सुधार आउने विश्वास व्यक्त गरे। छिटो छरितो गुणस्तरीय न्याय, सहज रुपमा न्यायमा पहुँच, न्यायिक सुशासन, जनआस्थामा अभिवृद्धि लगायतका लक्ष्यका साथ आफू अघि बढ्ने उनले बताए। त्यस्तै प्रधानन्यायाधीश राउतले आफ्नो उद्देश्य र लक्ष्य पवित्र भएकाले सबैको साथ र सहयोगको अपेक्षा गरे।"
स्थानीय तहलाई गृहमन्त्रीले भने : पूर्णरुपले घर क्षति भएका लाभग्राहीको नाम तत्कालै पठाउनु,"काठमाडौं : गृहमन्त्री रमेश लेखकले पूर्णरुपले घर क्षति भएका लाभग्राहीको नाम स्थानीय तहबाट तत्कालै पठाउन आग्रह गरेका छन्। आइतबार ललितपुरको विभिन्न प्रभावित क्षेत्रको निरीक्षणपछि जिल्ला प्रशासन कार्यालय ललितपुरमा आयोजित विपद् व्यवस्थापन समितिको बैठकमा बोल्दै गृहमन्त्री लेखकले संघ, प्रदेश र स्थानीय तह गरी तीन वटै तहले विपद् व्यवस्थापनमा मिलेर काम गर्नुपर्नेमा जोड दिएका हुन् । एकद्वार प्रणालीबाट राहत वितरण गर्ने भनिएपनि स्थानीय तहको जिम्मेवारीमा दिन सकिन्छ, सम्बन्धित पालिकाको समन्वयमा नेपाल प्रहरी र सशस्त्र प्रहरी राखेर राहत व्यवस्थापन गर्न सकिन्छ, तहगत विभाग र विद्युत, खानेपानी र सञ्चार क्षेत्रमा जिम्मेवारीमा रहेकाहरुले समस्या पहिचान गरेर समन्वय इमानदारीपूर्वक काम गर्नुस् गृहमन्त्री लेखकले भने । उनले विपद्को समयमा सबै गुनासा र विमतिलाई थाती राखेर सबै मिलेर एककार भएर काम गर्नुपर्नेमा जोड दिए। राजनीतिक दलहरु हिजो पनि विपद्मा एकजुट भएर सामाना गरेको इतिहास छ । उनले भने, अहिलेको पीडादायी अवस्थामा पनि सबै मिलेर अघि बढ्नुपर्छ । उनले खोज उद्धारका साथै तत्कालै राहत र अत्यावश्यक सेवाको सुनिश्चितता गर्न आग्रह गर्दै गृहमन्त्री लेखकले सडकबाट सम्वभ नभए हेलिकोप्टर प्रयोग गरेर भएपनि राहत पुर्याउन निर्देशन दिए। ललितपुरमा विपद्मा परी मृत्यु भएका ४५ मध्ये ३९ जना मृतकका परिवारलाई राहत रकम उपलब्ध भराइएको छ ।"
निःशुल्क आँखा शिविरमा करिब नौ सयले सेवा लिए,"बेनी : म्याग्दीको मंगला गाउँपालिका५ मा रहेको अर्मन स्वास्थ्य चौकीमा सम्पन्न निःशुल्क आँखा शिविरमा करिब नौ सय जना लाभान्वित भएका छन्। म्याग्दी प्रवासी नेपाली संघ (मोना)ले हिमालयन आँखा अस्पताल पोखरा र नेपाल नेत्रज्योती संघ म्याग्दीको प्राविधिक सहयोगमा बुधबारदेखि शुक्रबारसम्म शिविरको आयोजना गरेको थियो। नेपाल नेत्रज्योती संघ म्याग्दीका अध्यक्ष अमर बानियाले शिविरमा आठ सय ७१ जनाको आँखाको परीक्षण र ४४ जनाको मोतियाबिन्दुको शल्यक्रिया गरिएको जानकारी दिए। म्याग्दीका छ वटै स्थानीय तहका सर्वसाधारणले सेवा लिएका छन्, उनले भने आर्थिक अभाव, भौगोलिक विकटता, पारिवारिक र सामाजिक समस्याले कष्टकर जीवन बिताइरहेका सर्वसाधारणलाई गाउँमै आँखा उपचार सम्बन्धी सेवा उपलब्ध गराउन शिविर आयोजना गरिएको हो। शिविर मार्फत गाउँ ठाउँमै आँखा परीक्षण, उपचार र मोतियाबिन्दुको शल्यक्रिया सम्बन्धी सुविधा पाएपछि सर्वसाधारणलाई पोखरा जाँदा, आउँदा हुने आर्थिक र समयको बचत भएको छ। आँखा परीक्षण, मोतियाबिन्दुको शल्यक्रियाको साथै परामर्श, निःशुल्क औषधी र चस्मा वितरण गरिएको थियो। हिमालय आँखा अस्पतालका नेत्र चिकित्सक डा हरिमाया गुरुङ, नेत्र ज्योती संघ म्याग्दीका वरिष्ठ नेत्र सहायक दिनेश बानिया लगायत मंगला गाउँपालिकाका स्वास्थ्यकर्मीहरूले शिविरमा सेवा दिएका थिए। मंगला गाउँपालिका४ की खगी बिकले गुमेको आँखाको ज्योती फर्किएकोमा खुसी व्यक्त गरिन्। रोजगारी, पेशा, व्यवसाय र अध्ययनको शिलशिलामा विश्वका विभिन्न देशमा पुगेका म्याग्देलीहरू आवद्ध मोना अन्तर्राष्ट्रिय कार्यसमितिको नवौँ वार्षिक साधारणसभाको अवसरमा शिविरको आयोजना गरिएको हो।"
८५ परिवारलाई ग्यास चुल्हो,"बारा : बाराको पचरौता नगरपालिका५ बेलदारीमा ८५ परिवारलाई खाना पकाउने ग्यास सिलिण्डर र चुल्हो सेट वितरण गरिएको छ। आइतबार गाउँपालिका कार्यालयमा आयोजित कार्यक्रममा मेयर जलन्धर सिंहले ८५ परिवारलाई ग्यास सिलिण्डर र चुल्हो सेट वितरण गरेका हुन्। चुनाव प्रचारका बेला आफू मेयरमा निर्वाचित भएपछि सिलिण्डर सहितको चुल्हो सेट वितरण गर्ने वाचाअनुसार वितरण गरिएको उनको भनाइ। अरू बाँकी परिवारहरूलाई पनि क्रमशः वितरण गरिने उनले जानकारी दिए। दाउरा, गुइँठा जस्ता परम्परागत इन्धनमा आत्मनिर्भर ग्रामीण क्षेत्रका घर परिवारसम्म एलपीजी ग्यास जस्ता सफा खाना पकाउने इन्धनको पहुँच विस्तार गर्ने उद्देश्यले पनि यो कार्यक्रम ल्याइएको मेयर सिंहले बताए। अघिल्लो पटक नगरपालिकाले ५ हजार ६ सय परिवारलाई ग्यास सिलिण्डर र चुल्हो सेट वितरण गरेको थियो।"
सिन्धुलीरामेछाप जोड्ने खुर्कोटमा बेलिब्रिज निर्माण सुरु,"नेपाली सेनाले सकेसम्म दशैं अघिनै सम्पन्न गर्ने गरी द्रुतगतिमा बेलिब्रिज निर्माणको कामलाई अघि बढाएको छ। सिन्धुली : असोज ११ र १२ गते भारी बर्षापछि आएको बाढीले बगाएर क्षति भएको सुनकोसी नदीको पुल निर्माण थालिएको छ। सिन्धुलीको गोलन्जोर गाउँपालिका७ खुर्कोट र रामेछापको मन्थली नगरपालिकास्थित सेलेघाट जोड्ने सुनकोशी नदीको पुलमा बेलिब्रिज निर्माण थालिएको हो। सुनकोशी नदीको मोटरेवल पुल बाढीले बगाएपछि तत्काल यातायातका साधन सञ्चालन गर्ने गरी नेपाली सेनाले बेलिब्रिज पुल निर्माण थालेको हो। बेलिब्रिज निर्माणका लागि पाँच वटा ट्रकमा शुक्रबार नै निर्माण सामाग्री खुर्कोट ल्याएको छ। शुक्रबार नेपाली सेनाले हेलिकोप्टरद्वारा सर्वेक्षण गरेपनि शनिबारबाट नेपाली सेनाको प्राविधिकसहितको टोलीले सुनकोशी नदीमा बेलिब्रिज निर्माण थालेको हो। सिन्धुलीका प्रमुख जिल्ला अधिकारी लिलाप्रसाद शर्माका अनुसार सुनकोशी नदीमा अस्थायी रुपमा यातायात सञ्चालनका गर्न बेलिब्रिज निर्माणका लागि सरकारले नेपाली सेनालाई जिम्मा दिए अनुसार शनिबारबाट बेलिब्रिज निर्माण थालिएको हो। डेढसाता अघि सुनकोसी नदीमा आएको बाढीले बगाउँदा रामेछाप, ओखलढुंगा र दोलखा जिल्लाकै लाइफलाइनका रुपमा रहेको खुर्कोट पुल करोडौंको क्षति भएको थियो। सिन्धुली र रामेछाप जिल्ला जोड्ने खुर्कोट पुलको रामेछापतर्फको स्पान बगाएको भएपनि पिल्लर भने केही भएको छैन। त्यही पिल्लरमा नेपाली सेनाले सकेसम्म दशैं अघिनै सम्पन्न गर्ने गरी द्रुतगतिमा बेलिब्रिज निर्माणको कामलाई अघि बढाएको छ। स्थानीय तहसँग सहकार्य बेलिब्रिज निर्माणमा स्थानीय तह, राजनीति दल, नेपाल प्रहरी, सशस्त्र प्रहरी, स्थानीय नागरिकहरूले समेत सहयोग गरेका छन्। पुल निर्माणमा खटिएका नेपाली सेना लगायतको खान, बस्न लगायतका व्यवस्थापन गोलन्जोर गाउँपालिकाले गर्ने गोलन्जोर गाउँपालिकाका उपाध्यक्ष ज्वाला प्रसाद न्यौपानले बताए। उक्त पुल बगाएपछि पूर्वी नेपाल र तराई मधेशका साथै छिमेकी राष्ट्र भारतबाट आउने यात्रुका साथै सरसामान ओसारपसारमा समस्या भएको थियो। यो पनि पढ्नुहोस् बाढीपहिरोले क्षत विक्षत सुन्दर बीपी राजमार्ग बीपी राजमार्गको विरासत जोगाऔं २०७१०७२ मा १७ करोड रुपैयाँको लागतमा निर्माण सम्पन्न भएको पुल दश वर्ष नबित्दै बाढीले तहसनहस बनाएको हो। खुर्कोटमन्थली जोड्ने यस पक्की पुल रामेछाप र दोलखा जिल्लाको विकासका लागि मेरुदण्डका रुपमा लिइन्छ। उक्त स्थानमा रहेको झोलुङ्गे पुलसमेत बाढीले बगाएको छ। रामेछापले नागरिकको उत्साह बोकेको खुर्कोट पुल बगेसँगै रामेछाप र दोलखाको विकासको सम्भावनासमेत बगेको छ। रामेछापको संघीय राजधानी काठमाडौंसँग यातायात ठप्प जस्तै भएको छ। यस पुल निर्माण हुँदा रामेछाप जिल्लाको सदरमुकाम मन्थली बजारबाट काठमाडौं जान ७५ किलोमिटर दुरी छोट्टिएको थियो। १४ वटा पुलमा क्षति यसैबीच बनेपासिन्धुलीबर्दिबास (बीपी) राजमार्ग र खुर्कोटघुर्मी मध्यपहाडि लोकमार्गसँग जोडिएको खुर्कोट पुलसँगै सिन्धुलीमा मात्र बाढी र पहिरोले १४ वटा पुलमा क्षति पुर्याएको छ। लगातारको वर्षात्का कारण रोशी खोला र सुनकोसी नदीमा आएको बाढीका कारण मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुङ्गा जिल्ला जोड्ने छोटोदुरीका सबै नाकाहरू बन्द जस्तै भएका छन्। तस्बिर : राजन गाउँले"
"नेप्से परिसूचक ५६ अंकले बढ्यो, ६ अर्ब माथिको सेयर कारोबार","काठमाडौं : नेप्से परिसूचक उच्च अंकले बढेर बन्द भएको छ। साताको पहिरो कारोबार दिन आइतबार नेप्से परिसूचक ५६०९ अंकले बढेर २६५३५८ विन्दुमा अडिएको छ। सेन्सेटिभ इण्डेक्स ९७५ अंकले बढेर ४७६४६ विन्दुमा पुगेको छ। यसदिन ३०८ स्क्रिप्सको १ करोड ५० लाख ४६ हजार ७१० कित्ता सेयर ६ अर्ब १३ करोड ८२ लाख ६ हजार ७०५ रुपैयाँमा खरिदबिक्री भयो। उच्च अंकले बढेको सेयर बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। न्यादी हाइड्रोपावरको सेयर १० प्रतिशतले बढेको हो। यसैगरी मध्य भोटेकोशी जलविद्युतको सेयर ९७६ प्रतिशतले बढ्दा इस्टर्न हाइड्रोपावरको ९६८,गुडविल,इस्टर्न हाइड्रोपावरको ९६८,गुडविल फाइनान्सको ९२७ र सिनर्जी पावर डेभलपमेन्टको ८१४ प्रतिशतले बढ्यो। विन नेपाल लघुविद्युत वित्तीय संस्थाका लगानीकर्ताले भने गुमााए। सो कम्पनीको सेयर १० प्रतिशतले घट्यो। कुमारी सवल योजनाको सेयर ९४३,एनआईसी एसिया सेलेक्ट फण्डको ६७०,स्वरोजगार लघुवित्त वित्तीय संस्थाको ५३१ र उपकार लघुवित्त वित्तीय संस्थाको सेयर ४४१ प्रतिशतले घट्यो। कारोबार रकमका आधारमा साहास ऊर्जा शीर्षस्थानमा रह्यो। सो कम्पनीको ६३ करोड ८३ लाख मूल्य बराबरको सेयर कारोबार भयो। यसैगरी एनआरएन इन्फ्रास्टक्चर एण्ड डेभलपमेन्टको २५ करोड मूल्य बराबरको कारोबार हुँदा नेपाल फाइनान्स र गडविल फाइनान्सले १५१५ करोड र एसियन लाइफ इन्स्योरेन्सको १४ करोड मूल्य बराबरको सेयर कारोबार भयो। कारोबारमा आएका २१९ स्टक्सको मूल्य बढ्दा २३ वटाको घट्यो। २ स्टक्सको मूल्य भने यस दिन स्थिर रह्यो। सबै समूहको उपसूचक सकारात्मक देखिएका छन्। फाइनान्स समूहको उपसूचक सर्वाधिक ६३० प्रतिशत बढ्यो।"
लेबनान र इजरायलमा रहेका नेपालीहरूलाई आवश्यक सहयोग गर्न परराष्ट्रमन्त्रीको निर्देशन,"काठमाडौं : परराष्ट्रमन्त्री डा आरजु राणा देउवाले इजरायल र लेबनानमा रहेका नेपालीहरूको अवस्थाबारे जानकारी लिएर अपडेट भइरहन त्यहाँस्थित नेपली दूतावासलाई निर्देशन दिएका छन्। ती देशमा अवस्थित नेपाली राजदूतहरूसँग आज मन्त्रालयबाट भर्चुअल बैठक गरी मन्त्री राणाले इजरायल र लेबनानमा विकसित पछिल्लो परिस्थितिका बारेमा जानकारी लिएकी हुन्। बैठकमा मन्त्री राणाले पछिल्लो समयमा विशेषगरी लेबनानमा विकसित परिस्थितिका कारण त्यहाँ रहेका नेपालीको अवस्थाबारे नेपालमा चिन्ता बढिरहेकाले उनीहरूका परिवारको सम्पर्कमा रहेर आवश्यक सहयोग गर्न निर्देशन दिएकी हुन्। 'कुनै पनि प्रकारले त्यहाँ रहेका सबै नेपालीहरूको सम्पर्कमा पुग्ने प्रयास गर्नु, कोही तत्कालै स्वदेश फर्कनका लागि सहयोग चाहनुहुन्छ भने त्यसका लागि समन्वय गर्नु र यदि त्यहाँबाट नेपाली नागरिकको उद्धार गरेर स्वदेश ल्याउनुपर्ने अवस्था आउनसक्छ भने त्यसका लागि पनि आवश्यक गृहकार्य गर्नु,'मन्त्री राणाले भनिन्। मन्त्री राणाले सम्बन्धित देशका दूतावासरुलाई सूचना जारी गरी सम्पर्क व्यक्ति तोक्न र आवश्यकताअनुसारका हेल्पडेस्क स्थापना गरेर समस्यामा परेका नेपालीलाई आवश्यक सहायता र समन्वय प्रदान गर्न निर्देशन दिएकी हुन्। इजिप्टका लागि नेपाली राजदूत सुशील लम्सालले लेबनानको पछिल्लो अवस्थाको जानकारी गराउँदै त्यहाँ रहेका नेपालीहरूलाई अहिले नै त्यस्तो कुनै समस्या नरहेको बताइन्। त्यहाँ हाल करिब एक हजार दुई सय नेपाली रहेका अनुमान गरिएको र उनीहरूमध्ये अधिकांश घरायसी काममा रहेका जानकारी दिँदै दूतावासले जारी गरेको सूचनाका आधारमा तीनजना मात्र सम्पर्कमा आएको र उनीहरू पनि बेरुतमा सुरक्षित रहेको जानकारी दिएको उनले बताए। त्यहाँ हाल करिब एक हजार दुई सय नेपाली रहेका अनुमान गरिएको र उनीहरुमध्ये अधिकांश घरायसी काममा रहेका जानकारी दिँदै दूतावासले जारी गरेको सूचनाका आधारमा तीन जना मात्र सम्पर्कमा आएको र उनीहरू पनि बेरुतमा सुरक्षित रहेको जानकारी दिएको उनले बताए। हाल कुनै पनि नेपालीले आफूलाई समस्या परेको भनी जानकारी नगरे तर नेपालमा रहेका आफन्तहरु बढी चिन्तित रहेको उनले जानकारी दिए। यसैगरी इजरायलका लागि नेपाली कार्यवाहक राजदूत कुमार श्रेष्ठले इजरायलको अवस्था सामान्य रहेको र त्यहाँ रहेका करिब चार हजार पाँच सय नेपाली सुरक्षित रहेको बताए। सो अवसरमा पाकिस्तानका लागि नेपाली राजदूत तापस अधिकारीले इरानको पछिल्लो अवस्थाबारे जानकारी दिएका थिए।"
मोरङमा ट्रकको ठक्करबाट सशस्त्र प्रहरीको मृत्यु,विराटनगर : कोशी राजमार्गअन्तर्गत मोरङको बूढीगंगामा मिक्सचर ट्रकको ठक्करबाट आइतबार दिउँसो एक जना सशस्त्र प्रहरीको मृत्यु भएको छ। प्रहरीका अनुसार बूढीगंगा गाउँपालिका४ गोकुवा चोकमा प्रदेश १०२०५४ प ९२०२ नम्बरको मोटरसाइकललाई प्रदेश १०२००१ क ३७१३ नम्बरको मिक्सचर ट्रकले दिउँसो १:४० बजेतिर ठक्कर दिएको थियो। पूर्वबाट राजमार्गमा निस्किएर उत्तरतर्फ मोडिँदै गरेको मोटरसाइकललाई दक्षिणबाट उत्तरतर्फ जाँदै गरेको मिक्सर ट्रकले ठक्कर दिँदा दुर्घटना भएको प्रहरीले जनाएको छ। मोरङ प्रहरीका डीएसपी वेदप्रकाश जोशीले दुर्घटनामा परेर मोटरसाइकलको पछाडि सवार सशस्त्र प्रहरी बल नेपाल नम्बर ३ गण कंकालीनी टंकीसिनवारीमा कार्यरत सशस्त्र प्रहरी जवान अन्दाजी २७ वर्षीय चन्द्रबहादुर तामाङको मृत्यु भएको जानकारी दिए। उनका अनुसार संखुवासभा घर भएका तामाङ दुर्घटनामा परेर गम्भीर घाइते भएका थिए। उपचारका लागि बूढीगंगाकै विराट शिक्षण अस्पताल लगिएको थियो। चिकित्सकले दिउँसो २स्४५ बजेतिर मृत घोषित गरेको जानकारी जोशीले दिए। दुर्घटनामा परेर मोटरसाइकल चालक सशस्त्र प्रहरी बल नेपाल नम्बर ३ गण कंकालीनी टंकीसिनवारीमा कार्यरत अर्का जवान ३० वर्षीय युशन राई घाइते भएका छन्। धनकुटाको साँगरीगढी गाउँपालिका९ घर भएका उनको विराटमै उपचार भएको छ। अवस्था सामान्य रहेको प्रहरीले जनाएको छ। दुर्घटनालगत्तै प्रहरीले मिक्सर ट्रक र चालक मोरङको सुन्दरहरैँचा नगरपालिका६ का ३० वर्षीय सुवास झाँगडलाई प्रहरीले नियन्त्रणमा लिएको छ। प्रहरीका अनुसार मिक्सरको तीव्र गति र मोटरसाइकल चालकको कमजोरीले दुर्घटना भएको प्रारम्भिक अनुसन्धानबाट खुलेको छ।
जुवा खेल्दै गरेका ५ जना चिनियाँ नागरिक पक्राउ,"काठमाडौं : २४ लाख रुपैयाँसहित ५ जना चिनियाँ नागरिक पक्राउ परेका छन्। काठमाडौंको ठमेलस्थित छिएन सी होटल एण्ड रेस्टुरेन्टमा जुवा खेल्ने क्रममा उनीहरू पक्राउ परेका हुन्। पक्राउ पर्नेमा काठमाडौंको ठमेल बस्ने ५४ वर्षीय चु खछ्याङ, ३३ वर्षीय हुई फङ, ५० वर्षीय वन च्रिमेई, ४३ वर्षीय वाङ चियौ र ३८ वर्षीय लेउ सुन रहेका छन्। होटलमा चारवटा कोठा भाडामा लिएर चिनियाँ नागरिक चुले फिस सुट गेम खेलाउने गरेको सूचनाको आधारमा काठमाडौं उपत्यका अपराध अनुसन्धान कार्यालयको टोलीले उनीहरूलाई पक्राउ गरेको हो। उनीहरूको साथबाट २३ लाख ९८ हजार २० रुपैयाँ नगद, फिस सुट गेम खेल्ने उपकरण, मजोङ सेट र मजोङ खेल्न प्रयोग गरिने विभिन्न आकृतिका गोटीहरू बरामद गरेको सूचना अधिकारी एवं प्रहरी उपरीक्षक काजी कुमार आचार्यले बताए। पक्राउ परेका पाँचै जनालाई आवश्यक कारबाहीका लागि जिल्ला प्रहरी परिसर भद्रकाली पठाइएको उनले बताए।"
"बाढीपहिरो पीडितका लागि कांग्रेसले गर्यो ५० लाख रुपैयाँ सहयोग, प्रधानमन्त्रीसमक्ष ३४ बुँदे सुझावपत्र","काठमाडौं : नेपाली कांग्रेसले प्रधानमन्त्री दैवी प्रकोप उद्धार कोषका लागि आज ५० लाख रुपैयाँ हस्तान्तरण गरेको छ। नेपाली सभापति एवं पूर्व प्रधानमन्त्री शेरबहादुर देउवासहितको टोलीले प्रधानमन्त्री दैवी प्रकोप उद्धार कोषका लागि पार्टीका सांसदहरूको आधा महिनाको पारिश्रमिकसमेत गरी ५० लाख रुपैयाँको चेक दिएको हो। प्रधानमन्त्री तथा मन्त्रिपरिषद्को कार्यालयमा प्रधानमन्त्री केपी शर्मा ओलीलाई भेटेर सभापति देउवाले ३४ बुँदे सुझावपत्र तथा चेक हस्तान्तरण गरका हुन्। भेटमा प्रधानमन्त्री ओलीले नेपाली कांग्रेसले प्राकृतिक विपत्तिको सामना गर्न सबै पक्षले एकताबद्ध भएर सामना गर्नुपर्ने मुख्य भावनासहित दिएका सुझाव मननीय भएको बताए। उनले विपदले कुनै जात, उमेर र धर्म नभनी सबैलाई सङ्कटमा पार्ने भएकाले साझा दायित्व सम्झिएर यसको सामना मिलेर गर्ने कार्यमा सरकारले अगुवाइ गर्ने विश्वास दिलाए। नेपाली कांग्रेसले विपद्को सामना मिलेर गर्न र भविष्यमा आउने विपदको पूर्व तयारी गर्न एकता र एकताबद्ध भवनाका साथ लाग्न सरकारलाई आग्रह गरेको छ। सो अवसरमा गृहमन्त्री रमेश लेखक, दलका उपसभापति पूर्णबहादुर खड्का, महामन्त्री विश्वप्रकाश शर्मालगायतका नेता सहभागी थिए। आजै एमालेले पनि बाढीपहिरो पीडितका लागि प्रधानमन्त्री दैवी प्रकोप उद्धार कोषमा आज ५० लाख रुपैयाँ हस्तान्तरण गरेको छ। यो पनि पढ्नुहोस बाढीपीडितका लागि प्रधानमन्त्री उद्धार कोषमा एमालेले दियो ५० लाख"
प्रचण्डको दाबी : सहकारी ठगी प्रकरणमा रवि लामिछाने निर्दोष छन्,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सहकारी ठगी प्रकरणमा रास्वपा सभापति रवि लामिछाने निर्दोष नै रहेको दाबी गरेका छन्। आइतबार चितवनको भरतपुर विमानस्थलमा आयोजित पत्रकार सम्मेलनमा प्रचण्डले सहकारी छानविन प्रतिवेदनले नै लामिछानेलाई दोषी नदेखाएको दाबी गरेका हुन्। लामिछाने जोडिएको गोरखा मिडिया नेटवर्कसम्बन्धी केही विषयमा भने सरकारले अनुसन्धान गर्न सक्ने उनको भनाई छ। प्रचण्डले आफूले भनेर लामिछानेलाई पक्राउ गर्ने वा नगर्ने भन्ने नहुने जिकिर गरे। उनले सहकारी ठगी प्रकरणमा दोषीलाई कारबाही गर्न कसैले नरोकेको धारणा राखे। आफू प्रधानमन्त्री हुँदा लामिछानेलाई गलत ढंगले क्लीन चिट दिने काम नगरेको र प्रहरीबाट पाएको आधिकारिक जानकारीपछि सदनबाट लामिछाने निर्दोष रहेको धारणा राखेको उनको भनाई छ। त्यस्तै प्रचण्डले अहिले जनताको बीचमा जाने राम्रो आधार बनेकाले अब एक्लै चुनाव लडेर जित्ने दाबी गरे। उनले सरकारको तयारी राम्रो नभएकाले प्राकृतिक प्रकोपबाट धेरै धनजनको क्षति भएको उल्लेख गरे। आफूहरू बाढीपहिरो पीडितको समस्या बुझ्न जाँदा सरकार नै नभएको अनुभूति जनताले गरेको उनको भनाइ छ।
"बजारमा सामान टन्नै, किन्ने होइन त ?","उपभोग्य तथा विलासिताका वस्तुहरू गत वर्षभन्दा धेरै भित्रिएका छन्। काठमाडौं : चाडपर्व नजिकिँदै गर्दा आवश्यक उपभोग्य वस्तुदेखि विलासिताका वस्तुहरू धमाधम आयातसँगै बिक्री भइरहेका छन्। दसैंका लागि यतिबेला बजारमा सामान उपलब्ध भइसकेका छन्। दसैं नजिकिएसँगै आयातको आकार स्वाभाविक रूपले बढ्ने गर्छ। यसपटक पनि चाडपर्व लक्षित उपभोग्य तथा विलासिताका वस्तुहरू गत वर्षको भन्दा अधिक नै भित्रिएका छन्। विशेष गरेर दैनिक उपभोगका लागि अत्यावश्यक खाद्यान्नहरू, मासुजन्य वस्तु, विद्युतीय सामानहरू, मसलाजन्य वस्तुहरू, लत्ताकपडा, जुत्ता, गरगहनाका धातुहरूलगायतका दसैं लक्षित वस्तुहरू राम्रै भित्रिएका छन्। समग्रमा पछिल्लो तथ्यांकलाई केलाउँदा अघिल्लो वर्षको तुलनामा कुल आयात बढेको छ। आर्थिक वर्ष २०८०८१ को भदौसम्ममा कुल आयात २ खर्ब ५९ अर्ब ७४ करोड ९८ लाख ९८ हजारबराबरको भएको थियो। तर यसपछिको चालु आवको २ महिनासम्ममा भने आयात १०८ प्रतिशतले बढेर कुल २ खर्ब ६२ अर्ब ५४ करोड २६ लाख २६ हजार रुपैयाँबराबरको भएको छ। गत वर्षको तुलनामा यसपटक कुल आयात २ अर्ब ७९ करोड २७ लाख २८ हजार रुपैयाँले बढी आयात भएको छ। यसैक्रममा भन्सार विभागका निर्देशक तथा सूचना अधिकारी मुक्तिनाथ श्रेष्ठ भन्सारले विशेष गरेर चाडपर्वमा आयात हुँदा चोरी निकासी, पैठारी पनि बढ्न सक्ने भएकाले कडाइ गरेको जानकारी दिए। यद्यपि आयात सक्दो छिटो र छरितो तरिकाले गर्न सहजीकरण गरिरहेको उनको भनाइ छ। विशेष गरेर दसैंका लागि खसी, बोका, च्याङ्गा, चामल, दाल, गेडागुडी, चिनी पीठो, मैदालगायतका उपभोग्यवस्तु आयात हुनु स्वाभाविक हो। यससँगै, चाडपर्वका लागि जुत्ता, रेडिमेट कपडा, फलफूल, मसला (जिरा, धनियाँ), सुकेको खुर्सानी, प्याज, अदुवा, लसुन, आलु, तरकारी, ड्राईफुड (काजु, बदाम, किसमिस लगायत) सुन, चाँदी, गरगहना, खाद्य तोरीको तेल, सन्फ्लावर तेल, कच्चा सोयाबिन तेल, घिउ, विद्युतीय सवारी (ईभी), पेट्रोलियम सवारी, टीभी, फ्रिज, वासिङ मेसिन, चंगा, कम्प्युटर र पार्ट्स, ल्यापटप, मोबाइललगायतका वस्तु बढी प्राथमिकतामा छन्। खसीबोका आयात ४० ०६ प्रतिशतले बढेको छ। चाँदी आयात २५२४ प्रतिशतले बढेको छ । गत आर्थिक वर्ष (आव)को दुई महिनाको तुलनामा चालु आवको सोही अवधिमा यसपटक जीवित जनावर विशेष गरेर खसीबोका आयात ४००६ प्रतिशतले बढेको छ। गत वर्ष भदौसम्ममा राजस्वबाहेक १३ करोड ५५ लाख ७ हजार रुपैयाँबराबरको खसीबोका आयात भएको थियो। यस पटक बढेर राजस्वबाहेक १८ करोड ९७ लाख ९० हजार रुपैयाँबराबरको भित्रिएको छ। यससँगै ताजा मासु पनि ३८ लाख ६२ हजार रुपैयाँबराबरका ताजा मासु खरिद भएको छ। प्रायः चाडपर्वमा अल्कोहललगायतका पेयपदार्थ बढी खपत हुने भएकाले यसको आयातको आकार पनि ठूलै हुन्छ। गत वर्षको तुलनामा यसपटक ८७३ प्रतिशतले बढी पेयपदार्थ भित्र्याइएका छन्। गत वर्ष भदौसम्ममा राजस्वबाहेक ६४ करोड ८४ लाख ७४ हजार हाराहारीमा ल्याइएको थियो। यस पटक बढाएर ७० करोड ५० लाख ८८ हजारबराबरको आयात गरिएको छ। यसैगरी, नयाँ तयारी पोसाक (कपडा) पनि ४३६ प्रतिशतले बढेको छ। यस पटक ८ अर्ब २९ करोड ४४ लाख ८८ हजार रुपैयाँबराबरका तयारी कपडा आयात भएका छन्। गत वर्षको सोही अवधिमा ७ अर्ब ५४ करोडबराबरको आयात भएको थियो। यस्तै नयाँ जुत्ता पनि करिब २ अर्ब २ करोड ६० लाख ५६ हजार रुपैयाँ हाराहारीमा भित्रिएको छ। प्रायः अत्यावश्यक पर्ने खाद्यान्नको उपभोग सधैं एकनास हुन्छ। तर पनि चाडपर्वमा केही बढी खपत हुने अनुमान छ। गत वर्षको तुलनामा यसपटक खाद्यान्न आयात भने ४५८१ प्रतिशत बढेको छ। गत आवको दुई महिनामा ९ अर्ब ३१ करोडबराबरको खाद्यान्न आयात भएकोमा चालु आवको सोही अवधिमा घटेर ५ अर्ब ४ करोड ५३ लाख रुपैयाँबराबरको खाद्यान्न आयात भएको छ। तर पनि कुल आयातको १९२ प्रतिशत हिस्सा खाद्यान्नले ओगटेको छ। यस्तै, चाडपर्वमा अधिकांशले सुन, चाँदीलगायतका धातुका सामग्री जोड्ने प्रवृत्ति बढ्दै गएको देखिन्छ। भन्सार विभागको तथ्यांकलाई केलाउँदा पछिल्लो समय चाँदीको आयात ह्वात्तै बढेको देखिन्छ। विशेष गरेर पूजामा चाँदीका सामग्री बढी प्रयोग गर्ने गरेकाले खपत पनि बढेको अनुमान गर्न सकिन्छ। एक वर्षको अन्तरमा चाँदी आयात २५२४ प्रतिशतले बढेको छ। गत आवको दुई महिनामा ४४ करोड ६४ लाख ६६ हजार रुपैयाँबराबरको चाँदी आयात भएकोमा हाल बढेर ५५ करोड ९१ लाख ४८ हजार रुपैयाँ बराबरको भित्रिएको छ।"
अर्थतन्त्रमा परेको प्रभाव र स्रोतको व्यवस्थापनबारे गृहकार्य गर्न अर्थमन्त्री पौडेलको निर्देशन,"काठमाडौं : अर्थ मन्त्रालयले बाढी पहिरोले गर्दा अर्थतन्त्रमा परेको प्रभाव र स्रोतको व्यवस्थापनबारे गृहकार्य सुरु गरेको छ । अर्थ मन्त्रालय उच्च व्यवस्थापन समूहको बैठकमा उपप्रधानमन्त्री एवं अर्थमन्त्री विष्णुप्रसाद पौडेलले असोजको दोस्रो हप्ताको बाढी पहिरोले गर्दा धेरै ठूलो जनधनको क्षति भएको र उद्धार, राहत र पुनर्निर्माणमा थप स्रोत लाग्ने भएकाले त्यसको गृहकार्य गर्न निर्देशन दिएका हुन्। अर्थमन्त्री पौडेलले अर्थतन्त्र सुधारतर्फ गइरहेका बेला बाढी पहिरोले गर्दा मानवीय क्षतिका साथसाथै निजी आवास, सडक, जलविद्युत, शैक्षिक संस्था, कृषि, व्यवसाय लगायतका क्षेत्रमा भएको क्षतिले अर्थतन्त्रमा नकारात्मक प्रभाव पर्न सक्ने भएपनि राहत र पुनर्निर्माणलाई व्यवस्थित रुपमा अघि बढाएर आर्थिक वृद्धिको आधार तयार पार्ने गरी काम गर्न आवश्यक भएको जानकारी दिए। बाढी पहिरो जानु भन्दाअघि अर्थ मन्त्रालय, अन्तर्राष्ट्रिय मुद्राकोष, विश्व बैंक, एसियाली विकास बैंक लगायतले नेपालको अर्थतन्त्र सुधारोन्मुख भएको बताएका थिए ।"
म्याग्दीमा १२ करोडको आलु उत्पादन,"बेनी : म्याग्दीमा यस वर्ष १२ करोड रुपैयाँ मूल्य बराबरको आलु उत्पादन भएको छ। जिल्लाभर १ हजार ८ सय ८२८ हेक्टर क्षेत्रफलमा आर्थिक वर्ष २०८००८१ मा ३३ हजार १५०२३ मेट्रिकटन आलु उत्पादन भएको कृषि ज्ञान केन्द्र म्याग्दीले जनाएको छ। केन्द्रका कृषि प्रसार अधिकृत गंगा लामिछानेले क्षेत्रफल विस्तारसँगै आलुको उत्पादन बढेको जानकारी दिइन्। कृषि ज्ञान केन्द्रले सञ्चालन गरेको खायन आलु प्रबद्र्धन कार्यक्रममार्फत ९१ हेक्टरमा १ हजार ७ सय दशमलव ३८ मेट्रिकटन आलु उत्पादन भएको छ, उनले भनिन्, कृषक आफैं र आलु जोनको कार्यक्रममार्फत १ हजार ७ सय हेक्टर क्षेत्रफलमा भएको आलुखेतीबाट ३१ हजार ४ सय ५० मेट्रिकटन आलु उत्पादन भएको हो। कृषकले प्रतिकिलो सरदर ३७५ रुपैयाँमा बिक्री गरेको मूल्यलाई आधार मान्दा जिल्लाभर यसपाली १२ करोड ४३ लाख १२ हजार पाँच सय रुपैयाँको आलु उत्पादन भएको कृषि प्रसार अधिकृत लामिछानेले बताइन्। आर्थिक वर्ष २०७९८० मा म्याग्दीमा १ हजार ६ सय ५० हेक्टर क्षेत्रफलमा आलु खेती भएकोमा २५ हजार चार सय १० मेट्रिक्टन उत्पादन भएको कृषि ज्ञान केन्द्रको तथ्यांक छ। आर्थिक वर्ष २०७८०७९ मा एक हजार १४५ हेक्टर क्षेत्रफलमा आलु खेती भएकोमा २३ हजार ७९३ मेट्रिकटन उत्पादन भएको थियो। स्थानीय तहहरूले आलु खेतीको पकेट क्षेत्र, कृषि ज्ञान केन्द्रले खायन आलु प्रवर्द्धन र प्रधानमन्त्री कृषि आधुनिकीकरण परियोजनाले आलु जोन कार्यक्रममार्फत आलु खेती विस्तार गरेका छन्। आलु कार्यक्रममार्फत गत वर्ष ३० वटा कृषक समूह र एकवटा कृषि सहकारी संस्थामा आबद्ध १ हजार २११ घरधुरी कृषकले बीउ आलु खरिद, यान्त्रीकरण, सिँचाइ, बजारीकरणका सामान खरिदका लागि २ करोड ६५ लाख पचास हजार अनुदान पाएका केन्द्रका प्रमुख वरिष्ठ बाली संरक्षण अधिकृत सञ्जीव बास्तोलाले बताए। म्याग्दीको तल्लो क्षेत्रमा हिउँदे र उच्च पहाडी लेकाली क्षेत्रमा बर्खे आलु खेती हुन्छ। अन्नपूर्ण गाउँपालिको शिख, घार, राम्चे, हिस्तान, रघुगंगाको पाखापानी, ठाडाखानी, चिमखोला, कुइनेमंगले, कुइने मंगलाको हिँदी, झाँक्रीपानी, किमचौर, टोड्के, मालिकाको बिम, दिच्याम, धवलागिरीको गुर्जा, मरेनी, बेनीको भकिम्ली, डडुवा, आलु उत्पादन हुने ठाउँ हुन्। उच्च पहाडी क्षेत्रको चिसो हावापानीमा उत्पादन भएको वार्षिक छ करोड रुपैयाँ मूल्यबराबरको आलु पोखरा, काठमाडौंलगायत बजारमा बिक्री हुने कृषि ज्ञान केन्द्रको तथ्यांक छ। उत्पादित मध्य ५० प्रतिशत बढी आलु जिल्ला बाहिर बिक्री हुन्छ। व्यापारीले अग्रिम पेस्कि दिएर बारीमा नखन्दै आलु खरिद गरेर लगेका अन्नपूर्ण गाउँपालिका६ खिवाङका कृषक मानबहादुर गर्बुजाले बताए। म्याग्दीमा हाल स्थानीय सेतो, रातो जातको आलु, निलो, कार्डिनल र एमएस ४२ नामक आलु उत्पादन हुने गरेको छ। कृषि तथा पशुपक्षी विकास मन्त्रालयले प्रधानमन्त्री कृषि आधुनिकिकरण परियोजना अन्तर्गत म्याग्दीको रघुगंगा गाउँपालिकाको ६,७ र ८ र अन्नपूर्ण गाउँपालिकाको ५, ६, ७ र ८ नम्बर वडामा गत आर्थिक वर्षदेखि ब्यवसायिक कृषि उत्पादन तथा प्रसोधन केन्द्र (जोन) कार्यक्रम सञ्चालन गरेको छ।"
"सिन्धुपाल्चोकको लार्चामा अस्थायी पुल निर्माण, सवारी साधन चल्न थाले",सिन्धुपाल्चोक : बाढीका कारण भोटेकोशी नदीले सिन्धुपाल्चोकको लार्चास्थित बेलिब्रिज बगाउँदा अवरुद्ध बनेको अरनिको रार्जमार्ग सुचारु भएको छ । लार्चामा अस्थायी पुल निर्माण भएसँगै सवारी साधनहरू सुचारु भएको हो । निरन्तर वर्षापछि आएको बाढीले गत शनिबार बेलिब्रिज बगाएको थियो । अरनिको राजमार्गको तातोपानी नाकाअन्तर्गत पर्ने लार्चा खोलामा भोटेकोसी गाउँपालिकाले अस्थायी पुल बनाएको हो । अस्थायी पुल नजिकै सर्वसाधारणलाई पैदल आवतजावत गर्नका लागि बाँसको अर्को अस्थायी पुल समेत बनाइएको छ । स्थानीय जनप्रतिनिधिहरूले पक्की पुल निर्माणको लागि सम्बन्धित निकाय गम्भीर हुनुपर्ने जनाएका थिए । बाढीपहिरोका कारण अरनिको राजमार्गका अन्य स्थानमा पनि ठूलो क्षति भएको भन्दै अधिकांश स्थानमा सडक खुलाइसकिएको प्रहरीको भनाई छ। खागदलमा बेलिब्रिज बगाएको स्थानमा पनि नयाँ बेलिब्रिज राख्ने काम अन्तिम चरणमा पुगेको बताइएको छ। यसअघि भूकम्प र बाढीपछि नाका खुलाउन पहल भइरहेका बेला २०७३ असारमा भोटेकोशी बाढीले सडक र सीमा क्षेत्रका बस्ती बगाएको थियो । ०७४ मा लार्चाको मोटरबेल पुल बगाएपछि बेलिब्रिज हालिएको थियो । उक्त लार्चाको बेलिब्रिज हालैको बाढिले बगाएको थियो ।
बाढीपहिरोमा परी दुई सय ४४ जनाको मृत्यु,"काठमाडौं : हालैको बाढीपहिरामा परी हालसम्म दुई सय ४४ जनाको मृत्यु भएको छ भने १९ जना बेपत्ता छन् । अन्य एक सय ७९ जना घाइते भएका छन् । बाढीपहिरो प्रभावित क्षेत्रबाट १७ हजार एक सय ७४ जनाको उद्धार गरिएको गृह मन्त्रालयका प्रवक्ता ऋषिराम तिवारीले जानकारी दिएका छन्। उनले अवरुद्ध राजमार्गको मर्मतसम्भार गरी यातायातका साधन सञ्चालनको प्रयास भइरहेको बताएर 'बाढीपहिरो पीडितको विवरण सङ्कलन स्थानीयस्तरबाट भइरहेको छ । त्यो प्राप्त भएपछि अस्थायी आवासका निम्ति सरकारले प्रदान गर्ने सहायता रकम वितरण हुनेछ । स्थानीय तहबाट प्रभावित परिवारलाई खाद्यान्नलगायत सहयोग प्रदान भएको छ,'उनले भने। सरकारले जिल्ला विपद् व्यवस्थापन कोषमार्फत प्रतिमृतक दुई लाखका दरले निजका परिवारलाई सहायता रकम उपलब्ध गराएको छ । हालसम्म त्यस्तो सहायता एक सय ६० परिवारले पाइसकेका छन् । बाढीपहिरामा परी सबैभन्दा बढी काभ्रेपलाञ्चोकमा ७२ जनाको मृत्यु भएको छ।"
"सरकारको प्राथमिकतामा अनुदान, अनुसन्धान गर्ने २० प्रतिशत वैज्ञानिक विदेश पलायन","धनकुटा : जलवायु परिवर्तनको प्रत्यक्ष प्रभावमा छ कृषि क्षेत्र। जसका कारण एक दशकदेखि खेती प्रणालीमै प्रत्यक्ष असर परिरहेको विज्ञहरू बताउँछन्। त्यति मात्र होइन, कृषि क्षेत्रमा प्रविधि र उपकरणको प्रयोगले नयाँनयाँ समस्या देखा पर्न थालेका छन्। यस्तो बेला सरकारले अध्ययनअनुसन्धानमा जोड दिने र अनुकूलन खेती तथा पशुपन्छी पालनका लागि कृषकलाई सिफारिस गर्नुपर्ने हो। तर, सरकारको ध्यान केवल अनुदान बाँड्नेमा मात्रै केन्द्रित छ। त्यसैकारण अनुसन्धान गर्ने निकाय रित्तिँदै गएका छन्। मुलुकका वैज्ञानिक विदेश पलायन भइरहेका छन्। कृषि र पशुपालन क्षेत्रका समस्या झन्झन् पेचिलो बन्दै छन्। पछिल्लो तथ्यांकअनुसार पनि मुलुकको ६० प्रतिशत जनसंख्या कृषिमा निर्भर छ। यति ठूलो जनसंख्याका लागि आधुनिक कृषि र पशुपन्छी पालनका लागि सरकारले अनुसन्धानमा जोड दिनुपर्ने हो। तर, कृषिको क्षेत्रमा अध्ययन र अनुसन्धान गर्ने नेपाल कृषि अनुसन्धानपरिषद् (नार्क)मा दुईतिहाइ बढी वैज्ञानिकप्राविधिक रिक्त छन्। कृषि र पशुपन्छी क्षेत्रमा अध्ययनअनुसन्धानको काम ठप्प प्रायः छ। नार्कका वैज्ञानिक डा लुमानिधि पाण्डे कृषि मन्त्रालय अनुदान बाँड्ने निकाय जस्तो मात्र भइदिँदा अनुसन्धानको पाटो पूरै छायामा परेको बताउँछन्। नार्ककै पुस्तकालय अधिकृत श्यामप्रसाद फुयाँल वैज्ञानिकलाई राज्यले उचित कदर गर्न नसक्दा उनीहरूमा विदेश मोह बढेको बताउँछन्। सरकारको प्राथमिकतामा नपर्दा दरबन्दीका अधिकांश वैज्ञानिक र प्राविधिक अध्ययन बिदा र बेतलवी बिदामा विदेशमा रहेको फुयाँलले बताए। अनुदान बाँड्यो, त्यसैमा रमायो सरकारले सजिलो उपाय अपनाउँछ कृषि र पशुपालन क्षेत्रमा अनुदान बाँड्यो, त्यसमै रमायो। कृषि र पशुपन्छी क्षेत्रका समस्याबारे अध्ययन र अनुसन्धान गर्नेतिर सरकारको फिटिक्कै ध्यान छैन। सरकारको यही प्रवृत्तिका कारण कृषि र पशुपालन क्षेत्र फस्टाउन नसकेको वैज्ञानिकहरू बताउँछन्। नार्कका वैज्ञानिक डा लुमानिधि पाण्डे कृषिमा अनुदानले प्राथमिकता पाउँदा अनुसन्धानको पाटो पूरै छायामा परेको बताउँछन्। तत्काल लाभ खोज्ने प्रवृत्तिको विकास भयो डा पाण्डे भन्छन्, यो समस्या अहिलेको मात्र होइन। वर्षौं देखिको हो। अनुसन्धान गर्ने निकायलाई स्वायत्त संस्थाका रूपमा विकास गर्नुपर्नेमा डा पाण्डेको जोड छ। पहिले स्वायत्त संस्थाका रूपमा विकास गर्ने भनिएको थियो, उनी भन्छन्, अहिले मन्त्रालयको सचिवले चलाउने कि अरू कसले भन्नेमा अन्यौलता छ। त्यसैकारण नार्क एक्लैले मात्रै सबै निर्णय गर्न सक्ने अवस्था छैन। कृषि अनुसन्धानमा सरकारले ध्यान दिन नदिएकै कारण नार्क मन्त्रालयको चेपुवामा परेको डा पाण्डेको भनाइ छ। अदालतले स्टेअर्डर दिइहाल्ने प्रवृत्तिका कारण नार्कमा पदपूर्ति गर्न नसकिएको उनको भनाइ छ। नार्ककै पुस्तकालय अधिकृत श्यामप्रसाद फुयाँल दरबन्दीका अधिकांश वैज्ञानिक र प्राविधिक अधिकृत अध्ययन बिदा र बेतलवी बिदामा विदेश गएको बताउँछन्। विदेश गएकाहरू पनि स्वदेश नफर्केर उतै बस्ने गरेका छन्। अनुमानित रूपमा भन्नुपर्दा २० प्रतिशत पलायन भएका छन्, फुयाँलले भने, वैज्ञानिक र प्राविधिकले ४ वर्षसम्म अध्ययन बिदा पाउँछन्। त्यसैकारण अध्ययन र बेतलबी बिदा लिएर विदेश जान्छन्। उत्तीर्ण अंकको विषयलाई लिएर वैज्ञानिकले अदालतमा मुद्दा हालेका थिए। पछिल्लो समय पदपूर्तिको विषयमा अदालतबाट फैसला भएसँगै केही टुंगो लागेको छ। तर अदालतको फैसलावाट टुंगो लागे पनि कार्यान्वयन भएको छैन। अदालतमा जाने एउटा विषय भयो, डा पाण्डे भन्छन्, निर्णय भइसकेपछि पनि त्यसलाई कार्यान्वयन गर्ने निकायहरू गम्भिर भएनन्। अब नार्क आफैं अग्रसर भएर लोकसेवामा ताकेता गर्नुपर्ने देखिन्छ। लोकसेवा आयोगले परिक्षार्थीको उत्तीर्ण अंक ४० प्रतिशत राखेको छ। तर, नार्कको उत्तीर्ण अंक ५० प्रतिशत थियो। उत्तीर्ण अंकको विवाद अदालतमा पुग्यो। अदालतले उत्तीर्ण अंक ४० प्रतिशत नै कायम गर्यो। तर, पनि त्यसको कार्यान्वयन भएको छैन। अदालतको फैसला अनुसार पुनर्नतिजा प्रकाशन गर्न लोकसेवाले नार्कको निर्णय कुरिरहेको छ। नार्कले निर्णय गर्न ढिलाइ गरेको कारण नतिजा सार्वजनिक भएको छैन। अझै पनि केही मुद्दाको फैसला अदालतबाट हुन बाँकी छ। नार्कले लोकसेवामा पहल गर्नुपर्छ। अहिले नार्कमा निर्देशकहरू नियुक्त हुन सकेका छैनन्। झन्झन् रित्तिँदै पद पदपूर्ति नहुँदा नार्कमा झन्झन् पद रित्तिँदै गएका छन्। पहिले नार्कको दरबन्दी २ हजार थियो। २ सय सेवानिवृत्त भए। घटेर १ हजार ८ सय पुगे। त्यसमा पनि थुप्रै वैज्ञानिक र प्राविधिक अध्ययन बिदामा विदेश गएका छन्। नार्कमा १ हजार ७९ जना मात्रै कार्यरत छन्। ७ सय ४४ जना रिक्त छ। प्रदेशका निर्देशनालय रिक्त हुँदै छन्। नार्कमा वैज्ञानिकको दरबन्दी ४ सय १३ जनाको हो। तर, २०३ जनाको दरबन्दी रिक्त छ। २ सय १० मात्रै कार्यरत छन्। प्राविधिक अधिकृतको कुल दरबन्दी ३ सय ३७ मध्ये १ सय ६७ रिक्त छन्। १ सय ८० जना मात्रै कार्यरत छन्। त्यस्तै प्राविधिक सहायकको दरबन्दी ६ सय ६८ जनाको हो। जसमध्ये ४ सय ३४ जना कार्यरत छन्। २ सय ३४ पद रित्त छ। वैज्ञानिक र प्राविधिकबाहेक नार्कमा कार्यरत लेखा र प्रशासनतर्फ पनि दरबन्दीअनुसार कर्मचारी छैनन्। नार्कका कायममुकायम कार्यकारी निर्देशक दोजराज खनाल अदालतमा मुद्दा विचाराधीन रहेका कारण पदपूर्ति हुन नसकेको बताउँछन्। उच्च र सर्वोच्च अदालतमा विभिन्न खालका मुद्दा परेको कारण पदपूर्ति हुन नसकेको हो, उनि भन्छन्, अदालतको फैसला नआएसम्म पदपूर्तिको काम अगाडि बढाउन सक्ने अवस्था छैन। मुद्दाको टुंगो लाग्ने वित्तिकै केही हदसम्म रिक्त दरबन्दी पदपूर्ति हुन्छन्। देश कृषिप्रधान, अनुसन्धान निकाय रित्तै कृषिसम्बन्धी अनुसन्धान हुने निकायमा दरबन्दीअनुसार एकतिहाइ पनि वैज्ञानिक तथा कृषि प्राविधिक नहुनु दुखद् भएको कृषि अभियन्ता जीवनप्रसाद राई बताउँछन्। देशका विभिन्न क्षेत्र घुमेर कृषिसम्बन्धी २२ भन्दा बढी पुस्तक लेखिसकेका कृषि अभियन्ता राईका अनुसार पछिल्लो समय कृषि क्षेत्रमा बढ्दो प्रविधि र उपकरणको प्रयोगले नयाँनयाँ समस्या थपिएका छन्। ती समस्याको कारण कृषि उत्पादकत्व घट्दै गइरहेको छ। एक दशकयता जलवायु परिवर्तनले खेती प्रणालीमा धेरै असर पुर्याएको छ। अहिले जलवायु अनुकूलन खेती प्रणाली अनुसन्धान गर्नुपर्ने हो। तर, खोजअनुसन्धान गर्ने निकायमा जनशक्ति छैनन्। राज्यले यस विषयमा गम्भिर ध्यान दिनुपर्ने राईको भनाइ छ। अन्यथा, भविष्यमा विकराल रूप लिने उनको भनाइ छ। किन विदेश पलायन हुन्छन् वैज्ञानिक ? बागबानी विज्ञ इन्द्रराज पाण्डे उत्प्रेणा र सेवा सुविधा पर्याप्त नभएकै कारण वैज्ञानिकहरू विदेश पलायन भइरहेको बताउँछन्। कृषि विज्ञान भनेको आजको भोलि नतिजा आउने होइन, पाण्डे भन्छन्, समय लाग्छ, कृषिलाई हेर्ने दृष्टिकोण पहिलेको भन्दा अहिले खराब हुँदै गइरहेको छ। मुलुकको कृषि क्षेत्रमा विकास जति भयो त्यो २०१८४८ सालको वीचमा भएको उनले बताए। उनका अनुसार त्यो बेला वैज्ञानिकहरूलाई धेरै कामको जिम्मा दिइँदैनथ्यो। आफ्नो ठाउँमा लगनशील भएर काम गर्न पाउँथे। ०२९ देखि ०४८ सालसम्मको कालखण्डमा अनुसन्धान र विकास सँगसँगै जान्थ्यो। कृषि विभागअन्तर्गत नै अनुसन्धान हुन्थ्यो। कृषि विभागअन्तर्गत नै प्रचारप्रसार हुन्थ्यो। संचरना मिलेको थियो। तर, ०४८ साल पछि दुइटा निकाय वनाइयो, उनी भन्छन्, एउटा प्रसार मात्रै गर्ने। नार्कको काम अनुसन्धान गर्ने तोकियो। तर, दुई संस्थाको बीचमा जुन समन्वय हुनुपथ्यो। खोजबाट आएको नतिजालाई किसानमा पुर्याउने राम्रो खालको संरचना हुनुपथ्र्याे। त्यो भएन। वैज्ञानिकहरूले गरेको अनुसन्धान वैज्ञानिक सँगै रह्यो। किसानको समस्या किसानसँगै रहेको पाण्डेको भनाइ छ। अहिले हाम्रा वैज्ञानिकहरूको लक्ष्य केछ भने एउटा पेपर निकाल्ने। पेपर निकालेबापत उनीहरूलाई पदोन्नति पनि हुन्छ, पाण्डे भन्छन्, पेपर लेखिसकेछि सिद्धियो। किसानकोमा जाने, प्रदर्शन गर्ने भन्ने पनि छैन। नेपालको वैज्ञानिकहरूलाई दिगो रूपमा आफ्नै ठाउँमा बसेर काम गर्ने, त्यही ठाउँमा वृत्ति विकास हुने र जे अनुसन्धान भएर आएको छ त्यो किसान कहाँ पुर्याउने प्रसारको च्यानल टुटेको छ। यसलाई जोड्न आवश्यक रहेको उनी बताउँछन्। अर्काेतिर, नार्क मन्त्रालयको चेपुवामा परेको जानकारहरू बताउँछन्। वैज्ञानिकलाई विवेकपूर्ण अवस्थामा काम गर्ने वातावरण नहुने, सरुवाको त्रास हुने र प्रशासन र लेखाको लेभलमा बस्नुपर्ने बाध्यता रहेको जानकारहरू बताउँछन्। वैज्ञानिकहरू उत्साहित भएर आउँछन्। केही वर्ष काम गर्छन्। वातावरण नभए पनि विदेश पलायन हुन्छन्। सरकारले वैज्ञानिकहरूलाई प्रोत्साहन दिन सकेन। वैज्ञानिकलाई सेवा सुविधा अन्य कर्मचारी सरह दिएको छ। अन्य सेवा सुविधा नभएकै कारण वैज्ञानिक पलायन भएका हुन्। विदेश जाने वैज्ञानिक धेरै छन्। कोही मास्टर्स गर्न जान्छन्। कोही पीएचडी गर्न जान्छन्। अर्कोतिर विदेश र नेपालको सेवा सुविधा आकाश जमिनको फरक छ। राम्रो वैज्ञानिकलाई त्यही राख्छ। आकर्षित गर्ने, वातावरण बनाउँछन्। कृषि अनुसन्धान निर्देशनालय तरहराका प्रमुख गोविन्द तिम्सिनाले जनशक्ति अभाव देशभरिकै समस्या भएको बताउँछन्। नियुक्ति भएका वैज्ञानिक तथा कृषि प्राविधिक अध्ययन बिदा भन्दै विदेश पढ्न जान्छन्। पछि फर्किंदैनन्। त्यसले झन् धेरै समस्या निम्ताएको तिम्सिनाले बताए। धनकुटामा रहेका अनुसन्धान निकाय रित्तिँदै नेपाल कृषि अनुसन्धान परिषद् (नार्क) अन्तर्गत धनकुटामा चारवटा निकाय छन्। ती निकायको उद्देश्य भनेको पशु तथा कृषिजन्य वालीको अध्ययन, अनुसन्धान गरी किसानलाई सिफारिस गर्ने हो। तर, दरबन्दीअनुसार वैज्ञानिक र कृषि प्राविधिक नहुँदा ती निकायले गर्ने अध्ययन, अनुसन्धानको काम प्रभावित बनेको छ। धनकुटा नगरपालिका१० पारिपात्लेमा राष्ट्रिय सुन्तलाजात अनुसन्धान कार्यक्रम, पाख्रिबास नगरपालिका३ मा राष्ट्रिय बंगुर अनुसन्धान कार्यक्रम, कृषि अनुसन्धान केन्द्र, राष्ट्रिय व्यावसायिक कृषि अनुसन्धान कार्यक्रम कार्यालय रहेका छन्। यी चारवटै नार्कअन्तर्गतको निकाय हुन्। त्यस्तै चिया तथा कफीको क्षेत्रमा काम गर्ने गरी धनकुटा नगरपालिका१ हिलेमा राष्ट्रिय चिया तथा कफी विकास बोर्ड छ। कृषि अनुसन्धान केन्द्र पाख्रिवासमा ८७ जना कर्मचारीको दरबन्दी हो। तर, १७ जना मात्रै कार्यरत छन्। दरबन्दीअनुसारकै ७० जना कर्मचारी छैनन्। बाली रोग विज्ञ, तन्तु प्रशारण विज्ञ, पशु चिकित्सक, माटो विज्ञ वैज्ञानिक नहुँदा अनुसन्धानका अधिकांश काम ठप्प छन्। केन्द्रले कृषि बालीअन्तर्गत मकै, कोदो, गहुँ, धान,आलु, भटमास, उन्नतजातको गोलभेंडालगायतको बीउ तथा उत्पादनमा विकास, खरी, बोयर, बोयरक्रस, गिरीराजा तथा स्थानीय जातका गिरीराजा, साकिनी, प्वाखउलटे, घाटिखुइले लगायतमा अनुसन्धान गर्दै आइरहेको छ। अहिले वैज्ञानिक तथा प्राविधिक अभावले असर गरेको छ। त्यस्तै राष्ट्रिय सुन्तलाजात कार्यक्रम पारिपात्लेमा ९ जना मात्रै कर्मचारी कार्यरत छन्। दरबन्दी ३७ जनाको भए पनि २८ जना कर्मचारी छैनन्। दरबन्दीअनुसार जनशक्ति नहुँदा कागती, जुनार, सुन्तला जस्ता सुन्तला तथा अमिलाजातका फलफूलका नयाँ जातको विकास, रोग तथा किरा प्रकोपको समाधान, नर्सरी व्यवस्थापन, तन्तु प्रजनन्, खाद्यतत्व, उत्पादनोपरान्त प्रविधि विकासका काम समस्या भएको राष्ट्रिय सुन्तलाजात कार्यक्रम पारिपात्लेका संयोजक बसन्त चालिसेले बताए। अमिलो जात फलफूलको अध्ययन, अनुसन्धान गर्ने नेपालको एक मात्र निकाय राष्ट्रिय सुन्तलाजात अनुसन्धान कार्यक्रमको कार्यालय पारिपात्लेमा दरबन्दीअनुसार वैज्ञानिक र कृषि प्राविधिक नहुँदा अनुसन्धानको काम प्रभावित भएको छ। हाल कार्यरत ५ जनामा पनि २ जना प्रशासन फाँटका हुन्। एक जना कार्यालय प्रमुख वैज्ञानिक (एस३) र दुई प्राविधिक सहायकस्तरका छन्। काम विशेषले कतै हिँड्नुपर्यो भने कार्यालयको काम ठप्प हुने स्थितिमा पुगेको कार्यक्रमका प्रमुख वैज्ञानिक बसन्त चालिसेले बताए। केन्द्रमा अहिले नयाँ जातका सुन्तला, जुनार, कागती अनुसन्धानको क्रममा छन्। तर, वैज्ञानिक प्राविधिक अभावले नयाँ प्रजाति विकाससहित अन्य अनुसन्धानको काम कुन सकेको छैन। विसं २०२८ सालमा बेलायत सकारले पाख्रिवास कृषि केन्द्रका रूपमा स्थापना गरेको थियो। राष्ट्रिय व्यावसायिक कृषि अनुसन्धान कार्यक्रम पाख्रिवासमा १६ जनाको दरबन्दी भए पनि ४ जना कार्यरत छन्। १२ जनाको दरबन्दी रिक्त छ। कर्मचारी नहुँदा चिया र अलैंचीको नयाँ बाली विकास गर्न समस्या भएको कार्यक्रमका संयोजक मनिषकुमार ठाकुरले बताए। जनशक्ति अभावकै बावजुद पनि सो कार्यालयले अलैंचीको प्रांगारिक खाद्यतत्व व्यवस्थापन प्रविधिको विकास, चियाको उत्पादन वृद्धि गर्नका लागि प्रांगारिक चिया उत्पादन प्रविधिको विकास, फरकफरक भट्टीमा अलैंची सुकाउनाले गुणस्तरमा पार्ने असरको कारण पत्ता लगाएको उनी बताउँछन्। यो आर्थिक वर्षमा अलैंची र चियाको नयाँ जात विकास गर्नुपर्ने लक्ष्य छ। तर, वैज्ञानिक र कृषि प्राविधिक नहुँदा लक्ष्य पूरा गर्न समस्या हुने उनले बताए। पाख्रिवासमै रहेको राष्ट्रिय बंगुर अनुसन्धान कार्यक्रममा १५ जनाको दरबन्दी हो। ७ जना कार्यरत छन्। दरबन्दीअनुसार ८ जना छैनन्। पछिल्लो समय देशभर नै व्यावसायिक बंगुर पालनतर्फ किसानको आकर्षण बढेको छ। अहिले पनि पाख्रिबासे (धराने) कालो बंगुरको माग धेरै छ। तर, मागअनुसार उत्पादन गरेर किसानलाई दिन समस्या भएको कार्यक्रमका संयोजक डा मनोजकुमार साहले बताए। किसानले माग गरेका निवेदन धेरै छन् उनले भने, जनशक्ति अभावले उत्पादन गर्न सकेका छैनौं विषयगत वैज्ञानिक तथा प्राविधिक (पशु स्वास्थ्य, पशु आहारा आदि) र अन्य प्रशासनिक कर्मचारीको अभावले प्रयोगशाला निर्माण तथा संचालनमा समस्या, उन्नतजातको पाठापाठी उत्पादनमा वृद्धि गर्न, नयाँ जातको विकास गर्न समस्या भएको उनले भनाइ छ। कार्यक्रमले अहिले वामपड्के, च्वांचे र हुर्रा गरी तीनवटा बंगुरका स्थानीय जातहरूको संरक्षण, पाख्रिवासे कालो बंगुरको प्रजनन् स्तर सुधार लगायतको काम गरिरहेको छ। त्यस्तै हिलेमा रहेको राष्ट्रिय चिया तथा कफी विकास बोर्ड (चिया विस्तार योजना) अहिले कार्यालय प्रमुखकै भरमा चलिरहेको छ। ६ जनाको दरबन्दी हो। कार्यालय प्रमुख मात्रै कार्यरत छन्। एक जना प्राविधिक काजमा खटिएका छन्। दरबन्दीअनुसार ५ जना रिक्त छन्। यो कार्यालयको चार जिल्ला कार्यक्षेत्र हो। चिया तथा कफी खेतीको विस्तारसँगै किसानलाई प्राविधिक सेवा, उन्नतजातको चिया तथा कफीको विरुवा उत्पादनलगायत कार्यालयको उद्देश्य भए पनि कर्मचारी अभावले समसया भएको कार्यालय प्रमुख वसन्त श्रेष्ठले बताए। किसानको समस्या आउँदा स्थलगत जानसमेत समस्या भएको उनी बताउँछन्। चिया तथा कफीको क्षेत्र विस्तार हुँदै, कर्मचारी घट्दै पछिल्लो समय पहाडी क्षेत्रमा चिया तथा कफी खेती गर्ने क्रम बढ्दो छ। किसानहरूले चिया तथा कफी खेतीलाई विस्तार गर्दै अघि बढिरहेका छन्। तर, धनकुटा नपा१ हिलेस्थित चिया तथा कफी विकासमा स्थापना गरिएको राष्ट्रिय चिया तथा कफी विकास बोर्डमा भने कर्मचारीको संख्या घट्दै गइरहेको छ। कार्यक्षेत्र धनकुटासहित भोजपुर, खोटाङ र मोरङ छ। तर, दरबन्दी ६ जनाको मात्रै छ। ६ जना दरबन्दी हुँदा पनि कार्यालय प्रमुख बसन्त श्रेष्ठ मात्रै कार्यरत छन्। एक जना सहायक कृषि प्राविधिक गणेश आचार्य काजमा आएका छन्। कार्यालय प्रमुख १ सहित लेखापाल १, कृषि प्राविधिक २, नाइके (मुखिया) १ र सहयोगी १ जना गरी ६ जनाको दरबन्दी रहेको छ। कार्यालयमा कार्यरत रेणु कोइला तीन वर्षअघि नै काजमा प्यूठान सरुवा भएकी छिन्। चिया तथा कफीको विकास गर्दै खेती विस्तार गर्ने कार्यालयको उद्देश्य रहेको कार्यालय प्रमुख श्रेष्ठ बताउँछन्। तर, पर्याप्त जनशक्ति नहुँदा समस्या भइरहेको उनको भनाइ छ। धनकुटा, भोजपुर र मोरङमा ७ सय ४० हेक्टर क्षेत्रफलमा चियाको खेती हुन्छ। कार्यालयको तथ्यांकअनुसार पछिल्लो वर्ष ५१ हजार ६ सय केजी चिया उत्पादन भएको थियो। चिया खेतीमा ८ सय ५८ जना किसान आबद्ध छन्। खोटाङमा चिया खेती विस्तार हुने क्रममा रहेको छ। त्यस्तै धनकुटासहित भोजपुर र खोटाङ जिल्लामा १० हजार ९ सय १५ रोपनी क्षेत्रमा कफीको खेती हुन्छ। पछिल्लो वर्ष ६० मेक्ट्रिक टन कफी उत्पादन भएको सो कार्यालयको तथ्यांकमा उल्लेख छ। कफी खेतीमा तीन जिल्लाका ८ सय ७५ जना किसान संलग्न छन्। मोरङको पहाडी भेगमा कफी खेती विस्तार हुँदै आइरहेको कार्यालयले जनाएको छ। प्रदेशका अनुसन्धान निर्देशनालयको अवस्था झनै बिजोग नेपाल कृषि अनुसन्धान परिषद् (नार्क) अन्र्तगत हरेक प्रदेशमा कृषि अनुसन्धान निर्देशनालय छन्। प्रदेश स्तरका कृषि अनुसन्धान निर्देशनालयमा पनि दरबन्दीअनुसार कर्मचारी छैनन्। वैज्ञानिक, प्राविधिक सहित कर्मचारी नहुँदा अनुसन्धानका कामहरू प्रभावित वनेको निर्देशनालय प्रमुखहरूको भनाइ छ। कृषि अनुसन्धान निर्देशनालय कोशी प्रदेश तरहराको कुल दरबन्दी ८७ जनाको हो। तर ४० जना मात्रै कार्यरत छन्। ४७ पद रिक्त छ। दरबन्दीअनुसार रिक्त वैज्ञानिक र प्राविधिक अधिकृतको छ। वरिष्ठ वैज्ञानिकको १ जनाको दरबन्दीमा १ जना कार्यरत छन्। १० जनाको वैज्ञानिक दरबन्दीमा ४ जना कार्यरत छन्। ६ जनाको दरबन्दी रिक्त छ। त्यस्तै वरिष्ठ प्राविधिक अधिकृतको ६ जनाको दरबन्दीमा १ जना मात्रै कार्यरत छन्। प्राविधिक अधिकृतको दरबन्दी १९ जनाको भए पनि ६ जना मात्रै कार्यरत छन्। त्यस्तै अनुसन्धान निर्देशनालय कर्णाली प्रदेश दशरथपुर सुर्खेतमा दरबन्दीअनुसार कर्मचारी छैनन्। ३५ जनाको दरबन्दी भए पनि १६ जना मात्रै कार्यरत छन्। वरिष्ठ वैज्ञानिकको १ जनाको दरबन्दीमा १ जना कार्यरत छन्। वैज्ञानिकमा २ जना र वरिष्ठ प्राविधिकको १ जनाको दरबन्दी भए पनि रिक्त छ। प्राविधिक अधिकृतमा ५ जनाको दरबन्दी भएपनि १ जना मात्रै कार्यरत छन्। अन्य २६ जना कर्मचारीको दरबन्दी भएपनि १४ जना मात्रै कार्यरत छन्। यसैगरी कृषि अनुसन्धान निर्देशनालय लुम्बिनी प्रदेश खजुरा बाँकेमा पनि दरबन्दी अनुसार वैज्ञानिक र प्राविधिक छैनन्। १८ जना वैज्ञानिकको दरबन्दीमा १५ जना रिक्त छन्। त्यस्तै प्राविधिक अधिकृतको २५ जनाको दरबन्दी भए पनि ७ जना कार्यरत छन्। अन्य कर्मचारीहरूको ३० जनाको दरबन्दीमा २७ जना कार्यरत छन्। कृषि अनुसन्धान निर्देशनालय गण्डकी प्रदेश लुम्ले कास्कीमा ३५ जनाको दरबन्दी भए पनि १० जना रिक्त छन्। वैज्ञानिकको दरबन्दी १२ जनाको भए पनि ५ जना मात्रै कार्यरत छन्। त्यस्तै प्राविधिक अधिकृत ३ जना मात्रै कार्यरत छन्। कृषि अनुसन्धान निर्देशनालय मधेस प्रदेश पवानीपुर बारामा ७८ जनाको दरबन्दी भए पनि २३ जना कार्यरत छन्। रिक्त दरबन्दीमध्ये अधिकांश वैज्ञानिक र प्राविधिक अधिकृतको दरबन्दी रहेको छ। त्यस्तै कृषि अनुसन्धान निर्देशनालय सुदूरपश्चिम प्रदेश दिपायल डोटी मा ७२ जनाको दरबन्दी भए पनि ३४ जना मात्रै कार्यरत छन्।"
"दशैंमा खसी, बोका र च्याङ्ग्रा किन्दै हुनुहुन्छ ? हरियो सिङ भएका किन्नुहोस्","काठमाडौं : पशु सेवा विभागले दशैंमा स्वस्थ खसीबोका, च्याङ्ग्रा हेरेर किन्न सुझाव दिएका छन्। विभागले दशैं लक्षित गरेर खसी बोका बिक्री भइरहेका स्थानमा पशु चिकित्सकको टोली खटाएर अनुगमन एवं परीक्षण गरिरहेको जनाएको छ। स्वस्थ खसी बोकाको सिङमा हरियो रङ लगाइएको विभागले जनाएको छ। बिरामी खसीबोका, च्याङ्ग्राको सिङमा रातो रङ लगाएको हुन्छ। हरेक वर्ष दसैँमा काठमाडौँ उपत्यकामा ४५ हजार खसीबोका ल्याइने गरेको छ । यसैगरी मनाङ र मुस्ताङबाट भेडाच्याङ्ग्रा र ल्याइँदै छन्। खाद्य व्यवस्था तथा व्यापार कम्पनीले दसैँका लागि खसी, बोका र च्याङ्ग्रा बिक्री सुरु गरेको छ। कम्पनीको कार्यालय थापाथलीबाट खसी बोका तथा च्याङ्ग्राको स्वास्थ्य परीक्षण गरी बिक्री सुरु गरिएको हो। कम्पनीले जिउँदो खसीको मूल्य प्रतिकिलो ६७० निर्धारण गरी १० रुपैयाँ छुट गरेर ६६० रुपैयाँमा बिक्री गरिरहेको छ भने च्याङ्ग्राको मूल्य प्रतिकिलो यो वर्ष १२२० रुपैयाँमा तोकिएको खाद्य व्यवस्था तथा व्यापार कम्पनी लिमिटेडका सहायक विभागीय प्रबन्धक ज्ञानु थापाले जानकारी दिए। यस वर्ष बाढी पहिरोका कारण बाटो अवरुद्ध हुँदा रामेछाप, ओखलढुङ्गा, सिन्धुली, खोटाङ, उदयपुरबाट खसीबोका ल्याउन कठिन भएको छ । काठमाडौँ उपत्यकामा अहिले तराईका खसी जिउँदो प्रतिकिलो ७२० देखि ७५५ रुपैयाँ, पहाडका खसी ६७० देखि ७०५ रुपैयाँ, बोका ६७० देखि ७२० रुपैयाँसम्म र च्याङ्ग्रा प्रतिकिलो १ हजार ३०० मा बिक्री भइरहेका छन् ।"
प्रधानन्यायाधीशमा प्रकाशमानसिंह राउत नियुक्त,काठमाडौं : सर्वोच्च अदालतको प्रधानन्यायाधीशमा प्रकाशमानसिंह राउत नियुक्त भएका छन्। आइतबार राष्ट्रपति रामचन्द्र पौडेलले राउतलाई प्रधानन्यायाधीश नियुक्त गरेका हुन्। असोज १६ गते संसदीय सुनुवाइ समितिले प्रधानन्यायाधीशमा राउतको नाम सर्वसम्मतिले अनुमोदन गरेको थियो। संसदीय सुनुवाइ समितिबाट अनुमोदन भएपछि संवैधानिक परिषदको सिफारिसमा आइतबार राष्ट्रपति पौडेलले संविधानको धारा १२९ को उपधारा २ बमोजिम राउतलाई प्रधानन्यायाधीश पदमा नियुक्त गरेको राष्ट्रपति कार्यालयले जनाएको छ।
घरघर धाएर विद्यार्थी बटुल्छन् शिक्षक,"चितवन : भरतपुर२९ को रातामाटे आधारभूत विद्यालयमा विद्यार्थी यसरी घटे कि, गत वर्ष त ८ जना मात्रै बाँकी रहे। विद्यालयको अस्तित्व नै नरहने अवस्थामा पुग्यो। विद्यार्थी नै नरहेपछि विद्यालय अन्तै गाभ्ने तयारी भयो। त्यसको प्रमुख कारण थियो, विद्यालयको गुणस्तर खस्किँदै जानु। त्यसैकारण अभिभावकले नजिकैको बजारमा डेरा भाडा मा लिएर छोराछोरी अन्तै पढाउन थाले। तर, महेन्द्रनगरका बलराम जोशी रातमाटे विद्यालयमा आएपछि विद्यालयका दिन फेरिन थालेका छन्। विद्यार्थी संख्या बढ्दै गएको छ। हाल २७ जना विद्यार्थी अध्ययनरत छन्। जोशी आएपछि उनले पढाइको गुणस्तरमा जोड दिए। गाउँमै राम्रो पढाइ हुन थालेको विश्वास अभिभावकलाई दिलाए। अनि, विद्यार्थी खोज्दै अभिभावकको घरघर धाउन थाले। कार्यालय समय सकिएपछि शिक्षक जोशी चुप बस्दैनन्। अभिभावकको घर पुग्छन्। विद्यालय उमेर समूहका बालबालिकाका अभिभावकलाई भेटेर हात जोड्छन्। गाउँकै विद्यालयमा छोराछोरी पढाइदिन आग्रह गर्छन्। विद्यालयमा पढाइको अवस्था सुधार गरेरै छाड्ने उनको प्रतिबद्धतापछि अभिभावकले रातमाटेमै छोराछोरी पढाउन थालेका छन्। आठ वर्षअघि उक्त विद्यालयमा ५० जना विद्यार्थी थिए। गत वर्ष आठ जना मात्रै रहे। शिक्षकले राम्रो नपढाएको भन्दै अभिभावकले विद्यार्थी झिक्न थाले। तर, ६ महिनाअघि मात्रै उक्त विद्यालयमा जोशीले पढाउन थालेपछि बन्द हुन लागेको विद्यालय जोगिएको छ। हामीले धेरै मिहेनत गयौं। यहाँ पनि राम्रो पढाइ हुन्छ भन्ने विश्वास दिलायौं, शिक्षक जोशीले भने, पहिला शिक्षकले ठग्छन् भन्थे। हामी आएपछि शिक्षकले राम्रो पढाउँछन् भन्ने विश्वास अभिभावकले गर्न थाल्नुभएको छ। विस्तारै विद्यार्थी बढिरहेका छन्। कञ्चनपुरका बासिन्दा जोशी यसअघि चेपाङको बाहुल्यता रहेको राप्ती नगरपालिका१२ को यौरालीटारमा पढाउँने गर्थे। यहाँको पढाइमा चित्त नबुझेपछि अभिभावकले नारायणघाट, जुगेडीमा कोठा भाडामा लिएर छोराछोरीलाई पढाउने गर्नुहुन्थ्यो, जोशीले भने, गाउँको विद्यालयमा पढाइ राम्रो हुन थालेपछि विस्तारै छोराछोरी फर्काउन थाल्नुभएको छ। विद्यालयका प्रधानाध्यापक बलबहादुर कुमाल अभिभावको विश्वास जित्न गुणस्तरीय शिक्षामा निकै मेहनत गर्नुपरेको बताउँछन्। एक त यहाँ भौगोलिक विकटता छ। आर्थिक स्थिति कमजोर भएको कारण विद्यार्थी टिकाउन पनि गाह्रै छ, कुमाल भन्छन्, तर सबैको सहयोग जुटायौं। विद्यार्थीको आकर्षण बढाएका छौं। पढाइ राम्रो हुन थालेपछि अभिभावकको घरदैलो गरेर अनुरोध गयौं। विद्यालयको पढाइमा पहिला र अहिले धेरै नै फरक भएको अभिभावक सुनिसा गुरुङले बताइन्। पहिला पढाइ राम्रो हुन्थेन, त्यसैकारण विद्यालयबाट छोराछोरी निकालेर अन्तै पढाउने गरिन्थ्यो, उनले भनिन्, सरहरूले अहिले मिहेनत गर्नुभएको छ। पहिले पनि यहीं राम्रो पढाइ भएको भए हामीले बजारमा छोराछोरी लानै पर्दैनथ्यो। विद्यार्थी फकाउन शिक्षकले सहयोगी खोजेर शैक्षिक सामग्री पनि जुटाउँछन्। विद्यालयमा कपी कलम, झोला र पोसाकसम्म दातालाई आग्रह गरेर व्यवस्था गर्छन्। विद्यार्थीलाई पढाइमा आकर्षण गराउन शिक्षकले आफैं पैसा उठाएर खाजा पनि खुवाउँछन्। यस्तै, शिक्षकले विद्यालयको थोरै भागमा मौसम अनुसारको तरकारी खेती गरेर विद्यार्थीलाई सिकाउने गर्छन्। विद्यार्थी संख्याको वृद्धि प्रतिशतको आधारमा भरतपुर महानगरको विद्यालयमा रातामाटे विद्यालय अग्रस्थानमा छ। नारायणघाट मुग्लिन सडक खण्डको भोर्लेबाट पाँच किलोमिटर डाँडा उक्लिएपछि रातामाटे विद्यालय पुगिन्छ। भौगोलिक विकटताको कारण पनि यहाँको विद्यालयमा विद्यार्थी टिकाउन मुस्किल छ। नयाँ सरहरू आउनुभएपछि घरदैलो गरेर विद्यार्थी बढाउन लाग्यौं, विद्यालय व्यवस्थापन समितिका अध्यक्ष लालप्रसाद गुरुङले भने, विद्यालय अन्यत्र गाभिएको भए सबै अभिभावकले आर्थिक अवस्थाका कारण छोराछोरी पढाउन सक्नुहुन्थेन। शिक्षकहरूको मेहनतका कारण विद्यालयको अवस्था फेरिँदै गएको छ।"
धरानमा पनि तालिम प्राप्त कुकुरसहितको चेकिङ,"धरान : सुनसरीको धरान उपमहानगरपालिकामा लागुऔषध कारोबार, चोरी डकैती नियन्त्रण गर्न प्रहरीले तालिम प्राप्त कुकुरबाट सुरक्षा चेकिङमा कडाइ गरेको छ। दसैं सुरु भएसँगै अपराधजन्य घटना घट्न नदिनका लागि सुरक्षामा कडाइ गरिएको इलाका प्रहरी कार्यालय धरानका डीएसपी प्रकाश जबेगुले बताए । कोशी प्रदेश कार्यालय विराटनगरबाट दुइटा तालिम प्राप्त कुकुर ल्याएर सार्वजनिक सवारीसाधन र धरानका शंकास्पद स्थानमा सुरक्षा चेकिङलाई अगाडि बढाइएको डीएसपी जबेगुले बताए। कुकुरको माध्ययमबाट सवारी चेकिङ गर्दा लागुऔषध कारोबार गर्ने व्यक्ति, लागुऔषध र शंकास्पद वस्तुहरू बरामद गरिएको इलाका प्रहरी कार्यालय धरानका प्रहरी निरीक्षक कोमल ठाकुरले बताए।"
न्याय प्रणालीको सुदृढीकरण गर्दागर्दै सेवानिवृत्त भए श्रेष्ठ,"काठमाडौं : विवादरहित न्याय सम्पादन र न्यायिक प्रशासनिक नेतृत्व। यही छवि कायम गर्दै प्रधानन्यायाधीश विश्वम्भरप्रसाद श्रेष्ठ सेवा निवृत्त भएका छन्। झन्डै १४ महिनाको अवधिमा न्याय प्रणालीमा संस्थागत सुदृढीकरणमा गर्न प्रयासरत श्रेष्ठले आइतबार अवकाश पाएका हुन्। ६५ वर्षे उमेरहदका कारण श्रेष्ठ आइतबार सेवा निवृत्त भएका हुन्। उनी २०८० भदौ ५ गते प्रधान न्यायाधीशमा नियुक्त भएका थिए। उनी ३१ औं प्रधानन्यायाधीश हुन्। २०१६ सालमा डोटीमा जन्मिएका हुन्, श्रेष्ठ। २०७३ साउनमा सर्वोच्चको न्यायाधीशमा नियुक्त भएका थिए। प्रधानन्यायाधीशका रूपमा उनको १४ महिने कार्यकाल स्मरणीय रहेको संविधानविद्, कानुन व्यवसायी एवं बहालवाला न्यायाधीशहरूको टिप्पणी छ। प्रधानन्यायाधीशले प्रशासनिक नेतृत्व गर्ने हो। प्रशासनिक क्षमतालाई लिएर टिप्पणी गर्नु पर्ने ठाउँ देख्दिनँ। भूमिका सराहनीय नै देखिन्छ, संविधानविद् डा विपिन अधिकारी भन्छन्, सामान्यतयाः उहाँ(श्रेष्ठ)सुकिलो, निष्पक्ष र आधारभूत रूपमा स्वतन्त्र न्यायाधीशको रूपमा जसरी देखिनु पथ्र्यो। त्यही रूपमै देखिनुभयो। न्यायक्षेत्रमा झन्डै चार दशक लामो सेवा गरेका श्रेष्ठ तीनै तहका अदालतमा गरेको न्याय सम्पादनमा विवादरहित भए। प्रधानन्यायाधीशका रूपमा रहँदा उनले न्यायिक सुधारका प्रयासहरूलाई अघि बढाए। चुनौतीपूर्ण अवस्थामा गुज्रिरहेको न्यायालयलाई सही मार्ग प्रदान गरे। उच्च अदालतका न्यायाधीशहरूका भनाइमा जिल्ला न्यायाधीशबाट उच्च (पुनरावेदन) हुँदै सर्वोच्चमा प्रधान न्यायाधीशको भूमिकामा रहेर स्वच्छ छविको रूपमा अवकाश पाउनु आफैंमा गर्वलाग्दो छ। २०३८ सालमा अस्थायी अधिकृत रूपमा सेवा सुरु गरेका श्रेष्ठ तीन वर्षपछि न्याय सेवामा स्थायी अधिृकतको नियुक्ति पाएका थिए। उनीसँगै सेवा सुरु गरेकाहरू कोही उच्च अदालतबाट सेवा निवृत्त भए। तर, श्रेष्ठले प्रतिस्पर्धामा धेरै सहकर्मीलाई पछि पारे। आफूभन्दा अघि न्याय सेवामा प्रवेशगरेका अनुभवि न्यायाधीशहरूलाई मिलाए। नेतृत्व गर्ने अवसर पाए। प्रधान न्यायाधीशबाट श्रेष्ठको अवकाशसँगै सर्वोच्च अदालतमा लामो समय जिल्ला न्यायाधीशको अनुभव प्राप्त व्यक्तिको अभाव देखिएको छ। हालै उच्च अदालतमा नियुक्त न्यायाधीश डिल्लिरत्न श्रेष्ठ भन्छन्, उहाँको अवकाशसँगसँगै सर्वोच्च अदालतबाट जिल्ला न्यायाधीशको अनुभव प्राप्त क्याडर जज पनि सेवा निवृत्त भएको अवस्था छ। उहाँ (श्रेष्ठ)को कार्यकाललाई स्वर्णिम प्रतिविम्बका रूपमा स्मरण गरिरहने छौं। सर्वोच्चमा न्यायाधीशका रूपमा ७ वर्ष न्याय सम्पादनपछि उनी प्रधानन्यायाधीशमा सिफारिस भएका हुन्। संविधानमा प्रधानन्यायाधीश हुनका लागि सर्वोच्च अदालतमा कम्तीमा तीन वर्ष न्यायाधीश भएको हुनुपर्ने योग्यता तोकिएको छ। मुद्दा बुझ्न र किनारा लगाउन खप्पिस श्रेष्ठलाई धेरै मुद्दा फछ्र्यौट गर्ने व्यक्तिका रूपमा समेत सहकर्मीले लिन्छन्। एक वर्षमा उनले एक हजार ४ सयभन्दा बढी मुद्दा फछ्र्यौट गरेको सर्वोच्चको वार्षिक प्रतिवेदनमा उल्लेख छ। देवानी मुद्दामा विशेष दख्खल भएका श्रेष्ठका संविधानसभा विघटन, एनसेलको कर विवाद, अदालतको अवहेलनालगायतका मुद्दामा उनले गरेको फैसलाले न्यायिक प्रणाली सुदृढ गर्नमा योगदान गरेको चर्चा न्यायवृत्तमा हुने गर्छ। संस्थागत सुदृढीकरणमा योगदान संविधानले प्रत्याभूति गरेको स्वतन्त्र, निश्पक्ष न्यायपालिकाको मान्यता अक्षुण्ण राख्दै प्रभावकारी न्याय प्रशासन कायम गरेका छन्। न्याय सम्पादनमा ढिलाइ भएको गुनासोकाबीच सर्वोच्च अदालतमा गत वर्ष झन्डै १५ हजार मुद्दा टुंगिएका छन्। यो संख्या सर्वोच्चकै इतिहासमा अहिलेसम्मकै धेरै हो। तत्कालीन प्रधानन्यायाधीश चोलेन्द्रशमशेर जबरा (२०७५२०७९) न्यायालय विवादको पिरामिडमा उक्लेको थियो। जनस्तरबाट नै शंका उत्पन्न भएको थियो। त्यसपछि डेढ महिनाको छोटो अवधि प्रधानन्यायाधीश भएका हरिकृष्ण कार्कीको कार्यकाल उल्लेखनीय भएन। त्यसलगत्तै प्रधानन्यायाधीश भएका श्रेष्ठ सामु न्यायालयको साख वृद्धि गर्ने चुनौती थियो। प्रधानन्यायाधीश हुनुअघि सबै तहका अदालतमा रिक्त न्यायाधीश दरबन्दी पदपूर्तिका लागि यथाशीघ्र प्रक्रिया अघि बढाउने उनको प्रतिबद्धता थियो। उच्च र जिल्ला अदालतमा दुई वर्ष नाघेका मुद्दाहरू शून्यमा ल्याउने जनाएका थिए। थुनुवा, ज्येष्ठ नागरिक, अशक्त, असहाय व्यक्तिको मुद्दाको पेसीमा प्राथमिकता दिने उनको योजना थियो। संसदीय सुुनुवाइ समितिमा उनले स्वचालित पेशी तारेखसम्बन्धी सफ्टवेयर निर्माण, अदालतमा कोर्टरुम टेक्नोलोजीलगायतका नवीन प्रविधिको प्रयोग, मोबाइल एसएमएसबाट मुद्दाको कारबाहीको अवस्थाको जानकारी दिनेलगायतका कार्ययोजना पेस गरेका थिए। श्रेष्ठले न्यायिक सुधारका सकारात्मक संकेतहरू छोडेका छन्। प्रधानन्यायाधीश बने लगत्तै उनले स्वचालित प्रणालीबाट तारेख व्यवस्थापन गर्ने निर्णय गर्दै कार्यान्वयन गरे। दैनिक पेसी सूची गोला प्रणालीबाटै सञ्चालन भए पनि पेसी तारेख भने स्वचालित (अटोमेसन) भएको छ। यसले न्यायालयभित्र हुने अनियमिततालाई न्यूनीकरण गर्न सहयोग गर्ने अपेक्षा गरिएको छ। तारेख तोक्ने काममा कर्मचारीबाट हुने हस्तक्षेपको अन्त्य भएको छ। मुद्दाको प्रक्रियाबारे सूचना प्राप्त गर्न सहज भएको छ। न्यायाधीश नियुक्तिमा हुने ठूलो चुनौती र टकरावका बीच उनले जिल्ला र उच्च र सर्वोच्च अदालतमा पनि न्यायाधीश नियुक्ति गरे। न्याय परिषद्का अध्यक्षसमेत रहेका श्रेष्ठले सर्वोच्च अदालतमा न्यायाधीश सिफारिसका क्रममा जाँदाजाँदै अनपेक्षित परिस्थिति झेल्नु पयो। उनको अध्यक्षतामा बसेको बैठकले एक साता अघि सर्वोच्च अदालतमा उच्च अदालतका दुई जना मुख्य न्यायाधीशलाई सिफारिस गरेको थियो। असोज ११ गतेको उक्त सिफारिसको विषयमा नेपाल बार एसोसिएसनले विरोध जनाएको थियो। सर्वोच्चमा ७ जना न्यायाधीश रिक्त रहेको अवस्थामा बैठकले उच्च अदालत पाटनका मुख्य न्यायाधीश नृपध्वज निरौला र उच्च अदालतका मुख्यन्यायाधीश नित्यानन्द पाण्डेलाई सिफारिस गरेको हो। सर्वोच्च अदालतको निर्णयानुसार न्यायपरिषद् (पहिलो संशोधन ) नियमावली,२०८० खारेज हुनु पर्ने माग राख्दै बारले न्यायाधीश सिफारिसप्रति विरोध गरेको थियो। उनको कार्यकालमा पछिल्लो समय सर्वोच्चमा न्यायाधीश नियुक्ति विषयलाई लिएर बारबेञ्चबीचको सम्बन्ध हार्दिक र सौहार्दपूर्ण हुन सकेन। उपभोक्ता हित संरक्षण मञ्चका अध्यक्षसमेत रहेका वरिष्ठ अधिवक्ता ज्योति बानियाँका अनुसार, श्रेष्ठले मेसिनले पेसी तोक्ने गरि अटामेसनमा लैजाने र नेपाल बारले भनेकै ठाउँमा अर्थात् सर्वोच्च अदालत परिसरभित्र नयाँ भवन बनाउन जग्गा पनि उपलब्ध गराएका थिए। वरिष्ठ अधिवक्ता बानियाँले पछिल्लो घटनाक्रमलाई लिएर नेपाल बार विरोधमा उत्रनुलाई बैगुनी संस्कृति विकास भएको र त्यसको चपेटामा श्रेष्ठ परेको टिप्पणी गरे। नेपालको संविधानबमोजिम तीनै तहका अदालतमा रिक्त हुने न्यायाधीश पदका नियुक्तिका लागि सिफारिस गर्ने संवैधानिक जिम्मेवारी पुरा गर्नु भएको हो, श्रेष्ठका सहकर्मी एक न्यायाधीश भन्छन्, आफ्नो नेतृत्वमा भएको सिफारिस मात्र होइन कम्तीमा आफू अवकाशमा जानुअघि प्रधानन्यायाधीश सिफारिस हुन सकेकामा सन्तोष मान्नु भएको छ।"
संविधान संशोधनका सीमा,"अहिले नेपालको राजनीतिक वृत्तमा संविधान संशोधनको विषयले प्रवेश पाएको छ। कानुनी र सामाजिक क्षेत्रमा समेत यस विषयमा बहस भइरहेका छन्। भारतीय संविधानका निर्माता विद्धान् भीमराव अम्बेडकरले भनेका थिए भारतले एक सामाजिक लोकतन्त्र बन्न प्रयास गर्नुपर्छ, राजनीतिक लोकतन्त्रमात्र हैन। अम्बेडकरले भनेजस्तो भारतमा सामजिक लोकतन्त्र आयो आएन, छ छैन ? त्यो बेग्लै समीक्षाको विषय हो। यता नेपालमा भने लोकतन्त्रको लाभ राजनीतिक नेतृत्वले मात्रै उठायो। अर्थ लोकतन्त्रको न्यानो घाम तल्लो तहले महसुस नै गर्न पाएन। नेपालमा सामाजिक लोकतन्त्र आएकै छैन। त्यसको कारण सरकारको अस्थिरतालाई औंल्याउने गरिएको छ। त्यसैकारण सरकारको स्थायित्वका लागि संविधान संशोधनको सामान्य चर्चा भइरहने गरेका थिए। यसबीच, असार १७ गते मध्यरातमा नेपाली कांग्रेसका सभापति शेरबहादुर देउवा र नेकपा (एमाले)का अध्यक्ष केपी शर्मा ओलीले तत्कालीन सत्ता समीकरण बदल्न सम्झौता गरे। जसमा जनताको ध्यान खिच्ने मुख्य विषय वर्तमान संविधान संशोधन थियो। विगतमा छिटफुट र बौद्विक जगत्मा सीमित संशोधनको बहस असार १७ पछि व्यापक, तीब्र र पेचिलो बन्दै गयो। यो विषय छलफल र चर्चामा मात्रै सीमित रहेन, यसले नेपालको राजनीतिमा दूरगामी महत्वको प्रभाव र असर देखाउन थालेको छ। राजनीतिक शक्तिहरूमा नयाँ धु्रवीकरण सुरु हुनु त्यसको प्रत्यक्ष दृष्टान्त हो। यसै विषयमा यस आलेखमा संक्षिप्त चर्चा गरिएको छ : संशोधन केकेमा जरुरी ? : ९ वर्षको अभ्यास र अनुभवले संविधानका हरेक भागमा केही न केही संशोधनको आवश्यकता देखिएको छ। विज्ञहरूमार्फत् उपरोक्त आवश्यकताको पहिचान गर्न उपयुक्त हुन्छ। संशोधनलाई विषयवस्तुका हिसाबले दुई कोणबाट हेरौं संविधानमा मूलत: हामीले अवलम्बन गर्ने राजनीतिक प्रणालीको सैद्धान्तिक पक्षहरूको बढी उल्लेख गरिएको हुन्छ। त्यो प्राप्त गर्न केही प्राविधिक कार्यविधि पनि समावेश गरिएका हुन्छन्। सैद्धान्तिक व्यवस्था फेरिँदा प्राविधिक कार्यविधिसमेत स्वत: फेरिन सक्छन्। त्यसैले सैद्धान्तिक व्यवस्थाउपरको संशोधनबारे पनि चर्चा गर्नैैपर्ने हुन्छ। संविधानको भाग ३३ अब पूर्णत: असान्दर्भिक भइसकेको छ। संक्रमणकालीन व्यवस्थाका लागि प्रयुक्त गरिएका धारा २९५ देखि ३०५ सम्म सबै निष्प्रायोजित भएकाले खारेजयोग्य छन्। उक्त भाग ३३ बाहेक संशोधनका लागि अन्य मुख्य विषय निम्नानुसार रहेका छन् : निर्वाचन प्रणाली : अहिले सबैभन्दा बढी जनअसन्तुष्टि नेतृत्वले मनोनयन गर्ने समानुपातिक निर्वाचन प्रणालीमा छ। उपरोक्त निर्वाचन प्रणाली अवलम्वन गर्दा सामान्यतया कुनै पनि दलले सरकार सञ्चालनका लागि आवश्यक बहुमत ल्याउन सम्भव प्राय: देखिएन। नेतृत्वमा नैतिक चरित्रको कमीले विरलै प्राप्त बहुमत पनि क्षणभरमै भत्किए। संसद्मा बहुमत नहुँदा सरकार अस्थिर भइरहने र त्यसले शासन सञ्चालनमा अनेक विकृति मैलाउने अवस्था सृजना भयो। निर्वाचन प्रणालीमा राखिएको समानुपातिक प्रतिनिधित्व प्रणालीमा व्यापक विकृति देखिए। पक्षपात, खरिदविक्री, नेतृत्वको मनपरीजस्ता पक्ष यसमा प्रकट भए। तसर्थ मनोनयनबाट छान्ने समानुपातिक निर्वाचन प्रणाली हटाउनुपर्ने देखियो। समानुपातिक प्रतिनिधित्व प्रणाली उचित छ। सबै क्षेत्र, जाति र भाषाको प्रतिनिधित्वको सुनिश्चितताले नेपालको संसद् विश्वकै उत्कृष्ट संसद्मध्ये एक मानिन्छ र संसद् राष्ट्रको देखिने मुख्य अनुहार पनि हो। संविधानको धारा ८४ को उपधारा १(ख) मा सांसदको निर्वाचनसम्बन्धी जुन प्रावधान राखियो त्यसले समानुपातिक प्रतिनिधित्व प्रणालीको मुख्य मर्म बोक्न सकेन। उक्त धारामा सम्पूर्ण देशलाई एक निर्वाचन क्षेत्र मानी राजनीतिक दलले प्राप्त गरको मत अनुसार ११० सिट सांसदको विभाजन हुने व्यवस्था छ। यो व्यवस्था नै अहिले नेपालको सन्दर्भमा उचित देखिएन। मुख्यगरी नेतृत्वको बदमासीको कारण यो प्रावधानप्रति जनअसन्तुष्टि व्यापक भएको छ। यो प्रणालीका कारण संसद्मा कुनै राजनीतिक दलले सामान्य बहुमत ल्याउन पनि सम्भव देखिएन। बहुमत नभएको दलले चलाएको सरकार स्वत: अस्थिर हुने नै भयो। अस्थिरताले अनेक विकृति जन्माए जुन भोग्दैछौं। यसको प्रत्यक्ष असर नेपाली कांग्रेस र एमालेको नेतृत्वमा पनि देखियो। त्यही कारण उनीहरू संविधान संशोधनको मुख्य एजेन्डामा पुगे र मुख्यगरी यही निर्वाचन प्रणालीको संशोधनको एजेन्डालाई लक्षित गरी सत्ता समीकरण बदल्ने सम्झौता भएको पनि देखियो। विकल्प व्यापकरूपमा चर्चा गर्न सम्भव छैन तर धेरै विद्धान् र कांग्रेस, एमालेको नेतृत्वले प्रत्यक्ष निर्वाचित हुने संसद् संख्यामा नै समानुपातिक प्रतिनिधित्वको सुनिश्चितता गर्नेगरी बहस प्रारम्भ गरेको सुनिन्छ। जुन प्रणाली मौजुदा प्रणालीभन्दा उपयुक्त र व्यावहारिक पनि हुनसक्छ। संसद्को अधिकार : संसद् नेतृत्वको रबर स्ट्याम्प जस्तो देखियो। सांसदले संसद्मा जनताको भावना र आफ्नो विवेकभन्दा बढी नेताको जुँगाको इशारा बुझेर चलेको देखियो। संसदीय सुनुवाई, संसदीय समितिका कामकारबाही र कानुन बनाउँदा सांसदहरूको रचनात्मक भूमिका र राजनीतिक विवेक प्रयोग हुन दिएको देखिएन। संसद्को गरिमा बढ्न सांसदको गरिमा बढ्नुपर्छ। राजनीतिक दलप्रति विश्वास जाग्न नेतृत्व इमानदार र चरित्रवान हुनुपर्छ। बेलायत, अमेरिका, भारत, फ्रान्स लगायतका मुलुकमा महत्वपूर्ण राष्ट्रिय र अन्तर्राष्ट्रिय मामिलाको नीति निर्धारण र कतिपय प्रत्यक्ष कार्यकारिणी निर्णयमा संसद्ले प्रत्यक्ष निर्णय र हस्तक्षेप गरेका प्रशस्त दृष्टान्त पाइन्छन्। त्यसको मुख्य कारण सांसदहरूलाई ज्ञान र राजनीतिक विवेकको स्वत:स्फूर्त प्रयोगमा उनीहरूले गरेको सुनिश्चितता नै हो। त्यसैले त्यहाँ एउटा विधायक निर्वाचित हुनु त्यो व्यक्तिका लागि निकै गौरवमय अवसरको रूपमा लिइन्छ। यसमा सांसद र संसद्को थप प्रभावकारिताका लागि संविधानको भाग ८ मा थप संशोधन गरी आवश्यक व्यवस्था गर्नु वाञ्छनीय हुन्छ। न्यायपालिका : न्यायपालिका राजनीतिको विद्रुप चलखेलबाट आक्रान्त बनेको छ। बरु पञ्चायतकालमा यति विकृत अवस्था देखिएको थिएन। तर अहिले राजनीतिक तथा संवैधानिक विवादमा कुन न्यायाधीशले कस्तो आदेश गर्नसक्छ भनी पूर्वअनुमान गर्न सकिन्छ। यो दृष्य न्यायक्षेत्रका सरोकारवालालाई चरम निराशाको अवस्था हो। अहिले न्यायपालिकाप्रति जनभरोसा चट्टै चँुडिएको छ, आस्था मारेको छ र विश्वास टुटेको छ। न्यायपालिकालाई राजनीतिको प्रत्यक्ष मातहत राख्न खोज्नुले यसभित्र उपरोक्त विकृति मौलाएका हुन्। तसर्थ यो विद्रुप अवस्थालाई बदल्न संविधानमा केही व्यवस्था खारेज र केही नयाँ थप गर्न आवश्यक देखियो। न्यायपालिका सुधारको पहिलो आवश्यकता संविधानको धारा २८४ (१) को संशोधन गर्नु हो। जसमा प्रधानन्यायाधीश संवैधानिक परिषद्को पदेन सदस्य हुने व्यवस्था छ। उक्त व्यवस्थाले कार्यकारिणीको काममा प्रधानन्यायाधीशलाई संलग्न गरायो। शक्ति पृथकीकरणको सिद्वान्त अनुसार प्रधानन्यायाधीश कार्यकारिणीको निर्णयमा सामेल हुनु त्यो सिद्वान्तको बर्खिलाप हुन्छ। कार्यकारिणीले गरेको निर्णयउपर प्रधानन्यायाधीशकै नेतृत्वमा गठन हुने संवैधानिक इजलासमा सुनुवाइ हुन्छ। आफैं संलग्न भएको निर्णयउपर आफैंले सुनुवाइ गर्नु सामान्य न्यायको सिद्वान्त समेतको प्रतिकूल भयो। चोलेन्द्र शम्शेर राणाले प्रधानन्यायाधीश पदको दुरुपयोग गर्दा उपरोक्त प्रवन्धको कमजोरी सतहमा नै आइसकेको छ, तसर्थ यो प्रावधानलाई हटाउनुपर्छ। त्यस्तै न्याय परिषद्को गठनसम्बन्धी धारा १५३(१) पनि संशोधन गर्नु आवश्यक छ। न्यायाधीश नियुक्तिका लागि सिफारिस हुने उक्त परिषद्मा राजनीतिक व्यक्तिहरूको बाहुल्यता छ। न्यायपालिकाले उपयुक्त ठानेका व्यक्तिहरू न्यायाधीश नियुक्तिमा सजिलै सिफारिस हुन पाउँदैनन्। त्यसका लागि प्रधानन्यायाधीशले राजनीतिक सदस्यसँग लेनदेन गर्नुपर्छ। न्यायपालिका विकृत हुनु र स्वच्छ नहुनुको अर्को मुख्य कारण संविधानमा रहेको यही प्रावधान हो। उपरोक्त प्रावधान खारेज गरी न्यायिक नेतृत्वको अनुकूलतामा परिषद्को गठन गर्नु वान्छनीय हुन्छ। तबमात्र सक्षम व्यक्ति न्यायाधीश बन्ने र न्याय निष्पक्ष हुने वातावरण बन्छ। संवैधानिक आयोगहरू : संविधानको भाग २७ धारा २५२२६५ सम्म नै पूरै भागको संशोधन आवश्यक छ। धारा २६५ मा दस वर्षपछि त्यसमा व्यवस्था गरिएका सातवटै संवैधानिक आयोगउपर पुनरावलोकन गर्ने व्यवस्था छ। तर नौ वर्षको अनुभवमा तिनको प्रभावकारिता देखिएन। बरु ती सबै आयोगलाई एकीकृत गरी एउटै शक्तिशाली र भूमिकायुक्त समावेशी आयोगको व्यवस्था गर्नु उपयुक्त हुन्छ। अख्तियार दुरुपयोग अनुसन्धान आयोग : आयोगको पदाधिकारीको नियुक्तिका लागि योग्यता निर्धारण गर्न धारा २३८(६) लाई संशोधन गर्नु आवश्यक छ। निवृत्त कर्मचारीहरूको नियुक्तिले यसको प्रभावकारिता देखिएन। सरकारको कर्मचारी हुँदा आफैं संलग्न निर्णयमा उसले अनुसन्धान गर्न रुचि नदेखाएको दृष्टान्त छ। जीवनभर राजनीतिक नेतृत्व मातहत काम गरेको र चाकरीमा अभ्यस्त व्यक्तिले तिनै राजनीतिक व्यक्तिउपर अनुसन्धान गर्न र मुद्दा चलाउन आँट नै गरेनन्। जसको परिणाम कुशासन र भ्रष्टाचार मौलायो। तसर्थ, त्यसमा संशोधन गरी निवृत्त कर्मचारी नियुक्तिमा सीमा तोक्नुपर्ने देखियो। साथै अनुसन्धानको सीमा प्रधानमन्त्रीसम्म पुयाउनु अत्यन्त आवश्यक देखियो। किनकि निजकै आडमा कतिपय अनिमियता भएको पाइयो। राष्ट्रपति : राष्ट्रको सबैभन्दा सर्वोच्च अधिकारी राष्ट्रपति हो। उसको नाममा राष्ट्रको अन्तिम निर्णय हुन्छ। तर हाम्रो अभ्यासले राष्ट्रपतिको सुझावलाई राष्ट्रप्रमुखको सुझावको रूपमा गम्भीरतापूर्वक लिएको देखिएन। जुनसुकै हिसाबले निर्वाचित भए पनि ऊ राष्ट्रपति हो। राष्ट्र र जनताप्रति उनमा अन्तिम जिम्मेवारी रहन्छ। हाम्रो संविधानमा ऊ संवैधानिक छ। त्यसो भएता पनि सार्वभौमसत्ता, भौगोलिक अखण्डता र कतै राज्यमा ठूलो विपत्ति हँुदा वा द्रोह हुन लाग्दा उनले मन्त्रिपरिषद्लाई आवश्यक सुझाव दिनसक्ने र त्यो सुझावउपर सरकार वा संसद्ले दफावार रूपमा छलफल गरी निष्कर्षमा पुग्नुपर्ने व्यवस्था समावेश गर्नु वान्छनीय हुन्छ। त्यसको लागि धारा ६६ र ११३(४) मा संशोधन आवश्यक छ। उपराष्ट्रपति राष्ट्रिय सभाको अध्यक्ष : धारा ६७ र धारा ९२ संशोधन गरी उपराष्ट्रपति राष्ट्रिय सभाको पदेन अध्यक्ष हुने व्यवस्था गर्नु उपयुक्त हुन्छ। यसले राष्ट्रिय सभाको गरिमाको वृद्धि गर्नुका साथै सामान्य जिम्मेवारीमा रहेका उपराष्ट्रपतिलाई विधायिकी कार्यको थप जिम्मेवारी प्राप्त हुन्छ। यसले सरकारको खर्चमा समेत कमी ल्याउँछ। राष्ट्रपति कार्यकारी भएको अमेरिकी सिनेट र संसदीय व्यवस्था रहेको भारतको राज्यसभाको अध्यक्षता त्यहाँका उपराष्ट्रपतिले गर्छन्। त्यस्तो व्यवस्था गर्दा संविधानको धारा २८४(१)(घ) खारेज गर्नुपर्ने हुन्छ। महान्यायाधिवक्ता : मुद्दा चलाउने वा नचलाउने विषयमा महान्यायाधिवक्ताको भूमिका विवादित देखियो। तसर्थ धारा १५८ को उपधारा २ संशोधन गरी उपरोक्त अधिकार महान्यायाधिवक्ता कार्यालयका वरिष्ठ न्यायाधिवक्तालाई प्रदान गर्नु उपयुक्त हुन्छ। उक्त निर्णयमा पुग्नुअघि वरिष्ठ न्यायाधिवक्ताले महान्यायाधिवक्ताको परामर्श लिन सक्छन्। प्रदेश कार्यपालिका : धारा १६८ को उपधारा ९ संशोधन गरी प्रदेश मन्त्रिपरिषद्को सदस्यको संख्या बढीमा पाँच राख्नु उपयुक्त हुन्छ। बढी आवश्यक नै देखिएन। त्यसले राज्यलाई बढी भार पार्नुका साथै विकृति पनि देखियो। प्रदेश व्यवस्थापिका : धारा १७६ को उपधारा (ख) खारेज गर्नुपर्छ। संघीय संसद्मा पनि मनोनीत समानुपातिक प्रणालीको विकल्पको व्यवस्था हुनेहुँदा त्यस्तै व्यवस्था प्रदेशमा पनि अपनाउनुपर्छ वा समानुपातिक संसद्को व्यवस्था नगर्दा पनि हुन्छ। उपरोक्त व्यवस्थाहरूको संशोधनले तत्काल जनतामा सामान्य सन्तुष्टि मिल्न सक्ने र सरकार सञ्चालनमा थप सहजता प्राप्त हुनेहुँदा राजनीतिक दलको ध्यान ती विषयमा पुग्यो भने हाललाई पर्याप्त मान्नुपर्छ। संविधान संशोधनमा ओली सरकारका सीमा : दुई ठूला पार्टीले नयाँ समीकरण बनाइ सरकार निर्माण गर्दा संविधान संशोधनलाई मुख्य एजेन्डा बनाए पनि केपी ओलीको प्रधानमन्त्रीत्वकालमा संविधानमा संशोधन भइहाल्छ भन्ने निष्कर्षमा पुग्न सकिँदैन। त्यसका केही सीमा छन्। जसलाई तल उल्लेख गरिएको छ : शक्ति सन्तुलन : माओवादी सशस्त्र विद्रोह, मधेस आन्दोलन, छिमेकी लगायत अन्तर्राष्ट्रिय दबाब आदिलाई झेल्दै जारी गरिएको वर्तमान संविधानमा जुन प्रावधानउपर संशोधन गर्न दुई पार्टीबीच समझदारी भएको छ। उक्त अवधिदेखि नै माओवादी र मधेसवादी उपरोक्त सम्झौताउपर आपत्ति जनाउन थाले। त्यसैले वैदेशिक शक्तिलाई अनदेखा गर्ने हो भने पनि देशभित्रका उपरोक्त शक्तिहरूलाई संशोधनप्रति सहमतिमा ल्याउनु वर्तमान सरकारको मुख्य चुनौती देखिन्छ। संघीयता र निर्वाचन प्रणालीमा जनताले मुख्यगरी वैकल्पिक प्रावधानको खोजी गरेका छन्। जसलाई सम्बोधन गर्न मुख्य शक्तिका नाताले कांग्र्रेस र एमालेको मुख्य कर्तव्य पनि हो। तर भर्खरै विद्रोह र संघर्षबाट नयाँ व्यवस्था ल्यायौं भन्दै जनतामा छारो हालिरहेका माओवादी र मधेसवादी शक्तिलाई जनतामा जाने वैकल्पिक एजेन्डाको सुनिश्चितता नगरिदिए उनीहरूले संविधान संशोधनमा अवरोध सिर्जना गर्ने प्राय: निश्चित छ। तसर्थ व्यापक संवादमार्फत् संविधानको संशोधनले उनीहरूको अस्तित्वलाई संकट पर्नेछैन भनी भित्री सुनिश्चितता दिँदै उक्त शक्तिलाई सन्तुलनमा ल्याउनुपर्छ। त्यसले खोजिरहेको संविधान संशोधनको विषयलाई पार लगाउन थप सहजता प्रदान गर्छ। सांसदको संख्या : यदि विभिन्न शक्तिको सन्तुलन नमिल्ने हो र उनीहरू संशोधनमा सामेल नहुने हुन भने दोस्रो विकल्प वर्तमान संसद्मा सांसदको संख्या दुईतिहाई पुर्याउनु हो र त्यसको बलमा संविधानको संशोधन गर्नु हो। अहिले कांग्रेस र एमालेसँग दुवै सदनमा संविधान संशोधन गर्न आवश्यक दुई तिहाई बहुमत छैन। यो संख्याबिना संविधान संशोधन हुन सक्दैन। साना दल उनीहरूको अस्तित्वमा आइपर्ने संकट देखेर सरकारमा सामेल भए पनि त्रसित मानसिकतामा देखिन्छन्। कथम् उनीहरू तयार हुँदा पनि राष्ट्रिय सभामा दुईतिहाई पुयाउन तत्काल सम्भव छैन। दुईतिहाई पुयाउन सरकार बाहिरका अन्य शक्तिले साथ नदिने हो भने आवश्यक संख्याकै लागि वर्तमान सरकारले अझै दुई वर्ष कुर्नुपर्ने हुन्छ। तसर्थ वर्तमान सरकारलाई संसद्मा आवश्यक संख्या पुर्याउनु अर्को चुनौती हो। वर्तमान प्रधानमन्त्रीको कार्यकाल (सम्झौता अनुसार) करिब २ वर्षमात्र रहेकाले उनको पालामा संविधानमा संशोधन सम्भव जस्तो देखिँदैन। तर संशोधनको प्रस्ताव भने संसद्मा दर्ता गर्न सकिन्छ। जुन कार्यले जनता उनीहरूप्रति सकारात्मक हुने र संशोधनमा थप जनमत निर्माण हुन पुग्छ। सञ्चार क्षेत्र : संविधान संशोधनका लागि जनमतको निर्माण गर्ने र जनमतमार्फत् वैकल्पिक व्यवस्थाका लागि माओवादी र मधेसवादी लगायतका शक्तिलाई व्यापक दबाब सिर्जना गर्न सञ्चार क्षेत्रको महत्वपूर्ण भूमिका हुन्छ। मुख्य धारका सञ्चार गृहहरू प्रधानमन्त्री ओलीलाई सकेसम्म समर्थन गर्न नपाए हुन्थो भन्ने बहाना बनाउँछन्। समर्थन नगर्दा जनताले नै गिज्याउँछन् भन्ने अवस्थामा मात्र ओली सरकारप्रति लाजागालको समर्थन रहेको देखिन्छ। उनीहरूको असहयोगबीच संविधानमा जनताको व्यापक समर्थन र विपक्षीउपर जनदबाब सिर्जना गर्न कठिन हुन्छ। तसर्थ खुल्ला दिलले सरकारलाई समर्थन गर्न हिच्किचाइरहेका सञ्चार क्षेत्रलाई संविधान संशोधनको ऐजेन्डामा सँगै प्रवाहित गर्नु अर्को थप चुनौती देखिन्छ। यसमा प्रधानमन्त्रीले थप मेहनत गर्न आवश्यक छ। जनमत : संविधान संशोधनमा राखिने नयाँ प्रावधानहरूले कतिपय राजनीतिक शक्तिहरूलाई आफूहरूउपर चुनौती थपिएको महसुस हुन थालिसकेको छ। आफ्नो राजनीतिक शक्ति कमजोर हुने भएपछि जनताका बीचमा भ्रम छर्ने, उक्साउने र भड्काव ल्याउने व्यापक प्रयत्न हुन्छन् नै। जनतालाई भड्काउन प्रयत्न गर्नेहरू संविधान संशोधनका लागि थप चुनौती हुन्। कतिपय राजनीतिक दलहरू समानुपातिक सिटकै बलमा सत्ताको सौदाबाजी गरिरहेछन्। त्यस्ता शक्तिले मौजुदा प्रावधान नै जीवित राख्न खोज्नु स्वाभाविक हो। त्यसैले त्यस्ता शक्तिको भ्रममा नपर्न, उक्साहटमा नलाग्न अहिलेदेखि नै लक्षित जनसमूहमा संशोधनको सकारात्मक लक्ष्य र उद्देश्यबारे पर्याप्त सूचना र विश्वास दिलाउन आवश्यक छ। उक्त कार्य भएमा अहिले सहमत नभएका जनमतलाई समेत संशोधनको पक्षमा खडा गर्न सकिन्छ। जनता नै संशोधनको पक्षमा उभिएपछि भ्रम छर्ने, उक्साउने र भड्काव सिर्जना गर्ने शक्तिको जनसमर्थन स्वत: सकिने हुँदा उपरोक्त चुनौतीलाई समाधान गर्न सकिन्छ। संविधान संशोधन हुन्छ त ? : संविधान संशोधनीय राजनीतिक दस्तावेज हो। संविधानको धारा २७४(१)मा नेपालको सार्वभौम सत्ता, भौगोलिक अखण्डता, स्वाधिनता र जनतामा निहीत सार्वभौमसत्ताको प्रतिकूल हुनेगरी यो संविधान संशोधन गर्न सकिने छैन भन्ने व्यवस्था छ। उपरोक्त प्रावधान बाहेक नेपालको संसद्ले अन्य जुनसुकै प्रावधानलाई संविधानमा संशोधन गरी अवलम्बन गर्न सक्छ। यो संविधान जारी भएपछि २०७२ मै र २०७७ मा गरी दुईपटक संशोधन भइसकेको छ। सन् १९५० मा जारी भएको भारतको संविधान १०६औं पटक संशोधन भएको छ। त्यहाँ पनि जारी भएको १० वर्षमै ७औं पटक संशोधन भएको थियो। अमेरिकामा सन् १७८९ देखि २७औं पटक भएको छ। फ्रान्समा १९५८ देखि २४औं पटक, १९९६ मा जारी भएको दक्षिण अफ्रिकाको संविधान १८औं पटक भइसकेको छ। एकल शासन भएको चीनमा तुलनात्मक रूपमा संविधान स्थिर छ तर त्यहाँ पनि सन् १९४९ देखि ५औं पटक संशोधन भइसकेको छ। हाम्रो र उपरोक्त अन्तर्राष्ट्रिय अभ्यासले समेत यो पुष्टि गर्छ कि संविधान संशोधनीय दस्तावेज नै हो। आवश्यकता अनुसार संशोधन हुन्छ। संविधानको राजनीतिक आवश्यकता नै जनताको आधारभूत मौलिक हकको संरक्षण, जिम्मेवार सरकारको स्थापना, सरकारका अंगहरूको शक्ति र कामको बाँडफाँट र त्यसमा रहेको सीमा आदिका लागि पर्छ। तर समय र प्रविधि बदलिँदा जनताको सोच र आवश्यकता समेत बदलिन पुग्छन्। संविधानका मौजुदा प्रावधानहरूमा पनि परिवर्तनको आवश्यकता हुन्छ। त्यसैले संसारका संविधान निर्माताहरूले संविधानमा संशोधनको प्रावधान प्रयुक्त गरेका हुन्छन्। संविधानलाई संशोधन गर्न अभ्यास र आवश्यकताले अभिप्रेरित गर्छ। नेपालमा संविधान कार्यान्वयन गर्न गरिएका अभ्यास र उपरोक्त अभ्यास गर्दा ग्रहण गरिएका अनुभवले संविधानका कतिपय प्रावधानले सुशासनमा समस्या सृजना गरे। संघीयता, सरकारको गठन, न्याय प्रणाली, संवैधानिक अंगहरूमा पदाधिकारीको छनौट, निर्वाचन प्रणाली, सांसदहरूको स्वतन्त्रता, भ्रष्टाचार निवारण जस्ता आधारभूत कुरामा संविधानले वैकल्पिक प्रावधान खोजेको देखियो। ती प्रावधानमा जसलाई यस आलेखमा माथि उल्लेख गरिसकिएको छ, संशोधनको आवश्यकता देखिएको छ। जब अनुभव र आवश्यकताले संविधानमा संशोधनको अपरिहार्यता देखिन्छ भने राजनीतिक दलको मूल जिम्मेवारी पनि उपरोक्त आवश्यकतालाई सम्बोधन गर्नुमा हुन्छ। राजनीतिक दल र नेतृत्वको त्यो कर्तव्य पनि हो। केही वर्षदेखि महसुस गरिएको राजनीतिक अस्थिरता र मुलुकको समृद्धिको आवश्यकतातर्फ नेतृत्वको ध्यान पुगेको भने देखिएन। सरकारको अस्थिरता, चरम भ्रष्टाचार, बढ्दो बेरोजगारी आदिका कारण नेपाली युवाको विदेश पलायनले देशमा रहेका जनतामा व्यापक निराशा, आक्रोश र नेतृत्वप्रति चरम आलोचना वृद्धि भएको छ। जनतामा देखिएको उपरोक्त प्रवृत्तिको प्रत्यक्ष प्रभाव र दबाब राजनीतिक दलमा पर्नु स्वाभाविकै हो। नेतृत्वलाई सुध्रिन र मौजुदा शासन व्यवस्थापनमा व्यापक सुधार गर्न प्रत्यक्ष दबाब पनि परेको छ। ठूला दल र राजनीतिक व्यवस्था परिवर्तनमा आफ्नै मुख्य भूमिका भएका कारण त्यसको प्रत्यक्ष दबाब नेपाली कांग्रेस र एमालेमा पर्न गएको देखिन्छ। जनताको आवाज नसुन्दा उनीहरूको अस्तित्वउपर चुनौती थपिएको दृष्टान्त २०७९ को राष्ट्रिय चुनावमा देखिएको छ। जुन चुनौती अझै जीवित देखिन्छन्। त्यसै पृष्ठभूमिमा कांग्रेस र एमालेबीच संविधान संशोधनसहितको एजेन्डामा नयाँ सरकार गठनको सम्झैता भएको अनुमान सहजै गर्न सकिन्छ। कांग्रेस र एमालेकै एजेन्डामा संविधानको संशोधन परेकाले परिस्थितिमा अचानक फेरबदल नभए ढिलोचाँडो मुलुक संविधान संशोधनको विषयमा प्रवेश गर्ने निश्चित छ। जुन अहिलेको आवश्यकता हो। सुवेदी अधिवक्ता हुन्।"
भातृसंगठन नेपाली जनप्रगतिशील मञ्चले गर्यो पीडित नेपालीलाई खाद्यान्न सहयोग,"साउदी : वैदेशिक रोजगारीको क्रममा साउदी अरेबिया आएर विभिन्न कारणले समस्यामा परेका ४७ जना नेपालीलाई साउदीमा रहेको भातृसंगठन नेपाली जनप्रगतिशील मञ्चले खाद्यान्न सहयोग गरेको छ । संगठनका कार्यवहाक अध्यक्ष गंगा गोदारले ४७ जना पीडित रहेका नेपालीको अवस्था बुझेर उनीहरूलाई तत्काल राहतस्वरुप १५ दिनको लागि खाद्यान्न सहयोग गरेको बताए। उनीहरूको उद्दारको लागि दुतावाससँग समन्वय गरी स्वदेश फिर्ताका लागि आह्वान गरे। साउदीमा अलपत्र परेका पीडित नेपालीहरू साउदी मार्बल एन्ड गिरनाइत कम्पनीमा विगत लामो समयदेखि काम गर्दै आउने क्रममा सम्बन्धित कम्पनीले अनेक किसिमका समस्या देखाउँदै १० महिनादेखि समयमा तलब नदिने गरेको कुरा एक पीडितले बताए। साथै कम्पनीले समयमा आईडी कार्ड (अकामा ) रिनुवल नगर्ने, तलब नदिनेलगायत अन्य सेवा सुविधाको व्यवस्था नदिने गरेको उनको भनाइ छ। १८ महिना अघिदेखि सम्बन्धित कम्पनीले भनेको नसुनेपछि पीडितहरूले कम्पनीमाथि नै मुद्दा हालेका थिए । साउदी नियमअनुसार मुद्दा पनि जितेका थिए । मुद्दा जितेपनि अहिलेसम्म पाउनुपर्ने पारिश्रमिक रकम पाउन नसकेको पीडितले भने । साथै उनीहरूले आफ्नो समस्याबारे दुतावास रियादलाई जानकारी दिएको र दूतावासले पनि वकिलको भनाई अनुसार नै काम गर्दै आएको भएपनि हालसम्म सुनुवाइ हुन नसकेको बताए। अहिले उनीहरुको मुद्दा तन्फिसमा पुगेको छ जहाँ यस्ता केसहरू पुगेपछि सम्बन्धित कम्पनीले श्रमिकको रकम दिनुपर्ने हुन्छ। पीडितहरूले आफ्नो मुद्दामा सुनुवाइ गरी स्वदेश फिर्ता गराइदिन दुतावासलाई आग्रह समेत गरेका छन् । ४७ जना पीडितहरूलाई खाधान्न अभाव भएको श्रम कन्सुलर देबेन्द्र कार्कीले अध्यक्ष अमृत पौड्यलाई जानकारी दिए लगत्तै उनले एक महिना बराबरको सहयोग गरेका थिए। पौडेलले समस्यामा परेकाहरूलाई सहयोग गर्दै आएका छन्। अलपत्र परेका नेपाली कामदारको उद्दारका लागि दुतावासले सम्बन्धित कम्पनीमा सहकार्य गर्दै आएको छ।"
प्रधानमन्त्री उद्धार कोषमा नेपाल बैंकले दियो दुई करोड,"काठमाडौं : नेपाल बैंक लिमिटेडले प्रधानमन्त्री दैवी प्रकोप उद्धार कोषका लागि दुई करोड रुपैयाँ दिएको छ। बालुवाटारमा प्रधानमन्त्री केपी शर्मा ओलीसमक्ष आज २ करोड रुपैयाँको बैंकका पदाधिकारीले चेक हस्तान्तरण गरेका हुन्। नेपाल बैँक सञ्चालक समितिका अध्यक्ष डा चन्द्रबहादुर अधिकारीसहितका पदाधिकारीले बाढी, पहिरो र डुबानका कारण प्रभावित जनताको राहतमा खर्च गर्न चेक हस्तान्तरण गरेका हुन्। हन्तान्तरण कार्यक्रममा प्रधानमन्त्री ओलीले विपद्मा सहयोग गरेकोमा धन्यवाद दिए। उनले लगानीकर्ता र उद्योगधन्धालाई प्रोत्साहन हुने गरी कर्जा प्रवाह गर्न र खराब कर्जाप्रति कडाइका साथ काम गर्न आग्रह गरे। उनले कसैको अनुहार नहेरी प्रणाली र कानुनअनुसार काम गर्न पनि आग्रह गरे। यसअघि शुक्रबार विभिन्न वित्तीय संस्थाबाट गरी रु तीन करोड ४८ लाखको चेक हस्तान्तरण भएको थियो। मन्त्रिपरिषद्को गत सोमबारको बैठकले उक्त कोषमा प्रारम्भिकरुपमा रु एक अर्ब रकम जम्मा गर्ने निर्णय गरेको थियो। कोषमा अन्य संस्था र व्यक्तिहरुबाट सहयोगको क्रम जारी रहेको छ।"
नवरात्री चौथो दिन आज कुष्माण्डा देवीको पूजा आराधना गरिँदै,"काठमाडौं : नवरात्रको चौथो दिन दसैँ घर वा पूजा कोठामा नौ दुर्गामध्येकी चौथो कुष्माण्डा देवीको विधिपूर्वक पूजा आराधना गरिँदै छ । प्रत्येक वर्ष आश्विन शुक्ल चतुर्थीअर्थात् दुर्गा पक्षको चौथो दिन कुष्माण्डा देवीको विधिपूर्वक पूजा आराधना गर्ने शास्त्रीय विधि छ । आध्यात्मिक, आधिभौतिक र आधिदैविक यी तीन तापलाई कुष्मा भनिन्छ । नवदुर्गामध्येकी चौथो देवी कुष्माण्डाले शरणमा आएका भक्तको तीनै ताप हरिदिने भएकैले यो नामकरण भएको हो । कुष्माण्डाले सुराले भरिएका घडा तथा रगतयुक्त पात्र धारण गर्ने विभिन्न पुराणमा उल्लेख गरिएको छ । श्री दुर्गा सप्तशती (चण्डी)को देवी कवचमा भनिएको छकुत्सित : ऊष्मा कुष्मात्रिविधतापयुत : संसार :, स अण्डे मांसपेश्यामुदररुपायां यस्या : सा कुष्माण्डा अर्थात् त्रिविध तापयुक्त संसार जसको पेटमा छ, त्यही भगवतीलाई कुष्माण्डा भनिन्छ । नवरात्रको पहिलो दिन बिहीबार दसैँ घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो । त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो । दोस्रो दिन शुक्रबार पूजा स्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन शनिबार चन्द्रघण्टा देवीको निष्ठाका साथ पूजा आराधना गरिएको थियो । बडादसैँको चौथो दिन आज कुष्माण्डा देवीको विधिपूर्वक पूजा आराधना गरिँदै छ । नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन् । नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ । यसरी १५ दिनसम्म नेपालीले बडादसैँ पर्व मनाउँछन् । दुर्गा पक्षसमेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी र नवौँ दिन सिद्धीदात्रीको पूजा आराधना गर्ने गर्ने शास्त्रीय नियम छ । यीनै नौवटा दुर्गाका रुपलाई नवदुर्गा पनि भनिन्छ । नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्ने गर्छ । काठमाडौँ उपत्यकाका गुह्येश्वरी, जयवागेश्वरी, मैतीदेवी, कालिकास्थान, नक्साल भगवती, भद्रकाली, शोभाभगवती, रक्तकाली, श्वेतकाली, बिजेश्वरी, कङ्केश्वरी, कलङ्कीमाई, चामुण्डा देवी, सुन्दरीमाई, बज्रयोगिनी, इन्द्रायणीलगायत मन्दिरमा बिहानैदेखि भक्तजनको भीड लागेको छ । यसैगरी उपत्यका बाहिरका पलाञ्चोक भगवती, नाला भगवती, चण्डेश्वरी, पाल्चोक भगवती, कमलामाई, इच्छाकामना, मनकामना, गढीमाई, छिन्नमस्ता, गहवामाई, बागलुङ कालिका, विन्ध्यवासिनी, तालबाराही, शैलेश्वरी, उग्रतारालगायत शक्तिपीठमा पनि भक्तजनको भीड लागेको जनाइएको छ ।"
इरानको तेल साइटमा आक्रमण नगर्न इजरायललाई बाइडेनको चेतावनी,"वासिङ्टन : अमेरिकी राष्ट्रपति जो बाइडेनले शुक्रबार इजरायललाई इरानको तेल साइटहरूमा आक्रमण नगर्न सल्लाह दिँदै मध्यपूर्वमा सम्भावित युद्धबाट बच्न विश्वलाई एकीकृत गर्न खोजिरहेको बताएका छन्। ह्वाइट हाउसमा पूर्वजानकारी बिना अकस्मात आयोजित ब्रिफिङमा बाइडेनले इजरायलका प्रधानमन्त्री बेन्जामिन नेतान्याहुले अर्को कदमबारे निर्णय गर्दा इजरायलका लागि अमेरिकी समर्थनलाई स्मरण गर्नुपर्ने बताए। यदि म इजरायलको ठाउँमा हुन्थे भने म तेल साइटमा आक्रमण गर्नेबाहेक अन्य विकल्पको बारेमा सोच्ने थिए, बाइडेनले सञ्चारकर्मीलाई बताए। इजरायलमा मंगलबार इरानले गरेको विशाल ब्यालिस्टिक क्षेप्यास्त्र आक्रमणको बदलामा इजरायलीहरू के गर्ने, कसरी गर्ने भन्ने निष्कर्षमा पुगेका छैनन्, उनले भने। अमेरिकी राष्ट्रपति जो बाइडेनले बिहीबार इजरायलमाथि तेहरानको मिसाइल आक्रमणको प्रतिशोधमा इरानी तेल साइटहरूमा सम्भावित इजरायली आक्रमहरूबारे छलफल गरिरहेको बताएपछि तेलको मूल्य बढेको हो। राष्ट्रपतिय निर्वाचन नजिँकिदै गर्दा कुनै पनि दीर्घकालीन वृद्धि अमेरिकी उपराष्ट्रपति कमला ह्यारिसका लागि हानिकारक हुन सक्छ। यसैबीच, उत्तरी क्यारोलिनामा चुनावी प्रचारमा लाग्नुभएका राष्ट्रपति उम्मेदवार डोनाल्ड ट्रम्पले इरानको आणविक सुविधलाई इजरायलले लक्षित गर्ने सम्भावनाबारे बाइडेनलाई यस हप्ता सोधिएको प्रश्नलाई उद्धृत गर्दै इरानप्रति प्रतिक्रिया कस्तो हुनुपर्छ भन्नेबारे अझ बढी उत्तेजक दृष्टिकोण प्रस्तुत गरेका छन्।"
हवाई टिकट लिन रातभर जाग्राम,"हुम्ला : राष्ट्रिय सडक सञ्जालको पहुँच नपुगेको हुम्लाका नागरिकहरू जहाजको टिकट खरिदका लागि रातभर जाग्राम बस्न थालेका छन्। दशैं तिहार नजिकिएसँगै जिल्लाबाट बाहिर जान टिकट नपाउँदा सरकारी स्वामित्व रहेको नेपाल वायु सेवा निगमको जहाज टिकटका लागि राति २ बजेदेखि लाइन बस्न बाध्य छन्। नेपाल वायु सेवा निगमले जहाज उडान कम गरेपछि हुम्लाबाट नेपालगन्ज सुर्खेत झर्न यात्रुलाई सास्ती भएको हो। निजी एयरलाइन्स समिटले दैनिक एक दुई उडान मात्रै भर्ने गरेको छ। निजी एयरलाइन्स सीता,ताराले नियमित उडान नभरेपछि चाडबाडको बेलामा जिल्लाबाट बाहिरिने यात्रुहरूले थप सास्ती व्यहोर्नु परेको हो। रातको दुई बजे लाइन बसेर मात्रै जहाजको टिकट पाएको सिमकोट गाउँपालिका५ भिमबहादुर रोकायाले दुखेसो पोखे। टिकटका लागि नेपाल एयरलाइन्सको कार्यालयमा राति दुई बजेबाट जाग्राम बसेको रोकायाले बताए। जहाजको टिकट नपाएपछि दशैं मनाउन नेपालगन्ज झर्न नपाइएको चंखेली गाउँपालिका४ का अर्जुन रावलले बताए। बाढीपहिरोले अधिकांश सडक भत्काएपछि यातायात सेवा प्रभावित भएको छ। सडक सुचारु नभएपछि दशैंमा घर जानेहरू अलमलमा परेका छन्।"
चाडपर्व लक्षित सुरक्षा : उपत्यकामा १० हजार प्रहरी परिचालन,"काठमाडौं : दसैं, तिहार र छठ पर्वका अवसरमा उपत्यकाको शान्ति, सुरक्षा दुरुस्त राख्नका लागि प्रहरीले विशेष योजना ल्याएको छ। यसका लागि काठमाडौं, भक्तपुर र ललितपुर प्रहरी कार्यालयले छुट्टाछुट्टै चाडपर्व लक्षित सुरक्षा योजना बनाएका छन्। उपत्यका प्रहरी कार्यालय काठमाडौंले विशेष सूचना जारी गरेको छ। चाडपर्वमा हुन सक्ने चोरी, लुटपाट, ठगी, आर्थिक अपराध, विवाद, झैझगडालगायतका समस्यालाई रोक्न प्रहरीले मोबाइल गस्तीदेखि, सीआरभी भ्यानसमेत परिचालन गरेको छ। उपत्यकाका तीनवटा जिल्लामा चाडपर्व सुरक्षाकै लागि १० हजार प्रहरी परिचालन गरिएको छ। उपत्यका प्रहरी कार्यालय मेट्रो रानीपोखरीका प्रवक्ता विनोद घिमिरेका अनुसार चाडपर्वलाई शान्तिपूर्ण बनाउनका लागि सुरक्षाका सबै तयारी पूरा भएको छ। उनी भन्छन्, मातहतका प्रहरी कार्यालयले बनाएको योजना नै कार्यान्वयन गर्छौं। उनीहरूलाई भइपरी आएमा, समस्यामा परेको अवस्थामा हामीले पनि तुरुन्तै खटाउन सक्ने गरी रिजर्भ फोर्स तयारी अवस्थामा राखेका छौं। मेट्रो प्रहरी कार्यालयअन्तर्गत अन्य जिल्लालाई सघाउनका लागि एक हजारको संख्यामा रिजर्भ टोली तयारी अवस्थामा छन्। चाडपर्वमा विशेषगरी आर्थिक कारोबार हुने स्थानहरूमा चोरी तथा लुटपाटको सम्भावना हुने हँुदा त्यस्ता स्थान र क्षेत्रमा प्रहरीले सिभिल डेसमा प्रहरी टोली खटाएको छ। प्रवक्ता घिमिरे भन्छन्, विशेषगरी चाडपर्वमा भिडभाड हुन्छ, यो समयमा पेयपदार्थमा नशालु पदार्थ मिसाएर मानिसलाई लठ्ठ बनाएर लुट्ने समूह सक्रिय हुने गरेका छन्। अत्यधिक भीडभाड हुने स्थानहरू फुटपाथका पसल, न्युरोड, बसपार्क, टिकट काउन्टर, विमानस्थल, गाडी छुट्ने नाकाहरू जोखिमपूर्ण छन्। यस्ता स्थानहरू खसीबजार सपिङ मल, हटस्पट पहिचान गरेर ड्युटी मिलान गरिएको छ। प्रहरीले पहिचान भएका पकेटमार तथा चोरीमा संलग्नहरूको पनि निगरानी गरिरहेको छ। चाडपर्वमा जुवा, तास, कौडा खेल्ने र ठूलो मात्रामा जितहारका विषयमा झगडा गर्ने हुँदा यसलाई निरुत्साहन गर्नका लागि विशेष निगरानी गरिएको छ। मोबाइल गस्ती तथा एरिया विभाजन, विशेष चेकिङ, सादा पोसाकका प्रहरी परिचालन, पैदलगस्ती टिम, चाडपर्वको बेला विस्फोटक सामग्री ओसारपसार नहोस् भनेर तालिम प्राप्त कुकुरको प्रयोग गरेर निगरानी भइरहेको छ। काठमाडौं प्रहरी परिसरले नागरिक स्वयंको सावधानी, प्रहरीको निरन्तर निगरानी, बनाऔं सुरक्षित राजधानी भन्ने नारा बनाएरै निगरानी सुरु गरेको छ। जिल्ला प्रहरी परिसर काठमाडौंका प्रमुख बसन्त रजौरेका अनुसार, काठमाडौं परिसरले चाडपर्वमा शान्ति सुरक्षालाई सुदृढ तुल्याई जनजीवनलाई सहज र सरल बनाउन विशेष सुरक्षा योजना अघि सारेको हो। सुरक्षा व्यवस्था अझ राम्रो बनाउन काठमाडौंलाई विभिन्न १४ इलाकामा विभाजन गरेर प्रहरी नायब उपरीक्षकको नेतृत्वमा प्रत्येक युनिटमा १०१० जनाको टोली बनाई परिचालित गरिएको छ। काठमाडौं जिल्लाभित्र कुल ३ हजार ७ सय ६५ जनशक्ति परिचालन गरी विशेष सुरक्षा व्यवस्था मिलाइएको छ। प्रहरीका अनुसार उपत्यकाको जुनसुकै स्थानमा घटना भइहाले पनि घटनास्थलमा १० मिनेटभित्र पुग्ने गरी इलेक्ट्रोनिक क्विक रेस्पोन्स टिम तयारी अवस्थामा छ। सीआरभी र मोबाइल टोलीलाई तयारी अवस्थामा राखिएको छ। घटनास्थलको तस्बिर तथा श्रव्यदृश्य लिन गोप्रो क्यामेरा प्रयोग हुनेछ। प्रहरी तैनाथीको अवस्था बुझ्न जीपीए र तत्काल रेस्पोन्सका लागि आवश्यक सामग्रीसहित इक्युआरटी टिमलाई परिचालित गरिएको छ। घटनास्थलमा थप प्रतिकार्यका लागि बढीमा ३० मिनेटभित्र थप प्रहरी पुन सक्ने गरी तयारी गरिएको छ। अपराध हुन सक्ने सम्भावित क्षेत्रमा प्रहरीले पैदल, सवारी र ड्रोनमार्फत गस्ती गर्नेछ। प्रहरीले स्थानीय बासिन्दाका खाली घर, आर्थिक कारोबार हुन सक्ने स्थान, सरकारी कार्यालय, भिडभाड हुने स्थान लगायतलाई सुरक्षा क्षेत्रका रूपमा पहिचान गरेर प्रहरी खटाएको छ। काठमाडौंलाई सुरक्षित सहर बनाउन आम नागरिकको सावधानी आवश्यक रहेको भन्दै प्रहरीले विशेष सूचना पनि जारी गरेको छ।"
प्रसूति गृहमा नवजात शिशुको वंशानुगत रोगजन्य परीक्षण सेवा सुरू,काठमाडौं : काठमाडौंको थापाथलीस्थित परोपकार प्रसूति तथा स्त्रीरोग अस्पतालमा नवजात शिशुको वंशाणुगत रोगजन्य परीक्षण सेवा शुभारम्भ भएको छ । आइतबार अस्पतालमा आयोजित एक कार्यक्रमकाबीच स्वास्थ्य तथा जनसंख्या मन्त्री प्रदीप पौडेलले वंशाणुगत रोगजन्य परीक्षण सेवा शुभारम्भ गरेका हुन्। सो क्रममा मन्त्री पौडेलले हेर्दा सानोजस्तो देखिए पनि यो महत्वपूर्ण प्रयास भएको उल्लेख गरे। बालबालिकाको मृत्युदर घटाउन र वंशाणुगत रोगको समयमै उपचार गर्नका लागि यो सेवा महत्वपूर्ण रहेको उनको भनाइ छ। प्रसूति अस्पतालमा देशमै ख्याती कमाएको अस्पतालमा अरु सेवा पनि विस्तार गर्ने सोच मन्त्रालयको रहेको उनले जानकारी दिए। मन्त्री पौडेलले अस्पतालमा जनशक्ति पर्याप्त नभएको गुनासो सुनेको भन्दै आफू मन्त्रालय आउनासाथ त्यसको समाधानका लागि प्रयास थालेको र तत्कालका लागि छात्रवृत्तिमा अध्ययन गरेका चिकित्सकलाई खटाउने घोषणा गरे। त्यस्तै मन्त्री पौडेलले अस्पतालमा गर्भवती महिलाका लागि मासिक परामर्शसम्बन्धी बहिरंग सेवाको समेत उद्घाटन गरे। मातृशिशुको स्वास्थ्य सुधारका लागि सेवा बढाउने गरि काम भइरहेको उनले बताए।
"दशैंका लागि खसी, बोका र च्याङ्ग्रा बिक्री सुरु","काठमाडौं : खाद्य व्यवस्था तथा व्यापार कम्पनीले दसैँका लागि खसी, बोका र च्याङ्ग्रा बिक्री सुरु गरेको छ। कम्पनीको कार्यालय थापाथलीबाट खसीबोका तथा च्याङ्ग्राको स्वास्थ्य परीक्षण गरी बिक्री सरु गरिएको हो। कम्पनीले जिउँदो खसीको मूल्य प्रतिकिलो ६७० निर्धारण गरी १० रुपैयाँ छुट गरेर ६६० रुपैयाँमा बिक्री गरिरहेको छ भने च्याङ्ग्राको मूल्य प्रतिकिलो यो वर्ष १२२० रुपैयाँमा तोकिएको खाद्य व्यवस्था तथा व्यापार कम्पनी लिमिटेडका सहायक विभागीय प्रबन्धक ज्ञानु थापाले जानकारी दिए। यस वर्ष देशका विभिन्न स्थानबाट खसी बोका १५ सय र च्याङ्ग्रा तीन सय गरी जम्मा १८ सय बेच्ने ल्याइएको उनले बताए। बजार मूल्यलाई स्थीर गराउनका लागि खाद्यले हरेक वर्ष खसी, बोका र च्याङ्ग्रा बिक्री वितरण गर्दै आएको उनले बताए। खाद्यले सहुलियत मूल्यमा खसी, बोका र च्याङ्ग्रा बिक्री सुरु गरेसँगै खरिद गर्न सर्वसाधारणको भीड लागेको छ। दशैंमा धेरै नै खसी,बोका र च्याङ्ग्राको खपत हुने भएकाले सिङमा हरियो रंग लगाएका खसी, बोका र च्याङ्ग्रामात्र खरिद गर्न पशु सेवा विभागले आग्रह गरेको छ।"
तहमा तहतहका भ्रष्टाचार,"अधिकार सम्पन्न स्थानीय तह नेपालको संविधानको विशेषता हो। संघीयता कार्यान्वयनपछि गाउँगाउँमा सिंहदरबार त्यसै भनिएको होइन, अधिकार पनि गाउँमा पुग्यो भन्ने अर्थ हो। सँगैसँगै भ्रष्टाचार पनि गाउँगाउँ पुगेको यथार्थ प्रकट भएको छ। भ्रष्टाचार नियन्त्रणका लागि संवैधानिक आयोग छ, अख्तियार दुरुपयोग अनुसन्धान आयोग। यसमा पर्ने उजुरी र यसले हालेका मुद्दाको संख्याबाट स्थानीय तहमा तहतहका भ्रष्टाचार रहेको तथ्य देखाउँछ। कस्तो भने विविध भन्ने शीर्षकमा बजेट राख्ने, अनि मनलाग्दी खर्च गर्ने प्रवृत्ति स्थानीय तहमा देखिन्छ। प्रचार मोह स्थानीय जनप्रतिनिधिलाई यतिसम्म छ कि कानुनमै व्यवस्था नभएको प्रेस सल्लाहकार राखेर राज्यको भार बढाइरहेका छन््। तर, प्रचार गर्न लायक कामभन्दा ज्यादा बदनामी कमाइरहेका छन्। पटकपटक एउटै विषयमा डीपीआर तयार पार्ने, डीपीआर बमोजिम संरचना निर्माण नगर्ने र एउटै व्यक्तिफर्मबाट पटकपटक ड्रइङ डिजाइन बनाउन लगाई प्रतिवेदन लिने र भुक्तानी दिने प्रवृत्तिको भ्रष्टाचार अख्तियारले औंल्याएको छ। त्यस्तो प्रवृत्तिका पछाडि नीतिगत भ्रष्टाचार हुनेमात्रै होइन, भित्री रूपमा शुभलाभ गर्ने मनसाय लुकेको हुन्छ। परामर्श शीर्षकमा अनियमित खर्च गर्ने प्रवृत्ति पनि तहहरूमा छ। इन्धनको नक्कली बिल पेस गर्ने, सवारी साधनको व्यक्तिगत उपयोग गर्नेमात्रै नभई संकलित राजस्व दाखिला नै नगर्नेसम्मका भ्रष्टाचार स्थानीय तहमा देखिएका छन्। भनिन्छ, शक्ति र सत्ताले मानिसलाई भ्रष्ट बनाउँछ। स्थानीय तहमा पुगेको शक्ति र सत्ताले त्यही भनाइलाई पुष्टि फेरि पनि गर्छ। एक त हाम्रा स्थानीय तह पारदर्शी छैनन्् र अधिकारसम्पन्न व्यक्तिहरूमा जवाफदेहिता छैन। प्रणालीमा बसेरमात्रै काम गर्नुपर्छ र कानुनसम्मत काम गर्नुपर्छ भन्ने मान्यताको ख्याल नगर्ने बरु म नै अधिकारसम्पन्न व्यक्ति हुँ, मैले भनेपछि हुन्छ भन्ने प्रवृत्ति जनप्रतिनिधि र कर्मचारी दुवैथरीमा छ। जब कि शासन प्रणाली विधिको हो व्यक्तिको होइन, व्यक्ति विधिको पालनकर्ता हो। त्यही बुझाइ नभएको मात्रै नभई बदनियतकै कारण पनि कतिपय स्थानीय तहमा भ्रष्टाचार मौलाएको हो। नभए अख्तियारमा पर्ने जति उजुरीको आधाभन्दा बढी स्थानीय तहका हुँदैनथे। उजुरी धेरै पर्नुको मतलब भ्रष्टाचारै भएको मात्रै नभई जनता सचेत भएको भन्ने प्रमाण पनि हो। यसलाई मनन गरेर स्थानीय तहका जनप्रतिनिधि र कर्मचारी जवाफदेही हुनुपर्छ। तहमा जाने बजेट उनीहरूको तजबिजमा खर्च गर्ने होइन, जनताको आवश्यकता सम्बोधन गर्ने हो भन्ने हेक्का राख्नुपर्छ।"
तहमा तहतहका भ्रष्टाचार,"अधिकार सम्पन्न स्थानीय तह नेपालको संविधानको विशेषता हो। संघीयता कार्यान्वयनपछि गाउँगाउँमा सिंहदरबार त्यसै भनिएको होइन, अधिकार पनि गाउँमा पुग्यो भन्ने अर्थ हो। सँगैसँगै भ्रष्टाचार पनि गाउँगाउँ पुगेको यथार्थ प्रकट भएको छ। भ्रष्टाचार नियन्त्रणका लागि संवैधानिक आयोग छ, अख्तियार दुरुपयोग अनुसन्धान आयोग। यसमा पर्ने उजुरी र यसले हालेका मुद्दाको संख्याबाट स्थानीय तहमा तहतहका भ्रष्टाचार रहेको तथ्य देखाउँछ। कस्तो भने विविध भन्ने शीर्षकमा बजेट राख्ने, अनि मनलाग्दी खर्च गर्ने प्रवृत्ति स्थानीय तहमा देखिन्छ। प्रचार मोह स्थानीय जनप्रतिनिधिलाई यतिसम्म छ कि कानुनमै व्यवस्था नभएको प्रेस सल्लाहकार राखेर राज्यको भार बढाइरहेका छन््। तर, प्रचार गर्न लायक कामभन्दा ज्यादा बदनामी कमाइरहेका छन्। पटकपटक एउटै विषयमा डीपीआर तयार पार्ने, डीपीआर बमोजिम संरचना निर्माण नगर्ने र एउटै व्यक्तिफर्मबाट पटकपटक ड्रइङ डिजाइन बनाउन लगाई प्रतिवेदन लिने र भुक्तानी दिने प्रवृत्तिको भ्रष्टाचार अख्तियारले औंल्याएको छ। त्यस्तो प्रवृत्तिका पछाडि नीतिगत भ्रष्टाचार हुनेमात्रै होइन, भित्री रूपमा शुभलाभ गर्ने मनसाय लुकेको हुन्छ। परामर्श शीर्षकमा अनियमित खर्च गर्ने प्रवृत्ति पनि तहहरूमा छ। इन्धनको नक्कली बिल पेस गर्ने, सवारी साधनको व्यक्तिगत उपयोग गर्नेमात्रै नभई संकलित राजस्व दाखिला नै नगर्नेसम्मका भ्रष्टाचार स्थानीय तहमा देखिएका छन्। भनिन्छ, शक्ति र सत्ताले मानिसलाई भ्रष्ट बनाउँछ। स्थानीय तहमा पुगेको शक्ति र सत्ताले त्यही भनाइलाई पुष्टि फेरि पनि गर्छ। एक त हाम्रा स्थानीय तह पारदर्शी छैनन्् र अधिकारसम्पन्न व्यक्तिहरूमा जवाफदेहिता छैन। प्रणालीमा बसेरमात्रै काम गर्नुपर्छ र कानुनसम्मत काम गर्नुपर्छ भन्ने मान्यताको ख्याल नगर्ने बरु म नै अधिकारसम्पन्न व्यक्ति हुँ, मैले भनेपछि हुन्छ भन्ने प्रवृत्ति जनप्रतिनिधि र कर्मचारी दुवैथरीमा छ। जब कि शासन प्रणाली विधिको हो व्यक्तिको होइन, व्यक्ति विधिको पालनकर्ता हो। त्यही बुझाइ नभएको मात्रै नभई बदनियतकै कारण पनि कतिपय स्थानीय तहमा भ्रष्टाचार मौलाएको हो। नभए अख्तियारमा पर्ने जति उजुरीको आधाभन्दा बढी स्थानीय तहका हुँदैनथे। उजुरी धेरै पर्नुको मतलब भ्रष्टाचारै भएको मात्रै नभई जनता सचेत भएको भन्ने प्रमाण पनि हो। यसलाई मनन गरेर स्थानीय तहका जनप्रतिनिधि र कर्मचारी जवाफदेही हुनुपर्छ। तहमा जाने बजेट उनीहरूको तजबिजमा खर्च गर्ने होइन, जनताको आवश्यकता सम्बोधन गर्ने हो भन्ने हेक्का राख्नुपर्छ।"
न्याय प्रणालीको सुदृढीकरण गर्दागर्दै सेवानिवृत्त भए श्रेष्ठ,"काठमाडौं : विवादरहित न्याय सम्पादन र न्यायिक प्रशासनिक नेतृत्व। यही छवि कायम गर्दै प्रधानन्यायाधीश विश्वम्भरप्रसाद श्रेष्ठ सेवा निवृत्त भएका छन्। झन्डै १४ महिनाको अवधिमा न्याय प्रणालीमा संस्थागत सुदृढीकरणमा गर्न प्रयासरत श्रेष्ठले आइतबार अवकाश पाएका हुन्। ६५ वर्षे उमेरहदका कारण श्रेष्ठ आइतबार सेवा निवृत्त भएका हुन्। उनी २०८० भदौ ५ गते प्रधान न्यायाधीशमा नियुक्त भएका थिए। उनी ३१ औं प्रधानन्यायाधीश हुन्। २०१६ सालमा डोटीमा जन्मिएका हुन्, श्रेष्ठ। २०७३ साउनमा सर्वोच्चको न्यायाधीशमा नियुक्त भएका थिए। प्रधानन्यायाधीशका रूपमा उनको १४ महिने कार्यकाल स्मरणीय रहेको संविधानविद्, कानुन व्यवसायी एवं बहालवाला न्यायाधीशहरूको टिप्पणी छ। प्रधानन्यायाधीशले प्रशासनिक नेतृत्व गर्ने हो। प्रशासनिक क्षमतालाई लिएर टिप्पणी गर्नु पर्ने ठाउँ देख्दिनँ। भूमिका सराहनीय नै देखिन्छ, संविधानविद् डा विपिन अधिकारी भन्छन्, सामान्यतयाः उहाँ(श्रेष्ठ)सुकिलो, निष्पक्ष र आधारभूत रूपमा स्वतन्त्र न्यायाधीशको रूपमा जसरी देखिनु पथ्र्यो। त्यही रूपमै देखिनुभयो। न्यायक्षेत्रमा झन्डै चार दशक लामो सेवा गरेका श्रेष्ठ तीनै तहका अदालतमा गरेको न्याय सम्पादनमा विवादरहित भए। प्रधानन्यायाधीशका रूपमा रहँदा उनले न्यायिक सुधारका प्रयासहरूलाई अघि बढाए। चुनौतीपूर्ण अवस्थामा गुज्रिरहेको न्यायालयलाई सही मार्ग प्रदान गरे। उच्च अदालतका न्यायाधीशहरूका भनाइमा जिल्ला न्यायाधीशबाट उच्च (पुनरावेदन) हुँदै सर्वोच्चमा प्रधान न्यायाधीशको भूमिकामा रहेर स्वच्छ छविको रूपमा अवकाश पाउनु आफैंमा गर्वलाग्दो छ। २०३८ सालमा अस्थायी अधिकृत रूपमा सेवा सुरु गरेका श्रेष्ठ तीन वर्षपछि न्याय सेवामा स्थायी अधिृकतको नियुक्ति पाएका थिए। उनीसँगै सेवा सुरु गरेकाहरू कोही उच्च अदालतबाट सेवा निवृत्त भए। तर, श्रेष्ठले प्रतिस्पर्धामा धेरै सहकर्मीलाई पछि पारे। आफूभन्दा अघि न्याय सेवामा प्रवेशगरेका अनुभवि न्यायाधीशहरूलाई मिलाए। नेतृत्व गर्ने अवसर पाए। प्रधान न्यायाधीशबाट श्रेष्ठको अवकाशसँगै सर्वोच्च अदालतमा लामो समय जिल्ला न्यायाधीशको अनुभव प्राप्त व्यक्तिको अभाव देखिएको छ। हालै उच्च अदालतमा नियुक्त न्यायाधीश डिल्लिरत्न श्रेष्ठ भन्छन्, उहाँको अवकाशसँगसँगै सर्वोच्च अदालतबाट जिल्ला न्यायाधीशको अनुभव प्राप्त क्याडर जज पनि सेवा निवृत्त भएको अवस्था छ। उहाँ (श्रेष्ठ)को कार्यकाललाई स्वर्णिम प्रतिविम्बका रूपमा स्मरण गरिरहने छौं। सर्वोच्चमा न्यायाधीशका रूपमा ७ वर्ष न्याय सम्पादनपछि उनी प्रधानन्यायाधीशमा सिफारिस भएका हुन्। संविधानमा प्रधानन्यायाधीश हुनका लागि सर्वोच्च अदालतमा कम्तीमा तीन वर्ष न्यायाधीश भएको हुनुपर्ने योग्यता तोकिएको छ। मुद्दा बुझ्न र किनारा लगाउन खप्पिस श्रेष्ठलाई धेरै मुद्दा फछ्र्यौट गर्ने व्यक्तिका रूपमा समेत सहकर्मीले लिन्छन्। एक वर्षमा उनले एक हजार ४ सयभन्दा बढी मुद्दा फछ्र्यौट गरेको सर्वोच्चको वार्षिक प्रतिवेदनमा उल्लेख छ। देवानी मुद्दामा विशेष दख्खल भएका श्रेष्ठका संविधानसभा विघटन, एनसेलको कर विवाद, अदालतको अवहेलनालगायतका मुद्दामा उनले गरेको फैसलाले न्यायिक प्रणाली सुदृढ गर्नमा योगदान गरेको चर्चा न्यायवृत्तमा हुने गर्छ। संस्थागत सुदृढीकरणमा योगदान संविधानले प्रत्याभूति गरेको स्वतन्त्र, निश्पक्ष न्यायपालिकाको मान्यता अक्षुण्ण राख्दै प्रभावकारी न्याय प्रशासन कायम गरेका छन्। न्याय सम्पादनमा ढिलाइ भएको गुनासोकाबीच सर्वोच्च अदालतमा गत वर्ष झन्डै १५ हजार मुद्दा टुंगिएका छन्। यो संख्या सर्वोच्चकै इतिहासमा अहिलेसम्मकै धेरै हो। तत्कालीन प्रधानन्यायाधीश चोलेन्द्रशमशेर जबरा (२०७५२०७९) न्यायालय विवादको पिरामिडमा उक्लेको थियो। जनस्तरबाट नै शंका उत्पन्न भएको थियो। त्यसपछि डेढ महिनाको छोटो अवधि प्रधानन्यायाधीश भएका हरिकृष्ण कार्कीको कार्यकाल उल्लेखनीय भएन। त्यसलगत्तै प्रधानन्यायाधीश भएका श्रेष्ठ सामु न्यायालयको साख वृद्धि गर्ने चुनौती थियो। प्रधानन्यायाधीश हुनुअघि सबै तहका अदालतमा रिक्त न्यायाधीश दरबन्दी पदपूर्तिका लागि यथाशीघ्र प्रक्रिया अघि बढाउने उनको प्रतिबद्धता थियो। उच्च र जिल्ला अदालतमा दुई वर्ष नाघेका मुद्दाहरू शून्यमा ल्याउने जनाएका थिए। थुनुवा, ज्येष्ठ नागरिक, अशक्त, असहाय व्यक्तिको मुद्दाको पेसीमा प्राथमिकता दिने उनको योजना थियो। संसदीय सुुनुवाइ समितिमा उनले स्वचालित पेशी तारेखसम्बन्धी सफ्टवेयर निर्माण, अदालतमा कोर्टरुम टेक्नोलोजीलगायतका नवीन प्रविधिको प्रयोग, मोबाइल एसएमएसबाट मुद्दाको कारबाहीको अवस्थाको जानकारी दिनेलगायतका कार्ययोजना पेस गरेका थिए। श्रेष्ठले न्यायिक सुधारका सकारात्मक संकेतहरू छोडेका छन्। प्रधानन्यायाधीश बने लगत्तै उनले स्वचालित प्रणालीबाट तारेख व्यवस्थापन गर्ने निर्णय गर्दै कार्यान्वयन गरे। दैनिक पेसी सूची गोला प्रणालीबाटै सञ्चालन भए पनि पेसी तारेख भने स्वचालित (अटोमेसन) भएको छ। यसले न्यायालयभित्र हुने अनियमिततालाई न्यूनीकरण गर्न सहयोग गर्ने अपेक्षा गरिएको छ। तारेख तोक्ने काममा कर्मचारीबाट हुने हस्तक्षेपको अन्त्य भएको छ। मुद्दाको प्रक्रियाबारे सूचना प्राप्त गर्न सहज भएको छ। न्यायाधीश नियुक्तिमा हुने ठूलो चुनौती र टकरावका बीच उनले जिल्ला र उच्च र सर्वोच्च अदालतमा पनि न्यायाधीश नियुक्ति गरे। न्याय परिषद्का अध्यक्षसमेत रहेका श्रेष्ठले सर्वोच्च अदालतमा न्यायाधीश सिफारिसका क्रममा जाँदाजाँदै अनपेक्षित परिस्थिति झेल्नु पयो। उनको अध्यक्षतामा बसेको बैठकले एक साता अघि सर्वोच्च अदालतमा उच्च अदालतका दुई जना मुख्य न्यायाधीशलाई सिफारिस गरेको थियो। असोज ११ गतेको उक्त सिफारिसको विषयमा नेपाल बार एसोसिएसनले विरोध जनाएको थियो। सर्वोच्चमा ७ जना न्यायाधीश रिक्त रहेको अवस्थामा बैठकले उच्च अदालत पाटनका मुख्य न्यायाधीश नृपध्वज निरौला र उच्च अदालतका मुख्यन्यायाधीश नित्यानन्द पाण्डेलाई सिफारिस गरेको हो। सर्वोच्च अदालतको निर्णयानुसार न्यायपरिषद् (पहिलो संशोधन ) नियमावली,२०८० खारेज हुनु पर्ने माग राख्दै बारले न्यायाधीश सिफारिसप्रति विरोध गरेको थियो। उनको कार्यकालमा पछिल्लो समय सर्वोच्चमा न्यायाधीश नियुक्ति विषयलाई लिएर बारबेञ्चबीचको सम्बन्ध हार्दिक र सौहार्दपूर्ण हुन सकेन। उपभोक्ता हित संरक्षण मञ्चका अध्यक्षसमेत रहेका वरिष्ठ अधिवक्ता ज्योति बानियाँका अनुसार, श्रेष्ठले मेसिनले पेसी तोक्ने गरि अटामेसनमा लैजाने र नेपाल बारले भनेकै ठाउँमा अर्थात् सर्वोच्च अदालत परिसरभित्र नयाँ भवन बनाउन जग्गा पनि उपलब्ध गराएका थिए। वरिष्ठ अधिवक्ता बानियाँले पछिल्लो घटनाक्रमलाई लिएर नेपाल बार विरोधमा उत्रनुलाई बैगुनी संस्कृति विकास भएको र त्यसको चपेटामा श्रेष्ठ परेको टिप्पणी गरे। नेपालको संविधानबमोजिम तीनै तहका अदालतमा रिक्त हुने न्यायाधीश पदका नियुक्तिका लागि सिफारिस गर्ने संवैधानिक जिम्मेवारी पुरा गर्नु भएको हो, श्रेष्ठका सहकर्मी एक न्यायाधीश भन्छन्, आफ्नो नेतृत्वमा भएको सिफारिस मात्र होइन कम्तीमा आफू अवकाशमा जानुअघि प्रधानन्यायाधीश सिफारिस हुन सकेकामा सन्तोष मान्नु भएको छ।"
संविधान संशोधनका सीमा,"अहिले नेपालको राजनीतिक वृत्तमा संविधान संशोधनको विषयले प्रवेश पाएको छ। कानुनी र सामाजिक क्षेत्रमा समेत यस विषयमा बहस भइरहेका छन्। भारतीय संविधानका निर्माता विद्धान् भीमराव अम्बेडकरले भनेका थिए भारतले एक सामाजिक लोकतन्त्र बन्न प्रयास गर्नुपर्छ, राजनीतिक लोकतन्त्रमात्र हैन। अम्बेडकरले भनेजस्तो भारतमा सामजिक लोकतन्त्र आयो आएन, छ छैन ? त्यो बेग्लै समीक्षाको विषय हो। यता नेपालमा भने लोकतन्त्रको लाभ राजनीतिक नेतृत्वले मात्रै उठायो। अर्थ लोकतन्त्रको न्यानो घाम तल्लो तहले महसुस नै गर्न पाएन। नेपालमा सामाजिक लोकतन्त्र आएकै छैन। त्यसको कारण सरकारको अस्थिरतालाई औंल्याउने गरिएको छ। त्यसैकारण सरकारको स्थायित्वका लागि संविधान संशोधनको सामान्य चर्चा भइरहने गरेका थिए। यसबीच, असार १७ गते मध्यरातमा नेपाली कांग्रेसका सभापति शेरबहादुर देउवा र नेकपा (एमाले)का अध्यक्ष केपी शर्मा ओलीले तत्कालीन सत्ता समीकरण बदल्न सम्झौता गरे। जसमा जनताको ध्यान खिच्ने मुख्य विषय वर्तमान संविधान संशोधन थियो। विगतमा छिटफुट र बौद्विक जगत्मा सीमित संशोधनको बहस असार १७ पछि व्यापक, तीब्र र पेचिलो बन्दै गयो। यो विषय छलफल र चर्चामा मात्रै सीमित रहेन, यसले नेपालको राजनीतिमा दूरगामी महत्वको प्रभाव र असर देखाउन थालेको छ। राजनीतिक शक्तिहरूमा नयाँ धु्रवीकरण सुरु हुनु त्यसको प्रत्यक्ष दृष्टान्त हो। यसै विषयमा यस आलेखमा संक्षिप्त चर्चा गरिएको छ : संशोधन केकेमा जरुरी ? : ९ वर्षको अभ्यास र अनुभवले संविधानका हरेक भागमा केही न केही संशोधनको आवश्यकता देखिएको छ। विज्ञहरूमार्फत् उपरोक्त आवश्यकताको पहिचान गर्न उपयुक्त हुन्छ। संशोधनलाई विषयवस्तुका हिसाबले दुई कोणबाट हेरौं संविधानमा मूलत: हामीले अवलम्बन गर्ने राजनीतिक प्रणालीको सैद्धान्तिक पक्षहरूको बढी उल्लेख गरिएको हुन्छ। त्यो प्राप्त गर्न केही प्राविधिक कार्यविधि पनि समावेश गरिएका हुन्छन्। सैद्धान्तिक व्यवस्था फेरिँदा प्राविधिक कार्यविधिसमेत स्वत: फेरिन सक्छन्। त्यसैले सैद्धान्तिक व्यवस्थाउपरको संशोधनबारे पनि चर्चा गर्नैैपर्ने हुन्छ। संविधानको भाग ३३ अब पूर्णत: असान्दर्भिक भइसकेको छ। संक्रमणकालीन व्यवस्थाका लागि प्रयुक्त गरिएका धारा २९५ देखि ३०५ सम्म सबै निष्प्रायोजित भएकाले खारेजयोग्य छन्। उक्त भाग ३३ बाहेक संशोधनका लागि अन्य मुख्य विषय निम्नानुसार रहेका छन् : निर्वाचन प्रणाली : अहिले सबैभन्दा बढी जनअसन्तुष्टि नेतृत्वले मनोनयन गर्ने समानुपातिक निर्वाचन प्रणालीमा छ। उपरोक्त निर्वाचन प्रणाली अवलम्वन गर्दा सामान्यतया कुनै पनि दलले सरकार सञ्चालनका लागि आवश्यक बहुमत ल्याउन सम्भव प्राय: देखिएन। नेतृत्वमा नैतिक चरित्रको कमीले विरलै प्राप्त बहुमत पनि क्षणभरमै भत्किए। संसद्मा बहुमत नहुँदा सरकार अस्थिर भइरहने र त्यसले शासन सञ्चालनमा अनेक विकृति मैलाउने अवस्था सृजना भयो। निर्वाचन प्रणालीमा राखिएको समानुपातिक प्रतिनिधित्व प्रणालीमा व्यापक विकृति देखिए। पक्षपात, खरिदविक्री, नेतृत्वको मनपरीजस्ता पक्ष यसमा प्रकट भए। तसर्थ मनोनयनबाट छान्ने समानुपातिक निर्वाचन प्रणाली हटाउनुपर्ने देखियो। समानुपातिक प्रतिनिधित्व प्रणाली उचित छ। सबै क्षेत्र, जाति र भाषाको प्रतिनिधित्वको सुनिश्चितताले नेपालको संसद् विश्वकै उत्कृष्ट संसद्मध्ये एक मानिन्छ र संसद् राष्ट्रको देखिने मुख्य अनुहार पनि हो। संविधानको धारा ८४ को उपधारा १(ख) मा सांसदको निर्वाचनसम्बन्धी जुन प्रावधान राखियो त्यसले समानुपातिक प्रतिनिधित्व प्रणालीको मुख्य मर्म बोक्न सकेन। उक्त धारामा सम्पूर्ण देशलाई एक निर्वाचन क्षेत्र मानी राजनीतिक दलले प्राप्त गरको मत अनुसार ११० सिट सांसदको विभाजन हुने व्यवस्था छ। यो व्यवस्था नै अहिले नेपालको सन्दर्भमा उचित देखिएन। मुख्यगरी नेतृत्वको बदमासीको कारण यो प्रावधानप्रति जनअसन्तुष्टि व्यापक भएको छ। यो प्रणालीका कारण संसद्मा कुनै राजनीतिक दलले सामान्य बहुमत ल्याउन पनि सम्भव देखिएन। बहुमत नभएको दलले चलाएको सरकार स्वत: अस्थिर हुने नै भयो। अस्थिरताले अनेक विकृति जन्माए जुन भोग्दैछौं। यसको प्रत्यक्ष असर नेपाली कांग्रेस र एमालेको नेतृत्वमा पनि देखियो। त्यही कारण उनीहरू संविधान संशोधनको मुख्य एजेन्डामा पुगे र मुख्यगरी यही निर्वाचन प्रणालीको संशोधनको एजेन्डालाई लक्षित गरी सत्ता समीकरण बदल्ने सम्झौता भएको पनि देखियो। विकल्प व्यापकरूपमा चर्चा गर्न सम्भव छैन तर धेरै विद्धान् र कांग्रेस, एमालेको नेतृत्वले प्रत्यक्ष निर्वाचित हुने संसद् संख्यामा नै समानुपातिक प्रतिनिधित्वको सुनिश्चितता गर्नेगरी बहस प्रारम्भ गरेको सुनिन्छ। जुन प्रणाली मौजुदा प्रणालीभन्दा उपयुक्त र व्यावहारिक पनि हुनसक्छ। संसद्को अधिकार : संसद् नेतृत्वको रबर स्ट्याम्प जस्तो देखियो। सांसदले संसद्मा जनताको भावना र आफ्नो विवेकभन्दा बढी नेताको जुँगाको इशारा बुझेर चलेको देखियो। संसदीय सुनुवाई, संसदीय समितिका कामकारबाही र कानुन बनाउँदा सांसदहरूको रचनात्मक भूमिका र राजनीतिक विवेक प्रयोग हुन दिएको देखिएन। संसद्को गरिमा बढ्न सांसदको गरिमा बढ्नुपर्छ। राजनीतिक दलप्रति विश्वास जाग्न नेतृत्व इमानदार र चरित्रवान हुनुपर्छ। बेलायत, अमेरिका, भारत, फ्रान्स लगायतका मुलुकमा महत्वपूर्ण राष्ट्रिय र अन्तर्राष्ट्रिय मामिलाको नीति निर्धारण र कतिपय प्रत्यक्ष कार्यकारिणी निर्णयमा संसद्ले प्रत्यक्ष निर्णय र हस्तक्षेप गरेका प्रशस्त दृष्टान्त पाइन्छन्। त्यसको मुख्य कारण सांसदहरूलाई ज्ञान र राजनीतिक विवेकको स्वत:स्फूर्त प्रयोगमा उनीहरूले गरेको सुनिश्चितता नै हो। त्यसैले त्यहाँ एउटा विधायक निर्वाचित हुनु त्यो व्यक्तिका लागि निकै गौरवमय अवसरको रूपमा लिइन्छ। यसमा सांसद र संसद्को थप प्रभावकारिताका लागि संविधानको भाग ८ मा थप संशोधन गरी आवश्यक व्यवस्था गर्नु वाञ्छनीय हुन्छ। न्यायपालिका : न्यायपालिका राजनीतिको विद्रुप चलखेलबाट आक्रान्त बनेको छ। बरु पञ्चायतकालमा यति विकृत अवस्था देखिएको थिएन। तर अहिले राजनीतिक तथा संवैधानिक विवादमा कुन न्यायाधीशले कस्तो आदेश गर्नसक्छ भनी पूर्वअनुमान गर्न सकिन्छ। यो दृष्य न्यायक्षेत्रका सरोकारवालालाई चरम निराशाको अवस्था हो। अहिले न्यायपालिकाप्रति जनभरोसा चट्टै चँुडिएको छ, आस्था मारेको छ र विश्वास टुटेको छ। न्यायपालिकालाई राजनीतिको प्रत्यक्ष मातहत राख्न खोज्नुले यसभित्र उपरोक्त विकृति मौलाएका हुन्। तसर्थ यो विद्रुप अवस्थालाई बदल्न संविधानमा केही व्यवस्था खारेज र केही नयाँ थप गर्न आवश्यक देखियो। न्यायपालिका सुधारको पहिलो आवश्यकता संविधानको धारा २८४ (१) को संशोधन गर्नु हो। जसमा प्रधानन्यायाधीश संवैधानिक परिषद्को पदेन सदस्य हुने व्यवस्था छ। उक्त व्यवस्थाले कार्यकारिणीको काममा प्रधानन्यायाधीशलाई संलग्न गरायो। शक्ति पृथकीकरणको सिद्वान्त अनुसार प्रधानन्यायाधीश कार्यकारिणीको निर्णयमा सामेल हुनु त्यो सिद्वान्तको बर्खिलाप हुन्छ। कार्यकारिणीले गरेको निर्णयउपर प्रधानन्यायाधीशकै नेतृत्वमा गठन हुने संवैधानिक इजलासमा सुनुवाइ हुन्छ। आफैं संलग्न भएको निर्णयउपर आफैंले सुनुवाइ गर्नु सामान्य न्यायको सिद्वान्त समेतको प्रतिकूल भयो। चोलेन्द्र शम्शेर राणाले प्रधानन्यायाधीश पदको दुरुपयोग गर्दा उपरोक्त प्रवन्धको कमजोरी सतहमा नै आइसकेको छ, तसर्थ यो प्रावधानलाई हटाउनुपर्छ। त्यस्तै न्याय परिषद्को गठनसम्बन्धी धारा १५३(१) पनि संशोधन गर्नु आवश्यक छ। न्यायाधीश नियुक्तिका लागि सिफारिस हुने उक्त परिषद्मा राजनीतिक व्यक्तिहरूको बाहुल्यता छ। न्यायपालिकाले उपयुक्त ठानेका व्यक्तिहरू न्यायाधीश नियुक्तिमा सजिलै सिफारिस हुन पाउँदैनन्। त्यसका लागि प्रधानन्यायाधीशले राजनीतिक सदस्यसँग लेनदेन गर्नुपर्छ। न्यायपालिका विकृत हुनु र स्वच्छ नहुनुको अर्को मुख्य कारण संविधानमा रहेको यही प्रावधान हो। उपरोक्त प्रावधान खारेज गरी न्यायिक नेतृत्वको अनुकूलतामा परिषद्को गठन गर्नु वान्छनीय हुन्छ। तबमात्र सक्षम व्यक्ति न्यायाधीश बन्ने र न्याय निष्पक्ष हुने वातावरण बन्छ। संवैधानिक आयोगहरू : संविधानको भाग २७ धारा २५२२६५ सम्म नै पूरै भागको संशोधन आवश्यक छ। धारा २६५ मा दस वर्षपछि त्यसमा व्यवस्था गरिएका सातवटै संवैधानिक आयोगउपर पुनरावलोकन गर्ने व्यवस्था छ। तर नौ वर्षको अनुभवमा तिनको प्रभावकारिता देखिएन। बरु ती सबै आयोगलाई एकीकृत गरी एउटै शक्तिशाली र भूमिकायुक्त समावेशी आयोगको व्यवस्था गर्नु उपयुक्त हुन्छ। अख्तियार दुरुपयोग अनुसन्धान आयोग : आयोगको पदाधिकारीको नियुक्तिका लागि योग्यता निर्धारण गर्न धारा २३८(६) लाई संशोधन गर्नु आवश्यक छ। निवृत्त कर्मचारीहरूको नियुक्तिले यसको प्रभावकारिता देखिएन। सरकारको कर्मचारी हुँदा आफैं संलग्न निर्णयमा उसले अनुसन्धान गर्न रुचि नदेखाएको दृष्टान्त छ। जीवनभर राजनीतिक नेतृत्व मातहत काम गरेको र चाकरीमा अभ्यस्त व्यक्तिले तिनै राजनीतिक व्यक्तिउपर अनुसन्धान गर्न र मुद्दा चलाउन आँट नै गरेनन्। जसको परिणाम कुशासन र भ्रष्टाचार मौलायो। तसर्थ, त्यसमा संशोधन गरी निवृत्त कर्मचारी नियुक्तिमा सीमा तोक्नुपर्ने देखियो। साथै अनुसन्धानको सीमा प्रधानमन्त्रीसम्म पुयाउनु अत्यन्त आवश्यक देखियो। किनकि निजकै आडमा कतिपय अनिमियता भएको पाइयो। राष्ट्रपति : राष्ट्रको सबैभन्दा सर्वोच्च अधिकारी राष्ट्रपति हो। उसको नाममा राष्ट्रको अन्तिम निर्णय हुन्छ। तर हाम्रो अभ्यासले राष्ट्रपतिको सुझावलाई राष्ट्रप्रमुखको सुझावको रूपमा गम्भीरतापूर्वक लिएको देखिएन। जुनसुकै हिसाबले निर्वाचित भए पनि ऊ राष्ट्रपति हो। राष्ट्र र जनताप्रति उनमा अन्तिम जिम्मेवारी रहन्छ। हाम्रो संविधानमा ऊ संवैधानिक छ। त्यसो भएता पनि सार्वभौमसत्ता, भौगोलिक अखण्डता र कतै राज्यमा ठूलो विपत्ति हँुदा वा द्रोह हुन लाग्दा उनले मन्त्रिपरिषद्लाई आवश्यक सुझाव दिनसक्ने र त्यो सुझावउपर सरकार वा संसद्ले दफावार रूपमा छलफल गरी निष्कर्षमा पुग्नुपर्ने व्यवस्था समावेश गर्नु वान्छनीय हुन्छ। त्यसको लागि धारा ६६ र ११३(४) मा संशोधन आवश्यक छ। उपराष्ट्रपति राष्ट्रिय सभाको अध्यक्ष : धारा ६७ र धारा ९२ संशोधन गरी उपराष्ट्रपति राष्ट्रिय सभाको पदेन अध्यक्ष हुने व्यवस्था गर्नु उपयुक्त हुन्छ। यसले राष्ट्रिय सभाको गरिमाको वृद्धि गर्नुका साथै सामान्य जिम्मेवारीमा रहेका उपराष्ट्रपतिलाई विधायिकी कार्यको थप जिम्मेवारी प्राप्त हुन्छ। यसले सरकारको खर्चमा समेत कमी ल्याउँछ। राष्ट्रपति कार्यकारी भएको अमेरिकी सिनेट र संसदीय व्यवस्था रहेको भारतको राज्यसभाको अध्यक्षता त्यहाँका उपराष्ट्रपतिले गर्छन्। त्यस्तो व्यवस्था गर्दा संविधानको धारा २८४(१)(घ) खारेज गर्नुपर्ने हुन्छ। महान्यायाधिवक्ता : मुद्दा चलाउने वा नचलाउने विषयमा महान्यायाधिवक्ताको भूमिका विवादित देखियो। तसर्थ धारा १५८ को उपधारा २ संशोधन गरी उपरोक्त अधिकार महान्यायाधिवक्ता कार्यालयका वरिष्ठ न्यायाधिवक्तालाई प्रदान गर्नु उपयुक्त हुन्छ। उक्त निर्णयमा पुग्नुअघि वरिष्ठ न्यायाधिवक्ताले महान्यायाधिवक्ताको परामर्श लिन सक्छन्। प्रदेश कार्यपालिका : धारा १६८ को उपधारा ९ संशोधन गरी प्रदेश मन्त्रिपरिषद्को सदस्यको संख्या बढीमा पाँच राख्नु उपयुक्त हुन्छ। बढी आवश्यक नै देखिएन। त्यसले राज्यलाई बढी भार पार्नुका साथै विकृति पनि देखियो। प्रदेश व्यवस्थापिका : धारा १७६ को उपधारा (ख) खारेज गर्नुपर्छ। संघीय संसद्मा पनि मनोनीत समानुपातिक प्रणालीको विकल्पको व्यवस्था हुनेहुँदा त्यस्तै व्यवस्था प्रदेशमा पनि अपनाउनुपर्छ वा समानुपातिक संसद्को व्यवस्था नगर्दा पनि हुन्छ। उपरोक्त व्यवस्थाहरूको संशोधनले तत्काल जनतामा सामान्य सन्तुष्टि मिल्न सक्ने र सरकार सञ्चालनमा थप सहजता प्राप्त हुनेहुँदा राजनीतिक दलको ध्यान ती विषयमा पुग्यो भने हाललाई पर्याप्त मान्नुपर्छ। संविधान संशोधनमा ओली सरकारका सीमा : दुई ठूला पार्टीले नयाँ समीकरण बनाइ सरकार निर्माण गर्दा संविधान संशोधनलाई मुख्य एजेन्डा बनाए पनि केपी ओलीको प्रधानमन्त्रीत्वकालमा संविधानमा संशोधन भइहाल्छ भन्ने निष्कर्षमा पुग्न सकिँदैन। त्यसका केही सीमा छन्। जसलाई तल उल्लेख गरिएको छ : शक्ति सन्तुलन : माओवादी सशस्त्र विद्रोह, मधेस आन्दोलन, छिमेकी लगायत अन्तर्राष्ट्रिय दबाब आदिलाई झेल्दै जारी गरिएको वर्तमान संविधानमा जुन प्रावधानउपर संशोधन गर्न दुई पार्टीबीच समझदारी भएको छ। उक्त अवधिदेखि नै माओवादी र मधेसवादी उपरोक्त सम्झौताउपर आपत्ति जनाउन थाले। त्यसैले वैदेशिक शक्तिलाई अनदेखा गर्ने हो भने पनि देशभित्रका उपरोक्त शक्तिहरूलाई संशोधनप्रति सहमतिमा ल्याउनु वर्तमान सरकारको मुख्य चुनौती देखिन्छ। संघीयता र निर्वाचन प्रणालीमा जनताले मुख्यगरी वैकल्पिक प्रावधानको खोजी गरेका छन्। जसलाई सम्बोधन गर्न मुख्य शक्तिका नाताले कांग्र्रेस र एमालेको मुख्य कर्तव्य पनि हो। तर भर्खरै विद्रोह र संघर्षबाट नयाँ व्यवस्था ल्यायौं भन्दै जनतामा छारो हालिरहेका माओवादी र मधेसवादी शक्तिलाई जनतामा जाने वैकल्पिक एजेन्डाको सुनिश्चितता नगरिदिए उनीहरूले संविधान संशोधनमा अवरोध सिर्जना गर्ने प्राय: निश्चित छ। तसर्थ व्यापक संवादमार्फत् संविधानको संशोधनले उनीहरूको अस्तित्वलाई संकट पर्नेछैन भनी भित्री सुनिश्चितता दिँदै उक्त शक्तिलाई सन्तुलनमा ल्याउनुपर्छ। त्यसले खोजिरहेको संविधान संशोधनको विषयलाई पार लगाउन थप सहजता प्रदान गर्छ। सांसदको संख्या : यदि विभिन्न शक्तिको सन्तुलन नमिल्ने हो र उनीहरू संशोधनमा सामेल नहुने हुन भने दोस्रो विकल्प वर्तमान संसद्मा सांसदको संख्या दुईतिहाई पुर्याउनु हो र त्यसको बलमा संविधानको संशोधन गर्नु हो। अहिले कांग्रेस र एमालेसँग दुवै सदनमा संविधान संशोधन गर्न आवश्यक दुई तिहाई बहुमत छैन। यो संख्याबिना संविधान संशोधन हुन सक्दैन। साना दल उनीहरूको अस्तित्वमा आइपर्ने संकट देखेर सरकारमा सामेल भए पनि त्रसित मानसिकतामा देखिन्छन्। कथम् उनीहरू तयार हुँदा पनि राष्ट्रिय सभामा दुईतिहाई पुयाउन तत्काल सम्भव छैन। दुईतिहाई पुयाउन सरकार बाहिरका अन्य शक्तिले साथ नदिने हो भने आवश्यक संख्याकै लागि वर्तमान सरकारले अझै दुई वर्ष कुर्नुपर्ने हुन्छ। तसर्थ वर्तमान सरकारलाई संसद्मा आवश्यक संख्या पुर्याउनु अर्को चुनौती हो। वर्तमान प्रधानमन्त्रीको कार्यकाल (सम्झौता अनुसार) करिब २ वर्षमात्र रहेकाले उनको पालामा संविधानमा संशोधन सम्भव जस्तो देखिँदैन। तर संशोधनको प्रस्ताव भने संसद्मा दर्ता गर्न सकिन्छ। जुन कार्यले जनता उनीहरूप्रति सकारात्मक हुने र संशोधनमा थप जनमत निर्माण हुन पुग्छ। सञ्चार क्षेत्र : संविधान संशोधनका लागि जनमतको निर्माण गर्ने र जनमतमार्फत् वैकल्पिक व्यवस्थाका लागि माओवादी र मधेसवादी लगायतका शक्तिलाई व्यापक दबाब सिर्जना गर्न सञ्चार क्षेत्रको महत्वपूर्ण भूमिका हुन्छ। मुख्य धारका सञ्चार गृहहरू प्रधानमन्त्री ओलीलाई सकेसम्म समर्थन गर्न नपाए हुन्थो भन्ने बहाना बनाउँछन्। समर्थन नगर्दा जनताले नै गिज्याउँछन् भन्ने अवस्थामा मात्र ओली सरकारप्रति लाजागालको समर्थन रहेको देखिन्छ। उनीहरूको असहयोगबीच संविधानमा जनताको व्यापक समर्थन र विपक्षीउपर जनदबाब सिर्जना गर्न कठिन हुन्छ। तसर्थ खुल्ला दिलले सरकारलाई समर्थन गर्न हिच्किचाइरहेका सञ्चार क्षेत्रलाई संविधान संशोधनको ऐजेन्डामा सँगै प्रवाहित गर्नु अर्को थप चुनौती देखिन्छ। यसमा प्रधानमन्त्रीले थप मेहनत गर्न आवश्यक छ। जनमत : संविधान संशोधनमा राखिने नयाँ प्रावधानहरूले कतिपय राजनीतिक शक्तिहरूलाई आफूहरूउपर चुनौती थपिएको महसुस हुन थालिसकेको छ। आफ्नो राजनीतिक शक्ति कमजोर हुने भएपछि जनताका बीचमा भ्रम छर्ने, उक्साउने र भड्काव ल्याउने व्यापक प्रयत्न हुन्छन् नै। जनतालाई भड्काउन प्रयत्न गर्नेहरू संविधान संशोधनका लागि थप चुनौती हुन्। कतिपय राजनीतिक दलहरू समानुपातिक सिटकै बलमा सत्ताको सौदाबाजी गरिरहेछन्। त्यस्ता शक्तिले मौजुदा प्रावधान नै जीवित राख्न खोज्नु स्वाभाविक हो। त्यसैले त्यस्ता शक्तिको भ्रममा नपर्न, उक्साहटमा नलाग्न अहिलेदेखि नै लक्षित जनसमूहमा संशोधनको सकारात्मक लक्ष्य र उद्देश्यबारे पर्याप्त सूचना र विश्वास दिलाउन आवश्यक छ। उक्त कार्य भएमा अहिले सहमत नभएका जनमतलाई समेत संशोधनको पक्षमा खडा गर्न सकिन्छ। जनता नै संशोधनको पक्षमा उभिएपछि भ्रम छर्ने, उक्साउने र भड्काव सिर्जना गर्ने शक्तिको जनसमर्थन स्वत: सकिने हुँदा उपरोक्त चुनौतीलाई समाधान गर्न सकिन्छ। संविधान संशोधन हुन्छ त ? : संविधान संशोधनीय राजनीतिक दस्तावेज हो। संविधानको धारा २७४(१)मा नेपालको सार्वभौम सत्ता, भौगोलिक अखण्डता, स्वाधिनता र जनतामा निहीत सार्वभौमसत्ताको प्रतिकूल हुनेगरी यो संविधान संशोधन गर्न सकिने छैन भन्ने व्यवस्था छ। उपरोक्त प्रावधान बाहेक नेपालको संसद्ले अन्य जुनसुकै प्रावधानलाई संविधानमा संशोधन गरी अवलम्बन गर्न सक्छ। यो संविधान जारी भएपछि २०७२ मै र २०७७ मा गरी दुईपटक संशोधन भइसकेको छ। सन् १९५० मा जारी भएको भारतको संविधान १०६औं पटक संशोधन भएको छ। त्यहाँ पनि जारी भएको १० वर्षमै ७औं पटक संशोधन भएको थियो। अमेरिकामा सन् १७८९ देखि २७औं पटक भएको छ। फ्रान्समा १९५८ देखि २४औं पटक, १९९६ मा जारी भएको दक्षिण अफ्रिकाको संविधान १८औं पटक भइसकेको छ। एकल शासन भएको चीनमा तुलनात्मक रूपमा संविधान स्थिर छ तर त्यहाँ पनि सन् १९४९ देखि ५औं पटक संशोधन भइसकेको छ। हाम्रो र उपरोक्त अन्तर्राष्ट्रिय अभ्यासले समेत यो पुष्टि गर्छ कि संविधान संशोधनीय दस्तावेज नै हो। आवश्यकता अनुसार संशोधन हुन्छ। संविधानको राजनीतिक आवश्यकता नै जनताको आधारभूत मौलिक हकको संरक्षण, जिम्मेवार सरकारको स्थापना, सरकारका अंगहरूको शक्ति र कामको बाँडफाँट र त्यसमा रहेको सीमा आदिका लागि पर्छ। तर समय र प्रविधि बदलिँदा जनताको सोच र आवश्यकता समेत बदलिन पुग्छन्। संविधानका मौजुदा प्रावधानहरूमा पनि परिवर्तनको आवश्यकता हुन्छ। त्यसैले संसारका संविधान निर्माताहरूले संविधानमा संशोधनको प्रावधान प्रयुक्त गरेका हुन्छन्। संविधानलाई संशोधन गर्न अभ्यास र आवश्यकताले अभिप्रेरित गर्छ। नेपालमा संविधान कार्यान्वयन गर्न गरिएका अभ्यास र उपरोक्त अभ्यास गर्दा ग्रहण गरिएका अनुभवले संविधानका कतिपय प्रावधानले सुशासनमा समस्या सृजना गरे। संघीयता, सरकारको गठन, न्याय प्रणाली, संवैधानिक अंगहरूमा पदाधिकारीको छनौट, निर्वाचन प्रणाली, सांसदहरूको स्वतन्त्रता, भ्रष्टाचार निवारण जस्ता आधारभूत कुरामा संविधानले वैकल्पिक प्रावधान खोजेको देखियो। ती प्रावधानमा जसलाई यस आलेखमा माथि उल्लेख गरिसकिएको छ, संशोधनको आवश्यकता देखिएको छ। जब अनुभव र आवश्यकताले संविधानमा संशोधनको अपरिहार्यता देखिन्छ भने राजनीतिक दलको मूल जिम्मेवारी पनि उपरोक्त आवश्यकतालाई सम्बोधन गर्नुमा हुन्छ। राजनीतिक दल र नेतृत्वको त्यो कर्तव्य पनि हो। केही वर्षदेखि महसुस गरिएको राजनीतिक अस्थिरता र मुलुकको समृद्धिको आवश्यकतातर्फ नेतृत्वको ध्यान पुगेको भने देखिएन। सरकारको अस्थिरता, चरम भ्रष्टाचार, बढ्दो बेरोजगारी आदिका कारण नेपाली युवाको विदेश पलायनले देशमा रहेका जनतामा व्यापक निराशा, आक्रोश र नेतृत्वप्रति चरम आलोचना वृद्धि भएको छ। जनतामा देखिएको उपरोक्त प्रवृत्तिको प्रत्यक्ष प्रभाव र दबाब राजनीतिक दलमा पर्नु स्वाभाविकै हो। नेतृत्वलाई सुध्रिन र मौजुदा शासन व्यवस्थापनमा व्यापक सुधार गर्न प्रत्यक्ष दबाब पनि परेको छ। ठूला दल र राजनीतिक व्यवस्था परिवर्तनमा आफ्नै मुख्य भूमिका भएका कारण त्यसको प्रत्यक्ष दबाब नेपाली कांग्रेस र एमालेमा पर्न गएको देखिन्छ। जनताको आवाज नसुन्दा उनीहरूको अस्तित्वउपर चुनौती थपिएको दृष्टान्त २०७९ को राष्ट्रिय चुनावमा देखिएको छ। जुन चुनौती अझै जीवित देखिन्छन्। त्यसै पृष्ठभूमिमा कांग्रेस र एमालेबीच संविधान संशोधनसहितको एजेन्डामा नयाँ सरकार गठनको सम्झैता भएको अनुमान सहजै गर्न सकिन्छ। कांग्रेस र एमालेकै एजेन्डामा संविधानको संशोधन परेकाले परिस्थितिमा अचानक फेरबदल नभए ढिलोचाँडो मुलुक संविधान संशोधनको विषयमा प्रवेश गर्ने निश्चित छ। जुन अहिलेको आवश्यकता हो। सुवेदी अधिवक्ता हुन्।"
"बजारमा सामान टन्नै, किन्ने होइन त ?","उपभोग्य तथा विलासिताका वस्तुहरू गत वर्षभन्दा धेरै भित्रिएका छन्। काठमाडौं : चाडपर्व नजिकिँदै गर्दा आवश्यक उपभोग्य वस्तुदेखि विलासिताका वस्तुहरू धमाधम आयातसँगै बिक्री भइरहेका छन्। दसैंका लागि यतिबेला बजारमा सामान उपलब्ध भइसकेका छन्। दसैं नजिकिएसँगै आयातको आकार स्वाभाविक रूपले बढ्ने गर्छ। यसपटक पनि चाडपर्व लक्षित उपभोग्य तथा विलासिताका वस्तुहरू गत वर्षको भन्दा अधिक नै भित्रिएका छन्। विशेष गरेर दैनिक उपभोगका लागि अत्यावश्यक खाद्यान्नहरू, मासुजन्य वस्तु, विद्युतीय सामानहरू, मसलाजन्य वस्तुहरू, लत्ताकपडा, जुत्ता, गरगहनाका धातुहरूलगायतका दसैं लक्षित वस्तुहरू राम्रै भित्रिएका छन्। समग्रमा पछिल्लो तथ्यांकलाई केलाउँदा अघिल्लो वर्षको तुलनामा कुल आयात बढेको छ। आर्थिक वर्ष २०८०८१ को भदौसम्ममा कुल आयात २ खर्ब ५९ अर्ब ७४ करोड ९८ लाख ९८ हजारबराबरको भएको थियो। तर यसपछिको चालु आवको २ महिनासम्ममा भने आयात १०८ प्रतिशतले बढेर कुल २ खर्ब ६२ अर्ब ५४ करोड २६ लाख २६ हजार रुपैयाँबराबरको भएको छ। गत वर्षको तुलनामा यसपटक कुल आयात २ अर्ब ७९ करोड २७ लाख २८ हजार रुपैयाँले बढी आयात भएको छ। यसैक्रममा भन्सार विभागका निर्देशक तथा सूचना अधिकारी मुक्तिनाथ श्रेष्ठ भन्सारले विशेष गरेर चाडपर्वमा आयात हुँदा चोरी निकासी, पैठारी पनि बढ्न सक्ने भएकाले कडाइ गरेको जानकारी दिए। यद्यपि आयात सक्दो छिटो र छरितो तरिकाले गर्न सहजीकरण गरिरहेको उनको भनाइ छ। विशेष गरेर दसैंका लागि खसी, बोका, च्याङ्गा, चामल, दाल, गेडागुडी, चिनी पीठो, मैदालगायतका उपभोग्यवस्तु आयात हुनु स्वाभाविक हो। यससँगै, चाडपर्वका लागि जुत्ता, रेडिमेट कपडा, फलफूल, मसला (जिरा, धनियाँ), सुकेको खुर्सानी, प्याज, अदुवा, लसुन, आलु, तरकारी, ड्राईफुड (काजु, बदाम, किसमिस लगायत) सुन, चाँदी, गरगहना, खाद्य तोरीको तेल, सन्फ्लावर तेल, कच्चा सोयाबिन तेल, घिउ, विद्युतीय सवारी (ईभी), पेट्रोलियम सवारी, टीभी, फ्रिज, वासिङ मेसिन, चंगा, कम्प्युटर र पार्ट्स, ल्यापटप, मोबाइललगायतका वस्तु बढी प्राथमिकतामा छन्। गत आर्थिक वर्ष (आव)को दुई महिनाको तुलनामा चालु आवको सोही अवधिमा यसपटक जीवित जनावर विशेष गरेर खसीबोका आयात ४००६ प्रतिशतले बढेको छ। गत वर्ष भदौसम्ममा राजस्वबाहेक १३ करोड ५५ लाख ७ हजार रुपैयाँबराबरको खसीबोका आयात भएको थियो। यस पटक बढेर राजस्वबाहेक १८ करोड ९७ लाख ९० हजार रुपैयाँबराबरको भित्रिएको छ। यससँगै ताजा मासु पनि ३८ लाख ६२ हजार रुपैयाँबराबरका ताजा मासु खरिद भएको छ। प्रायः चाडपर्वमा अल्कोहललगायतका पेयपदार्थ बढी खपत हुने भएकाले यसको आयातको आकार पनि ठूलै हुन्छ। गत वर्षको तुलनामा यसपटक ८७३ प्रतिशतले बढी पेयपदार्थ भित्र्याइएका छन्। गत वर्ष भदौसम्ममा राजस्वबाहेक ६४ करोड ८४ लाख ७४ हजार हाराहारीमा ल्याइएको थियो। यस पटक बढाएर ७० करोड ५० लाख ८८ हजारबराबरको आयात गरिएको छ। यसैगरी, नयाँ तयारी पोसाक (कपडा) पनि ४३६ प्रतिशतले बढेको छ। यस पटक ८ अर्ब २९ करोड ४४ लाख ८८ हजार रुपैयाँबराबरका तयारी कपडा आयात भएका छन्। गत वर्षको सोही अवधिमा ७ अर्ब ५४ करोडबराबरको आयात भएको थियो। यस्तै नयाँ जुत्ता पनि करिब २ अर्ब २ करोड ६० लाख ५६ हजार रुपैयाँ हाराहारीमा भित्रिएको छ। प्रायः अत्यावश्यक पर्ने खाद्यान्नको उपभोग सधैं एकनास हुन्छ। तर पनि चाडपर्वमा केही बढी खपत हुने अनुमान छ। गत वर्षको तुलनामा यसपटक खाद्यान्न आयात भने ४५८१ प्रतिशत बढेको छ। गत आवको दुई महिनामा ९ अर्ब ३१ करोडबराबरको खाद्यान्न आयात भएकोमा चालु आवको सोही अवधिमा घटेर ५ अर्ब ४ करोड ५३ लाख रुपैयाँबराबरको खाद्यान्न आयात भएको छ। तर पनि कुल आयातको १९२ प्रतिशत हिस्सा खाद्यान्नले ओगटेको छ। यस्तै, चाडपर्वमा अधिकांशले सुन, चाँदीलगायतका धातुका सामग्री जोड्ने प्रवृत्ति बढ्दै गएको देखिन्छ। भन्सार विभागको तथ्यांकलाई केलाउँदा पछिल्लो समय चाँदीको आयात ह्वात्तै बढेको देखिन्छ। विशेष गरेर पूजामा चाँदीका सामग्री बढी प्रयोग गर्ने गरेकाले खपत पनि बढेको अनुमान गर्न सकिन्छ। एक वर्षको अन्तरमा चाँदी आयात २५२४ प्रतिशतले बढेको छ। गत आवको दुई महिनामा ४४ करोड ६४ लाख ६६ हजार रुपैयाँबराबरको चाँदी आयात भएकोमा हाल बढेर ५५ करोड ९१ लाख ४८ हजार रुपैयाँ बराबरको भित्रिएको छ।"
चाडपर्व लक्षित सुरक्षा : उपत्यकामा १० हजार प्रहरी परिचालन,"काठमाडौं : दसैं, तिहार र छठ पर्वका अवसरमा उपत्यकाको शान्ति, सुरक्षा दुरुस्त राख्नका लागि प्रहरीले विशेष योजना ल्याएको छ। यसका लागि काठमाडौं, भक्तपुर र ललितपुर प्रहरी कार्यालयले छुट्टाछुट्टै चाडपर्व लक्षित सुरक्षा योजना बनाएका छन्। उपत्यका प्रहरी कार्यालय काठमाडौंले विशेष सूचना जारी गरेको छ। चाडपर्वमा हुन सक्ने चोरी, लुटपाट, ठगी, आर्थिक अपराध, विवाद, झैझगडालगायतका समस्यालाई रोक्न प्रहरीले मोबाइल गस्तीदेखि, सीआरभी भ्यानसमेत परिचालन गरेको छ। उपत्यकाका तीनवटा जिल्लामा चाडपर्व सुरक्षाकै लागि १० हजार प्रहरी परिचालन गरिएको छ। उपत्यका प्रहरी कार्यालय मेट्रो रानीपोखरीका प्रवक्ता विनोद घिमिरेका अनुसार चाडपर्वलाई शान्तिपूर्ण बनाउनका लागि सुरक्षाका सबै तयारी पूरा भएको छ। उनी भन्छन्, मातहतका प्रहरी कार्यालयले बनाएको योजना नै कार्यान्वयन गर्छौं। उनीहरूलाई भइपरी आएमा, समस्यामा परेको अवस्थामा हामीले पनि तुरुन्तै खटाउन सक्ने गरी रिजर्भ फोर्स तयारी अवस्थामा राखेका छौं। मेट्रो प्रहरी कार्यालयअन्तर्गत अन्य जिल्लालाई सघाउनका लागि एक हजारको संख्यामा रिजर्भ टोली तयारी अवस्थामा छन्। चाडपर्वमा विशेषगरी आर्थिक कारोबार हुने स्थानहरूमा चोरी तथा लुटपाटको सम्भावना हुने हँुदा त्यस्ता स्थान र क्षेत्रमा प्रहरीले सिभिल डेसमा प्रहरी टोली खटाएको छ। प्रवक्ता घिमिरे भन्छन्, विशेषगरी चाडपर्वमा भिडभाड हुन्छ, यो समयमा पेयपदार्थमा नशालु पदार्थ मिसाएर मानिसलाई लठ्ठ बनाएर लुट्ने समूह सक्रिय हुने गरेका छन्। अत्यधिक भीडभाड हुने स्थानहरू फुटपाथका पसल, न्युरोड, बसपार्क, टिकट काउन्टर, विमानस्थल, गाडी छुट्ने नाकाहरू जोखिमपूर्ण छन्। यस्ता स्थानहरू खसीबजार सपिङ मल, हटस्पट पहिचान गरेर ड्युटी मिलान गरिएको छ। प्रहरीले पहिचान भएका पकेटमार तथा चोरीमा संलग्नहरूको पनि निगरानी गरिरहेको छ। चाडपर्वमा जुवा, तास, कौडा खेल्ने र ठूलो मात्रामा जितहारका विषयमा झगडा गर्ने हुँदा यसलाई निरुत्साहन गर्नका लागि विशेष निगरानी गरिएको छ। मोबाइल गस्ती तथा एरिया विभाजन, विशेष चेकिङ, सादा पोसाकका प्रहरी परिचालन, पैदलगस्ती टिम, चाडपर्वको बेला विस्फोटक सामग्री ओसारपसार नहोस् भनेर तालिम प्राप्त कुकुरको प्रयोग गरेर निगरानी भइरहेको छ। काठमाडौं प्रहरी परिसरले नागरिक स्वयंको सावधानी, प्रहरीको निरन्तर निगरानी, बनाऔं सुरक्षित राजधानी भन्ने नारा बनाएरै निगरानी सुरु गरेको छ। जिल्ला प्रहरी परिसर काठमाडौंका प्रमुख बसन्त रजौरेका अनुसार, काठमाडौं परिसरले चाडपर्वमा शान्ति सुरक्षालाई सुदृढ तुल्याई जनजीवनलाई सहज र सरल बनाउन विशेष सुरक्षा योजना अघि सारेको हो। सुरक्षा व्यवस्था अझ राम्रो बनाउन काठमाडौंलाई विभिन्न १४ इलाकामा विभाजन गरेर प्रहरी नायब उपरीक्षकको नेतृत्वमा प्रत्येक युनिटमा १०१० जनाको टोली बनाई परिचालित गरिएको छ। काठमाडौं जिल्लाभित्र कुल ३ हजार ७ सय ६५ जनशक्ति परिचालन गरी विशेष सुरक्षा व्यवस्था मिलाइएको छ। प्रहरीका अनुसार उपत्यकाको जुनसुकै स्थानमा घटना भइहाले पनि घटनास्थलमा १० मिनेटभित्र पुग्ने गरी इलेक्ट्रोनिक क्विक रेस्पोन्स टिम तयारी अवस्थामा छ। सीआरभी र मोबाइल टोलीलाई तयारी अवस्थामा राखिएको छ। घटनास्थलको तस्बिर तथा श्रव्यदृश्य लिन गोप्रो क्यामेरा प्रयोग हुनेछ। प्रहरी तैनाथीको अवस्था बुझ्न जीपीए र तत्काल रेस्पोन्सका लागि आवश्यक सामग्रीसहित इक्युआरटी टिमलाई परिचालित गरिएको छ। घटनास्थलमा थप प्रतिकार्यका लागि बढीमा ३० मिनेटभित्र थप प्रहरी पुन सक्ने गरी तयारी गरिएको छ। अपराध हुन सक्ने सम्भावित क्षेत्रमा प्रहरीले पैदल, सवारी र ड्रोनमार्फत गस्ती गर्नेछ। प्रहरीले स्थानीय बासिन्दाका खाली घर, आर्थिक कारोबार हुन सक्ने स्थान, सरकारी कार्यालय, भिडभाड हुने स्थान लगायतलाई सुरक्षा क्षेत्रका रूपमा पहिचान गरेर प्रहरी खटाएको छ। काठमाडौंलाई सुरक्षित सहर बनाउन आम नागरिकको सावधानी आवश्यक रहेको भन्दै प्रहरीले विशेष सूचना पनि जारी गरेको छ।"
"दसैंको किनमेल : फुटपाथमा भिडभाड, मलमा फाट्टफुट्ट","हुँदा खानेहरू फुटपाथ बजारतिर, हुनेखानेहरू मल र सुपर मार्केटमा किनमेल गरिरहेका छन्। काठमाडौं : दसैं। पर्वहरूको पनि महान् पर्व। दसैंमा विशेष तयारीका साथ जोरजाम गरिन्छ। परिवार वा सामुदायिक स्तरमा योजना बनाएरै लत्ताकपडा, खानपान, पूजाआजाका सरसमानहरू खरिद गरिन्छन्। पहिलापहिला बजारहरूमा दसैंको किनमेल भयंकर हुन्थ्यो। थेगिनसक्नु भिडभाड हुन्थ्यो। दसैं बजारमा बिक्रेतादेखि उपभोक्तासम्मलाई भ्याइँनभ्याइ हुन्थ्यो। तर, अब पहिला जस्तो रहेन माहोल। बजारमा उपभोक्ताहरू दुई कित्तामा बाँडिएका छन्, हुँदा खानेहरू फुटपाथ बजारतिर, हुनेखानेहरू मल र सुपर मार्केटभित्र। गरिबगुरुवा र सामान्य आय भएका उपभोक्ताहरूको भिड ससाना पसल बजारमा छ। गरिबको सदाबहार बजार फुटपाथ मलमा भन्दा फुटपाथ बजारमा सरसमान सस्तो हुन्छन्, हामी गरिब तथा निम्न वर्गका लागि फुटपाथ नै सदाबहार बजार हो, उनी भन्छन्, अलि बढी गुणस्तरीय सरसामान मलकै होला सायद। गरिखानेहरूलाई फुटपाथको सरसमान नै प्यारो हुन्छ। थैरै पैसामा पनि किनमेल हुन्छ। दसैंको रहर मेटाउने त हो नि। जसोतसो मेटिहाल्छ। पुस्ता पिच्छे फरक रोजाइ भक्तपुर ठिमीका बुद्धराम श्रेष्ठको परिवारमा दसैंको जोरजाम फरक ढंगले भइरहेको छ। नयाँ पुस्ता र पुराना पुस्ताले आफ्नो रोजाइअनुसार किनमेल गरिरहेका हुन्। नयाँ पुस्ताको किनमेल सुपर मार्केट, मलमा भइरहेको छ। जहाँ उनका छोराछोरी नातिनातिनाहरू जान्छन्। उनी भन्छन्, उनीहरूलाई त्यहाँ रमाइलो हुन्छन्। मलमा थरीथरीका खाने कुराहरू पाउँछन्, लुगाफाटो किन्न मन पराउँछन्। खेल्ने ठाउँहरू हुन्छ। हामी बुढापाकाका लागि स्थानीय बजार नै प्यारो लाग्छ। परिवारका अन्य सदस्यले दसैंमा नयाँ लुगाफाटो किन्ने तयारीमा भए पनि बुद्धराम भने यसपालिकाको दसैंमा नयाँ लुगा नकिन्ने बताउँछन्। पूजाका लागि भाले चाहिएको छ। अरू मासु बजारबाट किन्छु, उनी भन्छन्, मैले दसैंमा कहिले पनि नयाँ लुगा किन्दिनँ। अरू बेला फुर्सदमै लुगाफाटो किनेको हुन्छु। त्यसैबाट यसपालिको दसैं मनाउँछौं। बजारभन्दा सुपर मार्केट महँगोकाभ्रेका सागरनाथ भट्टराईलाई ठूला मल र सुपर मार्केटभन्दा मझौला खालको पसलहरूमा किनमेल गर्न मनपर्छ। ब्रान्डको नाममा बजारभन्दा ठूला मलमा समानको मूल्य दोब्बर हुने गरेको उनको दाबी छ। त्यसैले उनी यसपालिको दसैंको किनमेलका लागि मध्यम पसलहरूमा जाने सोच बनाएका छन्। उनी भन्छन्, पहिला पहिला प्रायः सुपर मार्केटहरूमा सपिङ गर्थें। अहिले सरसामानहरूको क्वालिटी र मूल्यलाई तुलना गर्ने अवस्थामा छु। त्यसैले मध्यम खालको पसलमा किनमेल गर्ने सोचमा छु। उनका अनुसार मल र सुपर मार्केटले ठूला ब्रान्डको नाम कपी गर्न थालेको छ। ठूलो सुपर मार्केटमा किन्ने कपडा र सानो पसलहरूका किन्ने कपडाहरूमा खासै अन्तर छैन। बजारभन्दा सुपर मार्केटहरूमा सामानको मूल्य लगभग दोब्बर हुन्छ। उनी भन्छन्, सामानहरू नक्कली पर्न सक्छ तर, सुपर मार्केटमा पैसा भने महँगो तिर्नुपर्ने हुन्छ। फुटपाथमा दुई हजारमा आउने सामान सुपर मार्केट पुग्दा चार हजार पर्छ। ब्रान्डको कपी, कोरोना महामारीले अर्थतन्त्रमा आएको गिरावट, आयआर्जनमा आएको कमीले सुपर मार्केट र मलका ५० प्रतिशत ग्राहकहरू मझौला खालको पसलमा दसैंको किन मेल गर्न पुगिरहेको उनी बताउँछन्। समय र पहुँचले किनमेलमा प्रभाव रामेछापका विक्रम थापाले दसैैंको किनमेल गरिसकेका छन्। कामको व्यस्तताले उनी चाँडै किनमेल गरेका हुन्। उनले मलमा किनमेल गरेको सुनाए। बाहिर पाउने सामान र मलमा पाइने सामानको मूल्यमा खासै अन्तर नरेको उनी बताउँछन्। सरसामानहरू बाहिर किन्दा धेरै सस्तो अनि मलहरूमा खरिद गर्दा धेरै महँगो हुन्छ भन्ने एउटा बुझाइ छ। त्यसमा धेरै सत्यता छैन, उनी भन्छन्, समय र स्थानले किनमेलमा फरक पार्छ। सबै ठाउँमा मल र सुपर मार्केट हुँदैन। अर्कोतर्फ सबै मान्छेलाई बजारमा गएर किनमेल गर्ने समय पनि हुँदैन। यो नभए पनि जहाँ पनि खरिद गर्नुपर्ने हुन्छ। तर, क्वालिटीको सामान ठूला मलहरूमा पाइने गरेको उनको बुझाइ छ। उनका अनुसार दसैंलक्षित किनमेल उपभोक्ताको पहुँचका आधारमा हुन्छन्। अलि पैसा हुने मान्छेहरू आजभोलि किनमेल गर्न मलतिरै जान्छन्। त्यहाँ सहज रूपमा किनमेल हुन्छन्। सबै सामानहरू एकै ठाउँ पाइन्छ। भिडभाड पनि त्यति हुँदैन। दैनिक ज्यालादारी गर्ने, निम्न आय भएका अरूले साझबिहान फुटपाथमा सरसामान किन्छन्। बजारभन्दा मल र सुपर मार्केट व्यवस्थित हुन्छ। त्यहाँ सबै सुविधा र सुरक्षाको प्रबन्ध हुन्छ। उनी भन्छन्, चाडपर्वका बेला बजारहरूमा भिडभाड हुँदा उपभोक्ताका गरगहनाहरू लुटपाट हुने, पकेटकारी हुने जोखिम हुन्छ। तर, मल र सुपर मार्केटहरू सुरक्षाको दृष्टिकोणले अलि राम्रो मानिन्छ । ओखढुंगाका रामकुमार कार्कीले दसैंको किनमेल गर्न मलतिर जाने तरखरमा छन्। मल कस्तो हुन्छ ? केकस्ता सरसमानहरू पाइन्छ ? यस्ता प्रश्नको उत्तर खोज्दै उनी सुपर मार्केट वा मलमा जाने भएका छन्। उनी भन्छन्, मलमा सबै सरसमानहरू एकै स्थानमा पाइन्छ। साना बजारमा सबै कुरा एकै ठाउँमा पाइँदैन। किनमेल गर्न मलमै जानुपर्ने कारण बारे उनी थप्छन्, बजारमा सरसामानहरू महँगो हुन्छ। फिक्स रेट हुँदैन। मुख हेरेर पसलले सामानको मूल्य तोक्छन्। तर मलहरूमा यसो हुँदैन। सामान किन्नलाई दाम चाहियोदसैं आए पनि उपभोक्ताको खल्तीमा सामान किन्ने प्रशस्त पैसा छैन। आम्दानी पनि पहिला जस्तो नभएर दसैंमा पनि बजार सुनसान रहेको एस के सप्लायर्स भक्तपुरका सुजन अधिकारी बताउँछन्। सामान किन्नलाई दाम चाहियो। दाम भए पो भाटभटेनी र सुपरमार्केट जान्छन्, उनी भन्छन्, अहिले त सामान्य र पोहोरकै लुगाफाटोबाट दसैं मान्ने अवस्था छ।"
"सरकारको प्राथमिकतामा अनुदान, अनुसन्धान गर्ने २० प्रतिशत वैज्ञानिक विदेश पलायन","धनकुटा : जलवायु परिवर्तनको प्रत्यक्ष प्रभावमा छ कृषि क्षेत्र। जसका कारण एक दशकदेखि खेती प्रणालीमै प्रत्यक्ष असर परिरहेको विज्ञहरू बताउँछन्। त्यति मात्र होइन, कृषि क्षेत्रमा प्रविधि र उपकरणको प्रयोगले नयाँनयाँ समस्या देखा पर्न थालेका छन्। यस्तो बेला सरकारले अध्ययनअनुसन्धानमा जोड दिने र अनुकूलन खेती तथा पशुपन्छी पालनका लागि कृषकलाई सिफारिस गर्नुपर्ने हो। तर, सरकारको ध्यान केवल अनुदान बाँड्नेमा मात्रै केन्द्रित छ। त्यसैकारण अनुसन्धान गर्ने निकाय रित्तिँदै गएका छन्। मुलुकका वैज्ञानिक विदेश पलायन भइरहेका छन्। कृषि र पशुपालन क्षेत्रका समस्या झन्झन् पेचिलो बन्दै छन्। पछिल्लो तथ्यांकअनुसार पनि मुलुकको ६० प्रतिशत जनसंख्या कृषिमा निर्भर छ। यति ठूलो जनसंख्याका लागि आधुनिक कृषि र पशुपन्छी पालनका लागि सरकारले अनुसन्धानमा जोड दिनुपर्ने हो। तर, कृषिको क्षेत्रमा अध्ययन र अनुसन्धान गर्ने नेपाल कृषि अनुसन्धानपरिषद् (नार्क)मा दुईतिहाइ बढी वैज्ञानिकप्राविधिक रिक्त छन्। कृषि र पशुपन्छी क्षेत्रमा अध्ययनअनुसन्धानको काम ठप्प प्रायः छ। नार्कका वैज्ञानिक डा लुमानिधि पाण्डे कृषि मन्त्रालय अनुदान बाँड्ने निकाय जस्तो मात्र भइदिँदा अनुसन्धानको पाटो पूरै छायामा परेको बताउँछन्। नार्ककै पुस्तकालय अधिकृत श्यामप्रसाद फुयाँल वैज्ञानिकलाई राज्यले उचित कदर गर्न नसक्दा उनीहरूमा विदेश मोह बढेको बताउँछन्। सरकारको प्राथमिकतामा नपर्दा दरबन्दीका अधिकांश वैज्ञानिक र प्राविधिक अध्ययन बिदा र बेतलवी बिदामा विदेशमा रहेको फुयाँलले बताए। अनुदान बाँड्यो, त्यसैमा रमायो सरकारले सजिलो उपाय अपनाउँछ कृषि र पशुपालन क्षेत्रमा अनुदान बाँड्यो, त्यसमै रमायो। कृषि र पशुपन्छी क्षेत्रका समस्याबारे अध्ययन र अनुसन्धान गर्नेतिर सरकारको फिटिक्कै ध्यान छैन। सरकारको यही प्रवृत्तिका कारण कृषि र पशुपालन क्षेत्र फस्टाउन नसकेको वैज्ञानिकहरू बताउँछन्। नार्कका वैज्ञानिक डा लुमानिधि पाण्डे कृषिमा अनुदानले प्राथमिकता पाउँदा अनुसन्धानको पाटो पूरै छायामा परेको बताउँछन्। तत्काल लाभ खोज्ने प्रवृत्तिको विकास भयो डा पाण्डे भन्छन्, यो समस्या अहिलेको मात्र होइन। वर्षौं देखिको हो। अनुसन्धान गर्ने निकायलाई स्वायत्त संस्थाका रूपमा विकास गर्नुपर्नेमा डा पाण्डेको जोड छ। पहिले स्वायत्त संस्थाका रूपमा विकास गर्ने भनिएको थियो, उनी भन्छन्, अहिले मन्त्रालयको सचिवले चलाउने कि अरू कसले भन्नेमा अन्यौलता छ। त्यसैकारण नार्क एक्लैले मात्रै सबै निर्णय गर्न सक्ने अवस्था छैन। कृषि अनुसन्धानमा सरकारले ध्यान दिन नदिएकै कारण नार्क मन्त्रालयको चेपुवामा परेको डा पाण्डेको भनाइ छ। अदालतले स्टेअर्डर दिइहाल्ने प्रवृत्तिका कारण नार्कमा पदपूर्ति गर्न नसकिएको उनको भनाइ छ। नार्ककै पुस्तकालय अधिकृत श्यामप्रसाद फुयाँल दरबन्दीका अधिकांश वैज्ञानिक र प्राविधिक अधिकृत अध्ययन बिदा र बेतलवी बिदामा विदेश गएको बताउँछन्। विदेश गएकाहरू पनि स्वदेश नफर्केर उतै बस्ने गरेका छन्। अनुमानित रूपमा भन्नुपर्दा २० प्रतिशत पलायन भएका छन्, फुयाँलले भने, वैज्ञानिक र प्राविधिकले ४ वर्षसम्म अध्ययन बिदा पाउँछन्। त्यसैकारण अध्ययन र बेतलबी बिदा लिएर विदेश जान्छन्। उत्तीर्ण अंकको विषयलाई लिएर वैज्ञानिकले अदालतमा मुद्दा हालेका थिए। पछिल्लो समय पदपूर्तिको विषयमा अदालतबाट फैसला भएसँगै केही टुंगो लागेको छ। तर अदालतको फैसलावाट टुंगो लागे पनि कार्यान्वयन भएको छैन। अदालतमा जाने एउटा विषय भयो, डा पाण्डे भन्छन्, निर्णय भइसकेपछि पनि त्यसलाई कार्यान्वयन गर्ने निकायहरू गम्भिर भएनन्। अब नार्क आफैं अग्रसर भएर लोकसेवामा ताकेता गर्नुपर्ने देखिन्छ। लोकसेवा आयोगले परिक्षार्थीको उत्तीर्ण अंक ४० प्रतिशत राखेको छ। तर, नार्कको उत्तीर्ण अंक ५० प्रतिशत थियो। उत्तीर्ण अंकको विवाद अदालतमा पुग्यो। अदालतले उत्तीर्ण अंक ४० प्रतिशत नै कायम गर्यो। तर, पनि त्यसको कार्यान्वयन भएको छैन। अदालतको फैसला अनुसार पुनर्नतिजा प्रकाशन गर्न लोकसेवाले नार्कको निर्णय कुरिरहेको छ। नार्कले निर्णय गर्न ढिलाइ गरेको कारण नतिजा सार्वजनिक भएको छैन। अझै पनि केही मुद्दाको फैसला अदालतबाट हुन बाँकी छ। नार्कले लोकसेवामा पहल गर्नुपर्छ। अहिले नार्कमा निर्देशकहरू नियुक्त हुन सकेका छैनन्। झन्झन् रित्तिँदै पद पदपूर्ति नहुँदा नार्कमा झन्झन् पद रित्तिँदै गएका छन्। पहिले नार्कको दरबन्दी २ हजार थियो। २ सय सेवानिवृत्त भए। घटेर १ हजार ८ सय पुगे। त्यसमा पनि थुप्रै वैज्ञानिक र प्राविधिक अध्ययन बिदामा विदेश गएका छन्। नार्कमा १ हजार ७९ जना मात्रै कार्यरत छन्। ७ सय ४४ जना रिक्त छ। प्रदेशका निर्देशनालय रिक्त हुँदै छन्। नार्कमा वैज्ञानिकको दरबन्दी ४ सय १३ जनाको हो। तर, २०३ जनाको दरबन्दी रिक्त छ। २ सय १० मात्रै कार्यरत छन्। प्राविधिक अधिकृतको कुल दरबन्दी ३ सय ३७ मध्ये १ सय ६७ रिक्त छन्। १ सय ८० जना मात्रै कार्यरत छन्। त्यस्तै प्राविधिक सहायकको दरबन्दी ६ सय ६८ जनाको हो। जसमध्ये ४ सय ३४ जना कार्यरत छन्। २ सय ३४ पद रित्त छ। वैज्ञानिक र प्राविधिकबाहेक नार्कमा कार्यरत लेखा र प्रशासनतर्फ पनि दरबन्दीअनुसार कर्मचारी छैनन्। नार्कका कायममुकायम कार्यकारी निर्देशक दोजराज खनाल अदालतमा मुद्दा विचाराधीन रहेका कारण पदपूर्ति हुन नसकेको बताउँछन्। उच्च र सर्वोच्च अदालतमा विभिन्न खालका मुद्दा परेको कारण पदपूर्ति हुन नसकेको हो, उनि भन्छन्, अदालतको फैसला नआएसम्म पदपूर्तिको काम अगाडि बढाउन सक्ने अवस्था छैन। मुद्दाको टुंगो लाग्ने वित्तिकै केही हदसम्म रिक्त दरबन्दी पदपूर्ति हुन्छन्। देश कृषिप्रधान, अनुसन्धान निकाय रित्तै कृषिसम्बन्धी अनुसन्धान हुने निकायमा दरबन्दीअनुसार एकतिहाइ पनि वैज्ञानिक तथा कृषि प्राविधिक नहुनु दुखद् भएको कृषि अभियन्ता जीवनप्रसाद राई बताउँछन्। देशका विभिन्न क्षेत्र घुमेर कृषिसम्बन्धी २२ भन्दा बढी पुस्तक लेखिसकेका कृषि अभियन्ता राईका अनुसार पछिल्लो समय कृषि क्षेत्रमा बढ्दो प्रविधि र उपकरणको प्रयोगले नयाँनयाँ समस्या थपिएका छन्। ती समस्याको कारण कृषि उत्पादकत्व घट्दै गइरहेको छ। एक दशकयता जलवायु परिवर्तनले खेती प्रणालीमा धेरै असर पुर्याएको छ। अहिले जलवायु अनुकूलन खेती प्रणाली अनुसन्धान गर्नुपर्ने हो। तर, खोजअनुसन्धान गर्ने निकायमा जनशक्ति छैनन्। राज्यले यस विषयमा गम्भिर ध्यान दिनुपर्ने राईको भनाइ छ। अन्यथा, भविष्यमा विकराल रूप लिने उनको भनाइ छ। किन विदेश पलायन हुन्छन् वैज्ञानिक ? बागबानी विज्ञ इन्द्रराज पाण्डे उत्प्रेणा र सेवा सुविधा पर्याप्त नभएकै कारण वैज्ञानिकहरू विदेश पलायन भइरहेको बताउँछन्। कृषि विज्ञान भनेको आजको भोलि नतिजा आउने होइन, पाण्डे भन्छन्, समय लाग्छ, कृषिलाई हेर्ने दृष्टिकोण पहिलेको भन्दा अहिले खराब हुँदै गइरहेको छ। मुलुकको कृषि क्षेत्रमा विकास जति भयो त्यो २०१८४८ सालको वीचमा भएको उनले बताए। उनका अनुसार त्यो बेला वैज्ञानिकहरूलाई धेरै कामको जिम्मा दिइँदैनथ्यो। आफ्नो ठाउँमा लगनशील भएर काम गर्न पाउँथे। ०२९ देखि ०४८ सालसम्मको कालखण्डमा अनुसन्धान र विकास सँगसँगै जान्थ्यो। कृषि विभागअन्तर्गत नै अनुसन्धान हुन्थ्यो। कृषि विभागअन्तर्गत नै प्रचारप्रसार हुन्थ्यो। संचरना मिलेको थियो। तर, ०४८ साल पछि दुइटा निकाय वनाइयो, उनी भन्छन्, एउटा प्रसार मात्रै गर्ने। नार्कको काम अनुसन्धान गर्ने तोकियो। तर, दुई संस्थाको बीचमा जुन समन्वय हुनुपथ्यो। खोजबाट आएको नतिजालाई किसानमा पुर्याउने राम्रो खालको संरचना हुनुपथ्र्याे। त्यो भएन। वैज्ञानिकहरूले गरेको अनुसन्धान वैज्ञानिक सँगै रह्यो। किसानको समस्या किसानसँगै रहेको पाण्डेको भनाइ छ। अहिले हाम्रा वैज्ञानिकहरूको लक्ष्य केछ भने एउटा पेपर निकाल्ने। पेपर निकालेबापत उनीहरूलाई पदोन्नति पनि हुन्छ, पाण्डे भन्छन्, पेपर लेखिसकेछि सिद्धियो। किसानकोमा जाने, प्रदर्शन गर्ने भन्ने पनि छैन। नेपालको वैज्ञानिकहरूलाई दिगो रूपमा आफ्नै ठाउँमा बसेर काम गर्ने, त्यही ठाउँमा वृत्ति विकास हुने र जे अनुसन्धान भएर आएको छ त्यो किसान कहाँ पुर्याउने प्रसारको च्यानल टुटेको छ। यसलाई जोड्न आवश्यक रहेको उनी बताउँछन्। अर्काेतिर, नार्क मन्त्रालयको चेपुवामा परेको जानकारहरू बताउँछन्। वैज्ञानिकलाई विवेकपूर्ण अवस्थामा काम गर्ने वातावरण नहुने, सरुवाको त्रास हुने र प्रशासन र लेखाको लेभलमा बस्नुपर्ने बाध्यता रहेको जानकारहरू बताउँछन्। वैज्ञानिकहरू उत्साहित भएर आउँछन्। केही वर्ष काम गर्छन्। वातावरण नभए पनि विदेश पलायन हुन्छन्। सरकारले वैज्ञानिकहरूलाई प्रोत्साहन दिन सकेन। वैज्ञानिकलाई सेवा सुविधा अन्य कर्मचारी सरह दिएको छ। अन्य सेवा सुविधा नभएकै कारण वैज्ञानिक पलायन भएका हुन्। विदेश जाने वैज्ञानिक धेरै छन्। कोही मास्टर्स गर्न जान्छन्। कोही पीएचडी गर्न जान्छन्। अर्कोतिर विदेश र नेपालको सेवा सुविधा आकाश जमिनको फरक छ। राम्रो वैज्ञानिकलाई त्यही राख्छ। आकर्षित गर्ने, वातावरण बनाउँछन्। कृषि अनुसन्धान निर्देशनालय तरहराका प्रमुख गोविन्द तिम्सिनाले जनशक्ति अभाव देशभरिकै समस्या भएको बताउँछन्। नियुक्ति भएका वैज्ञानिक तथा कृषि प्राविधिक अध्ययन बिदा भन्दै विदेश पढ्न जान्छन्। पछि फर्किंदैनन्। त्यसले झन् धेरै समस्या निम्ताएको तिम्सिनाले बताए। धनकुटामा रहेका अनुसन्धान निकाय रित्तिँदै नेपाल कृषि अनुसन्धान परिषद् (नार्क) अन्तर्गत धनकुटामा चारवटा निकाय छन्। ती निकायको उद्देश्य भनेको पशु तथा कृषिजन्य वालीको अध्ययन, अनुसन्धान गरी किसानलाई सिफारिस गर्ने हो। तर, दरबन्दीअनुसार वैज्ञानिक र कृषि प्राविधिक नहुँदा ती निकायले गर्ने अध्ययन, अनुसन्धानको काम प्रभावित बनेको छ। धनकुटा नगरपालिका१० पारिपात्लेमा राष्ट्रिय सुन्तलाजात अनुसन्धान कार्यक्रम, पाख्रिबास नगरपालिका३ मा राष्ट्रिय बंगुर अनुसन्धान कार्यक्रम, कृषि अनुसन्धान केन्द्र, राष्ट्रिय व्यावसायिक कृषि अनुसन्धान कार्यक्रम कार्यालय रहेका छन्। यी चारवटै नार्कअन्तर्गतको निकाय हुन्। त्यस्तै चिया तथा कफीको क्षेत्रमा काम गर्ने गरी धनकुटा नगरपालिका१ हिलेमा राष्ट्रिय चिया तथा कफी विकास बोर्ड छ। कृषि अनुसन्धान केन्द्र पाख्रिवासमा ८७ जना कर्मचारीको दरबन्दी हो। तर, १७ जना मात्रै कार्यरत छन्। दरबन्दीअनुसारकै ७० जना कर्मचारी छैनन्। बाली रोग विज्ञ, तन्तु प्रशारण विज्ञ, पशु चिकित्सक, माटो विज्ञ वैज्ञानिक नहुँदा अनुसन्धानका अधिकांश काम ठप्प छन्। केन्द्रले कृषि बालीअन्तर्गत मकै, कोदो, गहुँ, धान,आलु, भटमास, उन्नतजातको गोलभेंडालगायतको बीउ तथा उत्पादनमा विकास, खरी, बोयर, बोयरक्रस, गिरीराजा तथा स्थानीय जातका गिरीराजा, साकिनी, प्वाखउलटे, घाटिखुइले लगायतमा अनुसन्धान गर्दै आइरहेको छ। अहिले वैज्ञानिक तथा प्राविधिक अभावले असर गरेको छ। त्यस्तै राष्ट्रिय सुन्तलाजात कार्यक्रम पारिपात्लेमा ९ जना मात्रै कर्मचारी कार्यरत छन्। दरबन्दी ३७ जनाको भए पनि २८ जना कर्मचारी छैनन्। दरबन्दीअनुसार जनशक्ति नहुँदा कागती, जुनार, सुन्तला जस्ता सुन्तला तथा अमिलाजातका फलफूलका नयाँ जातको विकास, रोग तथा किरा प्रकोपको समाधान, नर्सरी व्यवस्थापन, तन्तु प्रजनन्, खाद्यतत्व, उत्पादनोपरान्त प्रविधि विकासका काम समस्या भएको राष्ट्रिय सुन्तलाजात कार्यक्रम पारिपात्लेका संयोजक बसन्त चालिसेले बताए। अमिलो जात फलफूलको अध्ययन, अनुसन्धान गर्ने नेपालको एक मात्र निकाय राष्ट्रिय सुन्तलाजात अनुसन्धान कार्यक्रमको कार्यालय पारिपात्लेमा दरबन्दीअनुसार वैज्ञानिक र कृषि प्राविधिक नहुँदा अनुसन्धानको काम प्रभावित भएको छ। हाल कार्यरत ५ जनामा पनि २ जना प्रशासन फाँटका हुन्। एक जना कार्यालय प्रमुख वैज्ञानिक (एस३) र दुई प्राविधिक सहायकस्तरका छन्। काम विशेषले कतै हिँड्नुपर्यो भने कार्यालयको काम ठप्प हुने स्थितिमा पुगेको कार्यक्रमका प्रमुख वैज्ञानिक बसन्त चालिसेले बताए। केन्द्रमा अहिले नयाँ जातका सुन्तला, जुनार, कागती अनुसन्धानको क्रममा छन्। तर, वैज्ञानिक प्राविधिक अभावले नयाँ प्रजाति विकाससहित अन्य अनुसन्धानको काम कुन सकेको छैन। विसं २०२८ सालमा बेलायत सकारले पाख्रिवास कृषि केन्द्रका रूपमा स्थापना गरेको थियो। राष्ट्रिय व्यावसायिक कृषि अनुसन्धान कार्यक्रम पाख्रिवासमा १६ जनाको दरबन्दी भए पनि ४ जना कार्यरत छन्। १२ जनाको दरबन्दी रिक्त छ। कर्मचारी नहुँदा चिया र अलैंचीको नयाँ बाली विकास गर्न समस्या भएको कार्यक्रमका संयोजक मनिषकुमार ठाकुरले बताए। जनशक्ति अभावकै बावजुद पनि सो कार्यालयले अलैंचीको प्रांगारिक खाद्यतत्व व्यवस्थापन प्रविधिको विकास, चियाको उत्पादन वृद्धि गर्नका लागि प्रांगारिक चिया उत्पादन प्रविधिको विकास, फरकफरक भट्टीमा अलैंची सुकाउनाले गुणस्तरमा पार्ने असरको कारण पत्ता लगाएको उनी बताउँछन्। यो आर्थिक वर्षमा अलैंची र चियाको नयाँ जात विकास गर्नुपर्ने लक्ष्य छ। तर, वैज्ञानिक र कृषि प्राविधिक नहुँदा लक्ष्य पूरा गर्न समस्या हुने उनले बताए। पाख्रिवासमै रहेको राष्ट्रिय बंगुर अनुसन्धान कार्यक्रममा १५ जनाको दरबन्दी हो। ७ जना कार्यरत छन्। दरबन्दीअनुसार ८ जना छैनन्। पछिल्लो समय देशभर नै व्यावसायिक बंगुर पालनतर्फ किसानको आकर्षण बढेको छ। अहिले पनि पाख्रिबासे (धराने) कालो बंगुरको माग धेरै छ। तर, मागअनुसार उत्पादन गरेर किसानलाई दिन समस्या भएको कार्यक्रमका संयोजक डा मनोजकुमार साहले बताए। किसानले माग गरेका निवेदन धेरै छन् उनले भने, जनशक्ति अभावले उत्पादन गर्न सकेका छैनौं विषयगत वैज्ञानिक तथा प्राविधिक (पशु स्वास्थ्य, पशु आहारा आदि) र अन्य प्रशासनिक कर्मचारीको अभावले प्रयोगशाला निर्माण तथा संचालनमा समस्या, उन्नतजातको पाठापाठी उत्पादनमा वृद्धि गर्न, नयाँ जातको विकास गर्न समस्या भएको उनले भनाइ छ। कार्यक्रमले अहिले वामपड्के, च्वांचे र हुर्रा गरी तीनवटा बंगुरका स्थानीय जातहरूको संरक्षण, पाख्रिवासे कालो बंगुरको प्रजनन् स्तर सुधार लगायतको काम गरिरहेको छ। त्यस्तै हिलेमा रहेको राष्ट्रिय चिया तथा कफी विकास बोर्ड (चिया विस्तार योजना) अहिले कार्यालय प्रमुखकै भरमा चलिरहेको छ। ६ जनाको दरबन्दी हो। कार्यालय प्रमुख मात्रै कार्यरत छन्। एक जना प्राविधिक काजमा खटिएका छन्। दरबन्दीअनुसार ५ जना रिक्त छन्। यो कार्यालयको चार जिल्ला कार्यक्षेत्र हो। चिया तथा कफी खेतीको विस्तारसँगै किसानलाई प्राविधिक सेवा, उन्नतजातको चिया तथा कफीको विरुवा उत्पादनलगायत कार्यालयको उद्देश्य भए पनि कर्मचारी अभावले समसया भएको कार्यालय प्रमुख वसन्त श्रेष्ठले बताए। किसानको समस्या आउँदा स्थलगत जानसमेत समस्या भएको उनी बताउँछन्। चिया तथा कफीको क्षेत्र विस्तार हुँदै, कर्मचारी घट्दै पछिल्लो समय पहाडी क्षेत्रमा चिया तथा कफी खेती गर्ने क्रम बढ्दो छ। किसानहरूले चिया तथा कफी खेतीलाई विस्तार गर्दै अघि बढिरहेका छन्। तर, धनकुटा नपा१ हिलेस्थित चिया तथा कफी विकासमा स्थापना गरिएको राष्ट्रिय चिया तथा कफी विकास बोर्डमा भने कर्मचारीको संख्या घट्दै गइरहेको छ। कार्यक्षेत्र धनकुटासहित भोजपुर, खोटाङ र मोरङ छ। तर, दरबन्दी ६ जनाको मात्रै छ। ६ जना दरबन्दी हुँदा पनि कार्यालय प्रमुख बसन्त श्रेष्ठ मात्रै कार्यरत छन्। एक जना सहायक कृषि प्राविधिक गणेश आचार्य काजमा आएका छन्। कार्यालय प्रमुख १ सहित लेखापाल १, कृषि प्राविधिक २, नाइके (मुखिया) १ र सहयोगी १ जना गरी ६ जनाको दरबन्दी रहेको छ। कार्यालयमा कार्यरत रेणु कोइला तीन वर्षअघि नै काजमा प्यूठान सरुवा भएकी छिन्। चिया तथा कफीको विकास गर्दै खेती विस्तार गर्ने कार्यालयको उद्देश्य रहेको कार्यालय प्रमुख श्रेष्ठ बताउँछन्। तर, पर्याप्त जनशक्ति नहुँदा समस्या भइरहेको उनको भनाइ छ। धनकुटा, भोजपुर र मोरङमा ७ सय ४० हेक्टर क्षेत्रफलमा चियाको खेती हुन्छ। कार्यालयको तथ्यांकअनुसार पछिल्लो वर्ष ५१ हजार ६ सय केजी चिया उत्पादन भएको थियो। चिया खेतीमा ८ सय ५८ जना किसान आबद्ध छन्। खोटाङमा चिया खेती विस्तार हुने क्रममा रहेको छ। त्यस्तै धनकुटासहित भोजपुर र खोटाङ जिल्लामा १० हजार ९ सय १५ रोपनी क्षेत्रमा कफीको खेती हुन्छ। पछिल्लो वर्ष ६० मेक्ट्रिक टन कफी उत्पादन भएको सो कार्यालयको तथ्यांकमा उल्लेख छ। कफी खेतीमा तीन जिल्लाका ८ सय ७५ जना किसान संलग्न छन्। मोरङको पहाडी भेगमा कफी खेती विस्तार हुँदै आइरहेको कार्यालयले जनाएको छ। प्रदेशका अनुसन्धान निर्देशनालयको अवस्था झनै बिजोग नेपाल कृषि अनुसन्धान परिषद् (नार्क) अन्र्तगत हरेक प्रदेशमा कृषि अनुसन्धान निर्देशनालय छन्। प्रदेश स्तरका कृषि अनुसन्धान निर्देशनालयमा पनि दरबन्दीअनुसार कर्मचारी छैनन्। वैज्ञानिक, प्राविधिक सहित कर्मचारी नहुँदा अनुसन्धानका कामहरू प्रभावित वनेको निर्देशनालय प्रमुखहरूको भनाइ छ। कृषि अनुसन्धान निर्देशनालय कोशी प्रदेश तरहराको कुल दरबन्दी ८७ जनाको हो। तर ४० जना मात्रै कार्यरत छन्। ४७ पद रिक्त छ। दरबन्दीअनुसार रिक्त वैज्ञानिक र प्राविधिक अधिकृतको छ। वरिष्ठ वैज्ञानिकको १ जनाको दरबन्दीमा १ जना कार्यरत छन्। १० जनाको वैज्ञानिक दरबन्दीमा ४ जना कार्यरत छन्। ६ जनाको दरबन्दी रिक्त छ। त्यस्तै वरिष्ठ प्राविधिक अधिकृतको ६ जनाको दरबन्दीमा १ जना मात्रै कार्यरत छन्। प्राविधिक अधिकृतको दरबन्दी १९ जनाको भए पनि ६ जना मात्रै कार्यरत छन्। त्यस्तै अनुसन्धान निर्देशनालय कर्णाली प्रदेश दशरथपुर सुर्खेतमा दरबन्दीअनुसार कर्मचारी छैनन्। ३५ जनाको दरबन्दी भए पनि १६ जना मात्रै कार्यरत छन्। वरिष्ठ वैज्ञानिकको १ जनाको दरबन्दीमा १ जना कार्यरत छन्। वैज्ञानिकमा २ जना र वरिष्ठ प्राविधिकको १ जनाको दरबन्दी भए पनि रिक्त छ। प्राविधिक अधिकृतमा ५ जनाको दरबन्दी भएपनि १ जना मात्रै कार्यरत छन्। अन्य २६ जना कर्मचारीको दरबन्दी भएपनि १४ जना मात्रै कार्यरत छन्। यसैगरी कृषि अनुसन्धान निर्देशनालय लुम्बिनी प्रदेश खजुरा बाँकेमा पनि दरबन्दी अनुसार वैज्ञानिक र प्राविधिक छैनन्। १८ जना वैज्ञानिकको दरबन्दीमा १५ जना रिक्त छन्। त्यस्तै प्राविधिक अधिकृतको २५ जनाको दरबन्दी भए पनि ७ जना कार्यरत छन्। अन्य कर्मचारीहरूको ३० जनाको दरबन्दीमा २७ जना कार्यरत छन्। कृषि अनुसन्धान निर्देशनालय गण्डकी प्रदेश लुम्ले कास्कीमा ३५ जनाको दरबन्दी भए पनि १० जना रिक्त छन्। वैज्ञानिकको दरबन्दी १२ जनाको भए पनि ५ जना मात्रै कार्यरत छन्। त्यस्तै प्राविधिक अधिकृत ३ जना मात्रै कार्यरत छन्। कृषि अनुसन्धान निर्देशनालय मधेस प्रदेश पवानीपुर बारामा ७८ जनाको दरबन्दी भए पनि २३ जना कार्यरत छन्। रिक्त दरबन्दीमध्ये अधिकांश वैज्ञानिक र प्राविधिक अधिकृतको दरबन्दी रहेको छ। त्यस्तै कृषि अनुसन्धान निर्देशनालय सुदूरपश्चिम प्रदेश दिपायल डोटी मा ७२ जनाको दरबन्दी भए पनि ३४ जना मात्रै कार्यरत छन्।"
म्याग्दीमा १२ करोडको आलु उत्पादन,"बेनी : म्याग्दीमा यस वर्ष १२ करोड रुपैयाँ मूल्य बराबरको आलु उत्पादन भएको छ। जिल्लाभर १ हजार ८ सय ८२८ हेक्टर क्षेत्रफलमा आर्थिक वर्ष २०८००८१ मा ३३ हजार १५०२३ मेट्रिकटन आलु उत्पादन भएको कृषि ज्ञान केन्द्र म्याग्दीले जनाएको छ। केन्द्रका कृषि प्रसार अधिकृत गंगा लामिछानेले क्षेत्रफल विस्तारसँगै आलुको उत्पादन बढेको जानकारी दिइन्। कृषि ज्ञान केन्द्रले सञ्चालन गरेको खायन आलु प्रबद्र्धन कार्यक्रममार्फत ९१ हेक्टरमा १ हजार ७ सय दशमलव ३८ मेट्रिकटन आलु उत्पादन भएको छ, उनले भनिन्, कृषक आफैं र आलु जोनको कार्यक्रममार्फत १ हजार ७ सय हेक्टर क्षेत्रफलमा भएको आलुखेतीबाट ३१ हजार ४ सय ५० मेट्रिकटन आलु उत्पादन भएको हो। कृषकले प्रतिकिलो सरदर ३७५ रुपैयाँमा बिक्री गरेको मूल्यलाई आधार मान्दा जिल्लाभर यसपाली १२ करोड ४३ लाख १२ हजार पाँच सय रुपैयाँको आलु उत्पादन भएको कृषि प्रसार अधिकृत लामिछानेले बताइन्। आर्थिक वर्ष २०७९८० मा म्याग्दीमा १ हजार ६ सय ५० हेक्टर क्षेत्रफलमा आलु खेती भएकोमा २५ हजार चार सय १० मेट्रिक्टन उत्पादन भएको कृषि ज्ञान केन्द्रको तथ्यांक छ। आर्थिक वर्ष २०७८०७९ मा एक हजार १४५ हेक्टर क्षेत्रफलमा आलु खेती भएकोमा २३ हजार ७९३ मेट्रिकटन उत्पादन भएको थियो। स्थानीय तहहरूले आलु खेतीको पकेट क्षेत्र, कृषि ज्ञान केन्द्रले खायन आलु प्रवर्द्धन र प्रधानमन्त्री कृषि आधुनिकीकरण परियोजनाले आलु जोन कार्यक्रममार्फत आलु खेती विस्तार गरेका छन्। आलु कार्यक्रममार्फत गत वर्ष ३० वटा कृषक समूह र एकवटा कृषि सहकारी संस्थामा आबद्ध १ हजार २११ घरधुरी कृषकले बीउ आलु खरिद, यान्त्रीकरण, सिँचाइ, बजारीकरणका सामान खरिदका लागि २ करोड ६५ लाख पचास हजार अनुदान पाएका केन्द्रका प्रमुख वरिष्ठ बाली संरक्षण अधिकृत सञ्जीव बास्तोलाले बताए। म्याग्दीको तल्लो क्षेत्रमा हिउँदे र उच्च पहाडी लेकाली क्षेत्रमा बर्खे आलु खेती हुन्छ। अन्नपूर्ण गाउँपालिको शिख, घार, राम्चे, हिस्तान, रघुगंगाको पाखापानी, ठाडाखानी, चिमखोला, कुइनेमंगले, कुइने मंगलाको हिँदी, झाँक्रीपानी, किमचौर, टोड्के, मालिकाको बिम, दिच्याम, धवलागिरीको गुर्जा, मरेनी, बेनीको भकिम्ली, डडुवा, आलु उत्पादन हुने ठाउँ हुन्। उच्च पहाडी क्षेत्रको चिसो हावापानीमा उत्पादन भएको वार्षिक छ करोड रुपैयाँ मूल्यबराबरको आलु पोखरा, काठमाडौंलगायत बजारमा बिक्री हुने कृषि ज्ञान केन्द्रको तथ्यांक छ। उत्पादित मध्य ५० प्रतिशत बढी आलु जिल्ला बाहिर बिक्री हुन्छ। व्यापारीले अग्रिम पेस्कि दिएर बारीमा नखन्दै आलु खरिद गरेर लगेका अन्नपूर्ण गाउँपालिका६ खिवाङका कृषक मानबहादुर गर्बुजाले बताए। म्याग्दीमा हाल स्थानीय सेतो, रातो जातको आलु, निलो, कार्डिनल र एमएस ४२ नामक आलु उत्पादन हुने गरेको छ। कृषि तथा पशुपक्षी विकास मन्त्रालयले प्रधानमन्त्री कृषि आधुनिकिकरण परियोजना अन्तर्गत म्याग्दीको रघुगंगा गाउँपालिकाको ६,७ र ८ र अन्नपूर्ण गाउँपालिकाको ५, ६, ७ र ८ नम्बर वडामा गत आर्थिक वर्षदेखि ब्यवसायिक कृषि उत्पादन तथा प्रसोधन केन्द्र (जोन) कार्यक्रम सञ्चालन गरेको छ।"
घरघर धाएर विद्यार्थी बटुल्छन् शिक्षक,"चितवन : भरतपुर२९ को रातामाटे आधारभूत विद्यालयमा विद्यार्थी यसरी घटे कि, गत वर्ष त ८ जना मात्रै बाँकी रहे। विद्यालयको अस्तित्व नै नरहने अवस्थामा पुग्यो। विद्यार्थी नै नरहेपछि विद्यालय अन्तै गाभ्ने तयारी भयो। त्यसको प्रमुख कारण थियो, विद्यालयको गुणस्तर खस्किँदै जानु। त्यसैकारण अभिभावकले नजिकैको बजारमा डेरा भाडा मा लिएर छोराछोरी अन्तै पढाउन थाले। तर, महेन्द्रनगरका बलराम जोशी रातमाटे विद्यालयमा आएपछि विद्यालयका दिन फेरिन थालेका छन्। विद्यार्थी संख्या बढ्दै गएको छ। हाल २७ जना विद्यार्थी अध्ययनरत छन्। जोशी आएपछि उनले पढाइको गुणस्तरमा जोड दिए। गाउँमै राम्रो पढाइ हुन थालेको विश्वास अभिभावकलाई दिलाए। अनि, विद्यार्थी खोज्दै अभिभावकको घरघर धाउन थाले। कार्यालय समय सकिएपछि शिक्षक जोशी चुप बस्दैनन्। अभिभावकको घर पुग्छन्। विद्यालय उमेर समूहका बालबालिकाका अभिभावकलाई भेटेर हात जोड्छन्। गाउँकै विद्यालयमा छोराछोरी पढाइदिन आग्रह गर्छन्। विद्यालयमा पढाइको अवस्था सुधार गरेरै छाड्ने उनको प्रतिबद्धतापछि अभिभावकले रातमाटेमै छोराछोरी पढाउन थालेका छन्। आठ वर्षअघि उक्त विद्यालयमा ५० जना विद्यार्थी थिए। गत वर्ष आठ जना मात्रै रहे। शिक्षकले राम्रो नपढाएको भन्दै अभिभावकले विद्यार्थी झिक्न थाले। तर, ६ महिनाअघि मात्रै उक्त विद्यालयमा जोशीले पढाउन थालेपछि बन्द हुन लागेको विद्यालय जोगिएको छ। हामीले धेरै मिहेनत गयौं। यहाँ पनि राम्रो पढाइ हुन्छ भन्ने विश्वास दिलायौं, शिक्षक जोशीले भने, पहिला शिक्षकले ठग्छन् भन्थे। हामी आएपछि शिक्षकले राम्रो पढाउँछन् भन्ने विश्वास अभिभावकले गर्न थाल्नुभएको छ। विस्तारै विद्यार्थी बढिरहेका छन्। कञ्चनपुरका बासिन्दा जोशी यसअघि चेपाङको बाहुल्यता रहेको राप्ती नगरपालिका१२ को यौरालीटारमा पढाउँने गर्थे। यहाँको पढाइमा चित्त नबुझेपछि अभिभावकले नारायणघाट, जुगेडीमा कोठा भाडामा लिएर छोराछोरीलाई पढाउने गर्नुहुन्थ्यो, जोशीले भने, गाउँको विद्यालयमा पढाइ राम्रो हुन थालेपछि विस्तारै छोराछोरी फर्काउन थाल्नुभएको छ। विद्यालयका प्रधानाध्यापक बलबहादुर कुमाल अभिभावको विश्वास जित्न गुणस्तरीय शिक्षामा निकै मेहनत गर्नुपरेको बताउँछन्। एक त यहाँ भौगोलिक विकटता छ। आर्थिक स्थिति कमजोर भएको कारण विद्यार्थी टिकाउन पनि गाह्रै छ, कुमाल भन्छन्, तर सबैको सहयोग जुटायौं। विद्यार्थीको आकर्षण बढाएका छौं। पढाइ राम्रो हुन थालेपछि अभिभावकको घरदैलो गरेर अनुरोध गयौं। विद्यालयको पढाइमा पहिला र अहिले धेरै नै फरक भएको अभिभावक सुनिसा गुरुङले बताइन्। पहिला पढाइ राम्रो हुन्थेन, त्यसैकारण विद्यालयबाट छोराछोरी निकालेर अन्तै पढाउने गरिन्थ्यो, उनले भनिन्, सरहरूले अहिले मिहेनत गर्नुभएको छ। पहिले पनि यहीं राम्रो पढाइ भएको भए हामीले बजारमा छोराछोरी लानै पर्दैनथ्यो। विद्यार्थी फकाउन शिक्षकले सहयोगी खोजेर शैक्षिक सामग्री पनि जुटाउँछन्। विद्यालयमा कपी कलम, झोला र पोसाकसम्म दातालाई आग्रह गरेर व्यवस्था गर्छन्। विद्यार्थीलाई पढाइमा आकर्षण गराउन शिक्षकले आफैं पैसा उठाएर खाजा पनि खुवाउँछन्। यस्तै, शिक्षकले विद्यालयको थोरै भागमा मौसम अनुसारको तरकारी खेती गरेर विद्यार्थीलाई सिकाउने गर्छन्। विद्यार्थी संख्याको वृद्धि प्रतिशतको आधारमा भरतपुर महानगरको विद्यालयमा रातामाटे विद्यालय अग्रस्थानमा छ। नारायणघाट मुग्लिन सडक खण्डको भोर्लेबाट पाँच किलोमिटर डाँडा उक्लिएपछि रातामाटे विद्यालय पुगिन्छ। भौगोलिक विकटताको कारण पनि यहाँको विद्यालयमा विद्यार्थी टिकाउन मुस्किल छ। नयाँ सरहरू आउनुभएपछि घरदैलो गरेर विद्यार्थी बढाउन लाग्यौं, विद्यालय व्यवस्थापन समितिका अध्यक्ष लालप्रसाद गुरुङले भने, विद्यालय अन्यत्र गाभिएको भए सबै अभिभावकले आर्थिक अवस्थाका कारण छोराछोरी पढाउन सक्नुहुन्थेन। शिक्षकहरूको मेहनतका कारण विद्यालयको अवस्था फेरिँदै गएको छ।"
प्रचण्डको दाबी : सहकारी ठगी प्रकरणमा रवि लामिछाने निर्दोष छन्,काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले सहकारी ठगी प्रकरणमा रास्वपा सभापति रवि लामिछाने निर्दोष नै रहेको दाबी गरेका छन्। आइतबार चितवनको भरतपुर विमानस्थलमा आयोजित पत्रकार सम्मेलनमा प्रचण्डले सहकारी छानविन प्रतिवेदनले नै लामिछानेलाई दोषी नदेखाएको दाबी गरेका हुन्। लामिछाने जोडिएको गोरखा मिडिया नेटवर्कसम्बन्धी केही विषयमा भने सरकारले अनुसन्धान गर्न सक्ने उनको भनाई छ। प्रचण्डले आफूले भनेर लामिछानेलाई पक्राउ गर्ने वा नगर्ने भन्ने नहुने जिकिर गरे। उनले सहकारी ठगी प्रकरणमा दोषीलाई कारबाही गर्न कसैले नरोकेको धारणा राखे। आफू प्रधानमन्त्री हुँदा लामिछानेलाई गलत ढंगले क्लीन चिट दिने काम नगरेको र प्रहरीबाट पाएको आधिकारिक जानकारीपछि सदनबाट लामिछाने निर्दोष रहेको धारणा राखेको उनको भनाई छ। त्यस्तै प्रचण्डले अहिले जनताको बीचमा जाने राम्रो आधार बनेकाले अब एक्लै चुनाव लडेर जित्ने दाबी गरे। उनले सरकारको तयारी राम्रो नभएकाले प्राकृतिक प्रकोपबाट धेरै धनजनको क्षति भएको उल्लेख गरे। आफूहरू बाढीपहिरो पीडितको समस्या बुझ्न जाँदा सरकार नै नभएको अनुभूति जनताले गरेको उनको भनाइ छ।
बाढीपीडितका लागि प्रधानमन्त्री उद्धार कोषमा एमालेले दियो ५० लाख,"काठमाडौं : नेकपा एमालेले प्रधानमन्त्री दैवी प्रकोप उद्धार कोषका लागि आज ५० लाख रुपैयाँ हस्तान्तरण गरेको छ । प्रधानमन्त्री तथा मन्त्रिपरिषद्को कार्यालय, सिंहदरबारमा प्रधानमन्त्री केपी शर्मा ओलीलाई भेटेर एमालेका वरिष्ठ उपाध्यक्ष ईश्वर पोखरेलसहितको टोलीले ५० लाख रुपैयाँको चेक हस्तान्तरण गरेका हुन्। एमालेको यही असोज १५ गतेको सचिवालय तथा संसदीय दलको बैठकले कोषमा पचास लाख र सांसदहरुको आधा महिनाको तलब बराबरको रकम बेग्लै प्रदान गर्ने निर्णय गरेको थियो । हस्तान्तरण कार्यक्रममा गृहमन्त्री रमेश लेखक, एमालेका महासचिव शंकर पोखरेल, उपमहासचिवहरु प्रदीपकुमार ज्ञवाली, विष्णुप्रसाद रिमाल, पृथ्वीसुब्बा गुरुङ, सचिव रघुवीर महासेठलगायतका नेताहरु सहभागी थिए।"
स्थानीय तहलाई गृहमन्त्रीले भने : पूर्णरुपले घर क्षति भएका लाभग्राहीको नाम तत्कालै पठाउनु,"काठमाडौं : गृहमन्त्री रमेश लेखकले पूर्णरुपले घर क्षति भएका लाभग्राहीको नाम स्थानीय तहबाट तत्कालै पठाउन आग्रह गरेका छन्। आइतबार ललितपुरको विभिन्न प्रभावित क्षेत्रको निरीक्षणपछि जिल्ला प्रशासन कार्यालय ललितपुरमा आयोजित विपद् व्यवस्थापन समितिको बैठकमा बोल्दै गृहमन्त्री लेखकले संघ, प्रदेश र स्थानीय तह गरी तीन वटै तहले विपद् व्यवस्थापनमा मिलेर काम गर्नुपर्नेमा जोड दिएका हुन् । एकद्वार प्रणालीबाट राहत वितरण गर्ने भनिएपनि स्थानीय तहको जिम्मेवारीमा दिन सकिन्छ, सम्बन्धित पालिकाको समन्वयमा नेपाल प्रहरी र सशस्त्र प्रहरी राखेर राहत व्यवस्थापन गर्न सकिन्छ, तहगत विभाग र विद्युत, खानेपानी र सञ्चार क्षेत्रमा जिम्मेवारीमा रहेकाहरुले समस्या पहिचान गरेर समन्वय इमानदारीपूर्वक काम गर्नुस् गृहमन्त्री लेखकले भने । उनले विपद्को समयमा सबै गुनासा र विमतिलाई थाती राखेर सबै मिलेर एककार भएर काम गर्नुपर्नेमा जोड दिए। राजनीतिक दलहरु हिजो पनि विपद्मा एकजुट भएर सामाना गरेको इतिहास छ । उनले भने, अहिलेको पीडादायी अवस्थामा पनि सबै मिलेर अघि बढ्नुपर्छ । उनले खोज उद्धारका साथै तत्कालै राहत र अत्यावश्यक सेवाको सुनिश्चितता गर्न आग्रह गर्दै गृहमन्त्री लेखकले सडकबाट सम्वभ नभए हेलिकोप्टर प्रयोग गरेर भएपनि राहत पुर्याउन निर्देशन दिए। ललितपुरमा विपद्मा परी मृत्यु भएका ४५ मध्ये ३९ जना मृतकका परिवारलाई राहत रकम उपलब्ध भराइएको छ ।"
लेबनान र इजरायलका नेपालीलाई आवश्यक सहयोग गर्न परराष्ट्रमन्त्रीको निर्देशन,"काठमाडौं : परराष्ट्रमन्त्री डा आरजु राणा देउवाले इजरायल र लेबनानमा रहेका नेपालीहरूको अवस्थाका बारेमा अपडेट भइरहन नेपाली दूतावासलाई निर्देशन दिएकी छन्। इजरायल र लेबनानमा रहेका नेपाली राजदूतहरूसँग आज मन्त्रालयबाट भर्चुअल बैठक गरी उनले पछिल्लो परिस्थितिका बारेमा जानकारी लिएकी हुन्। बैठकमा मन्त्री डा राणाले लेबनानमा विकसित परिस्थितिका कारण नेपालमा चिन्ता बढिरहेकाले लेबनानका नेपाली र उनीहरुका परिवारको सम्पर्कमा रहेर आवश्यक सहयोग गर्न निर्देशन दिइन्। उनले भनिन्, कुनै पनि प्रकारले त्यहाँ रहेका सबै नेपालीहरुको सम्पर्कमा पुग्ने प्रयास गर्नु, कोही तत्कालै स्वदेश फर्कनका लागि सहयोग चाहनुहुन्छ भने त्यसका लागि समन्वय गर्नु र यदि त्यहाँबाट नेपाली नागरिकको उद्धार गरेर स्वदेश ल्याउनुपर्ने अवस्था आउनसक्छ भने त्यसका लागि पनि आवश्यक गृहकार्य गर्नु । मन्त्री डा राणाले सम्बन्धित देशका दूतावासहरुलाई सूचना जारी गरी सम्पर्क व्यक्ति तोक्न र आवश्यकता अनुसारका हेल्प डेस्क स्थापना गरेर समस्यामा परेका नेपालीहरूलाई आवश्यक सहायता र समन्वय प्रदान गर्न निर्देशन दिएको परराष्ट्र मन्त्रालयले जनाएको छ। यसैगरी इजिप्टका लागि नेपाली राजदूत सुशिल लम्सालले लेबनानको पछिल्लो अवस्थाको जानकारी गराउँदै त्यहाँ रहेका नेपालीहरूलाई अहिले नै त्यस्तो कुनै समस्या नरहेको बताइन् । त्यहाँ हाल करिब एक हजार २०० नेपाली रहेका अनुमान गरिएको र उनीहरुमध्ये अधिकांश घरायसी काममा रहेका जानकारी दिँदै दूतावासले जारी गरेको सूचनाका आधारमा तीन जना मात्र सम्पर्कमा आएको र उनीहरु पनि बेरुतमा सुरक्षित रहेको जानकारी दिएको उनले बताइन् । हाल कुनै पनि नेपालीले आफूलाई समस्या परेको भनी रिपोर्टिङ नगरेको तर नेपालमा रहेका आफन्तहरु बढी चिन्तित भएको पनि उनको भनाई छ। त्यसैगरी इजरायलका लागि नेपली कार्यवाहक राजदूत कुमार श्रेष्ठले इजरायलको अवस्था सामान्य रहेको र त्यहाँ रहेका करिब चार हजार ५०० नेपाली सुरक्षित रहेको बताए । त्यस्तै पाकिस्तानका लागि नेपाली राजदूत तापस अधिकारीले इरानको पछिल्लो अवस्थाका बारेमा जानकारी दिए।"
"स्थानीय तहको उपनिर्वाचनका लागि २५ दल दर्ता, रास्वपा पहिलो पटक सहभागी हुँदै (सूची)","काठमाडौं : मंसिर १६ गते हुने स्थानीय तहको उपनिर्वाचनका लागि २५ दल दर्ता भएका छन् । निर्वाचन आयोगका प्रवक्ता नारायण प्रसाद सापकोटाका अनुसार संविधान बमोजिम उपनिर्वाचन प्रयोजनका लागि २५ दल दर्ता भएका हुन्। निर्वाचन आयोगले दिएको समयसीमा भित्र २६ राजनीतिक दलले निवेदन दिएपनि २५ दलको मात्र दर्ता भएको हो । कानूनी रीत पूरा भएका २५ राजनीतिक दलहरुलाई राजनीतिक दल सम्बन्धी नियमावली, २०७४ को नियम १७ को उपनियम (४) बमोजिम आयोगको आइतबारको निर्णयअनुसार दर्ता गरिएको प्रवक्ता सापकोटाले जानकारी दिए। सूची अनुसार रास्वपाले पनि पहिलो पटक स्थानीय निर्वाचनमा सहभागी हुने भएको छ। यी हुन् उपचुनावका लागि दर्ता भएका दल"
यी हुन् मन्त्रिपरिषद् बैठकका २१ निर्णयहरू,"काठमाडौं : सरकारले नेपाल प्रहरी र सशस्त्र प्रहरीसम्बन्धी कानुनलाई संशोधन गर्न बनेको विधेयकउपर लोकसेवा आयोगसँग परामर्श लिने भएको छ। आइतबार सिंहदरबारमा असोज १८ गते बसेको मन्त्रिपरिषद्का निर्णय सार्वजनिक गर्दै सरकारका प्रवक्ता पृथ्वीसुब्बा गुरुङले नेपाल प्रहरी र सशस्त्र प्रहरीसम्बन्धी कानुनलाई संशोधन तथा एकीकरण गर्न बनेको विधेयकउपर लोकसेवा आयोगको परामर्श लिन गृहमन्त्रालयलाई स्वीकृति दिने निर्णय भएको बताए। त्यस्तै बैठकले २०७८ साल चैत्र २४ गतेको निर्णयानुसार राष्ट्र बैकका गभर्नरउपर छानबिन गर्न गठित जाँचबुझ समिति रद्द गर्ने निर्णय गरेको छ । बैठकले राजस्व न्यायाधीकरण विराटनगरको अध्यक्ष पदमा विराटनगर उच्च अदालतका न्यायाधीश ध्रुवराज नन्दलाई तोक्ने निर्णय गरेको छ भने राजस्व न्यायधीकरण नेपालगन्जको अध्यक्ष पदमा उच्च अदालत तुलसीपुर इजलासका न्यायाधीश सुभाष पौडेललाई तोक्ने निर्णय गरेको छ। त्यस्तै वैदेशिक रोजगार न्यायाधीकरणको अध्यक्ष पदमा उच्च अदालत दिपायलका न्यायाधीश गोकर्ण डाँगीलाई तोक्ने निर्णय गरिएको प्रवक्ता गुरुङले बताए। बैठकले यात्रुले आफ्नो साथमा ल्याउन र लैजान पाउने निजी प्रयोगका वस्तुसम्बन्धी आदेश जारी गर्ने, जल तथा मौसम विज्ञान नीति २०८१ स्वीकृत गर्ने निर्णय गरेको उनले बताए। त्यस्तै बुटवल उपमहानगरपालिकालाई उजीरसिंह रंगशाला आयोजना निर्माणका लागि तीन हेक्टर राष्ट्रिय वन क्षेत्र प्रयोग गर्न दिने निर्णय गरिएको छ भने वैदेशिक रोजगार छैटौ संशोधन नियमावली २०८१ स्वीकृत गर्ने निर्णय गरिएको छ। त्यस्तै सिंहदरबार वैद्यखाना विकास समितिको अध्यक्षमा प्राडा ठाकुर प्रसाद दुवाडीलाई मनोनयन गर्ने निर्णय भएको प्रवक्ता गुरुङले बताए।"
"बाढीपहिरो पीडितका लागि कांग्रेसले गर्यो ५० लाख रुपैयाँ सहयोग, प्रधानमन्त्रीसमक्ष ३४ बुँदे सुझावपत्र","काठमाडौं : नेपाली कांग्रेसले प्रधानमन्त्री दैवी प्रकोप उद्धार कोषका लागि आज ५० लाख रुपैयाँ हस्तान्तरण गरेको छ। नेपाली सभापति एवं पूर्व प्रधानमन्त्री शेरबहादुर देउवासहितको टोलीले प्रधानमन्त्री दैवी प्रकोप उद्धार कोषका लागि पार्टीका सांसदहरूको आधा महिनाको पारिश्रमिकसमेत गरी ५० लाख रुपैयाँको चेक दिएको हो। प्रधानमन्त्री तथा मन्त्रिपरिषद्को कार्यालयमा प्रधानमन्त्री केपी शर्मा ओलीलाई भेटेर सभापति देउवाले ३४ बुँदे सुझावपत्र तथा चेक हस्तान्तरण गरका हुन्। भेटमा प्रधानमन्त्री ओलीले नेपाली कांग्रेसले प्राकृतिक विपत्तिको सामना गर्न सबै पक्षले एकताबद्ध भएर सामना गर्नुपर्ने मुख्य भावनासहित दिएका सुझाव मननीय भएको बताए। उनले विपदले कुनै जात, उमेर र धर्म नभनी सबैलाई सङ्कटमा पार्ने भएकाले साझा दायित्व सम्झिएर यसको सामना मिलेर गर्ने कार्यमा सरकारले अगुवाइ गर्ने विश्वास दिलाए। नेपाली कांग्रेसले विपद्को सामना मिलेर गर्न र भविष्यमा आउने विपदको पूर्व तयारी गर्न एकता र एकताबद्ध भवनाका साथ लाग्न सरकारलाई आग्रह गरेको छ। सो अवसरमा गृहमन्त्री रमेश लेखक, दलका उपसभापति पूर्णबहादुर खड्का, महामन्त्री विश्वप्रकाश शर्मालगायतका नेता सहभागी थिए। आजै एमालेले पनि बाढीपहिरो पीडितका लागि प्रधानमन्त्री दैवी प्रकोप उद्धार कोषमा आज ५० लाख रुपैयाँ हस्तान्तरण गरेको छ।"
प्रधानन्यायाधीश राउतले लिए पद तथा गोपनीयताको सपथ,"काठमाडौं : नवनियुक्त प्रधानन्यायाधीश प्रकाशमान सिंह राउतले पद तथा गोपनीयताको सपथ लिएका छन्। राष्ट्रपति भवन शीतल निवासमा आइतबार आयोजित एक समारोहकाबीच राष्ट्रपति रामचन्द्र पौडेलले नवनियुक्त प्रधानन्यायाधीश राउतलाई शपथ गराएका हुन्। राष्ट्रपति पौडेलले राउतलाई आइतबारै प्रधानन्यायाधीश पदमा नियुक्त गरेका हुन्। शपथग्रहण समारोहमा उपराष्ट्रपति रामसहायप्रसाद यादव, प्रधानमन्त्री केपी शर्मा ओली, सभामुख देवराज दाहाल, राष्ट्रिय सभाका अध्यक्ष नारायण दाहाल लगायतको उपस्थिति रहेको थियो।राष्ट्रपति कार्यालयका सहायक प्रवक्ता बसन्त प्रसाद पन्थीले जारी गरेको विज्ञप्तिमा भनिएको छ, राष्ट्रपति श्री रामचन्द्र पौडेलज्यू समक्ष नवनियुक्त सम्माननीय प्रधान न्यायाधीश श्री प्रकाशमान सिंह राउतज्यूले राष्ट्रपतिको कार्यालयमा आयोजित एक विशेष समारोहमा सर्वोच्च अदालत ऐन, २०४८ को दफा ८ बमोजिम आफ्नो पदको पद तथा गोपनीयताको शपथ ग्रहण गर्नुभएको छ।"
प्रधानन्यायाधीशमा प्रकाशमानसिंह राउत नियुक्त,काठमाडौं : सर्वोच्च अदालतको प्रधानन्यायाधीशमा प्रकाशमानसिंह राउत नियुक्त भएका छन्। आइतबार राष्ट्रपति रामचन्द्र पौडेलले राउतलाई प्रधानन्यायाधीश नियुक्त गरेका हुन्। असोज १६ गते संसदीय सुनुवाइ समितिले प्रधानन्यायाधीशमा राउतको नाम सर्वसम्मतिले अनुमोदन गरेको थियो। संसदीय सुनुवाइ समितिबाट अनुमोदन भएपछि संवैधानिक परिषदको सिफारिसमा आइतबार राष्ट्रपति पौडेलले संविधानको धारा १२९ को उपधारा २ बमोजिम राउतलाई प्रधानन्यायाधीश पदमा नियुक्त गरेको राष्ट्रपति कार्यालयले जनाएको छ।
मधेस प्रदेशस्तरीय स्टार्टअप तथा आन्टरप्रेनर्स सम्मेलन २०२४ आयोजना हुँदै,"वीरगन्ज : वीरगन्जमा मधेस प्रदेशस्तरीय स्टार्टअप तथा आन्टरप्रेनर्स सम्मेलन २०२४ आयोजना हुने भएको छ। मधेस प्रदेश सरकार र औद्योगिक व्यवसाय विकास प्रतिष्ठानको सहकार्यमा नेपाल उद्योग वाणिज्य महासंघ मधेस प्रदेशले वीरगन्जमा आगामी कात्तिक २४ गते स्टार्टअप तथा आन्टरप्रेनर्स सम्मेलन २०२४ आयोजना गर्न लागेको हो। आइतबार वीरगन्जमा आयोजित पत्रकार सम्मेलनमा महासंघ मधेस प्रदेशका अध्यक्ष अशोक टेमानीले स्टार्टअप तथा आन्टरप्रेनर्स सम्मेलनको उद्घाटन मधेस प्रदेशका मुख्यमन्त्री सतिशकुमार सिंहले गर्ने जानकारी गराए। देशकै औद्योगिक तथा व्यापारिक केन्द्र वीरगन्जमा आयोजना गर्न लागिएको मधेस प्रदेशस्तरीय सम्मेलनले स्टार्टअप प्रवर्द्धनमा योगदान गर्दै नवउद्यमीहरूलाई प्रोत्साहित गर्ने अपेक्षा गरिएको अध्यक्ष टेमानीले बताए। अहिलेको विश्व अर्थतन्त्र, उद्यम र व्यापारमा स्टार्टअप संस्कृति अपरिहार्य बन्दै गएको भन्दै उनले सम्मेलनले मधेस प्रदेशका नवप्रवर्तनशील उद्यमी, स्टार्टअपहरू र सम्भावित उद्यमशील व्यक्तिहरूलाई महत्वपूर्ण अवसर प्रदान गर्ने विश्वास लिएको उनले बताए। सम्मेलनमा नव उद्यमीहरूका लागि अवसरको खोजी, जोखिम व्यवस्थापन र नवीन उद्यमशीलताका उपायहरूको बारेमा जानकारी दिनुका साथै नेपालमा स्टार्टअपको वातावरण कसरी तयार पार्न सकिन्छ, स्टार्टअप संस्कृति कसरी अघि बढाउन सकिन्छ र यसको आर्थिक महत्व के छ ? लगायतका विषयमा बृहत छलफल पनि हुने जानकारी अध्यक्ष टेमानीले बताए। यसका साथै सम्मेलनमा देशविदेशमा ख्याति कमाएका प्रशिक्षकहरूबाट नेपाल सरकारले स्टार्टअपहरूका लागि लिएका नीति, सुविधा र योजनाहरूको बारेमा सम्मेलनमा जानकारी गराउँदै नवउद्यमीहरूका लागि स्टार्टअप सुरु गर्ने प्रक्रिया, चुनौती र त्यसलाई सफलतामा परिणत गर्ने उपायका बारेमा विज्ञहरूबाट व्यावहारिक सुझावहरू प्रदान गरिने पनि उनले बताए। सम्मेलनमा वक्ताका रुपमा गुगल इन्डियाका स्टार्टअप प्रमुख अपूर्व चमरिया, उद्यम क्षेत्रकी अध्येता जुना माथेमा, रिसाइफका संस्थापक डा सार्थक बक्षी, नेपाल उद्योग वाणिज्य महासंघको लगानी तथा परराष्ट्र मामिला मञ्चका अध्यक्ष मनोज पौडेल, उद्यमी एवं प्रख्यात प्रशिक्षक सुमन शाक्य, कारखानाका प्रमुख कार्यकारी अधिकृत पवित्र गौतम, हेल्भटास नेपालका मधेस संयोजक कृष्णलाल कर्ण, खल्ती एपका सहसंस्थापक अमित अग्रवाल, उपायका सहसंस्थापक रञ्जीव श्रेष्ठ लगायतले अनुभव साझा गर्नेछन्।"
प्रसूति गृहमा नवजात शिशुको वंशानुगत रोगजन्य परीक्षण सेवा सुरू,काठमाडौं : काठमाडौंको थापाथलीस्थित परोपकार प्रसूति तथा स्त्रीरोग अस्पतालमा नवजात शिशुको वंशाणुगत रोगजन्य परीक्षण सेवा शुभारम्भ भएको छ । आइतबार अस्पतालमा आयोजित एक कार्यक्रमकाबीच स्वास्थ्य तथा जनसंख्या मन्त्री प्रदीप पौडेलले वंशाणुगत रोगजन्य परीक्षण सेवा शुभारम्भ गरेका हुन्। सो क्रममा मन्त्री पौडेलले हेर्दा सानोजस्तो देखिए पनि यो महत्वपूर्ण प्रयास भएको उल्लेख गरे। बालबालिकाको मृत्युदर घटाउन र वंशाणुगत रोगको समयमै उपचार गर्नका लागि यो सेवा महत्वपूर्ण रहेको उनको भनाइ छ। प्रसूति अस्पतालमा देशमै ख्याती कमाएको अस्पतालमा अरु सेवा पनि विस्तार गर्ने सोच मन्त्रालयको रहेको उनले जानकारी दिए। मन्त्री पौडेलले अस्पतालमा जनशक्ति पर्याप्त नभएको गुनासो सुनेको भन्दै आफू मन्त्रालय आउनासाथ त्यसको समाधानका लागि प्रयास थालेको र तत्कालका लागि छात्रवृत्तिमा अध्ययन गरेका चिकित्सकलाई खटाउने घोषणा गरे। त्यस्तै मन्त्री पौडेलले अस्पतालमा गर्भवती महिलाका लागि मासिक परामर्शसम्बन्धी बहिरंग सेवाको समेत उद्घाटन गरे। मातृशिशुको स्वास्थ्य सुधारका लागि सेवा बढाउने गरि काम भइरहेको उनले बताए।
करेन्ट लागेर मृत्यु,"बेनी : म्याग्दीमा आइतबार करेन्ट लागेर एक जनाको मृत्यु भएको छ। मंगला गाउँपालिका४ बरंजा, आरकुटीका आरकुटीका ६५ वर्षीय राजेन्द्र राज विश्वकर्माको करेन्ट लागेर घटनास्थलमै मृत्यु भएको जिल्ला प्रहरी कार्यालयले जनाएको छ। ११ केभी क्षमताको प्रशारण लाइनको तार सर्ट भई पोलको सपोटिङ तारमा विद्युत प्रवाह भइरहेको अवस्थामा बाटोमा हिँडिरहेका राजेन्द्रले छुन पुग्दा करेन्ट लागेर उनको घटनास्थलमै मृत्यु भएको प्रहरी निरीक्षक सागर पौडेलले बताए। प्रहरी निरीक्षक पौडेलको नेतृत्वमा घटनास्थलमा पुगेको प्रहरी टोलीले मृतक राजेन्द्रको शव परीक्षणका लागि बेनी अस्पतालमा ल्याएको छ।"
देशका विभिन्न प्रदेशबाट यस वर्षको मनसुन बाहिरिने क्रम सुरु,काठमाडौं : देशका विभिन्न प्रदेशबाट यस वर्षको मनसुन बाहिरिने क्रम सुरु भएको छ। मौसम पूर्वानुमान महाशाखाका अनुसार सोमबार यस वर्षको मनसुन नेपालको सुदूरपश्चिम प्रदेश लगायत कर्णाली प्रदेशका धेरै तथा लुम्बिनी प्रदेशको पश्चिमी भूभागको थोरै स्थानहरूबाट बाहिरिएको छ। मनसुनी वायु कमजोर हुँदै गइरहेको हुनाले नेपालको बाँकी भूभागबाट पनि केही दिनमा मनसुन बाहिरिने सम्भावना रहेको महाशाखाले जनाएको छ। महाशाखाले नियमित रूपमा मनसुन बहिर्गमन प्रक्रियालाई अनुगमन गरिरहेको जनाएको छ।
हवाई टिकट लिन रातभर जाग्राम,"हुम्ला : राष्ट्रिय सडक सञ्जालको पहुँच नपुगेको हुम्लाका नागरिकहरू जहाजको टिकट खरिदका लागि रातभर जाग्राम बस्न थालेका छन्। दशैं तिहार नजिकिएसँगै जिल्लाबाट बाहिर जान टिकट नपाउँदा सरकारी स्वामित्व रहेको नेपाल वायु सेवा निगमको जहाज टिकटका लागि राति २ बजेदेखि लाइन बस्न बाध्य छन्। नेपाल वायु सेवा निगमले जहाज उडान कम गरेपछि हुम्लाबाट नेपालगन्ज सुर्खेत झर्न यात्रुलाई सास्ती भएको हो। निजी एयरलाइन्स समिटले दैनिक एक दुई उडान मात्रै भर्ने गरेको छ। निजी एयरलाइन्स सीता,ताराले नियमित उडान नभरेपछि चाडबाडको बेलामा जिल्लाबाट बाहिरिने यात्रुहरूले थप सास्ती व्यहोर्नु परेको हो। रातको दुई बजे लाइन बसेर मात्रै जहाजको टिकट पाएको सिमकोट गाउँपालिका५ भिमबहादुर रोकायाले दुखेसो पोखे। टिकटका लागि नेपाल एयरलाइन्सको कार्यालयमा राति दुई बजेबाट जाग्राम बसेको रोकायाले बताए। जहाजको टिकट नपाएपछि दशैं मनाउन नेपालगन्ज झर्न नपाइएको चंखेली गाउँपालिका४ का अर्जुन रावलले बताए। बाढीपहिरोले अधिकांश सडक भत्काएपछि यातायात सेवा प्रभावित भएको छ। सडक सुचारु नभएपछि दशैंमा घर जानेहरू अलमलमा परेका छन्।"
धरानमा पनि तालिम प्राप्त कुकुरसहितको चेकिङ,"धरान : सुनसरीको धरान उपमहानगरपालिकामा लागुऔषध कारोबार, चोरी डकैती नियन्त्रण गर्न प्रहरीले तालिम प्राप्त कुकुरबाट सुरक्षा चेकिङमा कडाइ गरेको छ। दसैं सुरु भएसँगै अपराधजन्य घटना घट्न नदिनका लागि सुरक्षामा कडाइ गरिएको इलाका प्रहरी कार्यालय धरानका डीएसपी प्रकाश जबेगुले बताए । कोशी प्रदेश कार्यालय विराटनगरबाट दुइटा तालिम प्राप्त कुकुर ल्याएर सार्वजनिक सवारीसाधन र धरानका शंकास्पद स्थानमा सुरक्षा चेकिङलाई अगाडि बढाइएको डीएसपी जबेगुले बताए। कुकुरको माध्ययमबाट सवारी चेकिङ गर्दा लागुऔषध कारोबार गर्ने व्यक्ति, लागुऔषध र शंकास्पद वस्तुहरू बरामद गरिएको इलाका प्रहरी कार्यालय धरानका प्रहरी निरीक्षक कोमल ठाकुरले बताए।"
लेबनान र इजरायलमा रहेका नेपालीहरूलाई आवश्यक सहयोग गर्न परराष्ट्रमन्त्रीको निर्देशन,"काठमाडौं : परराष्ट्रमन्त्री डा आरजु राणा देउवाले इजरायल र लेबनानमा रहेका नेपालीहरूको अवस्थाबारे जानकारी लिएर अपडेट भइरहन त्यहाँस्थित नेपली दूतावासलाई निर्देशन दिएका छन्। ती देशमा अवस्थित नेपाली राजदूतहरूसँग आज मन्त्रालयबाट भर्चुअल बैठक गरी मन्त्री राणाले इजरायल र लेबनानमा विकसित पछिल्लो परिस्थितिका बारेमा जानकारी लिएकी हुन्। बैठकमा मन्त्री राणाले पछिल्लो समयमा विशेषगरी लेबनानमा विकसित परिस्थितिका कारण त्यहाँ रहेका नेपालीको अवस्थाबारे नेपालमा चिन्ता बढिरहेकाले उनीहरूका परिवारको सम्पर्कमा रहेर आवश्यक सहयोग गर्न निर्देशन दिएकी हुन्। 'कुनै पनि प्रकारले त्यहाँ रहेका सबै नेपालीहरूको सम्पर्कमा पुग्ने प्रयास गर्नु, कोही तत्कालै स्वदेश फर्कनका लागि सहयोग चाहनुहुन्छ भने त्यसका लागि समन्वय गर्नु र यदि त्यहाँबाट नेपाली नागरिकको उद्धार गरेर स्वदेश ल्याउनुपर्ने अवस्था आउनसक्छ भने त्यसका लागि पनि आवश्यक गृहकार्य गर्नु,'मन्त्री राणाले भनिन्। मन्त्री राणाले सम्बन्धित देशका दूतावासरुलाई सूचना जारी गरी सम्पर्क व्यक्ति तोक्न र आवश्यकताअनुसारका हेल्पडेस्क स्थापना गरेर समस्यामा परेका नेपालीलाई आवश्यक सहायता र समन्वय प्रदान गर्न निर्देशन दिएकी हुन्। इजिप्टका लागि नेपाली राजदूत सुशील लम्सालले लेबनानको पछिल्लो अवस्थाको जानकारी गराउँदै त्यहाँ रहेका नेपालीहरूलाई अहिले नै त्यस्तो कुनै समस्या नरहेको बताइन्। त्यहाँ हाल करिब एक हजार दुई सय नेपाली रहेका अनुमान गरिएको र उनीहरूमध्ये अधिकांश घरायसी काममा रहेका जानकारी दिँदै दूतावासले जारी गरेको सूचनाका आधारमा तीनजना मात्र सम्पर्कमा आएको र उनीहरू पनि बेरुतमा सुरक्षित रहेको जानकारी दिएको उनले बताए। त्यहाँ हाल करिब एक हजार दुई सय नेपाली रहेका अनुमान गरिएको र उनीहरुमध्ये अधिकांश घरायसी काममा रहेका जानकारी दिँदै दूतावासले जारी गरेको सूचनाका आधारमा तीन जना मात्र सम्पर्कमा आएको र उनीहरू पनि बेरुतमा सुरक्षित रहेको जानकारी दिएको उनले बताए। हाल कुनै पनि नेपालीले आफूलाई समस्या परेको भनी जानकारी नगरे तर नेपालमा रहेका आफन्तहरु बढी चिन्तित रहेको उनले जानकारी दिए। यसैगरी इजरायलका लागि नेपाली कार्यवाहक राजदूत कुमार श्रेष्ठले इजरायलको अवस्था सामान्य रहेको र त्यहाँ रहेका करिब चार हजार पाँच सय नेपाली सुरक्षित रहेको बताए। सो अवसरमा पाकिस्तानका लागि नेपाली राजदूत तापस अधिकारीले इरानको पछिल्लो अवस्थाबारे जानकारी दिएका थिए।"
बाढीपहिरोमा परी दुई सय ४४ जनाको मृत्यु,"काठमाडौं : हालैको बाढीपहिरामा परी हालसम्म दुई सय ४४ जनाको मृत्यु भएको छ भने १९ जना बेपत्ता छन् । अन्य एक सय ७९ जना घाइते भएका छन् । बाढीपहिरो प्रभावित क्षेत्रबाट १७ हजार एक सय ७४ जनाको उद्धार गरिएको गृह मन्त्रालयका प्रवक्ता ऋषिराम तिवारीले जानकारी दिएका छन्। उनले अवरुद्ध राजमार्गको मर्मतसम्भार गरी यातायातका साधन सञ्चालनको प्रयास भइरहेको बताएर 'बाढीपहिरो पीडितको विवरण सङ्कलन स्थानीयस्तरबाट भइरहेको छ । त्यो प्राप्त भएपछि अस्थायी आवासका निम्ति सरकारले प्रदान गर्ने सहायता रकम वितरण हुनेछ । स्थानीय तहबाट प्रभावित परिवारलाई खाद्यान्नलगायत सहयोग प्रदान भएको छ,'उनले भने। सरकारले जिल्ला विपद् व्यवस्थापन कोषमार्फत प्रतिमृतक दुई लाखका दरले निजका परिवारलाई सहायता रकम उपलब्ध गराएको छ । हालसम्म त्यस्तो सहायता एक सय ६० परिवारले पाइसकेका छन् । बाढीपहिरामा परी सबैभन्दा बढी काभ्रेपलाञ्चोकमा ७२ जनाको मृत्यु भएको छ।"
जुवा खेल्दै गरेका ५ जना चिनियाँ नागरिक पक्राउ,"काठमाडौं : २४ लाख रुपैयाँसहित ५ जना चिनियाँ नागरिक पक्राउ परेका छन्। काठमाडौंको ठमेलस्थित छिएन सी होटल एण्ड रेस्टुरेन्टमा जुवा खेल्ने क्रममा उनीहरू पक्राउ परेका हुन्। पक्राउ पर्नेमा काठमाडौंको ठमेल बस्ने ५४ वर्षीय चु खछ्याङ, ३३ वर्षीय हुई फङ, ५० वर्षीय वन च्रिमेई, ४३ वर्षीय वाङ चियौ र ३८ वर्षीय लेउ सुन रहेका छन्। होटलमा चारवटा कोठा भाडामा लिएर चिनियाँ नागरिक चुले फिस सुट गेम खेलाउने गरेको सूचनाको आधारमा काठमाडौं उपत्यका अपराध अनुसन्धान कार्यालयको टोलीले उनीहरूलाई पक्राउ गरेको हो। उनीहरूको साथबाट २३ लाख ९८ हजार २० रुपैयाँ नगद, फिस सुट गेम खेल्ने उपकरण, मजोङ सेट र मजोङ खेल्न प्रयोग गरिने विभिन्न आकृतिका गोटीहरू बरामद गरेको सूचना अधिकारी एवं प्रहरी उपरीक्षक काजी कुमार आचार्यले बताए। पक्राउ परेका पाँचै जनालाई आवश्यक कारबाहीका लागि जिल्ला प्रहरी परिसर भद्रकाली पठाइएको उनले बताए।"
सरकारलाई ध्यानाकर्षण गराउँदै माओवादीले भन्यो : विपद्मा राज्यसँग मिलेर काम गर्न तयार छौं,"काठमाडौं : नेकपा (माओवादी केन्द्र) ले बाढी, पहिरो, डुबानका कारण उत्पन्न जोखिमलाई न्यूनीकरणको कामलाई प्राथमिकता दिन सरकारलाई आग्रह गरेको छ। पार्टीका वरिष्ठ उपाध्यक्ष नारायणकाजी श्रेष्ठसहितको टोलीले प्रधानमन्त्री केपी शर्मा ओलीलाई प्रधानमन्त्री तथा मन्त्रिपरिषद्को कार्यालय, सिंहदरबारमा आज भेटेर विपद्पछि खोज, उद्धार र राहतका कामलाई व्यवस्थित गर्न आग्रह गरेको हो। नेता श्रेष्ठले पूर्व तयारीका काम र विपद्पछि तत्काल खोज, उद्धार र राहतका काममा लाग्न आग्रह गर्दै यसका लागि सम्बन्धित निकाय र सबै पक्षले साझा दायित्व सम्झिनुपर्नेमा जोड दिए। उनले विपद् व्यवस्थापनका काममा राज्यसँग मिलेर काम गर्न आफ्नो दल तयार रहेको स्पष्ट पारे। प्रधानमन्त्री ओलीले विपदका न्यूनीकरण गर्ने र आइलागेको विपद्को सामना गर्न सबै पक्ष मिलेर गर्नुपर्ने र यस काममा सरकारले अगुवाइ गर्ने बताए। गृहमन्त्री रमेश लेखक, माओवादी केन्द्रका उपाध्यक्ष अग्निप्रसाद सापकोटा, महासचिव देवप्रसाद गुरुङ, उपमहासचिवहरु वर्षामान पुन, जनार्दन शर्मा, पम्फा भुसाललगायत नेताहरु सहभागी थिए।"
८५ परिवारलाई ग्यास चुल्हो,"बारा : बाराको पचरौता नगरपालिका५ बेलदारीमा ८५ परिवारलाई खाना पकाउने ग्यास सिलिण्डर र चुल्हो सेट वितरण गरिएको छ। आइतबार गाउँपालिका कार्यालयमा आयोजित कार्यक्रममा मेयर जलन्धर सिंहले ८५ परिवारलाई ग्यास सिलिण्डर र चुल्हो सेट वितरण गरेका हुन्। चुनाव प्रचारका बेला आफू मेयरमा निर्वाचित भएपछि सिलिण्डर सहितको चुल्हो सेट वितरण गर्ने वाचाअनुसार वितरण गरिएको उनको भनाइ। अरू बाँकी परिवारहरूलाई पनि क्रमशः वितरण गरिने उनले जानकारी दिए। दाउरा, गुइँठा जस्ता परम्परागत इन्धनमा आत्मनिर्भर ग्रामीण क्षेत्रका घर परिवारसम्म एलपीजी ग्यास जस्ता सफा खाना पकाउने इन्धनको पहुँच विस्तार गर्ने उद्देश्यले पनि यो कार्यक्रम ल्याइएको मेयर सिंहले बताए। अघिल्लो पटक नगरपालिकाले ५ हजार ६ सय परिवारलाई ग्यास सिलिण्डर र चुल्हो सेट वितरण गरेको थियो।"
मोरङमा ट्रकको ठक्करबाट सशस्त्र प्रहरीको मृत्यु,विराटनगर : कोशी राजमार्गअन्तर्गत मोरङको बूढीगंगामा मिक्सचर ट्रकको ठक्करबाट आइतबार दिउँसो एक जना सशस्त्र प्रहरीको मृत्यु भएको छ। प्रहरीका अनुसार बूढीगंगा गाउँपालिका४ गोकुवा चोकमा प्रदेश १०२०५४ प ९२०२ नम्बरको मोटरसाइकललाई प्रदेश १०२००१ क ३७१३ नम्बरको मिक्सचर ट्रकले दिउँसो १:४० बजेतिर ठक्कर दिएको थियो। पूर्वबाट राजमार्गमा निस्किएर उत्तरतर्फ मोडिँदै गरेको मोटरसाइकललाई दक्षिणबाट उत्तरतर्फ जाँदै गरेको मिक्सर ट्रकले ठक्कर दिँदा दुर्घटना भएको प्रहरीले जनाएको छ। मोरङ प्रहरीका डीएसपी वेदप्रकाश जोशीले दुर्घटनामा परेर मोटरसाइकलको पछाडि सवार सशस्त्र प्रहरी बल नेपाल नम्बर ३ गण कंकालीनी टंकीसिनवारीमा कार्यरत सशस्त्र प्रहरी जवान अन्दाजी २७ वर्षीय चन्द्रबहादुर तामाङको मृत्यु भएको जानकारी दिए। उनका अनुसार संखुवासभा घर भएका तामाङ दुर्घटनामा परेर गम्भीर घाइते भएका थिए। उपचारका लागि बूढीगंगाकै विराट शिक्षण अस्पताल लगिएको थियो। चिकित्सकले दिउँसो २स्४५ बजेतिर मृत घोषित गरेको जानकारी जोशीले दिए। दुर्घटनामा परेर मोटरसाइकल चालक सशस्त्र प्रहरी बल नेपाल नम्बर ३ गण कंकालीनी टंकीसिनवारीमा कार्यरत अर्का जवान ३० वर्षीय युशन राई घाइते भएका छन्। धनकुटाको साँगरीगढी गाउँपालिका९ घर भएका उनको विराटमै उपचार भएको छ। अवस्था सामान्य रहेको प्रहरीले जनाएको छ। दुर्घटनालगत्तै प्रहरीले मिक्सर ट्रक र चालक मोरङको सुन्दरहरैँचा नगरपालिका६ का ३० वर्षीय सुवास झाँगडलाई प्रहरीले नियन्त्रणमा लिएको छ। प्रहरीका अनुसार मिक्सरको तीव्र गति र मोटरसाइकल चालकको कमजोरीले दुर्घटना भएको प्रारम्भिक अनुसन्धानबाट खुलेको छ।
न्याय प्रणालीको सुदृढीकरण गर्दागर्दै सेवानिवृत्त भए श्रेष्ठ,"काठमाडौं : विवादरहित न्याय सम्पादन र न्यायिक प्रशासनिक नेतृत्व। यही छवि कायम गर्दै प्रधानन्यायाधीश विश्वम्भरप्रसाद श्रेष्ठ सेवा निवृत्त भएका छन्। झन्डै १४ महिनाको अवधिमा न्याय प्रणालीमा संस्थागत सुदृढीकरणमा गर्न प्रयासरत श्रेष्ठले आइतबार अवकाश पाएका हुन्। ६५ वर्षे उमेरहदका कारण श्रेष्ठ आइतबार सेवा निवृत्त भएका हुन्। उनी २०८० भदौ ५ गते प्रधान न्यायाधीशमा नियुक्त भएका थिए। उनी ३१ औं प्रधानन्यायाधीश हुन्। २०१६ सालमा डोटीमा जन्मिएका हुन्, श्रेष्ठ। २०७३ साउनमा सर्वोच्चको न्यायाधीशमा नियुक्त भएका थिए। प्रधानन्यायाधीशका रूपमा उनको १४ महिने कार्यकाल स्मरणीय रहेको संविधानविद्, कानुन व्यवसायी एवं बहालवाला न्यायाधीशहरूको टिप्पणी छ। प्रधानन्यायाधीशले प्रशासनिक नेतृत्व गर्ने हो। प्रशासनिक क्षमतालाई लिएर टिप्पणी गर्नु पर्ने ठाउँ देख्दिनँ। भूमिका सराहनीय नै देखिन्छ, संविधानविद् डा विपिन अधिकारी भन्छन्, सामान्यतयाः उहाँ(श्रेष्ठ)सुकिलो, निष्पक्ष र आधारभूत रूपमा स्वतन्त्र न्यायाधीशको रूपमा जसरी देखिनु पथ्र्यो। त्यही रूपमै देखिनुभयो। न्यायक्षेत्रमा झन्डै चार दशक लामो सेवा गरेका श्रेष्ठ तीनै तहका अदालतमा गरेको न्याय सम्पादनमा विवादरहित भए। प्रधानन्यायाधीशका रूपमा रहँदा उनले न्यायिक सुधारका प्रयासहरूलाई अघि बढाए। चुनौतीपूर्ण अवस्थामा गुज्रिरहेको न्यायालयलाई सही मार्ग प्रदान गरे। उच्च अदालतका न्यायाधीशहरूका भनाइमा जिल्ला न्यायाधीशबाट उच्च (पुनरावेदन) हुँदै सर्वोच्चमा प्रधान न्यायाधीशको भूमिकामा रहेर स्वच्छ छविको रूपमा अवकाश पाउनु आफैंमा गर्वलाग्दो छ। २०३८ सालमा अस्थायी अधिकृत रूपमा सेवा सुरु गरेका श्रेष्ठ तीन वर्षपछि न्याय सेवामा स्थायी अधिृकतको नियुक्ति पाएका थिए। उनीसँगै सेवा सुरु गरेकाहरू कोही उच्च अदालतबाट सेवा निवृत्त भए। तर, श्रेष्ठले प्रतिस्पर्धामा धेरै सहकर्मीलाई पछि पारे। आफूभन्दा अघि न्याय सेवामा प्रवेशगरेका अनुभवि न्यायाधीशहरूलाई मिलाए। नेतृत्व गर्ने अवसर पाए। प्रधान न्यायाधीशबाट श्रेष्ठको अवकाशसँगै सर्वोच्च अदालतमा लामो समय जिल्ला न्यायाधीशको अनुभव प्राप्त व्यक्तिको अभाव देखिएको छ। हालै उच्च अदालतमा नियुक्त न्यायाधीश डिल्लिरत्न श्रेष्ठ भन्छन्, उहाँको अवकाशसँगसँगै सर्वोच्च अदालतबाट जिल्ला न्यायाधीशको अनुभव प्राप्त क्याडर जज पनि सेवा निवृत्त भएको अवस्था छ। उहाँ (श्रेष्ठ)को कार्यकाललाई स्वर्णिम प्रतिविम्बका रूपमा स्मरण गरिरहने छौं। सर्वोच्चमा न्यायाधीशका रूपमा ७ वर्ष न्याय सम्पादनपछि उनी प्रधानन्यायाधीशमा सिफारिस भएका हुन्। संविधानमा प्रधानन्यायाधीश हुनका लागि सर्वोच्च अदालतमा कम्तीमा तीन वर्ष न्यायाधीश भएको हुनुपर्ने योग्यता तोकिएको छ। मुद्दा बुझ्न र किनारा लगाउन खप्पिस श्रेष्ठलाई धेरै मुद्दा फछ्र्यौट गर्ने व्यक्तिका रूपमा समेत सहकर्मीले लिन्छन्। एक वर्षमा उनले एक हजार ४ सयभन्दा बढी मुद्दा फछ्र्यौट गरेको सर्वोच्चको वार्षिक प्रतिवेदनमा उल्लेख छ। देवानी मुद्दामा विशेष दख्खल भएका श्रेष्ठका संविधानसभा विघटन, एनसेलको कर विवाद, अदालतको अवहेलनालगायतका मुद्दामा उनले गरेको फैसलाले न्यायिक प्रणाली सुदृढ गर्नमा योगदान गरेको चर्चा न्यायवृत्तमा हुने गर्छ। संस्थागत सुदृढीकरणमा योगदान संविधानले प्रत्याभूति गरेको स्वतन्त्र, निश्पक्ष न्यायपालिकाको मान्यता अक्षुण्ण राख्दै प्रभावकारी न्याय प्रशासन कायम गरेका छन्। न्याय सम्पादनमा ढिलाइ भएको गुनासोकाबीच सर्वोच्च अदालतमा गत वर्ष झन्डै १५ हजार मुद्दा टुंगिएका छन्। यो संख्या सर्वोच्चकै इतिहासमा अहिलेसम्मकै धेरै हो। तत्कालीन प्रधानन्यायाधीश चोलेन्द्रशमशेर जबरा (२०७५२०७९) न्यायालय विवादको पिरामिडमा उक्लेको थियो। जनस्तरबाट नै शंका उत्पन्न भएको थियो। त्यसपछि डेढ महिनाको छोटो अवधि प्रधानन्यायाधीश भएका हरिकृष्ण कार्कीको कार्यकाल उल्लेखनीय भएन। त्यसलगत्तै प्रधानन्यायाधीश भएका श्रेष्ठ सामु न्यायालयको साख वृद्धि गर्ने चुनौती थियो। प्रधानन्यायाधीश हुनुअघि सबै तहका अदालतमा रिक्त न्यायाधीश दरबन्दी पदपूर्तिका लागि यथाशीघ्र प्रक्रिया अघि बढाउने उनको प्रतिबद्धता थियो। उच्च र जिल्ला अदालतमा दुई वर्ष नाघेका मुद्दाहरू शून्यमा ल्याउने जनाएका थिए। थुनुवा, ज्येष्ठ नागरिक, अशक्त, असहाय व्यक्तिको मुद्दाको पेसीमा प्राथमिकता दिने उनको योजना थियो। संसदीय सुुनुवाइ समितिमा उनले स्वचालित पेशी तारेखसम्बन्धी सफ्टवेयर निर्माण, अदालतमा कोर्टरुम टेक्नोलोजीलगायतका नवीन प्रविधिको प्रयोग, मोबाइल एसएमएसबाट मुद्दाको कारबाहीको अवस्थाको जानकारी दिनेलगायतका कार्ययोजना पेस गरेका थिए। श्रेष्ठले न्यायिक सुधारका सकारात्मक संकेतहरू छोडेका छन्। प्रधानन्यायाधीश बने लगत्तै उनले स्वचालित प्रणालीबाट तारेख व्यवस्थापन गर्ने निर्णय गर्दै कार्यान्वयन गरे। दैनिक पेसी सूची गोला प्रणालीबाटै सञ्चालन भए पनि पेसी तारेख भने स्वचालित (अटोमेसन) भएको छ। यसले न्यायालयभित्र हुने अनियमिततालाई न्यूनीकरण गर्न सहयोग गर्ने अपेक्षा गरिएको छ। तारेख तोक्ने काममा कर्मचारीबाट हुने हस्तक्षेपको अन्त्य भएको छ। मुद्दाको प्रक्रियाबारे सूचना प्राप्त गर्न सहज भएको छ। न्यायाधीश नियुक्तिमा हुने ठूलो चुनौती र टकरावका बीच उनले जिल्ला र उच्च र सर्वोच्च अदालतमा पनि न्यायाधीश नियुक्ति गरे। न्याय परिषद्का अध्यक्षसमेत रहेका श्रेष्ठले सर्वोच्च अदालतमा न्यायाधीश सिफारिसका क्रममा जाँदाजाँदै अनपेक्षित परिस्थिति झेल्नु पयो। उनको अध्यक्षतामा बसेको बैठकले एक साता अघि सर्वोच्च अदालतमा उच्च अदालतका दुई जना मुख्य न्यायाधीशलाई सिफारिस गरेको थियो। असोज ११ गतेको उक्त सिफारिसको विषयमा नेपाल बार एसोसिएसनले विरोध जनाएको थियो। सर्वोच्चमा ७ जना न्यायाधीश रिक्त रहेको अवस्थामा बैठकले उच्च अदालत पाटनका मुख्य न्यायाधीश नृपध्वज निरौला र उच्च अदालतका मुख्यन्यायाधीश नित्यानन्द पाण्डेलाई सिफारिस गरेको हो। सर्वोच्च अदालतको निर्णयानुसार न्यायपरिषद् (पहिलो संशोधन ) नियमावली,२०८० खारेज हुनु पर्ने माग राख्दै बारले न्यायाधीश सिफारिसप्रति विरोध गरेको थियो। उनको कार्यकालमा पछिल्लो समय सर्वोच्चमा न्यायाधीश नियुक्ति विषयलाई लिएर बारबेञ्चबीचको सम्बन्ध हार्दिक र सौहार्दपूर्ण हुन सकेन। उपभोक्ता हित संरक्षण मञ्चका अध्यक्षसमेत रहेका वरिष्ठ अधिवक्ता ज्योति बानियाँका अनुसार, श्रेष्ठले मेसिनले पेसी तोक्ने गरि अटामेसनमा लैजाने र नेपाल बारले भनेकै ठाउँमा अर्थात् सर्वोच्च अदालत परिसरभित्र नयाँ भवन बनाउन जग्गा पनि उपलब्ध गराएका थिए। वरिष्ठ अधिवक्ता बानियाँले पछिल्लो घटनाक्रमलाई लिएर नेपाल बार विरोधमा उत्रनुलाई बैगुनी संस्कृति विकास भएको र त्यसको चपेटामा श्रेष्ठ परेको टिप्पणी गरे। नेपालको संविधानबमोजिम तीनै तहका अदालतमा रिक्त हुने न्यायाधीश पदका नियुक्तिका लागि सिफारिस गर्ने संवैधानिक जिम्मेवारी पुरा गर्नु भएको हो, श्रेष्ठका सहकर्मी एक न्यायाधीश भन्छन्, आफ्नो नेतृत्वमा भएको सिफारिस मात्र होइन कम्तीमा आफू अवकाशमा जानुअघि प्रधानन्यायाधीश सिफारिस हुन सकेकामा सन्तोष मान्नु भएको छ।"
सिन्धुलीरामेछाप जोड्ने खुर्कोटमा बेलिब्रिज निर्माण सुरु,"नेपाली सेनाले सकेसम्म दशैं अघिनै सम्पन्न गर्ने गरी द्रुतगतिमा बेलिब्रिज निर्माणको कामलाई अघि बढाएको छ। सिन्धुली : असोज ११ र १२ गते भारी बर्षापछि आएको बाढीले बगाएर क्षति भएको सुनकोसी नदीको पुल निर्माण थालिएको छ। सिन्धुलीको गोलन्जोर गाउँपालिका७ खुर्कोट र रामेछापको मन्थली नगरपालिकास्थित सेलेघाट जोड्ने सुनकोशी नदीको पुलमा बेलिब्रिज निर्माण थालिएको हो। सुनकोशी नदीको मोटरेवल पुल बाढीले बगाएपछि तत्काल यातायातका साधन सञ्चालन गर्ने गरी नेपाली सेनाले बेलिब्रिज पुल निर्माण थालेको हो। बेलिब्रिज निर्माणका लागि पाँच वटा ट्रकमा शुक्रबार नै निर्माण सामाग्री खुर्कोट ल्याएको छ। शुक्रबार नेपाली सेनाले हेलिकोप्टरद्वारा सर्वेक्षण गरेपनि शनिबारबाट नेपाली सेनाको प्राविधिकसहितको टोलीले सुनकोशी नदीमा बेलिब्रिज निर्माण थालेको हो। सिन्धुलीका प्रमुख जिल्ला अधिकारी लिलाप्रसाद शर्माका अनुसार सुनकोशी नदीमा अस्थायी रुपमा यातायात सञ्चालनका गर्न बेलिब्रिज निर्माणका लागि सरकारले नेपाली सेनालाई जिम्मा दिए अनुसार शनिबारबाट बेलिब्रिज निर्माण थालिएको हो। डेढसाता अघि सुनकोसी नदीमा आएको बाढीले बगाउँदा रामेछाप, ओखलढुंगा र दोलखा जिल्लाकै लाइफलाइनका रुपमा रहेको खुर्कोट पुल करोडौंको क्षति भएको थियो। सिन्धुली र रामेछाप जिल्ला जोड्ने खुर्कोट पुलको रामेछापतर्फको स्पान बगाएको भएपनि पिल्लर भने केही भएको छैन। त्यही पिल्लरमा नेपाली सेनाले सकेसम्म दशैं अघिनै सम्पन्न गर्ने गरी द्रुतगतिमा बेलिब्रिज निर्माणको कामलाई अघि बढाएको छ। स्थानीय तहसँग सहकार्य बेलिब्रिज निर्माणमा स्थानीय तह, राजनीति दल, नेपाल प्रहरी, सशस्त्र प्रहरी, स्थानीय नागरिकहरूले समेत सहयोग गरेका छन्। पुल निर्माणमा खटिएका नेपाली सेना लगायतको खान, बस्न लगायतका व्यवस्थापन गोलन्जोर गाउँपालिकाले गर्ने गोलन्जोर गाउँपालिकाका उपाध्यक्ष ज्वाला प्रसाद न्यौपानले बताए। उक्त पुल बगाएपछि पूर्वी नेपाल र तराई मधेशका साथै छिमेकी राष्ट्र भारतबाट आउने यात्रुका साथै सरसामान ओसारपसारमा समस्या भएको थियो। यो पनि पढ्नुहोस् बाढीपहिरोले क्षत विक्षत सुन्दर बीपी राजमार्ग बीपी राजमार्गको विरासत जोगाऔं २०७१०७२ मा १७ करोड रुपैयाँको लागतमा निर्माण सम्पन्न भएको पुल दश वर्ष नबित्दै बाढीले तहसनहस बनाएको हो। खुर्कोटमन्थली जोड्ने यस पक्की पुल रामेछाप र दोलखा जिल्लाको विकासका लागि मेरुदण्डका रुपमा लिइन्छ। उक्त स्थानमा रहेको झोलुङ्गे पुलसमेत बाढीले बगाएको छ। रामेछापले नागरिकको उत्साह बोकेको खुर्कोट पुल बगेसँगै रामेछाप र दोलखाको विकासको सम्भावनासमेत बगेको छ। रामेछापको संघीय राजधानी काठमाडौंसँग यातायात ठप्प जस्तै भएको छ। यस पुल निर्माण हुँदा रामेछाप जिल्लाको सदरमुकाम मन्थली बजारबाट काठमाडौं जान ७५ किलोमिटर दुरी छोट्टिएको थियो। १४ वटा पुलमा क्षति यसैबीच बनेपासिन्धुलीबर्दिबास (बीपी) राजमार्ग र खुर्कोटघुर्मी मध्यपहाडि लोकमार्गसँग जोडिएको खुर्कोट पुलसँगै सिन्धुलीमा मात्र बाढी र पहिरोले १४ वटा पुलमा क्षति पुर्याएको छ। लगातारको वर्षात्का कारण रोशी खोला र सुनकोसी नदीमा आएको बाढीका कारण मात्र सिन्धुलीमा १४ वटा पुलमा क्षति पुगेको हो। यस्ता पुलहरूमा क्षति पुग्दा सिन्धुली, रामेछाप, दोलखा र ओखलढुङ्गा जिल्ला जोड्ने छोटोदुरीका सबै नाकाहरू बन्द जस्तै भएका छन्। तस्बिर : राजन गाउँले"
बाढीपहिरोले कोशीमा ४ अर्ब ६३ करोडको क्षति,"काठमाडौं : असोज ११ र १२ गतेको वर्षापछि आएको बाढी, पहिरो र डुबानका कारण कोशी प्रदेशमा करिब ४ अर्ब ६३ करोड रुपैयाँ बराबरको क्षति भएको प्रारम्भिक अनुमान गरिएको छ। कोशी प्रदेशमा बाढी पहिरोका कारण केही क्षेत्रमा यातायात सञ्चालन नहुने स्थिति भएपनि आवतजावतमा नै समस्या नभएको कोशी प्रदेशका भौतिक पूर्वाधार विकास मन्त्री भुपेन्द्र राईले जानकारी दिए। आइतबार भौतिक पूर्वाधार विकास मन्त्रालयमा पत्रकार सम्मेलन आयोजना गरी मन्त्री राईले कोशी प्रदेशका १४ जिल्लामा भएको भौतिक संरचना मर्मत तथा निर्माणका लागि तत्काल करिब १ अर्ब २ करोड ५० लाख रुपैयाँ आवश्यक भएको बताए। मन्त्री राईले कोशी प्रदेशका केही योजनाहरू निर्माणमा ढिलाई भइरहेकोले सार्वजनिक सुनुवाइ गरी ठेक्का रद्द गर्ने बारे निर्णय लिने तयारी भइरहेको जानकारी दिए। पत्रकार सम्मेलनमा भौतिक पूर्वाधार विकास मन्त्री राईले भौतिक पूर्वाधार विकास मन्त्रालयमा देखिएको बेरुजु घटाउन निर्देशन दिइएको जानकारी दिए।"
चाडपर्व लक्षित सुरक्षा : उपत्यकामा १० हजार प्रहरी परिचालन,"काठमाडौं : दसैं, तिहार र छठ पर्वका अवसरमा उपत्यकाको शान्ति, सुरक्षा दुरुस्त राख्नका लागि प्रहरीले विशेष योजना ल्याएको छ। यसका लागि काठमाडौं, भक्तपुर र ललितपुर प्रहरी कार्यालयले छुट्टाछुट्टै चाडपर्व लक्षित सुरक्षा योजना बनाएका छन्। उपत्यका प्रहरी कार्यालय काठमाडौंले विशेष सूचना जारी गरेको छ। चाडपर्वमा हुन सक्ने चोरी, लुटपाट, ठगी, आर्थिक अपराध, विवाद, झैझगडालगायतका समस्यालाई रोक्न प्रहरीले मोबाइल गस्तीदेखि, सीआरभी भ्यानसमेत परिचालन गरेको छ। उपत्यकाका तीनवटा जिल्लामा चाडपर्व सुरक्षाकै लागि १० हजार प्रहरी परिचालन गरिएको छ। उपत्यका प्रहरी कार्यालय मेट्रो रानीपोखरीका प्रवक्ता विनोद घिमिरेका अनुसार चाडपर्वलाई शान्तिपूर्ण बनाउनका लागि सुरक्षाका सबै तयारी पूरा भएको छ। उनी भन्छन्, मातहतका प्रहरी कार्यालयले बनाएको योजना नै कार्यान्वयन गर्छौं। उनीहरूलाई भइपरी आएमा, समस्यामा परेको अवस्थामा हामीले पनि तुरुन्तै खटाउन सक्ने गरी रिजर्भ फोर्स तयारी अवस्थामा राखेका छौं। मेट्रो प्रहरी कार्यालयअन्तर्गत अन्य जिल्लालाई सघाउनका लागि एक हजारको संख्यामा रिजर्भ टोली तयारी अवस्थामा छन्। चाडपर्वमा विशेषगरी आर्थिक कारोबार हुने स्थानहरूमा चोरी तथा लुटपाटको सम्भावना हुने हँुदा त्यस्ता स्थान र क्षेत्रमा प्रहरीले सिभिल डेसमा प्रहरी टोली खटाएको छ। प्रवक्ता घिमिरे भन्छन्, विशेषगरी चाडपर्वमा भिडभाड हुन्छ, यो समयमा पेयपदार्थमा नशालु पदार्थ मिसाएर मानिसलाई लठ्ठ बनाएर लुट्ने समूह सक्रिय हुने गरेका छन्। अत्यधिक भीडभाड हुने स्थानहरू फुटपाथका पसल, न्युरोड, बसपार्क, टिकट काउन्टर, विमानस्थल, गाडी छुट्ने नाकाहरू जोखिमपूर्ण छन्। यस्ता स्थानहरू खसीबजार सपिङ मल, हटस्पट पहिचान गरेर ड्युटी मिलान गरिएको छ। प्रहरीले पहिचान भएका पकेटमार तथा चोरीमा संलग्नहरूको पनि निगरानी गरिरहेको छ। चाडपर्वमा जुवा, तास, कौडा खेल्ने र ठूलो मात्रामा जितहारका विषयमा झगडा गर्ने हुँदा यसलाई निरुत्साहन गर्नका लागि विशेष निगरानी गरिएको छ। मोबाइल गस्ती तथा एरिया विभाजन, विशेष चेकिङ, सादा पोसाकका प्रहरी परिचालन, पैदलगस्ती टिम, चाडपर्वको बेला विस्फोटक सामग्री ओसारपसार नहोस् भनेर तालिम प्राप्त कुकुरको प्रयोग गरेर निगरानी भइरहेको छ। काठमाडौं प्रहरी परिसरले नागरिक स्वयंको सावधानी, प्रहरीको निरन्तर निगरानी, बनाऔं सुरक्षित राजधानी भन्ने नारा बनाएरै निगरानी सुरु गरेको छ। जिल्ला प्रहरी परिसर काठमाडौंका प्रमुख बसन्त रजौरेका अनुसार, काठमाडौं परिसरले चाडपर्वमा शान्ति सुरक्षालाई सुदृढ तुल्याई जनजीवनलाई सहज र सरल बनाउन विशेष सुरक्षा योजना अघि सारेको हो। सुरक्षा व्यवस्था अझ राम्रो बनाउन काठमाडौंलाई विभिन्न १४ इलाकामा विभाजन गरेर प्रहरी नायब उपरीक्षकको नेतृत्वमा प्रत्येक युनिटमा १०१० जनाको टोली बनाई परिचालित गरिएको छ। काठमाडौं जिल्लाभित्र कुल ३ हजार ७ सय ६५ जनशक्ति परिचालन गरी विशेष सुरक्षा व्यवस्था मिलाइएको छ। प्रहरीका अनुसार उपत्यकाको जुनसुकै स्थानमा घटना भइहाले पनि घटनास्थलमा १० मिनेटभित्र पुग्ने गरी इलेक्ट्रोनिक क्विक रेस्पोन्स टिम तयारी अवस्थामा छ। सीआरभी र मोबाइल टोलीलाई तयारी अवस्थामा राखिएको छ। घटनास्थलको तस्बिर तथा श्रव्यदृश्य लिन गोप्रो क्यामेरा प्रयोग हुनेछ। प्रहरी तैनाथीको अवस्था बुझ्न जीपीए र तत्काल रेस्पोन्सका लागि आवश्यक सामग्रीसहित इक्युआरटी टिमलाई परिचालित गरिएको छ। घटनास्थलमा थप प्रतिकार्यका लागि बढीमा ३० मिनेटभित्र थप प्रहरी पुन सक्ने गरी तयारी गरिएको छ। अपराध हुन सक्ने सम्भावित क्षेत्रमा प्रहरीले पैदल, सवारी र ड्रोनमार्फत गस्ती गर्नेछ। प्रहरीले स्थानीय बासिन्दाका खाली घर, आर्थिक कारोबार हुन सक्ने स्थान, सरकारी कार्यालय, भिडभाड हुने स्थान लगायतलाई सुरक्षा क्षेत्रका रूपमा पहिचान गरेर प्रहरी खटाएको छ। काठमाडौंलाई सुरक्षित सहर बनाउन आम नागरिकको सावधानी आवश्यक रहेको भन्दै प्रहरीले विशेष सूचना पनि जारी गरेको छ।"
"सिन्धुपाल्चोकको लार्चामा अस्थायी पुल निर्माण, सवारी साधन चल्न थाले",सिन्धुपाल्चोक : बाढीका कारण भोटेकोशी नदीले सिन्धुपाल्चोकको लार्चास्थित बेलिब्रिज बगाउँदा अवरुद्ध बनेको अरनिको रार्जमार्ग सुचारु भएको छ । लार्चामा अस्थायी पुल निर्माण भएसँगै सवारी साधनहरू सुचारु भएको हो । निरन्तर वर्षापछि आएको बाढीले गत शनिबार बेलिब्रिज बगाएको थियो । अरनिको राजमार्गको तातोपानी नाकाअन्तर्गत पर्ने लार्चा खोलामा भोटेकोसी गाउँपालिकाले अस्थायी पुल बनाएको हो । अस्थायी पुल नजिकै सर्वसाधारणलाई पैदल आवतजावत गर्नका लागि बाँसको अर्को अस्थायी पुल समेत बनाइएको छ । स्थानीय जनप्रतिनिधिहरूले पक्की पुल निर्माणको लागि सम्बन्धित निकाय गम्भीर हुनुपर्ने जनाएका थिए । बाढीपहिरोका कारण अरनिको राजमार्गका अन्य स्थानमा पनि ठूलो क्षति भएको भन्दै अधिकांश स्थानमा सडक खुलाइसकिएको प्रहरीको भनाई छ। खागदलमा बेलिब्रिज बगाएको स्थानमा पनि नयाँ बेलिब्रिज राख्ने काम अन्तिम चरणमा पुगेको बताइएको छ। यसअघि भूकम्प र बाढीपछि नाका खुलाउन पहल भइरहेका बेला २०७३ असारमा भोटेकोशी बाढीले सडक र सीमा क्षेत्रका बस्ती बगाएको थियो । ०७४ मा लार्चाको मोटरबेल पुल बगाएपछि बेलिब्रिज हालिएको थियो । उक्त लार्चाको बेलिब्रिज हालैको बाढिले बगाएको थियो ।
निःशुल्क आँखा शिविरमा करिब नौ सयले सेवा लिए,"बेनी : म्याग्दीको मंगला गाउँपालिका५ मा रहेको अर्मन स्वास्थ्य चौकीमा सम्पन्न निःशुल्क आँखा शिविरमा करिब नौ सय जना लाभान्वित भएका छन्। म्याग्दी प्रवासी नेपाली संघ (मोना)ले हिमालयन आँखा अस्पताल पोखरा र नेपाल नेत्रज्योती संघ म्याग्दीको प्राविधिक सहयोगमा बुधबारदेखि शुक्रबारसम्म शिविरको आयोजना गरेको थियो। नेपाल नेत्रज्योती संघ म्याग्दीका अध्यक्ष अमर बानियाले शिविरमा आठ सय ७१ जनाको आँखाको परीक्षण र ४४ जनाको मोतियाबिन्दुको शल्यक्रिया गरिएको जानकारी दिए। म्याग्दीका छ वटै स्थानीय तहका सर्वसाधारणले सेवा लिएका छन्, उनले भने आर्थिक अभाव, भौगोलिक विकटता, पारिवारिक र सामाजिक समस्याले कष्टकर जीवन बिताइरहेका सर्वसाधारणलाई गाउँमै आँखा उपचार सम्बन्धी सेवा उपलब्ध गराउन शिविर आयोजना गरिएको हो। शिविर मार्फत गाउँ ठाउँमै आँखा परीक्षण, उपचार र मोतियाबिन्दुको शल्यक्रिया सम्बन्धी सुविधा पाएपछि सर्वसाधारणलाई पोखरा जाँदा, आउँदा हुने आर्थिक र समयको बचत भएको छ। आँखा परीक्षण, मोतियाबिन्दुको शल्यक्रियाको साथै परामर्श, निःशुल्क औषधी र चस्मा वितरण गरिएको थियो। हिमालय आँखा अस्पतालका नेत्र चिकित्सक डा हरिमाया गुरुङ, नेत्र ज्योती संघ म्याग्दीका वरिष्ठ नेत्र सहायक दिनेश बानिया लगायत मंगला गाउँपालिकाका स्वास्थ्यकर्मीहरूले शिविरमा सेवा दिएका थिए। मंगला गाउँपालिका४ की खगी बिकले गुमेको आँखाको ज्योती फर्किएकोमा खुसी व्यक्त गरिन्। रोजगारी, पेशा, व्यवसाय र अध्ययनको शिलशिलामा विश्वका विभिन्न देशमा पुगेका म्याग्देलीहरू आवद्ध मोना अन्तर्राष्ट्रिय कार्यसमितिको नवौँ वार्षिक साधारणसभाको अवसरमा शिविरको आयोजना गरिएको हो।"
नवरात्री चौथो दिन आज कुष्माण्डा देवीको पूजा आराधना गरिँदै,"काठमाडौं : नवरात्रको चौथो दिन दसैँ घर वा पूजा कोठामा नौ दुर्गामध्येकी चौथो कुष्माण्डा देवीको विधिपूर्वक पूजा आराधना गरिँदै छ । प्रत्येक वर्ष आश्विन शुक्ल चतुर्थीअर्थात् दुर्गा पक्षको चौथो दिन कुष्माण्डा देवीको विधिपूर्वक पूजा आराधना गर्ने शास्त्रीय विधि छ । आध्यात्मिक, आधिभौतिक र आधिदैविक यी तीन तापलाई कुष्मा भनिन्छ । नवदुर्गामध्येकी चौथो देवी कुष्माण्डाले शरणमा आएका भक्तको तीनै ताप हरिदिने भएकैले यो नामकरण भएको हो । कुष्माण्डाले सुराले भरिएका घडा तथा रगतयुक्त पात्र धारण गर्ने विभिन्न पुराणमा उल्लेख गरिएको छ । श्री दुर्गा सप्तशती (चण्डी)को देवी कवचमा भनिएको छकुत्सित : ऊष्मा कुष्मात्रिविधतापयुत : संसार :, स अण्डे मांसपेश्यामुदररुपायां यस्या : सा कुष्माण्डा अर्थात् त्रिविध तापयुक्त संसार जसको पेटमा छ, त्यही भगवतीलाई कुष्माण्डा भनिन्छ । नवरात्रको पहिलो दिन बिहीबार दसैँ घर वा पूजा कोठामा वैदिक विधिपूर्वक घटस्थापना गरी जौको जमरा राखिएको थियो । त्यसै दिन घटस्थापना गरिएको स्थानमा नौ दुर्गामध्येकी पहिलो देवी शैलपुत्रीको आह्वान गरी विधिपूर्वक पूजा आराधना गरियो । दोस्रो दिन शुक्रबार पूजा स्थलमा दोस्रो ब्रह्मचारिणी देवीलाई आह्वान गरी विधिपूर्वक पूजा आराधना गरिएको थियो भने तेस्रो दिन शनिबार चन्द्रघण्टा देवीको निष्ठाका साथ पूजा आराधना गरिएको थियो । बडादसैँको चौथो दिन आज कुष्माण्डा देवीको विधिपूर्वक पूजा आराधना गरिँदै छ । नवरात्रका नौ दिन घटस्थापना गरिएको स्थलमा दुर्गा सप्तशती (चण्डी), श्रीमद्देवी भागवतलगायत देवी स्तोत्र पाठसमेत गरिन्छ । नवरात्रका अवसरमा देवीको आराधना गरी पूजा गरेमा शक्ति, ऐश्वर्य र विद्या प्राप्त हुने धार्मिक विश्वास छ । यसै आधारमा वैदिक सनातन धर्मावलम्बीले प्रत्येक वर्ष आश्विन शुक्ल प्रतिपदादेखि नवमीसम्म दुर्गा देवीको विशेष आराधना गर्छन् । नौ दिनसम्म पूजा आराधना गरेको प्रसाद विजयादशमीदेखि कोजाग्रत पूर्णिमाका दिनसम्म लगाइन्छ । यसरी १५ दिनसम्म नेपालीले बडादसैँ पर्व मनाउँछन् । दुर्गा पक्षसमेत भनिने दसैँको पहिलो दिन शैलपुत्री, दोस्रो दिन ब्रह्मचारिणी, तेस्रो दिन चन्द्रघण्टा, चौथो दिन कुष्माण्डा, पाँचौँ दिन स्कन्दमाता, छैटौँ दिन कात्यायनी, सातौँ दिन कालरात्री, आठौँ दिन महागौरी र नवौँ दिन सिद्धीदात्रीको पूजा आराधना गर्ने गर्ने शास्त्रीय नियम छ । यीनै नौवटा दुर्गाका रुपलाई नवदुर्गा पनि भनिन्छ । नवरात्रमा देशभरका शक्तिपीठमा पूजा आराधना एवं दर्शन गर्ने भक्तजनको भीड लाग्ने गर्छ । काठमाडौँ उपत्यकाका गुह्येश्वरी, जयवागेश्वरी, मैतीदेवी, कालिकास्थान, नक्साल भगवती, भद्रकाली, शोभाभगवती, रक्तकाली, श्वेतकाली, बिजेश्वरी, कङ्केश्वरी, कलङ्कीमाई, चामुण्डा देवी, सुन्दरीमाई, बज्रयोगिनी, इन्द्रायणीलगायत मन्दिरमा बिहानैदेखि भक्तजनको भीड लागेको छ । यसैगरी उपत्यका बाहिरका पलाञ्चोक भगवती, नाला भगवती, चण्डेश्वरी, पाल्चोक भगवती, कमलामाई, इच्छाकामना, मनकामना, गढीमाई, छिन्नमस्ता, गहवामाई, बागलुङ कालिका, विन्ध्यवासिनी, तालबाराही, शैलेश्वरी, उग्रतारालगायत शक्तिपीठमा पनि भक्तजनको भीड लागेको जनाइएको छ ।"
