शीर्षक,विवरण
डोल्पामा जेठ १० मा यार्सा पाटन खुलाइने निर्णय,"डोल्पा : हिमाली जिल्ला डोल्पामा आगामी जेठ १० गतेदेखि यार्सागुम्बा पाटन खुला गर्ने निर्णय गरिएको छ। जिल्ला सदरमुकाम दुनैमा बसेको सरोकारवालाहरूको बैठकले यस्तो निर्णय गरेको हो। जिल्लामा रहेको शेफोक्सुण्डो राष्ट्रिय निकुञ्जको क्षेत्र र डिभिजन वनको क्षेत्रमा पर्ने सम्पूर्ण यार्सागुम्बा पाटनहरूमा जेठ १० गतेदेखि पाटन खुला गर्ने निर्णय भएको प्रमुख जिल्ला अधिकारी तुलसीप्रसाद दाहालले बताए। बैठकबाट यार्सा खुला गर्ने मिति तोक्नुका साथै पाटनमा सुरक्षाकर्मी परिचालनदेखि स्वास्थ्य शिविर सञ्चालन गर्ने निर्णयसमेत भएको उनले बताए। प्रत्येक वर्ष डोल्पाका उच्च हिमाली क्षेत्रमा रहेका यार्सा पाटनमा २०औं हजार सर्वसाधारणहरू यार्सागुम्बाको खोजीका लागि पुग्ने गर्छन्। डोल्पाका यार्सा पाटनहरू वन क्षेत्रमा भन्दा निकुञ्ज क्षेत्रमा धेरै पर्ने गर्छन्। यार्सागुम्बा टिप्न पाटन प्रवेशका लागि तीन प्रकारका प्रवेश अनुमति पत्रको व्यवस्था निकुञ्जको नियमावलीमा गरिएको छ ।जसअनुसार मध्येवर्ती क्षेत्रभित्रका बासिन्दालाई एक हजार, डोल्पा जिल्लाभित्रका बासिन्दालाई दुई हजार र जिल्ला बाहिरकालाई तीन हजार तोकिएको छ। सरोकारवालाको बैठकले १० जेठमा पाटन खुला गर्ने निर्णय गरेपनि निकुञ्ज र वन क्षेत्रका यार्सापाटनमा लुकिछिपी अवैधरूपमा गएका मान्छेहरू भरिभराउ छन्। डोल्पामा वैशाखमै यार्सा उम्रिसक्ने भएकाले जुम्ला र डोल्पाका सर्वसाधारणहरू निकुञ्ज र वन कार्यालयका कर्मचारी र सेनाको आखाँ छलेर पाटनमा भरिभराउ भएका हुन्। एक साता यतामात्र निकुञ्जले अवैधानिकरूपमा छिरेका ७५ जना पक्राउ गरेर छोडिसकिएको छ।"
पर्साको हरिहरपुरमा आगलागीबाट पाँच घर जले,"वीरगन्ज : पर्साको धोबिनी गाँउपालिका३ हरिहरपुरमा बुधबार दिउँसो आगलागी हुदाँ पाँच वटा घर जलेर नष्ट भएका छन्। बुधबार दिउँसो स्थानीय योगेन्द्र साहको घरबाट सुरु भएको आलागी छिमेकका भरत साह कानु, हरिन्द्र साह कानु, लक्ष्मी साह कानु र सेठ साह कानुको घरमापनि सल्किएको थियो। आगलागीबाट पाँचै जनाको घर र घरभित्र रहेका सरसामान जलेर नष्ट भएको स्थानीय राजनकुमार बानियाले जानकारी दिए। आगलागीबाट पाँच वटा घर जलेर नष्ट भएपनि मानवीय क्षति भने नभएको ईलाका प्रहरी कार्यालय लंगडीका प्रहरी नायब निरीक्षक तेजेन्द्र बिसीले जानकारी दिए। आगलागीको कारण भने अहिलेसम्म खुल्न नसकेको उनले बताए । आलागीबाट भएको धनमालको क्षतिको विवरण संकलन भइरहेको उनले बताए। हरिहरपुरमा भएको आलागी पोखरियाबाट गएको वारुण यन्त्रको सहयोगमा प्रहरी र स्थानीयबासी मिलेर निभाएको जानकारीपनि उनले दिए। यसअघि गत चैत २७ गतेपनि धोबिनी गाँउपालिका वडा नम्बर ३ मै पर्ने गुलरीया गाँउमापनि आगलागी हुदाँ चार वटा फुसको घर जलेर नष्ट भएको थियो।"
नेपाल टेलिकमका तत्कालीन प्रवन्ध निर्देशक सुनिल पौडेल कारागार चलान,"काठमाडौं : राष्ट्रिय सूचना प्रविधि केन्द्रका तत्कालीन कार्यकारी निर्देशक तथा नेपाल दूरसञ्चार कम्पनी लिमिटेड (नेपाल टेलिकम) का निलम्बित प्रबन्ध निर्देशक सुनिल पौडेल पुर्पक्षका लागि कारागार चलान भएका छन्। विशेष अदालतको आदेशपछि डिल्लीबजारस्थित कारागार चलान गरिएको छ। पौडेलविरुद्धको मुद्दामा बुधबार विशेष अदालतले पुर्पक्षका लागि कारागार पठाउन आदेश गरेको हो। पौडेल २०८० माघ १० गतेदेखि अख्तियारको हिरासतमा थिए। अख्तियारले पौडेलविरुद्ध २०८१ वैशाख ९ मा २३ करोड ७५ लाख ४६ हजार ३ सय २४ रुपैयाँ बिगो कायम गरी अकुत सम्पत्ति आर्जन मुद्दा दायर गरेको थियो। बुधबार भएको थुनछेक बहसपछि विशेष अदालतले पौडेललाई मुद्दाको किनारा नलागेसम्मका लागि कारागारमा राख्न आदेश दिएको अख्तियारले जनाएको छ। बुधबार(वैशाख१२)विशेषका सदस्य न्यायाधीश तेजनारायण सिंह राई, रामबहादुर थापा र रितेन्द्र थापाको संयुक्त इजलासले गैरकानुनी सम्पत्ति आर्जन मुद्दामा थुनछेक आदेश दिएको हो। सुनील पौडेलले घुसबापतको रकम सिंगापुरको युनाइटेड ओभरसिज बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। पटकपटक गरेर उनको खातामा १३ करोड ५३ लाख ८६ हजार २ सय २६ रुपैयाँँ जम्मा भएको पाइएको छ। विभिन्न अन्तर्राष्ट्रिय कम्पनीलाई ठेक्का दिएबापत सिंगापुरमा बैंकमार्फत भुक्तानी लिएको पाइएको छ। पौडेलले अवैध रूपमा विदेशी बैंकमा पैसा राखेको पाइएको छ। राष्ट्रिय सूचना प्रविधि केन्द्रको कार्यकारी निर्देशक भएको बेला पौडल आफैंले टेन्डरहरूको कोटेसन बनाई योजनाबद्ध ढंगले आफैंले चाहेको स्वदेशी आपूर्तिकर्ता डब्ल्यूडीएन, ओबीसीआई, एमएएक्स (म्याक्स), नेक्सट जेन सोलुसनलाई ठेक्का दिएका थिए। यी स्वदेशी आपूर्तिकर्ता कम्पनीले विदेशी आपूर्तिकर्ता इन्स्टासेफ इएनसीबानकोटेक प्रालिजस्ता कम्पनीहरूसँग साझेदारी गरेका थिए। स्वदेशी आपूर्तिकर्ताले इन्स्टासेफ ईएनसीबानकोटेक प्रालिजस्ता विदेशी कम्पनीसँग सूचना प्रविधिसँग सम्बन्धित सामानहरू स्वदेशमा आपूर्ति गर्थे। साझेदारीबापत विदेशी कम्पनीले कमिसन दिन्थे। पौडेलले सोही रकम सिंगापुरस्थित युनाइटेड ओभरसिज बैंकमा १३ करोड ५३ लाख ८६ हजार २ सय २६ राखेका थिए। उनले टेन्डरको स्पेसिफिकेसन, लागत अनुमानमा नै मिलेमतो गरी अमूक कम्पनीलाई ठेक्का दिलाउने र त्यसबाट कमिसन लिने गरेको अख्तियारको अनुसन्धानले देखाएको छ। अदालतको आदेशपछि पौडेललाई अख्तियारको थुनाबाट बुधबारै डिल्लीबजारस्थित कारागार चलान गरिएको छ। वैशाख ७ मा विशेष अदालतले नेसनल पेमेन्ट गेटवे प्रकरणमा राष्ट्रिय सूचना प्रविधि केन्द्रका तत्कालीन उपनिर्देशक पौडेललाई दोषी ठहर गरेको थियो। टेलिकमका प्रबन्ध निर्देशक (हाल निलम्बित) सुनिल पौडेलले नेपाल राष्ट्र बैंकको स्वीकृति बेगर विदेशी बैंकमा विदेशी मुद्रामा खाता खोली रकम जम्मा गरेको, नेपालको सरकारी सेवामा कार्यरत रहँदाकै अवस्थामा अन्तर्राष्ट्रिय परामर्शदाताको पदमा औपचारिक रूपमा नियुक्ति लिएको कारयण प्रमाण नष्ट गर्न सक्ने र भागी जाने सम्भावना भई अनुसन्धान कार्यमा बाधा पुग्ने देखिएकाले निजहरूलाई २०८० माघ १० गते नियमानुसारको जरुरी पक्राउ पुर्जी दिई अख्तियारले हिरासतमा राखि थप अनुसन्धान गरिएको थियो।"
ब्राउन सुगरसहित दुई भारतीय पक्राउ,झापा : सशस्त्र प्रहरीले अन्दाजी ५ लाख मूल्य बराबरको लागुऔषध ब्राउन सुगरसहित दुई भारतीय नागरिकलाई पक्राउ गरेको छ। पक्राउ पर्नेहरूमा भारत विहार किसनगञ्ज जिल्ला सिंहिमारी ग्राम पञ्चायत८ निवासी ५५ वर्षीय अजुमुदिन आलम र सोही जिल्ला कदुभिट्टा ग्राम पञ्चायत२ निवासी २६ वर्षीय मस्ताहक आलम रहेको सशस्त्र प्रहरी नेपाल २ नम्बर गण झापाका प्रवक्ता दिनेश कुटवालले जानकारी दिए। सशस्त्र प्रहरी बल नेपाल बोर्डर आउट पोस्ट टाघनडुब्बाको टोलीले बुधवार दिउँसो १:५० बजेको समयमा झापा गाउँपालिका १ सितुमारी कार्की चौकबाट भारतबाट नेपालतर्फ पैदल हिँडेर आइरहेका उनीहरूलाई पक्राउ गरेको हो। उनीहरूले सशस्त्रलाई देखेपछि बाटो नजिकै घाँसकारीमा लुकाउँदै गरेको अवस्थामा एक सय ग्राम ब्राउन सुगर फेला पारेको थियो। ब्राउन सुगरसहित पक्राउ परेका दुवैलाई आवश्यक कारबाहीको लागि इलाका प्रहरी कार्यालय कुमरखोदमा बुझाइसकेको जनाइएको छ। भारतमा प्रति ग्राम १५०० भारतीय रुपैयाँमा पाइने ब्राउन सुगर झापा जिल्ला ल्याएपछि ५ हजार नेपाली रुपैयाँ पर्न जान्छ। बरामद गरिएको एक सय ग्रामको नेपाली बजार मुल्य ५ लाख हुन्छ।
"५ महिनाकी हिमानीको कलेजोमा समस्या, आर्थिक सहयोग गरिदिन बाबुको अपिल","बागलुङ : बागलुङको तमानखोला गाउँपालिका१ का केशबहादुर अर्गेजा मगरले छोरीको जीवन रक्षाका लागि सहयोगको अपिल गरेका छन् । ५ महिनाकी छोरी हिमानी अर्गेजा मगरको कलेजोमा समस्या देखिएको र उपचारका लागि ठूलो रकम लाग्ने भएपछि सहयोगका लागि अपिल गर्नुपरेको उनले बताए । गत चैत ७ गतेदेखि गम्भीर बनेकी हिमानीको कान्ति बाल अस्पताल काठमाडौंको आईसीयुमा उपचार भएको थियो । अस्पतालका चिकित्सकका अनुसार हिमानीको उपचारका लागि कलेजो प्रत्यारोपण मात्रै विकल्प भएको र त्यो भारतमा सम्भव हुने बताएपछि परिवारले अस्पतालबाट लिएर कोठामा राखेको बुबा केशबहादुरले बताए । उनले उपचारका लागि भारत लैजान र कलेजो प्रत्यारोपण गर्न आर्थिक अभाव भएकाले सहयोगको याचना गर्नुपरेको दुखेको पोखे । काठमाडौंकै वीर अस्पताल र टिचिङ अस्पतालमा पनि प्रयास गर्यौं, त्यसपछि कान्ति बाल अस्पतालमा उपचार गरेका थियौं,उनले भने,अस्पतालले उपचार सम्भव नभएको भन्दै कि घर लैजा कि प्रत्यारोपण गर्न भारत लैजा भनेर डिस्चार्ज गरिदिएपछि अहिले काठमाडौंको कोठामा राखेका छौं । छोरीलाई भारतको एपोलो अस्पतालमा लगेर कलोजो प्रत्यारोपण गर्नुपर्ने र त्यसका लागि ४५ लाख बढि रुपैयाँ लाग्ने भएकाले सहयोगको अपिल गरेका हुन्। सानो खर्चमा उपचार हुन्थ्यो भने जसोतसो गरी यतै गर्थें , भारत लैजा भनेको छ,उनले भने, कलेजो फेर्नका लागि ४५ लाख खर्च लाग्छ रे । गाउँमा खेती किसानी गरेर बस्ने मैले कसरी जुटाउँ त्यत्रो पैंसा ? हिमानीको उपचारमा आर्थिक समस्या भएको आफन्त गोपी गगन पुनले बताए । परिवारको आर्थिक अवस्था निकै कमजोर छ,खेती किसानी गरेर बिहान बेलुकाको छाक टार्ने परिवार हो,उनले भने,देश विदेशमा रहनुभएका सहयोगी मनका धनी व्यक्तिहरूले आर्थिक सहयोग गरिदिने आशामा नानीलाई बचाउन सकिएला कि भनेर सहयोगको अपिल गरेका छौं। सकेजति सहयोग गरिदिन आग्रह गर्दछौं।' सहयोग गर्न चाहानेहरूले हिमानीका बुबा केशबहादुर अर्गेजाको ग्लोबल आईएमई बैंक गोंगबु शाखा काठमाडौंमा रहेको खाता नम्बर ०३३०९०१२४२०६५२ मा सिधै सहयोग रकम जम्मा गर्न सक्नेछन् । यसैगरी सहयोगका लागि ९८६७६४३२२५, ९८४९४६१३३९ मोबाइल नम्बरमा सम्पर्क गर्न सकिनेछ।"
कांग्रेस सांसद गुरुङको निलम्बन फुकुवा,काठमाडौं : संघीय संसद् सचिवालयले नेपाली कांग्रेसका प्रतिनिधिसभा सदस्य टेकबहादुर गुरुङको निलम्बनसम्बन्धी निर्णय फुकुवा गरेको छ। संघीय संसद्का महासचिव पद्यप्रसाद पाण्डेयका अनुसार निलम्बनसम्बन्धी सर्वोच्च अदालतको उत्प्रेषणको आदेशद्वारा बदर गरिएसँगै सदस्य गुरुङको निलम्बन फुकुवा भएको हो। अख्तियार दुरुपयोग अनुसन्धान आयोगले उनीविरुद्ध भ्रष्टाचार निवारण ऐनबमोजिम विशेष अदालतमा मुद्दा दायर गरिएकोपछि निलम्बनमा परेका सांसद गुरुङ सर्वोच्च अदालतको आदेशसँगै फुकुवा भएका हुन्। मनाङबाट प्रतिनिधिसभा सदस्यमा निर्वाचित गुरुङ २०७९ पुस १२ गतेदेखि निलम्बनमा परेका थिए।
मेडिकल पसलमा प्रहरीको छापा,काठमाडौं : काठमाडौं उपत्यकामा मेडिकल पसल सञ्चालन गरी नियन्त्रित ला औषधको रूपमा प्रयोग हुने औषधि बिक्री वितरण गर्ने मेडिकलमा प्रहरीले छापा हानेको छ। औषधि व्यवस्था विभाग र नेपाल प्रहरीको लागुऔषध नियन्त्रण व्युरोको टोलीले भक्तपुर र कागेस्वरीको दुईवटा मेडिकलमा चेकजाच गरेको छ। चेकजाचका क्रममा भक्तपुरको बोडेमा रहेको टिसा फार्मेसीका सञ्चालन राजु सिपाई र त्यहाँ कार्यरत सर्लाहीका सतेन्द्र यादव पक्राउ परेका छन्। त्यस्तैगरी काठमांडौ कागेस्वरीमा रहेको गोगो फार्मेसीका सञ्चालक निरस कुमार महतोलाई प्रहरीले नियन्त्रणमा लिएको छ। लागुऔषध नियन्त्रण व्युरोका प्रवक्ता रामेश्वर कार्कीका अनुसार व्युरोलाई आएको गोप्य सूचनाको आधारमा त्यहाँको टोली र औषधि व्यवस्था विभागबाट संयुक्तरूपमा खटिएको टोलीले फार्मेसीमा छापा मारेको थियो। उनीहरूलाई थप अनुसन्धान गर्नका लागि औषधि व्यवस्था विभागमा पठाइएको छ। उक्त मेडिकल पसलबाट नियन्त्रित लागुऔषधको रुपमा प्रयोग हुने विभिन्न ९ प्रकारका औषधिहरू बरामद गरेको छ।
अमेरिकामा टिकटक प्रतिबन्ध हुने,"काठमाडौं : संयुक्त राज्य अमेरिकामा टिकटक प्रतिबन्ध हुने भएको छ। अमेरिकी सिनेटले टिकटकमाथि प्रतिबन्ध लगाउने विधेयकलाई अनुमोदन गरेको छ। सुरक्षा संवेदनशीलतालाई मध्यनजर गर्दै अमेरिकाको प्रशासनिक क्षेत्रमा यसअघि नै टिकटकमाथि प्रतिबन्ध लगाइएको थियो। उक्त बिल अमेरिकी राष्ट्रपति जो बाइडेनले हस्ताक्षर गरेपछि कार्यान्वयमा जानेछ। राष्ट्रपति बाइडेनले आफूकहाँ आउनेबित्तिकै उक्त विधेयकमा हस्ताक्षर गर्ने बताएका छन्। यता, टिकटकले अमेरिकाको कदमबारे तत्काल कुनै प्रतिक्रिया दिन चाहेको छैन। बीबीसीसँग कुरा गर्दै टिकटक कम्पनी बाइटडान्सका अधिकारीले यस विषयमा कुनै जवाफ नरहेको बताएका हुन्। यसअघि अमेरिकाले बाइटडान्सलाई ९ महिनाभित्र बिक्री गर्न दबाब दिएको थियो। बाइटडान्सले टिकटक बेच्न बाध्य पार्ने कुनै पनि प्रयासको विरोध गर्ने बताएको थियो। अमेरिकी विज्ञहरूले भने यस कदमलाई ठूलो सफलताको रूपमा लिएका छन्। हार्वर्ड विश्वविद्यालयका विज्ञ डग क्यालिडासले अमेरिकी सिनेटले टिकटक प्रतिबन्धन लगाउने बिल पास गरेकोमा खुसी व्यक्त गरे। उने यस कदमलाई सफलताको रूपमा लिनुपर्ने बताए। 'यो ठूलो कुरा हो। केही हप्तामै सिनेटले टिकटक प्रतिबन्ध लगाउने कानुन पारित गर्न सफल भएको छ। यो अमेरिकी इतिहासमा बिरलै कुरा हो,' उनले भने। राष्ट्रपति बाइडेनले हस्ताक्षर गरेपछि यो अमेरिकभरि औपचारिकरूपमै प्रतिबन्ध हुनेछ। अमेरिकामा टिकटकका १७ करोड बढी प्रयोगकर्ता रहेको बीबीसीले जनाएको छ।"
उपनिर्वाचनको मौन अवधि आज रातिदेखि,"काठमाडौं : यही वैशाख १५ गते हुने इलामको प्रतिनिधिसभा सदस्य निर्वाचन क्षेत्र नं २ र बझाङको प्रदेशसभा सदस्य निर्वाचन क्षेत्र नं १ को उपनिर्वाचनका लागि निर्वाचन आचारसंहिताअनुसार आज रातिदेखि प्रचारप्रसार गर्न निषेध गरिएको छ। निर्वाचन आयोगले मतदान हुने दिन यही वैशाख १५ गतेभन्दा ४८ घण्टा अघि वैशाख १२ गते राति १२ बजेदेखि मतगणनाको कार्य सम्पन्न नभएसम्म प्रचारप्रसार गर्न निषेध गरिएको जनाएको छ। आयोगले यस अवधिमा उपनिर्वाचन हुने सम्बन्धित जिल्लामा आचारसंहिता प्रतिकूल हुने गतिविधिको निगरानी तथा नियन्त्रणका लागि सूक्ष्म अनुगमन गरी आचारसंहिता पालना गराउने व्यवस्थासमेत मिलाइसकेको छ। निर्वाचन आचारसंहिताबमोजिम प्रचारप्रसार निषेधको अवधिमा निर्वाचन प्रचारप्रसारलगायत कुनै पनि प्रकारका छलफल, अन्तक्रिया, सभा, सम्मेलन, कार्यशाला, गोष्ठीलगायत गर्न तथा उम्मेदवारको पक्ष या विपक्षमा कुनै पनि प्रकारको प्रचारप्रसार गर्न, एसएमएस, फेसबुक भाइबरजस्ता विद्युतीय माध्यम तथा सामजिक सञ्जालबाट समेत मत माग्न निषेध छ। निर्वाचन आचारसंहिताविपरीत वक्तव्य दिने, प्रेस विज्ञप्ति निकाल्ने, प्रकाशन तथा प्रसारण गर्ने, सञ्चार माध्यमबाट जित वा हारको पूर्वानुमानका सामग्री प्रकाशन तथा प्रसारण जस्ता कार्य नगरी निर्वाचनको स्वच्छता र निष्पक्षता कायम गर्न आयोगले आज जानकारी गराएको छ। उपनिर्वाचनलाई स्वच्छ, स्वतन्त्र, निष्पक्ष र भयरहित वातावरणमा सम्पन्न गर्नगराउन प्रचारप्रसार निषेध अवधिको अनुगमन र निगरानी गरी सोको जानकारी आयोगलाई गराउन सम्बन्धित निकायलाई निर्देश गरिएको आयोगका उपसचिव एवं सहायक प्रवक्ता रामदत्त पाण्डेयले जानकारी दिए।"
"बझाङमा उपनिर्वाचनको तयारी अन्तिम चरणमा, मतदानस्थल हिँडे कर्मचारी","बझाङ : बझाङमा उपनिर्वाचनका लागि खटाइएका कर्मचारीलाई नियुक्ति पत्र र मतदान सामग्री बुझाएर मतदानस्थलतर्फ खटाइएको छ । निर्वाचन आयोगले मतदानका लागि मतदान अधिकृत,सहायक मतदान अधिकृत, मतदान कर्मचारी र सहायक कर्मचारीले नियुक्ति पत्रसँगै निर्वाचन खर्च र सामग्री बुझाएर सुरक्षाकर्मीसहित मतदान केन्द्र र मतदान स्थलमा पठाएको हो। आगामी वैशाख १५ गते हुने बझाङ प्रदेशसभाको उपनिर्वाचनका लागि १२ सयको संख्यामा प्रहरी परिचालन गरिएको हो । प्रमुख जिल्ला अधिकारी विश्वामित्र कुइँकेलले निर्वाचन लक्षित सुरक्षा योजना तयार गरी उक्त संख्यामा प्रहरी परिचालन गरिएको जानकारी दिए । निर्वाचनमा नेपाल प्रहरी र सशस्त्र प्रहरी गरेर सो संख्यामा सुरक्षाकर्मी परिचालन गरिएको हो । म्यादी प्रहरीको प्रयोग नहुने भएकाले दुई सङ्गठनका प्रहरी निर्वाचनमा प्रयोग हुने कुइँकेलले बताए । उपनिर्वाचनलाई शान्त र भयरहित वातावरणमा सम्पन्न गर्न निर्वाचन क्षेत्रभित्र रहेका मतदान केन्द्रलाई संवेदनशीलताको आधारमा वर्गीकरण गरेर सुरक्षाकर्मी परिचालन गरिएको प्रमुख जिल्ला अधिकारी कुइँकेलको भनाइ छ । बझाङ जिल्लाभरमा ९३ मतदान केन्द्र र ७४ मतदान स्थल रहेका छन् । जिल्ला निर्वाचन कार्यलयले मतदान केन्द्रमा खटिने कर्मचारीहरूलाई मतदान केन्द्रमा खटाएर आज नै प्रहरीहरू समेत परिचालन गरिएको जनाइएको छ । जिल्ला निर्वाचन कार्यालयले भने आज कर्मचारीहरूलाई सम्बन्धित मतदान केन्द्रमा खटाइएको छ । जिल्ला निर्वाचन कार्यालय बझाङका निर्वाचन अधिकृत मानबहादुर धामीका अनुसार सोमबार नै साइपाल गाउँपालिका अन्र्तगतका ५ वटा मतदान केन्द्रमा खटिने मतदान अधिकृतसहति कर्मचारी र सुरक्षाकर्मी पठाइ सकिएको भए पनि अन्य पालिकाका लागि भने आज अधिकृतसहति कर्मचारी र सुरक्षाकर्मी पठाएको बताए । आयोगका अनुसार प्रत्येक मतदान केन्द्रमा सातजना कर्मचारी रहने गरी कर्मचारीको प्रबन्ध मिलाएको छ । उपनिर्वाचनका लागि बझाङमा ९३ वटा मतदान केन्द्र तोकिएका छन्। मतदान केन्द्र अनुसार बझाङमा ६५१ जनशक्ति परिचालन गरिएको जिल्ला निर्वाचन कार्यालयले जनाएको छ । प्रत्येक केन्द्रमा एकएक जना मतदान अधिकृत र सहायक मतदान अधिकृत तथा पाँचजना सहयोगी कर्मचारी खटाइएको छ ।"
"ट्यांकरले मोटरसाइकललाई ठक्कर दिँदा श्रीमानको मृत्यु,श्रीमती घाइते",डोटी : डोटीको जोरायल गाउँपालिका२ बुडरमा ट्यांकरले मोटरसाइकललाई ठक्कर दिँदा श्रीमानको मृत्यु भएको छ भने श्रीमती घाइते भएकी छन् । बुधबार बिहान ट्याङ्करको ठक्करबाट मोटरसाइकलमा कैलालीबाट डडेल्धुरा आउँदै गरेका जानकी गाउँपालिका कटासे कैलालीका ३६ वर्षीय रमेश विकको मृत्यु भएको हो । उनकी श्रीमती लक्ष्मी विक घाइते भएकी छन् । भीमदत्त राजमार्गअन्तर्गत बुडर क्षेत्रमा डडेल्धुराबाट धनगढीतर्फ जाँदै गरेको सुदूरपश्चिम प्रदेश ०४००१ ख ००१२ नम्बरको तेल बोक्ने ट्याङ्करले सुदूरपश्चिम प्रदेश ०१०११ प ५२१९ नम्बरको मोटरसाइकललाई ठक्कर दिएको थियो । दुर्घटनामा घाइते भएका दुवैजनालाई उपचारका लागि धनगढीस्थित माया मेट्रो अस्पतालमा लगिएको थियो। उपचारमा क्रममा श्रीमान्को मृत्यु भएको प्रहरीले जनाएको छ । लक्ष्मीको सोही अस्पतालमा उपचार भइरहेको छ ।
भूमि व्यवस्था विभागका महानिर्देशकलाई कार्यकक्षमै दलियो कालोमोसो,काठमाडौं : भूमि व्यवस्था तथा अभिलेख विभागका महानिर्देशक विदुर प्रसाद खनाललाई कार्यकक्षमै कालोमोसो दलिएको छ। बुधबार दिउँसो क्रान्तिकारी युवा संघ नेपालका कार्यकर्ताले कार्यालयमै मोसो दलेका हुन्। मोहन वैद्य निकट युवा नेताहरूले बबरमहलस्थित खनालको कार्यकक्षमा प्रवेश गरी 'केही काम नगर्ने र सरकारी जग्गा व्यक्तिको नाममा ल्याउन मिलेमतो गर्ने' भन्दै मोसो दलेका थिए। कालोमोसो दल्ने दुई जनालाई प्रहरीले पक्राउ गरेको छ। जिल्ला प्रहरी परिसर काठमाडौंका प्रवक्ता नवराज अधिकारीले कालोमोसो दल्ने दुई जना पक्राउ परेको जानकारी दिए। पक्राउ पर्नेमा कटारी६ उदयपुर घर भई काठमाडौंको लाजिम्पाट बस्ने भीमबहादुर सार्की र प्युठान घर भई कुपन्डोल बस्ने किशोर कुँवर छन्।
विपिन जोशीको रिहाइका लागि पहल गरिदिन राजा थानीसँग प्रधानमन्त्रीको आग्रह,"काठमाडौं : प्रधानमन्त्री पुष्पकमल दाहालले इजरायलमा हमासको आक्रमणमा परी बेपत्ता भएका नेपाली विद्यार्थी विपिन जोशीको सकुशल रिहाइका लागि पहल गरिदिन आग्रह गरेका छन्। मित्रराष्ट्र कतारका अमिर शेख तामिम बिन हमाद अल थानीसंग बुधबार भएको द्विपक्षीय वार्ता का क्रममा प्रचण्डले विपिन जोशीको शीघ्र तथा सुरक्षित रिहाइको सहजीकरणका लागि कतार सरकार समक्ष पुनः अनुरोध गर्न आग्रह गरे। आफ्नो शैक्षिक प्रयोगात्मक परीक्षाका लागि इजरायलमा रहेका निर्दोष नेपाली विद्यार्थी विपिन जोशी गत अक्टोबर ७ मा इजरायलमा हमासले गरेको आक्रमणपश्चात् बेपत्ता छन्। त्यस्तै प्रधानमन्त्री दाहालले नेपाल र कतारबीच रहिआएको आपसी सम्बन्धलाई थप सुदृढ तुल्याउँदै दुवै देशको हितमा सहयोग आदानप्रदान हुनुपर्ने बताए। कतारमा कार्यरत नेपालीहरू नेपालकतारबीच रहिआएको मैत्रीसम्बन्धलाई अझ सबल बनाउने सूत्र भएको उल्लेख गर्दै प्रधानमन्त्री दाहालले आगामी दिनमा यस्ता सम्बन्धलाई अझ मजबुद बनाउनुपर्नेमा जोड दिए। नेपाल र कतारबीच सदैव सौहार्द सम्बन्ध रहँदै आएको उल्लेख गर्दै प्रधानमन्त्री दाहालले दुई देशबीच सम्बन्धहरू सौहार्दपूर्ण मित्रता, आपसी सम्मान, विश्वास र सहयोगमा आधारित रहेको बताए। सो क्रममा प्रधानमन्त्री दाहालले कतार सरकारलाई लुम्बिनी तथा पोखराबाट समेत उडान सञ्चालन गर्न आग्रह गरे।"
मटिहानीमा भीषण आगो लाग्दा सय बढी घर जले,"महोत्तरी : महोत्तरीको मटिहानीमा भीषण आगलागी हुँदा सय बढी घर जलेका छन्। मटिहानी नगरपालिका६ मा पर्ने जरलहवा बस्तीमा बुधबार विहानैदेखि आगलगी हुँदा सय बढी घरहरू जलेको हो। मेयर हरिप्रसाद मण्डलका अनुसार बस्तीका सय घर जलेर नष्ट भएको छ। अहिले आगो पूर्णरूपमा नियन्त्रणमा आउन नसकेकाले क्षतिको यकिन विवरण आउन नसकेको मेयर मण्डलले जानकारी दिए। बस्तीमा रहेका प्रायः घरधुरीमा रहेको अन्न, लुगाफाटा आगलगीमा जलेर नष्ट भएको मण्डलले बताए। आगलागीलाई नियन्त्रणमा लिनका लागि नगरपालिकाको वारुणयन्त्रसहित , वरिपरीका पालिकाहरू, जलेश्वर, गौशला, रामगोपालपुर र जनकपुरधाम उपमहानगरपालिकाको वारुण यन्त्रहरूले आगो निभाउने प्रयास भइरहेको मेयर मण्डलले जानकारी दिए। अहिले घटना स्थलमा पुगेर स्थानीयको साथै नेपाली सेना, सशस्त्र प्रहरी, नेपाल प्रहरीहरूको व्यापक उपस्थितिमा आगोलागी नियन्त्रण गर्ने प्रयास जारी छ।"
"सेयर बजारमा सामान्य अंकको सु्धार, २ अर्ब ५३ करोडको कारोबार","काठमाडौं : सेयर बजारमा सामान्य अंकले सुधार आएको छ। साताको दुई कारोबार दिन आइतबार र सोमबार निरन्तर ओरालो लागेको नेप्से आज ०१५ अंकले बढेर १९६९१७ विन्दुमा अडिएको छ। मंगलबार सार्वजनिक बिदा परेकाले कारोबार भएन। सेन्सेटिभ इण्डेक्स ०१७ प्रतिशतले बढेको छ। सामान्य अंकले बढेको बजारमा कारोबार रकम भने सोमबारको तुलनामा बढेको छ। यसदिन ३१३ स्क्रिप्सको ७२ लाख ८४ हजार २७२ कित्ता सेयर २ अर्ब ५३ करोड ६४ लाख ३१ हजार ९९८ रुपैयाँमा खरिदबिक्री भए। सोमबार २ अर्ब ५ करोड र आइतबार २ अर्ब २५ करोड मूल्य बराबरको सेयर कारोबार भएको थियो। यसदिन एउटा कम्पनीको मूल्य सकारात्मक सर्किट लेभलमा कारोबार भयो। पोखरा फाइनान्सको सेयर १० प्रतिशतले बढेको हो। गुराँस लघुवित्त वित्तीयको ९९२,सपोर्ट माइक्रो फाइनान्स वित्तीय संस्थाको ७५५ प्रतिशतले मूल्य बढेको हो। माइ खोला हाइड्रोपावरका लगानीकर्ताले गुमाए। सो कम्पनीको सेयर ७८४ प्रतिशतले घट्यो। ३ समूहको उपसूचकबाहेक अन्यको सूचक नकारात्मक देखिएका छन्। फाइनान्स समूहको उपसूचक २४४ प्रतिशतले बढ्यो। कारोबारमा आएका ११३ स्क्रिप्सको मूल्य बढ्दा ११७ वटाको घट्यो भने १५ को मूल्य स्थिर रह्यो।"
महोत्तरीको मटिहानीमा भीषण आगलागी,"काठमाडौं : महोत्तरीको मटिहानीमा भीषण आगलागी भएको छ। मटिहानी६ स्थित जर्लाहावा गाछी गाउँमा भीषण आगलागी भएको छ। स्थानीयबासीका अनुसार करिब सय वटा घरमा आगो लागेको छ। महोत्तरीका सहाय सिडिओ उपेन्द्र न्यौपानले सय घर बढीमा आगलागी भएको पुष्टि गरे। नेपाल र भारतका गरी करिब एक दर्जन बढी दमकलले आगो निभाउने प्रयास गरिरहेका छन्। प्रशासनले पानी ट्यांकीमार्फत पनि आगो निभाउने प्रयास गरेको छ। सहायक सिडिओ न्यौपानेका अनुसार प्रहरी, सशस्त्र प्रहरी, नेपाली सेना र स्थानीयबासी आगो निभाउने प्रयास गरेका छन्। 'चौतर्फ हावा चलेका कारण आगलागी नियन्त्रमा आउन सकेको छैन। आगो निभाउने प्रयास जारी छ,' अन्नपूर्णसँग उनले भने। उनले फुसको घर र परालको कुन्युमा सल्केर आगो फैलिएको प्रहरीले जानकारी दिएको छ।"
हिमालयन हाइड्रो एक्स्पो उद्घाटनको तयारी पूरा,"काठमाडौं : हिमालयन हाइड्रो एक्स्पो २०२४ को समुद्घाटनका लागि सबै तयारी पूरा भएको छ। बिहीबार राष्ट्रपति रामचन्द्र पौडेलबाट एक्स्पोको औपचारिक उद्घाटन हुने स्वतन्त्र ऊर्जा उत्पादकहरूको संस्था नेपाल (इप्पान)का अध्यक्ष गणेश कार्कीले जानकारी दिए। हिमालयन हाइड्रो एक्स्पोको चौथो संस्करण बैशाख १२ देखि १४ गतेसम्म भृकुटीमण्डपमा आयोजना भइरहेको छ। एक्स्पोमा अहिलेसम्म १२ भन्दा बढी देशका १०० भन्दा धेरै स्टलहरूको बुकिङ सम्पन्न भइसकेको छ। ऊर्जा, जलस्रोत तथा सिचाई मन्त्रालय र लगानी बोर्ड नेपालको संरक्षकत्वमा आयोजना हुने हाइड्रो एक्स्पोको कन्ट्री पार्टनरमा भारतीय राजदूतावास रहेको छ। नेपाल सरकारले भारतमा १० वर्षमा १० हजार मेगावाट विद्युत दीर्घकालीनरूपमा निर्यात गर्ने सम्झौता भइसकेको तथा आगामी सन् २०३५ भित्र बंगलादेशमा समेत गरी १५ हजार मेगावाट विद्युत निर्यात गर्ने उद्देश्यसहितको २८ हजार ५ सय मेगावाट विद्युत उत्पादन गर्ने मार्गचित्र ऊर्जा जलस्रोत तथा सिञ्चाई मन्त्रालयले निर्माण गरिसकेको सन्दर्भममा र लगानी सम्मेलनको पूर्व सन्ध्यामा आयोजना हुने यो एक्स्पो ऊर्जा क्षेत्रको समग्र विकासका लागि महत्वपूर्ण हुने इप्पानको अपेक्षा छ। ऊर्जा देशको आर्थिक समृद्धि र उज्यालो नेपालसँग जोडिएकोले यसलाई मूर्त रुप दिने गरी निजी क्षेत्रबाट यो भव्य एक्स्पो आयोजनाा गरिएको हो। नेपालमा उत्पादित बिजुलीको आन्तरिक खपत वृद्धि गर्न तथा निर्यात बजारीकरणको ठूलो सम्भावनाका वारेमा ज्ञान र सूचना आदान प्रदान गर्न एक्स्पो उचित गन्तव्य हुने अपेक्षा गरिएको छ। एक्स्पोमा ऊर्जा विकाससँग सरोकार राख्ने सरकारी तथा गैरकारी निकाय, विश्वविद्यालयकलेज, स्वदेशी तथा विदेशी लगानीकर्ता कम्पनी, दातृ निकाय, कूटनीतिक नियोगहरू, मित्र राष्ट्रहरू, राष्ट्रिय तथा अन्तर्राष्ट्रिय परामर्शदाता कम्पनी, निर्माण व्यवसायी कम्पनी, बैंक तथा वित्तीय संस्था, बीमा कम्पनीलगायतका सबै सरोकारवाला निकायका प्रतिनिधि, प्रवुद्ध व्यक्तित्व, विज्ञ, विशेषज्ञ लगायतलाई एकै थलोमा उपस्थित गराएर ऊर्जा समृद्धिका विभिन्न आयामबारे नीतिगत बहसका साथै नयाँ नयाँ प्रविधि र उपकरणको प्रर्दशनी गर्न झण्डै एक दर्जनभन्दा बढी देशको सहभागीता निश्चित भइसकेको छ। एक्स्पोमा दिगो, समावेशी, हरित, पहुँचयोग्य र प्रतिफलयुक्त ऊर्जा विकासका विविध आयामसँगै ऊर्जासँग सम्बन्धित स्वदेशी र विदेशी लगानी, पुँजी संकलन र व्यवस्थापन, जनताको सहभागिता, आन्तरिक खपत र विद्युत व्यापार, समृद्धि र सामाजिक विकास, नीति र राजनीतिको प्राथमिकता लगायतका विषयमा ७ वटा प्राविधिक सत्र तथा अन्तरक्रिया कार्यक्रम आयोजना गरिनेछ। यी सबै प्राविधिक सत्रलाई विश्वको जुनसुकै स्थानबाट पनि सजिलै भर्चुअल माध्यम प्रयोग गरी सहभागीता तथा अवलोकन गर्न सकिने छ। एक्स्पोमा सहभागी प्रदर्शनकर्तासँग सिधै सम्पर्क पनि गर्न सकिने छ। हाइड्रो पावरको विकास र विस्तारमा सहयोग पुग्नेगरी हाइड्रो पावरसम्बन्धी वस्तु तथा सेवाको नयाँ अवधारणाबारे विद्यार्थी एवं व्यक्तिगत तवरबाट आविष्कार गरेका वस्तु तथा सेवाको प्रतिस्पर्धा एक्स्पोको आकर्षण बन्नेछन्।"
देश सधैं गठबन्धनले चल्दैन : ओली,"चुलाचुली : नेकपा एमाले अध्यक्ष केपी शर्मा ओलीले देश सधैं गठबन्धनले नचल्ने बताएका छन्। बुधबार इलामको चुलाचुलीमा आयोजित एमालेको चुनावी सभालाई सम्बोधन गर्दै उनले भने, 'यो देश बनाउन मिसन ०८४ भनेका छौं। निर्णायक शक्ति बनाउन सधैं समीकरण र गठबन्धनले हुँदैन। देश बनाउन एमाले निर्णायक तहमा पुग्नुपर्छ।' उनले ठेक्का लिएर बाटो बनाउन नसक्नेले देश पनि बनाउन नसक्ने बताए। कानुन जानेको सुहाङ नेम्वाङलाई कानुन बनाउने ठाउँमा पुर्याउनपर्ने उनको जिकिर छ। वैशाख १५ गते हुने उपनिर्वाचनमा एमालेबाट उम्मेदवार बनेका नेम्वाङले इन्द्रेणीजस्तो बहुजातीय, बहुसांस्कृतिक मुलुकमा सबैले सबैको सम्मान गर्नुपर्ने बताए। उनले स्वर्गीय पिता सुवास नेम्वाङले देशको शिर झुक्ने कुनै काम नगरेको सम्झिँदै आफू पनि त्यही मार्गमा हिंड्ने बताए।"
मौन अवधि सुरू हुनुअघि सुहाङले पितालाई स्मरण गर्दै भने तपाईँको शिर झुकाउनेछैन,"चुलाचुली (इलाम) : नेकपा एमालेका उम्मेदवार सुहाङ नेम्वाङले मतदाताहरूलाई उनीहरूको शिर सधैं उच्च हुने काममात्रै गर्ने बताउँदै थिए। पिता सुवासचन्द्र नेम्वाङको निधनपछि इलाम२ मा वैशाख १५ मा हुने उपनिर्वाचनका लागि उनी चुनावी मैदानमा उत्रिएका हुन्। मौन अवधि सुरु हुनुअघि बुधबार चुलाचुलीमा आयोजना गरेको चुनावी सभामा पनि उनले जनताको चाहना पूरा गर्ने प्रतिवद्धता जनाए। हृदयघातका कारण गएको २०८० भदौ २६ गते पिताको निधनपछि सुहाङ राजनीतिमा उदाएका छन्। उनी आउँदा वर्षौं काम गरेका कार्यकर्ताहरूको मन कटक्क भए पनि उनको दुःखमा मलमपट्टी भएर सहयोग गरे। अन्तिम कार्यक्रममा सुहाङ भावुक बने। पितालाई स्मरण गर्दै भने, पिताका सपना पूरा गर्न यहाँ उभिएको छु। उनले भने, 'बुबाले इलामे जनताको शिर झुकाउनेगरी कहिल्यै काम गर्नुभएन। उहाँले इलाम र इलामबासीको शिर सधैं उचो बनाउनुभयो।' आफू निर्वाचनका दौरान ४२ वटै वडामा पुग्दा नागरिकको अपेक्षा बुझेको उनले सुनाए। उनले देश सप्तरंगी इन्द्रेणीजस्तै भएकाले सबैको अधिकार र सम्मानको रक्षा गर्ने काममा लाग्ने प्रतिवद्धता जनाए। नेम्वाङले चुनावी अभियानको क्रममा सुशासन, कृषि, पर्यटन, स्वास्थ्य, सडक, शिक्षा, उद्योग, खेलकुद, खानेपानी, सूचनासञ्चारलगायत विषयका एजेण्डा बनाएका छन्। उनी यसैमा केन्द्रित भएर मतदातासँग कुरा गरिरहेका छन्। उनले इलामेलीको इलम : सहरका हरेक डिपार्टमेन्टल स्टोरमा मेड इन इलाम, खेलकुदतर्फ एक वडा एक खेलकुद मैदान, एक स्थानीय तह एक रंगशाला : खेलाडीको संरक्षण हाम्रो अभिभारालगायतका नारा अघि सारेका छन्। उनी भन्छन्, नागरिकको अवस्था र गुनासो बुझेको छु, त्यसलाई सम्बोधन गर्न लाग्ने छु। नेम्वाङलाई नेकपा (माओवादी केन्द्र), नेपाल कम्युनिस्ट पार्टी र नेपाल परिवार दलले समेत समर्थन गरेका छन्।"
हाँडीगाउँमा गहना खोज्ने जात्रा (फोटो फिचर),काठमाडौं : काठमाडौंको हाँडीगाउँमा गहना खोज्ने जात्रा सम्पन्न भएको छ। टुँडाल देवीको खटलाई हाँडीगाउँस्थित गहना पोखरीभित्र तीनपटक परिक्रमा गराएपछि पोखरीमा देवीको गहना खोज्ने गरिन्छ। त्यस क्रममा पोखरीबाहिर टुँडाल देवीकी बैनीको खटलाई पनि परिक्रमा गराइन्छ। उक्त अवसरमा भाटभटेनीको मूर्ति टुँडालदेवी मन्दिरमा ल्याउने चलन छ। किंवदन्तीअनुसार छोरी भाटभटेनीले आमा टुँडालदेवीलाई भेट्न जाँदा गोप्य सम्बन्ध रहेका पोडेसँग घुम्न हिँडेकी देखिछन्। यसबाट रिसाएकी छोरी भाटभटेनी राति नै फर्किएकी थिइन्। त्यतिबेला नै हराएको गहना प्रत्येक वर्ष खोज्ने र जात्रा चलाउने चलन चलेको संस्कृतिविदको भनाइ छ।
बागमती प्रदेशमा वैशाख २४ गते सार्वजनिक बिदा,"हेटौंडा : बागमती प्रदेश सरकारले वैशाख २४ गते सार्वजनिक बिदा दिने निर्णय गरेको छ। मुख्यमन्त्री शालिकराम जम्कट्टेलको अध्यक्षतामा आज बसेको बैठकले प्रदेश सरकारी कामकाजको भाषा ऐन २०८० कार्यान्वयन भएको सन्दर्भमा प्रदेशभर सार्वजनिक बिदा दिने निर्णय गरेको हो। कात्तिक २३ मा जारी गरिएको उक्त ऐनमा भएको व्यवस्थाअनुसार वैशाख २४ गते कार्यान्वयन हुने भनिएको छ। प्रदेशका नागरिकहरूमा संस्कृति र पहिचानको अपनत्व महसुस गराउन ऐन कार्यान्वयन हुने दिन बिदा दिन लागिएको सरकारका प्रवक्ता गंगानारायण श्रेष्ठले जानकारी दिए। प्रधानमन्त्री पुष्पकमल दाहालले वैशाख २४ गते बसन्तपुरमा प्रदेश सरकारी कामकाजको भाषा शुभारम्भ गर्ने उनले बताए। संविधानअनुसार नेपाली भाषासँगै प्रदेशभित्र बहुसंख्यक नागरिकले बोल्ने तामाङ र नेपाल भाषालाई सरकारी कामकाजको भाषा निर्धारण गरी प्रदेश सरकारका निकाय र स्थानीय तहहरुमा लागु गर्ने उनले बताए। पहिलो चरणमा सरकारी निकाय र स्थानीय तहको बोर्ड तथा लेटरहेडमा नेपाली भाषासहित तामाङ र नेपाल भाषा उल्लेख गरिने उनले बताए। त्यस्तै आजको बैठकले प्रदेश स्तरीय सरकारी पदाधिकारी तथा कर्मचारीको कार्यकक्षको स्तरीकरणसम्बन्धी मापदण्ड २०८० संसोधनसहित स्वीकृत गर्ने र वन क्षेत्रको भोगाधिकार तथा रुख कटान सम्वन्धमा जग्गा भोगाधिकार मात्रै लिइ राख्ने निर्णय गरेको छ। बैठकले लैंगिक तथा यौनिक अल्पसंख्यकसम्बन्धी नीति २०८१ स्वीकृत गर्दै आर्थिक वर्ष २०७८०७९ को बाँकी भुक्तानी रकम निकासा समेत स्वीकृत गरेको छ। त्यस्तै बागमती प्रदेशमा सरकारी तथा सामुदायिक भवन वा कुनै पनि किसिमको भौतिक संरचना निर्माण गर्दा स्वदेशमै उत्पादन भएका काठ अनिवार्य प्रयोग गर्नुपर्ने निर्णय भएको पनि प्रवक्ता श्रेष्ठले बताए। उनका अनुसार प्रदेश श्रम सल्लाहकार परिषद्को गठन गर्ने तथा सशस्त्र प्रहरी बल ३ नं वाहिनीद्वारा गोताखोर तालिम सन्चालन गर्ने विषयमा समेत आज निर्णय भएको छ। बैठकले विपद् स्वयमसेवक समूह निर्माण तथा परिचालन गर्ने , बागमती प्रदेश सभाको अधिवेशन अन्त्यको लागि सिफारीस गर्ने, नयाँ कार्यालय भवन उद्घाटन गर्न भएको खर्चको लागि जिल्ला अदालत मकवानपुरलाई ५ लाख रकम अख्तियारी दिने निर्णय गरेको छ ।"
"एमालेकांग्रेसबीच मुख्य प्रतिस्पर्धा, अस्तित्वको लडाईंमा माओवादी र समाजवादी","बझाङ : बझाङमा प्रदेश सभाको उपनिर्वाचनमा मुख्य प्रतिस्पर्धा एमाले र कांग्रेसबीच नै हुने भएको छ। २०४८ साल यताका चुनावहरूको विश्लेषण गर्ने हो भने गठबन्धन बनेर लडेबाहेक धेरै पटक एमाले र केही पटक कांग्रेसले जित हासिल गरेको छ। २०५६ को आम निर्वाचनसम्म कांग्रेसको प्रभुत्व रहेको बझाङमा त्यसपछिका चुनावमा एमालको दबदबा देखियो। बझाङमा कांग्रेस र एमाले विगतदेखिकै स्थायी प्रतिद्वन्द्वी हुन्। २०१५ सालको आम निर्वाचनमा बझाङको निर्वाचन क्षेत्रबाट कांग्रेस विजयी भयो। २०४८ पछिका निर्वाचनमा यो क्षेत्रमा कांग्रेसका तीन र एमालेका उम्मेदवारले चार पटक जितेका थिए। २०४८ को आम निर्वाचनमा पनि बझाङका तत्कालीन २ वटा निर्वाचन क्षेत्रमा कांग्रेस विजयी भएको थियो। २०५१ को मध्यावधि निर्वाचनमा बझाङ१ मा एमालेका भानुभक्त जोशी र २ मा स्वतन्त्र उम्मेदवार नरेशबहादुर सिंह निर्वाचित भएका थिए। सिंह अहिले कांग्रेसमा छन्। २०५६ को आम निर्वाचनमा बझाङका २ क्षेत्रमा कांग्रेसले पुनरागमन गरेको थियो। २०६४ मा बझाङ१ मा एमाले र २ मा माओवादी केन्द्र विजयी भएको थियो। प्रदेशसभा र स्थानीय तहको विगतको मत परिणाम हेर्दा एमाले बलियो देखिन्छ। उसको निकटतम् प्रतिस्पर्धीमा कांग्रेस छ। बझाङ प्रदेश सभा१ मा माओवादी केन्द्र र एकीकृत समाजवादीको जनमत उस्ताउस्तै छ। २०७० को निर्वाचनमा बझाङका २ वटै क्षेत्रमा एमाले निर्वाचित भएको थियो। २०७२ मा संविधान निर्माण भएपछि राज्य पुनर्संरचना हुँदा बझाङमा एउटामात्र निर्वाचन क्षेत्र तोकियो। मुलुक संघीय संरचनामा जाँदा बझाङमा २ वटा प्रदेश सभा सिट भए। त्यसपछि २०७४ मा भएको निर्वाचनमा प्रतिनिधिसभामा एमाले निर्वाचित भयो भने प्रदेश सभा१ मा एमाले र २ मा माओवादी केन्द्रले बाजी मारे। एमालेमाओवादीको तत्कालीन वाम गठबन्धनविरुद्ध चुनावी मैदानमा उत्रिएको कांग्रेसले बझाङका प्रतिनिधि र प्रदेशसभा गरी ३ वटै सिटमा हार व्यहोर्नुपर्यो। २०७९ मा आउँदा एमालेले कांग्रेस, मााओवादीका साथै आफूबाट छुट्टिएको एकीकृत समाजवादी सम्मिलित गठबन्धनको सामना गर्नुपर्यो। स्थानीय तह र प्रदेश सभा समानुपातिक तर्फको मत हेर्दा बझाङ प्रदेश सभा१ को जनमतमा एमाले अगाडि छ। एकीकृत समाजवादीले एमाले बझाङको नेतृत्व सम्हालिसकेका दिलबहादुर सिंहलाई उम्मेदवार बनाएको छ। सिंहले केही मत एमालेबाट चोर्नसक्ने देखिएकाले त्यसको प्रभाव एमालेका उमेदवार दमन भण्डारीलाई पर्ने सम्भावना पनि छ। माओवादी केन्द्रले पनि उम्मेदवार खडा गरेको अवस्थामा एमालेसँग प्रतिस्पर्धामा कांग्रेसलाई सहज हुने देखिन्छ। चारै दल एक्लाएक्लै चुनावी मैदानमा उत्रिए एमाले र कांग्रेसबीचको भीडन्त रोचक हुने बझाङको विगतको गणितले देखाउँछ। २०७९ मा प्रत्यक्षतर्फ कांग्रेस, माओवादी र एकीकृत समाजवादीको तत्कालीन गठबन्धनसँग हार व्युहोरेको एमालेले समानुपातिकमा प्रतिनिधि सभा र प्रदेशसभातर्फ पहिलो मत पाएको छ। यद्यपि प्रतिनिधि सभातर्फ एकीकृत समाजवादीले जित्दा प्रदेश सभा१ मा कांग्रेस २ मा माओवादी केन्द्र विजयी भयो। गत असार ५ मा सवारी दुर्घटनामा परी प्रदेश सभा१ बाट निर्वाचित कांग्रेसका पृथ्वीबहादुर सिंहको निधन भयो। सिंहको निधनपछि रिक्त बझाङ प्रदेश सभा१ कांग्रेस, एमाले, माओवादी केन्द्र र एकीकृत समाजवादी एक्लाएक्लै मैदानमा उत्रिएका छन्। प्रतिस्पर्धा एमाले र कांग्रेसबीच नै हुन्छ। माओवादी र समाजवादी त अस्तित्व जोगाउनका लागि लडेका हुन भन्न सकिन्छ। समानुपातिकमा आएको मतका आधारमा यस्तो अनुमान लगाउन सकिन्छ, जयपृथ्बीबहादुर क्याम्पसका प्राध्यापक लालबहादुर बोहरा भन्छन्, दलहरु, जति भए पनि आफ्ना मतदाता जोगाउन पनि त लडछन नि। २०७९ को निर्वाचनमा माओवादी र एकीकृत समाजवादीको साथ पाउँदा कांग्रेसका पृथ्वीबहादुर सिंह १७ हजार १ सय १२ मतसहित विजयी भएका थिए। उनका निकटतम् प्रतिस्पर्धी एमालेका अफिलाल ओखेडाले १३ हजार ३३६ मत पाएका थिए। बझाङमा कांग्रेस, एमाले, माओवादी र नेकपा एकीकृत समाजवादीसहित ११ दलका उम्मेदवाहरू चुनावी प्रतिस्पर्धामा छन्। नेकपा एमालेबाट दमनबहादुर भण्डारी र नेपाली काँग्रेसबाट अभिषेक सिंह मुख्य प्रतिस्पर्धी हुन्। नेकपा माओवादी केन्द्रका जनकबहादुर बुढा र नेकपा एकीकृत समाजवादीका दिलबहादुर सिंह पनि प्रतिस्पर्धामा उत्रिएका छन्। यी दुबै पार्टीले आफ्नो मत सुरक्षित गर्ने रणनीति मात्रै बनाएका छन्।"
कर्णाली प्रदेश सरकारमा माओवादीका रनसिंह परियार बने मन्त्री,वीरेन्द्रनगर : कर्णाली प्रदेशको मन्त्रिमण्डलमा एक जना मन्त्री नियुक्त भएका छन्। सरकार गठन भएको १५ दिनपछि प्रदेश सरकारमा सत्ता साझेदार दल नेकपा माओवादी केन्द्रबाट रनसिंह परियार मन्त्री बनेका हुन्। नवनियुक्त मन्त्री परियारले बुधबार नै पद तथा गोपनियताको सपथ लिएका छन्। सत्ता साझेदार दल माओवादी केन्द्रबाट रनसिंह परियारले विना विभागीय मन्त्रीको पद तथा गोपनियताको सपथ लिएका हुन्। उनलाई बुधबार प्रदेश प्रमुख तिलक परियालले सपथ खुवाएका हुन्। मन्त्रीमा नियुक्त भएका परियार माओवादी संसदीय दलका प्रमुख सचेतक पनि हुन्। गत चैत २७ गते मुख्यमन्त्रीमा नियुक्त भएका मुख्यमन्त्री यामलाल कँडेलले १५ दिनपछि मन्त्रिपरिषद विस्तार गरेका छन्। सत्ता साझेदार दलबीच मन्त्रालय भागबण्डाको विषयमा सहमति हुन नसक्दा मन्त्रिपरिषद् विस्तार हुन ढिलाई भएको भन्दै सर्वत्र आलोचना समेत भएको थियो। मंगलबार एमालेले मुख्यमन्त्रीसहित चार र माओवादीले चार मन्त्रालय लिने सहमति जुटेपछि बुधबार माओवादीबाट मन्त्री नियुक्त भएका हुन्। बाँकी मन्त्रीको सपथ बिहीबार मुख्यमन्त्रीले विश्वासको मत लिएपछि विस्तार हुने बताइएको छ।
"पे वेल नेपालका सीइओ श्रेष्ठ पक्राउ, ६८ लाख बढी ठगी गरेको आरोप",काठमाडौं : नेपालमा डिजिटल भुक्तानी गर्दै आएको पे वेलका प्रमुख कार्यकारी अधिकृत (सिइओ) सत्यन्द्र श्रेष्ठ पक्राउ परेका छन्। उनले वैदेशिक रोजगारमा क्यानडा पठाउने भन्दै ६८ लाख २० हजार ठगी गरेको आरोप छ। उपत्यका अपराध अनुसन्धान कार्यालयका प्रवक्ता रविन्द्र रेग्मीका अनुसार सत्यन्द्रलाई काठमाडौंबाट पक्राउ गरिएको हो। विसं २०७७ सालमा स्थापना भएको पे वेलले नेपालमा डिजिटल भुक्तानीमा चर्चा पाएको थियो। प्रहरीका अनुसार ३९ वर्षीय सीइओ श्रेष्ठले क्यानडा पठाउने भन्दै जानुका निरौलालगायतबाट ६८ लाख २० हजार उठाएका थिए। पीडितहरूले वैदेशिक रोजगार विभागमा उजुरी दिएका थिए। वैदेशिक रोजगार विभागको पक्राउ पुर्जीको आधारमा उपत्यका अपराध अनुसन्धान कार्यालयले उनलाई अनामनगरबाट पक्राउ गरेको हो। श्रेष्ठले पदको दुरुपयोग गर्दै पीडितहरूलाई प्रलोभन दिएर ठगी गरेको आरोप छ। उनलाई थप अनुसन्धानका लागि वैदेशिक रोजगार विभागमा पठाइएको छ।
नेपाल र कतारबीच द्विपक्षीय लगानी र सहकार्यका विषयमा सम्झौता,"काठमाडौं : नेपाल र कतारबीच द्विपक्षीय लगानी र सहकार्यका विषयमा सम्झौता भएको छ। नेपालको राजकीय भ्रमणमा रहेका कतारी अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच द्विपक्षीय भेटवार्तापश्चात सोल्टी होटलमा समझदारी र सम्झौतामा हस्ताक्षर भएको हो। समझदारीपत्रमा नेपालका कानुन, न्याय तथा संसदीय व्यवस्था मन्त्री पदम गिरी र कतारका समकक्षीबीच हस्ताक्षर गरेका हुन्। भेटवार्तापछि दुई देशबीचका खेलकूद, विज्ञान प्रविधि, सञ्चार (राष्ट्रिय समाचार समिति (रासस) र कतार न्यूज एजेन्सीबीच समाचार आदाप्रदानसम्बन्धी), कूटनीतिक तालिम, शिक्षा, कला र संस्कृतिको क्षेत्र लगायतका विषयमा पनि सम्झौता एवं समझदारी पत्रमा हस्ताक्षर भएको छ। नेपाल उद्योग वाणिज्य महासंघ र कतार चेम्बर अफ कमर्शबीच पनि सम्झौता भएको छ। नेपाल उद्योग वाणिज्य महासङ्घका अध्यक्ष चन्द्रप्रसाद ढकाल र कतार चेम्बर अफ कमर्शका अध्यक्ष खालिफा बिन जसिम बिन मोहमद अल थानी द्विपक्षीय सम्झौता र समझदारी पत्रमा हस्ताक्षर भएको हो। भेटवार्ताका क्रममा नेपाल र कतारका प्रतिनिधिमण्डलबीच द्विपक्षीय हित, आपसी चासो, सम्बन्ध बिस्तार एवं साझा हितका विविध विषयमा छलफल भएको प्रधानमन्त्रीका परराष्ट्र मामिलासम्बन्धी सल्लाहकार रुपक सापकोटाले जानकारी दिए।प्रधानमन्त्री प्रचण्डसँगको भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। राष्ट्रपति पौडेलको निमन्त्रणामा मंगलबार दुईदिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। अमिर थानीलाई राष्ट्रपति पौडेलले त्रिभुवन अन्तर्राष्ट्रिय विमानस्थल नै पुगेर स्वागत गरेका थिए। थानीको सम्मानमा सरकारले मंगलबार सार्वजनिक बिदा नै दिएको थियो। थानीको भ्रमण टोलीमा अमिरी दिवानका प्रमुख शेख साउद बिन अब्दुल रहमान अल्थानी, यातायात मन्त्री जसिम बिन सिफ अल सुलैती, उद्योग तथा वाणिज्य मन्त्री शेख मोहम्मद बिन हमाद बिन क्वासिम अल्थानी, सहायक विदेशमन्त्री सुल्तान बिन साद अल मुराखी र अमिरी दिवानका निर्देशक साद बिन नासिर अल कबी रहेका छन्। त्यस्तै, एसिया तथा अफ्रिका लगानी मामिला हेर्ने शेख फैसल बिन थानी अल्थानी, परराष्ट्र मन्त्रालयका एसिया मामिला हेर्ने निर्देशक युसुफ सुल्तान लारम, सुल्तान बिन घानिम अलोदिफी, अमिरी विभागका सहायक निर्देशक तलाल बिन अलाम्स अल सुलैती र राजाका प्रमुख स्वकीय सचिव मन्सुर फेलाह अल हाजिरी भ्रमण टोलीमा सहभागी छन्।"
कालीकोटका जंगलमा लागेको आगो नियन्त्रणमा आयो,"कालीकोट : कालीकोटका सामुदायीक बन तथा सरकारी बनमा लागेको आगो नियन्त्रणमा आएको छ। जिल्लाको सदरमुकाम मान्म बजार नजिकैको जंगलमा लागेको आगो स्थानीय, नेपाल प्रहरी र सशस्त्र प्रहरीको संयुक्त प्रयासमा नियन्त्रणमा आएको हो। स्थानीय र प्रहरीको सहयोगमा आगो नियन्त्रणमा आएको जिल्ला प्रहरी कार्यालय कालीकोटका प्रहरी निरीक्षक तथा सूचना अधिकारी पोषण थापाले जानकारी दिए। सूचना अधिकारी थापाले आगो लगाउने व्यक्तिको खोजि भइरहेको बताए। उनले आगो लगाउने व्यक्तिको पहिचान गरी कानुनी कारवाही गरिने समेत बताए। जिल्लाको पर्यटकीय स्थल कोटदरवार क्षेत्रमा समेत आगो लागेको थियो । केही दिनअघि जिल्लाको खाँडाचक्र नगरपालिका१ की १२ वर्षीया हरिकला चौलागाई र उनका बुवा नन्दराम चौलागाईको आगोमा जलेर मृत्यु भएको थियो। चैत्र २ गते नवदुर्गा सामुदायीक वनमा बाख्रा चराउन गएका बाबु छोरीले आगोमा परी मृत्यु भएको थियो। घटनास्थलमै ४९ वटा बाख्रा जलेर मरेका थिए। छोरीलाई ओडारमा बस्न भनेका बाबु आगोले जल्न थालेपछि बाबुलाई बचाउन गएकी हरिकला पनि आगोले जलेर गम्भीर घाइते भएकी थिइन्। गम्भीर घाइते बाबु छोरीको उपचारको क्रममा प्रदेश अस्पताल सुर्खेतमा निधन भएको थियो । कालीकोटमा तीन वर्षयता आगलागीबाट जलेर ६ जनाको ज्यान गइसकेको छ भने ५ जना घाइते भएका छन् । २०७८०७९ देखि आर्थिक वर्ष २०८००८१ सम्म ४५ ठाउँमा आगलागी भयो । आगलागीबाट २२ वटा घर जलेर पूर्णरुपमा क्षति भए । हालसम्म आगलागीबाट ७७ वटा पशुचौपाया मरे भने दर्जनौंको संख्यामा घाइते छन् । आगोले जंगलमा रहेका बोटविरुवा जल्नुका साथै मृग,पशुपंक्षी मरेका छन् । नागरिक समाजका अगुवा काली बहादुर मल्लले भने बर्सेनि आगलागीबाट धनजनको क्षति हुँदासम्म राज्यले कुनै पहल नगरेको गुनासो पोखे। पहाडी जिल्लामा आगो तत्काल नियन्त्रण गर्न स्थानीय सरकारले कुनै पनि सम्यन्त्रको विकास गरेको छैन । स्थानीय सरकार गैर जिम्मेवार हुनुले आगलागी पीडितहरू मर्कामा परेका छन् । वनमा स्थानीयले जानीजानी आगो लगाउने गरेको पाइएको छ। बाक्लो घाँस पलाउने लोभले आगो लगाउँदा वन विनास हुँदै गएको हो । जिल्लाको खाँडाचक्र नगरपालिका, रास्कोट नगरपालिका, शुभकालीका गाउँपालिका, तिलागुफा नगरपालिका भित्रका वन क्षेत्र आगोले जलेर नष्ट भएका छन्। हिउँद बर्खा नै सुख्खा भइरहने पलाँता गाउँपालिका र पचालझरना गाउँपालिकामा बिरुवाको नाम निसा नै छैन । डिभिजन वन कार्यालयले पनि आगो नियन्त्रणको प्रयास गरेको देखिदैन ।"
पहिचानको मुद्धा कांग्रेसले सम्बोधन गर्छ : डम्बर खड्का,"चुलाचुली (इलाम) : इलाम क्षेत्र नम्बर २ मा मौन अवधि सुरू हुन केही समय बाँकी रहँदा दलहरू चुनावी दौडाहामा होमिएका छन् । नेपाली कांग्रेसले यहाँ डम्बरबहादुर खड्कालाई उमेदवार बनाएको छ । खड्काले गएको निर्वाचन ११४ मतले हारेका उनी घर दैलोमा अन्तिम अवस्थामा पुगेको बताउँछन् । समाजसेवी छवि बनाएका उनी सबै दलमा आस्था राख्ने मतदाताले आफूलाई मतदान गर्ने दावी गर्दछन् । उनी भन्छन्,वाम विरासत त पहिचानवादीहरूलाई दमन गरेर र यहाँको जनतालाई पटकपटक दिएको आश्वासन पूरा नगरेर आफैले भत्काउनु भएको छ, हामीले विरासत भत्काउनु भन्दा पनि जनता आफै त्यसलाई तोड्न चाहान्छन् । खड्का भन्छन् ,चुनाव आउँछ नेता आउँछन् प्रतिवद्धता गर्छन् जितेर गएपछि फर्केर आउँदैनन् भन्ने गुनासो उहाँहरूको छ । त्यसैले यसपटक जनताले दल र प्रतिनिधि परिवर्तन गर्छौं भनेका छन् । खड्काले आफू जनतासँग गठबन्धन गरेर अघि बढेको बताए । गठबन्धन काठमाडौंमा भएको हो,जनताको मनसँग गठबन्धन गरेर अघि बढिरहेको छु,'उनले भने। काठमाडौंमा बनेको गठबन्धनले आफूलाई अलिकति पनि असर नगर्ने उनको भनाइ छ । खड्का यस पटकको निर्वाचनमा जवरजस्त उठिरहेको पहिचानको पक्षमा कांग्रेले पहिलेदेखि नै काम गरिरहेको दावी गरे। उनी भन्छन्, कांग्रेसले द्वन्द्व मेटिने पहिचान भेटिने भन्ने कांग्रेसको बटमलाइन हो । मैले एकवर्ष अघिनै नामाङको विषयमा सच्चिनुपर्छ भनेर १४ जिल्लाकै सभापतिहरूलाई इलाममा बोलाएर प्रेश विज्ञप्ति निकालेर प्रेसर दिएपछि हाम्रै मुख्यमन्त्री बनेको बेला ३ पटक वार्ता भइसकेको छ । यसको अन्तिम टुंगो कांग्रेसले लगाउनेछ। उनले कांग्रेसभित्रै बसेर पहिचान मुद्धालाई सम्बोधन हुने बताए। उनी पहिचानको विषय एमालेले दवाउन खोजेकाले समस्या आएको बताउँछन् । अन्नपूर्णसँगको संवादमा उनले भने, कसैले दमन गर्न खोजको छ त्यो हो एमाले । पटकपटक ओलीले बोलेका छन् । यसलाई सदनमा गएर पार्टीको तर्फबाट कुरा उठाउने र संशोधन गराउने काम हामीबाट हुन्छ । विकास निर्माण र आधारभूत सेवा सुविधामा आफ्नो प्राथमिकतामा रहने खड्काले बताए ।"
मिलनको प्राथमिकतामा पहिचान र विकास,"चुलाचुली : इलाम २ उपनिर्वाचनमा राष्ट्रिय स्वतन्त्र पार्टीबाट उम्मेदवार बनेका मिलन लिम्बु संघीयता बलियो बनाउने भए स्थानीय सरकार अझ अधिकार सम्पन्न बननाउँपर्ने बताउँछन्। चुनावी अभियानमा इलामको चुरे क्षेत्र चुलाचुलीमा भेटिएका उनले स्थानीय सरकार अधिकार सम्पन्न बनाएर सेवा प्रभावकारी बनाउन आफूले संसद प्रवेश गरेर काम गर्ने बताएका हुन्। पार्टीले संघीयता बलियो बनाउने हो भने प्रदेश संरचना पुनर्संरचना गर्नुपर्ने बताए।प्रदेशलाई माथिबाट संघको फोटोकपी जस्तो बनाइएको छ। यसले कामै नलाग्ने संरचना बनाएको छ। काम गर्न योग्य र मिल्ने संरचना बनाउनुपर्छ। उनले स्थानीय जनताको आवश्यकताको मर्म बुझेर काम गर्ने बाचा नागरिक माझ गरेको सुनाए। उनले इलाम कृषिको उर्वर भूमि भएको बताउँदै उत्पादन र बजारीकरणमा काम गर्ने बताए। पर्यटन, शिक्षा, स्वास्थ्य आफ्नो प्राथमिकतामा पर्ने मिलनले बताए। निर्वाचनको समयमा निक्कै चर्चामा रहेको पहिचानको विषयमा उनले भने पहिचानको विषय सिङ्गो देशले नै न्यारेटिभको रूपमा सोच्नुपर्छ। पहिचान के लाई भन्ने र यसलाई कसरी सम्बोधन गरेर जाने भन्ने कुरा समस्या कसरी समाधान गर्ने यो विषय सामान्य हैन गहिराइमा पुगेर मज्जाले चिन्तन मनन् गर्नुपर्छ। उनले कुनै पनि दलले पहिचानको विरोध नगर्ने दाबी गरे। उनले भने तथापी पहिचानलाई साघुँरो घेराबाट लैजाने कि फराकिलो मैदानमा लैजाने भन्ने सन्दर्भ छ। पहिचानको विषयमा कसैले विमति राख्छ भने यो देशको संविधान मुल कानुन र यहाँको वस्तुगत अवस्था सामाजिक राजनीतिक अन्य परिवेश बुझ्दैन भन्ने निष्कर्ष रहन्छ। मलाई लाग्छ कुनै पनि दल यहाँ पहिचानको विरोध गर्दैन। पहिचान अस्तित्वहरू स्वीकार गर्ने एउटा माध्यम भएको उनको भनाई छ। एकले अर्काको अस्तित्व स्वीकार गर्नु भनेकै पहिचान हो उनले भने। रास्वपाले कहिले पनि पहिचानको विरोधमा नबोलेको उनले दाबी गरे। पहिचानको विषयमा नबोल्नु भनेको स्वीकार गरेको उनको तर्क छ। उनी भन्छन् बेठिक लागेको भए त ठिक भएन भनेर बोल्ने थियो होला नि। त्यसकारण रास्वपाले सबैको अस्तित्व स्वीकार गरेर जानुपर्छ भन्छ। जलेश्वर प्रस्तावनाले यहाँको सनातन सभ्यता हाम्रो पहिचान हो यसको संरक्षण र सम्वर्द्धन गरेर जानुपर्छ भनेको छ। लिम्बुले रास्वपा मिसन ०८४ मा रहेको बताए। ०८४ को निर्वाचन अघिसम्म रास्वपाले जनताको पक्षमा गर्ने कामले आगामी निर्वाचनमा प्रभाव पार्ने उनले बताए। यो पनि पढ्नुहोस चुनावमय बन्यो इलाम डकेन्द्रलाई भोट माग्न राजेश पायलसहितका कलाकार इलाममा पहिचानको मुद्धा कांग्रेसले सम्बोधन गर्छ : डम्बर खड्का"
अमेरिकी सिनेटद्वारा टिकटकमाथि प्रतिबन्ध लगाउने विधेयक पारित,"वासिङटन डिसी : अत्यन्त लोकप्रिय सामाजिक सञ्जाल एप टिकटकलाई यसको चिनियाँ मूल कम्पनी बाइटडान्सबाट अलग गर्न वा अमेरिकी बजारबाट बन्द गर्नुपर्ने कानूनलाई अमेरिकी सिनेटले मङ्गलबार अनुमोदन गरेको छ । यो कदम ९५ अर्ब डलरको विदेशी सहायता प्याकेजको हिस्सा थियो । उक्त प्याकेजमा युक्रेन, इजराइल र ताइवानलाई सैन्य सहायता पनि समावेश थियो । यसलाई अहिले कांग्रेसले अनुमोदन गरेको छ र प्रमाणीकरणका लागि राष्ट्रपति जो बाइडेनको डेस्कमा पुगेको छ । अमेरिका र अन्य पश्चिमी अधिकारीहरूले युवामाझ टिकटकको लोकप्रियताप्रति चिन्ता व्यक्त गर्दै यसले बेइजिङलाई डाटा सङ्कलन गर्न र प्रयोगकर्ताहरूमाथि जासुसी गर्ने अनुमति दिने आरोप लगाएका छन् । अमेरिकामा मात्र यसको प्रयोगकर्ताको सङ्ख्या १७ करोड रहेको छ । आलोचकहरूले टिकटक बेइजिङको अधीनमा रहेको र गलत प्रचार फैलाउने माध्यम भएको बताएका छन् । चीन र कम्पनीले ती दाबीहरूको कडारूपमा खण्डन गरेका छन् । कुनै पनि कम्पनीलाई अमेरिकी बजारमा सञ्चालन गर्नबाट रोक लगाउन दुर्लभ कदम चाल्न सक्ने उक्त विधेयक प्रतिनिधिसभाले बलियो द्विदलीय (डेमोक्रेट र रिपब्लिकन) समर्थनका साथ पारित गरेको तीन दिनपछि सिनेटले १८ का विरुद्ध ७९ मतले पारित गरेको थियो । राष्ट्रपति बाइडेनले कानूनमा हस्ताक्षर गर्ने बताएका छन्। उनले यसै महिनाको प्रारम्भमा चिनियाँ राष्ट्रपति सी जिनपिङसँगको दुर्लभ टेलिफोन वार्तामा टिकटकका बारेमा आफ्नो चिन्तालाई दोहोर्याएका थिए। शनिबार सदनमा मतदान भएपछि टिकटकले गुनासो गर्दै कानून निर्माताहरूले १७ करोड अमेरिकीको स्वतन्त्र अभिव्यक्तिलाई कुल्चिने, ७० लाख व्यवसायलाई ध्वस्त पार्ने र अमेरिकी अर्थतन्त्रमा वार्षिक २४ अर्ब डलरको योगदान गर्ने प्लेटफर्म बन्द गर्ने प्रतिबन्धित विधेयकलाई अवरोध पार्ने कोसिस गर्नु दुर्भाग्यपूर्ण हो भनेको छ । विधेयकअन्तर्गत बाइटडान्सले एक वर्षभित्र एप बिक्री गर्नु पर्नेछ वा अमेरिकामा एप्पल र गुगलको एप स्टोरहरूबाट बाहिरिनु पर्नेछ । पूर्वराष्ट्रपति डोनाल्ड ट्रम्पअन्तर्गत अमेरिकी अर्थमन्त्रीका रूपमा काम गरेका स्टिभन मेनुचिनले आफू टिकटकलाई अधिग्रहण गर्न इच्छुक रहेको भन्दै लगानीकर्ताहरूको समूह भेला गरेका छन्। टिकटक वर्षौंदेखि अमेरिकी अधिकारीहरूको निशानामा परेको छ । अधिकारीहरूले उक्त प्लेटफर्मले बेइजिङलाई अमेरिकामा यसको प्रयोगकर्ताहरूको जासुसी गर्न अनुमति दिएको बताएका छन् । यद्यपि प्रतिबन्धले मुद्दा चलाउन सक्छ। कांग्रेसले पारित गरेको विधेयकले शत्रु मानिएको मुलुकद्वारा नियन्त्रित भएमा अमेरिकी राष्ट्रपतिलाई राष्ट्रिय सुरक्षाका लागि खतराका रूपमा अन्य आवेदनहरू तोक्ने अधिकार दिन्छ। सामाजिक सञ्जाल एक्सका अर्बपति मालिक एलन मस्कले शुक्रबार टिकटकमाथि प्रतिबन्ध लगाइएको विरोध गर्दै भने, 'यस्तो गर्नु वाक र अभिव्यक्ति स्वतन्त्रताको विपरीत हुनेछ ।'रासस"
कतार सरकारलाई प्रधानमन्त्रीको आग्रह : लुम्बिनी र पोखराबाट उडान सञ्चालन गरौं,"काठमाडौं : पुष्पकमल दाहाल प्रचण्डले कतार सरकारलाई लुम्बिनी र पोखरा अन्तराष्ट्रिय विमानस्थलबाट उडान सञ्चालन गर्न आग्रह गरेका छन्। बुधबार द्विपक्षीय वार्ताका क्रममा प्रधानमन्त्री प्रचण्डले कतारी अमिर (राजा) शेख तमिम बिन हमाद अल थानीसँगको भेटवार्ताका क्रममा उनले गौतम बुद्ध अन्तर्राष्ट्रिय विमानस्थल र पोखराअन्तर्राष्ट्रिय विमानस्थल हवाई यातायात सञ्चालन गर्न आग्रह गरेका हुन्। उनले काठमाडौँ र दोहाबीच प्रभावकारी एवं पर्याप्त हवाइ यातायात भएको उल्लेख गर्दै त्यस्तो अनुरोध गरेका हुन्। कतार सरकारलाई लुम्बिनी तथा पोखराबाट समेत उडान सञ्चालन गर्ने बारेमा विचार गर्न अनुरोध गर्दछु, प्रधानमन्त्री प्रचण्डले भने। नेपाल र कतारबीच धेरै सम्झौता तथा समझदारीपत्रहरु (एमओयु) सम्पन्न भएको उल्लेख गर्दै प्रधानमन्त्री प्रचण्डले समयको मागसँगै दुबै देशहरूबीच भएका सम्झौता तथा समझदारीहरू परिमार्जन तथा अद्यावधिक गर्दै लैजानुपर्नेमा जोड दिए। नेपालले लगानीमैत्री वातावरण सुनिश्चित गर्दै लगेको जानकारी दिँदै प्रधानमन्त्री प्रचण्डले छिट्टै नेपालमा हुन लागेको लगानी सम्मेलनमा कतारबाट उच्चस्तरीय प्रतिनिधिमण्डल तथा लगानीकर्ताहरूको टोली नेपाल आउने अपेक्षा रहेको बताए। भौगोलिक विविधताका कारण नेपाल अर्गानिक कृषि उत्पादनका लागि उपयुक्त ठाउँ भएको उल्लेख गर्दै प्रधानमन्त्री प्रचण्डले यस क्षेत्रमा लगानीका लागि कतारी लगानीकर्तालाई प्रोत्साहित गरिने बताए। नेपाल विश्व पर्यटनको आकर्षणको केन्द्र रहँदै आएको उल्लेख गरे। प्रधानमन्त्री प्रचण्डले भने, नेपालको पर्यटन पूर्वाधारको विकासमा गरेको अन्तर्राष्ट्रिय लगानी खेर जाने छैन। प्रधानमन्त्री प्रचण्डले कतार पर्यटन प्राधिकरणको बाह्य पर्यटन गन्तव्यको सूचिमा नेपाललाई समावेश गर्न आग्रह गरे।"
डोल्पामा अनौठो चलन : पिठोको चिस्तुमले गर्छ गाउँ सुरक्षाको निर्णय,"डोल्पा : हिमाली जिल्ला डोल्पाको त्रिपुरासुन्दरी नगरपालिका १ मा पर्ने करेलीकाँडामा एउटा अनौठो चलन मनाउने गरिएको छ। यहाँ पिठोको चिस्तुमले गाउँमा वर्षभरमा घट्ने राम्रा र नराम्रा घटनाहरुको निर्णय गर्ने गर्दछ। गाउँको भलो गर्न गाउँलाई एकतामा बाँध्नका लागि प्रत्येक वर्ष महाकाल भगवानको पूजा गर्ने गरिएको छ। उक्त पूजा सप्रियो भने गाउँमा राम्रो हुन्छ भने बिग्रियो भने नराम्रो हुन्छ भन्ने जनविश्वास रहेको छ। इस १७२० देखि अझैसम्म सम्पूर्ण गाउँबासी जम्मा भएर पाँच दिनसम्म महाकालको पूजा गर्नुका साथै अन्तिम दिनमा पिठोको चिस्तुम बनाएर फाल्ने त्यसैको ढल्काइले गाउँ सुरक्षाको निर्णय गर्ने लामा धर्मगुरुहरु बताउँछन्। विशेष गरेर बुद्ध जयन्तीको अवसर पारेर बैशाख पुर्णिमामा महाकालको पूजा गर्ने प्रचलन भए पनि वर्षभरीको आम्दानीको स्रोत यार्सागुम्बा टिप्न जानका लागि पूजा गर्ने समय अघि पछि सार्ने गरिएको सिक्याल गोन गुम्बाका प्रमुख लामा छिरिङ्ग ग्याल्जेन लामाले बताए। नयाँ सालको सुरुकै महिना महाकाल पूजा गर्नाले गाउँमा रोगव्याधि,महामारी,अकालमृत्यु हट्ने,अन्नबाली सप्रिने र वर्षभरी नै शुभ हुने विश्वास रहेको छ। यस वर्ष पनि महाकाल पूजा आज सम्पन्न हुनुका साथै पिठोको चिस्तुम पनि गाउँतिर ढल्किएन, लामाले भने। बौद्ध धर्म संस्कार अनुसार गरिने यो पूजामा भगवान बुद्ध र महाकालको विशेष पुजा गरिन्छ। यो पूजालाई महाकाल पूजा वा झोप्का फाल्ने पूजा पनि भन्ने प्रचलन छ। अर्का ८५ वर्षीया मुख्य लामा श्रीपञ्जु लामाका अनुसार पूजाको अन्त्यमा पिठोको चिस्तुम बनाइन्छ। त्यसैलाई तन्त्रमन्त्र गरेर मुल लामाको हातबाट गाउँदेखि तल ल्याएर फाल्ने गरिन्छ। त्यो मुल चिस्तुम गाउँतिर फर्कियो भने अशुभ,अनिकाल, महामारी आउने विश्वास छ भने तल र दायाँ बायाँ फर्कियो भने शुभ हुने विश्वास रहेको छ। यो अनौठो चलन हो,कता फर्किने हो भन्ने भगवान महाकालको हातमा हुन्छ। यस वर्ष गाउँतिर फर्किएन सम्पूर्ण गाउँबासी खुशी छौं, लामाले भने। उनका अनुसार महाकालको पूजा गरिसकेपछि चरम खडेरीमा पानी पर्नेसमेत जनविश्वास रहीआएको छ। प्राचिन कालदेखि गर्दै आएको यो पूजामा जिल्लाभरीबाट भक्तजनहरु आउने र उनीहरु सबैलाई गाउँबासीले पूजा अवधिभर खाने बस्ने व्यवस्था गर्ने गरेको उनको भनाइ छ। पूजामा डरलाग्दा महाकालका मुकुट लगाएर चार पाँच प्रकारका महाकाल र राक्षस वधको प्राचीन नृत्यसमेत देखाइन्छ। पूजा सकिसकेपछि सम्पूर्ण गाउँलेहरु भेला भएर प्रमुख लामाबाट आशीर्वाद लिने र गुम्बामा गएर नाचगान गरेर रमाइलो गर्ने प्रचलनसमेत रहेको छ। प्रत्येक वर्ष लाग्ने यस पूजामा गाउँमा झैझगडा नहोस् भनेर सुरक्षाकर्मीसमेत पुग्ने गर्दछन्। यस्तै महाकाल पूजा त्रिपुरासुन्दरी २ मा रहेको रसीको टसी रुम्जे गुम्बामासमेत मनाइँदै आएको छ। गएको शनिबारदेखि सुरु भएको पूजा आजमात्रै सकिएको प्रमुख लामा निमा लामाले बताए। बौद्ध धर्मालम्बीहरुको प्रमुख पर्वको रुपमा रहेको यो पूजा सकिएकाले सर्वसाधाहरु यार्सा संकलन गर्नका लागि आवश्यक तयारीमा जुटेको उनको भनाइ छ। यी दुबै गुम्बा विकास समितिमा दर्ता समेत भएका छन्।"
गौर हत्याकाण्डसम्बन्धी मु्द्दामा कारण देखाउ आदेश,"काठमाडौं : सर्वोच्च अदालतले गौर हत्याकाण्डसम्बन्धी मु्द्दामा कारण देखाउ आदेश जारी गरेको छ। बुधबार न्यायाधीश तिलप्रसाद श्रेष्ठको इजलासले कारण देखाउ आदेश जारी गरेको हो। गौर नरसंहारको अनुसन्धान गरी दोषीमाथि कानुनी कारवाहीको माग गर्दै त्रिभुवन साहले २१ जेठ २०८० सालमा सर्वोच्चमा रिट दायर गरेका थिए। जिल्ला प्रहरी कार्यालय रौतहट र जिल्ला सरकारी वकिलको कार्यालय गौरसमेतलाई रिटमा विपक्षी बनाइएको छ। रिट निवेदनमा उत्प्रेषणको आदेश माग दावी गरिएको छ। यसअघि सर्वोच्चले जेठ ३० गते मुद्दामाथि सुनुवाइ गर्दै अन्य आदेश जारी गरेको थियो। २०६३ चैत ७ गते तत्कालीन मधेसी जनाधिकार फोरम र नेकपा माओवादीका कार्यकर्ताबीचको झडपमा २७ जना माओवादी कार्यकर्ताको ज्यान गएको थियो। हत्याकाण्ड भएको लामो वितिसक्दा पनि राज्यले दोषीलाई कारबाही गर्न नसकेका भन्दै सर्वोच्च अदालतमा रिट दायर भएको हो। गौर घटनाका पीडितले न्याय माग्दै पटक पटक आन्दोलन,धर्ना बसे पनि न्यायका लागि कसैले पहल नगरेपछि सर्वोच्च पुगेका हुन्। २०६३ साल चैत्र ७ गते रौतहटको सदरमुकाम गौरस्थित राईसमिलको चौरमा तत्कालीन मधेशी जनअधिकार फोरम र तत्कालीन नेकपा माओवादीले एउटै चौरमा सभा गर्न लाग्दा दुई पक्षबीच झडप भएको थियो। झडपमा परी २७ जना माओवादी कार्यकर्ताको मृत्यु भएको थियो। सो घटनामा ५० भन्दा बढी माओवादी कार्यकर्ता घाइते भएका थिए। माओवादी कार्यकर्तालाई लक्षित गरी गरिएको आक्रमण पूर्वनियोजित तथा संगठित रूपमा भएको राष्ट्रिय मानवअधिकार आयोगले घटनाको छानबिनपछि ठहर गरेको थियो।"
राजनीतिमा इमान खोइ ?,"राजनीतिक दलका नेता कार्यकर्तालाई बेस्सरी प्रशिक्षण दिएर फलामे अनुशासनमा राख्नुपर्छ। उच्च आदर्श, महान् आदर्श आजको द्रव्य युगमा र स्वार्थको युगमा कल्पना गर्नसम्म सकिएला। तर, यथार्थमा त्यो सम्भव छैन। यद्यपि आधारभूत रूपमा केही मान्यताहरू, केही विश्वसनीय व्यवहारहरू, सामान्य मानवीय आचरणहरू, समायोचित आदर्शहरू समाजको चेत र विश्वासअनुसार आवश्यक हुन्छन्। अहिले नैतिकता, इमान र विश्वासको चरम खडेरीमा नेपाली समाज गुज्रिरहेको छ। केही अपवादस्वरूप राष्ट्रको सार्वजनिक जीवनमा चिनिएका नैतिक इमान र निष्ठामा बाँच्नेहरू पनि समयसँग हिँड्न नजान्ने, समयको मेसो नबुझ्ने अबुझ करार भएका छन्। नैतिकता इमान र अवसरवादी नहुने चरित्र सामाजिक रूपमा अनफिटको दर्जामा पर्छन्। सम्पत्ति शक्ति र सत्ताको नाजायज आयआर्जन इज्जत र प्रतिष्ठाको मानक बनेका छन्। नाजायज हर्कत नगरी जीवनयापन गर्ने नैतिकता र नीतिको वकालत गरेर आधा पेट इमानको मानो खाएर बाँच्नेहरू, नैतिकतामा पेसा र व्यवसाय गर्नेहरू असान्दर्भिक र समाजका बाउँठे चरित्रको नाममा बदनाम गरिन्छन्। हृदयका आवाज बोल्नेहरू संविधान नियम, ऐन र कानुनबाट व्यक्ति, समाज र देश निर्देशित हुनुपर्छ भन्नेहरू अराजक लाग्छन्। शिक्षा, स्वास्थ्य र मानवताको व्यापार गर्नेहरू महान् र गर्विला ठानिन्छ। निःशुल्क शिक्षा स्वास्थ्य संविधान प्रदत्त हक हो भन्नेहरूको हुर्मत लुटिएको छ। बृहत् स्वार्थको लागि लविङ गर्नेलाई व्यक्तिगत र सानो समूहको व्यापारिक स्वार्थको लागि काम गर्नेले अराजक, अनैतिक र दुष्ट करार गर्दा समाज उल्टो उसैको वाहवाह गर्छ। सज्जन र नैतिक मान्छेलाई यथेष्ट बदनाम गरिन्छ र दुर्जनको अनाधिकृत धन र अनैतिक आर्जनको ख्याति चुल्याइन्छ। धनको आडमा त्यस्तै व्यक्तिहरू विभिन्न अवसर लिएर पदमा पुग्छन् र तिनीहरूकै हालिमुहाली चल्छ। समाजको प्रचलित कहावत चोरलाई चौतारो र साधुलाई सुली आज पनि कायम नै छ। मान्छेको छद्मभेषी रूपको प्रतिष्ठा र पूजा हुन्छ तर तीतो लाग्ने सत्यलाई, असत्य प्रमाणित गर्ने लाख कोसिस गरिन्छ र सत्यको गला निर्मम ढंगले निमोठ्ने अभ्यास हुन्छ। कुनै पनि संस्था बन्नु ठूलो कुरा होइन, कुनै पनि पार्टीले चुनाव जित्नु ठुलो कुरा होइन। तर हरेक विषय संस्थागत हुनु, निर्णय प्रक्रिया पारदर्शी हुनु एवं विगत र वर्तमान सफा हुनु अनि भविष्य उज्यालो हुनु आवश्यक योग्यता हो। बहुदलीय व्यवस्थामा पार्टीहरू बन्नु चुनावमा भाग लिनु र चुनाव जित्नु अनौठो होइन। तर, राजनीतिमा विश्वसनीय छवि बनाएर राजनीति र समाजलाई जिताउनु महत्त्वपूर्ण कुरा हो। राजनीतिमा सबैभन्दा खाँचो न्यूनतम र आधारभूत इमान, नैतिकता, आचरण र प्रणालीगत प्रक्रियाको हो। कहिलेकाहीँ दृष्टिकोणहरू बदलिन्छन्। भ्रम निवारण हुन्छ। वास्तविकताको बोध हुन्छ त्यसैले हिजो गरेको दाबी झुट र आज अर्कै नयाँ सत्यमा उद्बोधन हुन्छ। बेलुका र बिहानको दृष्टिकोण र दृष्टिबोधमा ठूलो अन्तराल देखिन्छ। त्यतिबेला विगतको दृष्टिकोण र वर्तमानको दृष्टिकोणमा आएको बदलावले एउटा भ्याकुम र अन्योल सिर्जना गर्छ। त्यस्तो बेला विगतको त्रुटिप्रति क्षमायाचना र इमान्दार सच्चाइको प्रयास सार्वजनिक रूपमा भन्नु र जानकारी गराउनु पर्छ। लिखित दस्तावेज निर्माण गर्नुपर्छ। तर हामीकोमा त्यस्तो प्रयास पाइन्न। कुनै विषय र विमतिप्रति सार्वजनिक खेद र अफसोच गरेको पनि पाइन्न। जबकि बेलुकी नकारात्मक टिप्पणी गरेर सुनेर सुतेको मान्छे बिहान झिसमिसेमा सकारात्मक अँगालोमा बाँधिएको पाइन्छ। जसले गर्दा नेताहरू, सार्वजनिक व्यक्ति, बुद्धिजीवी, पत्रकार एवं लेखकहरूको विश्वसनीयता संकटमा परेको छ। यसर्थ इमानको पाठशाला आजको खाँचो हो। राजनीतिमा कलाबाजी हावी भएपछि सामाजिक तहमा नै एक किसिमको विकृति, वितृष्णा र वितराग पैदा हुन्छ। कुनै पनि व्यक्ति संस्थाको अप्रत्याशित उदय अनपेक्षित अन्त्य पनि नहोला भन्न सकिन्न। इतिहासले यस्ता घटनाको पुष्टि विश्व परिप्रेक्ष्यमा पटकपटक गरिसकेको छ। तासको घर जस्तै गल्र्याम्म ढलेका थुप्रै सत्ताका दृष्टान्तहरू छन्। पार्टीहरूको सत्तारोहणलाई २०४६ पछि हेरौं। २०४८ सालमा नेपाली कांग्रेसको एकलौटी सरकार थियो, २०४९ को स्थानीय चुनावमा कांग्रेसको विजय इतिहासकै नमुना थियो। तर कांग्रेसले त्यो स्थति समहाल्न सकेन र आफ्नै आन्तरिक घर झगडाको कारण सरकार गिरायो। नातावाद, कृपावाद, भ्रष्टाचार आदि बेथिति र विसंगति कांग्रेसले भित्र्यायो र सत्ताको निर्लज्ज प्रयोग गर्यो। २०६४ पछि माओवादीले सत्ता प्रवेश गर्दा नगर्दै आफ्नो आधारभूत चरित्र गुमाएर सुखभोग, सत्ताभोग र अवसरवादको भुलभुलैयामा हजारौं नेताकार्यकर्तालाई भसायो। २०६४ ताका माओवादी को थिएन ? माओवादीले नगर्न सक्ने कुरा के थियो ? माओवादीले देखाउन बाँकी सपना कुन थियो र ? पुष्पकमल दाहाल प्रचण्ड, डा बाबुराम भट्टराईको को देवत्वकरण गर्र्द छुटेका कुनै बिम्ब, प्रतीक, मानक र प्रतिमानहरू थिएनन्। चमत्कारको भाष्य सिर्जना गर्न कुनै कसर छोडिएको थिएन। १० वर्षमा एसियाको सबैभन्दा उन्नत राष्ट्र बनाउने उद्घोष थियो। रिजल्ट कस्तो आयो र आउँदै गयो जगजाहेर छ। २०७४ को चुनाव पछिको ओली क्रेज र ओलीले नदेखाएको कुनै सपना थिएन। रेल गुडाउने पानीजहाज चलाउने, घरघरमा ग्याँसको पाइप जोडिदिने नयाँ युगको सुरुवात भनियो र सहरका भित्तामा नयाँ युगको ओली चित्र राखियो। दुर्भाग्य दुई तिहाइ आफ्नै भारले थिचियो र थचारियो। दुई तिहाइको सरकारको सामथ्र्य पनि परीक्षण गरियो। यसर्थ, लहड, लहर, बेग र आक्रोश, भावना र परिस्थितिजन्य अनपेक्षित उत्पादनको मत थाम्न नयाँ पार्टीले थुप्रै ढुंगा चपाउने र पचाउने, बज्रवाण छल्ने र थाम्ने क्षमतासहित राजनीतिको रथ हाँक्नुपर्छ। पार्टी नेता कार्यकर्तालाई बेस्सरी प्रशिक्षण दिएर फलामे अनुशासनमा राख्नुपर्छ। सबैको घर, व्यवहार र अनुहारमा पारदर्शी ऐना राख्नुपर्छ। अन्यथा ऋतुहरू परिवर्तन भई रहन्छन्। राप र तापलाई इनर्जी बनाएर राजनीतिको फ्रेममा हाल्न सकिएन, वैचारिक पाइन लाउन सकिएन भने राजनीति दुर्घटनाग्रस्त हुनेछ। पार्टीहरू संकटमा फस्ने छन्। अरूले गर्न नसकेको, आजसम्म नगरेको काम कुनै अमुक व्यक्ति र पार्टीले गर्न सक्दैन भन्ने होइन, तर जादुको छडी कसैसँग छैन। व्यक्तिभन्दा प्रणाली बलियो बनाएर जानु सबैभन्दा उत्तम विकल्प हो। एउटा व्यक्तिलाई देश र जनताका अतृप्त सपनाका सबै भारी उठाउन लगाइयो भने सही निष्कर्ष ननिस्कने सम्भावना धेरै हुन्छ। राजनीतिमा नीतिगत स्पष्टताको पनि उत्तिकै जरुरी हुन्छ। जति इमान र आचरणको। आजको राजनीतिमा सबैभन्दा खाँचो न्यूनतम र आधारभूत इमान, नैतिकता, आचरण र प्रणालीगत प्रक्रियाको हो।  कार्की, अनुसन्धाता हुन्।"
गुल्मीका अग्नि पीडितलाई इस्माले एकएक लाख दिने,"गुल्मी : अग्नि पीडितको घर निर्माणको लागि इस्मा गाउँपालिकाले प्रति परिवार एकएक लाख रुपैयाँ तत्काल उपलब्ध गराउने भएको छ । बैशाख १२ गते बसेको गाउँ कार्यपालिकाको बैठकले पालिकाभित्र पूर्णरुपमा क्षति पुगेका घरपरिवारलाई तत्काल एकएक लाख दिने निर्णय गरेको गाउँपालिका अध्यक्ष भगतसिंह खड्काले जानकारी दिए । शनिबार हावाहुरीसहित लागेको भीषण आगलागीबाट पालिकाभित्रका २६ वटा घर र ४९ गोठ जलेर पूर्ण नष्ट भएका छन् । आगलागीबाट एक सय ९९ नागरिक प्रभावित भएका छन् । बर्खायाम सुरू हुन थालेकाले अग्नि पीडित परिवारलाई घर निर्माणको लागि प्रतिपरिवार एक लाख सहयोग गर्न लागिएको गाउँपालिका अध्यक्ष खड्काले बताए । अध्यक्ष खड्काका अनुसार अग्नि पीडित परिवारको घर निर्माणको कार्य तत्कालै सुरु गरेर अन्य ठाउँबाट समेत स्रोत जुटाउन सबैको प्रयत्न जारी रहनेछ । आगलागी भएको अर्कोदिन बसेको गाउँ कार्यपालिकाको बैठकले जनप्रतिनिधि र कर्मचारीबाट मासिक तलबको ५ प्रतिशत रकम पीडितलाई राहत कोषमा उपलब्ध गराउने निर्णय गरेको थियो । जनप्रतिनिधिबाट पाँच लाख छ हजार र कर्मचारीको एक लाख ५७ हजार गरेर कूल छ लाख ८३ हजार हुने इस्मा गाउँपालिकाका लेखा अधिकृत अशोक कुमार खड्काले जानकारी दिए । अग्नीपीडित परिवारले मौसमज जन्य विपत्अन्तर्गत संघ, प्रदेश र स्थानीय तहको साझेदारीमा चार लाख रुपैयाँ र गाउँपालिकाको एक लाख गरी प्रतिघर परिवारले पाँच लाख रुपैयाँ पाउनेछन् । अग्नी पीडितका लागि जिल्ला विपद् व्यवस्थापन समितिमार्फत पूर्ण क्षति भएका प्रत्येक घरपरिवारलाई तत्काल राहत स्वरुप प्रति घर २० हजार रकम प्रदान गरिएको छ भने यतिबेला सरकारी तथा गैरसरकारी संघसंस्थाले जीन्सी र नगद उपलब्ध गराइरहेका छन् । उनले राहत र उद्धारका काम तीव्र पारिएकाले जस्तापाता सहयोग र नगद रकम राहत कोषमा उपलब्ध गराउन अनुरोध समेत गरेका छन् ।"
एमाले उम्मेदवार भण्डारीका बुवाको गरियो दाहसंस्कार,"बझाङ : बझाङ प्रदेश सभा क्षेत्र नम्बर १ को उपनिर्वाचनमा नेकपा (एमाले) उम्मेदवार दमनबहादुर भण्डारीको बुवाको दाहसंस्कार गरिएको छ । एमाले उम्मेदवार भण्डारीका बुवा चक्रबहादुर भण्डारीको ८८ वर्षको उमेरमा मंगलबार बिहान निधन भएको हो । बुधबार भ्यागुते खेलाको सेती दोभानमा उनको अन्तिम संस्कार गरिएको हो । उनको पार्थिव शरीरमा एमाले स्थायी कमिटी सदस्य कर्ण थापा,पोलिट ब्युरो सदस्य राजेन्द्र रावल र केन्द्रीय सदस्य ऐन महरले सामूहिक रुपमा पार्टीको झण्डा ओढएर श्रद्धाञ्जली दिएका थिए । श्रद्धाञ्जली सभामा बोल्दै स्थायी कमिटी सदस्य कर्ण थापाले शोकलाई शक्तिमा बदल्नु पर्ने बताएका थिए । आगामी १५ गते यहाँ उपनिर्वाचन हुँदैछ निर्वाचन उत्कर्षमा पुगेको बेला यस्तो दु:खद घटना सुन्नु परेको छ थापाले भने,यो शोकलाई अब शक्तिमा बदल्नु पर्छ । सबै जुटौं। लागौं।' २०७९ मंसिरको निर्वाचनमा बझाङ१ बाट निर्वाचित नेपाली कांग्रेसका प्रदेश सभा सदस्य पृथ्वीबहादुर सिंहको २०७९ असार ५ गते सवारी दुर्घटनामा मृत्यु भएपछि वैशाख १५ गते उपनिर्वाचन हुँदै छ । यहाँ एमाले र कांग्रेसबीच कडा प्रतिस्पर्धा देखिएको छ। एमालेबाट दमन भण्डारी उम्मेदवार छन् भने काङ्ग्रेसबाट अभिषेक सिंह उम्मेदवार छन् । अभिषेक स्वर्गीय सिंहका छोरा हुन्।"
"सुनथराली विमानस्थल उद्घाटनको २ महिना बित्यो, उडान सुन्य","कालिकोट : कालिकोटको एक मात्र सुनथराली विमानस्थल वर्षौंपछि उद्घाटन भयो, तर विमान भने आएन। औपचारिक रुपमा उद्घाटन भएको २ महिना बितिसक्दा पनि अझै उडान सुन्य नै छ। स्थानीय बिमला कठायत भन्छिन्,'शिलान्यास भएको ३८ वर्षपछि बल्लतल्ल निर्माण सम्पन्न भएको विमानस्थल एक वर्षपछि औपचारिक रूपमा उद्घाटन भए पनि प्लेन फर्केर आएन।' उद्घाटन सत्रमा तत्कालीन मन्त्रीद्वय, उपप्रधान तथा रक्षा मन्त्री पूर्णबहादुर खड्का र संस्कृति, पर्यटन तथा नागरिक उड्डयन मन्त्री सुदन किराँतीले तत्कालका लागि हप्तामा एक दिन उडान भर्ने बताएका थिए। फागुन १४ गते सोमबार मन्त्रीद्वयले सुनथराली विमान स्थलमा आयोजना गरिएको कार्यक्रममा बोल्दै हप्तामा एक दिन अवश्य उडान भर्ने प्रतिबद्धता गरे पनि आजसम्म फर्केर हवाईजहाज नआएको बताए। नरहरीनाथ गाउँपालिका१ का दमन विष्टले कोटवाडा स्थित सुनथराली विमान स्थलमा बोलेको कुरा मन्त्रीद्वको हावाको बेलुन जस्तै उडेर अलपत्र परेको गुनासो गरे। उनले विमानस्थल बन्न चार दशक लाग्नु, निर्माण सम्पन्न भएको विमानस्थल औपचारिक उद्घाटन गर्न आठौँ पटकसम्म सूचना गर्दै स्थगित हुनु नै शंकास्पद भएको बताए। मन्त्रीले गरेको प्रतिबद्धता, भाषण बालुमा पानी खनाए जस्तै भयो। नरहरीनाथकै सम्झना विष्टले भनिन्, 'आज दुई महिना पुग्न लाग्दा कम्तिमा पनि नौ हप्तासम्म एउटा पनि हवाइजहाज नआउनु दु:खद कुरा हो।' साप्ताहिक उडान भर्न समस्या भएमा केही महिना यात्रु नपाएमा उक्त विमानको शुल्क गाउँपालिकाले समेत व्यवस्थापन गर्ने छलफल चलेको थियो। तर मन्त्रीहरूले विमान सुचारु भएमा यात्रुको चाप बढ्ने भन्दै सुरुमा हप्तामा एउटा र त्यसपछि बढाउने आश्वासन दिनु राम्रो नभएको गुनासो गरिन्। मन्त्री निकट राजनीति दलका स्थानीय नेता अहिले मन्त्रीद्वयको कुरा बचाउनका लागि सरकार फेरिनुलाई दोष दिंदै आएका छन्। यता नरहरीनाथ गाउँपालिका अध्यक्ष नगेन्द्रबहादुर विष्टले सबै प्रक्रिया पूरा भए पनि नागरिक उड्डयन प्राधिकरणले अनुमति नदिएका कारणले रोकिएको बताए। उनले भने, 'नेपालगन्ज कालिकोट, सुर्खेत कालिकोट र धनगढी कालिकोटको भाडादर समेत कायम भएको तर प्राधिकरणले अनुमति नदिएका कारणले उडान हुन नसकेको हो।' प्राधिकरणले अनुमति दिएमा जुनसुकै कम्पनीका विमानले नेपालगन्ज कालिकोटका लागि प्रतिव्यक्ति पाँच हजार ५ सय ५१ रुपंयाँ तिर्नुपर्ने छ। सुर्खेतबाट आउने यात्रुले तीन हजार ९सय १ रुपियाँ र धनगढीबाट कालिकोट आउने यात्रुले पाँच हजार २ सय ४९ रुपैयाँ भाडा तिर्नु पर्ने दररेटमा उल्लेख छ। तर हवाईजहाज नआउँदा भाडादरको के काम भन्दै स्थानीय आक्रोषित छन्। सामाजिक अभियान्ता हिक्मतजंग मल्लले नागरिकलाई सेवा दिन नसक्ने कुनै पनि तहका सरकार जनताको पक्षमा नभएको गुनासो गरे। एर्पोट निर्माण खर्च एक अर्बभन्दा बढी निर्माण खर्च भएको विमानस्थलमा कालोपत्रे गर्न भ्याटसहित १४ करोड, ९३ लाख पाँच हजार रुपैयाँ खर्च भएको छ। विमानस्थल उद्घाटन हुँदा यहाँका नागरिक निकै उत्साहित थिए। विमानस्थल नजिकै घर भएका अग्रबहादुर विष्टले आपत्कालीन अवस्थामा हवाईजहाज चढ्न पाउने अवसर जुरेको भन्दै खुशी भए पनि हवाइजहाज नआउँदा दु:खी छन्। सुनथराली विमानस्थल निर्माणको क्रममा २०५८ सालमा कामदारसहित ३२ जनाको तत्कालीन राज्य पक्षले एकै ठाउँमा ज्यान लिएको थियो। विमानस्थल निर्माणको क्रममा माटोको ढिस्कोले पुरिएर ४ जनाको घटना स्थलमा मृत्यु भयो। विमानस्थल निर्माणको क्रममा रगतको खोला बगे पनि नियमित रुपमा नभइ हप्ताको एक पटक भए पनि चिलगाडी आउनु पर्छ भन्दै स्थानीय नागरिकले माग गरेका छन्। सुनथराली विमानस्थल, कोटवाडाका आयोजना प्रमुख तथा नागरिक उड्डयन प्राधिकरणका प्रबन्धक इन्जिनियर रत्नबहादुर श्रेष्ठले विमानस्थलको लम्बाई ६ सय ४० मिटर र २० मिटर चौडाइ रहेको बताए। उनले भने विमानको टर्निङ प्याप ५०० वर्गमिटरका दुई वटा छन्। यस्तै, ट्याक्सी (वय) रुट २५ मिटर लम्बाई र २० मिटर चौडाइ रहेको छ। विमानको पार्किङ क्षेत्र ७० मिटर लम्बाई र ३० मिटर चौडाइ छ। कोटवाडा विमानस्थलमा दुवै तर्फबाट अवतरण तथा उडान गर्न सकिन्छ।"
नेपाल र कतारबीच द्विपक्षीय भेटवार्ता सुरु,"काठमाडौं : नेपाल र कतारबीच द्विपक्षीय भेटवार्ता सुरु भएको छ। नेपालको दुईदिने राजकीय भ्रमणमा रहेका कतारका अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डसहितको प्रतिनिधिमण्डलबीच आज भेटवार्ता सुरु भएको हो। सोल्टी होटलमा प्रधानमन्त्री प्रचण्ड र कतारका राजा थानीबीच वान टु वान भेटवार्तासकिए लगत्तै दुई देशका उच्चअधिकारीसहितको छलफल सुरु भएको हो। छलफलमा नेपाल र कतारका मन्त्रीसमेत सहभागी छन्। कतारका अमिर र प्रधानमन्त्री दाहाल नेतृत्वको द्विदेशीय प्रतिनिधिमण्डलबीचको वार्तामा नेपालकतार सम्बन्धका समग्र पक्षमा विचारविमर्श हुनका साथै क्षेत्रीय र अन्तर्राष्ट्रिय चासोका विषयमा छलफल भइरहेको परराष्ट्र मन्त्रालयले जनाएको छ। वार्तापछि उनीहरूको उपस्थितिमा द्विपक्षीय सम्झौता र समझदारीपत्रमा हस्ताक्षर हुनेछ। नेपाल र कतारबीचको युवा तथा खेलकुद सहयोग, उच्च शिक्षा तथा वैज्ञानिक अनुसन्धानका क्षेत्रमा सहयोगसम्बन्धी समझदारीपत्रमा हस्ताक्षर हुनेछ। दुई देशबीच कला र संस्कृति, महान्यायाधिवक्ताको कार्यालयसम्बन्धी र वैदेशिक मामिलासम्बन्धी सम्झदारीपत्रमा हस्ताक्षर गर्ने कार्यक्रम रहेका परराष्ट्र मन्त्रालयका प्रवक्ता अमृतबहादुर राईले जानकारी दिए। कतारी अमिरको सम्मानमा प्रधानमन्त्री दाहालले दिवाभोजको आयोजना गर्नेछन्। कतारका अमिर थानी राष्ट्रपति रामचन्द्र पौडेलको निमन्त्रणामा हिजो अपराह्न नेपाल आएका हुन्। उनी आजै अपराह्न काठमाडौंबाट प्रस्थान गर्ने कार्यक्रम छ।"
युवा केन्द्रित आर्थिक खाका,"राजनीतिक र सामाजिक समस्याहरू थपिँदै गएको अनुभूति हुँदैछ। निश्चित रूपमा वर्तमान र भविष्यप्रतिको चिन्तालाई पनि थपेको छ। तर, यसबारेमा खुला र घनिभूत छलफलका लागि तयार नभएको वा नरहेको भान पनि सँगसँगै हुँदैछ। जसले गहन छलफलको प्रस्ताव गर्दछ, उसलाई नैराश्यतावादीको संज्ञा दिँदै छलफललाई प्रधान समस्याहरूबाट झन् टाढा धकेल्ने र विषयान्तर गर्ने गलत अभ्यासले उल्टै प्रश्रय प्राप्त गर्न थालेको छ। राष्ट्रियताको विषयमा कुरा गर्यो भने प्रतिगामी हुने, सामाजिक तथा आर्थिक समस्याको बारेमा विचार आदानप्रदान गर्यो भने नैराश्यतावादीमा परिणत हुने एउटा डरलाग्दो भाष्य निर्माण भएको छ। त्यसकै अर्को एउटा शृंखलाको रूपमा अहिले युवाहरूलाई अवमूल्यन गर्ने, हतोत्साहित गर्ने र कहिलेकाहीँ त गालीगलौज गर्नेसम्मको नयाँ परिपाटीले जरा गाडेको छ। केही समयअघि एउटा समारोहमा एक जना व्यक्ति त हाम्रा विश्वविद्यालयहरूमा अब सबै विदेशी प्राध्यापकहरूले अध्ययापन गराए पनि हाम्रा युवाहरू स्वदेशी विश्वविद्यालयहरूमा नपढ्ने र विदेशमात्रै जान खोज्ने मनोरोगबाट ग्रसित रहेको कटाक्ष गरे। युवाको मनोविज्ञान र सोचलाई राम्रोसँग विश्लेषण गर्दै आवश्यक कानुन, नीति र कार्यक्रम निर्माण एवं लागू गर्नुभन्दा पनि भावनात्मक अभिव्यक्तिहरूले समाजमा कतै नयाँ प्रकृतिको द्वन्द्वको बीजारोपण हुने त होइन भन्ने चिन्ता सिर्जना गरेको छ। युवाहरूले विश्वव्यापी आधुनिक जीवनलाई अनुसरण गर्न खोजेको देखिन्छ। जागिर वा नियमित आम्दानीको स्रोत, आफ्नै घर, सवारीसाधन, बिदामा परिवार वा मन मिल्ने व्यक्तिहरूसँग कतै घुम्न, खेल मैदानमा गएर खेल हेर्न, चलचित्र घर वा अन्य स्थानमा गएर व्यक्तिगत जीवन बिताउन पाइयोस्, आफ्ना सन्ततिलाई सिर्जनात्मक विद्यालयहरू पढाउन पाइयोस्, सुविधा सम्पन्न अस्पतालमा आफू र आफ्ना परिवारलाई उपचार गराउन पाइयोस् जस्तैजस्तै। के यस्ता सपनाहरू गलत छन् ? युवाहरूले स्वतन्त्रतालाई पश्चिमा मुलुकहरूका युवाहरू झैं व्यक्तिवादी सिद्धान्तमा आधारित भएर बुझ्न, व्याख्या गर्न सुरु गरिसकेका छन्। त्यसमा पनि आधुनिकतावादको एक प्रमुख विशेषताको रूपमा रहेको आर्थिक सम्पन्नतालाई व्यक्तिगत जीवनको प्रमुख उद्देश्यको रूपमा नै लिन सुरु गरेका छन्। प्रायः सबै युवाको धनी बन्ने लक्ष्य भएको छ। त्यसका लागि उनीहरू घर, परिवार र समाजभन्दा टाढा गएर पनि काम गर्न तत्पर भएका छन्। अनि यसै सिलसिलामा जानअञ्जान उनीहरू अप्राकृतिक बाटोलाई समेत समात्न तयार हुन्छन। यो विषम परिस्थितिलाई दुई पृथक् कोणबाट हेर्नु आवश्यक छ। पहिलो, सक्रिय आर्थिक गतिविधिमा संलग्न हुँदै आफू र परिवारको जीवनमा तात्विक परिवर्तन गर्न संकल्पित नागरिकको जनसंख्या वृद्धि भएको छ। यो निश्चित रूपमा एउटा सुवर्ण अवसर पनि हो। कुल जनसंख्याको ४२ दशमलव ५६ प्रतिशत रहेको युवाहरूको जनसंख्या नेपालको ठूलो पुँजी हो। आफ्नो जीवनमा आफैंले केही गर्नु पर्दछ भन्ने मनोविज्ञान बोकेको जनशक्तिलाई आवश्यक शिक्षा, सीप र तालिम प्रदान गर्दै उनीहरूको आर्थिक गतिविधिको सहजीकरण गर्नु नै विकास र सम्मुन्नतिको निर्विकल्प बाटो हो। दोस्रो, यो भावनामा बग्ने समय होइन। तथ्य, अन्तर्राष्ट्रिय अनुभव र समाजको आवाजसम्मलाई मध्यनजर गर्दा युवा केन्द्रित आर्थिक गतिविधिको मोडेल निर्माण र कार्यान्वयन गर्ने समय हो। तर, अहिले झैं लोकप्रियताका लागि केही थान कार्यक्रम घोषणा गर्ने अनि आफ्ना नजिकका केही व्यक्तिहरूलाई ऋण वा अनुदान दिने पद्धतिबाट मात्रै युवा केन्द्रित नेपालको नयाँ आर्थिक अभियान सुरु हुन सक्दैन। त्यसका दुई प्रमुख आधार स्तम्भहरूको बारेमा यहाँ चर्चा गर्न चाहन्छु। सर्वप्रथम युवाहरूको आर्थिक गतिविधि केन्द्रित राज्य सञ्चालनको नयाँ खाका निर्माण गर्नु पर्दछ। युवाहरूको सिर्जनात्मक, सक्रिय र उत्पादक आर्थिक गतिविधिलाई समग्र अर्थतन्त्र र राज्यको भविष्यसँग जोडेर सोच्ने बानीको विकास गर्दैनौं तबसम्म पूर्णरूपमा राज्य त्यसतर्फ जान सक्दैन। त्यसको सुरुवाती बिन्दुको रूपमा युवाहरूको उद्यमशीलता विकासलाई प्रवद्र्धन गर्ने एउटा उच्चस्तरीय प्रशासनिक संयन्त्र अत्यावश्यक हुन्छ। युवा एवं उद्यमशीलता प्रवद्र्धन गर्न छुट्टै मन्त्रालयको स्थापनासम्मलाई पनि सोच्नु पर्दछ, छलफल गर्नुपर्दछ। मन्त्रालय नै नभए पनि मन्त्री सरहको व्यक्तिले हाक्ने छुट्टै निकाय आवश्यक हुन्छ। संसारभर प्रशस्तै यस्ता अभ्यासहरू रहेका छन। औद्योगीकरणको क्षेत्रमा चमत्कारिक प्रगति गरेको कोरियाले सन् २०१७ मा एसएमई तथा स्टार्टप मन्त्रालय स्थापना गरेको छ। अमेरिका पनि राष्ट्रपतिको कार्यालयअन्तर्गत रहने तर स्वायत्त साना व्यवसाय कार्यालय रहने व्यवस्था रहेको छ। यसले साना व्यवसाय प्रवद्र्धनको नीतिगत र कार्यक्रमगत दुवै क्षेत्रमा काम गर्दछ। प्रायः सबै विकसित देशहरू आफ्ना देशमा साना तथा मझौला उद्योगलाई कसरी प्रवद्र्धन गर्न सकिन्छ र युवाहरूको सक्रिय सहभागितालाई कसरी सुनिश्चित गर्न सकिन्छ भन्नेमा तल्लिन छन्। हामीले पनि हाम्रो माटो सुहाउँदो संरचनागत सुधारमा कत्ति पनि ढिलो गर्नु हँुदैन। जुनै स्वरूपमा भए पनि प्रधानमन्त्रीको मातहतमा युवाहरूको आर्थिक गतिविधि प्रोत्साहन गर्दै नेपालमा उद्यमशीलता विकासलाई नेतृत्व गर्ने प्रशासनिक संरचना स्थापनामा स्थापना गरौं। जरुर, युवाहरूको तीव्र विदेश पलायन रोक्ने र विदेशमा रहेका युवाहरूलाई मुलुकमा फर्काउनु यसको प्रमुख कार्यक्षेत्र हुनु पर्दछ। त्यसले संघीय सरकारका मन्त्रालय र मातहतका कार्यालय मात्रै होइन ७ प्रदेश र ७ सय ५३ स्थानीय सरकारहरूसँग सहकार्यको मोडेल निर्माण गर्दै राष्ट्रिय अभियानको सुरुवात गर्नु पर्दछ। तत्काल संघीय सरकारले यो आर्थिक वर्षमा खर्च हुन नसक्ने बजेटलाई युवाहरूको आर्थिक गतिविधि प्रवद्र्धनमा खर्च हुने प्रबन्ध गर्नु पर्दछ। त्यसले हाम्रो युवाहरूमा नयाँ ऊर्जा थप्ने मात्रै नभई उनीहरूको राज्यप्रतिको विश्वास अभिवृद्धि गर्दछ। हाल लेखनको चरणको रहेको १६औं पञ्चवर्षीय आवधिक योजनामा यसको प्रष्ट खाका तय गरिनु पर्दछ। दोस्रो स्वाभाविक विषय युवाहरूको सक्षमता अभिवृद्धि हो। युवाहरूमा उद्यमशीलता र व्यक्तित्व विकासका लागि के कस्ता गुणहरू आवश्यक छन् र अहिलेको अवस्था के छ भन्ने बारेमा प्रस्ट लेखाजोखा आवश्यक छ। आवश्यक सीप र गुणको विषयमा प्रस्ट हुन्छौं तबमात्र उपयोगी राष्ट्रिय शिक्षा नीति र कार्यक्रमहरूको तय एवं कार्यान्वयन गर्न सक्दछौं। फगत कागजको डिग्री र प्रमाणपत्रले मात्रै राष्ट्र विकास हुँदैन। औपचारिक अनौपचारिक शिक्षा, उद्यमशीलता, उद्योग तथा व्यवसायबीच यथेष्ट सहकार्यको मोडेल विकास गर्न नसक्दा परिकल्पनाको फल चाख्न सकिरहेका छैनौं। उद्योग, व्यवसाय र औपचारिक शिक्षा तथा अनुसन्धान सँगसँगै हातेमालो गर्दै एकै दिशातर्फ लम्केमात्र युवाहरूले स्थान प्राप्त गर्छन्। सिर्जनशीलता र नवीनतम विचारहरूले बजारमा स्थान प्राप्त गर्छन्। यो सहकार्यले युवाहरू मात्रै होइन हाम्रा विश्वविद्यालय र अनुसन्धान केन्द्रजस्ता संस्थाहरूलाई पनि थप आर्थिक स्रोत, नयाँ ऊर्जा र सोच प्रदान गर्दछ। यो औपचारिक मोडेल तय र कार्यान्वयन गर्न केही समय लाग्न सक्दछ। फेरि, सबै युवाहरू विश्वविद्यालय वा अनुसन्धान केन्द्रमा आउने पनि होइन। यी दुई विषयहरूलाई मध्यनजर गर्दै संघीय सरकार र हरेक स्थानीय तहले युवाहरूको सीप र क्षमतालाई मूल्यांकन गर्ने र तदनुसारको तालिम एवं शैक्षिक गतिविधि सञ्चालनसम्बन्धी विशेष प्याकेज घोषणा गर्नु पर्दछ। जागरुक र सीपयुक्त युवा हाम्रा गहना हुन्। हामीले उनीहरू केन्द्रित आर्थिक गतिविधिको नयाँ खाका निर्माण हामीलाई इतिहासले दिएको जिम्मेवारी हो। यसमा राज्य, निजी क्षेत्र र नागरिक समाजले हातेमालो गरौं।"
"भूकम्पको सम्झनामा बृहत्त फोटो प्रदर्शनी, बझाङदेखि वारपाकसम्मका तस्बिर","काठमाडौं : भूकम्पीय जोखिम न्यूनीकरणका लागि सचेतना फैलाउने उद्देश्यले बुधबार बृहत् फोटो प्रदर्शनीको आयोजना गरिएको छ । विक्रम संवत २०७२ साल वैशाख १२ गते गोरखाको बारपाकलाई केन्द्रबिन्दु बनाएर गएको ७ दशमलव ९ म्याग्निच्युटको विनाशकारी भूकम्प गएको बुधबार नौ वर्ष पूरा भएको छ । सोही भूकम्पको सम्झनामा भूकम्पीय जोखिम न्यूनीकरणका लागि सचेतना फैलाउने उद्देश्यले खानी तथा भूगर्भ विभाग,राष्ट्रिय भूकम्प मापन तथा अनुसन्धान केन्द्रको आयोजना तथा महिला पत्रकारहरूको संस्था संवाहिका समाज नेपालको सहआयोजनामा लैनचौरमा फोटो प्रदर्शनीको आयोजना गरिएको हो । फोटो प्रदर्शनीको उद्योग,वाणिज्य तथा आपूर्ति मन्त्री दामोदर भण्डारीले उद्घाटन गरे । उद्घाटनपछि मन्त्री भण्डारीले २०७२ सालको भूकम्पले मुलुकले ठूलो जनधनको क्षति बेहोरेको स्मरण गरे । उनले अहिले पनि नेपाल भूकम्पीय उच्च जोखिममा रहेको विभिन्न तथ्यांकले देखाएकाले आगामी दिनमा राज्यले संरचनागत र नीतिगत विषयहरुको तर्जुमा गरी कार्यान्वयन गर्नुपर्ने कुरा बोध गराएको भन्दै भूकम्पबाट हुने क्षति अत्यन्त न्यून होस भन्ने तर्फ ध्यान दिन जरुरी रहेको बताए। प्रदर्शनीमा २०७२ साल र २०७९८० सालमा जाजरकोट,बझाङलगायतका स्थानमा गएका भूकम्पहरूबाट भएको क्षति तथा समाज र भूगोलमा आएका परिवर्तनका दृश्यहरू समावेश गरिएको छ । प्रदर्शनीमा ५५ वटा फोटो राखिएका छन् । खानी तथा भूगर्भ विभाग,राष्ट्रिय भूकम्प मापन तथा अनुसन्धान केन्द्रका वरिष्ठ भूकम्पविद् डालोकविजय अधिकारीले विगतलाई बिर्सन नदिइ सम्भावित भूकम्पबाट हुने मानवीय तथा भौतिक क्षतिको न्यूनीकरणका लागि सचेत रहनुपर्छ भन्ने सन्देश दिने प्रयास गरिएको बताए ।उनले नेपालका ग्रामिण क्षेत्रमा रहेका मानिसमा अझै पनि भूकम्पप्रतिरोधी सचेतना नभएको पाइएको उल्लेख गरे। नेपालमा २०७२ साल वैशाख १२ गते विनाशकारी गोरखा भूकम्प गएको थियो । सो भूकम्पमा परि आठ हजार नौ सय ७० जनाले ज्यान गुमाएका थिए भने २२ हजारभन्दा बढी घाइते भएका थिए । यो १९९० सालको महाभूकम्पपछि नेपालमा गएको सबैभन्दा ठूलो भूकम्प थियो ।"
डकेन्द्रलाई भोट माग्न राजेश पायलसहितका कलाकार इलाममा,"चुलाचुली (इलाम) : इलाम २ को उपनिर्वाचनमा पहिचानवादी स्वतन्त्र उम्मेद्वार डकेन्द्रसिंह थेगिमको पक्षमा मत माग्न गायक राजेश पायल राई सहितका कलाकार उनको चुनावी क्षेत्रमा आएका छन्। गयक राई, लाहुरे , एकदेव लिम्बु, सुनिता थेगिमदेखि धरान उप महानगरपालिकाका मेयर हर्क साङपाङसहितको समुहले इलामको चुलाचुली गाउँपालिका ४ आइतबारेमा आज हुने सभामा प्रस्तुति दिने थेगिमका छोरा गायक एकदेव लिम्बुले जानकारी दिए। उनले भने, माहोल राम्रो छ, यो कार्यक्रमले थप उर्जा थप्ने छ। ६८ वर्षको उमेरमा पनि उनी इलाम २ उपनिर्वाचनमा पहिचानवादी स्वतन्त्र उम्मेद्वारको रुपमा उभिएका छन्। प्रतिस्पर्धी १९ उम्मेद्वारमध्ये थेगिङ जेठा उम्मेदवार हुन्। उनि भन्छन्, पहिचान र विकासको एजेण्डालाईसँगै लैजाने योजनामा छ।"
"नेपाल र कतारबीच ८ बुँदे सम्झौता, लगानी एवं सहकार्य विस्तारका लागि टिम निर्माण गर्ने समझदारी","काठमाडौं : नेपाल र कतारबीच लगानी एवं सहकार्यका विविध क्षेत्रमा सहजीकरण गर्नका लागि दुवै देशका तर्फबाट कार्यसूमह गठन गर्ने समझदारी भएको छ। कतारका अमिर शेख तमिम विन हमाद अल थानी र प्रधानमन्त्री पुष्पकमल दाहाल प्रचण्डबीच आज भएको एक्लाएक्लै र द्विपक्षीय प्रतिनिधिमण्डलस्तरीय भेटवार्तामा सो समझदारी भएको प्रधानमन्त्रीका परराष्ट्र मामिलासम्बन्धी सल्लाहकार डा रुपक सापकोटाले राससलाई जानकारी दिए। लगानी र सहकार्यका क्षेत्रलाई बिस्तार गर्ने विषयमा छलफल गर्नका लागि दुई देशका तर्फबाट बीचमा टिम निर्माण गरेर अगाडि बढ्ने समझदारी बनेको छ, उनले भने। भेटमा कतार र नेपाल सम्बन्ध एवं सहकार्यका विविध विषयमा कुराकानी भएको थियो। सो क्रममा उनीहरुबीच सौहार्द, आत्मीय र हार्दिकताका साथ वार्ता भएको थियो। सो अवसरमा नेपालमा विभिन्न क्षेत्रमा लगानी गर्नेसम्बन्धमा व्यापक छलफल भएको परराष्ट्र सल्लाहकार सापकोटाले जानकारी दिए। प्रधानमन्त्री दाहालले अरब राष्ट्रबाट उच्च तहमा पहिलोपटक कतारका अमिरको नेपाल भ्रमण भएको उल्लेख गर्दै यस भ्रमणबाट दुई देशबीचका सम्बन्धमा नयाँ आयाम थपिएको बताए। भेटवार्तामा दुवै नेताले यस भ्रमणबाट दुई देशबीचको मित्रवत् र हार्दिक सम्बन्धलाई नयाँ उचाइमा पुर्याएको उल्लेख गरेको सापकोटाले जानकारी दिए। भेटवार्तामा दुवै नेताले भ्रमणका क्रममा भएका समझदारीले दुई देशबीचको सम्बन्धमा नयाँ आयाम थपिएको बताउनुभयो, डा सापकोटाले भने, प्रधानमन्त्री दाहालले सिङ्गो नेपाली समुदायमा यस भ्रमणले नयाँ आशा जगाएको छ, आगामी दिनमा कतारसँग श्रमसहित लगानी र सम्बन्धका अन्य आयाममा पनि सहकार्य गर्ने ढोका खुला गरेको भन्नुभयो। भेटका क्रममा प्रधानमन्त्री दाहालले नेपालमा लगानीको उपयुक्त वातावरण रहेको उल्लेख गर्दै नेपालमा कतारको लगानीका लागि आग्रह गरे। लगानीका लागि सम्भावित क्षेत्र पहिचान गरिएका छन्, पूर्वाधार, यातायात, कृषि, जलविद्युत्, शिक्षा क्षेत्रमा दुई देशबीच सहकार्य हुर्नुपर्छ, प्रधानमन्त्री दाहालको भनाइ उद्धृत गर्दै डा सापकोटाले भने। नेपालमा लगानीका लागि प्रधानमन्त्री दाहालले राख्नुभएको आग्रहलाई कतारका अमिर अल थानीले सकारात्मक रुपमा लिएको उनले जानकारी दिए। कतारका अमिरले ऊर्जा, यातायात (हवाई सम्पर्क बिस्तार), कृषिलगायत क्षेत्रमा सहकार्य गर्न कतार सकारात्मक रहेको बताउनुभएको थियो। नेपालमा सम्भाव्य लगानीका लागि कतार सकारात्मक छ, सहकार्यका क्षेत्रलाई बिस्तार गरेर जान सकिन्छ, अमिर अल थानीको भनाइ उदृत गर्दै प्रधानमन्त्रीका परराष्ट्र सल्लाहकार सापकोटाले भने। भेटमा प्रधानमन्त्री दाहालले नेपाल र कतारबीचको श्रम सहकार्यलाई नयाँ ढङ्गबाट अघि बढाउन आग्रह गरेका थिए। कतारका अमिरले श्रम सहकार्यलाई थप बिस्तार गर्न सकिने उल्लेख गरे। नेपाली श्रमिकको सीप अभिवृद्धिका लागि सघाउन तथा हवाई सम्पर्कसञ्जाल बिस्तारका लागि कतार तयार भएको छ। पोखरा अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थलमा कतार एयरका तर्फबाट उडान गर्न सकिने उनको भनाइ थियो। प्रधानमन्त्री दाहालले युद्ध र द्वन्द्वको शान्तिपूर्ण समाधानका लागि कतारले गर्दै आएको मध्यस्थता भूमिकाको प्रशंसा गर्दै इजरायलमा हमासको आक्रमणमा परी बेपत्ता भएका नेपाली विद्यार्थी विपिन जोशीको सकुशल स्वदेश फिर्तीका लागि अमिरको ध्यानाकर्षण गराएका थिए। प्रतिनिधिमण्डलस्तरमा भएको सो भेटवार्तामा नेपालका तर्फबाट प्रधानमन्त्री दाहाल, उपप्रधानमन्त्री एवं परराष्ट्रमन्त्री नारायणकाजी श्रेष्ठ, उपप्रधानमन्त्री एवं भौतिक पूर्वाधार तथा यातायात मन्त्री रघुवीर महासेठ, कानुन, न्याय तथा संसदीय व्यवस्था मन्त्री पदम गिरी, अर्थमन्त्री वर्षमान पुन, ऊर्जा, जलस्रोत तथा सिँचाइ मन्त्री शक्तिबहादुर बस्नेत, सञ्चार तथा सूचना प्रविधिमन्त्री रेखा शर्मा, श्रम, रोजगार तथा सामाजिक सुरक्षामन्त्री डोलप्रसाद अर्याल, परराष्ट्र मन्त्रालयका सचिव सेवा लम्साललगायत थिए। कतारका अमिर अल थानीले नेतृत्व गरेको प्रतिनिधिमण्डलमा कतारका विभिन्न मन्त्रालयका मन्त्री र उच्च अधिकारी सहभागी थिए। भेटवार्तापछि नेपाल र कतारबीच कला संस्कृति, शिक्षा, सञ्चार, युवा तथा खेलकुद, कानुनी सहायता र उद्योग वाणिज्य क्षेत्रमा सहकार्य गर्नेसम्बन्धी समझदारी तथा सहमति भएको थियो। कतारका अमिर अल थानी र प्रधानमन्त्री दाहालको समुपस्थितिमा कला र संस्कृतिका क्षेत्रमा सहकार्य, नेपाल र कतारका सरकारी समाचार एजेन्सीबीच समाचार आदानप्रदान तथा शिक्षाका क्षेत्रमा सहयोग आदानप्रदानसम्बन्धी समझदारी पत्रमा हस्ताक्षर भएको हो। यसैगरी युवा तथा खेलकुद, दुवै देशका महान्यायाधिवक्ता कार्यालयस्तरीय, कूटनीतिक शिक्षा र तालिमसम्बन्धी समझदारी पत्रमा हस्ताक्षर भएको परराष्ट्र मन्त्रायले जनाएको छ। सरकारीस्तरमा भएका समझदारी पत्रमा नेपालका तर्फबाट कानुन, न्याय तथा संसदीय मामिला मन्त्री गिरी र कतारका तर्फबाट विदेशराज्यमन्त्री सुल्तान विन साद अल मुराइखीले हस्ताक्षर गरेका थिए। यसैगरी निजी क्षेत्रका तर्फबाट नेपाल उद्योग वाणिज्य महासङ्घ र कतार चेम्बर अफ कमर्शका बीचमा पनि लगानी आदानप्रदानसम्बन्धी समझदारी पत्रमा हस्ताक्षर भएको छ। सो समझदारीपत्रमा नेपालका तर्फबाट महासङ्घका अध्यक्ष चन्द्रप्रसाद ढकाल र कतार चेम्बरकातर्फबाट शेख खालिफ विन जसिम अल थानीले हस्ताक्षर गरे। कतारका अमिर अल थानी नेपालको राजकीय भ्रमणका लागि मङ्गलबार नेपाल आएका हुन्। राष्ट्रपति रामचन्द्र पौडेल र कतारका अमिर अल थानीबीच सोही दिन द्विपक्षीय भेटवार्ता भएको थियो। सो भेटमा उनीहरुबीच नेपालकतार सम्बन्धका विविध आयाममा छलफल भएको थियो। सो अवसरमा राष्ट्रपति पौडेलले जलवायु परिवर्तनबाट पृथ्वीलाई सुरक्षित राख्ने, हिमाललाई जोगाउने, पानीको स्रोत बचाउने र वातावरण सन्तुलन राख्नेजस्तो साझा चासोका मुद्दामा सहकार्यका लागि कतारसँग आग्रह गरे। राष्ट्रपतिले इजरायलमा हमासको आक्रमणपश्चात् बेपत्ता भएका नेपाली विद्यार्थी विपिन जोशीको रिहाइका लागि पहल गरिदिन कतारका अमिर शेख तमिम विन हमाद अल थानीसँग आग्रह गरेका थिए। रासस यो पनि पढ्नुहोस नेपाल र कतारबीच द्विपक्षीय लगानी र सहकार्यका विषयमा सम्झौता दुई दिने राजकीय भ्रमण सकेर स्वदेश फर्किए कतारी राजा"
पर्यटन बोर्डको सीईओ नियुक्ति प्रक्रिया अघि नबढाउन उच्चको अल्पकालीन अन्तरिम आदेश,"काठमाडौं : उच्च अदालत पाटनले नेपाल पर्यटन बोर्डका प्रमुख कार्यकारी अधिकृत (सीईओ) छनोट सम्बन्धी कुनै पनि काम नगर्न नगराउन अल्पकालीन अन्तरिम आदेश जारी गरेको छ। नेपाल पर्यटन बोर्डका कार्यकारी समितिका सदस्यहरू मिलन देवकोटा र मदन कुमार आचार्यको मनोनयन गैर कानुनी र उनीहरू समेत रहेको कार्यकारी प्रमुख छनौट उपसमिति असंवैधानिक भन्दै कुन्दन शर्मा मिश्रसमेतले उच्चमा रिट दायर गरेका थिए। उनीहरूले बोर्डका कार्यकारी प्रमुख नियुक्ति सिफारिस सम्बन्धी कार्यविधि २०८० र नेपाल पर्यटन बोर्ड ऐन २०५२ विपरीत सीईओको नियुक्ति प्रक्रिया अघि बढाएको भन्दै खारेजीको माग गर्दै उच्चमा रिट दिएका थिए। रिटमाथि अधिवक्ताहरू रमेश बडाल,रमेश प्रसाद धिताल र हरिप्रसाद मैनालीले बहस गरेका थिए। रिटमाथि सुनुवाइ गर्दै न्यायाधीश सुदर्शनराज पाण्डेको वैशाख १० गतेको इजलासले अर्को निर्णय नभएसम्म देवकोटा र आचार्य समेत रहेको कार्यकारी प्रमुख छनौटसम्बन्धी उपसमितिबाट बोर्डको कार्यकारी प्रमुख छनौट सम्बन्धी कुनै काम नगर्ननगराउन प्रधानमन्त्री तथा मन्त्रिपरिषदको कार्यालयसमेतका नाममा अल्पकालीन अन्तरिम आदेश जारी गरेको हो। उक्त आदेशमा के कसो भएको हो?निवेदकको माग बमोजिम आदेश किन जारी हुनुपर्ने हो? माग बमोजिम आदेश जारी हुनु नपर्ने कुनै आधार,कारण र प्रमाण भए सबुद प्रमाणसहित म्याद सूचना तामेल भएको मितिले बाटाको म्यादबाहेक १५ दिनभित्र विपक्षीका हकमा आफै वा प्रतिनिधि राखेर लिखित जवाफ पेश गर्न भनिएको छ।"
"काभ्रेबाट बनेपा आउँदै गरेको सुमो दुर्घटना,चालकसहित १० जना घाइते",धुलिखेल : काभ्रेपलाञ्चोकको कोशिपारिस्थित चौरीदेउराली गाउँपालिकाको कात्तिकेदेउरालीबाट बनेपातर्फ आउँदै गरेको ना १ ज ६२९१ नम्बरको टाटासुमो भुम्लु गाउँपालिका  ५ मुलाबारीमा दुर्घटना भएको छ । जिल्ला प्रहरी कार्यालय काभ्रेपलाञ्चोकका प्रहरी नायव उपरीक्षक राजकुमार श्रेष्ठका अनुसार बुधबार बिहान भएको उक्त दुर्घटनामा परी चालकसहित १० जना घाइते भएका छन् । घाइतेको प्राथमिक स्वास्थ्य केन्द्र कोलातीमा प्राथमिक उपचारपछि थप उपचारका लागि धुलिखेल अस्पताल रेफर गरिएको प्रहरीले जनाएको छ । सुमो अनियन्त्रित भइ सडकबाट करिब ३०३५ मिटर तल खसेको प्रहरीले जनाएको छ । उक्त गाडीमा आठ महिला र दुईजना पुरुस थिए । जसमध्ये तीनजना महिलाको अवस्था जटिल रहेको र अन्य सातको अवस्था मध्यम रहेको प्रहरी नायव उपरीक्षक श्रेष्ठले राससलाई जानकारी दिए।
दुई दिने राजकीय भ्रमण सकेर स्वदेश फर्किए कतारी राजा,"काठमाडौं : नेपालको राजकीय भ्रमणमा रहेका कतारी अमिर (राजा) शेख तमिम बिन हमाद अल थानी स्वदेश प्रस्थान गरेका छन्। मंगलबार काठमाडौं आएका उनी नेतृत्वको प्रतिनिधिमण्डल बुधबार दिउँसो त्रिभुवन अन्तर्राष्ट्रिय विमानस्थल हुँदै स्वदेश फर्किएका हुन्। उनलाई विदाई गर्न विमानस्थलमा राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रधानमन्त्री पुष्पकमल दाहाल प्रचण्ड, सभामुख, राष्ट्रियसभाका अध्यक्ष, उपप्रधानमन्त्री, मन्त्री, परराष्ट्र मन्त्रालयसहितका उच्च पदस्थ सरकारी अधिकारीहरू विमानस्थलम पुगेका थिए। द्विपक्षीय लगानी र सहकार्यमा हस्ताक्षर भ्रमणकाक्रममा नेपाल र कतारबीच द्विपक्षीय लगानी र सहकार्यका विषयमा सम्झौतामा हस्ताक्षर भएको छ। नेपालको राजकीय भ्रमणमा रहेका कतारी अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच द्विपक्षीय भेटवार्तापश्चात सोल्टी होटलमा दुई देशबीच ८ बुँदे समझदारी र सम्झौता पत्रमा हस्ताक्षर भएको हो। समझदारीपत्रमा नेपालका कानुन, न्याय तथा संसदीय व्यवस्था मन्त्री पदम गिरी र कतारका समकक्षीबीच हस्ताक्षर गरेका हुन्। भेटवार्तापछि दुई देशबीचका खेलकूद, विज्ञान प्रविधि, सञ्चार (राष्ट्रिय समाचार समिति (रासस) र कतार न्यूज एजेन्सीबीच समाचार आदाप्रदानसम्बन्धी), कूटनीतिक तालिम, शिक्षा, कला र संस्कृतिको क्षेत्र लगायतका विषयमा पनि सम्झौता एवं समझदारी पत्रमा हस्ताक्षर भएको छ। नेपाल उद्योग वाणिज्य महासंघ र कतार चेम्बर अफ कमर्शबीच पनि सम्झौता भएको छ। नेपाल उद्योग वाणिज्य महासङ्घका अध्यक्ष चन्द्रप्रसाद ढकाल र कतार चेम्बर अफ कमर्शका अध्यक्ष खालिफा बिन जसिम बिन मोहमद अल थानी द्विपक्षीय सम्झौता र समझदारी पत्रमा हस्ताक्षर गरेका हुन्। भेटवार्ताका क्रममा नेपाल र कतारका प्रतिनिधिमण्डलबीच द्विपक्षीय हित, आपसी चासो, सम्बन्ध बिस्तार एवं साझा हितका विविध विषयमा छलफल भएको प्रधानमन्त्रीका परराष्ट्र मामिलासम्बन्धी सल्लाहकार रुपक सापकोटाले जानकारी दिए।प्रधानमन्त्री प्रचण्डसँगको भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। राष्ट्रपति पौडेलको निमन्त्रणामा मंगलबार दुई दिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। अमिर थानीलाई राष्ट्रपति पौडेलले त्रिभुवन अन्तर्राष्ट्रिय विमानस्थल नै पुगेर स्वागत गरेका थिए। विमानस्थलको विशिष्ठ कक्षमा नेपाली सेनाको टोलीले उनलाई विशेष सम्मान (गार्ड अफ अनर) दिएको थियो। थानीको सम्मानमा नेपाल सरकारले मंगलबार सार्वजनिक बिदासमेत दिएको थियो।"
"डुङ्गा दुर्घटनामा १६ आप्रवासीको मृत्यु, २८ जना बेपत्ता","अफ्रिकी राष्ट्र जिबुटी तटीय क्षेत्रमा भएको पछिल्लो डुङ्गा दुर्घटनामा परी कम्तीमा १६ आप्रवासीको मृत्यु हुनुका साथै २८ जना बेपत्ता भएका संयुक्त राष्ट्रसङ्घको अन्तर्राष्ट्रिय आप्रवासन सङ्गठन (आइओएम) ले मङ्गलबार जनाएको छ । इथियोपियाली आप्रवासी बोकेको अर्को डुङ्गा जिबुटीको तटीय क्षेत्रमा डुबेको हो । 'जिबुटी तटमा बालबालिकासहित ७७ जना आप्रवासी सवार डुङ्गा पल्टिँदा दुर्घटना भएको छ,' आइओएमले एक्स (ट्वीटर)मा लेखेको पोस्टमा भनिएको छ । 'कम से कम २८ व्यक्ति वेपत्ता भएका छन् । १६ जनाको मृत्यु भएको छ', विज्ञप्तिमा भनिएको छ, 'स्थानीय आईओएम शाखाले स्थानीय अधिकारीहरूलाई खोजी र उद्धार कार्यमा सहयोग गरिरहेको छ ।' जिबुटीको उत्तरपूर्वमा पर्ने गोडोरियाको तटमा अप्रिल ८ मा ६० जनाभन्दा बढी यात्रु बोकेको अर्को डुङ्गा डुबेको आईओएम र जिबुटीस्थित इथियोपियाली दूतावासले जनाएको छ । आइओएमका अनुसार उक्त घटनामा बालबालिकासहित ४४ आप्रवासीको मृत्यु भएको थियो । जिबुटीस्थित दूतावासका अनुसार डुङ्गाले इथियोपियाली आप्रवासीलाई जिबुटीबाट युद्धग्रस्त यमनतर्फ लैजाँदै थियो । हरेक वर्ष हजारौं अफ्रिकी आप्रवासीहरूले द्वन्द्व वा प्राकृतिक विपत्तिबाट बच्न वा राम्रो आर्थिक अवसरको खोजीमा युद्धग्रस्त यमन हुँदै रेड सी पार गरेर खतरनाक पूर्वी मार्ग पार गर्दै साउदी अरब पुग्ने गर्छन् ।"
नेपाललाई मेडिकल शिक्षाको हबका रूपमा विकास गर्न सरकार लागेको छ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले नेपाललाई मेडिकल शिक्षाको हबका रूपमा विकास गर्न सरकार लागिरहेको बताएका छन्। पाटन स्वास्थ्य विज्ञान प्रतिष्ठानको प्रथम दीक्षान्त समारोहलाई आज सम्बोधन गर्दै प्रधानमन्त्री प्रचण्डले चिकित्सा शिक्षा र स्वास्थ्य सेवामा रहेको दोहोरोपन हटाउन र एकीकृत स्वास्थ्य विज्ञान प्रतिष्ठान निर्माण गर्न आवश्यक भएको बताएका हुन्। देशभित्रका सबै चिकित्सा तथा स्वास्थ्य विज्ञान प्रतिष्ठानको व्यवस्थापन, सञ्चालन र नियमनका लागि चिकित्सा शिक्षा र स्वास्थ्य सेवामा रहेको दोहोरोपन हटाउन र एकीकृत स्वास्थ्य विज्ञान प्रतिष्ठान निर्माण गर्न आवश्यक भएको छ। प्रधानमन्त्री प्रचण्डले भने,सबै नागरिकलाई आधारभूत तथा गुणस्तरीय स्वास्थ्य सेवा उपलब्ध गराउन सबै स्वास्थ्य संस्था, सामुदायिक अस्पताल एवं सहकारी अस्पतालहरूको क्षमता विकासमा ध्यान दिनै पर्दछ। उनले सबै सार्वजनिक अस्पतालहरूको क्षमता विकासलाई उच्च प्राथमिकतामा राखेको बताए। प्रचण्डले भने , स्वास्थ्य सेवामा सबैको पहुँच, सेवाको गुणस्तरीयताका साथै समुदायमा मानव स्वास्थ्यलाई प्रभाव पार्ने सामाजिक, सांस्कृतिक, वातावरणीय कारकतत्त्व पहिचान सहितको विशिष्टिकृत स्वास्थ्य सेवा उपलब्ध गराउन प्रतिष्ठानले अझै पहलकदमी लिनुपर्छ। उनले स्वास्थ्य क्षेत्रमा नयाँनयाँ चुनौतीहरू देखापरिरहेकाले त्यसतर्फ सचेत रहनुपर्ने बताए। स्वास्थ्य क्षेत्रमा देखापर्ने समस्या समाधान गर्नमा विशेष ध्यान पुर्याउनुपर्ने बताए। स्वास्थ्य क्षेत्रमा आउन सक्ने जस्तोसुकै चुनौतिको सामना र व्यवस्थापनका लागि प्रतिष्ठानले थप पूर्वाधारहरूको विकास गर्नुपर्छ, प्रचण्डले भने,अस्पतालको सेवालाई अझ गुणस्तरीय र प्रभावकारी बनाउन विशेष जोड दिइनेछ। प्रधानमन्त्री प्रचण्डले ग्रामीण क्षेत्रमा स्तरीय स्वास्थ्योपचारका लागि दक्ष तथा सामाजिक उत्तरदायित्वको भावनाबाट प्रेरित चिकित्सक उत्पादन गर्नुपर्नेमा जोड दिए। स्वास्थ्य सेवाको पहुँच ग्रामीणस्तरसम्म विस्तार गर्दै जानुपर्ने खाँचो औंल्याउँदै प्रधानमन्त्रीले सार्वजनिक स्वास्थ्य संस्थाहरू सवल र सुदृढ भएमात्र आम नेपालीले सर्वसुलभ स्वास्थोपचार सेवा प्राप्त गर्न सक्ने तथ्य कोभिड१९ महामारीले स्पष्ट पारेको बताए। प्रतिष्ठानले हाल स्थानीय सरकारसँगको सहकार्यमा स्वास्थ्य बीमा कार्यक्रम तथा समुदायमा आधारित सेवा प्रवाह गर्नु सबैको लागि अनुकरणीय कार्य भएको उनले उल्लेख गरे।"
राष्ट्रको उज्यालो भविष्य निर्माण गर्न एमाले निर्णायक शक्ति बन्नुपर्छ : महासचिव पोखरेल,"उनले इलाम र बझाङमा हुने उपनिर्वाचनमा बलियो र निर्णायक शक्ति निर्माणको सन्देस दिन नेकपा (एमाले)का सूर्यध्वजावाहक उम्मेद्वारहरुलाई मतदान गर्न आह्वान गरे। काठमाडौं : नेकपा एमालेका महासचिव शंकर पोखरेलले राष्ट्रको उज्यालो भविष्य निर्माण गर्न एमाले निर्णायक शक्ति बन्नुपर्ने दाबी बताएका छन्। जनादेशमार्फत बलियो राष्ट्रिय शक्तिका रुपमा राजनीतिक दलको विकास नहुँदा अस्थिरता बढेको दाबी गरेका छन्। उनले राजनीतिक अस्थिरताको कारण नीतिका आधारमा राजनीतिक ध्रुविकरण हुन नसकेको स्पष्ट पारे। नेपालको अविकास र कुशासनको महत्वपूर्ण कारण मध्ये राजनीतिक अस्थिरता एक हो। राजनीतिक अस्थिरताको कारण नीतिका आधारमा राजनीतिक ध्रुविकरण हुन नसक्नु हो। महासचिव पोखरेलले भने, नेपालमा धेरै राजनीतिक दलहरुका बीचमा जनमत विभाजन हुनु र चुनावी जनादेश मार्फत बलियो राष्ट्रिय शक्तिका रुपमा राजनीतिक दलको विकास हुन नसक्नु हो। उनले एमाले जनताको रोजाईको पहिलो पार्टी बनेपनि राष्ट्रिय आवश्यकता अनुरुप सुदृढ बन्न नसकेको उल्लेख गरे। पोखरेलले भने, यति बेला नेकपा(एमाले) जनताको रोजाईको पहिलो पार्टी त बनेको छ तर राष्ट्रिय आवश्यकता अनुरुप सुदृढ अझै बन्न सकेको छैन। उनले इलाम र बझाङमा हुने उपनिर्वाचनमा बलियो र निर्णायक शक्ति निर्माणको सन्देस दिन नेकपा (एमाले)का सूर्यध्वजावाहक उम्मेद्वारहरुलाई मतदान गर्न आह्वान गरे। पोखरेलले भने, तपाईहरुको सकारात्मक योगदानले राष्ट्रको उज्यालो भविष्यलाई संकेत गर्नेछ। कोशी प्रदेशको इलाम२ र मा सुदूरपश्चिम प्रदेश बझाङ जिल्ला प्रदेशसभा सदस्य निर्वाचन क्षेत्र नं १ मा बैशाख १५ गते उपनिर्वाचन हुँदैछ। एमालेले इलाममा सुहाङ नेम्वाङ र बझाङमा दमन बहादुर भण्डारीलाई उम्मेदवार बनाएको छ।"
"सर्लाहीमा बिहे घरमा आगलागी, दुई जना घाइते","बरहथवा : सर्लाहीको बलरा नगरपालिकास्थित मिर्जापुरको बिहे घरमा आगलागी हुँदा छ लाखको क्षति हुनुका साथै दुई जना घाइते भएका छन्। बलरा नगरपालिका६, मिर्जापुरका रामचन्द्र महतोको खपडाले छाएको घरमा गएराति आगलागी हुँदा उक्त क्षति भएको हो। आगलागीबाट छोरीको विवाहका लागि राखिएका लत्ता कपडालगायत सामग्री जल्दा छ लाख बराबरको क्षति भएको जिल्ला प्रहरीका प्रवक्ता दीपक श्रेष्ठले जानकारी दिए। बिजुलीको तार सर्ट भएर आगलागी भएको हो। घरमा आगो लागेपछि सामान निकाल्न खोज्दा घरधनी महतोसहित दुई जना घाइते भएका हुन्। घाइतेको दुवै हात र खुट्टा जलेका प्रहरीले जनाएको हो। अर्का स्थानीय २३ वर्षीयका राज मङ्गलको दाहिने हात जलेको छ। उनीहरुको स्थानीय स्वास्थ्य संस्थामा उपचार भइरहेको छ। यसैबीच, गए राति जिल्लाको कविलासी नगरपालिका२, पिपरियामा भएको आगलागीबाट स्थानीयको ८० हजार मूल्य बराबरको परालको कुन्यू नष्ट भएको छ। आगलागीबाट सोही स्थानका वारिस शेख, ह्रदय राय, बहादुर राय र विजिन्दर पासवानको कुन्यू जलेको हो। दुवै स्थानमा लागेको आगो स्थानीय, नेपाल प्रहरी, सशस्त्र प्रहरी बल र वारुणयन्त्रको सहायतामा निभाइएको थियो। रासस"
धनगढीका पाँच नमुना विद्यालयमा स्मार्टबोर्डबाट अध्यापन सुरू,"धनगढी : शिक्षा सुधार वर्ष मनाइरहेको धनगढी उपमहानगरमा अब स्मार्टबोर्डबाट अध्यापन हुने भएको छ । मंगलबार धनगढी उपमहानगरपालिकाको वडा नम्बर १२ मा रहेको सिद्धनाथ माध्यमिक विद्यालयमा स्मार्टबोर्डबाट पठनपाठन सुरू भएको हो । शिक्षाविद तथा सुदूरपश्चिम विश्वविद्यालयका पूर्वरजिष्टार प्राध्यापक डाक्टर हेमराज पन्तले स्मार्टबोर्डको सुरुवात गरे । नमुना विद्यालयका कारण सर्वसाधारणका छोराछोरीले निःशुल्क र स्तरीय शिक्षा पाउने हुँदा सरकारी विद्यालयप्रति विश्वास बढ्ने प्राध्यापक डाक्टर हेमराज पन्तले बताए । नमुना विद्यालय घोषणा भएका धनगढीको ग्रामीण क्षेत्रका पाँचवटा विद्यालयलाई प्रतिविद्यालय १० वटाका दरले उपमहानगरपालिकाले स्मार्टबोर्ड वितरण गरेको थियो । यो वर्ष धनगढी उपमहानगरपालिकाले घोषणा गरेका पाँचवटा नमुना विद्यालयलाई प्रत्येकलाई १० का दरले ५० वटा स्मार्टबोर्ड वितरण गरिएका थिए । उपमहानगरले सिद्धनाथ माविलाई पनि नमूना विद्यालय घोषणा गरेको छ । उक्त विद्यालयमा कक्षा १ देखि १० सम्म स्मार्टबोर्डका माध्यमबाट शिक्षण सिकाइ क्रियाकलाप गर्न थालिएको हो । सरकारी विद्यालयको पठनपाठन स्तरीय बनाउन र विद्यार्थीलाई प्रविधिको ज्ञान दिन स्मार्टबोर्डको प्रयोग गर्ने योजना बनाइएको उपमहानगरले जनाएको छ । स्मार्टबोर्डको प्रयोगबाट शिक्षण गर्न निकै सहज भएको विद्यालयका शिक्षक तेजराज भट्टले बताए । उनले शिक्षकलाई शिक्षण गर्न तथा विद्यार्थीलाई बुझ्न स्मार्टबोर्ड निकै उपयोगी रहेको बताए । स्मार्टबोर्ड जडानपछि हामीलाई पढाउन र कुरा बुझाउन निकै सहज भएको छ । विद्यार्थीले पनि शिक्षण सिकाइ क्रियाकलापमा रुचि देखाएका छन शिक्षक भट्टले भने । नमुना विद्यालय सार्वजनिक बिदाको दिन पनि खुल्ने धनगढी उपमहानगरपालिका भित्रका नमुना घोषणा भएका विद्यालयहरू शनिबारबाहेक, सार्वजनिक बिदाको दिनसमेत खुल्ने भएका छन् । नगरपालिकासँग कार्यसम्पादन सम्झौता गर्दा नै नमुना विद्यालयले अनावश्यक हुने सार्वजनिक बिदाको दिनसमेत विद्यालय चलाउने भन्दै वार्षिक कार्ययोजना बनाएका हुन् । विद्यार्थीको सिकाइमा सुधार गर्नका लागि सार्वजनिक विदाको दिनसमेत नियमित पठनपाठन गरिने विद्यालयहरुले जनाएका छन । गत वर्ष नमुना घोषणा भएका धनगढीका पाँच विद्यालयले शनिबार बाहेक अन्य सार्वजनिक बिदाका दिनसमेत पठनपाठन गर्ने वार्षिक कार्ययोजना बनाएका हुन् । सार्वजनिक बिदाको दिनसमेत विद्यालयमा पठनपाठन गराएर हरेक कक्षाको नतिजा उत्कृष्ट ल्याउन विद्यालयका सबै शिक्षक कस्सिएर लागेको प्रधानाध्यापक प्रेमबहादुर शाहीले बताए । हामीले नगरपालिकासँग गरेको वार्षिक कार्यसम्पादन सम्झौतामा समेत शनिबार बाहेकका सार्वजनिक बिदामा विद्यालय खोल्ने निर्णय गरेका छौँ । नमूना विद्यालयमा अरु विद्यालदयको भन्दा बढी दिन विद्यालय खुल्नेछ,'उनले भने । गत वर्ष कक्षा ८ को नतिजा केबल ७ प्रतिशत थियो,यो वर्ष सुधार भएर ६० प्रतिशत पुगेको छ । अझै सबै कक्षाको नतिजा उत्कृष्ट ल्याउने हिसाबले हामी सबैले मेहनत गरिरहेका छौं। ग्रामीण क्षेत्रका विद्यालयलाई नमुना बनाउन प्राथमिकता धनगढी उपमहानगरपालिकाले सामुदायीक विद्यालयमा विद्यार्थीको आकर्षण बढाउन नमूना घोषणा गर्दै भौतिक तथा शैक्षिक सामग्रीसहित विषयगत शिक्षकको व्यवस्थापन गर्ने भएको छ । ग्रामीण क्षेत्रका विद्यार्थीलाई समेत प्रतिस्पर्धी र क्षमतावान बनाउन ग्रामीण क्षेत्रका विद्यालयलाई हरेक वर्ष नमुना बनाउँदै लग्ने योजना रहेको मेयर हमालले बताए । सरकारी विद्यालयप्रतिको धारणामा परिवर्तन ल्याउन नमूना विद्यालयमा आधुनिक शैक्षिक सामग्री, भवन, फर्निचर र आवश्यक सबै सुबिधा उपलब्ध गराउने मेयर हमाले बताए । हाम्रो निर्वाचित टिमले ग्रामीण क्षेत्रका विद्यालयको सुधार गर्ने योजनाअनुसार नमुना विद्यालय घोषणा गरिएको हो । हरेक वर्ष पाँच वटाका दरले नमुना विद्यालय बढाउदै लैजाने लक्ष्य छ हमालले भने । ग्रामीण क्षेत्रका बालबालिकाले निःशुल्क स्तरीय शिक्षा हासिल गरेर अरु जस्तै प्रतिष्पर्धामा उत्रन सकून् भनेर नमूना विद्यालय घोषणा गरिएका हुन् ।"
प्रधानमन्त्री दाहाल र कतारी राजाबीच आज भेटवार्ता,"काठमाडौं : नेपालको दुईदिने राजकीय भ्रमणमा रहेका कतारका अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच आज भेटवार्ता हुँदैछ। कतारी अमिर र प्रधानमन्त्री दाहाल नेतृत्वको द्विदेशीय प्रतिनिधिमण्डलबीचको वार्तामा नेपालकतार सम्बन्धका समग्र पक्षमा विचारविमर्श हुनका साथै क्षेत्रीय र अन्तर्राष्ट्रिय चासोका विषयमा छलफल हुने परराष्ट्र मन्त्रालयले जनाएको छ। वार्तापछि उनीहरूको उपस्थितिमा द्विपक्षीय सम्झौता र समझदारीपत्रमा हस्ताक्षर हुनेछ। नेपाल र कतारबीचको युवा तथा खेलकुद सहयोग, उच्च शिक्षा तथा वैज्ञानिक अनुसन्धानका क्षेत्रमा सहयोगसम्बन्धी समझदारीपत्रमा हस्ताक्षर हुनेछ। दुई देशबीच कला र संस्कृति, महान्यायाधिवक्ताको कार्यालयसम्बन्धी र वैदेशिक मामिलासम्बन्धी सम्झदारीपत्रमा हस्ताक्षर गर्ने कार्यक्रम रहेका परराष्ट्र मन्त्रालयका प्रवक्ता अमृतबहादुर राईले जानकारी दिए। कतारी अमिरको सम्मानमा प्रधानमन्त्री दाहालले दिवाभोजको आयोजना गर्नेछन्। कतारका अमिर थानी राष्ट्रपति रामचन्द्र पौडेलको निमन्त्रणामा हिजो अपराह्न नेपाल आएका हुन्। उनी आजै अपराह्न काठमाडौंबाट प्रस्थान गर्ने कार्यक्रम छ।"
एसिया सबैभन्दा बढी जलवायु प्रभावित,जेनेभा : सन् २०२३ मा जलवायु र मौसमी प्रकोपबाट एसिया विश्वको सबैभन्दा धेरै प्रभावित क्षेत्र बनेको छ। संयुक्त राष्ट्रसंघका अनुसार एसियामा बाढी र आँधी मानवीय र आर्थिक क्षतिको प्रमुख कारण बन्यो। गत वर्ष विश्वव्यापी तापक्रम कीर्तिमानी उचाइमा पुगेको छ। राष्ट्रसंघको मौसम तथा जलवायु एजेन्सीले एसियामा विशेष रूपमा तीव्र गतिमा तापक्रम बढिरहेको बताएको छ। विश्व मौसम विज्ञान संगठन (डब्ल्यूएमओ) ले एसियामा गर्मीको लहरको प्रभाव अझ गम्भीर हुँदै र पग्लिँदै गरेको हिमनदीबाट भविष्यको जल सुरक्षामा खतरा उत्पन्न भएको बताएको छ। गत वर्षको तापक्रम सन् १९६१ देखि सन् १९९० को औसतभन्दा करिब दुई प्रतिशतले बढी रहेको भन्दै डब्ल्यूएमओले एसियामा विश्वव्यापी औसतको तुलनामा तीव्र रूपमा तापक्रम बढिरहेको जनाएको छ।  (राससएएफपी)
"लगानी सम्मेलनमा आयोजना १५२, प्राथमिकता जम्मा ४ वटालाई","काठमाडौं : तेस्रो लगानी सम्मेलनको अन्तिम तयारी चल्दै छ। आगामी १६ र १७ गते राजधानीमा सम्मेलन आयोजना हुँदैछ। सम्मेलनमा कुल १ सय ५२ आयोजना शोकेस गरिँदैछ। सम्मेलनको तयारी चलिरहेको मुख्य आयोजना लगानी बोर्ड नेपालका प्रवक्ता प्रद्युम्नप्रसाद उपाध्याय बताउँछन्। सम्मेलनमा वैदेशिक लगानी आकर्षित गर्न सरकारले अघि बढाएका नीतिगत, प्रशासनिक एवं कानुनी सुधारका प्रयासबारे सहभागीलाई जानकारी गराइनेछ। ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायत क्षेत्रसँग सम्बन्धित विभिन्न विषयगत सत्रमा छुट्टाछुट्टै कार्यपत्र प्रस्तुत गरिने बताइएको छ। सरकारले लगानी सम्मेलनका लागि करिब ९ करोड रुपैयाँ बजेट विनियोजन गरेको छ। सम्मेलनमा प्रस्तुत हुने १ सय ५२ आयोजनामध्ये ४ आयोजनाहरूको आयोजना विकास सम्झौता हुन सक्ने उपाध्यायले जानकारी दिए। त्यसमा पनि ३ को आयोजना विकास सम्झौता (पीडीए) र १ को आयोजना कार्यान्वयन सम्झौता (पीआइए) हुँदै छ। पीडीए हुन सक्ने आयोजनाहरू : नेपालचीन फ्रेन्डसिप औद्योगिक पार्क माथिल्लो मर्स्याङ्दी२ जलविद्युत् आयोजना सौर्य आयोजना २५० मेगावाट (एमडब्लूपी) पीआईए हुन सक्ने आयोजना : डाबर नेपाल क्षमता अभिवृद्धि तथा विविधीकरण आयोजना लगानी बोर्ड नेपालमार्फत यी आयोजना सम्मेलनमा प्रस्तुत हुँदैछन्। सम्मेलनमा वार्ताका लागि यी आयोजनाहरूको छुट्टाछुट्टै वार्ता समिति गठन भएको प्रवक्ता प्रद्युम्नप्रसाद उपाध्याय बताउँछन्। नेपालको आर्थिक विकासका लागि यी आयोजनाहरूको रणनीतिक महत्त्व रहेको बोर्ड बताउँछ। निर्माणको चरणको पर्खाइमा रहेका यी आयोजनाहरूको सम्झौता भए, तुरुन्तै प्रक्रिया अघि बढ्ने प्रवक्ता उपाध्यायले बताए। पीडीएपीआईए हुने आयोजनाहरू : सोलार आयोजना २५० मेगावाट (एमडब्लूपी) लगानी बोर्ड नेपालले सहजीकरण गरिरहेको आयोजना हो सौर्य ऊर्जा परियोजना। आगामी सम्मेलनमा आयोजना विकास सम्झौताका लागि वार्ता समिति बनाई काम अघि बढाइएको छ। यसको पछिल्लो अवस्था भनेको विस्तृत सम्भाव्यता अध्ययन प्रतिवेदन (डीएफएसआर)लाई बोर्डले जानकारीमा लिएको छ। उक्त प्रतिवेदनलाई बोर्डले स्वीकृत भने गरेको छैन। राइजेन इनर्जी सिंगापुर जेभीसँग उक्त प्रतिवेदन तयारका लागि सम्झौता भएको थियो। यस्तै, परियोजनाको वातावरणीय प्रभाव मूल्यांकन (ईआए) प्रतिवेदनको मस्यौदा बोर्डलाई प्राप्त भएको छ। उक्त मस्यौदामा वन मन्त्रालयको राय लिने तयारीमा बोर्ड रहेको छ। ईआए अनुमोदन गर्ने अधिकार बोर्डलाई नभएको भएर वन मन्त्रालय पठाउनु परेको हो। उक्त आयोजना विकासका लागि २०७६ माघ २७ गते बोर्डमा आयोजना विकासको प्रस्ताव आएको थियो। कपिलवस्तुको बाणगंगामा १२५ मेगावाट र बाँकेको कोहलपुरमा १२५ मेगावाट गरी कुल २५० मेगावाटको सौर्य विद्युत् आयोजना निर्माण गर्ने गरी प्रस्ताव आएको थियो। त्यसमा २०२० मेगावाटका स्टोरेज (भण्डारण) आयोजनासमेत निर्माण गरिने बताइएको छ। २०७७ असार ५ गते बसेको बोर्डको ४४औं सञ्चालक समितिको बैठकले कम्पनीलाई डीएफएसआर तयार गर्न अनुमति दिएको थियो। योसँगै अध्ययन अनुमतिपत्र दिने निर्णय पनि गरिएको थियो। आयोजनाको सर्भे लाइसेन्स २०७८ को असोज ७ गते प्रदान गरिएको थियो। समयमा काम नसकिएपछि सर्भे लाइसेन्सको म्याद २०८० को असोज ६ गतेसम्म थपिएकोमा यसलाई ५७औं बोर्ड बैठकले २०२४ को असोजसम्मकालाई तन्काइएको छ। ईआईए प्रतिवेदन तयार भइनसकेकोले सर्भे लाइसेन्सको म्याद थपिएको बोर्डको भनाइ छ। यस्तै उक्त बैठकले १५८५ मिलियन अमेरिकी डलर (२१ अर्ब १० करोड रुपैयाँ) बराबरको लगानी पनि स्वीकृत गरेको छ। आयोजनाको विद्युत् खरिद सम्झौता (पीपीए) का कम्पनीले लागि नेपाल विद्युत् प्राधिकरण समक्ष निवेदन दिएको छ। नेपालको ऊर्जाको मागलाई सन्तुलन गर्नका लागि यो आयोजना उपयोगी हुने देखिएको छ। आयोजना विकास सम्झौता भए करिब डेढ वर्षमा निर्माण सकाउने गरी कामअघि बढाइने जानकारी बोर्डले दिएको छ। नेपालचीन फ्रेन्डसिप औद्योगिक पार्क २०७६ सालबाट नै यो औद्योगिक पार्क चर्चामा छ। प्रधानमन्त्री केपी शर्मा ओलीको निर्वाचन क्षेत्र झापा क्षेत्र नं ५ मा यो पार्क बन्नेछ। झापाको दमक नगरपालिका, गौरादह नगरपालिका तथा कमल गाउँपालिकाका एकीकृत जमिनमा बनाउन प्रस्ताव गरिएको चाइनानेपाल फ्रेन्डसिप इन्डस्ट्रियल पार्क निर्माणका लागि ५८६०९३ अमेरिकी डलर ( करिब ६४ अर्ब) लगानी स्वीकृत भइसकेको छ। निजीसार्वजनिक साझेदारी (पीपीपी) अवधारणामा उक्त आयोजना अघि बढाइएको छ। लगानी सम्मेलनका प्रमुख चार आयोजनामध्ये नेपालचीन फ्रेन्डसिप औद्योगिक पार्क पार्क बनाउनका लागि विस्तृत परियोजना प्रतिवेदन (डीपीआर) बनाउने जिम्मा लगानी बोर्डको बैठकले चीनको दमक क्लिन इन्डस्ट्रियल पार्क प्रालिलाई दिएको हो। कम्पनीले २०७८ असारमा यसको डीपीआर बोर्डलाई बुझाइसकेको छ। पार्कका लागि आवश्यक जग्गा औद्योगिक क्षेत्र विकास लिमिटेडको रहेको छ। कुल ९०२९२८ हेक्टर क्षेत्रफलमध्ये पहिलो चरणमा करिब ४२५ हेक्टर क्षेत्रफलमा पार्क फैलिनेछ। सहायक कम्पनीले औद्योगिक क्षेत्र विकाससँग सम्झौता गरी जग्गा भाडा लिने सम्झौता गर्छ भने बोर्डसँग आयोजना विकास सम्झौता गर्ने गरी वार्ता भइरहेको छ। दमक नगरपालिकाको दक्षिणी वार्ड नं १०, छिमेकी कमल गाउँपालिका वार्ड नं ७ तथा गौरादह नगरपालिका वार्ड नं ५ को केही भागमा औद्योगिक पार्क बनाउनका लागि प्रस्ताव गरिएको छ। करिब ४ सय ९१ उद्योग रहने गरी पार्कका स्टलहरू निर्माण गरिनेछ। उक्त औद्योगिक पार्कलाई चीनले महत्त्वाकांक्षी योजनाको रूपमा अघि बढाएको छ। बेल्ट एन्ड रोड इनिसिएटिभ (बीआरआई) अन्तर्गत रहेर यस आयोजनालाई अघि बढाइएको बताइन्छ। नेपालले पनि चीनसँग बीआरआई सम्झौता गरिसकेको छ तर यो अवधारण कुन मोडलमा अघि बढ्ने सम्बन्धमा भने स्पष्टता भइसकेको छैन। २०७४ सालको पुसमा चिनियाँ उच्च अधिकारीहरूले आयोजनाको स्थलगत अवलोकन गरेका थिए। नेपालमा बन्न गइरहेको चिनियाँ लगानीको उक्त आयोजना भारत, भुटान र बंगलादेशको सीमा नजिक पर्ने भएका कारण पनि महत्त्वका साथ हेरिएको छ। बंगलादेश र भुटान बीआई परियोजनामा आबद्ध भइसकेका छन् भने भारत त्यसमा जोडिएको छैन। तर, पनि यो आयोजनालाई रणनीतिक महत्त्वका साथ हेरिएको छ। माथिल्लो मर्स्याङ्दी२ जलविद्युत् आयोजना माथिल्लो मर्स्याङ्दी२ आयोजना ३२७ मेगावाट क्षमताको अर्धजलाशययुक्त आयोजना हो। चिनियाँ लगानीमा बन्न लागेको उक्त जलविद्युत् आयोजना हाल लगानी बोर्डले सहजीकरण गरिरहेको छ। गण्डकी प्रदेश न्तर्गत लमजुङ र मनाङ गरी दुई जिल्लामा आयोजना निर्माण हुनेछ। माथिल्लो मर्स्याङ्दी जलविद्युत् आयोजना। बुटबल पावर कम्पनी लिमिटेड (बीपीसी)ले चिनियाँ साझेदारसँग बनाउन लागेको ३२७ मेगावाटको माथिल्लो मर्स्याङ्दी२ जलविद्युत् आयोजना विकास सम्झौता (पीडीए) को चरणमा पुगेको छ। लगानी बोर्डले आयोजना बनाउन चीनबाट ७८ अर्ब ६५ करोड रुपैयाँ वैदेशिक लगानी ल्याउन स्वीकृत दिएपछि आयोजना पीडीएका लागि तयार भएको हो। सुरुमा आयोजनाको क्षमता ६०० मेगावाट थियो। जीएमआर इनर्जी लिमिटेडले आयोजना क्यू २८ मा डिजाइन गरेको थियो। क्यू २८ मा डिजाइन गर्दा आयोजनाको जडित क्षमता ६०० मेगावाट थियो। जीएमआरबाट बीपीसीले ३ चिनियाँ कम्पनीसँग साझेदारी गर्दै आयोजना किनेको हो। नेपाल विद्युत् प्राधिकरणले क्यू ४० भन्दा कम डिजाइनका आयोजनासँग पीपीए नगर्ने नीति लिएपछि अहिले आयोजनाको क्षमता ३२७ मेगावाट कायम भएको हो। अहिले एससीआईजी इन्टरनेसनल नेपाल हाइड्रो ज्वाइन्ट डेभलपमेन्ट कम्पनी प्राइभेट लिमिटेड गठन भई आयोजनाको काम अघि बढिरहेको छ। यो कम्पनीमा बीपीसीको १९५ र बाँकी ७९५ प्रतिशत चिनियाँ कम्पनीको छ। डाबर नेपाल क्षमता अभिवृद्धि तथा विविधीकरण आयोजना डाबर नेपालले आफ्नो क्षमता अभिवृद्धिका लागि ९ अर्ब ६८ करोड रुपैयाँ लगानी थप्दै छ। लगानी बोर्ड नेपाल र डाबर नेपालबीच निजी लगानी अवधारणमा क्षमता अभिवृद्धि तथा वस्तु विविधीकरण परियोजनाको निर्माण, सञ्चालन र व्यवस्थापनका लागि पुनर्लगानीको समझदारीपत्रमा २०८० वैशाखमा नै हस्ताक्षर भएको थियो। अबको लगानी सम्मेलनमा आयोजना कार्यान्वयनमा जाने सम्झौता हुने तयारी भइरहेको छ। यसैबीच, बोर्डको ५८औं बैठकले डाबर नेपालको विस्तृत परियोजना प्रतिवेदन जानकारीमा लिई परियोजना लगानी सम्झौताको मस्यौदा तयार गर्न लगानी बोर्डका प्रमुख कार्यकारी अधिकृतको संयोजकत्वमा वार्ता समिति गठन गरेको छ। डाबर नेपालले क्षमता विस्तार तथा उत्पादन विविधीकरणका लागि ९ अर्ब ६८ करोड रुपैयाँ पुनर्लगानीका लागि प्रस्ताव गरेअनुसार उक्त परियोजनाको विस्तृत परियोजना प्रतिवेदन प्राप्त भई बोर्डको मूल्यांकनपश्चात् वार्ता प्रक्रिया अगाडि बढाइएको हो। सन् १९८९ मा नेपालमा स्थापना भएको कम्पनीले सन् १९९२ देखि उत्पादन थालेको थियो। डाबरका उत्कृष्ट उत्पादनमा रियल, डाबर च्यवनप्रास, डाबर रेड टुथपेस्ट, हाजमोला, डाबर अमला, हेयर आयल, डाबर हनी, डाबर ग्लुकोज डी, गुलाबरी, फेम, प्रोइस्टाइल, ओडोनिलका साथै अन्य थुप्रै छन्। यो कम्पनी नेपालमा सामाजिक तथा आर्थिक विकास, वैज्ञानिक उत्पादनमा मात्र नभई खेलकुद, शिक्षा, संस्कृति, संरचना, स्वास्थ्य तथा वातावरणीय संरक्षणको क्षेत्रमा पनि क्रियाशील रहँदै आएको छ। डाबरले विभिन्न क्षेत्र तथा सरकारी निकायबाट उत्कृष्ट सम्मानसमेत हात पारेको छ। सन् १९८४ मा एसके वर्मनले सुरु गर्नु भएको डाबर अहिले आयुर्वेदिक र प्राकृतिक स्वास्थ्यको क्षेत्रमा सबभन्दा ठूलो कम्पनीका रूपमा स्थापित छ। डाबरसँग विश्वभर १९ भन्दा बढी विश्वस्तरीय उत्पादन केन्द्र छन्। नेपालसहित विश्वका सात राष्ट्र युनाइटेड अरब इमिरेट्स (यूएई), इजिप्ट, नाइजेरिया, टर्की, श्रीलंका, बंगलादेश र भारतमा १२ गरी १९ वटा उत्पादन केन्द्र रहेका हुन्। अध्यादेश मार्फत कानुन संशोधन लगानीको वातावरण तयार गर्नका लागि सरकारले आवश्यक ऐन तथा कानुनहरू अध्यादेश मार्फत संशोधन गरिसकेकोे छ। मन्त्रिपरिषद्को सोमबारको बैठकले लगानी प्रवद्र्धन गर्ने कार्यलाई सहजीकरण गर्न केही नेपाल ऐनलाई संशोधन गर्न वाञ्छनीय भएकोले भन्दै अध्यादेश ल्याएको हो। सरकारले लगानी प्रवद्र्धनका लागि सरकारले १२ कानुन र नियमावलीमा अध्यादेश मार्फत संशोधन गरेको छ। विदेशी लगानी तथा प्रविधि हस्तान्तरण ऐन २०७५, औद्योगिक व्यवसाय ऐन २०७६, वन ऐन, भूमीसम्बन्धी ऐनलगायतका कानुनमा संशोधन गरेको छ। नयाँ व्यवस्थाले वातावरणीय प्रभाव मूल्यांकन, हदबन्दीलगायतका विषयलाई सम्बोधन गरेको छ। संशोधनमा भूमिसम्बन्धी ऐन, २०२१ को उपदफा (१) मा यो थपिएको छ, उपदफा (१) बमोजिम निवेदन दिन नसकेको उद्योग, प्रतिष्ठान, कम्पनी वा संस्थाले यो उपदफा प्रारम्भ भएको मितिले एक वर्षभित्र हदबन्दीभन्दा बढी जग्गा आवश्यक रहेको औचित्य पुष्टि हुने कारण खोली स्वीकृतिको लागि मन्त्रालयमार्फत नेपाल सरकार समक्ष निवेदन दिन सक्नेछ। अर्थात् हदबन्दीभन्दा बढी जग्गा पनि उपयुक्त देखिएमा फुकुवा हुनेछ। त्यस्तै उपदफा (४) मा थपिएको छ : (४) दफा १२ वा यस दफा बमोजिम कुनै उद्योग, प्रतिष्ठान, कम्पनी वा संस्थाको हदबन्दीभन्दा बढी जग्गा रहेकोमा विभाग तथा कार्यालयले त्यस्तो उद्योग, प्रतिष्ठान, कम्पनी वा संस्थाको हदबन्दीभित्र रहेको र हदबन्दीभन्दा बढी रहेको जग्गाको अभिलेख बनाई राख्नु पर्नेछ। अब अधिकतम हदबन्दीभन्दा बढी जग्गा राख्ने सार्वजनिक संस्था, उद्योग, प्रतिष्ठान, कम्पनी, आयोजना, शिक्षण संस्था वा अन्य कुनै संस्थाको रोजगारी तथा उत्पादन नघट्ने र निरन्तर सञ्चालन हुन सक्ने भएमा बैंक तथा वित्तीय संस्थाको ऋण फरफारख र दायित्व भुक्तानी गर्नको लागि हदभित्रको जग्गा मन्त्रालयले तोकेको सर्तको अधीनमा रही मन्त्रालयको स्वीकृतिमा एक पटकको लागि बिक्री वितरण गर्न बाधा पर्ने छैन। तर त्यसरी हदभित्रको जग्गा बिक्री वितरण गरिएको कारणले जग्गा बिक्री गर्नुभन्दा अघि हदबन्दीभन्दा बढी रहेको जग्गा दफा ७ बमोजिमको हदभित्र कायम भएको मानिने छैन। योसँगै भूमिसम्बन्धी ऐन, २०२१, राष्ट्रिय निकुञ्ज तथा वन्यजन्तु संरक्षण ऐन, २०२९, विद्युतीय (इलेक्ट्रोनिक) कारोबार ऐन २०६३, विशेष आर्थिक क्षेत्र ऐन २०७३, सार्वजनिकनिजी साझेदारी तथा लगानी ऐन २०७५, विदेशी लगानी तथा प्रविधि हस्तान्तरण ऐन २०७५, वन ऐन २०७७, औद्योगिक व्यवसाय ऐन २०७६ छन्। कोको आउँदैछन् सम्मेलनमा ? लगानीको वातावरण बनाउने भन्दै सरकार तथा लगानी बोर्डले आन्तरिक तथा बाह्य लगानी आकर्षित गर्दैछ। यसका लागि तेस्रो लगानी सम्मेलन आयोजना हुँदैछ। सम्मेलनमा सहभागी हुन १९ सयभन्दा बढी राष्ट्रिय तथा अन्तर्राष्ट्रिय लगानीकर्ताहरूलाई सरकारले निमन्त्रणा पठाएको बोर्डका प्रवक्ता प्रद्युम्नप्रसाद उपाध्याय बताउँछन्। अहिलेसम्म नेपालसमेत गरी ५३ देशका १ हजार २९ जनाले लगानी सम्मेलनमा सहभागिताका लागि पुष्टि गरेका छन्। सम्मेलनमा सहभागिताका लागि उत्साहजनक रूपमा पुष्टि भइरहेको उनले जानकारी दिए। सबैभन्दा धेरै नेपाली लगानीकर्ताहरू ३ सय ८५ जनाले सहभागिताको पुष्टि गरेका छन्। दोस्रोमा छिमेकी मुलुक चीनबाट करिब २ सय ६५ लगानीकर्ता सम्मेलनमा भाग लिँदैछन्। भारतबाट पनि अहिलेसम्म करिब १ सय ४३ जना लगानीकर्ता सहभागिताका लागि पुष्टि जनाएको बोर्डको तथ्यांकमा छ। लगानी सम्मेलनमा सहभागी हुने प्राय : विदेशी लगानीकर्ताहरूमा नेपालस्थित नियोग, दातृसंस्थाका प्रतिनिधिहरू, पहिला नै लगानी गरिरहेका लगानीकर्ता रहेका छन्। भारतीय आडवानी समूह आउने चर्चा चले पनि अहिलेसम्म पुष्टि नभएको प्रवक्ता उपाध्याय बताउँछन्। बोर्डले भारतीय खर्बपति अम्बानीदेखि अलिबाबा कम्पनी, टेस्ला कम्पनीलगायतका विश्वविख्यात कम्पनीहरूलाई निमन्त्रणा पठाएको प्रवक्ता उपाध्यायको भनाइ छ। तर, विश्वविख्यात लगानीकर्ताहरूको सहभागिताको पुष्टि नभएको उनी बताउँछन्। नेपालमा नै लगानी गरिरहेका विदेशी कम्पनीहरूसँग नेपालसँगको सम्बन्धको बारेमा जानकारी लिने र त्यसले अरूलाई प्रेरणा मिल्ने विश्वास बोर्डको छ। यसअघि पनि सरकारले दुई लगानी सम्मेलन आयोजना गरिसकेको छ। पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। जसमध्ये सबैभन्दा बढी चिनियाँ लगानीकर्ताले आठ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले दुई खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए। सो सम्मेलनमा दुई दर्जन मुलुकका झन्डै २ सय ५० संस्थागत तथा व्यक्तिगत लगानीकर्ताको सहभागिता थियो। दोस्रो लगानी पहिलोभन्दा अझै बृहत् ढंगले आयोजना गरियो। सम्मेलनमा शोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँबराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा शोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। सम्मेलनमा ४० देश र ३ सय कम्पनीका ७ सय प्रतिनिधि सहभागी थिए। यस्तै १ सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालाल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय मिटिङ, ३९ वटा बीटूजी र ३० वटा बीटूबी मिटिङ भएका थिए। दुईदिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। दुवै सम्मेलनमा भव्यताका साथ सम्पन्न भएको बताइएको थियो। तर, त्यसपछिको कार्यान्वयनमा भने बोर्डको सक्रियता कम भएको भन्दै आलोचना हुने गरेको छ।"
डकेन्द्रलाई भोट माग्न राजेश पायलसहितका कलाकार इलाममा,"चुलाचुली (इलाम) : इलाम २ को उपनिर्वाचनमा पहिचानवादी स्वतन्त्र उम्मेद्वार डकेन्द्रसिंह थेगिमको पक्षमा मत माग्न गायक राजेश पायल राई सहितका कलाकार उनको चुनावी क्षेत्रमा आएका छन्। गयक राई, लाहुरे , एकदेव लिम्बु, सुनिता थेगिमदेखि धरान उप महानगरपालिकाका मेयर हर्क साङपाङसहितको समुहले इलामको चुलाचुली गाउँपालिका ४ आइतबारेमा आज हुने सभामा प्रस्तुति दिने थेगिमका छोरा गायक एकदेव लिम्बुले जानकारी दिए। उनले भने, माहोल राम्रो छ, यो कार्यक्रमले थप उर्जा थप्ने छ। ६८ वर्षको उमेरमा पनि उनी इलाम २ उपनिर्वाचनमा पहिचानवादी स्वतन्त्र उम्मेद्वारको रुपमा उभिएका छन्। प्रतिस्पर्धी १९ उम्मेद्वारमध्ये थेगिङ जेठा उम्मेदवार हुन्। उनि भन्छन्, पहिचान र विकासको एजेण्डालाईसँगै लैजाने योजनामा छ।"
नेपालसँग सहयोगका क्षेत्र बढाउन कतार प्रतिबद्ध,"काठमाडौं : अति विशिष्ट पाहुना बनेर आएका कतारका राजा तमिम बिन हमाद अल थानीसँग राष्ट्रपति रामचन्द्र पौडेलले इजरायलहमास युद्धका क्रममा अपहरणमा परेका विद्यार्थी विपिन जोशीको रिहाइका लागि पहल गरिदिन आग्रह गरेका छन्। इजरायलको गाजा क्षेत्रमा गत अक्टोबर ७ मा भएको आक्रमणका क्रममा जोशीलाई हमासले नियन्त्रणमा लिएको थियो। उनको स्थिति अज्ञात छ। कतारको मध्यस्थतामा उनको खोजी र रिहाइ हुन सक्ने ठानिएको छ। त्यसका लागि राष्ट्रपतिले राजासँग आग्रह गरेका हुन्। राष्ट्रपति रामचन्द्र पौडेल र कतारका अमिरबीच मंगलबार भएको औपचारिक भेटवार्तामा यो र द्विपक्षीय सम्बन्धमा विविध विषयमा छलफल भएको हो। राष्ट्रपति पौडेलको निमन्त्रणामा दुईदिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। त्यसअघि अमिर थानीलाई राष्ट्रपति पौडेलले अन्तर्राष्ट्रिय विमानस्थल नै पुगेर स्वागत गरेका थिए। थानीको सम्मानमा सरकारले मंगलबार सार्वजनिक बिदा नै दिएको थियो। थानीसँगको भेटमा राष्ट्रपति पौडेलले जलवायु परिवर्तनबाट पृथ्वीलाई सुरक्षित राख्ने विषयमा छलफल गरेका थिए। राष्ट्रपतिका प्रेस सल्लाहकार किरण पोखरेलका अनुसार राष्ट्रपति पौडेलले जलवायु परिवर्तनको प्रत्यक्ष असर हिमालमा परेको भन्दै त्यसबाट हिमाल कसरी जोगाउने, पानीको स्रोत बचाउने र वातावरण सन्तुलन राख्ने जस्तो साझा चासोको मुद्दामा सहकार्यका लागि कतारलाई प्रस्ताव गरेका थिए। राष्ट्रपति कार्यालयका अनुसार भेटमा राष्ट्रपति पौडेलले विश्वको साझा समस्या नै जलवायु परिवर्तन भएको भन्दै त्यसबाट पृथ्वीलाई कसरी सुरक्षित राख्ने र हिमाललाई कसरी जोगाउने ? भन्ने विषय महत्त्वपूर्ण भएको धारणा राखेका थिए। यसका लागि कतार जस्ता विकसित मुलुकहरू बढी गम्भीर भएर नेपालजस्ता मुलुकलाई सहयोग गर्न प्रस्ताव गरेका थिए। राष्ट्रपति पौडेलले मध्यपूर्वी क्षेत्रमा देखिएको द्वन्द्वको वातावरणले नेपाललाई पनि चिन्तित बनाएको बताउँदै युद्धको अन्त्य र शान्तिको पुनस्र्थापनाको कामना गर्दै कतारले शान्ति स्थापनाको लागि खेलेको भूमिकाको प्रशंसा गरेका थिए। त्यस क्रममा कतारका अमिर थानीले जलवायु परिवर्तनको असरले विश्व नै समस्यामा परेको र यसको न्यूनीकरणसम्बन्धी सम्झौताहरूको सबै मिलेर पालना गरे राम्रो परिणाम आउन सक्ने बताएका थिए। थानीले नेपालसँग अझ राम्रो सम्बन्ध स्थापित गरेर सहयोगका क्षेत्रहरू फराकिलो बनाउँदै लैजाने आफ्नो उद्देश्य रहेको बताएका थिए। भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। उनले दुई देशबीच बुधबार हुने समझदारी तथा सम्झौता नेपालमा रहेका जलस्रोत, कृषि, पर्यटनजस्ता क्षेत्रहरूमा लगानीको नयाँ सम्भावनाहरू बढाउन सकिने पनि बताएका थिए। राष्ट्रपति पौडेलले दुई देशबीचको सम्बन्ध सुमधर मित्रता, आपसी सम्मान, विश्वास र सद्भावमा आधारित रहेको स्पष्ट गरेका थिए। दुई मुलुकबीच नियमित रूपमा उच्चस्तरीय भ्रमणहरूको आदानप्रदान हुने परम्परा रहिआएको र यसबाट द्विपक्षीय सम्बन्धको विस्तारमा महत्त्वपूर्ण भूमिका खेलेको उल्लेख गर्दै राष्ट्रपति पौडेलले यस ऐतिहासिक भ्रमणले नेपाल र कतारको सम्बन्धलाई नयाँ उचाइमा पुर्याएको बताएका थिए। राष्ट्रपति पौडेलले दुई मुलुकबीच व्यापार, पर्यटन र लगानीका क्षेत्रमा सहकार्यको राम्रो सम्भावना रहेकोकोले त्यसमा सहकार्य गर्दै अघि बढ्न सकिने प्रस्ताव राखेका थिए। पौडेलले सँगसँगै कतार नेपाली कामदारहरूको लागि वैदेशिक रोजगारीको एक प्रमुख एवं आकर्षक गन्तव्य मुलुक रहँदै आएकोले र आधुनिक कतारको विकासमा नेपाली कामदारहरूले पनि उल्लेखनीय योगदान गरेको समेत स्मरण गराएका थिए। २१ तोपको सलामी कतारका अमिर थानी कतार एयरलायन्समार्फत मध्याह्न ३ः४२ बजे त्रिभुवन अन्तर्राष्ट्रिय विमानस्थलमा अवतरण गरेका थिए। दुईदिने राजकीय भ्रमणमा नेपाल आएका कतारका अमिरलाई त्रिभुवन अन्तर्राष्ट्रिय विमानस्थलमा राष्ट्रपति पौडेलले विमानस्थलको अति विशिष्ट कक्षमा स्वागत गरेका थिए। सो अवसरमा नेपाली सेनाको टोलीले विशेष सम्मान (गार्ड अफ अनर) दिएको थियो। अल थानीले सन् २०१३ देखि कतारको शासनसत्ता सम्हाल्दै आएका छन्। उनी यसअघिका अमिर हमाद बिन खलिफा अल थानीका चौंथो छोरा हुन्। आइतबार एसियाली देशहरू फिलिपिन्स र बंगलादेशको भ्रमण गर्दै थानी मंगलबार बंगलादेशबाट सिधै नेपाल आइपुगेका हुन्। अमिरलाई स्वागत गर्न उपराष्ट्रपति रामसहायप्रसाद यादव, प्रधानमन्त्री पुष्पकमल दाहाल, सभामुख, राष्ट्रियसभाका अध्यक्ष, उपप्रधानमन्त्री, मन्त्री, परराष्ट्र मन्त्रालयसहितका उच्च पदस्थ सरकारी अधिकारीहरू विमानस्थलम पुगेका थिए। थानी विमानस्थलबाट सिधै राष्ट्रपति निवास शीतल निवास पुगेका थिए। त्यहाँ राष्ट्रपति र अल थानीबीच साढे ५ बजेदेखि शीतल निवासमा आधा घण्टाको द्विपक्षीय भेटवार्ता भएको थियो। त्यसपछि साँझ ७ बजे होटेल सोल्टीमा राष्ट्रपति पौडेलले थानीको सम्मानमा आयोजना गरेको रात्रिभोजमा सहभागी भएका थिए। प्रधानमन्त्री प्रचण्ड र अल थानीबीच भने बुधबार बिहान साढे १० बजे होटेल सोल्टीमा औपचारिक भेटवार्ता हुने कार्यक्रम छ। उक्त औपचारिक वार्ताका लागि ४५ मिनेट समय छुट्ट्याइएको छ। उक्त वार्तापछि विभिन्न समझदारी र सम्झौतामा हस्ताक्षर हुने कार्यक्रम छ। परराष्ट्र मन्त्रालयका अनुसार अल थानीको भ्रमणका क्रममा नेपालले कतारसँग नयाँ श्रम सम्झौता गर्ने तयारी गरेको छ। १९ वर्षअघि २००५ मा नेपाल र कतारबीच श्रम सम्झौता भएको थियो। त्यसयताको परिवेश धेरै फेरिइसकेकाले श्रम मन्त्रालयले नयाँ श्रम सम्झौता गर्नका लागि तयारी गरेको हो। कतार नेपाली श्रमिकहरूको प्रमुख गन्तव्य मुलुक पनि हो। श्रम मन्त्रालयको तथ्यांकअनुसार कतारमा हाल ३ लाख ६७ हजार ३ सय ८९ नेपाली श्रमिक छन्। थानीको भ्रमणमा नेपाल सरकारले कान्ति बाल अस्पतालको स्तरोन्नतिका लागि झन्डै ९ अर्बबराबरको सहयोगको सम्झौताका लागि प्रस्ताव गर्ने भएको छ। मन्त्रालयका उच्च अधिकारीका अनुसार थानीको भ्रमणका क्रममा विभिन्न ११ वटा सम्झौता गर्ने तयारी भएको छ। बुधबार नेपालको तर्फबाट प्रधानमन्त्री पुष्पकमल दाहालले बैठकको नेतृत्व गर्नेछन् भने कतारको तर्फबाट अमिर थानीले नेतृत्व गर्नेछन्। उक्त कार्यक्रम सम्पन्न भएपछि मध्याह्न १२ बजे प्रधानमन्त्री प्रचण्डले उनको सम्मानमा होटेल द्वारिकाजमा दिवा भोज आयोजना गर्ने भएका छन्। दिवा भोजमा सहभागी भएपछि उनी त्रिभुवन अन्तर्राष्ट्रिय विमानस्थल जाने कार्यक्रम छ। निजी विमानमा आएका उनी दिउँसो २ बजे कतारको दोहाका लागि प्रस्थान गर्ने कार्यक्रम छ। भ्रमणमा मन्त्रीहरू र उच्च पदस्थ परराष्ट्र मन्त्रालयले दिएको जानकारीअनुसार कतारी राजाको भ्रमण टोलीमा क्याबिनेट मन्त्रीदेखि उच्चपदस्थ व्यक्तिहरू छन्। मन्त्रालय स्रोतका अनुसार थानी डेढ सयभन्दा बढीको भ्रमण दलसहित नेपाल आएका हुन्। त्यसबाहेक औपचारिक वार्तामा बस्ने ११ जनाको विशेष प्रतिनिधि मण्डल छुट्टै रहेको छ। राष्ट्रपति पौडेल र प्रधानमन्त्री पुष्पकमल दाहाल प्रचण्डसँगको भेटवार्तामा सोही विशेष प्रतिनिधि मण्डल साथमा रहनेछ। थानीको भ्रमण टोलीमा अमिरी दिवानका प्रमुख शेख साउद बिन अब्दुल रहमान अल्थानी, यातायात मन्त्री जसिम बिन सिफ अल सुलैती, उद्योग तथा वाणिज्य मन्त्री शेख मोहम्मद बिन हमाद बिन क्वासिम अल्थानी, सहायक विदेशमन्त्री सुल्तान बिन साद अल मुराखी र अमिरी दिवानका निर्देशक साद बिन नासिर अल कबी रहेका छन्। त्यस्तै, एसिया तथा अफ्रिका लगानी मामिला हेर्ने शेख फैसल बिन थानी अल्थानी, परराष्ट्र मन्त्रालयका एसिया मामिला हेर्ने निर्देशक युसुफ सुल्तान लारम, सुल्तान बिन घानिम अलोदिफी, अमिरी विभागका सहायक निर्देशक तलाल बिन अलाम्स अल सुलैती र राजाका प्रमुख स्वकीय सचिव मन्सुर फेलाह अल हाजिरी भ्रमण टोलीमा सहभागी छन्।"
तराईका केही स्थानमा हुरीबतास आउने,"काठमाडौं : हाल देशमा पश्चिमी वायु र स्थानीय वायुको आंशिक प्रभाव रहेको बताउँदै जल तथा मौसम विज्ञान विभाग मौसम पूर्वानुमान महाशाखाले अहिले पहाडी क्षेत्रमा आंशिक बदली रही बाँकी भूभागमा मौसम मुख्यतया सफा रहेको जनाएको छ। महाशाखाका अनुसार आज दिउँसो कोशी, गण्डकी र कर्णाली र सुदूरपश्चिम प्रदेशका पहाडी भूभागमा आंशिक बदली रही बाँकी भागमा मुख्यतया मौसम सफा रहने छ। कोशी, गण्डकी र कर्णाली र सुदूरपश्चिम प्रदेशका केही स्थानमा मेघगर्जन र चट्याङसहित छिटपुट वर्षाको सम्भावना छ। कोशी, गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ। लुम्बिनी प्रदेशलगायत तराईका केही स्थानमा हुरीबतासको सम्भावना छ। त्यसैगरी, आज राति कोशी, गण्डकी र कर्णाली प्रदेशका पहाडी भागमा आंशिक बदली रही बाँकी भागमा मुख्यतया मौसम सफा रहने छ। कोशी, गण्डकी र कर्णाली प्रदेशका पहाडी भागका एकदुई स्थानमा मेघगर्जन चट्याङसहित छिटपुट वर्षाको सम्भावना छ। कोशी, गण्डकी र कर्णाली प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना छ। लुम्बिनी प्रदेशको तराईका केही स्थानमा हुरीबतासको सम्भावना छ। आज अपराह्न र राति कोशी, गण्डकी, कर्णाली र सुदूरपश्चिम प्रदेशका पहाडी क्षेत्रका एकदुई स्थानमा मेघगर्जन र चट्याङसहित छिटपुट वर्षाको सम्भावना छ। कोशी, गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भागका एकदुई स्थानमा हल्का हिमपातको सम्भावना छ। लुम्बिनी प्रदेशलगायत तराईका केही स्थानमा हुरीबतासको सम्भावना रहेको जनाउँदै महाशाखाले त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा आंशिक असर पर्ने भएकाले आवश्यक सतर्कता अपनाउन अनुरोध गरेको छ।"
कोको आउँदैछन् सम्मेलनमा ?,"काठमाडौं : लगानीको वातावरण बनाउने भन्दै सरकार तथा लगानी बोर्डले आन्तरिक तथा बाह्य लगानी आकर्षित गर्दै यसका लागि तेस्रो लगानी सम्मेलन आयोजना हुँदैछ। सम्मेलनमा सहभागी हुन १९ सयभन्दा बढी राष्ट्रिय तथा अन्तर्राष्ट्रिय लगानीकर्ताहरूलाई सरकारले निमन्त्रणा पठाएको बोर्डका प्रवक्ता प्रद्युम्नप्रसाद उपाध्याय बताउँछन्। अहिलेसम्म नेपालसमेत गरी ५३ देशका १ हजार २९ जनाले लगानी सम्मेलनमा सहभागिताका लागि पुष्टि गरेका छन्। सम्मेलनमा सहभागिताका लागि उत्साहजनक रूपमा पुष्टि भइरहेको उनले जानकारी दिए। सबैभन्दा धेरै नेपाली लगानीकर्ताहरू ३ सय ८५ जनाले सहभागिताको पुष्टि गरेका छन्। दोस्रोमा छिमेकी मुलुक चीनबाट करिब २ सय ६५ लगानीकर्ता सम्मेलनमा भाग लिँदैछन्। भारतबाट पनि अहिलेसम्म करिब १ सय ४३ जना लगानीकर्ता सहभागिताका लागि पुष्टि जनाएको बोर्डको तथ्यांकमा छ। लगानी सम्मेलनमा सहभागी हुने प्रायः विदेशी लगानीकर्ताहरूमा नेपालस्थित नियोग, दातृसंस्थाका प्रतिनिधिहरू, पहिला नै लगानी गरिरहेका लगानीकर्ता रहेका छन्। भारतीय आडवानी समूह आउने चर्चा चले पनि अहिलेसम्म पुष्टि नभएको प्रवक्ता उपाध्याय बताउँछन्। बोर्डले भारतीय खर्बपति अम्बानीदेखि अलिबाबा कम्पनी, टेस्ला कम्पनीलगायतका विश्वविख्यात कम्पनीहरूलाई निमन्त्रणा पठाएको प्रवक्ता उपाध्यायको भनाइ छ। तर, विश्वविख्यात लगानीकर्ताहरूको सहभागिताको पुष्टि नभएको उनी बताउँछन्। नेपालमा नै लगानी गरिरहेका विदेशी कम्पनीहरूसँग नेपालसँगको सम्बन्धको बारेमा जानकारी लिने र त्यसले अरूलाई प्रेरणा मिल्ने विश्वास बोर्डको छ। यसअघि पनि सरकारले दुई लगानी सम्मेलन आयोजना गरिसकेको छ। पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। जसमध्ये सबैभन्दा बढी चिनियाँ लगानीकर्ताले आठ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले दुई खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए। सो सम्मेलनमा दुई दर्जन मुलुकका झन्डै २ सय ५० संस्थागत तथा व्यक्तिगत लगानीकर्ताको सहभागिता थियो। दोस्रो लगानी पहिलोभन्दा अझै बृहत् ढंगले आयोजना गरियो। सम्मेलनमा शोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँबराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा शोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। सम्मेलनमा ४० देश र ३ सय कम्पनीका ७ सय प्रतिनिधि सहभागी थिए। यस्तै १ सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालाल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय मिटिङ, ३९ वटा बीटूजी र ३० वटा बीटूबी मिटिङ भएका थिए। दुईदिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। दुवै सम्मेलनमा भव्यताका साथ सम्पन्न भएको बताइएको थियो। तर, त्यसपछिको कार्यान्वयनमा भने बोर्डको सक्रियता कम भएको भन्दै आलोचना हुने गरेको छ।"
नेपाल प्रहरीको मोस्ट वान्टेड सूचीमा रहेका दुईजना ड्रग्स किंग भारतमा पक्राउ,"धनगढी : नेपाल प्रहरीको मोस्ट वान्टेड सूचीमा रहेका दुईजना ड्रग्स किंग लाई भारतको पलिया प्रहरीले पक्राउ गरेको छ। मंगलबार भारतको पलिया खिरि थाना अन्तर्गतको प्रथम बजार कस्बाका ड्रग्स किंग भनिने २५ वर्षीय अंकित माल्या र सिगहिया कस्बामा डेरा गरी बस्ने ३२ वर्षीय विक्की नेपाली भनिने बिक्की गुप्तालाई भारतीय प्रहरीले पक्राउ गरेको हो। उनीहरुको साथबाट ३९० ग्राम ब्राउन सुगर बरामद गरिएको भारतीय प्रहरीले जनाएको छ। ड्रग्स किंग भनिने अंकित माल्याको साथबाट २६० ग्राम ब्राउन सुगर र विक्की गुप्ताको साथबाट १३० ग्राम ब्राउन सुगर बरामद भएको भारतको पलिया थानाले प्रेस विज्ञप्ती जारी गरि जनाएको छ। पलिया थानाका ईञ्चार्ज विवेककुमार उपाध्यायको नेतृत्वमा, उपनिरीक्षक तथा पलिया कस्बा प्रभारी उदयबीर यादव, कबच सर्विलेन्स सेलका उपनिरीक्षक प्रसान्त श्रीवास्तव, जवानहरु ललित कुमार, परिक्षीत सैनी, संदीप चौधरी र पवन यादब सहितको प्रहरी टोलीले उनीहरुलाई पक्राउ गरेको हो। दुबैजना नेपाल प्रहरीको मोस्ट वान्टेड कारोबारी हुन्। ईविगुल डटकमले विक्की नेपाली भनिने विक्की गुप्तासहितका सीमापारीका कारोबारीहरुको तस्बिरसहित पुस २४ गते रिपोर्ट प्रकाशित गरेको थियो। कैलाली प्रहरीले पनि दुबैजना नेपाल प्रहरीको मोस्ट वान्टेड सूचीमा रहेको जनाएको छ। दुबैजना नेपाल प्रहरीको मोस्ट वान्टेड सूचीमा छन्। हामीले भारतको निर्वाचन केन्द्रित दुई देशका अधिकारीहरुको बैठकमा यो कुरा प्राथमिकताका साथ उठाएका थियौं, भारतीय समकक्षीहरु एक्सनमा गएछन्, राम्रो काम गरे, कैलालीका प्रहरी उपरीक्षक पदम बहादुर विष्टले भने। विक्की नेपाली भनिने विक्की गुप्ता लामो समयदेखि धनगढीमा बसेर ब्राउन सुगरको कारोबार गर्दै आएका थिए। उनले कैलाली कारागारमा ब्राउन सुगरको रकेट चलाएको खुलेपछि उनको नेपाल प्रहरीले खोजी गरेको थियो। उनले कारागारमा रहेका कैदीबन्दीका आफन्तहरुसँग चिनजान गरेर खाना पुगाउन जाने बेला खानाभित्र ब्राउनसुगर पठाएर कारोबार गरिरहेका थिए। २०८० सालको असारको महिना धनगढीकी कमला देवी अवस्थीको साथबाट बरामद भएको ब्राउन सुगर यिनै विक्की गुप्ताले विस्कुटभित्त्र पठाएको खुलेको थियो। कमला, ब्राउन सुगरकै कारोबारमा पक्राउ परेका छोरा र बुहारीलाई खाना पुर्याउन कैलाली कारागार जाने बेला गेटमा चेकजाँच गर्दा उनको साथबाट ब्राउनसुगर बरामद भएको थियो। उक्त ब्राउन सुगर पनि विक्की नेपाली भनिने विक्की गुप्ताले पठाएको खुलेको थियो। प्रहरीले त्यही दिनदेखि नै उनको खोजी सुरु गरेको थियो। लामो समयसम्म नेपालमै बसेर कारोबार गरिरहेका गुप्ता नेपाल प्रहरीले खोज्न थालेपछि उनी भारतको पलियामा डेरा गरी बस्दै आएका थिए। अंकित माल्याको नाम नै भारतमा ड्रग्स किंग हो। उनी पलियामा बसेर नेपालका लागि ब्राउन सुगरको कारोबार गर्ने ब्यक्ति हुन्। नेपालका कञ्चनपुर, कैलाली, बाँके र बर्दिया जिल्ला आसपासमा ब्राउनसुगरको कारोबार गर्ने नेपालीहरु उसकोबाट लागुदार्थ किन्ने गर्छन्। उनलाई, नेपाल प्रहरीको लागुपदार्थ ब्युरोले लाखौंको कारोबार गर्ने भनेर नेपाल बोलाउन चाहे पनि उनी नेपाल नआएका व्यक्ति हुन्। नेपालमा ब्राउन सुगरको कारोबारमा पक्राउ परेर अहिले जेलमा रहेका अधिकांश ब्यक्तिको बयानमा पनि अंकितले दिएको उल्लेख छ। भारतीय प्रहरीले उनीहरुलाई भारतको एनडिपिएस एक्टको धारा १६९ अनुसार मुद्धा चलाउने जनाएको छ। नेपाल भारतको सीमा बैठकका बेला, विक्कीसहितका दर्जनभन्दा बढी सीमापारी ब्राउन सुगरको कारोबारीहरुको तस्बिर, फोन नम्बर सहितको विस्तृत विवरण नेपाल प्रहरीले भारतीय प्रहरीलाई बुझाएको थियो।"
"सोलुखुम्बुमा जङ्गलमा लागेको डढेलो बस्तीमा फैलियो, पाँच घर जले","सोलुखुम्बु : सोलुखुम्बुको नेचासल्यान गाउँपालिका२ देउपुजेको जङ्गलमा लागेको डढेलो बस्तीमा फैलिँदा पाँच घर जलेका छन्। गाईखर्क सामुदायिक वनमा मङ्गलबार लागेको डढेलो बस्तीमा छिर्दा पाँच घर जलेका जिल्ला प्रहरी कार्यालयले जनाएको छ। प्रहरी निरीक्षक रामचन्द्र साहका अनुसार स्थानीय धनेश्वर राई, केशव राई, शक्ति राई, धनशेर राई र कविर राईको एकएक वटा घर आगोले जलेर नष्ट भएको हो। आगलागीबाट ५३ लाख बराबरको क्षति भएको प्रहरीको प्रारम्भिक अनुमान छ। धनेश्वर राई र निजका छोरा शक्ति राईको छुट्टाछुट्टै घर जल्दा उनीहरूको तीन तोला सुन, १५ तोला चाँदी नष्ट हुँदा २३ लाख, केशव राई र मकरबहादुर राईको नगद एक लाख ८० हजार नगदसहित अन्य सामग्री जल्दा २० लाख र कविर राईको घर र त्यहाँ रहेको सबै सामान जल्दा १० लाख बराबरको क्षति भएको प्रहरी निरीक्षक साहले बताए। उनले भने, 'खरबारीबाट सल्किएको आगो जङ्गलमा प्रवेश गरेको रहेछ, प्रहरी र स्थानीयले निभाउने प्रयत्न गर्दा नजिकैको बस्तीमा प्रवेश गरेर घटना हुन पुग्यो, कतिपय घर खरको छानो भएकाले आगो निभाउन कठिनाइ भयो, अन्ततः बस्तीको आगो निभाइयो तर वनको आगो निभाउन सकिएको छैन।' स्थानीयको खरबारीमा सल्किएको आगो वन क्षेत्रमा फैलिएको प्रहरीले जनाएको छ। वनमा लागेको डढेलो नियन्त्रणको प्रयास हुँदाहुँदै हावाको वेगका कारण एक्कासी बस्तीमा आगो सल्किएको जिल्ला प्रहरी कार्यालयका प्रमुख प्रहरी नायब उपरीक्षक द्वारिकाप्रसाद घिमिरेले बताए। घरमा लागेको आगो स्थानीय, नेपाल प्रहरी, सशस्त्र प्रहरी बल, नेपाली सेना, सोलु दुधकुण्ड नगरपालिकाको दमकल र नगर प्रहरीलगायत निकायको प्रयासमा आगो निभाइएको उनले बताए। रासस"
कतारका राजा थानी र प्रधानमन्त्री प्रचण्डबीच वान टु वान भेटवार्ता,"काठमाडौं : दुईदिने राजकीय भ्रमणमा रहेका कतारका अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच आज भेटवार्ता भएको छ। बुधबार बिहान सोल्टी होटलमा प्रधानमन्त्री प्रचण्ड र कतारका राजा थानीबीच वान टु वान भेटवार्ता भएको प्रधानमन्त्रीको सचिवालयले जनाएको छ। कतारी अमिर र प्रधानमन्त्री दाहाल नेतृत्वको द्विदेशीय प्रतिनिधिमण्डलबीचको वार्तामा नेपालकतार सम्बन्धका समग्र पक्षमा विचारविमर्श हुनका साथै क्षेत्रीय र अन्तर्राष्ट्रिय चासोका विषयमा छलफल हुने परराष्ट्र मन्त्रालयले जनाएको छ। वार्तापछि उनीहरूको उपस्थितिमा द्विपक्षीय सम्झौता र समझदारीपत्रमा हस्ताक्षर हुनेछ। नेपाल र कतारबीचको युवा तथा खेलकुद सहयोग, उच्च शिक्षा तथा वैज्ञानिक अनुसन्धानका क्षेत्रमा सहयोगसम्बन्धी समझदारीपत्रमा हस्ताक्षर हुनेछ। दुई देशबीच कला र संस्कृति, महान्यायाधिवक्ताको कार्यालयसम्बन्धी र वैदेशिक मामिलासम्बन्धी सम्झदारीपत्रमा हस्ताक्षर गर्ने कार्यक्रम रहेका परराष्ट्र मन्त्रालयका प्रवक्ता अमृतबहादुर राईले जानकारी दिए। कतारी अमिरको सम्मानमा प्रधानमन्त्री दाहालले दिवाभोजको आयोजना गर्नेछन्। कतारका अमिर थानी राष्ट्रपति रामचन्द्र पौडेलको निमन्त्रणामा हिजो अपराह्न नेपाल आएका हुन्। उनी आजै अपराह्न काठमाडौंबाट प्रस्थान गर्ने कार्यक्रम छ।"
"झापामा दुर्घटना, ३ जनाको मृत्यु",झापा : झापाको शिवसताक्षीमा मोटरसाइकल दुर्घटना हुँदा सवार तीनै जनाको मृत्यु भएको छ । पूर्व पश्चिम राजमार्ग अन्तरगत शिवसताक्षी नगरपालिका८ स्थित झिलझिलेमा आज बिहान साढे ५ बजेको समयमा दमकबाट सुरुङ्गातर्फ आउँदै गरेको मे ३ प ५००१ नम्बरको १५० सीसीको मोटरसाइकल र विपरीत दिशातर्फ जाँदै गरेको प्र १०१००१ च ९३२९ नम्बरको बोलेरो गाडी एक आपस ठोक्किँदा दुर्घटना भएको थियो । मोटरसाइकलमा सवार तीन जनामध्ये दुई जनाको घटनास्थलमै र एक जनालाई बीएण्डसी हस्पिटल बिर्तामोड लैजाँदै गर्दा मृत्यु भएको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए । मृतक तीनै जना युवा हुन्। उनीहरूको पहिचान खुलेको छैन। उनीहरू त्यहीका स्थानीय हुन सक्ने प्रहरीले जनाएको छ । उनीहरूको पहिचानका लागि परिवारजन हस्पिटलतर्फ गइरहेको जनाइएको छ । यता दुवै सवारीसाधनसहित बोलेरो चालक मेचीनगर नगरपालिका६ का ४५ वर्षीय ऋषिराज गिरीलाई इलाका प्रहरी कार्यालय झिलझिलेमा नियन्त्रणमा लिएको छ ।
लगानीलाई कानुनी प्रबन्ध,"नेपाल र नेपालीलाई समृद्धिको भोक चर्कै लागेको छ। त्यो भोक पूरा गर्ने भनेको आर्थिक अवस्थाको सुधारले हो। त्यो सुधार भनेको मुलुकमा राष्ट्रिय र अन्तर्राष्ट्रिय लगानीको वृद्धिले हो। तर स्वदेशकै लगानीकर्ता पनि छटपटीमा छन्। उनीहरू लगानीका लागि अनेक झमेला सामना गरिरहेका छन्। एक त सत्तामा भइरहेको अस्थिरताले वाक्क बनाएको छ, त्यसमाथि कानुनी अल्झन् र बल्झन उत्तिकै छन्। यसबीचमै केही समयपछि सरकार लगानी सम्मेलन गर्ने भनेर तातेको पनि छ। हो, त्यसका लागि पनि नेपालको कानुनी प्रक्रिया झन्झटिलो छैन भन्ने सन्देश विदेशी लगानीकर्तालाई दिनु आवश्यक छ र व्यवहारमा पनि सोहीबमोजिम सहजपना हुन जरुरी छ। सरकारले केही नेपाल ऐन संशोधनको अध्यादेशै ल्याएको छ। त्यसबाट उद्यम व्यवसायका लागि सहज हुने कानुनी प्रबन्ध मिलाउने गरी विशेष आर्थिक क्षेत्र, वन, निकुञ्ज र भूमिसम्बन्धी ऐनहरूमा संशोधन भएको छ। उद्योग खोल्नेका लागि आवश्यक जमिनमा हदबन्दीका कुरामा सरकारले लचिलोपन ल्याएको छ। जुन स्वागतयोग्य छ। राष्ट्रिय निकुञ्जभित्रै कुनै बेला भव्य रिसोर्टहरू थिए। पछि ती बन्द गरिए। आवश्यकता हेरी र वन्यजन्तु तथा वातावरणलाई क्षति नपुर्याउने गरी निकुञ्जभित्र गतिविधि गर्न दिने कुरा मनासिव छ। वनसम्बन्धी कानुनले नेपालको विकास निर्माणमा धेरै अवरोध गरेको छ। वनमा भएको खानी उत्खनन गर्न वातावरणलाई असर नगरी सम्भवै छैन। तर अहिले पनि सरकारले वातावरणलाई असर नपर्ने भएमा अनुमति दिने शैलीकै संशोधन गरेको छ, जुन खासमा उपलब्धिमूलक मान्न सकिन्न। वातावरणको कम क्षति गर्ने वा एक ठाउँको क्षतिपूर्ति अर्काे ठाउँमा गर्ने व्यवस्था गरिनुपर्छ। तर वन तथा वातावरणमा कत्ति असर नगरी काम गर्ने भन्नु भनेको कामै नगर्नू भन्नु सरह नै हो। कम्प्युटर तथा सफ्टवेयरसम्बन्धी कामका लागि विदेशमा शाखा खोल्ने नेपालमा विदेशी मुद्रा भित्र्याउने भन्नेसम्बन्धी व्यवस्थाले पछिल्लो समय सूचना प्रविधि सेवामा भइरहेको निर्यातलाई पक्कै वृद्धि गर्नेछ। नवप्रवर्तनका लागि पनि सरकारले केही सहज व्यवस्था गरेको छ। तर सरकारले अहिले गरेको संशोधन र कानुनी व्यवस्था अझै पर्याप्त छैन। विदेशी वा स्वदेशी लगानीकर्तालाई सरकार सेवा अत्यन्तै सहजै उपलब्ध गराउने किसिमको व्यवस्था आवश्यक छ। र, लगानी गर्ने ठाउँमा पनि कुनै खालको वाधा अवरोध नहुने सुनिश्चितता प्रदान गरिनुपर्छ। तबमात्रै लगानीकर्ता प्रोत्साहित हुन्छन्।"
गुल्मीका आगलागी पीडित भन्छन् धन्न बाँचियो,"गुल्मी : गत वैशाख ६ गते बेलुका गुल्मीको ईष्मा गाउँपालिका २ स्थित हाडीखोला रानीवन पैयाँपाटा सामुदायिक वनमा आगलागी भय। वनको नजिकै जनता प्राथमिक विद्यालय भएकाले स्थानीयको सक्रियतामा राति नै आगो नियन्त्रणमा आयो। पानी नपरेका कारण यतिबेला गाउँमा प्रचण्ड गर्मी छ। गाउँका केही बारीमा मकै रोप्न नै बाँकी छ। गर्मीले खेतबारी र जंगलमा भएको घाँस, दाउरा सुक्न थालेका छन्। वैशाख ८ गते शनिबार जिल्लाको ईष्मा गाउँपालिका२ सिदुङखाका ४८ वर्षीय रमेशकुमार थापा बिहानदेखि गाउँमा इन्टरनेटको तार तान्न व्यस्त थिए। करिब १० बजे जनता प्राथमिक विद्यालय तलबाट एक्कासि हावाहुरीसहित आगोको मुस्लो निस्कियो। त्यतिबेलासम्म आगोले वनको केही भाग सखाप पारिसकेको थियो। आगो चारैतिरबाट जंगलमा लागेको देखिपछि म र गाउँले बाँच्ने आस नै मारिसकेका थियौं, आगो कहाँसम्म पुग्छ ? यसले केके क्षति गर्छ ? भन्ने टुंगो नै थिएन, स्थानीय थापाले भने। उनका दाजुभाइ मिलेर ५ वर्षपहिले झन्डै ६ लाखको लगानीका बाख्राखोरसहित बङ्गालो बनाएका थिए। बच्चा र वृद्ध बुवालाई खुवाउने दूधको लागि बाख्रासँगै भैंसी पनि पालेको उनले बताए। शनिबार हावाहुरीसहित आएको आगोले छिनमै भैंसीबाख्रा र गोठ नै सखाप पारिदियो। हाम्रो पनि बाँच्ने आस मरिसकेको थियो। धन्न भगवान्को कृपा र सबैको सहयोगले बाँचियो, उनले भने। शनिबार भएको आगलागीमा एकैदिन ईष्मा गाउँपालिकाका २६ वटा घर, मदने गाउँपालिकाका ८ घर, मुसिकोट नगरपालिकाका ५ र गुल्मीदरबार गाउँपालिकाका १ घर गरी कुल ४० घर पूर्ण क्षति भएको गुल्मी जिल्लाका प्रमुख जिल्ला अधिकारी कृष्णप्रसाद शर्माले बताए। त्यस्तै, सोही वडाका चन्द्रबहादुर कुँवरले पाँच वर्षपहिले १६ लाख लगानीमा ४ कोठे पक्की घर बनाएका थिए। केही आफ्नो कमाइ र ऋण खोजेर घर बनाएको उनी बताउँछन््। कुँवर भन्छन्, विदेशको पसिना र साहुको केही ऋणको भारी बोकेर गाउँमै बस्ने योजना बनाएर पक्की घर त बनाइयो तर वर्षौंदेखि मेरो परिवारले देखेको सबै सपना मिनेटमै आगोले खाइदियो। उनको कान्छो छोराले बिहे गरेको केही महिना बित्यो। विवाह र घरको ऋण तिर्न उनको एउटा छोरा दुबई गएको छ भने अर्को गाउँमै छ। उनले भने, परिवारका सबैले कमाएर साहुको ऋण तिरौंला र परिवार सँगै बसेर खुसी मनाउँला भन्ने थियो। तर सबै चाहना हावाहुरीले उडाइदियो। भएका घरगोठ आगोले खाइदियो। आफूहरूले राहतस्वरूप केही पैसा, खाद्यान्न र लत्ताकपडा पाए तापनि बस्नलाई बासको समस्या परिरहेको अग्निपीडित कुँवरले बताए। उनको घरगोठसहित किराना पसल र ट्याक्टर जलेको छ। आगलागी भएका १२ स्थानीय तहमध्ये सबैभन्दा बढी क्षति ईष्मा गाउँपालिकामा पुर्याएको छ। जिल्लाका विभिन्न ठाउँमा हावाहुरीसहितको आगोले करोडौंको निजी तथा सरकारी सम्पत्तिमा क्षति पुर्याएको जिल्ला प्रहरी कार्यालय गुल्मीका प्रहरी नायब उपरीक्षक शंकर पोखरेलले जनाए। आगो निभाउने क्रममा १ को मृत्यु, २ घाइते गुल्मीका विभिन्न स्थानमा भएको आगलागीमा आगो निभाउने क्रममा एकको मृत्यु भएको छ भने दुई जना घाइते भएका छन्। केही दिनअगाडि आगो निभाउने क्रममा मुसिकोट नगरपालिका१ तल्लोपौदीस्थित सर्वोदय माविको जग्गाको सल्लाघारीमा आगलागी भएको थियो। उक्त सल्लाघारीमा लागेको आगो निभाउने क्रममा लडेर ५८ वर्षका महले घर्तीको मृत्यु भएको प्रहरीले जनाएको छ। आगोमा परेर घाइते भएका घर्तीको गुल्मी अस्पतालमा उपचारको क्रममा मृत्यु भएको थियो। त्यस्तै, घाइते हुनेमा ईष्मा गाउँपालिका १ उजुङका १९ वर्षीय हिमाल राना र मुसिकोट नगरपालिका ७ का २१ वर्षीय प्रेम राना छन्। उनीहरूको अनुहार र हातखुट्टाका केही भाग जलेका छन्। उनीहरूलाई थप उपचारको लागि गुल्मी अस्पतालबाट पाल्पाको लुम्बिनी मेडिकल कलेज प्रभास पाल्पामा लगिएको प्रहरी नायब उपरीक्षक पोखरेलले जानकारी दिए। आफ्नै घरमा आगो लगाउने पक्राउ आफ्नै घरमा आगो लगाएको आरोपमा धुर्कोट गाउँपालिका६ रजस्थलका रेखबहादुर परियारलाई जिल्ला प्रहरी कार्यालय गुल्मीले पक्राउ गरेको छ। आइतबार राति मादक पदार्थ सेवन गरेर उनले आफ्नै घरमा आगो लगाएको पाइएको पक्राउ गरिएको प्रहरीले जनाएको छ। परियारले आफ्नो घरमा आगो लगाएपछि छिमेकीको घरमा पनि आगो लगाइदिने धम्की दिएका थिए। आगलागीबाट घरभित्र रहेको अन्नपात, लत्ताकपडासमेत जली घर पूर्ण रूपमा क्षति भएको छ।"
आर्थिक मन्दीले खत्तमै भो ?,"गत साता पश्चिम नेपाल भ्रमणको बेलामा धेरै व्यक्तिहरूसँग अन्तरक्रिया गर्ने मौका मिल्यो। अधिकांशको एउटै भनाइ थियो आर्थिक मन्दीले परिस्थिति एकदमै गाह्रो भयो। काम गर्ने वातावरण नै छैन। मलाई अचम्म त्यतिबेला लाग्यो, निराशा व्यक्त गर्नेहरू व्यावसायिक रूपमा राम्रो गरिरहेका थिए। अहिले आमधारणा नै बनिसकेको छ कि आर्थिक मन्दीले एकदमै गाह्रो भएको छ। यसमा केही आंशिक सत्यता पनि छ। तर मन्दीले जति गाह्रो भएको छ त्यसभन्दा धेरै हल्ला भइरहेको छ। अहिले आर्थिक मन्दीको नाममा आर्थिक अनियमितता गर्नेहरूको बोलबाला चलिरहेको छ। जसले गर्दा वास्तवमा अप्ठ्यारोमा परेका व्यक्तिहरू झनै पीडित बनिरहेका छन्। हो अहिले देशका आर्थिक सूचकांकहरू त्यति सहज देखिँदैनन्। तर जुन खालले बजारमा हल्ला चलिरहेको छ यसले झन् धेरै अस्थिरता फैलाइरहेको छ। मैले अन्तरक्रिया गरेकामध्ये केही मानिसहरूले बैंकबाट कर्जा लिएर व्यवसाय गरिरहेका थिए। र उनीहरूको आम्दानी गत वर्षभन्दा केही घटे पनि उल्लेख्य घटेको वा अप्ठेरो परेको अवस्था थिएन। तर, पनि बैंकले त्रैमासिक हिसाब बिग्रिने डरले समयमै बैंकले किस्ता तिर्न अनुरोध गरिरहँदा किस्ता तिर्नुको साटो कर्जा अर्को बैंकमा सार्ने वा दुईचार दिनमा थप ब्याजसहित तिर्ने धम्की दिइरहेका थिए। बैंकले कर्जा दिएकै कारण व्यवसाय गर्न सफल भएर अहिलेको अवस्थामा आइपुगेको यथार्थलाई उनीहरूले आत्मसात् गर्न सकिरहेका थिएनन्। बैंकसँगको व्यवहार उनीहरूको व्यक्तिगत भए पनि ऋणीको व्यवहारले बैंकको ब्यालेन्स सिट बिग्रनुका साथै यसले अर्थतन्त्रबारे थप नकारात्मक धारणा बनाउन मद्दत गर्ने देखिन्छ। यसरी बैंकिङ क्षेत्रमा आक्रमण हुँदै जाने हो भने नेपालबाट पुँजी पलायनको डरलाग्दो अवस्था आउन सक्ने देखिन्छ। अहिले मन्दीको नाममा नियमित कमाइ भइरहेका व्यक्तिहरूले समेत कर्जा तिर्न आनाकानी गर्ने खतरनाक प्रवृत्ति हाबी हुँदैछ। र सरकारले अविलम्ब यस्तो प्रवृत्ति निरुत्साहित गर्न आवश्यक कदम चाल्नुपर्ने देखिन्छ। अहिले बैंकहरूमा पैसा थुप्रिरहेको छ। बाहिरबाट आउने रेमिट्यान्समा प्रत्येक महिना रेकर्ड बनिरहेको छ। तर मानिसहरू असुरक्षा तथा मन्दीको हल्लाको कारण खर्च गर्न डराइरहेका छन्। यस्तो अवस्थामा सरकारले बजारमा पैसा पठाउनको लागि विभिन्न स्किमहरूको घोषणा गर्न सक्दथ्यो। जस्तो कुनै निश्चित क्षेत्रमा लगानी गर्ने र रोजगारी सिर्जना गर्ने उद्योग खोल्नेहरूको लागि कर छुट तथा अन्य केही व्यवस्थाहरू। निजी क्षेत्रले समेत सरकारलाई गाली गरेर समय खेर फाल्नुको साटो विभिन्न स्किमहरू ल्याएर वा उनीहरूको चाहनाअनुसारको वस्तुहरूको पूर्ति गरेर बजारमा रौनक ल्याउनुपर्नेमा त्यसो हुन सकिरहेको छैन। नेपालमा अहिलेको आर्थिक समस्या आउनुको मुख्य कारण घरजग्गा र सेयरको अस्वाभाविक मूल्यवृद्घि पछि यी दुई क्षेत्रमा मन्दी आउनु हो। यस्तो समयमा बैंकबाट ऋण गरेर लगानी गरिरहेका लगानीकर्ताहरूले केही सस्तो मूल्यमा भए पनि बिक्री गरेर थप ब्याजमा पर्नबाट जोगिनुपर्नेमा दलालीहरूको कुरा सुनेर पछि धेरै नाफा हुने लोभमा अनावश्यक होल्ड गर्दा समस्या झन् बल्झिरहेको छ। संघीयता र गाउँमै स्तरीय सेवा पाइँदै गर्दा काठमाडौं आउने मानिसको संख्या घट्दैछ भने धेरै मानिसहरू आप्रवासमा गएका कारण काठमाडौंकै जनसंख्या बिस्तारै घट्दैछ। तर अहिले पनि काठमाडौंको जग्गाको मूल्य कहिले पनि घट्दैन भनेर कम मूल्यमा जग्गा नबेच्न उक्साउने दलालको पछि लाग्नेहरू समस्यामा परिरहेका छन्। किनकि व्यवहार तपाईंको हो, बैंकको ब्याज तपाईंले तिर्ने हो तसर्थ दलालहरूको पछाडि नलागी आफ्नो अवस्था हेरेर व्यवहार गर्नुभएमा थप समस्यामा पर्नबाट बच्नु हुनेछ। यसैगरी सेयरमा पनि हल्लाको पछाडि लागेर ऋण र ब्याजको चापमा पर्नुभन्दा बरु समयमै आफ्नो पोर्टफोलियो व्यवस्थापन गर्न सकियो भने यसले कम क्षति हुनेछ। अहिले सरकारले केही समय धैर्य गरेर भए पनि घरजग्गा र सेयरको मूल्य वास्तविकता नजिक आउन दिनुपर्दछ ताकि आम सर्वसाधारणको पैसा यसमा नफसोस्। अहिले साना ठूला व्यापारी वा आम सर्वसाधारण सबैले आर्थिक मन्दीले गाह्रो भो भनिरहेको सुनिन्छ तर यसबाट बच्नको लागि उनीहरूको तर्फबाट गर्ने प्रयत्न गरेको भने देखिँदैन। एक फरक प्रसंगमा कामकै सिलसिलामा केही हप्ता पहिले नेपालका केही निर्यात व्यवसायीहरूसँग प्रत्यक्ष अन्तरक्रिया गर्ने मौका पाएको थिएँ। जसले मलाई उत्साहित मात्र बनाएन मसँग भएका कतिपय नकारात्मक धारणाहरूसमेत सकारात्मक बनाउन सहयोग पुग्यो। देशमा विद्यमान समस्याका बाबजुद सबैले आफ्नो क्षेत्रमा उत्कृष्ट काम गर्दै नेपालको निर्यात बढाउनको लागि योगदान गरिरहेका थिए। विश्वव्यापी आर्थिक मन्दीको कारण व्यवसायमा केही कमी आए पनि आफ्नो बजार विविधीकरण गर्न तथा निर्यात गर्ने सामानहरूमा परिमार्जन गरेर ग्राहकको मन जित्नको लागि प्रयासरत भएको थाहा पाइयो। राज्यको सीमित सहयोगका बाबजुद व्यवसायीहरूको दृढ इच्छाशक्ति र लगनले नै देशमा केही मात्रामा भए पनि विदेशी मुद्रा आर्जनमा सहयोग पुगेको छ। राम्रै पारिश्रमिक दिएर कामदार राखे पनि अहिले वैदेशिक रोजगारीको लत लागेको छ। नेपालमा अवसरै छैन भनेर यहाँभन्दा कम कमाइ र बढी जोखिम हुने क्षेत्रमा समेत नेपालीहरू गइरहेको देख्दा जो कोहीको मन अमिलो हुँदो रहेछ। आर्थिक मन्दीमा के गर्ने र कसरी यसबाट पार पाउने भनेर उचित रणनीति लिएको देखियो न कि अरूलाई दोष देखाएर समस्यामै बसिरहने। नेपालमै प्रशस्त सम्भावना हुँदाहुँदै नेपाल खत्तम भो भन्नेहरूको लागि उहाँहरूको काम उदाहरणीय रहेको छ। हो, अहिले नेपाललगायत विश्वव्यापी रूपमा आर्थिक मन्दीको समस्या भइरहेको छ। विकासशील राष्ट्रहरूले यसबाट बाहिर निस्कन र नागरिकहरूलाई राहत दिनको लागि विभिन्न उपायहरू अवलम्बन गरिरहेका छन्। जुन कुरा हाम्रोजस्तो देशले साधन र स्रोतको सीमितताको कारण दिन सकिरहेको छैन। यो अवस्थामा हामी सबैले होस्टेमा हैंसे गरेर अगाडि बढेमा हामी छिट्टै यो समस्याको समाधान गर्न सफल हुनेछौं। तर आफ्नो तर्फबाट केही नगर्ने अनि खाली राज्य र सरकारलाई गाली गरेर बसेमा अझ ठूलो समस्यामा पर्दै जानेछौं।"
लगानीलाई कानुनी प्रबन्ध,"नेपाल र नेपालीलाई समृद्धिको भोक चर्कै लागेको छ। त्यो भोक पूरा गर्ने भनेको आर्थिक अवस्थाको सुधारले हो। त्यो सुधार भनेको मुलुकमा राष्ट्रिय र अन्तर्राष्ट्रिय लगानीको वृद्धिले हो। तर स्वदेशकै लगानीकर्ता पनि छटपटीमा छन्। उनीहरू लगानीका लागि अनेक झमेला सामना गरिरहेका छन्। एक त सत्तामा भइरहेको अस्थिरताले वाक्क बनाएको छ, त्यसमाथि कानुनी अल्झन् र बल्झन उत्तिकै छन्। यसबीचमै केही समयपछि सरकार लगानी सम्मेलन गर्ने भनेर तातेको पनि छ। हो, त्यसका लागि पनि नेपालको कानुनी प्रक्रिया झन्झटिलो छैन भन्ने सन्देश विदेशी लगानीकर्तालाई दिनु आवश्यक छ र व्यवहारमा पनि सोहीबमोजिम सहजपना हुन जरुरी छ। सरकारले केही नेपाल ऐन संशोधनको अध्यादेशै ल्याएको छ। त्यसबाट उद्यम व्यवसायका लागि सहज हुने कानुनी प्रबन्ध मिलाउने गरी विशेष आर्थिक क्षेत्र, वन, निकुञ्ज र भूमिसम्बन्धी ऐनहरूमा संशोधन भएको छ। उद्योग खोल्नेका लागि आवश्यक जमिनमा हदबन्दीका कुरामा सरकारले लचिलोपन ल्याएको छ। जुन स्वागतयोग्य छ। राष्ट्रिय निकुञ्जभित्रै कुनै बेला भव्य रिसोर्टहरू थिए। पछि ती बन्द गरिए। आवश्यकता हेरी र वन्यजन्तु तथा वातावरणलाई क्षति नपुर्याउने गरी निकुञ्जभित्र गतिविधि गर्न दिने कुरा मनासिव छ। वनसम्बन्धी कानुनले नेपालको विकास निर्माणमा धेरै अवरोध गरेको छ। वनमा भएको खानी उत्खनन गर्न वातावरणलाई असर नगरी सम्भवै छैन। तर अहिले पनि सरकारले वातावरणलाई असर नपर्ने भएमा अनुमति दिने शैलीकै संशोधन गरेको छ, जुन खासमा उपलब्धिमूलक मान्न सकिन्न। वातावरणको कम क्षति गर्ने वा एक ठाउँको क्षतिपूर्ति अर्काे ठाउँमा गर्ने व्यवस्था गरिनुपर्छ। तर वन तथा वातावरणमा कत्ति असर नगरी काम गर्ने भन्नु भनेको कामै नगर्नू भन्नु सरह नै हो। कम्प्युटर तथा सफ्टवेयरसम्बन्धी कामका लागि विदेशमा शाखा खोल्ने नेपालमा विदेशी मुद्रा भित्र्याउने भन्नेसम्बन्धी व्यवस्थाले पछिल्लो समय सूचना प्रविधि सेवामा भइरहेको निर्यातलाई पक्कै वृद्धि गर्नेछ। नवप्रवर्तनका लागि पनि सरकारले केही सहज व्यवस्था गरेको छ। तर सरकारले अहिले गरेको संशोधन र कानुनी व्यवस्था अझै पर्याप्त छैन। विदेशी वा स्वदेशी लगानीकर्तालाई सरकार सेवा अत्यन्तै सहजै उपलब्ध गराउने किसिमको व्यवस्था आवश्यक छ। र, लगानी गर्ने ठाउँमा पनि कुनै खालको वाधा अवरोध नहुने सुनिश्चितता प्रदान गरिनुपर्छ। तबमात्रै लगानीकर्ता प्रोत्साहित हुन्छन्।"
"लगानी सम्मेलनमा आयोजना १५२, प्राथमिकता जम्मा ४ वटालाई","काठमाडौं : तेस्रो लगानी सम्मेलनको अन्तिम तयारी चल्दै छ। आगामी १६ र १७ गते राजधानीमा सम्मेलन आयोजना हुँदैछ। सम्मेलनमा कुल १ सय ५२ आयोजना शोकेस गरिँदैछ। सम्मेलनको तयारी चलिरहेको मुख्य आयोजना लगानी बोर्ड नेपालका प्रवक्ता प्रद्युम्नप्रसाद उपाध्याय बताउँछन्। सम्मेलनमा वैदेशिक लगानी आकर्षित गर्न सरकारले अघि बढाएका नीतिगत, प्रशासनिक एवं कानुनी सुधारका प्रयासबारे सहभागीलाई जानकारी गराइनेछ। ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायत क्षेत्रसँग सम्बन्धित विभिन्न विषयगत सत्रमा छुट्टाछुट्टै कार्यपत्र प्रस्तुत गरिने बताइएको छ। सरकारले लगानी सम्मेलनका लागि करिब ९ करोड रुपैयाँ बजेट विनियोजन गरेको छ। सम्मेलनमा प्रस्तुत हुने १ सय ५२ आयोजनामध्ये ४ आयोजनाहरूको आयोजना विकास सम्झौता हुन सक्ने उपाध्यायले जानकारी दिए। त्यसमा पनि ३ को आयोजना विकास सम्झौता (पीडीए) र १ को आयोजना कार्यान्वयन सम्झौता (पीआइए) हुँदै छ। पीडीए हुन सक्ने आयोजनाहरू : डाबर नेपाल क्षमता अभिवृद्धि तथा विविधीकरण आयोजना लगानी बोर्ड नेपालमार्फत यी आयोजना सम्मेलनमा प्रस्तुत हुँदैछन्। सम्मेलनमा वार्ताका लागि यी आयोजनाहरूको छुट्टाछुट्टै वार्ता समिति गठन भएको प्रवक्ता प्रद्युम्नप्रसाद उपाध्याय बताउँछन्। नेपालको आर्थिक विकासका लागि यी आयोजनाहरूको रणनीतिक महत्त्व रहेको बोर्ड बताउँछ। निर्माणको चरणको पर्खाइमा रहेका यी आयोजनाहरूको सम्झौता भए, तुरुन्तै प्रक्रिया अघि बढ्ने प्रवक्ता उपाध्यायले बताए। सोलार आयोजना २५० मेगावाट (एमडब्लूपी)लगानी बोर्ड नेपालले सहजीकरण गरिरहेको आयोजना हो सौर्य ऊर्जा परियोजना। आगामी सम्मेलनमा आयोजना विकास सम्झौताका लागि वार्ता समिति बनाई काम अघि बढाइएको छ। यसको पछिल्लो अवस्था भनेको विस्तृत सम्भाव्यता अध्ययन प्रतिवेदन (डीएफएसआर)लाई बोर्डले जानकारीमा लिएको छ। उक्त प्रतिवेदनलाई बोर्डले स्वीकृत भने गरेको छैन। राइजेन इनर्जी सिंगापुर जेभीसँग उक्त प्रतिवेदन तयारका लागि सम्झौता भएको थियो। यस्तै, परियोजनाको वातावरणीय प्रभाव मूल्यांकन (ईआए) प्रतिवेदनको मस्यौदा बोर्डलाई प्राप्त भएको छ। उक्त मस्यौदामा वन मन्त्रालयको राय लिने तयारीमा बोर्ड रहेको छ। ईआए अनुमोदन गर्ने अधिकार बोर्डलाई नभएको भएर वन मन्त्रालय पठाउनु परेको हो। उक्त आयोजना विकासका लागि २०७६ माघ २७ गते बोर्डमा आयोजना विकासको प्रस्ताव आएको थियो। कपिलवस्तुको बाणगंगामा १२५ मेगावाट र बाँकेको कोहलपुरमा १२५ मेगावाट गरी कुल २५० मेगावाटको सौर्य विद्युत् आयोजना निर्माण गर्ने गरी प्रस्ताव आएको थियो। त्यसमा २०२० मेगावाटका स्टोरेज (भण्डारण) आयोजनासमेत निर्माण गरिने बताइएको छ। २०७७ असार ५ गते बसेको बोर्डको ४४औं सञ्चालक समितिको बैठकले कम्पनीलाई डीएफएसआर तयार गर्न अनुमति दिएको थियो। योसँगै अध्ययन अनुमतिपत्र दिने निर्णय पनि गरिएको थियो। आयोजनाको सर्भे लाइसेन्स २०७८ को असोज ७ गते प्रदान गरिएको थियो। समयमा काम नसकिएपछि सर्भे लाइसेन्सको म्याद २०८० को असोज ६ गतेसम्म थपिएकोमा यसलाई ५७औं बोर्ड बैठकले २०२४ को असोजसम्मकालाई तन्काइएको छ। ईआईए प्रतिवेदन तयार भइनसकेकोले सर्भे लाइसेन्सको म्याद थपिएको बोर्डको भनाइ छ। यस्तै उक्त बैठकले १५८५ मिलियन अमेरिकी डलर (२१ अर्ब १० करोड रुपैयाँ) बराबरको लगानी पनि स्वीकृत गरेको छ। आयोजनाको विद्युत् खरिद सम्झौता (पीपीए) का कम्पनीले लागि नेपाल विद्युत् प्राधिकरण समक्ष निवेदन दिएको छ। नेपालको ऊर्जाको मागलाई सन्तुलन गर्नका लागि यो आयोजना उपयोगी हुने देखिएको छ। आयोजना विकास सम्झौता भए करिब डेढ वर्षमा निर्माण सकाउने गरी कामअघि बढाइने जानकारी बोर्डले दिएको छ। नेपालचीन फ्रेन्डसिप औद्योगिक पार्क २०७६ सालबाट नै यो औद्योगिक पार्क चर्चामा छ। प्रधानमन्त्री केपी शर्मा ओलीको निर्वाचन क्षेत्र झापा क्षेत्र नं ५ मा यो पार्क बन्नेछ। झापाको दमक नगरपालिका, गौरादह नगरपालिका तथा कमल गाउँपालिकाका एकीकृत जमिनमा बनाउन प्रस्ताव गरिएको चाइनानेपाल फ्रेन्डसिप इन्डस्ट्रियल पार्क निर्माणका लागि ५८६०९३ अमेरिकी डलर ( करिब ६४ अर्ब) लगानी स्वीकृत भइसकेको छ। निजीसार्वजनिक साझेदारी (पीपीपी) अवधारणामा उक्त आयोजना अघि बढाइएको छ। लगानी सम्मेलनका प्रमुख चार आयोजनामध्ये नेपालचीन फ्रेन्डसिप औद्योगिक पार्क पार्क बनाउनका लागि विस्तृत परियोजना प्रतिवेदन (डीपीआर) बनाउने जिम्मा लगानी बोर्डको बैठकले चीनको दमक क्लिन इन्डस्ट्रियल पार्क प्रालिलाई दिएको हो। कम्पनीले २०७८ असारमा यसको डीपीआर बोर्डलाई बुझाइसकेको छ। पार्कका लागि आवश्यक जग्गा औद्योगिक क्षेत्र विकास लिमिटेडको रहेको छ। कुल ९०२९२८ हेक्टर क्षेत्रफलमध्ये पहिलो चरणमा करिब ४२५ हेक्टर क्षेत्रफलमा पार्क फैलिनेछ। सहायक कम्पनीले औद्योगिक क्षेत्र विकाससँग सम्झौता गरी जग्गा भाडा लिने सम्झौता गर्छ भने बोर्डसँग आयोजना विकास सम्झौता गर्ने गरी वार्ता भइरहेको छ। दमक नगरपालिकाको दक्षिणी वार्ड नं १०, छिमेकी कमल गाउँपालिका वार्ड नं ७ तथा गौरादह नगरपालिका वार्ड नं ५ को केही भागमा औद्योगिक पार्क बनाउनका लागि प्रस्ताव गरिएको छ। करिब ४ सय ९१ उद्योग रहने गरी पार्कका स्टलहरू निर्माण गरिनेछ। उक्त औद्योगिक पार्कलाई चीनले महत्त्वाकांक्षी योजनाको रूपमा अघि बढाएको छ। बेल्ट एन्ड रोड इनिसिएटिभ (बीआरआई) अन्तर्गत रहेर यस आयोजनालाई अघि बढाइएको बताइन्छ। नेपालले पनि चीनसँग बीआरआई सम्झौता गरिसकेको छ तर यो अवधारण कुन मोडलमा अघि बढ्ने सम्बन्धमा भने स्पष्टता भइसकेको छैन। २०७४ सालको पुसमा चिनियाँ उच्च अधिकारीहरूले आयोजनाको स्थलगत अवलोकन गरेका थिए। नेपालमा बन्न गइरहेको चिनियाँ लगानीको उक्त आयोजना भारत, भुटान र बंगलादेशको सीमा नजिक पर्ने भएका कारण पनि महत्त्वका साथ हेरिएको छ। बंगलादेश र भुटान बीआई परियोजनामा आबद्ध भइसकेका छन् भने भारत त्यसमा जोडिएको छैन। तर, पनि यो आयोजनालाई रणनीतिक महत्त्वका साथ हेरिएको छ। माथिल्लो मर्स्याङ्दी२ जलविद्युत् आयोजनामाथिल्लो मर्स्याङ्दी२ आयोजना ३२७ मेगावाट क्षमताको अर्धजलाशययुक्त आयोजना हो। चिनियाँ लगानीमा बन्न लागेको उक्त जलविद्युत् आयोजना हाल लगानी बोर्डले सहजीकरण गरिरहेको छ। गण्डकी प्रदेश न्तर्गत लमजुङ र मनाङ गरी दुई जिल्लामा आयोजना निर्माण हुनेछ। माथिल्लो मर्स्याङ्दी जलविद्युत् आयोजना। बुटबल पावर कम्पनी लिमिटेड (बीपीसी)ले चिनियाँ साझेदारसँग बनाउन लागेको ३२७ मेगावाटको माथिल्लो मर्स्याङ्दी२ जलविद्युत् आयोजना विकास सम्झौता (पीडीए) को चरणमा पुगेको छ। लगानी बोर्डले आयोजना बनाउन चीनबाट ७८ अर्ब ६५ करोड रुपैयाँ वैदेशिक लगानी ल्याउन स्वीकृत दिएपछि आयोजना पीडीएका लागि तयार भएको हो। सुरुमा आयोजनाको क्षमता ६०० मेगावाट थियो। जीएमआर इनर्जी लिमिटेडले आयोजना क्यू २८ मा डिजाइन गरेको थियो। क्यू २८ मा डिजाइन गर्दा आयोजनाको जडित क्षमता ६०० मेगावाट थियो। जीएमआरबाट बीपीसीले ३ चिनियाँ कम्पनीसँग साझेदारी गर्दै आयोजना किनेको हो। नेपाल विद्युत् प्राधिकरणले क्यू ४० भन्दा कम डिजाइनका आयोजनासँग पीपीए नगर्ने नीति लिएपछि अहिले आयोजनाको क्षमता ३२७ मेगावाट कायम भएको हो। अहिले एससीआईजी इन्टरनेसनल नेपाल हाइड्रो ज्वाइन्ट डेभलपमेन्ट कम्पनी प्राइभेट लिमिटेड गठन भई आयोजनाको काम अघि बढिरहेको छ। यो कम्पनीमा बीपीसीको १९५ र बाँकी ७९५ प्रतिशत चिनियाँ कम्पनीको छ। डाबर नेपाल क्षमता अभिवृद्धि तथा विविधीकरण आयोजना डाबर नेपालले आफ्नो क्षमता अभिवृद्धिका लागि ९ अर्ब ६८ करोड रुपैयाँ लगानी थप्दै छ। लगानी बोर्ड नेपाल र डाबर नेपालबीच निजी लगानी अवधारणमा क्षमता अभिवृद्धि तथा वस्तु विविधीकरण परियोजनाको निर्माण, सञ्चालन र व्यवस्थापनका लागि पुनर्लगानीको समझदारीपत्रमा २०८० वैशाखमा नै हस्ताक्षर भएको थियो। अबको लगानी सम्मेलनमा आयोजना कार्यान्वयनमा जाने सम्झौता हुने तयारी भइरहेको छ। यसैबीच, बोर्डको ५८औं बैठकले डाबर नेपालको विस्तृत परियोजना प्रतिवेदन जानकारीमा लिई परियोजना लगानी सम्झौताको मस्यौदा तयार गर्न लगानी बोर्डका प्रमुख कार्यकारी अधिकृतको संयोजकत्वमा वार्ता समिति गठन गरेको छ। डाबर नेपालले क्षमता विस्तार तथा उत्पादन विविधीकरणका लागि ९ अर्ब ६८ करोड रुपैयाँ पुनर्लगानीका लागि प्रस्ताव गरेअनुसार उक्त परियोजनाको विस्तृत परियोजना प्रतिवेदन प्राप्त भई बोर्डको मूल्यांकनपश्चात् वार्ता प्रक्रिया अगाडि बढाइएको हो। सन् १९८९ मा नेपालमा स्थापना भएको कम्पनीले सन् १९९२ देखि उत्पादन थालेको थियो। डाबरका उत्कृष्ट उत्पादनमा रियल, डाबर च्यवनप्रास, डाबर रेड टुथपेस्ट, हाजमोला, डाबर अमला, हेयर आयल, डाबर हनी, डाबर ग्लुकोज डी, गुलाबरी, फेम, प्रोइस्टाइल, ओडोनिलका साथै अन्य थुप्रै छन्। यो कम्पनी नेपालमा सामाजिक तथा आर्थिक विकास, वैज्ञानिक उत्पादनमा मात्र नभई खेलकुद, शिक्षा, संस्कृति, संरचना, स्वास्थ्य तथा वातावरणीय संरक्षणको क्षेत्रमा पनि क्रियाशील रहँदै आएको छ। डाबरले विभिन्न क्षेत्र तथा सरकारी निकायबाट उत्कृष्ट सम्मानसमेत हात पारेको छ। सन् १९८४ मा एसके वर्मनले सुरु गर्नु भएको डाबर अहिले आयुर्वेदिक र प्राकृतिक स्वास्थ्यको क्षेत्रमा सबभन्दा ठूलो कम्पनीका रूपमा स्थापित छ। डाबरसँग विश्वभर १९ भन्दा बढी विश्वस्तरीय उत्पादन केन्द्र छन्। नेपालसहित विश्वका सात राष्ट्र युनाइटेड अरब इमिरेट्स (यूएई), इजिप्ट, नाइजेरिया, टर्की, श्रीलंका, बंगलादेश र भारतमा १२ गरी १९ वटा उत्पादन केन्द्र रहेका हुन्। अध्यादेश मार्फत कानुन संशोधन लगानीको वातावरण तयार गर्नका लागि सरकारले आवश्यक ऐन तथा कानुनहरू अध्यादेश मार्फत संशोधन गरिसकेकोे छ। मन्त्रिपरिषद्को सोमबारको बैठकले लगानी प्रवद्र्धन गर्ने कार्यलाई सहजीकरण गर्न केही नेपाल ऐनलाई संशोधन गर्न वाञ्छनीय भएकोले भन्दै अध्यादेश ल्याएको हो। सरकारले लगानी प्रवद्र्धनका लागि सरकारले १२ कानुन र नियमावलीमा अध्यादेश मार्फत संशोधन गरेको छ। विदेशी लगानी तथा प्रविधि हस्तान्तरण ऐन २०७५, औद्योगिक व्यवसाय ऐन २०७६, वन ऐन, भूमीसम्बन्धी ऐनलगायतका कानुनमा संशोधन गरेको छ। नयाँ व्यवस्थाले वातावरणीय प्रभाव मूल्यांकन, हदबन्दीलगायतका विषयलाई सम्बोधन गरेको छ। संशोधनमा भूमिसम्बन्धी ऐन, २०२१ को उपदफा (१) मा यो थपिएको छ, उपदफा (१) बमोजिम निवेदन दिन नसकेको उद्योग, प्रतिष्ठान, कम्पनी वा संस्थाले यो उपदफा प्रारम्भ भएको मितिले एक वर्षभित्र हदबन्दीभन्दा बढी जग्गा आवश्यक रहेको औचित्य पुष्टि हुने कारण खोली स्वीकृतिको लागि मन्त्रालयमार्फत नेपाल सरकार समक्ष निवेदन दिन सक्नेछ। अर्थात् हदबन्दीभन्दा बढी जग्गा पनि उपयुक्त देखिएमा फुकुवा हुनेछ। त्यस्तै उपदफा (४) मा थपिएको छ : (४) दफा १२ वा यस दफा बमोजिम कुनै उद्योग, प्रतिष्ठान, कम्पनी वा संस्थाको हदबन्दीभन्दा बढी जग्गा रहेकोमा विभाग तथा कार्यालयले त्यस्तो उद्योग, प्रतिष्ठान, कम्पनी वा संस्थाको हदबन्दीभित्र रहेको र हदबन्दीभन्दा बढी रहेको जग्गाको अभिलेख बनाई राख्नु पर्नेछ। अब अधिकतम हदबन्दीभन्दा बढी जग्गा राख्ने सार्वजनिक संस्था, उद्योग, प्रतिष्ठान, कम्पनी, आयोजना, शिक्षण संस्था वा अन्य कुनै संस्थाको रोजगारी तथा उत्पादन नघट्ने र निरन्तर सञ्चालन हुन सक्ने भएमा बैंक तथा वित्तीय संस्थाको ऋण फरफारख र दायित्व भुक्तानी गर्नको लागि हदभित्रको जग्गा मन्त्रालयले तोकेको सर्तको अधीनमा रही मन्त्रालयको स्वीकृतिमा एक पटकको लागि बिक्री वितरण गर्न बाधा पर्ने छैन। तर त्यसरी हदभित्रको जग्गा बिक्री वितरण गरिएको कारणले जग्गा बिक्री गर्नुभन्दा अघि हदबन्दीभन्दा बढी रहेको जग्गा दफा ७ बमोजिमको हदभित्र कायम भएको मानिने छैन। योसँगै भूमिसम्बन्धी ऐन, २०२१, राष्ट्रिय निकुञ्ज तथा वन्यजन्तु संरक्षण ऐन, २०२९, विद्युतीय (इलेक्ट्रोनिक) कारोबार ऐन २०६३, विशेष आर्थिक क्षेत्र ऐन २०७३, सार्वजनिकनिजी साझेदारी तथा लगानी ऐन २०७५, विदेशी लगानी तथा प्रविधि हस्तान्तरण ऐन २०७५, वन ऐन २०७७, औद्योगिक व्यवसाय ऐन २०७६ छन्। कोको आउँदैछन् सम्मेलनमा ? लगानीको वातावरण बनाउने भन्दै सरकार तथा लगानी बोर्डले आन्तरिक तथा बाह्य लगानी आकर्षित गर्दैछ। यसका लागि तेस्रो लगानी सम्मेलन आयोजना हुँदैछ। सम्मेलनमा सहभागी हुन १९ सयभन्दा बढी राष्ट्रिय तथा अन्तर्राष्ट्रिय लगानीकर्ताहरूलाई सरकारले निमन्त्रणा पठाएको बोर्डका प्रवक्ता प्रद्युम्नप्रसाद उपाध्याय बताउँछन्। अहिलेसम्म नेपालसमेत गरी ५३ देशका १ हजार २९ जनाले लगानी सम्मेलनमा सहभागिताका लागि पुष्टि गरेका छन्। सम्मेलनमा सहभागिताका लागि उत्साहजनक रूपमा पुष्टि भइरहेको उनले जानकारी दिए। सबैभन्दा धेरै नेपाली लगानीकर्ताहरू ३ सय ८५ जनाले सहभागिताको पुष्टि गरेका छन्। दोस्रोमा छिमेकी मुलुक चीनबाट करिब २ सय ६५ लगानीकर्ता सम्मेलनमा भाग लिँदैछन्। भारतबाट पनि अहिलेसम्म करिब १ सय ४३ जना लगानीकर्ता सहभागिताका लागि पुष्टि जनाएको बोर्डको तथ्यांकमा छ। लगानी सम्मेलनमा सहभागी हुने प्राय : विदेशी लगानीकर्ताहरूमा नेपालस्थित नियोग, दातृसंस्थाका प्रतिनिधिहरू, पहिला नै लगानी गरिरहेका लगानीकर्ता रहेका छन्। भारतीय आडवानी समूह आउने चर्चा चले पनि अहिलेसम्म पुष्टि नभएको प्रवक्ता उपाध्याय बताउँछन्। बोर्डले भारतीय खर्बपति अम्बानीदेखि अलिबाबा कम्पनी, टेस्ला कम्पनीलगायतका विश्वविख्यात कम्पनीहरूलाई निमन्त्रणा पठाएको प्रवक्ता उपाध्यायको भनाइ छ। तर, विश्वविख्यात लगानीकर्ताहरूको सहभागिताको पुष्टि नभएको उनी बताउँछन्। नेपालमा नै लगानी गरिरहेका विदेशी कम्पनीहरूसँग नेपालसँगको सम्बन्धको बारेमा जानकारी लिने र त्यसले अरूलाई प्रेरणा मिल्ने विश्वास बोर्डको छ। यसअघि पनि सरकारले दुई लगानी सम्मेलन आयोजना गरिसकेको छ। पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। जसमध्ये सबैभन्दा बढी चिनियाँ लगानीकर्ताले आठ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले दुई खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए। सो सम्मेलनमा दुई दर्जन मुलुकका झन्डै २ सय ५० संस्थागत तथा व्यक्तिगत लगानीकर्ताको सहभागिता थियो। दोस्रो लगानी पहिलोभन्दा अझै बृहत् ढंगले आयोजना गरियो। सम्मेलनमा शोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँबराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा शोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। सम्मेलनमा ४० देश र ३ सय कम्पनीका ७ सय प्रतिनिधि सहभागी थिए। यस्तै १ सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालाल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय मिटिङ, ३९ वटा बीटूजी र ३० वटा बीटूबी मिटिङ भएका थिए। दुईदिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। दुवै सम्मेलनमा भव्यताका साथ सम्पन्न भएको बताइएको थियो। तर, त्यसपछिको कार्यान्वयनमा भने बोर्डको सक्रियता कम भएको भन्दै आलोचना हुने गरेको छ।"
नेपालसँग सहयोगका क्षेत्र बढाउन कतार प्रतिबद्ध,"काठमाडौं : अति विशिष्ट पाहुना बनेर आएका कतारका राजा तमिम बिन हमाद अल थानीसँग राष्ट्रपति रामचन्द्र पौडेलले इजरायलहमास युद्धका क्रममा अपहरणमा परेका विद्यार्थी विपिन जोशीको रिहाइका लागि पहल गरिदिन आग्रह गरेका छन्। इजरायलको गाजा क्षेत्रमा गत अक्टोबर ७ मा भएको आक्रमणका क्रममा जोशीलाई हमासले नियन्त्रणमा लिएको थियो। उनको स्थिति अज्ञात छ। कतारको मध्यस्थतामा उनको खोजी र रिहाइ हुन सक्ने ठानिएको छ। त्यसका लागि राष्ट्रपतिले राजासँग आग्रह गरेका हुन्। राष्ट्रपति रामचन्द्र पौडेल र कतारका अमिरबीच मंगलबार भएको औपचारिक भेटवार्तामा यो र द्विपक्षीय सम्बन्धमा विविध विषयमा छलफल भएको हो। राष्ट्रपति पौडेलको निमन्त्रणामा दुईदिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। त्यसअघि अमिर थानीलाई राष्ट्रपति पौडेलले अन्तर्राष्ट्रिय विमानस्थल नै पुगेर स्वागत गरेका थिए। थानीको सम्मानमा सरकारले मंगलबार सार्वजनिक बिदा नै दिएको थियो। थानीसँगको भेटमा राष्ट्रपति पौडेलले जलवायु परिवर्तनबाट पृथ्वीलाई सुरक्षित राख्ने विषयमा छलफल गरेका थिए। राष्ट्रपतिका प्रेस सल्लाहकार किरण पोखरेलका अनुसार राष्ट्रपति पौडेलले जलवायु परिवर्तनको प्रत्यक्ष असर हिमालमा परेको भन्दै त्यसबाट हिमाल कसरी जोगाउने, पानीको स्रोत बचाउने र वातावरण सन्तुलन राख्ने जस्तो साझा चासोको मुद्दामा सहकार्यका लागि कतारलाई प्रस्ताव गरेका थिए। राष्ट्रपति कार्यालयका अनुसार भेटमा राष्ट्रपति पौडेलले विश्वको साझा समस्या नै जलवायु परिवर्तन भएको भन्दै त्यसबाट पृथ्वीलाई कसरी सुरक्षित राख्ने र हिमाललाई कसरी जोगाउने ? भन्ने विषय महत्त्वपूर्ण भएको धारणा राखेका थिए। यसका लागि कतार जस्ता विकसित मुलुकहरू बढी गम्भीर भएर नेपालजस्ता मुलुकलाई सहयोग गर्न प्रस्ताव गरेका थिए। राष्ट्रपति पौडेलले मध्यपूर्वी क्षेत्रमा देखिएको द्वन्द्वको वातावरणले नेपाललाई पनि चिन्तित बनाएको बताउँदै युद्धको अन्त्य र शान्तिको पुनस्र्थापनाको कामना गर्दै कतारले शान्ति स्थापनाको लागि खेलेको भूमिकाको प्रशंसा गरेका थिए। त्यस क्रममा कतारका अमिर थानीले जलवायु परिवर्तनको असरले विश्व नै समस्यामा परेको र यसको न्यूनीकरणसम्बन्धी सम्झौताहरूको सबै मिलेर पालना गरे राम्रो परिणाम आउन सक्ने बताएका थिए। थानीले नेपालसँग अझ राम्रो सम्बन्ध स्थापित गरेर सहयोगका क्षेत्रहरू फराकिलो बनाउँदै लैजाने आफ्नो उद्देश्य रहेको बताएका थिए। भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। उनले दुई देशबीच बुधबार हुने समझदारी तथा सम्झौता नेपालमा रहेका जलस्रोत, कृषि, पर्यटनजस्ता क्षेत्रहरूमा लगानीको नयाँ सम्भावनाहरू बढाउन सकिने पनि बताएका थिए। राष्ट्रपति पौडेलले दुई देशबीचको सम्बन्ध सुमधर मित्रता, आपसी सम्मान, विश्वास र सद्भावमा आधारित रहेको स्पष्ट गरेका थिए। दुई मुलुकबीच नियमित रूपमा उच्चस्तरीय भ्रमणहरूको आदानप्रदान हुने परम्परा रहिआएको र यसबाट द्विपक्षीय सम्बन्धको विस्तारमा महत्त्वपूर्ण भूमिका खेलेको उल्लेख गर्दै राष्ट्रपति पौडेलले यस ऐतिहासिक भ्रमणले नेपाल र कतारको सम्बन्धलाई नयाँ उचाइमा पुर्याएको बताएका थिए। राष्ट्रपति पौडेलले दुई मुलुकबीच व्यापार, पर्यटन र लगानीका क्षेत्रमा सहकार्यको राम्रो सम्भावना रहेकोकोले त्यसमा सहकार्य गर्दै अघि बढ्न सकिने प्रस्ताव राखेका थिए। पौडेलले सँगसँगै कतार नेपाली कामदारहरूको लागि वैदेशिक रोजगारीको एक प्रमुख एवं आकर्षक गन्तव्य मुलुक रहँदै आएकोले र आधुनिक कतारको विकासमा नेपाली कामदारहरूले पनि उल्लेखनीय योगदान गरेको समेत स्मरण गराएका थिए। २१ तोपको सलामी कतारका अमिर थानी कतार एयरलायन्समार्फत मध्याह्न ३ः४२ बजे त्रिभुवन अन्तर्राष्ट्रिय विमानस्थलमा अवतरण गरेका थिए। दुईदिने राजकीय भ्रमणमा नेपाल आएका कतारका अमिरलाई त्रिभुवन अन्तर्राष्ट्रिय विमानस्थलमा राष्ट्रपति पौडेलले विमानस्थलको अति विशिष्ट कक्षमा स्वागत गरेका थिए। सो अवसरमा नेपाली सेनाको टोलीले विशेष सम्मान (गार्ड अफ अनर) दिएको थियो। अल थानीले सन् २०१३ देखि कतारको शासनसत्ता सम्हाल्दै आएका छन्। उनी यसअघिका अमिर हमाद बिन खलिफा अल थानीका चौंथो छोरा हुन्। आइतबार एसियाली देशहरू फिलिपिन्स र बंगलादेशको भ्रमण गर्दै थानी मंगलबार बंगलादेशबाट सिधै नेपाल आइपुगेका हुन्। अमिरलाई स्वागत गर्न उपराष्ट्रपति रामसहायप्रसाद यादव, प्रधानमन्त्री पुष्पकमल दाहाल, सभामुख, राष्ट्रियसभाका अध्यक्ष, उपप्रधानमन्त्री, मन्त्री, परराष्ट्र मन्त्रालयसहितका उच्च पदस्थ सरकारी अधिकारीहरू विमानस्थलम पुगेका थिए। थानी विमानस्थलबाट सिधै राष्ट्रपति निवास शीतल निवास पुगेका थिए। त्यहाँ राष्ट्रपति र अल थानीबीच साढे ५ बजेदेखि शीतल निवासमा आधा घण्टाको द्विपक्षीय भेटवार्ता भएको थियो। त्यसपछि साँझ ७ बजे होटेल सोल्टीमा राष्ट्रपति पौडेलले थानीको सम्मानमा आयोजना गरेको रात्रिभोजमा सहभागी भएका थिए। प्रधानमन्त्री प्रचण्ड र अल थानीबीच भने बुधबार बिहान साढे १० बजे होटेल सोल्टीमा औपचारिक भेटवार्ता हुने कार्यक्रम छ। उक्त औपचारिक वार्ताका लागि ४५ मिनेट समय छुट्ट्याइएको छ। उक्त वार्तापछि विभिन्न समझदारी र सम्झौतामा हस्ताक्षर हुने कार्यक्रम छ। परराष्ट्र मन्त्रालयका अनुसार अल थानीको भ्रमणका क्रममा नेपालले कतारसँग नयाँ श्रम सम्झौता गर्ने तयारी गरेको छ। १९ वर्षअघि २००५ मा नेपाल र कतारबीच श्रम सम्झौता भएको थियो। त्यसयताको परिवेश धेरै फेरिइसकेकाले श्रम मन्त्रालयले नयाँ श्रम सम्झौता गर्नका लागि तयारी गरेको हो। कतार नेपाली श्रमिकहरूको प्रमुख गन्तव्य मुलुक पनि हो। श्रम मन्त्रालयको तथ्यांकअनुसार कतारमा हाल ३ लाख ६७ हजार ३ सय ८९ नेपाली श्रमिक छन्। थानीको भ्रमणमा नेपाल सरकारले कान्ति बाल अस्पतालको स्तरोन्नतिका लागि झन्डै ९ अर्बबराबरको सहयोगको सम्झौताका लागि प्रस्ताव गर्ने भएको छ। मन्त्रालयका उच्च अधिकारीका अनुसार थानीको भ्रमणका क्रममा विभिन्न ११ वटा सम्झौता गर्ने तयारी भएको छ। बुधबार नेपालको तर्फबाट प्रधानमन्त्री पुष्पकमल दाहालले बैठकको नेतृत्व गर्नेछन् भने कतारको तर्फबाट अमिर थानीले नेतृत्व गर्नेछन्। उक्त कार्यक्रम सम्पन्न भएपछि मध्याह्न १२ बजे प्रधानमन्त्री प्रचण्डले उनको सम्मानमा होटेल द्वारिकाजमा दिवा भोज आयोजना गर्ने भएका छन्। दिवा भोजमा सहभागी भएपछि उनी त्रिभुवन अन्तर्राष्ट्रिय विमानस्थल जाने कार्यक्रम छ। निजी विमानमा आएका उनी दिउँसो २ बजे कतारको दोहाका लागि प्रस्थान गर्ने कार्यक्रम छ। भ्रमणमा मन्त्रीहरू र उच्च पदस्थ परराष्ट्र मन्त्रालयले दिएको जानकारीअनुसार कतारी राजाको भ्रमण टोलीमा क्याबिनेट मन्त्रीदेखि उच्चपदस्थ व्यक्तिहरू छन्। मन्त्रालय स्रोतका अनुसार थानी डेढ सयभन्दा बढीको भ्रमण दलसहित नेपाल आएका हुन्। त्यसबाहेक औपचारिक वार्तामा बस्ने ११ जनाको विशेष प्रतिनिधि मण्डल छुट्टै रहेको छ। राष्ट्रपति पौडेल र प्रधानमन्त्री पुष्पकमल दाहाल प्रचण्डसँगको भेटवार्तामा सोही विशेष प्रतिनिधि मण्डल साथमा रहनेछ। थानीको भ्रमण टोलीमा अमिरी दिवानका प्रमुख शेख साउद बिन अब्दुल रहमान अल्थानी, यातायात मन्त्री जसिम बिन सिफ अल सुलैती, उद्योग तथा वाणिज्य मन्त्री शेख मोहम्मद बिन हमाद बिन क्वासिम अल्थानी, सहायक विदेशमन्त्री सुल्तान बिन साद अल मुराखी र अमिरी दिवानका निर्देशक साद बिन नासिर अल कबी रहेका छन्। त्यस्तै, एसिया तथा अफ्रिका लगानी मामिला हेर्ने शेख फैसल बिन थानी अल्थानी, परराष्ट्र मन्त्रालयका एसिया मामिला हेर्ने निर्देशक युसुफ सुल्तान लारम, सुल्तान बिन घानिम अलोदिफी, अमिरी विभागका सहायक निर्देशक तलाल बिन अलाम्स अल सुलैती र राजाका प्रमुख स्वकीय सचिव मन्सुर फेलाह अल हाजिरी भ्रमण टोलीमा सहभागी छन्।"
नेपाल टेलिकमका तत्कालीन प्रवन्ध निर्देशक सुनिल पौडेल कारागार चलान,"काठमाडौं : राष्ट्रिय सूचना प्रविधि केन्द्रका तत्कालीन कार्यकारी निर्देशक तथा नेपाल दूरसञ्चार कम्पनी लिमिटेड (नेपाल टेलिकम) का निलम्बित प्रबन्ध निर्देशक सुनिल पौडेल पुर्पक्षका लागि कारागार चलान भएका छन्। विशेष अदालतको आदेशपछि डिल्लीबजारस्थित कारागार चलान गरिएको छ। पौडेलविरुद्धको मुद्दामा बुधबार विशेष अदालतले पुर्पक्षका लागि कारागार पठाउन आदेश गरेको हो। पौडेल २०८० माघ १० गतेदेखि अख्तियारको हिरासतमा थिए। अख्तियारले पौडेलविरुद्ध २०८१ वैशाख ९ मा २३ करोड ७५ लाख ४६ हजार ३ सय २४ रुपैयाँ बिगो कायम गरी अकुत सम्पत्ति आर्जन मुद्दा दायर गरेको थियो। बुधबार भएको थुनछेक बहसपछि विशेष अदालतले पौडेललाई मुद्दाको किनारा नलागेसम्मका लागि कारागारमा राख्न आदेश दिएको अख्तियारले जनाएको छ। बुधबार(वैशाख१२)विशेषका सदस्य न्यायाधीश तेजनारायण सिंह राई, रामबहादुर थापा र रितेन्द्र थापाको संयुक्त इजलासले गैरकानुनी सम्पत्ति आर्जन मुद्दामा थुनछेक आदेश दिएको हो। सुनील पौडेलले घुसबापतको रकम सिंगापुरको युनाइटेड ओभरसिज बैंकमा जम्मा गरेको तथ्य खुलेको छ। सूचना प्रविधिसम्बन्धी विभिन्न ठेक्कापट्टा दिलाएबापत उनले घुस लिने गरेको र त्यस्तो रकम सिंगापुरको युनाइटेड ओभरसिज बैंक (यूओबी) मा लुकाएर राखेको पाइएको छ। पटकपटक गरेर उनको खातामा १३ करोड ५३ लाख ८६ हजार २ सय २६ रुपैयाँँ जम्मा भएको पाइएको छ। विभिन्न अन्तर्राष्ट्रिय कम्पनीलाई ठेक्का दिएबापत सिंगापुरमा बैंकमार्फत भुक्तानी लिएको पाइएको छ। पौडेलले अवैध रूपमा विदेशी बैंकमा पैसा राखेको पाइएको छ। राष्ट्रिय सूचना प्रविधि केन्द्रको कार्यकारी निर्देशक भएको बेला पौडल आफैंले टेन्डरहरूको कोटेसन बनाई योजनाबद्ध ढंगले आफैंले चाहेको स्वदेशी आपूर्तिकर्ता डब्ल्यूडीएन, ओबीसीआई, एमएएक्स (म्याक्स), नेक्सट जेन सोलुसनलाई ठेक्का दिएका थिए। यी स्वदेशी आपूर्तिकर्ता कम्पनीले विदेशी आपूर्तिकर्ता इन्स्टासेफ इएनसीबानकोटेक प्रालिजस्ता कम्पनीहरूसँग साझेदारी गरेका थिए। स्वदेशी आपूर्तिकर्ताले इन्स्टासेफ ईएनसीबानकोटेक प्रालिजस्ता विदेशी कम्पनीसँग सूचना प्रविधिसँग सम्बन्धित सामानहरू स्वदेशमा आपूर्ति गर्थे। साझेदारीबापत विदेशी कम्पनीले कमिसन दिन्थे। पौडेलले सोही रकम सिंगापुरस्थित युनाइटेड ओभरसिज बैंकमा १३ करोड ५३ लाख ८६ हजार २ सय २६ राखेका थिए। उनले टेन्डरको स्पेसिफिकेसन, लागत अनुमानमा नै मिलेमतो गरी अमूक कम्पनीलाई ठेक्का दिलाउने र त्यसबाट कमिसन लिने गरेको अख्तियारको अनुसन्धानले देखाएको छ। अदालतको आदेशपछि पौडेललाई अख्तियारको थुनाबाट बुधबारै डिल्लीबजारस्थित कारागार चलान गरिएको छ। वैशाख ७ मा विशेष अदालतले नेसनल पेमेन्ट गेटवे प्रकरणमा राष्ट्रिय सूचना प्रविधि केन्द्रका तत्कालीन उपनिर्देशक पौडेललाई दोषी ठहर गरेको थियो। टेलिकमका प्रबन्ध निर्देशक (हाल निलम्बित) सुनिल पौडेलले नेपाल राष्ट्र बैंकको स्वीकृति बेगर विदेशी बैंकमा विदेशी मुद्रामा खाता खोली रकम जम्मा गरेको, नेपालको सरकारी सेवामा कार्यरत रहँदाकै अवस्थामा अन्तर्राष्ट्रिय परामर्शदाताको पदमा औपचारिक रूपमा नियुक्ति लिएको कारयण प्रमाण नष्ट गर्न सक्ने र भागी जाने सम्भावना भई अनुसन्धान कार्यमा बाधा पुग्ने देखिएकाले निजहरूलाई २०८० माघ १० गते नियमानुसारको जरुरी पक्राउ पुर्जी दिई अख्तियारले हिरासतमा राखि थप अनुसन्धान गरिएको थियो।"
"एमालेकांग्रेसबीच मुख्य प्रतिस्पर्धा, अस्तित्वको लडाईंमा माओवादी र समाजवादी","बझाङ : बझाङमा प्रदेश सभाको उपनिर्वाचनमा मुख्य प्रतिस्पर्धा एमाले र कांग्रेसबीच नै हुने भएको छ। २०४८ साल यताका चुनावहरूको विश्लेषण गर्ने हो भने गठबन्धन बनेर लडेबाहेक धेरै पटक एमाले र केही पटक कांग्रेसले जित हासिल गरेको छ। २०५६ को आम निर्वाचनसम्म कांग्रेसको प्रभुत्व रहेको बझाङमा त्यसपछिका चुनावमा एमालको दबदबा देखियो। बझाङमा कांग्रेस र एमाले विगतदेखिकै स्थायी प्रतिद्वन्द्वी हुन्। २०१५ सालको आम निर्वाचनमा बझाङको निर्वाचन क्षेत्रबाट कांग्रेस विजयी भयो। २०४८ पछिका निर्वाचनमा यो क्षेत्रमा कांग्रेसका तीन र एमालेका उम्मेदवारले चार पटक जितेका थिए। २०५६ को आम निर्वाचनमा बझाङका २ क्षेत्रमा कांग्रेसले पुनरागमन गरेको थियो। २०६४ मा बझाङ१ मा एमाले र २ मा माओवादी केन्द्र विजयी भएको थियो। प्रदेशसभा र स्थानीय तहको विगतको मत परिणाम हेर्दा एमाले बलियो देखिन्छ। उसको निकटतम् प्रतिस्पर्धीमा कांग्रेस छ। बझाङ प्रदेश सभा१ मा माओवादी केन्द्र र एकीकृत समाजवादीको जनमत उस्ताउस्तै छ। २०७० को निर्वाचनमा बझाङका २ वटै क्षेत्रमा एमाले निर्वाचित भएको थियो। २०७२ मा संविधान निर्माण भएपछि राज्य पुनर्संरचना हुँदा बझाङमा एउटामात्र निर्वाचन क्षेत्र तोकियो। मुलुक संघीय संरचनामा जाँदा बझाङमा २ वटा प्रदेश सभा सिट भए। त्यसपछि २०७४ मा भएको निर्वाचनमा प्रतिनिधिसभामा एमाले निर्वाचित भयो भने प्रदेश सभा१ मा एमाले र २ मा माओवादी केन्द्रले बाजी मारे। एमालेमाओवादीको तत्कालीन वाम गठबन्धनविरुद्ध चुनावी मैदानमा उत्रिएको कांग्रेसले बझाङका प्रतिनिधि र प्रदेशसभा गरी ३ वटै सिटमा हार व्यहोर्नुपर्यो। २०७९ मा आउँदा एमालेले कांग्रेस, मााओवादीका साथै आफूबाट छुट्टिएको एकीकृत समाजवादी सम्मिलित गठबन्धनको सामना गर्नुपर्यो। स्थानीय तह र प्रदेश सभा समानुपातिक तर्फको मत हेर्दा बझाङ प्रदेश सभा१ को जनमतमा एमाले अगाडि छ। एकीकृत समाजवादीले एमाले बझाङको नेतृत्व सम्हालिसकेका दिलबहादुर सिंहलाई उम्मेदवार बनाएको छ। सिंहले केही मत एमालेबाट चोर्नसक्ने देखिएकाले त्यसको प्रभाव एमालेका उमेदवार दमन भण्डारीलाई पर्ने सम्भावना पनि छ। माओवादी केन्द्रले पनि उम्मेदवार खडा गरेको अवस्थामा एमालेसँग प्रतिस्पर्धामा कांग्रेसलाई सहज हुने देखिन्छ। चारै दल एक्लाएक्लै चुनावी मैदानमा उत्रिए एमाले र कांग्रेसबीचको भीडन्त रोचक हुने बझाङको विगतको गणितले देखाउँछ। २०७९ मा प्रत्यक्षतर्फ कांग्रेस, माओवादी र एकीकृत समाजवादीको तत्कालीन गठबन्धनसँग हार व्युहोरेको एमालेले समानुपातिकमा प्रतिनिधि सभा र प्रदेशसभातर्फ पहिलो मत पाएको छ। यद्यपि प्रतिनिधि सभातर्फ एकीकृत समाजवादीले जित्दा प्रदेश सभा१ मा कांग्रेस २ मा माओवादी केन्द्र विजयी भयो। गत असार ५ मा सवारी दुर्घटनामा परी प्रदेश सभा१ बाट निर्वाचित कांग्रेसका पृथ्वीबहादुर सिंहको निधन भयो। सिंहको निधनपछि रिक्त बझाङ प्रदेश सभा१ कांग्रेस, एमाले, माओवादी केन्द्र र एकीकृत समाजवादी एक्लाएक्लै मैदानमा उत्रिएका छन्। प्रतिस्पर्धा एमाले र कांग्रेसबीच नै हुन्छ। माओवादी र समाजवादी त अस्तित्व जोगाउनका लागि लडेका हुन भन्न सकिन्छ। समानुपातिकमा आएको मतका आधारमा यस्तो अनुमान लगाउन सकिन्छ, जयपृथ्बीबहादुर क्याम्पसका प्राध्यापक लालबहादुर बोहरा भन्छन्, दलहरु, जति भए पनि आफ्ना मतदाता जोगाउन पनि त लडछन नि। २०७९ को निर्वाचनमा माओवादी र एकीकृत समाजवादीको साथ पाउँदा कांग्रेसका पृथ्वीबहादुर सिंह १७ हजार १ सय १२ मतसहित विजयी भएका थिए। उनका निकटतम् प्रतिस्पर्धी एमालेका अफिलाल ओखेडाले १३ हजार ३३६ मत पाएका थिए। बझाङमा कांग्रेस, एमाले, माओवादी र नेकपा एकीकृत समाजवादीसहित ११ दलका उम्मेदवाहरू चुनावी प्रतिस्पर्धामा छन्। नेकपा एमालेबाट दमनबहादुर भण्डारी र नेपाली काँग्रेसबाट अभिषेक सिंह मुख्य प्रतिस्पर्धी हुन्। नेकपा माओवादी केन्द्रका जनकबहादुर बुढा र नेकपा एकीकृत समाजवादीका दिलबहादुर सिंह पनि प्रतिस्पर्धामा उत्रिएका छन्। यी दुबै पार्टीले आफ्नो मत सुरक्षित गर्ने रणनीति मात्रै बनाएका छन्।"
मौन अवधि सुरू हुनुअघि सुहाङले पितालाई स्मरण गर्दै भने तपाईँको शिर झुकाउनेछैन,"चुलाचुली (इलाम) : नेकपा एमालेका उम्मेदवार सुहाङ नेम्वाङले मतदाताहरूलाई उनीहरूको शिर सधैं उच्च हुने काममात्रै गर्ने बताउँदै थिए। पिता सुवासचन्द्र नेम्वाङको निधनपछि इलाम२ मा वैशाख १५ मा हुने उपनिर्वाचनका लागि उनी चुनावी मैदानमा उत्रिएका हुन्। मौन अवधि सुरु हुनुअघि बुधबार चुलाचुलीमा आयोजना गरेको चुनावी सभामा पनि उनले जनताको चाहना पूरा गर्ने प्रतिवद्धता जनाए। हृदयघातका कारण गएको २०८० भदौ २६ गते पिताको निधनपछि सुहाङ राजनीतिमा उदाएका छन्। उनी आउँदा वर्षौं काम गरेका कार्यकर्ताहरूको मन कटक्क भए पनि उनको दुःखमा मलमपट्टी भएर सहयोग गरे। अन्तिम कार्यक्रममा सुहाङ भावुक बने। पितालाई स्मरण गर्दै भने, पिताका सपना पूरा गर्न यहाँ उभिएको छु। उनले भने, 'बुबाले इलामे जनताको शिर झुकाउनेगरी कहिल्यै काम गर्नुभएन। उहाँले इलाम र इलामबासीको शिर सधैं उचो बनाउनुभयो।' आफू निर्वाचनका दौरान ४२ वटै वडामा पुग्दा नागरिकको अपेक्षा बुझेको उनले सुनाए। उनले देश सप्तरंगी इन्द्रेणीजस्तै भएकाले सबैको अधिकार र सम्मानको रक्षा गर्ने काममा लाग्ने प्रतिवद्धता जनाए। नेम्वाङले चुनावी अभियानको क्रममा सुशासन, कृषि, पर्यटन, स्वास्थ्य, सडक, शिक्षा, उद्योग, खेलकुद, खानेपानी, सूचनासञ्चारलगायत विषयका एजेण्डा बनाएका छन्। उनी यसैमा केन्द्रित भएर मतदातासँग कुरा गरिरहेका छन्। उनले इलामेलीको इलम : सहरका हरेक डिपार्टमेन्टल स्टोरमा मेड इन इलाम, खेलकुदतर्फ एक वडा एक खेलकुद मैदान, एक स्थानीय तह एक रंगशाला : खेलाडीको संरक्षण हाम्रो अभिभारालगायतका नारा अघि सारेका छन्। उनी भन्छन्, नागरिकको अवस्था र गुनासो बुझेको छु, त्यसलाई सम्बोधन गर्न लाग्ने छु। नेम्वाङलाई नेकपा (माओवादी केन्द्र), नेपाल कम्युनिस्ट पार्टी र नेपाल परिवार दलले समेत समर्थन गरेका छन्।"
"बझाङमा उपनिर्वाचनको तयारी अन्तिम चरणमा, मतदानस्थल हिँडे कर्मचारी","बझाङ : बझाङमा उपनिर्वाचनका लागि खटाइएका कर्मचारीलाई नियुक्ति पत्र र मतदान सामग्री बुझाएर मतदानस्थलतर्फ खटाइएको छ । निर्वाचन आयोगले मतदानका लागि मतदान अधिकृत,सहायक मतदान अधिकृत, मतदान कर्मचारी र सहायक कर्मचारीले नियुक्ति पत्रसँगै निर्वाचन खर्च र सामग्री बुझाएर सुरक्षाकर्मीसहित मतदान केन्द्र र मतदान स्थलमा पठाएको हो। आगामी वैशाख १५ गते हुने बझाङ प्रदेशसभाको उपनिर्वाचनका लागि १२ सयको संख्यामा प्रहरी परिचालन गरिएको हो । प्रमुख जिल्ला अधिकारी विश्वामित्र कुइँकेलले निर्वाचन लक्षित सुरक्षा योजना तयार गरी उक्त संख्यामा प्रहरी परिचालन गरिएको जानकारी दिए । निर्वाचनमा नेपाल प्रहरी र सशस्त्र प्रहरी गरेर सो संख्यामा सुरक्षाकर्मी परिचालन गरिएको हो । म्यादी प्रहरीको प्रयोग नहुने भएकाले दुई सङ्गठनका प्रहरी निर्वाचनमा प्रयोग हुने कुइँकेलले बताए । उपनिर्वाचनलाई शान्त र भयरहित वातावरणमा सम्पन्न गर्न निर्वाचन क्षेत्रभित्र रहेका मतदान केन्द्रलाई संवेदनशीलताको आधारमा वर्गीकरण गरेर सुरक्षाकर्मी परिचालन गरिएको प्रमुख जिल्ला अधिकारी कुइँकेलको भनाइ छ । बझाङ जिल्लाभरमा ९३ मतदान केन्द्र र ७४ मतदान स्थल रहेका छन् । जिल्ला निर्वाचन कार्यलयले मतदान केन्द्रमा खटिने कर्मचारीहरूलाई मतदान केन्द्रमा खटाएर आज नै प्रहरीहरू समेत परिचालन गरिएको जनाइएको छ । जिल्ला निर्वाचन कार्यालयले भने आज कर्मचारीहरूलाई सम्बन्धित मतदान केन्द्रमा खटाइएको छ । जिल्ला निर्वाचन कार्यालय बझाङका निर्वाचन अधिकृत मानबहादुर धामीका अनुसार सोमबार नै साइपाल गाउँपालिका अन्र्तगतका ५ वटा मतदान केन्द्रमा खटिने मतदान अधिकृतसहति कर्मचारी र सुरक्षाकर्मी पठाइ सकिएको भए पनि अन्य पालिकाका लागि भने आज अधिकृतसहति कर्मचारी र सुरक्षाकर्मी पठाएको बताए । आयोगका अनुसार प्रत्येक मतदान केन्द्रमा सातजना कर्मचारी रहने गरी कर्मचारीको प्रबन्ध मिलाएको छ । उपनिर्वाचनका लागि बझाङमा ९३ वटा मतदान केन्द्र तोकिएका छन्। मतदान केन्द्र अनुसार बझाङमा ६५१ जनशक्ति परिचालन गरिएको जिल्ला निर्वाचन कार्यालयले जनाएको छ । प्रत्येक केन्द्रमा एकएक जना मतदान अधिकृत र सहायक मतदान अधिकृत तथा पाँचजना सहयोगी कर्मचारी खटाइएको छ ।"
कतारका राजा थानी र प्रधानमन्त्री प्रचण्डबीच वान टु वान भेटवार्ता,"काठमाडौं : दुईदिने राजकीय भ्रमणमा रहेका कतारका अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच आज भेटवार्ता भएको छ। बुधबार बिहान सोल्टी होटलमा प्रधानमन्त्री प्रचण्ड र कतारका राजा थानीबीच वान टु वान भेटवार्ता भएको प्रधानमन्त्रीको सचिवालयले जनाएको छ। कतारी अमिर र प्रधानमन्त्री दाहाल नेतृत्वको द्विदेशीय प्रतिनिधिमण्डलबीचको वार्तामा नेपालकतार सम्बन्धका समग्र पक्षमा विचारविमर्श हुनका साथै क्षेत्रीय र अन्तर्राष्ट्रिय चासोका विषयमा छलफल हुने परराष्ट्र मन्त्रालयले जनाएको छ। वार्तापछि उनीहरूको उपस्थितिमा द्विपक्षीय सम्झौता र समझदारीपत्रमा हस्ताक्षर हुनेछ। दुई देशबीच कला र संस्कृति, महान्यायाधिवक्ताको कार्यालयसम्बन्धी र वैदेशिक मामिलासम्बन्धी सम्झदारीपत्रमा हस्ताक्षर गर्ने कार्यक्रम रहेका परराष्ट्र मन्त्रालयका प्रवक्ता अमृतबहादुर राईले जानकारी दिए। कतारी अमिरको सम्मानमा प्रधानमन्त्री दाहालले दिवाभोजको आयोजना गर्नेछन्। कतारका अमिर थानी राष्ट्रपति रामचन्द्र पौडेलको निमन्त्रणामा हिजो अपराह्न नेपाल आएका हुन्। उनी आजै अपराह्न काठमाडौंबाट प्रस्थान गर्ने कार्यक्रम छ।"
नेपाललाई मेडिकल शिक्षाको हबका रूपमा विकास गर्न सरकार लागेको छ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले नेपाललाई मेडिकल शिक्षाको हबका रूपमा विकास गर्न सरकार लागिरहेको बताएका छन्। पाटन स्वास्थ्य विज्ञान प्रतिष्ठानको प्रथम दीक्षान्त समारोहलाई आज सम्बोधन गर्दै प्रधानमन्त्री प्रचण्डले चिकित्सा शिक्षा र स्वास्थ्य सेवामा रहेको दोहोरोपन हटाउन र एकीकृत स्वास्थ्य विज्ञान प्रतिष्ठान निर्माण गर्न आवश्यक भएको बताएका हुन्। देशभित्रका सबै चिकित्सा तथा स्वास्थ्य विज्ञान प्रतिष्ठानको व्यवस्थापन, सञ्चालन र नियमनका लागि चिकित्सा शिक्षा र स्वास्थ्य सेवामा रहेको दोहोरोपन हटाउन र एकीकृत स्वास्थ्य विज्ञान प्रतिष्ठान निर्माण गर्न आवश्यक भएको छ। प्रधानमन्त्री प्रचण्डले भने,सबै नागरिकलाई आधारभूत तथा गुणस्तरीय स्वास्थ्य सेवा उपलब्ध गराउन सबै स्वास्थ्य संस्था, सामुदायिक अस्पताल एवं सहकारी अस्पतालहरूको क्षमता विकासमा ध्यान दिनै पर्दछ। उनले सबै सार्वजनिक अस्पतालहरूको क्षमता विकासलाई उच्च प्राथमिकतामा राखेको बताए। प्रचण्डले भने , स्वास्थ्य सेवामा सबैको पहुँच, सेवाको गुणस्तरीयताका साथै समुदायमा मानव स्वास्थ्यलाई प्रभाव पार्ने सामाजिक, सांस्कृतिक, वातावरणीय कारकतत्त्व पहिचान सहितको विशिष्टिकृत स्वास्थ्य सेवा उपलब्ध गराउन प्रतिष्ठानले अझै पहलकदमी लिनुपर्छ। उनले स्वास्थ्य क्षेत्रमा नयाँनयाँ चुनौतीहरू देखापरिरहेकाले त्यसतर्फ सचेत रहनुपर्ने बताए। स्वास्थ्य क्षेत्रमा देखापर्ने समस्या समाधान गर्नमा विशेष ध्यान पुर्याउनुपर्ने बताए। स्वास्थ्य क्षेत्रमा आउन सक्ने जस्तोसुकै चुनौतिको सामना र व्यवस्थापनका लागि प्रतिष्ठानले थप पूर्वाधारहरूको विकास गर्नुपर्छ, प्रचण्डले भने,अस्पतालको सेवालाई अझ गुणस्तरीय र प्रभावकारी बनाउन विशेष जोड दिइनेछ। प्रधानमन्त्री प्रचण्डले ग्रामीण क्षेत्रमा स्तरीय स्वास्थ्योपचारका लागि दक्ष तथा सामाजिक उत्तरदायित्वको भावनाबाट प्रेरित चिकित्सक उत्पादन गर्नुपर्नेमा जोड दिए। स्वास्थ्य सेवाको पहुँच ग्रामीणस्तरसम्म विस्तार गर्दै जानुपर्ने खाँचो औंल्याउँदै प्रधानमन्त्रीले सार्वजनिक स्वास्थ्य संस्थाहरू सवल र सुदृढ भएमात्र आम नेपालीले सर्वसुलभ स्वास्थोपचार सेवा प्राप्त गर्न सक्ने तथ्य कोभिड१९ महामारीले स्पष्ट पारेको बताए। प्रतिष्ठानले हाल स्थानीय सरकारसँगको सहकार्यमा स्वास्थ्य बीमा कार्यक्रम तथा समुदायमा आधारित सेवा प्रवाह गर्नु सबैको लागि अनुकरणीय कार्य भएको उनले उल्लेख गरे।"
कर्णाली प्रदेश सरकारमा माओवादीका रनसिंह परियार बने मन्त्री,वीरेन्द्रनगर : कर्णाली प्रदेशको मन्त्रिमण्डलमा एक जना मन्त्री नियुक्त भएका छन्। सरकार गठन भएको १५ दिनपछि प्रदेश सरकारमा सत्ता साझेदार दल नेकपा माओवादी केन्द्रबाट रनसिंह परियार मन्त्री बनेका हुन्। नवनियुक्त मन्त्री परियारले बुधबार नै पद तथा गोपनियताको सपथ लिएका छन्। सत्ता साझेदार दल माओवादी केन्द्रबाट रनसिंह परियारले विना विभागीय मन्त्रीको पद तथा गोपनियताको सपथ लिएका हुन्। उनलाई बुधबार प्रदेश प्रमुख तिलक परियालले सपथ खुवाएका हुन्। मन्त्रीमा नियुक्त भएका परियार माओवादी संसदीय दलका प्रमुख सचेतक पनि हुन्। गत चैत २७ गते मुख्यमन्त्रीमा नियुक्त भएका मुख्यमन्त्री यामलाल कँडेलले १५ दिनपछि मन्त्रिपरिषद विस्तार गरेका छन्। सत्ता साझेदार दलबीच मन्त्रालय भागबण्डाको विषयमा सहमति हुन नसक्दा मन्त्रिपरिषद् विस्तार हुन ढिलाई भएको भन्दै सर्वत्र आलोचना समेत भएको थियो। मंगलबार एमालेले मुख्यमन्त्रीसहित चार र माओवादीले चार मन्त्रालय लिने सहमति जुटेपछि बुधबार माओवादीबाट मन्त्री नियुक्त भएका हुन्। बाँकी मन्त्रीको सपथ बिहीबार मुख्यमन्त्रीले विश्वासको मत लिएपछि विस्तार हुने बताइएको छ।
एमाले उम्मेदवार भण्डारीका बुवाको गरियो दाहसंस्कार,"बझाङ : बझाङ प्रदेश सभा क्षेत्र नम्बर १ को उपनिर्वाचनमा नेकपा (एमाले) उम्मेदवार दमनबहादुर भण्डारीको बुवाको दाहसंस्कार गरिएको छ । एमाले उम्मेदवार भण्डारीका बुवा चक्रबहादुर भण्डारीको ८८ वर्षको उमेरमा मंगलबार बिहान निधन भएको हो । बुधबार भ्यागुते खेलाको सेती दोभानमा उनको अन्तिम संस्कार गरिएको हो । उनको पार्थिव शरीरमा एमाले स्थायी कमिटी सदस्य कर्ण थापा,पोलिट ब्युरो सदस्य राजेन्द्र रावल र केन्द्रीय सदस्य ऐन महरले सामूहिक रुपमा पार्टीको झण्डा ओढएर श्रद्धाञ्जली दिएका थिए । श्रद्धाञ्जली सभामा बोल्दै स्थायी कमिटी सदस्य कर्ण थापाले शोकलाई शक्तिमा बदल्नु पर्ने बताएका थिए । आगामी १५ गते यहाँ उपनिर्वाचन हुँदैछ निर्वाचन उत्कर्षमा पुगेको बेला यस्तो दु:खद घटना सुन्नु परेको छ थापाले भने,यो शोकलाई अब शक्तिमा बदल्नु पर्छ । सबै जुटौं। लागौं।' २०७९ मंसिरको निर्वाचनमा बझाङ१ बाट निर्वाचित नेपाली कांग्रेसका प्रदेश सभा सदस्य पृथ्वीबहादुर सिंहको २०७९ असार ५ गते सवारी दुर्घटनामा मृत्यु भएपछि वैशाख १५ गते उपनिर्वाचन हुँदै छ । यहाँ एमाले र कांग्रेसबीच कडा प्रतिस्पर्धा देखिएको छ। एमालेबाट दमन भण्डारी उम्मेदवार छन् भने काङ्ग्रेसबाट अभिषेक सिंह उम्मेदवार छन् । अभिषेक स्वर्गीय सिंहका छोरा हुन्।"
डकेन्द्रलाई भोट माग्न राजेश पायलसहितका कलाकार इलाममा,"चुलाचुली (इलाम) : इलाम २ को उपनिर्वाचनमा पहिचानवादी स्वतन्त्र उम्मेद्वार डकेन्द्रसिंह थेगिमको पक्षमा मत माग्न गायक राजेश पायल राई सहितका कलाकार उनको चुनावी क्षेत्रमा आएका छन्। गयक राई, लाहुरे , एकदेव लिम्बु, सुनिता थेगिमदेखि धरान उप महानगरपालिकाका मेयर हर्क साङपाङसहितको समुहले इलामको चुलाचुली गाउँपालिका ४ आइतबारेमा आज हुने सभामा प्रस्तुति दिने थेगिमका छोरा गायक एकदेव लिम्बुले जानकारी दिए। उनले भने, माहोल राम्रो छ, यो कार्यक्रमले थप उर्जा थप्ने छ। ६८ वर्षको उमेरमा पनि उनी इलाम २ उपनिर्वाचनमा पहिचानवादी स्वतन्त्र उम्मेद्वारको रुपमा उभिएका छन्। प्रतिस्पर्धी १९ उम्मेद्वारमध्ये थेगिङ जेठा उम्मेदवार हुन्। उनि भन्छन्, पहिचान र विकासको एजेण्डालाईसँगै लैजाने योजनामा छ।"
उपनिर्वाचनको मौन अवधि आज रातिदेखि,"काठमाडौं : यही वैशाख १५ गते हुने इलामको प्रतिनिधिसभा सदस्य निर्वाचन क्षेत्र नं २ र बझाङको प्रदेशसभा सदस्य निर्वाचन क्षेत्र नं १ को उपनिर्वाचनका लागि निर्वाचन आचारसंहिताअनुसार आज रातिदेखि प्रचारप्रसार गर्न निषेध गरिएको छ। निर्वाचन आयोगले मतदान हुने दिन यही वैशाख १५ गतेभन्दा ४८ घण्टा अघि वैशाख १२ गते राति १२ बजेदेखि मतगणनाको कार्य सम्पन्न नभएसम्म प्रचारप्रसार गर्न निषेध गरिएको जनाएको छ। आयोगले यस अवधिमा उपनिर्वाचन हुने सम्बन्धित जिल्लामा आचारसंहिता प्रतिकूल हुने गतिविधिको निगरानी तथा नियन्त्रणका लागि सूक्ष्म अनुगमन गरी आचारसंहिता पालना गराउने व्यवस्थासमेत मिलाइसकेको छ। निर्वाचन आचारसंहिताबमोजिम प्रचारप्रसार निषेधको अवधिमा निर्वाचन प्रचारप्रसारलगायत कुनै पनि प्रकारका छलफल, अन्तक्रिया, सभा, सम्मेलन, कार्यशाला, गोष्ठीलगायत गर्न तथा उम्मेदवारको पक्ष या विपक्षमा कुनै पनि प्रकारको प्रचारप्रसार गर्न, एसएमएस, फेसबुक भाइबरजस्ता विद्युतीय माध्यम तथा सामजिक सञ्जालबाट समेत मत माग्न निषेध छ। निर्वाचन आचारसंहिताविपरीत वक्तव्य दिने, प्रेस विज्ञप्ति निकाल्ने, प्रकाशन तथा प्रसारण गर्ने, सञ्चार माध्यमबाट जित वा हारको पूर्वानुमानका सामग्री प्रकाशन तथा प्रसारण जस्ता कार्य नगरी निर्वाचनको स्वच्छता र निष्पक्षता कायम गर्न आयोगले आज जानकारी गराएको छ। उपनिर्वाचनलाई स्वच्छ, स्वतन्त्र, निष्पक्ष र भयरहित वातावरणमा सम्पन्न गर्नगराउन प्रचारप्रसार निषेध अवधिको अनुगमन र निगरानी गरी सोको जानकारी आयोगलाई गराउन सम्बन्धित निकायलाई निर्देश गरिएको आयोगका उपसचिव एवं सहायक प्रवक्ता रामदत्त पाण्डेयले जानकारी दिए।"
कांग्रेस सांसद गुरुङको निलम्बन फुकुवा,काठमाडौं : संघीय संसद् सचिवालयले नेपाली कांग्रेसका प्रतिनिधिसभा सदस्य टेकबहादुर गुरुङको निलम्बनसम्बन्धी निर्णय फुकुवा गरेको छ। संघीय संसद्का महासचिव पद्यप्रसाद पाण्डेयका अनुसार निलम्बनसम्बन्धी सर्वोच्च अदालतको उत्प्रेषणको आदेशद्वारा बदर गरिएसँगै सदस्य गुरुङको निलम्बन फुकुवा भएको हो।
मिलनको प्राथमिकतामा पहिचान र विकास,"चुलाचुली : इलाम २ उपनिर्वाचनमा राष्ट्रिय स्वतन्त्र पार्टीबाट उम्मेदवार बनेका मिलन लिम्बु संघीयता बलियो बनाउने भए स्थानीय सरकार अझ अधिकार सम्पन्न बननाउँपर्ने बताउँछन्। चुनावी अभियानमा इलामको चुरे क्षेत्र चुलाचुलीमा भेटिएका उनले स्थानीय सरकार अधिकार सम्पन्न बनाएर सेवा प्रभावकारी बनाउन आफूले संसद प्रवेश गरेर काम गर्ने बताएका हुन्। पार्टीले संघीयता बलियो बनाउने हो भने प्रदेश संरचना पुनर्संरचना गर्नुपर्ने बताए।प्रदेशलाई माथिबाट संघको फोटोकपी जस्तो बनाइएको छ। यसले कामै नलाग्ने संरचना बनाएको छ। काम गर्न योग्य र मिल्ने संरचना बनाउनुपर्छ। उनले स्थानीय जनताको आवश्यकताको मर्म बुझेर काम गर्ने बाचा नागरिक माझ गरेको सुनाए। उनले इलाम कृषिको उर्वर भूमि भएको बताउँदै उत्पादन र बजारीकरणमा काम गर्ने बताए। पर्यटन, शिक्षा, स्वास्थ्य आफ्नो प्राथमिकतामा पर्ने मिलनले बताए। निर्वाचनको समयमा निक्कै चर्चामा रहेको पहिचानको विषयमा उनले भने पहिचानको विषय सिङ्गो देशले नै न्यारेटिभको रूपमा सोच्नुपर्छ। पहिचान के लाई भन्ने र यसलाई कसरी सम्बोधन गरेर जाने भन्ने कुरा समस्या कसरी समाधान गर्ने यो विषय सामान्य हैन गहिराइमा पुगेर मज्जाले चिन्तन मनन् गर्नुपर्छ। उनले कुनै पनि दलले पहिचानको विरोध नगर्ने दाबी गरे। उनले भने तथापी पहिचानलाई साघुँरो घेराबाट लैजाने कि फराकिलो मैदानमा लैजाने भन्ने सन्दर्भ छ। पहिचानको विषयमा कसैले विमति राख्छ भने यो देशको संविधान मुल कानुन र यहाँको वस्तुगत अवस्था सामाजिक राजनीतिक अन्य परिवेश बुझ्दैन भन्ने निष्कर्ष रहन्छ। मलाई लाग्छ कुनै पनि दल यहाँ पहिचानको विरोध गर्दैन। पहिचान अस्तित्वहरू स्वीकार गर्ने एउटा माध्यम भएको उनको भनाई छ। एकले अर्काको अस्तित्व स्वीकार गर्नु भनेकै पहिचान हो उनले भने। रास्वपाले कहिले पनि पहिचानको विरोधमा नबोलेको उनले दाबी गरे। पहिचानको विषयमा नबोल्नु भनेको स्वीकार गरेको उनको तर्क छ। उनी भन्छन् बेठिक लागेको भए त ठिक भएन भनेर बोल्ने थियो होला नि। त्यसकारण रास्वपाले सबैको अस्तित्व स्वीकार गरेर जानुपर्छ भन्छ। जलेश्वर प्रस्तावनाले यहाँको सनातन सभ्यता हाम्रो पहिचान हो यसको संरक्षण र सम्वर्द्धन गरेर जानुपर्छ भनेको छ। लिम्बुले रास्वपा मिसन ०८४ मा रहेको बताए। ०८४ को निर्वाचन अघिसम्म रास्वपाले जनताको पक्षमा गर्ने कामले आगामी निर्वाचनमा प्रभाव पार्ने उनले बताए।"
दुई दिने राजकीय भ्रमण सकेर स्वदेश फर्किए कतारी राजा,"काठमाडौं : नेपालको राजकीय भ्रमणमा रहेका कतारी अमिर (राजा) शेख तमिम बिन हमाद अल थानी स्वदेश प्रस्थान गरेका छन्। मंगलबार काठमाडौं आएका उनी नेतृत्वको प्रतिनिधिमण्डल बुधबार दिउँसो त्रिभुवन अन्तर्राष्ट्रिय विमानस्थल हुँदै स्वदेश फर्किएका हुन्। उनलाई विदाई गर्न विमानस्थलमा राष्ट्रपति रामचन्द्र पौडेल, उपराष्ट्रपति रामसहायप्रसाद यादव, प्रधानमन्त्री पुष्पकमल दाहाल प्रचण्ड, सभामुख, राष्ट्रियसभाका अध्यक्ष, उपप्रधानमन्त्री, मन्त्री, परराष्ट्र मन्त्रालयसहितका उच्च पदस्थ सरकारी अधिकारीहरू विमानस्थलम पुगेका थिए। द्विपक्षीय लगानी र सहकार्यमा हस्ताक्षर भ्रमणकाक्रममा नेपाल र कतारबीच द्विपक्षीय लगानी र सहकार्यका विषयमा सम्झौतामा हस्ताक्षर भएको छ। नेपालको राजकीय भ्रमणमा रहेका कतारी अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच द्विपक्षीय भेटवार्तापश्चात सोल्टी होटलमा दुई देशबीच ८ बुँदे समझदारी र सम्झौता पत्रमा हस्ताक्षर भएको हो। समझदारीपत्रमा नेपालका कानुन, न्याय तथा संसदीय व्यवस्था मन्त्री पदम गिरी र कतारका समकक्षीबीच हस्ताक्षर गरेका हुन्। भेटवार्तापछि दुई देशबीचका खेलकूद, विज्ञान प्रविधि, सञ्चार (राष्ट्रिय समाचार समिति (रासस) र कतार न्यूज एजेन्सीबीच समाचार आदाप्रदानसम्बन्धी), कूटनीतिक तालिम, शिक्षा, कला र संस्कृतिको क्षेत्र लगायतका विषयमा पनि सम्झौता एवं समझदारी पत्रमा हस्ताक्षर भएको छ। नेपाल उद्योग वाणिज्य महासंघ र कतार चेम्बर अफ कमर्शबीच पनि सम्झौता भएको छ। नेपाल उद्योग वाणिज्य महासङ्घका अध्यक्ष चन्द्रप्रसाद ढकाल र कतार चेम्बर अफ कमर्शका अध्यक्ष खालिफा बिन जसिम बिन मोहमद अल थानी द्विपक्षीय सम्झौता र समझदारी पत्रमा हस्ताक्षर गरेका हुन्। भेटवार्ताका क्रममा नेपाल र कतारका प्रतिनिधिमण्डलबीच द्विपक्षीय हित, आपसी चासो, सम्बन्ध बिस्तार एवं साझा हितका विविध विषयमा छलफल भएको प्रधानमन्त्रीका परराष्ट्र मामिलासम्बन्धी सल्लाहकार रुपक सापकोटाले जानकारी दिए।प्रधानमन्त्री प्रचण्डसँगको भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। राष्ट्रपति पौडेलको निमन्त्रणामा मंगलबार दुई दिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। अमिर थानीलाई राष्ट्रपति पौडेलले त्रिभुवन अन्तर्राष्ट्रिय विमानस्थल नै पुगेर स्वागत गरेका थिए। विमानस्थलको विशिष्ठ कक्षमा नेपाली सेनाको टोलीले उनलाई विशेष सम्मान (गार्ड अफ अनर) दिएको थियो। थानीको सम्मानमा नेपाल सरकारले मंगलबार सार्वजनिक बिदासमेत दिएको थियो।"
"नेपाल र कतारबीच ८ बुँदे सम्झौता, लगानी एवं सहकार्य विस्तारका लागि टिम निर्माण गर्ने समझदारी","काठमाडौं : नेपाल र कतारबीच लगानी एवं सहकार्यका विविध क्षेत्रमा सहजीकरण गर्नका लागि दुवै देशका तर्फबाट कार्यसूमह गठन गर्ने समझदारी भएको छ। कतारका अमिर शेख तमिम विन हमाद अल थानी र प्रधानमन्त्री पुष्पकमल दाहाल प्रचण्डबीच आज भएको एक्लाएक्लै र द्विपक्षीय प्रतिनिधिमण्डलस्तरीय भेटवार्तामा सो समझदारी भएको प्रधानमन्त्रीका परराष्ट्र मामिलासम्बन्धी सल्लाहकार डा रुपक सापकोटाले राससलाई जानकारी दिए। लगानी र सहकार्यका क्षेत्रलाई बिस्तार गर्ने विषयमा छलफल गर्नका लागि दुई देशका तर्फबाट बीचमा टिम निर्माण गरेर अगाडि बढ्ने समझदारी बनेको छ, उनले भने। भेटमा कतार र नेपाल सम्बन्ध एवं सहकार्यका विविध विषयमा कुराकानी भएको थियो। सो क्रममा उनीहरुबीच सौहार्द, आत्मीय र हार्दिकताका साथ वार्ता भएको थियो। सो अवसरमा नेपालमा विभिन्न क्षेत्रमा लगानी गर्नेसम्बन्धमा व्यापक छलफल भएको परराष्ट्र सल्लाहकार सापकोटाले जानकारी दिए। प्रधानमन्त्री दाहालले अरब राष्ट्रबाट उच्च तहमा पहिलोपटक कतारका अमिरको नेपाल भ्रमण भएको उल्लेख गर्दै यस भ्रमणबाट दुई देशबीचका सम्बन्धमा नयाँ आयाम थपिएको बताए। भेटवार्तामा दुवै नेताले यस भ्रमणबाट दुई देशबीचको मित्रवत् र हार्दिक सम्बन्धलाई नयाँ उचाइमा पुर्याएको उल्लेख गरेको सापकोटाले जानकारी दिए। भेटवार्तामा दुवै नेताले भ्रमणका क्रममा भएका समझदारीले दुई देशबीचको सम्बन्धमा नयाँ आयाम थपिएको बताउनुभयो, डा सापकोटाले भने, प्रधानमन्त्री दाहालले सिङ्गो नेपाली समुदायमा यस भ्रमणले नयाँ आशा जगाएको छ, आगामी दिनमा कतारसँग श्रमसहित लगानी र सम्बन्धका अन्य आयाममा पनि सहकार्य गर्ने ढोका खुला गरेको भन्नुभयो। भेटका क्रममा प्रधानमन्त्री दाहालले नेपालमा लगानीको उपयुक्त वातावरण रहेको उल्लेख गर्दै नेपालमा कतारको लगानीका लागि आग्रह गरे। लगानीका लागि सम्भावित क्षेत्र पहिचान गरिएका छन्, पूर्वाधार, यातायात, कृषि, जलविद्युत्, शिक्षा क्षेत्रमा दुई देशबीच सहकार्य हुर्नुपर्छ, प्रधानमन्त्री दाहालको भनाइ उद्धृत गर्दै डा सापकोटाले भने। नेपालमा लगानीका लागि प्रधानमन्त्री दाहालले राख्नुभएको आग्रहलाई कतारका अमिर अल थानीले सकारात्मक रुपमा लिएको उनले जानकारी दिए। कतारका अमिरले ऊर्जा, यातायात (हवाई सम्पर्क बिस्तार), कृषिलगायत क्षेत्रमा सहकार्य गर्न कतार सकारात्मक रहेको बताउनुभएको थियो। नेपालमा सम्भाव्य लगानीका लागि कतार सकारात्मक छ, सहकार्यका क्षेत्रलाई बिस्तार गरेर जान सकिन्छ, अमिर अल थानीको भनाइ उदृत गर्दै प्रधानमन्त्रीका परराष्ट्र सल्लाहकार सापकोटाले भने। भेटमा प्रधानमन्त्री दाहालले नेपाल र कतारबीचको श्रम सहकार्यलाई नयाँ ढङ्गबाट अघि बढाउन आग्रह गरेका थिए। कतारका अमिरले श्रम सहकार्यलाई थप बिस्तार गर्न सकिने उल्लेख गरे। नेपाली श्रमिकको सीप अभिवृद्धिका लागि सघाउन तथा हवाई सम्पर्कसञ्जाल बिस्तारका लागि कतार तयार भएको छ। पोखरा अन्तर्राष्ट्रिय विमानस्थल र गौतमबुद्ध अन्तर्राष्ट्रिय विमानस्थलमा कतार एयरका तर्फबाट उडान गर्न सकिने उनको भनाइ थियो। प्रधानमन्त्री दाहालले युद्ध र द्वन्द्वको शान्तिपूर्ण समाधानका लागि कतारले गर्दै आएको मध्यस्थता भूमिकाको प्रशंसा गर्दै इजरायलमा हमासको आक्रमणमा परी बेपत्ता भएका नेपाली विद्यार्थी विपिन जोशीको सकुशल स्वदेश फिर्तीका लागि अमिरको ध्यानाकर्षण गराएका थिए। प्रतिनिधिमण्डलस्तरमा भएको सो भेटवार्तामा नेपालका तर्फबाट प्रधानमन्त्री दाहाल, उपप्रधानमन्त्री एवं परराष्ट्रमन्त्री नारायणकाजी श्रेष्ठ, उपप्रधानमन्त्री एवं भौतिक पूर्वाधार तथा यातायात मन्त्री रघुवीर महासेठ, कानुन, न्याय तथा संसदीय व्यवस्था मन्त्री पदम गिरी, अर्थमन्त्री वर्षमान पुन, ऊर्जा, जलस्रोत तथा सिँचाइ मन्त्री शक्तिबहादुर बस्नेत, सञ्चार तथा सूचना प्रविधिमन्त्री रेखा शर्मा, श्रम, रोजगार तथा सामाजिक सुरक्षामन्त्री डोलप्रसाद अर्याल, परराष्ट्र मन्त्रालयका सचिव सेवा लम्साललगायत थिए। कतारका अमिर अल थानीले नेतृत्व गरेको प्रतिनिधिमण्डलमा कतारका विभिन्न मन्त्रालयका मन्त्री र उच्च अधिकारी सहभागी थिए। भेटवार्तापछि नेपाल र कतारबीच कला संस्कृति, शिक्षा, सञ्चार, युवा तथा खेलकुद, कानुनी सहायता र उद्योग वाणिज्य क्षेत्रमा सहकार्य गर्नेसम्बन्धी समझदारी तथा सहमति भएको थियो। कतारका अमिर अल थानी र प्रधानमन्त्री दाहालको समुपस्थितिमा कला र संस्कृतिका क्षेत्रमा सहकार्य, नेपाल र कतारका सरकारी समाचार एजेन्सीबीच समाचार आदानप्रदान तथा शिक्षाका क्षेत्रमा सहयोग आदानप्रदानसम्बन्धी समझदारी पत्रमा हस्ताक्षर भएको हो। यसैगरी युवा तथा खेलकुद, दुवै देशका महान्यायाधिवक्ता कार्यालयस्तरीय, कूटनीतिक शिक्षा र तालिमसम्बन्धी समझदारी पत्रमा हस्ताक्षर भएको परराष्ट्र मन्त्रायले जनाएको छ। सरकारीस्तरमा भएका समझदारी पत्रमा नेपालका तर्फबाट कानुन, न्याय तथा संसदीय मामिला मन्त्री गिरी र कतारका तर्फबाट विदेशराज्यमन्त्री सुल्तान विन साद अल मुराइखीले हस्ताक्षर गरेका थिए। यसैगरी निजी क्षेत्रका तर्फबाट नेपाल उद्योग वाणिज्य महासङ्घ र कतार चेम्बर अफ कमर्शका बीचमा पनि लगानी आदानप्रदानसम्बन्धी समझदारी पत्रमा हस्ताक्षर भएको छ। सो समझदारीपत्रमा नेपालका तर्फबाट महासङ्घका अध्यक्ष चन्द्रप्रसाद ढकाल र कतार चेम्बरकातर्फबाट शेख खालिफ विन जसिम अल थानीले हस्ताक्षर गरे। कतारका अमिर अल थानी नेपालको राजकीय भ्रमणका लागि मङ्गलबार नेपाल आएका हुन्। राष्ट्रपति रामचन्द्र पौडेल र कतारका अमिर अल थानीबीच सोही दिन द्विपक्षीय भेटवार्ता भएको थियो। सो भेटमा उनीहरुबीच नेपालकतार सम्बन्धका विविध आयाममा छलफल भएको थियो। सो अवसरमा राष्ट्रपति पौडेलले जलवायु परिवर्तनबाट पृथ्वीलाई सुरक्षित राख्ने, हिमाललाई जोगाउने, पानीको स्रोत बचाउने र वातावरण सन्तुलन राख्नेजस्तो साझा चासोका मुद्दामा सहकार्यका लागि कतारसँग आग्रह गरे। राष्ट्रपतिले इजरायलमा हमासको आक्रमणपश्चात् बेपत्ता भएका नेपाली विद्यार्थी विपिन जोशीको रिहाइका लागि पहल गरिदिन कतारका अमिर शेख तमिम विन हमाद अल थानीसँग आग्रह गरेका थिए।रासस"
देश सधैं गठबन्धनले चल्दैन : ओली,"चुलाचुली : नेकपा एमाले अध्यक्ष केपी शर्मा ओलीले देश सधैं गठबन्धनले नचल्ने बताएका छन्। बुधबार इलामको चुलाचुलीमा आयोजित एमालेको चुनावी सभालाई सम्बोधन गर्दै उनले भने, 'यो देश बनाउन मिसन ०८४ भनेका छौं। निर्णायक शक्ति बनाउन सधैं समीकरण र गठबन्धनले हुँदैन। देश बनाउन एमाले निर्णायक तहमा पुग्नुपर्छ।' उनले ठेक्का लिएर बाटो बनाउन नसक्नेले देश पनि बनाउन नसक्ने बताए। कानुन जानेको सुहाङ नेम्वाङलाई कानुन बनाउने ठाउँमा पुर्याउनपर्ने उनको जिकिर छ। वैशाख १५ गते हुने उपनिर्वाचनमा एमालेबाट उम्मेदवार बनेका नेम्वाङले इन्द्रेणीजस्तो बहुजातीय, बहुसांस्कृतिक मुलुकमा सबैले सबैको सम्मान गर्नुपर्ने बताए। उनले स्वर्गीय पिता सुवास नेम्वाङले देशको शिर झुक्ने कुनै काम नगरेको सम्झिँदै आफू पनि त्यही मार्गमा हिंड्ने बताए।"
"लगानी सम्मेलनमा आयोजना १५२, प्राथमिकता जम्मा ४ वटालाई","काठमाडौं : तेस्रो लगानी सम्मेलनको अन्तिम तयारी चल्दै छ। आगामी १६ र १७ गते राजधानीमा सम्मेलन आयोजना हुँदैछ। सम्मेलनमा कुल १ सय ५२ आयोजना शोकेस गरिँदैछ। सम्मेलनको तयारी चलिरहेको मुख्य आयोजना लगानी बोर्ड नेपालका प्रवक्ता प्रद्युम्नप्रसाद उपाध्याय बताउँछन्। सम्मेलनमा वैदेशिक लगानी आकर्षित गर्न सरकारले अघि बढाएका नीतिगत, प्रशासनिक एवं कानुनी सुधारका प्रयासबारे सहभागीलाई जानकारी गराइनेछ। ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायत क्षेत्रसँग सम्बन्धित विभिन्न विषयगत सत्रमा छुट्टाछुट्टै कार्यपत्र प्रस्तुत गरिने बताइएको छ। सरकारले लगानी सम्मेलनका लागि करिब ९ करोड रुपैयाँ बजेट विनियोजन गरेको छ। सम्मेलनमा प्रस्तुत हुने १ सय ५२ आयोजनामध्ये ४ आयोजनाहरूको आयोजना विकास सम्झौता हुन सक्ने उपाध्यायले जानकारी दिए। त्यसमा पनि ३ को आयोजना विकास सम्झौता (पीडीए) र १ को आयोजना कार्यान्वयन सम्झौता (पीआइए) हुँदै छ। पीडीए हुन सक्ने आयोजनाहरू : डाबर नेपाल क्षमता अभिवृद्धि तथा विविधीकरण आयोजना लगानी बोर्ड नेपालमार्फत यी आयोजना सम्मेलनमा प्रस्तुत हुँदैछन्। सम्मेलनमा वार्ताका लागि यी आयोजनाहरूको छुट्टाछुट्टै वार्ता समिति गठन भएको प्रवक्ता प्रद्युम्नप्रसाद उपाध्याय बताउँछन्। नेपालको आर्थिक विकासका लागि यी आयोजनाहरूको रणनीतिक महत्त्व रहेको बोर्ड बताउँछ। निर्माणको चरणको पर्खाइमा रहेका यी आयोजनाहरूको सम्झौता भए, तुरुन्तै प्रक्रिया अघि बढ्ने प्रवक्ता उपाध्यायले बताए। सोलार आयोजना २५० मेगावाट (एमडब्लूपी)लगानी बोर्ड नेपालले सहजीकरण गरिरहेको आयोजना हो सौर्य ऊर्जा परियोजना। आगामी सम्मेलनमा आयोजना विकास सम्झौताका लागि वार्ता समिति बनाई काम अघि बढाइएको छ। यसको पछिल्लो अवस्था भनेको विस्तृत सम्भाव्यता अध्ययन प्रतिवेदन (डीएफएसआर)लाई बोर्डले जानकारीमा लिएको छ। उक्त प्रतिवेदनलाई बोर्डले स्वीकृत भने गरेको छैन। राइजेन इनर्जी सिंगापुर जेभीसँग उक्त प्रतिवेदन तयारका लागि सम्झौता भएको थियो। यस्तै, परियोजनाको वातावरणीय प्रभाव मूल्यांकन (ईआए) प्रतिवेदनको मस्यौदा बोर्डलाई प्राप्त भएको छ। उक्त मस्यौदामा वन मन्त्रालयको राय लिने तयारीमा बोर्ड रहेको छ। ईआए अनुमोदन गर्ने अधिकार बोर्डलाई नभएको भएर वन मन्त्रालय पठाउनु परेको हो। उक्त आयोजना विकासका लागि २०७६ माघ २७ गते बोर्डमा आयोजना विकासको प्रस्ताव आएको थियो। कपिलवस्तुको बाणगंगामा १२५ मेगावाट र बाँकेको कोहलपुरमा १२५ मेगावाट गरी कुल २५० मेगावाटको सौर्य विद्युत् आयोजना निर्माण गर्ने गरी प्रस्ताव आएको थियो। त्यसमा २०२० मेगावाटका स्टोरेज (भण्डारण) आयोजनासमेत निर्माण गरिने बताइएको छ। २०७७ असार ५ गते बसेको बोर्डको ४४औं सञ्चालक समितिको बैठकले कम्पनीलाई डीएफएसआर तयार गर्न अनुमति दिएको थियो। योसँगै अध्ययन अनुमतिपत्र दिने निर्णय पनि गरिएको थियो। आयोजनाको सर्भे लाइसेन्स २०७८ को असोज ७ गते प्रदान गरिएको थियो। समयमा काम नसकिएपछि सर्भे लाइसेन्सको म्याद २०८० को असोज ६ गतेसम्म थपिएकोमा यसलाई ५७औं बोर्ड बैठकले २०२४ को असोजसम्मकालाई तन्काइएको छ। ईआईए प्रतिवेदन तयार भइनसकेकोले सर्भे लाइसेन्सको म्याद थपिएको बोर्डको भनाइ छ। यस्तै उक्त बैठकले १५८५ मिलियन अमेरिकी डलर (२१ अर्ब १० करोड रुपैयाँ) बराबरको लगानी पनि स्वीकृत गरेको छ। आयोजनाको विद्युत् खरिद सम्झौता (पीपीए) का कम्पनीले लागि नेपाल विद्युत् प्राधिकरण समक्ष निवेदन दिएको छ। नेपालको ऊर्जाको मागलाई सन्तुलन गर्नका लागि यो आयोजना उपयोगी हुने देखिएको छ। आयोजना विकास सम्झौता भए करिब डेढ वर्षमा निर्माण सकाउने गरी कामअघि बढाइने जानकारी बोर्डले दिएको छ। नेपालचीन फ्रेन्डसिप औद्योगिक पार्क २०७६ सालबाट नै यो औद्योगिक पार्क चर्चामा छ। प्रधानमन्त्री केपी शर्मा ओलीको निर्वाचन क्षेत्र झापा क्षेत्र नं ५ मा यो पार्क बन्नेछ। झापाको दमक नगरपालिका, गौरादह नगरपालिका तथा कमल गाउँपालिकाका एकीकृत जमिनमा बनाउन प्रस्ताव गरिएको चाइनानेपाल फ्रेन्डसिप इन्डस्ट्रियल पार्क निर्माणका लागि ५८६०९३ अमेरिकी डलर ( करिब ६४ अर्ब) लगानी स्वीकृत भइसकेको छ। निजीसार्वजनिक साझेदारी (पीपीपी) अवधारणामा उक्त आयोजना अघि बढाइएको छ। लगानी सम्मेलनका प्रमुख चार आयोजनामध्ये नेपालचीन फ्रेन्डसिप औद्योगिक पार्क पार्क बनाउनका लागि विस्तृत परियोजना प्रतिवेदन (डीपीआर) बनाउने जिम्मा लगानी बोर्डको बैठकले चीनको दमक क्लिन इन्डस्ट्रियल पार्क प्रालिलाई दिएको हो। कम्पनीले २०७८ असारमा यसको डीपीआर बोर्डलाई बुझाइसकेको छ। पार्कका लागि आवश्यक जग्गा औद्योगिक क्षेत्र विकास लिमिटेडको रहेको छ। कुल ९०२९२८ हेक्टर क्षेत्रफलमध्ये पहिलो चरणमा करिब ४२५ हेक्टर क्षेत्रफलमा पार्क फैलिनेछ। सहायक कम्पनीले औद्योगिक क्षेत्र विकाससँग सम्झौता गरी जग्गा भाडा लिने सम्झौता गर्छ भने बोर्डसँग आयोजना विकास सम्झौता गर्ने गरी वार्ता भइरहेको छ। दमक नगरपालिकाको दक्षिणी वार्ड नं १०, छिमेकी कमल गाउँपालिका वार्ड नं ७ तथा गौरादह नगरपालिका वार्ड नं ५ को केही भागमा औद्योगिक पार्क बनाउनका लागि प्रस्ताव गरिएको छ। करिब ४ सय ९१ उद्योग रहने गरी पार्कका स्टलहरू निर्माण गरिनेछ। उक्त औद्योगिक पार्कलाई चीनले महत्त्वाकांक्षी योजनाको रूपमा अघि बढाएको छ। बेल्ट एन्ड रोड इनिसिएटिभ (बीआरआई) अन्तर्गत रहेर यस आयोजनालाई अघि बढाइएको बताइन्छ। नेपालले पनि चीनसँग बीआरआई सम्झौता गरिसकेको छ तर यो अवधारण कुन मोडलमा अघि बढ्ने सम्बन्धमा भने स्पष्टता भइसकेको छैन। २०७४ सालको पुसमा चिनियाँ उच्च अधिकारीहरूले आयोजनाको स्थलगत अवलोकन गरेका थिए। नेपालमा बन्न गइरहेको चिनियाँ लगानीको उक्त आयोजना भारत, भुटान र बंगलादेशको सीमा नजिक पर्ने भएका कारण पनि महत्त्वका साथ हेरिएको छ। बंगलादेश र भुटान बीआई परियोजनामा आबद्ध भइसकेका छन् भने भारत त्यसमा जोडिएको छैन। तर, पनि यो आयोजनालाई रणनीतिक महत्त्वका साथ हेरिएको छ। माथिल्लो मर्स्याङ्दी२ जलविद्युत् आयोजनामाथिल्लो मर्स्याङ्दी२ आयोजना ३२७ मेगावाट क्षमताको अर्धजलाशययुक्त आयोजना हो। चिनियाँ लगानीमा बन्न लागेको उक्त जलविद्युत् आयोजना हाल लगानी बोर्डले सहजीकरण गरिरहेको छ। गण्डकी प्रदेश न्तर्गत लमजुङ र मनाङ गरी दुई जिल्लामा आयोजना निर्माण हुनेछ। माथिल्लो मर्स्याङ्दी जलविद्युत् आयोजना। बुटबल पावर कम्पनी लिमिटेड (बीपीसी)ले चिनियाँ साझेदारसँग बनाउन लागेको ३२७ मेगावाटको माथिल्लो मर्स्याङ्दी२ जलविद्युत् आयोजना विकास सम्झौता (पीडीए) को चरणमा पुगेको छ। लगानी बोर्डले आयोजना बनाउन चीनबाट ७८ अर्ब ६५ करोड रुपैयाँ वैदेशिक लगानी ल्याउन स्वीकृत दिएपछि आयोजना पीडीएका लागि तयार भएको हो। सुरुमा आयोजनाको क्षमता ६०० मेगावाट थियो। जीएमआर इनर्जी लिमिटेडले आयोजना क्यू २८ मा डिजाइन गरेको थियो। क्यू २८ मा डिजाइन गर्दा आयोजनाको जडित क्षमता ६०० मेगावाट थियो। जीएमआरबाट बीपीसीले ३ चिनियाँ कम्पनीसँग साझेदारी गर्दै आयोजना किनेको हो। नेपाल विद्युत् प्राधिकरणले क्यू ४० भन्दा कम डिजाइनका आयोजनासँग पीपीए नगर्ने नीति लिएपछि अहिले आयोजनाको क्षमता ३२७ मेगावाट कायम भएको हो। अहिले एससीआईजी इन्टरनेसनल नेपाल हाइड्रो ज्वाइन्ट डेभलपमेन्ट कम्पनी प्राइभेट लिमिटेड गठन भई आयोजनाको काम अघि बढिरहेको छ। यो कम्पनीमा बीपीसीको १९५ र बाँकी ७९५ प्रतिशत चिनियाँ कम्पनीको छ। डाबर नेपाल क्षमता अभिवृद्धि तथा विविधीकरण आयोजना डाबर नेपालले आफ्नो क्षमता अभिवृद्धिका लागि ९ अर्ब ६८ करोड रुपैयाँ लगानी थप्दै छ। लगानी बोर्ड नेपाल र डाबर नेपालबीच निजी लगानी अवधारणमा क्षमता अभिवृद्धि तथा वस्तु विविधीकरण परियोजनाको निर्माण, सञ्चालन र व्यवस्थापनका लागि पुनर्लगानीको समझदारीपत्रमा २०८० वैशाखमा नै हस्ताक्षर भएको थियो। अबको लगानी सम्मेलनमा आयोजना कार्यान्वयनमा जाने सम्झौता हुने तयारी भइरहेको छ। यसैबीच, बोर्डको ५८औं बैठकले डाबर नेपालको विस्तृत परियोजना प्रतिवेदन जानकारीमा लिई परियोजना लगानी सम्झौताको मस्यौदा तयार गर्न लगानी बोर्डका प्रमुख कार्यकारी अधिकृतको संयोजकत्वमा वार्ता समिति गठन गरेको छ। डाबर नेपालले क्षमता विस्तार तथा उत्पादन विविधीकरणका लागि ९ अर्ब ६८ करोड रुपैयाँ पुनर्लगानीका लागि प्रस्ताव गरेअनुसार उक्त परियोजनाको विस्तृत परियोजना प्रतिवेदन प्राप्त भई बोर्डको मूल्यांकनपश्चात् वार्ता प्रक्रिया अगाडि बढाइएको हो। सन् १९८९ मा नेपालमा स्थापना भएको कम्पनीले सन् १९९२ देखि उत्पादन थालेको थियो। डाबरका उत्कृष्ट उत्पादनमा रियल, डाबर च्यवनप्रास, डाबर रेड टुथपेस्ट, हाजमोला, डाबर अमला, हेयर आयल, डाबर हनी, डाबर ग्लुकोज डी, गुलाबरी, फेम, प्रोइस्टाइल, ओडोनिलका साथै अन्य थुप्रै छन्। यो कम्पनी नेपालमा सामाजिक तथा आर्थिक विकास, वैज्ञानिक उत्पादनमा मात्र नभई खेलकुद, शिक्षा, संस्कृति, संरचना, स्वास्थ्य तथा वातावरणीय संरक्षणको क्षेत्रमा पनि क्रियाशील रहँदै आएको छ। डाबरले विभिन्न क्षेत्र तथा सरकारी निकायबाट उत्कृष्ट सम्मानसमेत हात पारेको छ। सन् १९८४ मा एसके वर्मनले सुरु गर्नु भएको डाबर अहिले आयुर्वेदिक र प्राकृतिक स्वास्थ्यको क्षेत्रमा सबभन्दा ठूलो कम्पनीका रूपमा स्थापित छ। डाबरसँग विश्वभर १९ भन्दा बढी विश्वस्तरीय उत्पादन केन्द्र छन्। नेपालसहित विश्वका सात राष्ट्र युनाइटेड अरब इमिरेट्स (यूएई), इजिप्ट, नाइजेरिया, टर्की, श्रीलंका, बंगलादेश र भारतमा १२ गरी १९ वटा उत्पादन केन्द्र रहेका हुन्। अध्यादेश मार्फत कानुन संशोधन लगानीको वातावरण तयार गर्नका लागि सरकारले आवश्यक ऐन तथा कानुनहरू अध्यादेश मार्फत संशोधन गरिसकेकोे छ। मन्त्रिपरिषद्को सोमबारको बैठकले लगानी प्रवद्र्धन गर्ने कार्यलाई सहजीकरण गर्न केही नेपाल ऐनलाई संशोधन गर्न वाञ्छनीय भएकोले भन्दै अध्यादेश ल्याएको हो। सरकारले लगानी प्रवद्र्धनका लागि सरकारले १२ कानुन र नियमावलीमा अध्यादेश मार्फत संशोधन गरेको छ। विदेशी लगानी तथा प्रविधि हस्तान्तरण ऐन २०७५, औद्योगिक व्यवसाय ऐन २०७६, वन ऐन, भूमीसम्बन्धी ऐनलगायतका कानुनमा संशोधन गरेको छ। नयाँ व्यवस्थाले वातावरणीय प्रभाव मूल्यांकन, हदबन्दीलगायतका विषयलाई सम्बोधन गरेको छ। संशोधनमा भूमिसम्बन्धी ऐन, २०२१ को उपदफा (१) मा यो थपिएको छ, उपदफा (१) बमोजिम निवेदन दिन नसकेको उद्योग, प्रतिष्ठान, कम्पनी वा संस्थाले यो उपदफा प्रारम्भ भएको मितिले एक वर्षभित्र हदबन्दीभन्दा बढी जग्गा आवश्यक रहेको औचित्य पुष्टि हुने कारण खोली स्वीकृतिको लागि मन्त्रालयमार्फत नेपाल सरकार समक्ष निवेदन दिन सक्नेछ। अर्थात् हदबन्दीभन्दा बढी जग्गा पनि उपयुक्त देखिएमा फुकुवा हुनेछ। त्यस्तै उपदफा (४) मा थपिएको छ : (४) दफा १२ वा यस दफा बमोजिम कुनै उद्योग, प्रतिष्ठान, कम्पनी वा संस्थाको हदबन्दीभन्दा बढी जग्गा रहेकोमा विभाग तथा कार्यालयले त्यस्तो उद्योग, प्रतिष्ठान, कम्पनी वा संस्थाको हदबन्दीभित्र रहेको र हदबन्दीभन्दा बढी रहेको जग्गाको अभिलेख बनाई राख्नु पर्नेछ। अब अधिकतम हदबन्दीभन्दा बढी जग्गा राख्ने सार्वजनिक संस्था, उद्योग, प्रतिष्ठान, कम्पनी, आयोजना, शिक्षण संस्था वा अन्य कुनै संस्थाको रोजगारी तथा उत्पादन नघट्ने र निरन्तर सञ्चालन हुन सक्ने भएमा बैंक तथा वित्तीय संस्थाको ऋण फरफारख र दायित्व भुक्तानी गर्नको लागि हदभित्रको जग्गा मन्त्रालयले तोकेको सर्तको अधीनमा रही मन्त्रालयको स्वीकृतिमा एक पटकको लागि बिक्री वितरण गर्न बाधा पर्ने छैन। तर त्यसरी हदभित्रको जग्गा बिक्री वितरण गरिएको कारणले जग्गा बिक्री गर्नुभन्दा अघि हदबन्दीभन्दा बढी रहेको जग्गा दफा ७ बमोजिमको हदभित्र कायम भएको मानिने छैन। योसँगै भूमिसम्बन्धी ऐन, २०२१, राष्ट्रिय निकुञ्ज तथा वन्यजन्तु संरक्षण ऐन, २०२९, विद्युतीय (इलेक्ट्रोनिक) कारोबार ऐन २०६३, विशेष आर्थिक क्षेत्र ऐन २०७३, सार्वजनिकनिजी साझेदारी तथा लगानी ऐन २०७५, विदेशी लगानी तथा प्रविधि हस्तान्तरण ऐन २०७५, वन ऐन २०७७, औद्योगिक व्यवसाय ऐन २०७६ छन्। कोको आउँदैछन् सम्मेलनमा ? लगानीको वातावरण बनाउने भन्दै सरकार तथा लगानी बोर्डले आन्तरिक तथा बाह्य लगानी आकर्षित गर्दैछ। यसका लागि तेस्रो लगानी सम्मेलन आयोजना हुँदैछ। सम्मेलनमा सहभागी हुन १९ सयभन्दा बढी राष्ट्रिय तथा अन्तर्राष्ट्रिय लगानीकर्ताहरूलाई सरकारले निमन्त्रणा पठाएको बोर्डका प्रवक्ता प्रद्युम्नप्रसाद उपाध्याय बताउँछन्। अहिलेसम्म नेपालसमेत गरी ५३ देशका १ हजार २९ जनाले लगानी सम्मेलनमा सहभागिताका लागि पुष्टि गरेका छन्। सम्मेलनमा सहभागिताका लागि उत्साहजनक रूपमा पुष्टि भइरहेको उनले जानकारी दिए। सबैभन्दा धेरै नेपाली लगानीकर्ताहरू ३ सय ८५ जनाले सहभागिताको पुष्टि गरेका छन्। दोस्रोमा छिमेकी मुलुक चीनबाट करिब २ सय ६५ लगानीकर्ता सम्मेलनमा भाग लिँदैछन्। भारतबाट पनि अहिलेसम्म करिब १ सय ४३ जना लगानीकर्ता सहभागिताका लागि पुष्टि जनाएको बोर्डको तथ्यांकमा छ। लगानी सम्मेलनमा सहभागी हुने प्राय : विदेशी लगानीकर्ताहरूमा नेपालस्थित नियोग, दातृसंस्थाका प्रतिनिधिहरू, पहिला नै लगानी गरिरहेका लगानीकर्ता रहेका छन्। भारतीय आडवानी समूह आउने चर्चा चले पनि अहिलेसम्म पुष्टि नभएको प्रवक्ता उपाध्याय बताउँछन्। बोर्डले भारतीय खर्बपति अम्बानीदेखि अलिबाबा कम्पनी, टेस्ला कम्पनीलगायतका विश्वविख्यात कम्पनीहरूलाई निमन्त्रणा पठाएको प्रवक्ता उपाध्यायको भनाइ छ। तर, विश्वविख्यात लगानीकर्ताहरूको सहभागिताको पुष्टि नभएको उनी बताउँछन्। नेपालमा नै लगानी गरिरहेका विदेशी कम्पनीहरूसँग नेपालसँगको सम्बन्धको बारेमा जानकारी लिने र त्यसले अरूलाई प्रेरणा मिल्ने विश्वास बोर्डको छ। यसअघि पनि सरकारले दुई लगानी सम्मेलन आयोजना गरिसकेको छ। पहिलो लगानी सम्मेलनमा करिब १४ खर्ब रुपैयाँको लगानी प्रतिबद्धता प्राप्त भएको थियो। जसमध्ये सबैभन्दा बढी चिनियाँ लगानीकर्ताले आठ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले दुई खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए। सो सम्मेलनमा दुई दर्जन मुलुकका झन्डै २ सय ५० संस्थागत तथा व्यक्तिगत लगानीकर्ताको सहभागिता थियो। दोस्रो लगानी पहिलोभन्दा अझै बृहत् ढंगले आयोजना गरियो। सम्मेलनमा शोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँबराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा शोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। सम्मेलनमा ४० देश र ३ सय कम्पनीका ७ सय प्रतिनिधि सहभागी थिए। यस्तै १ सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालाल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय मिटिङ, ३९ वटा बीटूजी र ३० वटा बीटूबी मिटिङ भएका थिए। दुईदिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। दुवै सम्मेलनमा भव्यताका साथ सम्पन्न भएको बताइएको थियो। तर, त्यसपछिको कार्यान्वयनमा भने बोर्डको सक्रियता कम भएको भन्दै आलोचना हुने गरेको छ।"
विपिन जोशीको रिहाइका लागि पहल गरिदिन राजा थानीसँग प्रधानमन्त्रीको आग्रह,"काठमाडौं : प्रधानमन्त्री पुष्पकमल दाहालले इजरायलमा हमासको आक्रमणमा परी बेपत्ता भएका नेपाली विद्यार्थी विपिन जोशीको सकुशल रिहाइका लागि पहल गरिदिन आग्रह गरेका छन्। मित्रराष्ट्र कतारका अमिर शेख तामिम बिन हमाद अल थानीसंग बुधबार भएको द्विपक्षीय वार्ता का क्रममा प्रचण्डले विपिन जोशीको शीघ्र तथा सुरक्षित रिहाइको सहजीकरणका लागि कतार सरकार समक्ष पुनः अनुरोध गर्न आग्रह गरे। आफ्नो शैक्षिक प्रयोगात्मक परीक्षाका लागि इजरायलमा रहेका निर्दोष नेपाली विद्यार्थी विपिन जोशी गत अक्टोबर ७ मा इजरायलमा हमासले गरेको आक्रमणपश्चात् बेपत्ता छन्। त्यस्तै प्रधानमन्त्री दाहालले नेपाल र कतारबीच रहिआएको आपसी सम्बन्धलाई थप सुदृढ तुल्याउँदै दुवै देशको हितमा सहयोग आदानप्रदान हुनुपर्ने बताए। कतारमा कार्यरत नेपालीहरू नेपालकतारबीच रहिआएको मैत्रीसम्बन्धलाई अझ सबल बनाउने सूत्र भएको उल्लेख गर्दै प्रधानमन्त्री दाहालले आगामी दिनमा यस्ता सम्बन्धलाई अझ मजबुद बनाउनुपर्नेमा जोड दिए। नेपाल र कतारबीच सदैव सौहार्द सम्बन्ध रहँदै आएको उल्लेख गर्दै प्रधानमन्त्री दाहालले दुई देशबीच सम्बन्धहरू सौहार्दपूर्ण मित्रता, आपसी सम्मान, विश्वास र सहयोगमा आधारित रहेको बताए। सो क्रममा प्रधानमन्त्री दाहालले कतार सरकारलाई लुम्बिनी तथा पोखराबाट समेत उडान सञ्चालन गर्न आग्रह गरे।"
पहिचानको मुद्धा कांग्रेसले सम्बोधन गर्छ : डम्बर खड्का,"चुलाचुली (इलाम) : इलाम क्षेत्र नम्बर २ मा मौन अवधि सुरू हुन केही समय बाँकी रहँदा दलहरू चुनावी दौडाहामा होमिएका छन् । नेपाली कांग्रेसले यहाँ डम्बरबहादुर खड्कालाई उमेदवार बनाएको छ । खड्काले गएको निर्वाचन ११४ मतले हारेका उनी घर दैलोमा अन्तिम अवस्थामा पुगेको बताउँछन् । समाजसेवी छवि बनाएका उनी सबै दलमा आस्था राख्ने मतदाताले आफूलाई मतदान गर्ने दावी गर्दछन् । उनी भन्छन्,वाम विरासत त पहिचानवादीहरूलाई दमन गरेर र यहाँको जनतालाई पटकपटक दिएको आश्वासन पूरा नगरेर आफैले भत्काउनु भएको छ, हामीले विरासत भत्काउनु भन्दा पनि जनता आफै त्यसलाई तोड्न चाहान्छन् । खड्का भन्छन् ,चुनाव आउँछ नेता आउँछन् प्रतिवद्धता गर्छन् जितेर गएपछि फर्केर आउँदैनन् भन्ने गुनासो उहाँहरूको छ । त्यसैले यसपटक जनताले दल र प्रतिनिधि परिवर्तन गर्छौं भनेका छन् । खड्काले आफू जनतासँग गठबन्धन गरेर अघि बढेको बताए । गठबन्धन काठमाडौंमा भएको हो,जनताको मनसँग गठबन्धन गरेर अघि बढिरहेको छु,'उनले भने। काठमाडौंमा बनेको गठबन्धनले आफूलाई अलिकति पनि असर नगर्ने उनको भनाइ छ । खड्का यस पटकको निर्वाचनमा जवरजस्त उठिरहेको पहिचानको पक्षमा कांग्रेले पहिलेदेखि नै काम गरिरहेको दावी गरे। उनी भन्छन्, कांग्रेसले द्वन्द्व मेटिने पहिचान भेटिने भन्ने कांग्रेसको बटमलाइन हो । मैले एकवर्ष अघिनै नामाङको विषयमा सच्चिनुपर्छ भनेर १४ जिल्लाकै सभापतिहरूलाई इलाममा बोलाएर प्रेश विज्ञप्ति निकालेर प्रेसर दिएपछि हाम्रै मुख्यमन्त्री बनेको बेला ३ पटक वार्ता भइसकेको छ । यसको अन्तिम टुंगो कांग्रेसले लगाउनेछ। उनले कांग्रेसभित्रै बसेर पहिचान मुद्धालाई सम्बोधन हुने बताए। उनी पहिचानको विषय एमालेले दवाउन खोजेकाले समस्या आएको बताउँछन् । अन्नपूर्णसँगको संवादमा उनले भने, कसैले दमन गर्न खोजको छ त्यो हो एमाले । पटकपटक ओलीले बोलेका छन् । यसलाई सदनमा गएर पार्टीको तर्फबाट कुरा उठाउने र संशोधन गराउने काम हामीबाट हुन्छ । विकास निर्माण र आधारभूत सेवा सुविधामा आफ्नो प्राथमिकतामा रहने खड्काले बताए ।"
कतार सरकारलाई प्रधानमन्त्रीको आग्रह : लुम्बिनी र पोखराबाट उडान सञ्चालन गरौं,"काठमाडौं : पुष्पकमल दाहाल प्रचण्डले कतार सरकारलाई लुम्बिनी र पोखरा अन्तराष्ट्रिय विमानस्थलबाट उडान सञ्चालन गर्न आग्रह गरेका छन्। बुधबार द्विपक्षीय वार्ताका क्रममा प्रधानमन्त्री प्रचण्डले कतारी अमिर (राजा) शेख तमिम बिन हमाद अल थानीसँगको भेटवार्ताका क्रममा उनले गौतम बुद्ध अन्तर्राष्ट्रिय विमानस्थल र पोखराअन्तर्राष्ट्रिय विमानस्थल हवाई यातायात सञ्चालन गर्न आग्रह गरेका हुन्। उनले काठमाडौँ र दोहाबीच प्रभावकारी एवं पर्याप्त हवाइ यातायात भएको उल्लेख गर्दै त्यस्तो अनुरोध गरेका हुन्। कतार सरकारलाई लुम्बिनी तथा पोखराबाट समेत उडान सञ्चालन गर्ने बारेमा विचार गर्न अनुरोध गर्दछु, प्रधानमन्त्री प्रचण्डले भने। नेपाल र कतारबीच धेरै सम्झौता तथा समझदारीपत्रहरु (एमओयु) सम्पन्न भएको उल्लेख गर्दै प्रधानमन्त्री प्रचण्डले समयको मागसँगै दुबै देशहरूबीच भएका सम्झौता तथा समझदारीहरू परिमार्जन तथा अद्यावधिक गर्दै लैजानुपर्नेमा जोड दिए। नेपालले लगानीमैत्री वातावरण सुनिश्चित गर्दै लगेको जानकारी दिँदै प्रधानमन्त्री प्रचण्डले छिट्टै नेपालमा हुन लागेको लगानी सम्मेलनमा कतारबाट उच्चस्तरीय प्रतिनिधिमण्डल तथा लगानीकर्ताहरूको टोली नेपाल आउने अपेक्षा रहेको बताए। भौगोलिक विविधताका कारण नेपाल अर्गानिक कृषि उत्पादनका लागि उपयुक्त ठाउँ भएको उल्लेख गर्दै प्रधानमन्त्री प्रचण्डले यस क्षेत्रमा लगानीका लागि कतारी लगानीकर्तालाई प्रोत्साहित गरिने बताए। नेपाल विश्व पर्यटनको आकर्षणको केन्द्र रहँदै आएको उल्लेख गरे। प्रधानमन्त्री प्रचण्डले भने, नेपालको पर्यटन पूर्वाधारको विकासमा गरेको अन्तर्राष्ट्रिय लगानी खेर जाने छैन। प्रधानमन्त्री प्रचण्डले कतार पर्यटन प्राधिकरणको बाह्य पर्यटन गन्तव्यको सूचिमा नेपाललाई समावेश गर्न आग्रह गरे।"
नेपाल र कतारबीच द्विपक्षीय भेटवार्ता सुरु,"काठमाडौं : नेपाल र कतारबीच द्विपक्षीय भेटवार्ता सुरु भएको छ। नेपालको दुईदिने राजकीय भ्रमणमा रहेका कतारका अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डसहितको प्रतिनिधिमण्डलबीच आज भेटवार्ता सुरु भएको हो। सोल्टी होटलमा प्रधानमन्त्री प्रचण्ड र कतारका राजा थानीबीच वान टु वान भेटवार्तासकिए लगत्तै दुई देशका उच्चअधिकारीसहितको छलफल सुरु भएको हो। छलफलमा नेपाल र कतारका मन्त्रीसमेत सहभागी छन्। कतारका अमिर र प्रधानमन्त्री दाहाल नेतृत्वको द्विदेशीय प्रतिनिधिमण्डलबीचको वार्तामा नेपालकतार सम्बन्धका समग्र पक्षमा विचारविमर्श हुनका साथै क्षेत्रीय र अन्तर्राष्ट्रिय चासोका विषयमा छलफल भइरहेको परराष्ट्र मन्त्रालयले जनाएको छ। वार्तापछि उनीहरूको उपस्थितिमा द्विपक्षीय सम्झौता र समझदारीपत्रमा हस्ताक्षर हुनेछ। नेपाल र कतारबीचको युवा तथा खेलकुद सहयोग, उच्च शिक्षा तथा वैज्ञानिक अनुसन्धानका क्षेत्रमा सहयोगसम्बन्धी समझदारीपत्रमा हस्ताक्षर हुनेछ। दुई देशबीच कला र संस्कृति, महान्यायाधिवक्ताको कार्यालयसम्बन्धी र वैदेशिक मामिलासम्बन्धी सम्झदारीपत्रमा हस्ताक्षर गर्ने कार्यक्रम रहेका परराष्ट्र मन्त्रालयका प्रवक्ता अमृतबहादुर राईले जानकारी दिए। कतारी अमिरको सम्मानमा प्रधानमन्त्री दाहालले दिवाभोजको आयोजना गर्नेछन्। कतारका अमिर थानी राष्ट्रपति रामचन्द्र पौडेलको निमन्त्रणामा हिजो अपराह्न नेपाल आएका हुन्। उनी आजै अपराह्न काठमाडौंबाट प्रस्थान गर्ने कार्यक्रम छ।"
पर्यटन बोर्डको सीईओ नियुक्ति प्रक्रिया अघि नबढाउन उच्चको अल्पकालीन अन्तरिम आदेश,"काठमाडौं : उच्च अदालत पाटनले नेपाल पर्यटन बोर्डका प्रमुख कार्यकारी अधिकृत (सीईओ) छनोट सम्बन्धी कुनै पनि काम नगर्न नगराउन अल्पकालीन अन्तरिम आदेश जारी गरेको छ। नेपाल पर्यटन बोर्डका कार्यकारी समितिका सदस्यहरू मिलन देवकोटा र मदन कुमार आचार्यको मनोनयन गैर कानुनी र उनीहरू समेत रहेको कार्यकारी प्रमुख छनौट उपसमिति असंवैधानिक भन्दै कुन्दन शर्मा मिश्रसमेतले उच्चमा रिट दायर गरेका थिए। उनीहरूले बोर्डका कार्यकारी प्रमुख नियुक्ति सिफारिस सम्बन्धी कार्यविधि २०८० र नेपाल पर्यटन बोर्ड ऐन २०५२ विपरीत सीईओको नियुक्ति प्रक्रिया अघि बढाएको भन्दै खारेजीको माग गर्दै उच्चमा रिट दिएका थिए। रिटमाथि अधिवक्ताहरू रमेश बडाल,रमेश प्रसाद धिताल र हरिप्रसाद मैनालीले बहस गरेका थिए। रिटमाथि सुनुवाइ गर्दै न्यायाधीश सुदर्शनराज पाण्डेको वैशाख १० गतेको इजलासले अर्को निर्णय नभएसम्म देवकोटा र आचार्य समेत रहेको कार्यकारी प्रमुख छनौटसम्बन्धी उपसमितिबाट बोर्डको कार्यकारी प्रमुख छनौट सम्बन्धी कुनै काम नगर्ननगराउन प्रधानमन्त्री तथा मन्त्रिपरिषदको कार्यालयसमेतका नाममा अल्पकालीन अन्तरिम आदेश जारी गरेको हो। उक्त आदेशमा के कसो भएको हो?निवेदकको माग बमोजिम आदेश किन जारी हुनुपर्ने हो? माग बमोजिम आदेश जारी हुनु नपर्ने कुनै आधार,कारण र प्रमाण भए सबुद प्रमाणसहित म्याद सूचना तामेल भएको मितिले बाटाको म्यादबाहेक १५ दिनभित्र विपक्षीका हकमा आफै वा प्रतिनिधि राखेर लिखित जवाफ पेश गर्न भनिएको छ।"
मौन अवधि सुरू हुनुअघि सुहाङले पितालाई स्मरण गर्दै भने तपाईँको शिर झुकाउनेछैन,"चुलाचुली (इलाम) : नेकपा एमालेका उम्मेदवार सुहाङ नेम्वाङले मतदाताहरूलाई उनीहरूको शिर सधैं उच्च हुने काममात्रै गर्ने बताउँदै थिए। पिता सुवासचन्द्र नेम्वाङको निधनपछि इलाम२ मा वैशाख १५ मा हुने उपनिर्वाचनका लागि उनी चुनावी मैदानमा उत्रिएका हुन्। मौन अवधि सुरु हुनुअघि बुधबार चुलाचुलीमा आयोजना गरेको चुनावी सभामा पनि उनले जनताको चाहना पूरा गर्ने प्रतिवद्धता जनाए। हृदयघातका कारण गएको २०८० भदौ २६ गते पिताको निधनपछि सुहाङ राजनीतिमा उदाएका छन्। उनी आउँदा वर्षौं काम गरेका कार्यकर्ताहरूको मन कटक्क भए पनि उनको दुःखमा मलमपट्टी भएर सहयोग गरे। अन्तिम कार्यक्रममा सुहाङ भावुक बने। पितालाई स्मरण गर्दै भने, पिताका सपना पूरा गर्न यहाँ उभिएको छु। उनले भने, 'बुबाले इलामे जनताको शिर झुकाउनेगरी कहिल्यै काम गर्नुभएन। उहाँले इलाम र इलामबासीको शिर सधैं उचो बनाउनुभयो।' आफू निर्वाचनका दौरान ४२ वटै वडामा पुग्दा नागरिकको अपेक्षा बुझेको उनले सुनाए। उनले देश सप्तरंगी इन्द्रेणीजस्तै भएकाले सबैको अधिकार र सम्मानको रक्षा गर्ने काममा लाग्ने प्रतिवद्धता जनाए। नेम्वाङले चुनावी अभियानको क्रममा सुशासन, कृषि, पर्यटन, स्वास्थ्य, सडक, शिक्षा, उद्योग, खेलकुद, खानेपानी, सूचनासञ्चारलगायत विषयका एजेण्डा बनाएका छन्। उनी यसैमा केन्द्रित भएर मतदातासँग कुरा गरिरहेका छन्। उनले इलामेलीको इलम : सहरका हरेक डिपार्टमेन्टल स्टोरमा मेड इन इलाम, खेलकुदतर्फ एक वडा एक खेलकुद मैदान, एक स्थानीय तह एक रंगशाला : खेलाडीको संरक्षण हाम्रो अभिभारालगायतका नारा अघि सारेका छन्। उनी भन्छन्, नागरिकको अवस्था र गुनासो बुझेको छु, त्यसलाई सम्बोधन गर्न लाग्ने छु। नेम्वाङलाई नेकपा (माओवादी केन्द्र), नेपाल कम्युनिस्ट पार्टी र नेपाल परिवार दलले समेत समर्थन गरेका छन्।"
नेपाल र कतारबीच द्विपक्षीय लगानी र सहकार्यका विषयमा सम्झौता,"काठमाडौं : नेपाल र कतारबीच द्विपक्षीय लगानी र सहकार्यका विषयमा सम्झौता भएको छ। नेपालको राजकीय भ्रमणमा रहेका कतारी अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच द्विपक्षीय भेटवार्तापश्चात सोल्टी होटलमा समझदारी र सम्झौतामा हस्ताक्षर भएको हो। समझदारीपत्रमा नेपालका कानुन, न्याय तथा संसदीय व्यवस्था मन्त्री पदम गिरी र कतारका समकक्षीबीच हस्ताक्षर गरेका हुन्। भेटवार्तापछि दुई देशबीचका खेलकूद, विज्ञान प्रविधि, सञ्चार (राष्ट्रिय समाचार समिति (रासस) र कतार न्यूज एजेन्सीबीच समाचार आदाप्रदानसम्बन्धी), कूटनीतिक तालिम, शिक्षा, कला र संस्कृतिको क्षेत्र लगायतका विषयमा पनि सम्झौता एवं समझदारी पत्रमा हस्ताक्षर भएको छ। नेपाल उद्योग वाणिज्य महासंघ र कतार चेम्बर अफ कमर्शबीच पनि सम्झौता भएको छ। नेपाल उद्योग वाणिज्य महासङ्घका अध्यक्ष चन्द्रप्रसाद ढकाल र कतार चेम्बर अफ कमर्शका अध्यक्ष खालिफा बिन जसिम बिन मोहमद अल थानी द्विपक्षीय सम्झौता र समझदारी पत्रमा हस्ताक्षर भएको हो। भेटवार्ताका क्रममा नेपाल र कतारका प्रतिनिधिमण्डलबीच द्विपक्षीय हित, आपसी चासो, सम्बन्ध बिस्तार एवं साझा हितका विविध विषयमा छलफल भएको प्रधानमन्त्रीका परराष्ट्र मामिलासम्बन्धी सल्लाहकार रुपक सापकोटाले जानकारी दिए।प्रधानमन्त्री प्रचण्डसँगको भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। राष्ट्रपति पौडेलको निमन्त्रणामा मंगलबार दुईदिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। अमिर थानीलाई राष्ट्रपति पौडेलले त्रिभुवन अन्तर्राष्ट्रिय विमानस्थल नै पुगेर स्वागत गरेका थिए। थानीको सम्मानमा सरकारले मंगलबार सार्वजनिक बिदा नै दिएको थियो। थानीको भ्रमण टोलीमा अमिरी दिवानका प्रमुख शेख साउद बिन अब्दुल रहमान अल्थानी, यातायात मन्त्री जसिम बिन सिफ अल सुलैती, उद्योग तथा वाणिज्य मन्त्री शेख मोहम्मद बिन हमाद बिन क्वासिम अल्थानी, सहायक विदेशमन्त्री सुल्तान बिन साद अल मुराखी र अमिरी दिवानका निर्देशक साद बिन नासिर अल कबी रहेका छन्। त्यस्तै, एसिया तथा अफ्रिका लगानी मामिला हेर्ने शेख फैसल बिन थानी अल्थानी, परराष्ट्र मन्त्रालयका एसिया मामिला हेर्ने निर्देशक युसुफ सुल्तान लारम, सुल्तान बिन घानिम अलोदिफी, अमिरी विभागका सहायक निर्देशक तलाल बिन अलाम्स अल सुलैती र राजाका प्रमुख स्वकीय सचिव मन्सुर फेलाह अल हाजिरी भ्रमण टोलीमा सहभागी छन्।"
नेपालसँग सहयोगका क्षेत्र बढाउन कतार प्रतिबद्ध,"काठमाडौं : अति विशिष्ट पाहुना बनेर आएका कतारका राजा तमिम बिन हमाद अल थानीसँग राष्ट्रपति रामचन्द्र पौडेलले इजरायलहमास युद्धका क्रममा अपहरणमा परेका विद्यार्थी विपिन जोशीको रिहाइका लागि पहल गरिदिन आग्रह गरेका छन्। इजरायलको गाजा क्षेत्रमा गत अक्टोबर ७ मा भएको आक्रमणका क्रममा जोशीलाई हमासले नियन्त्रणमा लिएको थियो। उनको स्थिति अज्ञात छ। कतारको मध्यस्थतामा उनको खोजी र रिहाइ हुन सक्ने ठानिएको छ। त्यसका लागि राष्ट्रपतिले राजासँग आग्रह गरेका हुन्। राष्ट्रपति रामचन्द्र पौडेल र कतारका अमिरबीच मंगलबार भएको औपचारिक भेटवार्तामा यो र द्विपक्षीय सम्बन्धमा विविध विषयमा छलफल भएको हो। राष्ट्रपति पौडेलको निमन्त्रणामा दुईदिने भ्रमणमा आएका कतारका अमिर थानी त्रिभुवन अन्तर्राष्ट्रिय विमानस्थलबाट भेटवार्ताका लागि सिधै राष्ट्रपति कार्यालय शीतल निवास पुगेका थिए। त्यसअघि अमिर थानीलाई राष्ट्रपति पौडेलले अन्तर्राष्ट्रिय विमानस्थल नै पुगेर स्वागत गरेका थिए। थानीको सम्मानमा सरकारले मंगलबार सार्वजनिक बिदा नै दिएको थियो। थानीसँगको भेटमा राष्ट्रपति पौडेलले जलवायु परिवर्तनबाट पृथ्वीलाई सुरक्षित राख्ने विषयमा छलफल गरेका थिए। राष्ट्रपतिका प्रेस सल्लाहकार किरण पोखरेलका अनुसार राष्ट्रपति पौडेलले जलवायु परिवर्तनको प्रत्यक्ष असर हिमालमा परेको भन्दै त्यसबाट हिमाल कसरी जोगाउने, पानीको स्रोत बचाउने र वातावरण सन्तुलन राख्ने जस्तो साझा चासोको मुद्दामा सहकार्यका लागि कतारलाई प्रस्ताव गरेका थिए। राष्ट्रपति कार्यालयका अनुसार भेटमा राष्ट्रपति पौडेलले विश्वको साझा समस्या नै जलवायु परिवर्तन भएको भन्दै त्यसबाट पृथ्वीलाई कसरी सुरक्षित राख्ने र हिमाललाई कसरी जोगाउने ? भन्ने विषय महत्त्वपूर्ण भएको धारणा राखेका थिए। यसका लागि कतार जस्ता विकसित मुलुकहरू बढी गम्भीर भएर नेपालजस्ता मुलुकलाई सहयोग गर्न प्रस्ताव गरेका थिए। राष्ट्रपति पौडेलले मध्यपूर्वी क्षेत्रमा देखिएको द्वन्द्वको वातावरणले नेपाललाई पनि चिन्तित बनाएको बताउँदै युद्धको अन्त्य र शान्तिको पुनस्र्थापनाको कामना गर्दै कतारले शान्ति स्थापनाको लागि खेलेको भूमिकाको प्रशंसा गरेका थिए। त्यस क्रममा कतारका अमिर थानीले जलवायु परिवर्तनको असरले विश्व नै समस्यामा परेको र यसको न्यूनीकरणसम्बन्धी सम्झौताहरूको सबै मिलेर पालना गरे राम्रो परिणाम आउन सक्ने बताएका थिए। थानीले नेपालसँग अझ राम्रो सम्बन्ध स्थापित गरेर सहयोगका क्षेत्रहरू फराकिलो बनाउँदै लैजाने आफ्नो उद्देश्य रहेको बताएका थिए। भेटमा थानीले कतारको विकासमा नेपालीहरूको ठूलो योगदान रहेको भन्दै नेपाली श्रमिकहरूको उच्च प्रशंसा गरेका थिए। उनले दुई देशबीच बुधबार हुने समझदारी तथा सम्झौता नेपालमा रहेका जलस्रोत, कृषि, पर्यटनजस्ता क्षेत्रहरूमा लगानीको नयाँ सम्भावनाहरू बढाउन सकिने पनि बताएका थिए। राष्ट्रपति पौडेलले दुई देशबीचको सम्बन्ध सुमधर मित्रता, आपसी सम्मान, विश्वास र सद्भावमा आधारित रहेको स्पष्ट गरेका थिए। दुई मुलुकबीच नियमित रूपमा उच्चस्तरीय भ्रमणहरूको आदानप्रदान हुने परम्परा रहिआएको र यसबाट द्विपक्षीय सम्बन्धको विस्तारमा महत्त्वपूर्ण भूमिका खेलेको उल्लेख गर्दै राष्ट्रपति पौडेलले यस ऐतिहासिक भ्रमणले नेपाल र कतारको सम्बन्धलाई नयाँ उचाइमा पुर्याएको बताएका थिए। राष्ट्रपति पौडेलले दुई मुलुकबीच व्यापार, पर्यटन र लगानीका क्षेत्रमा सहकार्यको राम्रो सम्भावना रहेकोकोले त्यसमा सहकार्य गर्दै अघि बढ्न सकिने प्रस्ताव राखेका थिए। पौडेलले सँगसँगै कतार नेपाली कामदारहरूको लागि वैदेशिक रोजगारीको एक प्रमुख एवं आकर्षक गन्तव्य मुलुक रहँदै आएकोले र आधुनिक कतारको विकासमा नेपाली कामदारहरूले पनि उल्लेखनीय योगदान गरेको समेत स्मरण गराएका थिए। २१ तोपको सलामी कतारका अमिर थानी कतार एयरलायन्समार्फत मध्याह्न ३ः४२ बजे त्रिभुवन अन्तर्राष्ट्रिय विमानस्थलमा अवतरण गरेका थिए। दुईदिने राजकीय भ्रमणमा नेपाल आएका कतारका अमिरलाई त्रिभुवन अन्तर्राष्ट्रिय विमानस्थलमा राष्ट्रपति पौडेलले विमानस्थलको अति विशिष्ट कक्षमा स्वागत गरेका थिए। सो अवसरमा नेपाली सेनाको टोलीले विशेष सम्मान (गार्ड अफ अनर) दिएको थियो। अल थानीले सन् २०१३ देखि कतारको शासनसत्ता सम्हाल्दै आएका छन्। उनी यसअघिका अमिर हमाद बिन खलिफा अल थानीका चौंथो छोरा हुन्। आइतबार एसियाली देशहरू फिलिपिन्स र बंगलादेशको भ्रमण गर्दै थानी मंगलबार बंगलादेशबाट सिधै नेपाल आइपुगेका हुन्। अमिरलाई स्वागत गर्न उपराष्ट्रपति रामसहायप्रसाद यादव, प्रधानमन्त्री पुष्पकमल दाहाल, सभामुख, राष्ट्रियसभाका अध्यक्ष, उपप्रधानमन्त्री, मन्त्री, परराष्ट्र मन्त्रालयसहितका उच्च पदस्थ सरकारी अधिकारीहरू विमानस्थलम पुगेका थिए। थानी विमानस्थलबाट सिधै राष्ट्रपति निवास शीतल निवास पुगेका थिए। त्यहाँ राष्ट्रपति र अल थानीबीच साढे ५ बजेदेखि शीतल निवासमा आधा घण्टाको द्विपक्षीय भेटवार्ता भएको थियो। त्यसपछि साँझ ७ बजे होटेल सोल्टीमा राष्ट्रपति पौडेलले थानीको सम्मानमा आयोजना गरेको रात्रिभोजमा सहभागी भएका थिए। प्रधानमन्त्री प्रचण्ड र अल थानीबीच भने बुधबार बिहान साढे १० बजे होटेल सोल्टीमा औपचारिक भेटवार्ता हुने कार्यक्रम छ। उक्त औपचारिक वार्ताका लागि ४५ मिनेट समय छुट्ट्याइएको छ। उक्त वार्तापछि विभिन्न समझदारी र सम्झौतामा हस्ताक्षर हुने कार्यक्रम छ। परराष्ट्र मन्त्रालयका अनुसार अल थानीको भ्रमणका क्रममा नेपालले कतारसँग नयाँ श्रम सम्झौता गर्ने तयारी गरेको छ। १९ वर्षअघि २००५ मा नेपाल र कतारबीच श्रम सम्झौता भएको थियो। त्यसयताको परिवेश धेरै फेरिइसकेकाले श्रम मन्त्रालयले नयाँ श्रम सम्झौता गर्नका लागि तयारी गरेको हो। कतार नेपाली श्रमिकहरूको प्रमुख गन्तव्य मुलुक पनि हो। श्रम मन्त्रालयको तथ्यांकअनुसार कतारमा हाल ३ लाख ६७ हजार ३ सय ८९ नेपाली श्रमिक छन्। थानीको भ्रमणमा नेपाल सरकारले कान्ति बाल अस्पतालको स्तरोन्नतिका लागि झन्डै ९ अर्बबराबरको सहयोगको सम्झौताका लागि प्रस्ताव गर्ने भएको छ। मन्त्रालयका उच्च अधिकारीका अनुसार थानीको भ्रमणका क्रममा विभिन्न ११ वटा सम्झौता गर्ने तयारी भएको छ। बुधबार नेपालको तर्फबाट प्रधानमन्त्री पुष्पकमल दाहालले बैठकको नेतृत्व गर्नेछन् भने कतारको तर्फबाट अमिर थानीले नेतृत्व गर्नेछन्। उक्त कार्यक्रम सम्पन्न भएपछि मध्याह्न १२ बजे प्रधानमन्त्री प्रचण्डले उनको सम्मानमा होटेल द्वारिकाजमा दिवा भोज आयोजना गर्ने भएका छन्। दिवा भोजमा सहभागी भएपछि उनी त्रिभुवन अन्तर्राष्ट्रिय विमानस्थल जाने कार्यक्रम छ। निजी विमानमा आएका उनी दिउँसो २ बजे कतारको दोहाका लागि प्रस्थान गर्ने कार्यक्रम छ। भ्रमणमा मन्त्रीहरू र उच्च पदस्थ परराष्ट्र मन्त्रालयले दिएको जानकारीअनुसार कतारी राजाको भ्रमण टोलीमा क्याबिनेट मन्त्रीदेखि उच्चपदस्थ व्यक्तिहरू छन्। मन्त्रालय स्रोतका अनुसार थानी डेढ सयभन्दा बढीको भ्रमण दलसहित नेपाल आएका हुन्। त्यसबाहेक औपचारिक वार्तामा बस्ने ११ जनाको विशेष प्रतिनिधि मण्डल छुट्टै रहेको छ। राष्ट्रपति पौडेल र प्रधानमन्त्री पुष्पकमल दाहाल प्रचण्डसँगको भेटवार्तामा सोही विशेष प्रतिनिधि मण्डल साथमा रहनेछ। थानीको भ्रमण टोलीमा अमिरी दिवानका प्रमुख शेख साउद बिन अब्दुल रहमान अल्थानी, यातायात मन्त्री जसिम बिन सिफ अल सुलैती, उद्योग तथा वाणिज्य मन्त्री शेख मोहम्मद बिन हमाद बिन क्वासिम अल्थानी, सहायक विदेशमन्त्री सुल्तान बिन साद अल मुराखी र अमिरी दिवानका निर्देशक साद बिन नासिर अल कबी रहेका छन्। त्यस्तै, एसिया तथा अफ्रिका लगानी मामिला हेर्ने शेख फैसल बिन थानी अल्थानी, परराष्ट्र मन्त्रालयका एसिया मामिला हेर्ने निर्देशक युसुफ सुल्तान लारम, सुल्तान बिन घानिम अलोदिफी, अमिरी विभागका सहायक निर्देशक तलाल बिन अलाम्स अल सुलैती र राजाका प्रमुख स्वकीय सचिव मन्सुर फेलाह अल हाजिरी भ्रमण टोलीमा सहभागी छन्।"
राष्ट्रको उज्यालो भविष्य निर्माण गर्न एमाले निर्णायक शक्ति बन्नुपर्छ : महासचिव पोखरेल,"उनले इलाम र बझाङमा हुने उपनिर्वाचनमा बलियो र निर्णायक शक्ति निर्माणको सन्देस दिन नेकपा (एमाले)का सूर्यध्वजावाहक उम्मेद्वारहरुलाई मतदान गर्न आह्वान गरे। काठमाडौं : नेकपा एमालेका महासचिव शंकर पोखरेलले राष्ट्रको उज्यालो भविष्य निर्माण गर्न एमाले निर्णायक शक्ति बन्नुपर्ने दाबी बताएका छन्। जनादेशमार्फत बलियो राष्ट्रिय शक्तिका रुपमा राजनीतिक दलको विकास नहुँदा अस्थिरता बढेको दाबी गरेका छन्। उनले राजनीतिक अस्थिरताको कारण नीतिका आधारमा राजनीतिक ध्रुविकरण हुन नसकेको स्पष्ट पारे। नेपालको अविकास र कुशासनको महत्वपूर्ण कारण मध्ये राजनीतिक अस्थिरता एक हो। राजनीतिक अस्थिरताको कारण नीतिका आधारमा राजनीतिक ध्रुविकरण हुन नसक्नु हो। महासचिव पोखरेलले भने, नेपालमा धेरै राजनीतिक दलहरुका बीचमा जनमत विभाजन हुनु र चुनावी जनादेश मार्फत बलियो राष्ट्रिय शक्तिका रुपमा राजनीतिक दलको विकास हुन नसक्नु हो। उनले एमाले जनताको रोजाईको पहिलो पार्टी बनेपनि राष्ट्रिय आवश्यकता अनुरुप सुदृढ बन्न नसकेको उल्लेख गरे। पोखरेलले भने, यति बेला नेकपा(एमाले) जनताको रोजाईको पहिलो पार्टी त बनेको छ तर राष्ट्रिय आवश्यकता अनुरुप सुदृढ अझै बन्न सकेको छैन। उनले इलाम र बझाङमा हुने उपनिर्वाचनमा बलियो र निर्णायक शक्ति निर्माणको सन्देस दिन नेकपा (एमाले)का सूर्यध्वजावाहक उम्मेद्वारहरुलाई मतदान गर्न आह्वान गरे। पोखरेलले भने, तपाईहरुको सकारात्मक योगदानले राष्ट्रको उज्यालो भविष्यलाई संकेत गर्नेछ। कोशी प्रदेशको इलाम२ र मा सुदूरपश्चिम प्रदेश बझाङ जिल्ला प्रदेशसभा सदस्य निर्वाचन क्षेत्र नं १ मा बैशाख १५ गते उपनिर्वाचन हुँदैछ। एमालेले इलाममा सुहाङ नेम्वाङ र बझाङमा दमन बहादुर भण्डारीलाई उम्मेदवार बनाएको छ।"
एसिया सबैभन्दा बढी जलवायु प्रभावित,जेनेभा : सन् २०२३ मा जलवायु र मौसमी प्रकोपबाट एसिया विश्वको सबैभन्दा धेरै प्रभावित क्षेत्र बनेको छ। संयुक्त राष्ट्रसंघका अनुसार एसियामा बाढी र आँधी मानवीय र आर्थिक क्षतिको प्रमुख कारण बन्यो। गत वर्ष विश्वव्यापी तापक्रम कीर्तिमानी उचाइमा पुगेको छ। राष्ट्रसंघको मौसम तथा जलवायु एजेन्सीले एसियामा विशेष रूपमा तीव्र गतिमा तापक्रम बढिरहेको बताएको छ। विश्व मौसम विज्ञान संगठन (डब्ल्यूएमओ) ले एसियामा गर्मीको लहरको प्रभाव अझ गम्भीर हुँदै र पग्लिँदै गरेको हिमनदीबाट भविष्यको जल सुरक्षामा खतरा उत्पन्न भएको बताएको छ। गत वर्षको तापक्रम सन् १९६१ देखि सन् १९९० को औसतभन्दा करिब दुई प्रतिशतले बढी रहेको भन्दै डब्ल्यूएमओले एसियामा विश्वव्यापी औसतको तुलनामा तीव्र रूपमा तापक्रम बढिरहेको जनाएको छ।  (राससएएफपी)
प्रधानमन्त्री दाहाल र कतारी राजाबीच आज भेटवार्ता,"काठमाडौं : नेपालको दुईदिने राजकीय भ्रमणमा रहेका कतारका अमिर शेख तमिम बिन हमाद अल थानी र प्रधानमन्त्री पुष्पकमल दाहाल प्रचण्डबीच आज भेटवार्ता हुँदैछ। कतारी अमिर र प्रधानमन्त्री दाहाल नेतृत्वको द्विदेशीय प्रतिनिधिमण्डलबीचको वार्तामा नेपालकतार सम्बन्धका समग्र पक्षमा विचारविमर्श हुनका साथै क्षेत्रीय र अन्तर्राष्ट्रिय चासोका विषयमा छलफल हुने परराष्ट्र मन्त्रालयले जनाएको छ। वार्तापछि उनीहरूको उपस्थितिमा द्विपक्षीय सम्झौता र समझदारीपत्रमा हस्ताक्षर हुनेछ। दुई देशबीच कला र संस्कृति, महान्यायाधिवक्ताको कार्यालयसम्बन्धी र वैदेशिक मामिलासम्बन्धी सम्झदारीपत्रमा हस्ताक्षर गर्ने कार्यक्रम रहेका परराष्ट्र मन्त्रालयका प्रवक्ता अमृतबहादुर राईले जानकारी दिए। कतारी अमिरको सम्मानमा प्रधानमन्त्री दाहालले दिवाभोजको आयोजना गर्नेछन्। कतारका अमिर थानी राष्ट्रपति रामचन्द्र पौडेलको निमन्त्रणामा हिजो अपराह्न नेपाल आएका हुन्। उनी आजै अपराह्न काठमाडौंबाट प्रस्थान गर्ने कार्यक्रम छ।"
हाँडीगाउँमा गहना खोज्ने जात्रा (फोटो फिचर),काठमाडौं : काठमाडौंको हाँडीगाउँमा गहना खोज्ने जात्रा सम्पन्न भएको छ। टुँडाल देवीको खटलाई हाँडीगाउँस्थित गहना पोखरीभित्र तीनपटक परिक्रमा गराएपछि पोखरीमा देवीको गहना खोज्ने गरिन्छ। त्यस क्रममा पोखरीबाहिर टुँडाल देवीकी बैनीको खटलाई पनि परिक्रमा गराइन्छ। उक्त अवसरमा भाटभटेनीको मूर्ति टुँडालदेवी मन्दिरमा ल्याउने चलन छ। किंवदन्तीअनुसार छोरी भाटभटेनीले आमा टुँडालदेवीलाई भेट्न जाँदा गोप्य सम्बन्ध रहेका पोडेसँग घुम्न हिँडेकी देखिछन्। यसबाट रिसाएकी छोरी भाटभटेनी राति नै फर्किएकी थिइन्। त्यतिबेला नै हराएको गहना प्रत्येक वर्ष खोज्ने र जात्रा चलाउने चलन चलेको संस्कृतिविदको भनाइ छ।
पर्साको हरिहरपुरमा आगलागीबाट पाँच घर जले,"वीरगन्ज : पर्साको धोबिनी गाँउपालिका३ हरिहरपुरमा बुधबार दिउँसो आगलागी हुदाँ पाँच वटा घर जलेर नष्ट भएका छन्। बुधबार दिउँसो स्थानीय योगेन्द्र साहको घरबाट सुरु भएको आलागी छिमेकका भरत साह कानु, हरिन्द्र साह कानु, लक्ष्मी साह कानु र सेठ साह कानुको घरमापनि सल्किएको थियो। आगलागीबाट पाँचै जनाको घर र घरभित्र रहेका सरसामान जलेर नष्ट भएको स्थानीय राजनकुमार बानियाले जानकारी दिए। आगलागीबाट पाँच वटा घर जलेर नष्ट भएपनि मानवीय क्षति भने नभएको ईलाका प्रहरी कार्यालय लंगडीका प्रहरी नायब निरीक्षक तेजेन्द्र बिसीले जानकारी दिए। आगलागीको कारण भने अहिलेसम्म खुल्न नसकेको उनले बताए । आलागीबाट भएको धनमालको क्षतिको विवरण संकलन भइरहेको उनले बताए। हरिहरपुरमा भएको आलागी पोखरियाबाट गएको वारुण यन्त्रको सहयोगमा प्रहरी र स्थानीयबासी मिलेर निभाएको जानकारीपनि उनले दिए। यसअघि गत चैत २७ गतेपनि धोबिनी गाँउपालिका वडा नम्बर ३ मै पर्ने गुलरीया गाँउमापनि आगलागी हुदाँ चार वटा फुसको घर जलेर नष्ट भएको थियो।"
ब्राउन सुगरसहित दुई भारतीय पक्राउ,झापा : सशस्त्र प्रहरीले अन्दाजी ५ लाख मूल्य बराबरको लागुऔषध ब्राउन सुगरसहित दुई भारतीय नागरिकलाई पक्राउ गरेको छ। पक्राउ पर्नेहरूमा भारत विहार किसनगञ्ज जिल्ला सिंहिमारी ग्राम पञ्चायत८ निवासी ५५ वर्षीय अजुमुदिन आलम र सोही जिल्ला कदुभिट्टा ग्राम पञ्चायत२ निवासी २६ वर्षीय मस्ताहक आलम रहेको सशस्त्र प्रहरी नेपाल २ नम्बर गण झापाका प्रवक्ता दिनेश कुटवालले जानकारी दिए। सशस्त्र प्रहरी बल नेपाल बोर्डर आउट पोस्ट टाघनडुब्बाको टोलीले बुधवार दिउँसो १:५० बजेको समयमा झापा गाउँपालिका १ सितुमारी कार्की चौकबाट भारतबाट नेपालतर्फ पैदल हिँडेर आइरहेका उनीहरूलाई पक्राउ गरेको हो। उनीहरूले सशस्त्रलाई देखेपछि बाटो नजिकै घाँसकारीमा लुकाउँदै गरेको अवस्थामा एक सय ग्राम ब्राउन सुगर फेला पारेको थियो। ब्राउन सुगरसहित पक्राउ परेका दुवैलाई आवश्यक कारबाहीको लागि इलाका प्रहरी कार्यालय कुमरखोदमा बुझाइसकेको जनाइएको छ। भारतमा प्रति ग्राम १५०० भारतीय रुपैयाँमा पाइने ब्राउन सुगर झापा जिल्ला ल्याएपछि ५ हजार नेपाली रुपैयाँ पर्न जान्छ। बरामद गरिएको एक सय ग्रामको नेपाली बजार मुल्य ५ लाख हुन्छ।
बागमती प्रदेशमा वैशाख २४ गते सार्वजनिक बिदा,"हेटौंडा : बागमती प्रदेश सरकारले वैशाख २४ गते सार्वजनिक बिदा दिने निर्णय गरेको छ। मुख्यमन्त्री शालिकराम जम्कट्टेलको अध्यक्षतामा आज बसेको बैठकले प्रदेश सरकारी कामकाजको भाषा ऐन २०८० कार्यान्वयन भएको सन्दर्भमा प्रदेशभर सार्वजनिक बिदा दिने निर्णय गरेको हो। कात्तिक २३ मा जारी गरिएको उक्त ऐनमा भएको व्यवस्थाअनुसार वैशाख २४ गते कार्यान्वयन हुने भनिएको छ। प्रदेशका नागरिकहरूमा संस्कृति र पहिचानको अपनत्व महसुस गराउन ऐन कार्यान्वयन हुने दिन बिदा दिन लागिएको सरकारका प्रवक्ता गंगानारायण श्रेष्ठले जानकारी दिए। प्रधानमन्त्री पुष्पकमल दाहालले वैशाख २४ गते बसन्तपुरमा प्रदेश सरकारी कामकाजको भाषा शुभारम्भ गर्ने उनले बताए। संविधानअनुसार नेपाली भाषासँगै प्रदेशभित्र बहुसंख्यक नागरिकले बोल्ने तामाङ र नेपाल भाषालाई सरकारी कामकाजको भाषा निर्धारण गरी प्रदेश सरकारका निकाय र स्थानीय तहहरुमा लागु गर्ने उनले बताए। पहिलो चरणमा सरकारी निकाय र स्थानीय तहको बोर्ड तथा लेटरहेडमा नेपाली भाषासहित तामाङ र नेपाल भाषा उल्लेख गरिने उनले बताए। त्यस्तै आजको बैठकले प्रदेश स्तरीय सरकारी पदाधिकारी तथा कर्मचारीको कार्यकक्षको स्तरीकरणसम्बन्धी मापदण्ड २०८० संसोधनसहित स्वीकृत गर्ने र वन क्षेत्रको भोगाधिकार तथा रुख कटान सम्वन्धमा जग्गा भोगाधिकार मात्रै लिइ राख्ने निर्णय गरेको छ। बैठकले लैंगिक तथा यौनिक अल्पसंख्यकसम्बन्धी नीति २०८१ स्वीकृत गर्दै आर्थिक वर्ष २०७८०७९ को बाँकी भुक्तानी रकम निकासा समेत स्वीकृत गरेको छ। त्यस्तै बागमती प्रदेशमा सरकारी तथा सामुदायिक भवन वा कुनै पनि किसिमको भौतिक संरचना निर्माण गर्दा स्वदेशमै उत्पादन भएका काठ अनिवार्य प्रयोग गर्नुपर्ने निर्णय भएको पनि प्रवक्ता श्रेष्ठले बताए। उनका अनुसार प्रदेश श्रम सल्लाहकार परिषद्को गठन गर्ने तथा सशस्त्र प्रहरी बल ३ नं वाहिनीद्वारा गोताखोर तालिम सन्चालन गर्ने विषयमा समेत आज निर्णय भएको छ। बैठकले विपद् स्वयमसेवक समूह निर्माण तथा परिचालन गर्ने , बागमती प्रदेश सभाको अधिवेशन अन्त्यको लागि सिफारीस गर्ने, नयाँ कार्यालय भवन उद्घाटन गर्न भएको खर्चको लागि जिल्ला अदालत मकवानपुरलाई ५ लाख रकम अख्तियारी दिने निर्णय गरेको छ ।"
भूमि व्यवस्था विभागका महानिर्देशकलाई कार्यकक्षमै दलियो कालोमोसो,काठमाडौं : भूमि व्यवस्था तथा अभिलेख विभागका महानिर्देशक विदुर प्रसाद खनाललाई कार्यकक्षमै कालोमोसो दलिएको छ। बुधबार दिउँसो क्रान्तिकारी युवा संघ नेपालका कार्यकर्ताले कार्यालयमै मोसो दलेका हुन्। मोहन वैद्य निकट युवा नेताहरूले बबरमहलस्थित खनालको कार्यकक्षमा प्रवेश गरी 'केही काम नगर्ने र सरकारी जग्गा व्यक्तिको नाममा ल्याउन मिलेमतो गर्ने' भन्दै मोसो दलेका थिए। कालोमोसो दल्ने दुई जनालाई प्रहरीले पक्राउ गरेको छ। जिल्ला प्रहरी परिसर काठमाडौंका प्रवक्ता नवराज अधिकारीले कालोमोसो दल्ने दुई जना पक्राउ परेको जानकारी दिए। पक्राउ पर्नेमा कटारी६ उदयपुर घर भई काठमाडौंको लाजिम्पाट बस्ने भीमबहादुर सार्की र प्युठान घर भई कुपन्डोल बस्ने किशोर कुँवर छन्।
मेडिकल पसलमा प्रहरीको छापा,काठमाडौं : काठमाडौं उपत्यकामा मेडिकल पसल सञ्चालन गरी नियन्त्रित ला औषधको रूपमा प्रयोग हुने औषधि बिक्री वितरण गर्ने मेडिकलमा प्रहरीले छापा हानेको छ। औषधि व्यवस्था विभाग र नेपाल प्रहरीको लागुऔषध नियन्त्रण व्युरोको टोलीले भक्तपुर र कागेस्वरीको दुईवटा मेडिकलमा चेकजाच गरेको छ। चेकजाचका क्रममा भक्तपुरको बोडेमा रहेको टिसा फार्मेसीका सञ्चालन राजु सिपाई र त्यहाँ कार्यरत सर्लाहीका सतेन्द्र यादव पक्राउ परेका छन्। त्यस्तैगरी काठमांडौ कागेस्वरीमा रहेको गोगो फार्मेसीका सञ्चालक निरस कुमार महतोलाई प्रहरीले नियन्त्रणमा लिएको छ। लागुऔषध नियन्त्रण व्युरोका प्रवक्ता रामेश्वर कार्कीका अनुसार व्युरोलाई आएको गोप्य सूचनाको आधारमा त्यहाँको टोली र औषधि व्यवस्था विभागबाट संयुक्तरूपमा खटिएको टोलीले फार्मेसीमा छापा मारेको थियो। उनीहरूलाई थप अनुसन्धान गर्नका लागि औषधि व्यवस्था विभागमा पठाइएको छ। उक्त मेडिकल पसलबाट नियन्त्रित लागुऔषधको रुपमा प्रयोग हुने विभिन्न ९ प्रकारका औषधिहरू बरामद गरेको छ।
"पे वेल नेपालका सीइओ श्रेष्ठ पक्राउ, ६८ लाख बढी ठगी गरेको आरोप",काठमाडौं : नेपालमा डिजिटल भुक्तानी गर्दै आएको पे वेलका प्रमुख कार्यकारी अधिकृत (सिइओ) सत्यन्द्र श्रेष्ठ पक्राउ परेका छन्। उनले वैदेशिक रोजगारमा क्यानडा पठाउने भन्दै ६८ लाख २० हजार ठगी गरेको आरोप छ। उपत्यका अपराध अनुसन्धान कार्यालयका प्रवक्ता रविन्द्र रेग्मीका अनुसार सत्यन्द्रलाई काठमाडौंबाट पक्राउ गरिएको हो। विसं २०७७ सालमा स्थापना भएको पे वेलले नेपालमा डिजिटल भुक्तानीमा चर्चा पाएको थियो। प्रहरीका अनुसार ३९ वर्षीय सीइओ श्रेष्ठले क्यानडा पठाउने भन्दै जानुका निरौलालगायतबाट ६८ लाख २० हजार उठाएका थिए। पीडितहरूले वैदेशिक रोजगार विभागमा उजुरी दिएका थिए। वैदेशिक रोजगार विभागको पक्राउ पुर्जीको आधारमा उपत्यका अपराध अनुसन्धान कार्यालयले उनलाई अनामनगरबाट पक्राउ गरेको हो। श्रेष्ठले पदको दुरुपयोग गर्दै पीडितहरूलाई प्रलोभन दिएर ठगी गरेको आरोप छ। उनलाई थप अनुसन्धानका लागि वैदेशिक रोजगार विभागमा पठाइएको छ।
डोल्पामा जेठ १० मा यार्सा पाटन खुलाइने निर्णय,"डोल्पा : हिमाली जिल्ला डोल्पामा आगामी जेठ १० गतेदेखि यार्सागुम्बा पाटन खुला गर्ने निर्णय गरिएको छ। जिल्ला सदरमुकाम दुनैमा बसेको सरोकारवालाहरूको बैठकले यस्तो निर्णय गरेको हो। जिल्लामा रहेको शेफोक्सुण्डो राष्ट्रिय निकुञ्जको क्षेत्र र डिभिजन वनको क्षेत्रमा पर्ने सम्पूर्ण यार्सागुम्बा पाटनहरूमा जेठ १० गतेदेखि पाटन खुला गर्ने निर्णय भएको प्रमुख जिल्ला अधिकारी तुलसीप्रसाद दाहालले बताए। बैठकबाट यार्सा खुला गर्ने मिति तोक्नुका साथै पाटनमा सुरक्षाकर्मी परिचालनदेखि स्वास्थ्य शिविर सञ्चालन गर्ने निर्णयसमेत भएको उनले बताए। प्रत्येक वर्ष डोल्पाका उच्च हिमाली क्षेत्रमा रहेका यार्सा पाटनमा २०औं हजार सर्वसाधारणहरू यार्सागुम्बाको खोजीका लागि पुग्ने गर्छन्। डोल्पाका यार्सा पाटनहरू वन क्षेत्रमा भन्दा निकुञ्ज क्षेत्रमा धेरै पर्ने गर्छन्। यार्सागुम्बा टिप्न पाटन प्रवेशका लागि तीन प्रकारका प्रवेश अनुमति पत्रको व्यवस्था निकुञ्जको नियमावलीमा गरिएको छ ।जसअनुसार मध्येवर्ती क्षेत्रभित्रका बासिन्दालाई एक हजार, डोल्पा जिल्लाभित्रका बासिन्दालाई दुई हजार र जिल्ला बाहिरकालाई तीन हजार तोकिएको छ। सरोकारवालाको बैठकले १० जेठमा पाटन खुला गर्ने निर्णय गरेपनि निकुञ्ज र वन क्षेत्रका यार्सापाटनमा लुकिछिपी अवैधरूपमा गएका मान्छेहरू भरिभराउ छन्। डोल्पामा वैशाखमै यार्सा उम्रिसक्ने भएकाले जुम्ला र डोल्पाका सर्वसाधारणहरू निकुञ्ज र वन कार्यालयका कर्मचारी र सेनाको आखाँ छलेर पाटनमा भरिभराउ भएका हुन्। एक साता यतामात्र निकुञ्जले अवैधानिकरूपमा छिरेका ७५ जना पक्राउ गरेर छोडिसकिएको छ।"
