शीर्षक,विवरण
पाँचौ फोर्टिन स्टार कपको उपाधि जनसहयोग माविलाई,"गुल्मी : पाँचौ फोर्टिन स्टार कपको उपाधि जन सहयोग माध्यमिक विद्यालयले हात पारेको छ। फोर्टिन स्टार युवा क्लबले आफ्नो १४ औँ वार्षिकोत्सवका अवसरमा आयोजना गरेको पाचौं फोर्टिन स्टार कप२०८१ उपाधि जन सहयोग माध्यमिक विद्यालयले हासिल गरेको हो। क्लबले यही मंसिर ११ देखि १५ गतेसम्म जिल्लाको सदरमुकाम तम्घासस्थित चिदिचौर खेल मैदानमा माध्यमिक विद्यालयस्तरीय खुल्ला पुरुष फुटबल प्रतियोगिता आयोजना गरेको थियो। पाँचौ फोर्टिन स्टार कपमा जिल्लाभरबाट १५ वटा विद्यालयले सहभागिता जनाएका थिए। शुक्रबार महेन्द्र माध्यमिक विद्यालय र जनसहयोग माध्यमिक विद्यालय बीच फाइनल खेल भएको थियो। जसमा जनसहयोग माध्यमिक विद्यालयले महेन्द्र माध्यमिक विद्यालयलाई १० गोल अन्तरले पराजित गर्न सफल भएको हो। खेलमा विजेता जनसहयोग माध्यमिक विद्यालयले ३५ हजार ट्रफी, मेडल र प्रमाणपत्र प्राप्त गरेको छ। त्यस्तै उपविजेता महेन्द्र माध्यमिक विद्यालयले २५ हजार ट्रफी, मेडल र प्रमाणपत्र प्राप्त गरेको आयोजकले जनाएको छ। खेलमा कक्षा १० सम्म अध्ययन गर्ने छात्र विद्यार्थी मात्र सहभागी थिए। गत वर्ष अर्जै माध्यमिक विद्यालय प्रथम र महेन्द्र माध्यमिक विद्यालय द्वितीय भएका थिए। गत वर्ष १९ वटा विद्यालय प्रतियोगितामा सहभागी भएका थिए। ग्रामीण क्षेत्रमा खेलाडीलाई खेलको अभ्यासमा ग्राउन्डको अभाव हुने भएपनि अवसर पाए खेल्न सक्छन् भन्ने गाउँका विद्यालय र विद्यार्थीले उदाहरण समेत पेश गरेका छन्। जिल्लामा नयाँ खेलाडी उत्पादन, खेलाडीको विकास र खेलको विस्तारका लागि प्रत्येक सदरमुकाम तम्घासमा माध्यमिक विद्यालयस्तरीय खुल्ला छात्र फुटबल प्रतियोगिता आयोजना गरिएको क्लबका अध्यक्ष नारायण आचार्यले जानकारी दिए। उनले पछिल्लो समय गाउँ सहरमा फुटबल खेलको महत्व बढ्दै गएकाले यसको संरक्षण र खेलाडी उत्पादन गर्न यस खेलले थप टेवा पुग्ने बताए। गाउँगाउँमा लुकेर रहेका प्रतिभाहरूलाई प्रस्फुटन गर्दै राष्ट्रिय स्तरका खेलाडी उत्पादन गर्नेमा यो र यस्ता प्रतियोगिताले थप टेवा पुगिरहेको अध्यक्ष आचार्यले बताए। क्लबले आफ्नो वार्षिकोत्सवको अवसरमा प्रत्येक वर्ष जिल्लास्तरीय छात्र फुटबल प्रतियोगिताको आयोजना गर्दै आएको छ। यस क्लबले सामाजिक क्षेत्रमा विभिन्न कार्यक्रम गर्दै आएको छ।"
"सतारूढ कांग्रेस एमालेको लुम्बिनी प्रदेश स्तरीय बैठक सम्पन्न, जिल्ला स्तरीय संयन्त्र निर्माण गरेर अगाडि बढ्ने निर्णय","अर्घाखाँची : सरकारमा सहभागी नेपाली कांग्रेस र नेकपा एमालेको लुम्बिनी प्रदेश स्तरीय संयन्त्रको बैठक आज बुटवलमा सम्पन्न भएको छ। कांग्रेस एमालेको सरकार बनेपछि कांग्रेस एमालेको प्रदेश स्तरीय संयन्त्रको बैठक पहिलो पटक बसेको हो। सत्ता साझेदार दलहरूले सरकार सञ्चालन तथा अन्य विभिन्न गतिविधिमा समान धारणा बनाएर अगाडि बढ्न प्रदेश संयन्त्रको बैठक सम्पन्न भएको संयन्त्रका सदस्य नेपाली कांग्रेसका लुम्बिनी प्रदेश सहमहामन्त्री विष्णुप्रसाद खनाल (मुस्कान) ले जानकारी दिए। सत्तारुढ लुम्बिनी प्रदेशको संयन्त्रमा नेकपा एमालेबाट प्रदेश इन्चार्ज पदमा अर्याल, मुख्यमन्त्री चेतनारायण आचार्य र प्रदेश अध्यक्ष राधाकृष्ण कँडेल रहेका छन्। नेपाली कांग्रेसबाट प्रदेश सभापति अमरसिंह पुन, संसदीय दलका नेता तथा पूर्वमुख्यमन्त्री डिल्लीबहादुर चौधरी र प्रदेश सहमहामन्त्री खनाल रहेका छन्। एमालेका लुम्बिनी प्रदेश इन्चार्ज पद्मा अर्यालको अध्यक्षतामा बसेको बैठकले मंसिर मसान्तसम्म प्रदेशका १२ वटै जिल्लामा जिल्ला स्तरीय संयन्त्र निर्माण गर्ने, आन्तरिक विवाद समाधान गर्ने र जिल्ला स्तरीय संयन्त्र संग पुस २० गते संयुक्त बैठक गर्ने लगायतका निर्णय भएको संयन्त्रका सदस्य नेपाली कांग्रेसका लुम्बिनी प्रदेश सहमहामन्त्री खनालले जानकारी दिए। बैठकमा प्रदेश सरकारले अहिलेसम्म गरेका कामका बारेमा मुख्यमन्त्री आचार्यले जानकारी गराए। एमालेकांग्रेस संयुक्त सरकारले अघि सारेका कामहरू सही दिशामा अघि बढेको, सुशासन कायम गर्दै भ्रष्टाचार नियन्त्रणको पाँच वर्षे रणनीतिक योजना निर्माण गरेर कार्यान्वयनमा लगिएको मुख्यमन्त्री आचार्यले जानकारी गराए। संसदीय क्षेत्रमा भएका कामहरूका बारेमा नेपाली कांग्रेस संसदीय दलका नेता डिल्लीबहादुर चौधरीले जानकारी गराएका थिए।"
ककनीमा मतदानको सम्पूर्ण तयारी पूरा,"नुवाकोट : नुवाकोटको ककनी गाउँपालिका२ को वडाध्यक्ष पदको निर्वाचनको तयारी पूरा भएको छ। मतदानका लागि आवश्यक मतपत्र, छेकावार, स्वस्तिक छाप, मसी लगायतका सम्पूर्ण सामग्रीहरू मतदान केन्द्रमा पुगिसकेको जिल्ला प्रशासन कार्यालय नुवाकोटले जनाएको छ। ककनीको उपनिर्वाचनमा चार वटा मतदान केन्द्र कायम गरिएका छन्। ककनी २ को वडाध्यक्ष पदमा हुने स्थानीय तह उपनिर्वाचनका लागि ११ जना चुनावी प्रतिस्पर्धामा रहेका छन्। उपनिर्वाचनका लागि नुवाकोटमा प्रहरी, सशस्त्र प्रहरी र सरकारी कर्मचारीसमेत गरि पाँच सय कर्मचारी परिचालन गरि निर्वाचनमा खटिएका कर्मचारी तथा सुरक्षाकर्मीलाई आवश्यक निर्देशन दिइसकिएको प्रमुख जिल्ला अधिकारी रामकृष्ण अधिकारीले बताए। उनका अनुसार उपनिर्वाचनको लागि अव आइतवार मतदान कार्य मात्र बाँकी रहेको छ। उपनिर्वाचन निष्पक्ष, विवादरहित, सभ्य, स्वच्छ र निष्पक्ष रुपमा सम्पन्न गर्नका लागि चारसय सुरक्षाकर्मी परिचालन गरिएको नुवाकोटका प्रहरी प्रमुख तथा प्रहरी उपरीक्षक शान्तिराज कोइरालाको भनाइ छ। ककनी २ मा तीन हजार एकसय ७३ जना मतदाता रहेका छन्। यही मंसिर १६ गते तय भएको उपनिर्वाचनमा ककनी २ मा एक हजार ५ सय २२ जना महिला र एक हजार ६ सय ५१ जना पुरुष गरी तीन हजार एकसय ७३ जना मतदाता रहेको जिल्ला निर्वाचन कार्यालय नुवाकोटले जनाएको छ। २०७९ वैशाख ३० मा सम्पन्न स्थानीय तह सदस्य निर्वाचनबाट ककनी २ को वडाध्यक्षमा निर्वाचित कांग्रेसका तीलकबहादुर लामाको गत वर्ष निधन भएसँगै रिक्त रहेको सो पदमा उपनिर्वाचन हुन लागेको हो। वडाध्यक्षमा मुख्य दलहरू कांग्रेस, एमाले, माओवादी, रास्वपाका उम्मेदवारहरू बीच नै मुख्य प्रतिस्पर्धा रहेको स्थानीयवासी बताउँछन्।"
पहिलो जितले बढाएको जनकपुरको आत्मविश्वास,"काठमाडौं : नेपाली क्रिकेटमा केही फरक स्वाद ल्याउने काम हालः नेपाल प्रिमियर लिग (एनपीएल)ले गरेको छ। शनिबार टियु क्रिकेट मैदानमा विराटनगर किङ्ग्स र जनकपुर बोल्ट्सबीचको खेलले तताएको माहोल निकै आकर्षक थियो। जनकपुर बोल्ट्सले पहिलो खेलमा विराटनगरलाई ८ विकेटले हराउँदै प्रतियोगितामा विजयी सुरुवात गरेको छ। अनिल कुमार शाहको नेतृत्वमा रहेको जनकपुरलाई आजको जितले थप हौसला बढाएको छ। सबै टिमले पहिलो जितको आश गर्छ। पहिलो खेलबाट नै अंक जोड्न पाउँदा राम्रो लागिरहेको छ। सबै टिमहरू उत्तिकै टफ (बलियो) छ। त्यसैले हामीलाई यो जितले निकै मद्धत गर्नेछ,' खेलपछिको पत्रकार सम्मेलनमा उनले भने। पहिलो इनिङ्समा विराटनगरलाई १२७ मा प्याक गर्न जनकपुरका बलरले राम्रो प्रदर्शन गरे। विशेषतः ललित राजवंशी र किशोर महतोको प्रदर्शनमा हर्ष थाकरको पनि महत्त्वपूर्ण स्पेल रह्यो। जसका बारेमा अनिल भन्छन्, हामीले योजना बनाएका थियौं। बलरहरूले राम्रो गर्यो। बलरहरूलाई स्वतन्त्र भएर खेल्ने छुट थियो। योजना हामी सरल राखेका थियौं। योजना सफल भयो। आजको खेल समग्रमा भन्नुपर्दा नेपाली खेलाडीलाई भने क्रिजमा टिक्न मुस्किल नै भयो। विराटनगरबाट खेलिरहेका घरेलु क्रिकेटका आक्रमक ब्याटर लोकेश बम पनि निकै सकस गरे। उनी पनि क्रिजमा टिक्न सकेनन्। ५ बलमा १ चौका प्रहार गर्दै आउट भए। मार्टिन र अकिब इलियासले भन्दा अन्य कुनै ब्याटरले दोहोरो अंकमा रन बनाउन सकेनन्। यो कहानी जनकपुरमा पनि दोहोरियो। आसिफ शेख डक आउट हुँदा कप्तान अनिल शाह ५ रनमै समेटिए। दुवै नेपाली ओपनर आज चलेनन्। क्रिजमा स्टे गर्नुपर्ने थियो। विदेशीलाई पनि रन बनाउन सहज थिएन। उनीहरू पनि क्रिजमा टिकेर खेल्दा रन बनेको हो। हामीले पनि यो सिक्न जरुरी छ कि क्रिजमा टिकेर खेल्नुपर्छ,' अनिलले भने। आजको खेलमा बलरहरूले जनकपुरलाई राहत भने दिलाएकै हुन्। नेपाली बलर चल्दा त्यसमा विदेशी बलरको अनुभव पनि मिसियो। ललित र किशोरले राम्रो गरे। हामीलाई विदेशी खेलाडीले कस्तो खेल्ला भन्ने चिन्ता थिएन। तुल बहादुरले पनि राम्रो बलिङ गर्यो,' उनले थपे। यु१९ खेल्न गएका हेमन्त धामी र आकाश त्रिपाठीले टिममा आगमन गर्न बाँकी नै छ। यसले गर्दा टिमको बलिङ लाइनअप अझ सुदृढ हुनेछ। यसमा अनिल भने सहमत छैनन्। आफ्नो टिम राम्रो भएको र आजको जितले त्यसलाई प्रमाणित गरेको उनको दाबी छ। आजको जितले हामी कमजोर टिम जस्तो लाग्यो र?,' उनले प्रतिप्रश्न गरे। 'कमजोर टिम कुनै पनि छैन। १५१६ जनाको टिममा ११ जनाले खेल्ने हो। जसले राम्रो खेल्छ, उसले जित्ने हो, उनको उत्तर निकै सटिक थियो। आजको खेलमा जनकपुरले राष्ट्रिय टिमका किपिङ गरिरहेका पहिलो रोजाइका विकेटकिपर आसिफलाई त्यो जिम्मेवारी दिएन। उनी आज बलर व्यवस्थापकको भूमिकामा अनिलको साथ निभाइरहेका थिए। हामीले अहिले राष्ट्रिय टिमको बारेमा सोचिरहेको छैनौं। अहिले हामी जनकपुर बोल्ट्सको बारेमा सोचिरहेका छौं। आसिफलाई किपिङ नगराउने मेरो निर्णय हो। यो कहीँ पनि गलत भएको जस्ते मलाइ लाग्दैन,' उनले भने। नेपाली तथा विदेशी बलरलाई निर्देशन तथा व्यवस्थापनमा अनिल र आसिफले काम गर्नुपर्ने भएकाले आसिफले आज किपिङ नगरेको उनको भनाइ छ। नेपाली बलरहरू तथा विदेशीलाई पनि निर्देशन तथा व्यवस्थापन गर्नुपर्ने भएकाले मैले आसिफलाई त्यही रोल दिएको थिएँ। आसिफले र मैले त्यही गर्नुपर्ने थियो,' उनले भने। आजको खेलमा टप अर्डरमा दुवै नेपाली खेलाडी चुके पनि आफूहरू विदेशी खेलाडीमा भने निर्भर नरहेको अनिलले बताए। टप अर्डरमा हामी दुवै जना चुक्यौं। लाहिरु र हर्षले राम्रो खेल्यो र जित्यौं। तर, हामी विदेशी खेलाडीमाथि निर्भर छैनौं। घरेलु खेलाडीले पनि अब आउने खेलमा राम्रो गर्नेछन्, उनले भने। समर्थकको चाप आजको खेलको सबैभन्दा विशेष पक्ष थियो, समर्थकको चाप। आज नेपालले अन्तर्राष्ट्रिय क्रिकेट खेलेको जस्तो भिड टियु मैदानमा थियो। गेट तोडेर समर्थक भित्र छिर्न खोजे। हुन त यसपटक नेपाल क्रिकेट संघ क्यानले फ्यान जोन छुट्याएको थियो। तर, आज पनि दर्शकको चाप भने व्यवस्थापन भएको थिए। खेलाडी भने आजको खेलमा यति दर्शकको चाप हुनेमा ढुक्क थिए। पहिलो दिनमा नै टिकट सोल्ड आउट भएको थियो।हामीलाई थाहा थियो, समर्थकको चाप ठूलो हुन्छ भनेर, अनिलले भने।"
स्थानीय तहको उपनिर्वाचन: आज रातिदेखि ग्रामथान प्रवेशमा रोक,"विराटनगर : मोरङको ग्रामथान गाउँपालिकाको अध्यक्ष चयनका लागि आइतबार उपनिर्वाचन हुँदैछ। मतदानलाई लक्षित गरेर जिल्ला सुरक्षा सुरक्षा समितिले ग्रामथान प्रवेशमा रोक लगाएको छ। मतदान अवधिभर सवारीसाधन प्रवेशमा रोक लगाएको मोरङका सहायक प्रमुख जिल्ला अधिकारी विनोदकुमार पोखरेलले बताए। उनका अनुसार जिल्ला सुरक्षा समितिले आज राति १२ बजेदेखि भोलि मतदान नसकिएसम्मका लागि सवारीसाधानलाई पालिका प्रवेशमा रोक लगाएको हो। निर्वाचन सम्पन्न नभएसम्मका लागि ग्रामथान प्रवेश गर्ने बूढीगंगा गाउँपालिका ७ डंग्राहा, विराटनगर महानगरपालिका १९ को मिलन चोक, कटहरी गाउँपालिका ७ को भौडाहा, सुन्दरहरैँचा नगरपालिका १ को हरैंचाबाट अत्यावश्यकबाहेकका सवारीलाई रोक लगाइएको जानकारी पोखरेलले दिए। ग्रामथान प्रवेश गर्ने ४ वटा नाकामा सुरक्षाकर्मी परिचालन गरिएको छ। अनुमति लिएका र अतिआवश्यकीय सवारी भने सडकमा गुड्न पाउने छन्। यात्रा गर्ने यात्रुले वैकल्पिक सडक प्रयोग गर्नुपर्नेछ। ग्रामथानको अध्यक्षमा एमालेबाट तुलसीराम विश्वास, कांग्रेसबाट बलराम सरदार, माओवादी केन्द्रबाट नमोनारायण माझी, रास्वपाबाट नवीनकुमार विश्वास, राप्रपाबाट दिनेशकुमार थन्दार (दिवेश), अशोक राई नेतृत्वको जसपाबाट धर्मेन्द्रकुमार चौधरी उम्मेदवार छन्। त्यस्तै, नागरिक उन्मुक्ति पार्टीबाट बुद्धिचन विश्वास, नेकपा (एकीकृत समाजवादी) पार्टीबाट दिलबहादुर विश्वकर्मा, उपेन्द्र यादव नेतृत्वको जसपा नेपालबाट सुरेशकुमार राजवंशी, समावेशी समाजवादी पार्टी नेपालबाट बोधनारायण माझी, नेपाल मजदुर किसान पार्टी (नेमकिपा)बाट पर्शुराम विश्वास थारु, मंगोल नेशनल अर्गनाइजेसनबाट भरत राई, बाबुराम भट्टराई नेतृत्वको नेपाल समाजवादी पार्टीबाट रामकुमार चौधरी, जनमत पार्टीबाट विनोदकुमार माझी, कमल थापा नेतृत्वको राप्रपा नेपालबाट राजु मुसहर र नमनारायण चौधरी स्वतन्त्र उम्मेदवार छन्। तयारी पूरा, कडा सुरक्षा विराटनगर। मोरङको ग्रामथान गाउँपालिकामा आइतबार हुने उपनिर्वाचनको सम्पूर्ण तयारी पूरा भएको छ। आइतबार बिहान ७ देखि साँझ ५ बजेसम्मका लागि मतदानको समय तोकिएको छ। सहायक निर्वाचन अधिकृत रामराज पौडेलका अनुसार उपनिर्वाचनका लागि सबै मतदान केन्द्रमा आवश्यक निर्वाचन सामग्री पठाउनुका साथै कर्मचारीहरु खटाइसकिएको छ। मतदान केन्द्रको निर्माण गरिसकिएको छ। सबै बुथमा सर्वदलीय बैठक पनि भइसक्यो, उनले भने। निर्वाचनलाई सहज हिसाबले सम्पन्न गर्न सर्वदलीय बैठक राखेर उम्मेदवारका प्रतिनिधि तोक्ने काम भइसकेको पौडेलले बताए। उनका अनुसार ग्रामथान गाउँपालिकामा रहेको मुख्य निर्वाचन अधिकृतको कार्यालयमा मतगणनास्थल पनि तयारी अवस्थामा राखिएको छ। मतदान सकिएपछि मतपेटिकाहरु संकलन गरेर मतगणनास्थलमा ल्याइने छ, पौडेलले भने, सर्वदलीय बैठक राखेर सहमति गरिसकेपछि मतगणना सुरु हुने छ। मतदान केन्द्रमा समग्र सुरक्षाको राम्रो प्रबन्ध गरिएको मुख्य निर्वाचन अधिकृत उद्धवप्रसाद भट्टराईले बताए। मतदाता र मतदान केन्द्रको सुरक्षामा कुनै कमजोरी हुन नपाउने भन्दै सबैलाई ढुक्क भएर मतदानमा सहभागी हुन मुख्य निर्वाचन अधिकृत भट्टराईले आह्वान गरेका छन्। मतदाता, कर्मचारी, उम्मेदवार र केन्द्रको सुरक्षामा कुनै कमजोरी हुने छैन। सबैले ढुक्क भएर मतदान गर्न सक्नु हुने छ, उनले भने। सुरक्षा संवेदनशीलतालाई ध्यानमा राखेर निर्वाचनका लागि ठूलो संख्यामा सुरक्षाकर्मी परिचालन गर्दै सुरक्षित वातावरण तयार पारिएको भट्टराईको भनाइ छ। २६ हजार ४४ मतदाता रहेको ग्रामथानमा १२ वटा मतदानस्थल र २९ वटा मतदान केन्द्र कायम गरिएको छ। जिल्ला सुरक्षा समितिले मतदानस्थलमध्ये ४ वटालाई संवेदनशील र ८ वटालाई सामान्यको सूचीमा राखेर वर्गीकरण गरेको छ। मोरङका प्रमुख जिल्ला अधिकारी प्रेमप्रसाद भट्टराईले सुरक्षाका दृष्टिकोणले संवेदनशील र सामान्य भनेर वर्गीकरण गर्दै मतदानस्थलमा कडा सुरक्षा व्यवस्था मिलाइएको बताए। उनले निर्वाचनमा कुनै सुरक्षा चुनौती आउन नदिन मजवुत हिसाबले सुरक्षा संयन्त्र परिचालन गरिएको जनाकारी दिए। मतदानका समययमा झगडा र विवाद हुन दिइने छैन। कुनै हिसाबले वैमनस्यता उत्पन्न हुने अवस्था आयो भने तत्काल नियन्त्रणमा लिइने छ, उनी भन्छन्, उच्छृङ्खल गतिविधि गर्न खोज्ने शंकास्पद व्यक्तिमाथि निगरानी बढाउन थालिएको छ। उद्धण्ड गतिविधि गर्ने र निर्वाचन भाँड्न खोज्नेलाई कारबाहीको दायरामा ल्याइने छ। सुरक्षामा कुनै चुनौती नरहेको र मतदाताले ढुक्क भएर मतदानमा सहभागी हुनसक्ने वातावरण बनाइएको प्रजिअ भट्राईको भनाइ छ। मतदानस्थल र मतदान केन्द्रमा ठूलो संख्यामा सुरक्षाकर्मी परिचालन गरिएको उनले बताए। उपनिर्वाचनलाई शान्तिपूर्ण, भयरहित र निष्पक्ष वातावरणमा सम्पन्न गर्न एकीकृत सुरक्षा योजना बनाएर ग्रामथानमा लागू गरिएको छ। मतदानस्थल र मतदान केन्द्रको सुरक्षाका लागि ३ घेराको सुरक्षा व्यवस्था मिलाइएको प्रजिअ भट्टराईले बताए। उनका अनुसार मतदानस्थल र केन्द्रको भित्रीदेखि सबै सुरक्षाको जिम्मा नेपाल प्रहरीको हो। सशस्त्र प्रहरी दोस्रो अर्थात बीचमा र नेपाली सेना तेस्रो अर्थात बाहिरी सुरक्षा घेरामा रहने उनले बताए। प्रजिअ भट्टराईले मतगणनास्थलमा पनि त्यसरी नै सुरक्षा प्रबन्ध मिलाइने जानकारी दिए। सुरक्षाका लागि नेपाल र सशस्त्र प्रहरी तथा नेपाली सेनालाई विशेष जिम्मेवारी दिएर परिचालन गरिने छ। ३ घेराको सुरक्षा व्यस्था मिलाइएको छ, उनले भने। मोरङ प्रहरी प्रमुख एसपी नारायणप्रसाद चिमरियाले उपनिर्वाचनको समग्र सुरक्षाका लागि डीएसपीकै नेतृत्वमा प्रहरी परिचालन गरिएको जानकारी दिए। मतदानस्थलमध्ये संवेदनशीलमा इन्स्पेक्टर तथा सामान्यमा वरिष्ठ सइ र सइको नेतृत्वमा प्रहरी परिचालन गरिएको चिमरियाको भनाइ छ। उनका अनुसार मतदान अवधिभर सिनियर प्रहरी अधिकृतको नेतृत्वमा ४ वटा मोबाइल गस्ती परिचालन गरिने छ। त्यसबाहेक रिजर्ब र स्ट्राइकिङ टोली पनि रहने जानकारी एसपी चिमरियाले दिए। उनका अनुसार सूचना संकलन गर्न र शंकास्पद व्यक्तिमाथि निगरानी बढाउन अलग्गै टोली हुने छ। निर्वाचनलाई लक्षित गरेर सशस्त्र प्रहरीले २ जना डीएसपीको नेतृत्वमा टोली खटाएको छ। निर्वाचन सुरक्षा बेस कमाण्ड र अनुगमन भनेर अलगअलग टोली खटाइएको सशस्त्र प्रहरी बल मोरङका प्रमुख एसपी विश्व खड्काले बताए। त्यसबाहेक जिल्लास्थित सुरक्षा निकायका प्रमुखहरु आफैं मतदानस्थलमा खटिने छन्। मतदानस्थलमध्ये ग्रामथान१ को लखन्तरीस्थित वीरेन्द्र माविमा ३, खुनियाकट्टास्थित बेगन आधारभूत विद्यालयमा १, २ स्थित वडा कार्यालयमा २, झोराहाटस्थित सरस्वती माविमा २, ३ को भौसाबाडीस्थित राधाकृष्ण आधारभूत विद्यालयमा २ र सिद्राहास्थित वाणी माविमा २ वटा केन्द्र तोकिएका छन्। त्यस्तै, ग्रामथान४ को लोहासुरस्थित महेन्द्र माविमा २ र मोतीपुरस्थित लोहन्द्रा आधारभूत विद्यालयमा २, ५ को तेतरियास्थित देवी माविमा ५, ६ को रविहाटस्थित पब्लिक माविमा ४, ७ को धोवियारेस्थित गणेश माविमा ३ र बनिगास्थित सरस्वती आधारभूत विद्यालयमा १ वटा केन्द्र कायम गरिएको छ। ग्रामथानको अध्यक्षमा २०७९ मा नेपाली कांग्रेसका जयप्रकाश गच्छदार निर्वाचित भएका थिए। गत असार ३ गते उनको निधन भएपछि आइतबार उपनिर्वाचन हुन लागेको हो।"
बसको ढोकाबाट खसेर काठमाडौंको तारकेश्वरमा दुई जनाको मृत्यु,काठमाडौं : बसको ढोकाबाट खसेर आज दुई जनाको मृत्यु भएको छ। काठमाडौंको तारकेश्वर नगरपालिका८ शेषमतीको लामबगरस्थित शान्तिटोल गेट नजिक बा४ख ७१११ नम्बरको बसको ढोकाबाट खसेर दुई जनाको मृत्यु भएको हो। नेपाल प्रहरीका प्रवक्ता प्रहरी नायब महानिरीक्षक दानबहादुर कार्कीका अनुसार दुर्घटनामा नुवाकोट ककनी गाउँपालिका५ बस्ने ५० वर्षीय सन्चबहादुर लामा र तादी गाउँपालिका१ घर भई काठमाडौं तारकेश्वर८ लामबगर बस्ने ५८ वर्षीया सुन्तली ओझाको मृत्यु भएको हो। दुर्घटनामा गम्भीर घाइते भएका दुवै जनाको त्रिभुवन विश्वविद्यालय शिक्षण अस्पताल महाराजगञ्जमा उपचारका क्रममा मृत्यु भएको उनले जानकारी दिए। बसबाट खसेर घाइते भएका बसका सहचालकलाई उपचारका लागि राष्ट्रिय ट्रमासेन्टर पठाइएको प्रहरी नायब महानिरीक्षक कार्कीले बताए। दुर्घटनापछि फरार रहेका बस चालकको प्रहरीले खोजी गरिरहेको छ।
उदयपुरमा उपनिर्वाचनको तयारी पूरा,"उदयपुर : भोलि हुने उपनिर्वाचनमा उदयपुरका दुई वडाको तयारी पूरा भएको छ। त्रियुगा नगरपालिका१२ को निर्वाचनका लागि सदरमुकाम गाईघाटस्थित वडा नम्बर १३ को जनप्रेमी आधारभूत विद्यालय र बेलकाको वडा ९ स्थित वर पिपल माध्यमिक विद्यालयलाई मतदान स्थल बनाइएको छ। त्रियुगा १२ का सहायक निर्वाचन अधिकृत दिलिप थापामगरका अनुसार वडानं १२ मा कुनै पनि विद्यालय नरहेकाले नजिकमा रहेको वडा नं १३ को विद्यालय रोजिएको हो। उक्त विद्यालयमा चार वटा मतदान केन्द्र रहेका छन्। वरपिपल मावि सभाहल मतदान स्थलमा व्यवस्थित लाइनका लागि बाँसको बारबेरादेखि लिएर सुरक्षा लगायतका कार्यको तयारी पूरा भएको उनले बताए। मतदानस्थलमा नै मतगणना कार्य हुने भएकाले जाली लगायत सीसी क्यामेराहरु जडान गरिएको उनले बताए। बेलकामा तीन वटा मतदान केन्द्र रहने निर्वाचन अधिकृत मनोजप्रसाद गुप्ताले जानकारी दिए। उनका अनुसार मतगणना नगरपालिकाको सभाहलमा गरिने छ। त्रियुगामा १ स्वतन्त्रसहित ९ जनाले र बेलका नगरपालिका९ मा ७ जना प्रतिस्पर्धामा छन्। त्रियुगामा नेकपा एमालेका लक्ष्मीनारायण चौधरी, नेपाली काँग्रेसका सन्जिव काफ्ले, नेकपा माओवादी केन्द्रका नविनकुमार राई, राष्ट्रिय स्वतन्त्र पार्टीका ध्रुवप्रसाद पोखरेलको उम्मेदवारी रहेको छ। त्यसैगरी नेपाल कम्युनिष्ट पार्टी (एकीकृत समाजवादी)का निर्मला चौधरी, राप्रपाका लालबाबु साह, जनमत पार्टीका प्रमोद मलाह सहनी, नागरिक उन्मुक्ति पार्टीका चन्द्रकला चौधरी र स्वतन्त्रबाट वजरंगीकुमार दाशको उमेदवारी रहेको छ। त्यस्तै बेलका ९ मा नेकपा एमालेका मोहन खड्का, नेपाली कांग्रेसका नवराज बस्नेत, नेकपा माओबादी केन्द्रका भरत घिमिरेले प्रतिस्पर्धामा छन्। त्यसैगरी राष्ट्रिय स्वतन्त्र पार्टीका तेजमान विक, राप्रपाका टिकाप्रसाद फुयाँल, जनता समाजवादी पार्टीका राजकुमार राई र मंगोल नेशनल अर्गनाइजेसन पार्टीका सुरे तामाङको उम्मेदवारी रहेको छ। गत ०७९ वैशाख २० गते सम्पन्न स्थानीय तह निर्वाचनमा विजयी वडाध्यक्षहरू त्रियुगा १२ का चुडाराज काफ्ले र बेलका ९ का पदम खड्काको मोटरसाइकल दुर्घटनामा परेर निधन भएपछि रिक्त स्थानमा उपनिर्वाचन हुन लागेको हो।"
जनकपुरका मिलान्थाको अर्धशतक,काठमाडौं : नेपाल प्रिमियर लिग (एनपीएल)मा जनकपुर बोल्ट्सका अमेरिकन ब्याटर लाहिरु मिलान्थाले अर्धशतक प्रहार गरेका छन्। उनले ३९ बलमा ६चौका र २ छक्का प्रहार गर्दै अर्धशतकीय पारी पूरा गरेका हुन्। उनले १२ ओभरको पहिलो बलमा एक रन लिँदै अर्धशतक पूरा गरेका हुन्। जनकपुरका दुवै ब्याटर सस्तैमा आउट हुँदा मिलान्था ५० र हर्ष थाकेर २१ बलमा १२ रन बनाएर खेलिरहेका छन्। ओपनर आशिफ शेख डक आउट भए भने अर्का ओपिनर अनिल शाह ५ रनमा बोल्ड आउट भएका थिए।
लाहिरु र थाकरको शतकीय साझेदारी,काठमाडौं : नेपाल प्रिमियर लिग (एनपीएल)मा जनकपुर बोल्ट्सका लाहिरु मिलन्था र हर्ष थाकरले शतकीय साझेदारी गरेका छन्। १५ रनमा दोस्रो विकेटका रुपमा अनिल शाहलाई गुमाएको जनकपुरका लागि लाहिरुले ७० रन र थाकरले २१ रन बनाएका हुन्। १४ ओभरमा यी दुई ११७ रन बनाउँदै खेलिरहेका छन्। ओपनर आशिफ शेख डक आउट भए भने अर्का ओपिनर अनिल शाह ५ रनमा बोल्ड आउट भएका थिए।
डोल्पावासीका आधारभूत आवश्यकता पूरा गर्न सरकार कटिबद्ध छ : मन्त्री यादव,"डोल्पा : खानेपानी मन्त्री प्रदीप यादवले हरेक डोल्पावासी नागरिकका आधारभूत आवश्यकता पूरा गर्न सरकार कटिबद्ध रहेको बताएका छन्। नेपालको उच्च हिमाली जिल्ला डोल्पाको ठूलोभेरी नगरपालिका६ दूरगाउँ काएखोलीमा निर्माण गरिएको खानेपानी तथा सरसफाइ योजनाको आज शनिबार उद्घाटन गर्दै मन्त्री यादवले डोल्पावासीका हरेक आवश्यकता पूरा गर्नका लागि नेपाल सरकार सधैँ तत्पर र कटिबद्ध रहेको बताएका हुन्। खानेपानीका यस्ता योजनाहरूले डोल्पा सहितका नेपालका अन्य दुर्गम क्षेत्रका जनताको जीवनस्तरमा सकारात्मक परिवर्तन ल्याउने मन्त्री यादवको भनाइ थियो। आज उद्घाटन गरिएको उक्त खानेपानी आयोजनाले स्थानीयवासीको दीर्घकालीन आवश्यकता पूरा गर्दै स्वच्छ खानेपानीको पहुँच सुनिश्चित गर्न महत्वपूर्ण कोसेढुंगा साबित हुने मन्त्री यादवले विश्वास व्यक्त गरे। मन्त्री यादवले डोल्पावासीको सहकार्य एवं सहयोगबाट डोल्पा जिल्लामा खानेपानी आयोजनाका कामहरूमा राम्रो उपलब्धि सम्भव भएको भन्दै धन्यवाद समेत व्यक्त गरे। यसैगरी मन्त्री यादवले आजै डोल्पाको ठूलीभेरी नगरपालिकामा खानेपानी मन्त्रालयको समन्वयमा स्थापित ठूलीभेरी नगरपालिका७ जुफालमा रहेको ग्रामीण खानेपानी सेवा सहायता केन्द्रको समेत उद्घाटन गरे। स्थानीय समुदायको जीवनस्तर सुधार गर्न, स्वास्थ्य समस्याहरू कम गर्न र पानीको दिगो व्यवस्थापनमा शुद्ध र स्वच्छ खानेपानीका आयोजनाले महत्वपूर्ण योगदान दिने मन्त्री यादवले बताए। उनले भने, नेपालका ग्रामीण क्षेत्रका जनतालाई स्वच्छ र सुरक्षित खानेपानी उपलब्ध गराउने सरकारको पहिलो प्राथमिकता छ, सोही अनुसार मन्त्रालय अगाडि बढेर काम गरिरहेको छ। खानेपानी तथा सरसफाइ योजना तथा ग्रामीण खानेपानी सेवा सहायता केन्द्रको परियोजनाले डोल्पावासीको शुद्ध र स्वच्छ खानेपानीका लागि थप सुदृढ बनाएको मन्त्री यादवले बताए। यस परियोजनाको सफल सञ्चालनले खानेपानी तथा सरसफाईको विकासमा नयाँ इतिहास रच्ने उनको भनाइ थियो। डोल्पा जिल्लामा निर्माण गरिएका खानेपानीका आयोजना निर्माण सम्पन्न कार्यलाई सफल पार्न एवं सहायता केन्द्र स्थापना गर्न सहयोग गर्ने स्थानीयवासी, जनप्रतिनिधि, कर्मचारी, सरोकारवालाहरू, स्थानीय तह, फिनल्याण्ड सरकार र युरोपियन युनियन प्रति समेत मन्त्री यादवले धन्यवाद व्यक्त गरेका थिए। उक्त कार्यक्रममा खानेपानी मन्त्रालयका सचिव ई प्रमिलादेवि शाक्य बज्राचार्य, खानेपानी तथा ढल व्यवस्थापन विभागका महानिर्देशक ई रामकुमार थापा लगायतको टोली डोल्पामा पुगेको थियो।"
कोशीमा यात्रुवाहक बसका लागि टाइम कार्ड,"विराटनगर : दुर्घटना न्यूनीकरणको मुख्य उद्देश्य राखेर कोशी प्रदेशमा शनिबारदेखि यात्रुवाहक बसका लागि टाइम कार्ड लागू गरिएको छ। कोशी प्रदेशका ट्राफिक प्रहरी प्रमुख एसपी विनोद घिमिरेले झापा, मोरङ र सुनसरी जिल्लालाई केन्द्रित गरी टाइम कार्ड लागू गरिएको जानकारी दिए। उनका अनुसार सवारी दुर्घटना अत्यधिक बढेपछि छुट्ने र पुग्ने समय तोकेर प्रदेशमै पहिलोपटक सार्वजनिक सवारीसाधनमा टाइम कार्ड लागू गरिएको हो। यो नियम लागू भएपछि अब यात्रुवाहक बस तोकिएको समयभन्दा अगावै गन्तव्यमा पुग्न पाउँदैनन्। नियमको उल्लंघन गरे कारबाही हुने एसपी घिमिरेले बताए। उनका अनुसार नेपाल यातायात व्यवसायी राष्ट्रिय महासंघसँगको समन्वय तथा प्रहरी अधिकारी, यातायात व्यवसायी, ट्राफिक प्रहरी र सवारी चालकको उपस्थितिमा टाइम कार्ड प्रणालीको सुरुवात गरिएको हो। तत्काललाई बसका लागि मात्रै टाइम कार्डको सुरुवात गरिएको बताउँदै एसपी घिमिरेले त्यसको प्रभावकारिता हेरेर अन्य सवारीसाधनमा विस्तारै लागू गर्दै लैजाने योजना रहेको सुनाए। टाइम कार्डको पालनाका लागि जिम्मेवार बनाउन बसका चालकहरुलाई प्रतिबद्धतापत्रमा हस्ताक्षरसमेत गराइएको जानकारी उनले दिए। उनले चालकहरूलाई टाइम कार्डको महत्व र जिम्मेवारीका बारेमा पनि जानकारी गराइएको बताए। पूर्वपश्चिम राजमार्गको काँकडभिट्टादेखि कोशी ब्यारेज र कोशी राजमार्गको धरानदेखि विराटनगरसम्मको रुटमा चल्ने यात्रुवाहक सवारीसाधनलाई लक्षित गरी टाइम कार्ड लागू गरिएको छ। विराटनगर बसपार्कदेखि इटहरी बसपार्कसम्मको २४ किलोमिटर दूरीका लागि ४५ मिनेटको समयावधि तोकिएको छ। इटहरीदेखि धरानसम्मको २० किलोमिटर दूरीका लागि ३८ मिनेटको समयावधि छुट्याइएको छ। काँकडभिट्टादेखि बिर्तामोडसम्मको १७ किलोमिटर दूरीका लागि ३० मिनेट समय निर्धारण गरिएको छ। झापाको केर्खादेखि मोरङको बेलबारीसम्मको ३३ किलोमिटर दूरीका लागि १ घण्टाको समय निर्धारण गरिएको छ। मोरङको सुन्दरहरैँचा नगरपालिका७ गछिया चोकमा आयोजित कार्यक्रममा कोशी प्रदेशका प्रहरी प्रमुख डीआईजी चन्द्रकुवेर खापुङले टाइम कार्ड लागू भएको घोषणा गरेका हुन्। टाइम कार्डले सवारीसाधनको प्रभावकारी व्यवस्थापन हुने र दुर्घटना न्यूनीकरणमा मद्दत पुग्ने अपेक्षा गरिएको छ। सवारी चालकले नियमको पालना गर्नुपर्ने र विभिन्न स्थानमा परिचालित ट्राफिक प्रहरीले त्यसको निगरानी एवं नियमन गर्ने डीआईजी खापुङले बताए। उनका अनुसार ट्राफिक नियमको पालना गर्ने, निर्धारित समयतालिका अनुसार सवारीसाधन सञ्चालन गर्ने र यात्रुहरूको सुरक्षालाई प्राथमिकता दिने लिखित प्रतिबद्धता चालकहरूले जनाएका छन्। डीआईजी खापुङले सवारी दुर्घटना अत्यधिक बढेकाले न्यूनीकरणका लागि सरोकारवाला निकायलगायत सबै जिम्मेवार हुनुपर्ने बताए। टाइम कार्डले प्रदेशको ट्राफिक व्यवस्थापनलाई थप प्रभावकारी बनाउने र दुर्घटना न्यूनीकरणमा योगदान पुर्याउने विश्वास उनले व्यक्त गरेका छन्। टाइम कार्ड लागू गर्न आयोजित कार्यक्रममा मोरङ प्रहरी प्रमुख एसपी नारायणप्रसाद चिमरिया, नेपाल यातायात व्यवसायी राष्ट्रिय महासंघका संयोजक सरोज श्रेष्ठ, नेपाल यातायात स्वतन्त्र मजदुर संगठनका केन्द्रीय अध्यक्ष भीम राई ज्वाला, यातायात व्यवसायी, मजदुर संघ संगठनका प्रमुख तथा प्रतिनिधि, सवारी चालक, ट्राफिक प्रहरीलगायतको उपस्थिति थियो। कोशी प्रदेशमा सवारी दुर्घटना हुँदा पछिल्लो २ सातामा मात्रै २५ जनाको मृत्यु भइसकेको ट्राफिक प्रहरीले जनाएको छ। सवारीसाधनको तीव्र गति, यात्रु उठाउने होडबाजी, चालकको लापरबाही, ट्राफिक नियमको उल्लंघन र सडकको खराब अवस्थालगायतका कारण दुर्घटना बढेको ट्राफिकको विश्लेषण छ।"
पेट्रोलियम पदार्थको मूल्य बढ्यो,"काठमाडौं : नेपाल आयल निगमले पेट्रोलियम पदार्थको मूल्य वृद्धि गरेको छ। आज राति १२ बजेबाट लागू हुनेगरी पेट्रोल र हवाई इन्धनको मूल्य वृद्धि गरेको हो। निगमका अनुसार पेट्रोल प्रतिलिटर एक रुपैयाँ, हवाई इन्धनतर्फ आन्तरिकतर्फ २ सय रुपैयाँ र अन्तर्राष्ट्रियतर्फ काठमाडौंका लागि प्रति किलोलिटर १५ डलरले मूल्यवृद्धि गरिएको छ। एलपि ग्यासको मूल्य बढेर आएतापनि हाललाई यथावत् राखिएको निगमले जनाएको छ।"
मोटरसाइकल चोरीमा संलग्न रहेको आरोपमा पक्राउ,कास्की : मोटरसाइकल चोरीमा संलग्न रहेको अभियोगमा युवक पक्राउ परेका छन्। पोखरा महानगरपालिका८ चिप्लेढुंगास्थित ट्रेडमल अगाडि पार्किङ गरी राखेको ग२३ प ९२०८ नम्बरको मोटरसाइकल चोरी भएको घटनामा संलग्न रहेको अभियोगमा २२ वर्षीय विजय थापालाई प्रहरीले पक्राउ गरेको हो। उक्त मोटरसाइकल गत मंसिर ५ गते साँझ चोरी भएको घटनाको अनुसन्धानको क्रममा वडा प्रहरी कार्यालय बैदामबाट खटिएको प्रहरीले उनलाई पक्राउ गरेको हो । प्रारम्भिक अनुसन्धानको क्रममा बिजयले उक्त मोटरसाइकल चोरी गरी केही पार्टपुर्जा आफ्नो ग१६ प १४६२ नम्बरको मोटरसाइकलमा राखेको र अन्य पार्टपुर्जा छुट्टाई पोखरा महानगरपालिका१७ घारीपाटनस्थित कोठामा लुकाई छिपाई राखेको खुल्न आएको हो। उनी उपर जिल्ला अदालत कास्कीबाट चोरी तथा डाँका सम्बन्धी कसूरमा ५ दिन म्याद थप अनुमति लिई यस सम्बन्धमा प्रहरीले आवश्यक अनुसन्धान गरिरहेको छ।
मेरै अग्रसरतामा भुटानी शरणार्थी तेस्रो मुलुकमा पुनःस्थापित भएका हुन् : प्रधानमन्त्री ओली,"काठमाडौं : प्रधानमन्त्री केपी शर्मा ओलीले भुटानी शरणार्थीलाई तेस्रो मुलुक हस्तान्तरण गर्न आफूले भरपुर पहल गरेको बताएका छन्। प्रधानमन्त्री ओलीले मानवीय हिसाबले कष्टकर जीवनयापन गर्दै आएका भुटानी शरणार्थीलाई आफ्नोसमेत पहलमा तेस्रो मुलुक हस्तान्तरण गरेको बताए। शनिबार प्रधानमन्त्री निवास बालुवाटारमा इन्ट्रा फाउण्डेशनका पदाधिकारीसँगको भेटमा प्रधानमन्त्री ओलीले भुटानी शरणार्थी तेस्रो मुलुक हस्तान्तरणमा पहल गर्दा आफूमाथि छुद्र टिप्पणी भएको भन्दै दुःख व्यक्त गरे। मावनीय दृष्टिले मैले शरणार्थी शिविरमा कष्टकर जीवनयापन गर्दै आएका एक लाख बढी भुटानी शरणार्थीलाई तेस्रो मुलुक हस्तान्तरण गर्न पहल गर्दा ममाथि अकेन प्रकारका छुद्र टिप्पणी भए, प्रधानमन्त्री ओलीले भने। उनले भुटानले नेपाली भएकै कारण नेपालीभाषीलाई देश निकाला गरेको उल्लेख गर्दै अब तेस्रो देशमा पुनःस्थापना भएका नेपालीभाषाी भुटानीलाई भुटानले शरणार्थीसमेत भन्न छाडेको बताए। तर, तेस्रो मुलुक पुनःस्थापना भएका भुटानी योग्य र सक्षम भएको उल्लेख गर्दै आगामी दिनमा भुटानले दक्ष जनशक्तिको रूपमा पहिला लखेटेका नागरिकलाई फिर्ता बोलाउने दाबी ओलीको छ। उनले अहिले पनि शरणार्थी शिविरमा रहेका भुटानी शरणार्थीको समस्या समाधानका लागि सरकार गम्भीर रहेको बताए। नेपाली मूलका भुटानीअमेरिकी संस्था इन्ट्रा फाउण्डेशनका अध्यक्ष डिल्ली अधिकारीले शिविरमा बाँकी रहेका भुटानी शरणार्थीको समस्या समाधान गर्न प्रधानमन्त्रीसँग आग्रह गरे। शरणार्थी शिविरमा बाँकी रहेका शरणार्थीलाई फाउण्डेशनले शिक्षा तथा खाद्यान्नलगायतमा सहयोग गरिरहेको उल्लेख गरे। शिविरमा रहेका बालबालिकालाई शिक्षा तथा वृद्धृद्धालाई पोषणयुक्त खाद्यान्नमा फाउण्डेशनले सहगोय गरिरहेको उनको भनाइ थियो। सो अवसरमा इन्ट्रा फाउण्डेशनले विश्वभरका नेपालीहरूबीचको पहिलो अन्तर्राष्ट्रिय नेपाली रियालिटी शो मेरो भ्वाइस युनिभर्स र मेरो डान्स युनिभर्सका विषयमा जानकारी गराएको थियो। फाउण्डेशनका अध्यक्ष अधिकारीसँगै नेपाल टेलिभिजनका महाप्रवन्धक फूलमान वल, फाउण्डेशनका कार्यकारी निर्देशक चूँडामणि भट्टराई, सचिव गोपाल धिताल, बोर्ड सदस्य ओम गुरुङलगायत सहभागी थिए।"
"निकै कठिन विकेट थियो, ब्याटिङ गर्न सहज थिएन : मार्टिन गप्टेल","काठमाडौं : नेपाल प्रिमियर लिग (एनपीएल)मा आज भएको पहिलो खेलमा विराटनगर किङ्ग्स ८ विकेटले पराजित भयो। विराटनगर १९ ओभरमा अलआउट हुँदा जम्मा १२७ रन बनाएको थियो। जसमा मार्टिन गप्टेलले ५५ रनको अर्धशतकीय पारी खेलेका थिए। उनी पहिलो पटक नेपाल आएर खेलेका हुन्। खेलपछि उनले ठूलो मात्राको समर्थकको अगाडि खेल्दा खुसी लागेको बताए। नेपालमा निकै ठूलो स्वरमा खेल्न पाइयो। नेपालका समर्थकहरू निकै राम्रो मात्रामा आउनुभएको थियो। नेपालीले क्रिकेटलाई गरेको माया देख्दा र यहाँ खेल्न पाउँदा निकै खुसी छु, खेलपछिको पत्रकार सम्मेलनमा उनले भने। आजको खेलमा टस हारेर ब्याटिङको निम्तो पाएको विराटनगरलाई सुरुमा ब्याटिङ गर्न सहज नभएको मार्टिनले बताए। निकै कठिन विकेट थियो। पहिलो ब्याटिङ गर्न सहज थिएन। बल सिधा आइरहेको थिएन, उनले भने। ब्याटमा बल कनेक्ट नहुँदा सुरुमा खेल्न गाह्रो भएको उनले बताए। टिमले कम रनमात्र बोर्डमा जोड्दा आज केही गाह्रो भएको उनी बताउँछन्। हामीले यति थोरै रन बनाउँछौं भनेर आश गरेको थिएनौं। तर, क्रिकेटमा यस्तो हुन्छ। हामी पूरै टिमले यसमा काम गरेर अर्को खेलमा हामी फर्कनेछौं। विकेटमा ल बाउन्स हुँदा र पिचमा बल घुम्दा केही गाह्रो भएको उनी बताउँछन्। बल बाउन्स भइरहेको थियो। विदेशमा आएर खेल्दा पिचको जानकारी निकै महत्त्वपूर्ण हुन्छ। सट खेल्दा यो कुरामा ध्यान दिनुपर्छ। केही भाग्यमानी भएँ। आज केही राम्रो सटहरू पनि लाग्यो, उनले भने। अर्धशतकीय पारी खेलेका उनले ३६ बलमा ७ चौका र १ छक्का प्रहार गरेका थिए। नेपालमा आएर पहिलो पटक खेलेका मार्टिनलाई नेपाली क्रिकेटको माया र वातावरण भने निकै मन पर्यो। नेपालमा आएर खेल्नु मेरो लागि राम्रो अनुभव भयो। आत्मीयता महसुस भयो। टिममा पनि निकै राम्रो वातावरण छ,' उनले भने। यसभन्दा अघि नेपाली समर्थकको बारेमा नसुनेका गप्टेललाई ठूलो समर्थकको माझमा खेल्दा राम्रो लागेको बताए। पहिला नेपाली समर्थकको बारेमा सुनेको थिइनँ। आज आएर देखें। समर्थक निकै ठूलो थियो। काठमाडौंमा आएर खेल्न पाउँदा निकै राम्रो लाग्यो। विराटनगरले आफ्नो दोस्रो खेल मंगलबार सुदुरपश्चिम रोयल्ससँग खेल्नेछ।"
मलेसियामा बाढीका कारण एक लाख भन्दा बढी मानिस विस्थापित,"क्वालालम्पुर : मलेसियाका उत्तरी राज्यहरूमा अविरल वर्षापछि आएको बाढीका कारण एक लाख २२ हजार भन्दा बढी मानिसहरू विस्थापित भएका छन्। यो सङ्ख्या सन् २०१४ मा देशमा आएको बाढीको समयमा विस्थापित एक लाख १८ हजारलाई नाघेको छ भने अधिकारीहरूले यो अझै बढ्न सक्ने बताएका छन्। केलान्तान, तेरेन्गानु र सारवाकमा मृत्यु हुनेको सङ्ख्या चार रेकर्ड भएको छ। राष्ट्रिय प्रकोप व्यवस्थापन एजेन्सीको तथ्याङ्कअनुसार केलान्तान राज्य बाढीको चपेटामा परेको छ। बाढीको बाट प्रभावित हुने मध्ये ६३ प्रतिशत रहेका छन्। तेरेन्गानुमा लगभग ३५ हजार मानिसहरुलाई विस्थापित भएका थिए भने बाँकी विस्थापितहरू अन्य सात राज्यहरूबाट रिपोर्ट गरिएको थियो। यस हप्ताको सुरुमा भएको भारी वर्षा केलान्तानको पासिर पुतेह सहरमा जारी रह्यो, जहाँ मानिसहरू जलमग्न सडकहरुबाट हिडिरहेको देख्न सकिन्थ्यो।"
"एनपीएल खेलका क्रममा भीडमा च्यापिएर सात जना घाइते, एक प्रहरी गम्भीर","काठमाडौं : कीर्तिपुर नगरपालिका१० स्थित त्रिवि क्रिकेट मैदानमा नेपाल प्रिमियर लिग (एनपीएल)को उद्घाटन खेल हेर्न जाने क्रममा भीडमा च्यापिएर सातजना घाइते भएका छन्। शनिबार विराटनगर किंग्स र जनकपुर बोल्ट्सबीच भएको उद्घाटन खेल हेर्न जाने क्रममा भीडमा च्यापिएर सातजना घाइते भएका जिल्ला प्रहरी परिसर काठमाडौंका प्रवक्ता एवं प्रहरी उपरीक्षक नवराज अधिकारीले जानकारी दिए। उनका अनुसार, घाइते हुनेमा रुपन्देहीको सिद्धार्थनगर घर भई बानेश्वरमा बस्दै आएका २५ वर्षीय जयन श्रेष्ठ, धादिङको खनियावास घर भई केन्द्रीय प्रहरी विशेष कार्यदल कपन दरबन्दी रहेका संघीय संसद् सुरक्षा बेस बानेश्वरमा कार्यरत प्रहरी जवान अजय तामाङ र जुम्ला घर भई सोही बेसमा कार्यरत प्रहरी दानबहादुर राउत छन्। यस्तै, गुल्मीको कालीगण्डकी घर भई बानेश्वरमा बस्दै आएका २९ वर्षीय शिशिर गौतम, कपिलवस्तु घर भई काठमाडौंको सीतापाइलामा बस्दै आएका ३२ वर्षीय केशव आचार्य, बैतडीका केशव नेँगी र रुकुम पश्चिमको मुसिकोट घर भई काठमाडौमा बस्दै आएका ३२ वर्षीय प्रेम खड्गी पनि घाइते भएका प्रहरीले जानकारी दिएको छ। घाइतेमध्ये प्रहरी जवान तामाङको अवस्था गम्भीर रहेको प्रहरी उपरीक्षक अधिकारीले बताए। बाँसबारीस्थित न्युरो अस्पतालमा उनको उपचार भइरहेको छ। काठमाडौंका विभिन्न अस्पतालमा अरू घाइतेको उपचार भइरहेको छ।"
उद्घाटन खेलमा जनकपुरले विराटनगरलाई ८ विकेटले हरायो,"काठमाडौं : नेपाल प्रिमियर लिग(एनपीएल)को उद्घाटन खेलमा जनकपुर बोल्ट्सले वीजयी सुरुवात गरेको छ। जनकपुरले विराटनगरलाई ८ विकेटले पराजित गरेको हो। हर्ष थाकर र लाहिरु मिलान्थालको शतकीय साझेदारीमा जनकपुरले सहज जित हात पारेको छ। कीर्तिपुरस्थित टियु क्रिकेट मैदानमा टस जितेको जनकपुरले १२८ रनको मध्यम लक्ष्य पाएको थियो। विराटनगरले दिएको लक्ष्य जनकपुरले १५३ ओभरमा २ विकेट गुमाउँदै पूरा गरेको हो। १२८ रनको विजयी लक्ष्य पछ्याएको जनकपुरका लागि तेस्रो क्रमका ब्याटर लाहिरु मिलान्थाले ११६रनको शतकीय साझेदारी गरे। मिलान्थाले ७५ रन रउनको साथ हर्ष थाकरले २९ रन बनाए । लाहिरुले ५३ बलमा ९ चौका र ३ छक्का प्रहार गरेका हुन्। थाकरले भने ३३ बलमा २ चौकासहित २९ रन बनाएका हुन्। ओपनरद्वय सस्तैमा समेटिए पनि जनकपुरका दुई ब्याटरको उत्कृष्ट प्रदर्शनले खेल एकतर्फी रूपमा सकियो। विराटनगरका लागि प्रतिश जिसी र क्रिस सोलले ११ विकेट लिए। त्यसअघि, टस हारेर ब्याटिङ गरेको विराटनगरले १९ ओभरमा अलआउट हुँदै १२७ रन मात्रै जोडेको थियो। विराटनगरको लागि मार्टिन गप्टेलले सर्वाधिक ५५ रन बनाए। उनले ४३ बलमा ७ चौका र १ छक्का प्रहार गरे। उनले ३६ बलमा ७ चौका र १ छक्का सहित अर्धशतक पूरा गरेका हुन्। उनले १३ ओभरको पहिलो बलमा बेन माइकलाई छक्का हान्दै अर्धशतक पूरा गरेका थिए। उनीबाहेक अकिव इलियासले मात्रै दोहोरो अंकमा रन बनाए । उनले १८ बलमा १ चौका सहित १५ रन बनाएर एलबीडब्ल्यु आउट भए। उनलाई मोहम्मद मोसिनले एलबीडब्ल्यु आउट गरे। त्यसबाहेक अन्य कुनै खेलाडीको ब्याटिङ नचल्दा विराटनगर १२७ मा नै रोकियो। जनकपुरका लागि ललित राजवंशी ३, हर्ष थाकर र किशोर महतोले समान २२ र मोहम्मद मोसिन र बेन माइकले ११ विकेट लिए। सोमबार दुई खेल हुनेछ। सोमबार पहिलो खेल काठमाडौं गुर्खासज र चितवन राइनोजबीच हुनेछ। दोस्रो खेलमा कर्णाली याक्स र जनकपुर बोल्ट्स भिड्नेछन्।"
ग्लोबल आइएमई बैंक सुदूरपश्चिम रोयल्सको मुख्य प्रायोजक,"काठमाडौं : ग्लोबल आइएमई बैंक लिमिटेड र नेपाल प्रिमियर लिग (एनपिएल)को टोली सुदूरपश्चिम रोयल्सबीच बैंकले मुख्य प्रायोजन गर्ने सम्झौता भएको छ। काठमाडौंमा एक कार्यक्रममाझ ग्लोबल आइएमई बैंक र सुदूरपश्चिम रोयल्सबीच सम्झौता भयो। बैंकको तर्फबाट नायब प्रमुख कार्यकारी अधिकृत सुमन पोखरेल र सुदूरपश्चिम रोयल्सका तर्फबाट अध्यक्ष स्वतन्त्र प्रताप शाहले सम्झौतामा हस्ताक्षर गरे। ग्लोबल आइएमई बैंकका डेपुटी सिइओ पोखरेलले सुदूरपश्चिमसँग सहकार्य गर्न पाउँदा खुसी व्यक्त गरे। बैंकले नेपाली क्रिकेटको समग्र विकासका लागि सुदूरपश्चिम रोयल्सलाई साथ दिएको हो। बैंकले खेलकुदलाई अझ उचाइमा पुर्याउन आफ्नो दायित्व बुझेर यो सम्झौता गरी मुख्य प्रायोजन गरेको हो र यो सहकार्यका लागि उत्साहित छौं, उक्त कार्यक्रममा पोखरेलले भने। शाहले रोयल्सको एनपिएल यात्रामा सहकार्य गर्ने उद्देश्यले ग्लोबल आइएमई बैंक जोडिनुभएकोमा बैंकलाई धन्यवाद व्यक्त गरे। हाम्रो उपाधि जित्ने लक्ष्यमा ग्लोबल आइएमई बैंकको साथले थप बल पुगेको महसुस हामीले गरेका छौं। आशा छ हामीले उपाधि जितेर थप खुसी दिनेछौं, शाहले भने। क्यानको आयोजनामा ८ टोलीको सहभागितामा मंसिर १५ देखि पुस ६ गते सम्म एनपिएल हुनेछ। सुदूरपश्चिमको मार्की खेलाडीमा कीर्तिमानी अलराउन्डर दीपेन्द्रसिंह ऐरी छन्। मेन्टरमा अष्ट्रेलियाका ब्राड हज तथा मुख्य प्रशिक्षक राष्ट्रिय टोलीका पूर्व प्रशिक्षक जगत टमाटा छन्। सुदूरपश्चिमले मंसिर १८ गते पहिलो खेल विराटनगर किंग्ससँग खेल्नेछ। सुदूरपश्चिमको टिममा दीपेन्द्र सिंह ऐरी, आरिफ शेख, अभिनाष बोहोरा, विनोद भण्डारी , अर्जुन कुमाल, खडक बोहोरा, इशान पाण्डे, नरेश बुढाऐर, भोजराज भट्ट, नरेन साउद , अमित श्रेष्ठ, वसन्त खत्री, ब्रान्डन मक्मलेन (स्कटल्यान्ड), सेफ अलि जेब (इंग्ल्यान्ड), स्कट कुगेलेइन (न्युजिल्याण्ड) र रोहन मुस्तफा (यूएई) रहेका छन्।"
काठमाडौंमा सञ्चालन भएको युथ लिगमा १५३ खेलाडी सहभागी,"काठमाडौं : सानै उमेरदेखि फुटबल खेलको विकासका लागि काठमाडौं किकर्स एकेडेमीले सुरु गरेको युथ लिग सम्पन्न भएको छ। ५ हप्तासम्म सञ्चालन भएको युथ लिग शनिबार सम्पन्न भएको हो। किकर्स एकेडेमी युथ लिगमा विभिन्न उमेर समूहमा खेलाडीहरूले सहभागी जनाएका थिए। जसमा यु८ को ४ टिममा २६ खेलाडी, यु१० को ६ वटा टिममा ६२ खेलाडी, यु१२ को ६ टिममा ६५ खेलाडी गरी १ सय ५३ खेलाडी लिगमा सहभागी भएको एकेडेमीका निर्देशक आशीष अधिकारीले बताए। उनले साना उमेरका लागि लिग नभएकाले एकेडेमी आफैले लिगको आयोजना गरेको बताए। युथ लिगमा उत्कृष्ट भएका खेलाडीहरूलाई देशबाहिर हुने प्रतियोगितामा सहभागी गराइने उनको भनाइ छ। युथ लिग समापनका क्रममा उत्कृष्ट खेलाडीहरूलाई मेडल प्रदान गरिएको थियो। सानै उमेरका खेलाडीहरूलाई उच्चस्तरको प्रशिक्षणसहित नेपाली फुटबल क्षेत्रको विकासमा योगदान पुराउने उद्देश्यसहित काठमाडौं किकर्सले खेलाडीहरूको प्रशिक्षण सञ्चालन गर्दै आएको उनले बताए।"
"राष्ट्रपति पौडेल र प्रधानमन्त्री ओलीबीच भेटवार्ता, चीन भ्रमणबारे छलफल",काठमाडौं : राष्ट्रपति रामचन्द्र पौडेल र प्रधानमन्त्री केपी शर्मा ओलीबीच भेटवार्ता भएको छ। राष्ट्रपति निवासमा शनिबार उनीहरूबीच भेटवार्ता भएको हो। भेटमा परराष्ट्रमन्त्री आरजु राणा देउवासमेत सहभागी थिइन्। प्रधानमन्त्री ओलीले राष्ट्रपति पौडेलसँग चीन भ्रमण र समसमायिक विषयमा छलफल गरेका छन्। प्रधामन्त्री ओली सोमबार चीनको औपचारिक भ्रमणमा जाँदैछन्। परराष्ट्रमन्त्री राणा भने चीन भ्रमण सकेर शनिबार स्वदेश फर्किएकी छन्। प्रधानमन्त्री ओलीको भ्रमण तयारीका लागि चीन गएकी परराष्ट्रमन्त्री राणाले छेन्दुमा चिनियाँ विदेशमन्त्री वाङ यीसँग द्विपक्षीय भेटवार्ता गरेकी थिइन्। त्यस क्रममा राणाले विदेशमन्त्री यीलाई नेपाल भ्रमणको निम्तोसमेत दिएकी थिइन्।
स्थानीय तह उपनिर्वाचनको तयारी पूरा,"काठमाडौं : स्थानीय तहका रिक्त विभिन्न ४१ पदका लागि भोलि मतदान हुँदैछ। निर्वाचन आयोगले उपनिर्वाचनको सम्पूर्ण तयारी पूरा भएको जनाएको छ। निर्वाचन हुने सम्बन्धित स्थानीय तहमा स्थापना गरिएका मतदान केन्द्रमा भोलि बिहान ७ देखि अपराह्न ५ बजेसम्म मतदान हुनेछ। नगरपालिका प्रमुख एक, उपप्रमुख एक, गाउँपालिका अध्यक्ष दुई, उपाध्यक्ष चार र वडाध्यक्ष ३३ गरी ४१ पदका लागि उपनिर्वाचन हुन लागेको हो। उपनिर्वाचन हुने सम्बन्धित स्थानीय तहमा सम्पूर्ण तयारी पूरा भएको निर्वाचन आयोगका सहसचिव नीता पोख्रेल अर्यालले बताए। गर्भवती, अपाङ्गता भएका व्यक्ति, ज्येष्ठ नागरिक, बिरामी, किरियापुत्री, सुत्केरी तथा अन्य (लैङ्गिक तथा यौनिक अल्पसङ्ख्यक) मतदातालाई प्राथमिकताका आधारमा मतदान गर्ने व्यवस्था मिलाइएको उनले बताए। आयोगका प्रवक्तासमेत रहेकी अर्यालका अनुसार मतदाता नामावलीमा नाम समावेश भएका मतदाताले आयोगबाट जारी भएका मतदाता परिचयपत्र, नेपाली नागरिकताको प्रमाणपत्र, राष्ट्रिय परिचयपत्र, राहदानी, स्थायी लेखा नम्बर परिचयपत्र वा सवारी चालक अनुमति पत्रको सक्कल प्रमाणका आधारमा मतदान गर्न पाउनेछन्।"
मोरङको ग्रामथानमा कांग्रेसले मौन अवधिको उल्लंघन गरेको रास्वपाको आरोप,"विराटनगर : स्थानीय तह उपनिर्वाचनमा भाग लिएको राष्ट्रिय स्वतन्त्र पार्टी (रास्वपा)ले मोरङको ग्रामथानमा नेपाली कांग्रेसले मौन अवधिको उल्लंघन गरेको आरोप लगाएको छ। गाउँपालिका अध्यक्ष चयनका लागि उपनिर्वाचन हुने अघिल्लो दिन कांग्रेसले सम्मेलन गरेको आरोप रास्वाले लगाएको हो। रास्वपाले कांग्रेसविरुद्ध मुख्य निर्वाचन अधिकृतको कार्यालयमा उजुरीसमेत गरेको छ। ग्रामथान गाउँपालिका ६ मा आज (शनिबार) बिहान सम्मेलन गरेको भन्दै रास्वपाले उजुरी गरेको हो। ग्रामथानमा भएको भेलामा कांग्रेस नेता गुरुराज घिमिरे सहभागी थिए। निर्वाचनको अघिल्लो दिन मान्छे भेला पारेर सम्मेलन गरेको रास्वपाको आरोप छ। कांग्रेस नेताहरु भेला भएको स्थानको भिडियो खिचेपछि कांग्रेसका कार्यकर्ताले रास्वपा कार्यकर्तालाई हातपात पनि गरेका थिए। रास्वपाबाट आध्यक्षका उम्मेदवार नवीनकुमार विश्वासले मौन अवधिको समयमा आफ्नो घरनजिकै कांग्रेसले भेला गरेपछि मुख्य निर्वाचन अधिकृतको कार्यालयमा उजुरी गरिएको बताए। भेलाको भिडियो खिच्न खोज्दा आफ्ना पार्टीका सदस्यमाथि हातपात भएको उनले बताए। निर्वाचन आचारसंहिता लागेका बेला २०२५ जना बस्नु आचारसंहिता विपरीत भयो, विश्वासले भने, भेला गरेपछि हाम्रो पार्टीका सदस्यले निर्वाचन आचारसंहिता विपरीत भयो भन्दा हातपात गरियो। घटनापछि उजुरी गरिएको उनले बताए। रास्वपाले भेलाको समयमा कांग्रेसले पैसा पनि बाँडेको आरोप लगाएको छ। कांग्रेस नेता गुरुराज घिमिरेले पार्टीको कुनै सम्मेलन नभएको दाबी गरे। पार्टीको सम्पर्क कार्यालयमा बसिरहेको अवस्थामा २३ जनाले भिडियो खिचेर लगेको उनले बताए। २०८० सालको वडा सम्मेलनको ब्यानर यहाँ टागिरहेको छ। उम्मेदवारको कुनै प्रचारप्रसार झल्किने खालको केही ब्यानर छैन, उनले भने, यो हाम्रो वडा कार्यालय हो। वडा कार्यालयमा बसेर वर्क डिभिजन गरिरहेका थियौं। सहायक निर्वाचन अधिकृत राजराज पौडेलले रास्वपाले उजुरी गरेपछि छानबिन भइरहेको र उजुरीमाथिको कारबाही अघि बढाइएको जानकारी दिए।"
रायमाझीलाई लिभिङ फर अदर अवार्ड,सिड्नी : युनिभर्सल पिस फेडेरेसन (युपीएफ)ले प्रदान गर्ने लिभिङ फर अदर अवार्ड समाजसेवी तथा ग्लोबल गस्पेल मिनिस्ट्रीका संस्थापक अध्यक्ष केदार रायमाझी जीवनलाई प्रदान गरिएको छ। शनिबार साँझ रायमाझीलाई अवार्ड प्रदान गरिएको हो। अष्ट्रेलियाको जर्ज स्ट्रिट चिपेनडलमा आयोजित विशेष समारोहका बीच समाजसेवी रायमाझीसहितलाई सम्मान गरिएको हो। कार्यक्रममा युनिभर्सल पिस फेडेरेसनका अध्यक्ष जोन एडमेडेसले नेपालीहरूमा रहेको सेवाभावको खुलेर प्रशंसा गरे। कार्यक्रममा न्यू साउथ वेल्सस्थित नेपालका अवैतनिक महावाणिज्य दूत सञ्जीव कुमार शर्माले सम्मान प्रदान गरेका थिए। कार्यक्रम संयोजक रहेका सन्तोष न्यौपानेले यस प्रकारको कार्यक्रमले समाजमा भाइचारा र सहयोग आदानप्रदानको वातावरण अझ बलियो हुने बताए। रायमाझीलाई प्रदान गरिएको यस सम्मानले नेपाली समुदायभित्र समाजसेवाको महत्त्व र त्यसप्रतिको प्रतिबद्धतालाई थप उर्जा दिने विश्वास गरिएको छ। अरूका लागि बाँच्ने विचारधाराले समाजलाई नैतिक उत्तरदायित्वप्रति सचेत बनाउँदै सेवा भावलाई प्रोत्साहन गर्ने अपेक्षा आफूले राखेको रायमाझीले बताए।
शिवधाममा छरियो शतबिज,"नुवाकोट : वालाचतुर्दशीको अवसरमा नुवाकोटको विभिन्न शिव मन्दिरहरूमा शतबिज छरिएको छ । विदुर नगरपालिका ५ देवीघाटमा रहेको शिवधामलगायत नुवाकोटका विभिन्न धाममा रहेका शिव मन्दिर तथा देवालयहरूमा शतबिज छर्नका लागि रातभर जाग्राम बसेर हजारौं सर्वसाधारणले आफ्ना दिवंगत पितृहरुको सम्झना गर्दै शनिवार बिहान शतबिज् छरेका हुन् । नुवाकोटको देवीघाटस्थित शिवधाम, तारुकाको तारकेश्वर, वेत्रावति, कविलास, थानसिङ, छहरेलगायतका स्थानमा रहेका शिव मन्दिरहरूमा हजारौं भक्तजनको भीड लागेको थियो । देवीघाटमा रहेको शिवधाममा यस वर्ष हजारौंले आफ्ना दिवंगत पितृहरूको सम्झनामा विदुर नगर क्षेत्रका साथै आसपासका विभिन्न स्थान तथा रसुवा, धादिङ, काठमाडौंबाटसमेत सर्वसाधारण रातभर जाग्राम बसेर महाद्वीप प्रज्वलन गरी शनिवार बिहान शिवधाम परिसर तथा त्रिशूली नदी किनारामा शतबिज छरेको जालपा क्षेत्र विकास समितिले जनाएको छ। समितिका अनुसार बालाचतुर्दशीको अवसरमा रातभर शिवधाममा महाद्वीप प्रज्वलन गरेर शनिवार बिहान शतबिज छर्ने सर्वसाधारण गत वर्षको तुलनामा ५० प्रतिशतले वृद्धि भएको स्थानीय जालपाक्षेत्र विकास समितिका अध्यक्ष मानवहादुर डंगोलको भनाइ छ । उनका अनुसार शिवधाममा महाद्वीप प्रज्वलन गरेर शतबिज छर्ने भक्तजनहरुको सुविधाका लागि समिति र विदुर नपाले ३० थान टेण्ट राखिदिएको थियो । विदुर नपा ५ देवीघाटमा रहेको प्रसिद्ध शिवधाम, तारकेश्वर, थानापति मन्दिर परिसरमा शतबिज छर्नका लागि भक्तजनको विशेष मेला लागेको रातभर जाग्राम बसेर शतबिज छरेम आफ्ना दिवंगत पितृहरूको उद्धार हुने र वैकुण्ठ वास हुने कारण भक्तजनहरू शिव मन्दिरमा पुगेर व्रत बसी महाद्वीप पनि प्रज्वलन गर्ने गरेको शिवधामका पुजारी हरिप्रसाद सापकोटाले बताए । महाद्वीप प्रज्वलन गरि शतबिज छर्नेहरुले सम्पूर्ण मानव कल्याण र विश्वशान्तिको कामना गरेको उनको भनाइ छ । देवीघाटको शिवाधाममा १० हजार सर्वसाधारणले शनिवार बिहान भगवान शिवको पूजाअर्चना गर्दै शतबिज छरेका हुन् । शिवधामका साथै बट्टारको राम मन्दिर, बट्टार हावाघरको श्रीकृष्ण मन्दिर, दुङ्गेमा रहेको शिव मन्दिर, त्रिशूलीको राम मन्दिर, कोलोनीको शिव मन्दिरलगायतका मन्दिरहरूमा शतबिज छर्न भक्तजनको भिड लागेको थियो । शिवधाममा ब्राह्मण, क्षेत्री, आदिवासी जनजाति, नेवारलगायत सबै समुदायका सर्वसाधारणले महाद्वीप प्रज्वलन गरि शतबिज छरेका थिए । रातभर जाग्राम वसेर विहान शिव मन्दिर तथा त्रिशूली नदीको किनारामा विभिन्न गेडागुडीको शतबिज छर्ने पुरानो परम्परागत चलन कायमै रहेको स्थानीय देवीघाट जालपा क्लवका नवीन चित्रकारले बताए । मन्दिर परिसरमा रातभर भजनकिर्तन गरिनुका साथै तीर्थालुहरुको सुविधाको लागि उचित रुपमा सुरक्षा प्रबन्ध गरेको थियो । यसका साथै नुवाकोटको कोलोनी, कविलासमा रहेको शिव मन्दिरमा शतबिज छर्ने विशेष पूजाआजा सम्पन्न भएको छ ।"
ऋणमा कुनै परियोजना अघि नबढाउने जानकारी चीनलाई गराएँ : परराष्ट्रमन्त्री राणा,काठमाडौं : परराष्ट्रमन्त्री डा आरजु राणा देउवाले नेपालले अहिले कुनै पनि परियोजना ऋणमा अघि बढाउन नसक्ने कुरा चीनसमक्ष राखेको बताएकी छन्। शनिबार चीनबाट स्वदेश फर्केपछि त्रिभुवन विमानस्थलमा पत्रकार सम्मेलन गर्दै मन्त्री राणाले भ्रमणका क्रममा नेपाल ऋण लिन सक्ने अवस्थामा नरहेको र अनुदानमा चीनको सहयोगको अपेक्षाबारे जानकारी गराएको बताइन्। राणाले बीआरआईमा सन् २०१७ मा एमओयू भएको स्मरण गर्दै सोही सेरोफेरोमा रहेर सम्झौताहरू हुने बताइन्। बीआरआई परियोजनाको फ्रेमवर्कमा नेपालले सन् २०१७ मा नै हस्ताक्षर गरिसकेको छ र अहिले यसको कार्यान्वयनको योजनाबारे कुराकानी भइरहेको छ। यो नेपाल र चीनबीचको सहमति तथा समझदारीका साथै नेपालमा पनि सबैको साझा सहमतिकै आधारमा हुनेछ। परराष्ट्र मन्त्री राणाले बीआरआईबारे सत्तारुढ कांग्रेस र एमालेबीच भएको समझदारी अनुसार नै अगाडि बढ्ने भन्दै गहन अध्ययन समेत गरिएको धारणा राखिन्।यो परियोजना अनुदानमा गर्ने भन्ने विषय नेपाली काँग्रेसले औपचारिक निर्णय नै गरिसकेको छ र यो जानकारी वर्तमान सत्ता साझेदार दल नेकपा एमालेलाई पनि छ। त्यसैले अनुदानमा नै यो परियोजनालाई अघि बढाउने विषयमा हामीले छलफलहरु गरिरहेका छौँ। प्रधानमन्त्रीको चीन भ्रमणका क्रममा पनि यस विषयमा थप कुराकानी हुने उनको भनाइ छ। दुई देशको पारस्परिक सम्बन्धलाई अघि बढाउने र यसअघिका सहमति र समझदारीलाई समेत कार्यान्वयन गर्ने विषयमा चीन भ्रमणका क्रममा छलफल भएको उनले जानकारी दिइन्। सो अवसरमा नेपाल चीन सम्बन्ध र द्विपक्षीय हितका विविध पक्षका साथै प्रधानमन्त्री केपी शर्मा ओलीको आसन्न चीन भ्रमणको तयारीका बारेमा कुराकानी भएको मन्त्री राणाले बताइन्। प्रधानमन्त्री ओली आगामी सोमबार चीनको औपचारिक भ्रमणमा प्रस्थान गर्दै छन्। परराष्ट्रमन्त्री डा राणा प्रधानमन्त्री ओलीको चीन भ्रमणमा पनि सहभागी हुने कार्यक्रम छ।
एनपीएलको विजेता टोलीले १ करोड ११ लाख रुपैयाँ पाउने,"काठमाडौं : नेपाल प्रिमियर लिग (एनपीएल) को विजेता टोलीले १ करोड ११ लाख रुपैयाँ पाउने भएको छ । एनपीएलको उद्घाटन कार्यक्रममा विजेता टोलीले १ करोड ११ लाख रुपैयाँ पाउने जानकारी गराइएको हो। प्रतियोगिताको उपविजेताले ५० लाख, तेस्रो हुने टिमले ३० लाख र चौथो हुने टिमले २० लाख रुपैयाँ पाउने आयोजकले जनाएको छ। त्रिवि क्रिकेट मैदानमा शनिबार उद्घाटन खेलमा विराटनगर किङ्ग्स र जनकपुर बोल्ट्सबीच प्रतिस्पर्धा हुँदैछ। सिंगल राउन्ड रोबिनका आधारमा हुने एनपीएलमा लिग चरणमा कुल २८ खेल हुनेछ। लिग चरणपछि शीर्ष चारमा रहने टोली प्लेअफमा प्रवेश गर्नेछन्। जहाँ पहिलो र दोस्रो हुने टिमबीच पहिलो क्वालिफायर खेल हुनेछ। यस खेलको विजेताले सीधै फाइनलमा स्थान बनाउनेछ भने तेस्रो र चौथो हुने टोलीले एलिमिनेटर खेल खेल्नेछन्। एलिमिनेटरमा पराजित हुने टोली बाहिरिँदा एलिमिनेटरको विजेता र पहिलो क्वालिफायरको पराजित टोलीबीच दोस्रो क्वालिफायर खेल हुनेछ। यसको विजेताले उपाधिका लागि प्रतिस्पर्धा गर्नेछ। एनपीएलको फाइनल खेल पुस ६ गते हुनेछ।"
"मैले देउवालाई प्रधानमन्त्री बन्न आग्रह गरेको छैन, गगन थापाले झुटो बोले : प्रचण्ड",काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्डले प्रधानमन्त्री बन्न आफूले कांग्रेस सभापति शेरबहादुर देउवालाई आग्रह नगरेको बताएका छन्। शनिबार आफ्नै निवास खुमलटारमा आयोजित एक कार्यक्रमपछि सञ्चारकर्मीसँग कुरा गर्दै प्रचण्डले गगन थापाको टिप्पणी झुटो भएको स्पष्ट पारेका हुन्। उनले हप्तामा एकपटक कांग्रेस सभापतिलाई प्रधानमन्त्री बनिदिन खबर पठाउने गरेको भन्ने गगन थापाको भनाइ शत प्रतिशत झुटो भएको धारणा राखे। उनले आफूप्रति लगाएको झुटो आरोपको आत्म समीक्षा गर्न थापालाई सुझाव समेत दिए। प्रचण्डले गगन थापासँग युवा नेताको रुपमा आफूले केहि समयअघिसम्म सहकार्य गरेपनि अहिले केहि महिनाभित्र थापामा आएको परिवर्तन र तल झरेर आफूप्रति गरेको टिप्पणी देख्दा आफूलाई थापा प्रति दया लागेको जिकिर गरे। उनले सरकारबाट बाहिर आएर जनतामा जाँदा नै सहज भएको भन्दै सरकार ८४ सम्म चलाउन कांग्रेसएमालेलाई भनेको धारणा राखे।
एनपीएलको रौनक : त्रिवि क्रिकेट मैदान दर्शकले भरिभराउ (तस्बिर),"काठमाडौं : नेपाल प्रिमियर लिग (एनपीएल) आजबाट सुरु भएको छ। त्रिवि क्रिकेट मैदानमा दर्शकले भरिएको छ । आगामी पुस ६ गते सञ्चालन हुने प्रतियोगितामा विराटनगर किङ्स, जनकपुर बोल्ट्स, चितवन राइनोज, काठमाडौं गुर्खाज, पोखरा एभेन्जर्स, लुम्बिनी लायन्स, कर्णाली याक्स र सुदूरपश्चिम रोयल्सले प्रतिस्पर्धा गर्दैछन् । एनपीएलका सबै टिममा विदेशी खेलाडी रहेका छन्। आजको उद्घाटन खेलमा विराटनगर किंग्स र जनकपुर बोल्ट्स प्रतिस्पर्धा गरिरहेका छन्। जनकपुर बोल्ड्समा कप्तान अनिल कुमार शाह र विराटनगर किङ्सको कप्तानमा सन्दीप लामिछाने रहेका छन्। नेपाल प्रिमियर लिगको विजेताले १ करोड ११ लाख, उपविजेतालाई ५० लाख, तेस्रो स्थानको टिमले ३० लाख र चौथो स्थानको २० लाख रकम पुरस्कार पाउनेछन्। तस्बिर : सुनिता डंगोल"
"जनकपुर बोल्ड्सले टस जित्यो, पहिले फिल्डिङ गर्ने","नेपाल प्रिमियर लिगको विजेताले १ करोड ११ लाख, उपविजेतालाई ५० लाख, तेस्रो स्थानको टिमले ३० लाख र चौथो स्थानको २० लाख रकम पुरस्कार पाउनेछन् । काठमाडौं : नेपाल प्रिमियर लिग (एनपीएल)को उद्घाटन खेलमा जनकुपर बोल्ट्सले विराटनगर किङ्ग्स विरुद्ध टस जितेर फिल्डिङ गर्ने भएको छ । जनकपुर बोल्ड्सका कप्तान अनिल कुमार शाहले टस जितेर विराटनगरलाई ब्याटिङको निम्तो दिएका हुन् । विराटनगर किङ्सको कप्तान सन्दीप लामिछाने रहेका छन् । नेपाल प्रिमियर लिगको विजेताले १ करोड ११ लाख, उपविजेतालाई ५० लाख, तेस्रो स्थानको टिमले ३० लाख र चौथो स्थानको २० लाख रकम पुरस्कार पाउनेछन् । पहिलो दिन आज एक खेलमात्रै हुनेछ भने तेस्रो दिनदेखि दैनिक दुई खेल हुनेछन्। सिंगल राउन्ड रोबिनका आधारमा हुने एनपीएलमा लिग चरणमा कुल २८ खेल हुनेछ। लिग चरणपछि शीर्ष चारमा रहने टोली प्लेअफमा प्रवेश गर्नेछन्। जहाँ पहिलो र दोस्रो हुने टिमबीच पहिलो क्वालिफायर खेल हुनेछ। यस खेलको विजेताले सीधै फाइनलमा स्थान बनाउनेछ भने तेस्रो र चौथो हुने टोलीले एलिमिनेटर खेल खेल्नेछन्। एलिमिनेटरमा पराजित हुने टोली बाहिरिँदा एलिमिनेटरको विजेता र पहिलो क्वालिफायरको पराजित टोलीबीच दोस्रो क्वालिफायर खेल हुनेछ। यसको विजेताले उपाधिका लागि प्रतिस्पर्धा गर्नेछ। एनपीएलको फाइनल खेल पुस ६ गते हुनेछ। प्रतियोगिताको खेलहरू विश्वचर्चित भारतीय टेलिभिजन च्यानल स्टार स्पोर्ट्सले प्रत्यक्ष प्रसारण गर्नेछ।"
"बीआरआई अधिकांश देशमा सफल भएको छ, नेपालमा पनि विवाद नगरि स्विकारौं : पूर्वप्रधानमन्त्री खनाल",काठमाडौं : नेकपा एकीकृत समाजवादीका सम्मानीत नेता झलनाथ खनालले बीआरआई नेपालको हितमा रहेकालाई यसलाई अघि बढाउनुपर्ने बताएका छन्। चीनमा आयोजना हुने एक कार्यक्रममा सहभागी हुन शनिबार त्यसतर्फ प्रस्थान गर्ने क्रममा त्रिभुवन विमानस्थलमा सञ्चारकर्मीसँग कुरा गर्दै खनालले बीआरआई अधिकांश देशमा सफल भइसकेकाले यसमा विवाद नगरि स्वीकार गर्नुपर्ने धारणा राखेका हुन्। उनले बीआरआई कारण मुलुक ऋण पासोमा फस्न सक्ने भन्दै केहीले गलत तर्क गरिरहेको समेत धारणा राखे। नेपालमा निर्माण भएको उद्योगधन्दाहरु कौडीको मोलमा बेच्नेहरुले नै बीआरआईको विरोध गरिरहेको उनको आरोप छ । खनालले चीन भ्रमणका क्रममा प्रधानमन्त्रीले राष्ट्रिय हितलाई ध्यानमा गएर बीआरआईसम्बन्धी सम्झौता गर्नुपर्ने सुझाव दिए। उनले आफू चीनमा हुने परराष्ट्र मामिलासम्बन्धी विश्व सम्मेलनमा भाग लिन त्यसतर्फ जान लागेको जानकारी दिए ।
एनपीएल : जनकपुरका ओपनरद्वय आसिफ र अनिल आउट,काठमाडौं : जनकपुर बोल्ट्सका दुवै ओपनर आउट भएका छन्। आसिफ शेख ३ बल खेलेर शून्यमै आउट भए भने कप्तान अनिल साह ५ रन बनाएर पेभेलियन फर्किए। विराटनगरका क्रिस सोलले आसिफलाई बोल्ड गरे भने अनिललाई प्रतिश जिसीले बोल्ड गरे। विराटनगरले जनकपुरलाई १२८ रनको लक्ष्य प्रस्तुत गरेको छ।
"नेपाल प्रिमियर लिगको उद्घाटन, विराटनगर किङ्ग्स र जनकपुर बोल्ट्सबीच प्रतिस्पर्धा हुँदै","काठमाडौं : नेपाल प्रिमियर लिग(एनपीएल) को खेलकुद मन्त्री तेजुलाल चौधरी र राष्ट्रिय खेलकुद परिषद् सदस्य सचिव टंकलाल घिसिङको टिमले उद्घाटन गरेका छन् । त्रिवि क्रिकेट मैदानमा शनिबार उद्घाटन खेलमा विराटनगर किङ्ग्स र जनकपुर बोल्ट्सबीच प्रतिस्पर्धा हुँदैछ। खेल दिउँसो १२ : १५ मा सुरु हुनेछ । नेपाल प्रिमियर लिगको विजेताले १ करोड ११ लाख, उपविजेतालाई ५० लाख, तेस्रो स्थानको टिमले ३० लाख र चौथो स्थानको २० लाख रकम पुरस्कार पाउनेछन् । पहिलो दिन एक खेलमात्रै हुनेछ भने तेस्रो दिनदेखि दैनिक दुई खेल हुनेछन्। सिंगल राउन्ड रोबिनका आधारमा हुने एनपीएलमा लिग चरणमा कुल २८ खेल हुनेछ। लिग चरणपछि शीर्ष चारमा रहने टोली प्लेअफमा प्रवेश गर्नेछन्। जहाँ पहिलो र दोस्रो हुने टिमबीच पहिलो क्वालिफायर खेल हुनेछ। यस खेलको विजेताले सीधै फाइनलमा स्थान बनाउनेछ भने तेस्रो र चौथो हुने टोलीले एलिमिनेटर खेल खेल्नेछन्। एलिमिनेटरमा पराजित हुने टोली बाहिरिँदा एलिमिनेटरको विजेता र पहिलो क्वालिफायरको पराजित टोलीबीच दोस्रो क्वालिफायर खेल हुनेछ। यसको विजेताले उपाधिका लागि प्रतिस्पर्धा गर्नेछ। एनपीएलको फाइनल खेल पुस ६ गते हुनेछ। प्रतियोगिताको खेलहरू विश्वचर्चित भारतीय टेलिभिजन च्यानल स्टार स्पोर्ट्सले प्रत्यक्ष प्रसारण गर्नेछ। विराटनगर किङ्स : सन्दीप लामिछाने, प्रतिश जीसी, बसिर अहमद, लोकेश बम, जितेन्द्र मुखिया, सुवास भण्डारी, राजेश पुलामी मगर, अनिल खरेल, दीपक बोहरा, नरेन भट्ट, मृणाल गुरुङ, मार्टिन गप्टिल (न्युजिल्यान्ड), क्रिस सोल (स्कटल्यान्ड), निकोलस किर्तोन (क्यानडा), अकिव इलियास (ओमान) र इस्मत आलम (अफगानिस्तान) जनकपुर बोल्ट्स : आसिफ शेख, अनिल साह, ललित राजवंशी, हेमन्त धामी, आकाश त्रिपाठी, शेर मल्ल, किशोर महतो, रूपेश सिंह, शुभ कंसाकार, अरनिको यादव, तुलबहादुर थापा मगर, विशाल सुस्लिङ, बेन माइक (इङ्ल्यान्ड), जेम्स निसम (न्युजिल्यान्ड), मोहमद मोहसिन (पाकिस्तान), हर्ष थाकर (क्यानडा), लाहिरू मिलन्था (अमेरिका) र जोसुआ ट्रम्प (अमेरिका)"
सम्पादक भण्डारीलाई लालबन्दी वाङ्मय परिषद भाषा तथा साहित्य पुरस्कार,मलंगवा : लालबन्दी नगर वाङ्मय परिषद लालबन्दी सर्लाहीले बर्सेनि प्रदान गर्दै आएको लालबन्दी नगर वाङ्मय परिषद् भाषा तथा साहित्य पुरस्कार यस वर्ष अन्नपूर्ण पोस्ट दैनिकका प्रधान सम्पादक अखण्ड भण्डारीलाई प्रदान गरिएको छ। लालबन्दीमा आयोजना गरिएको पुरस्कार वितरण कार्यक्रममा भण्डारीद्वारा लिखित बोरा उपन्यासलाई यस वर्षको उत्कृष्ट पुरस्कार प्रदान गरिएका हो। भण्डारीलाई नेपाल प्रज्ञा प्रतिष्ठानका कुलपति भुपाल राई सहित लालबन्दी नगरप्रमुख बासुदेव अधिकारी र प्रमुख प्रशासकीय अधिकृत वसन्त न्यौपानेले संयुक्त रूपमा नगद ५० हजार रुपैयाँसहित सम्मान पत्रप्रदान गरेका छन्। त्यसैगरी कार्यक्रममा साहित्यिक सहिद कृष्णलाल अधिकारी स्मृति पुरस्कार रोचक घिमेरी तथा स्थानीय प्रतिभा पुरस्कार शंकर श्रेष्ठलाई प्रदान गरिएको छ।
गीतामा स्थितिगत्यात्मकता,"स्थितिगत्यात्मक प्रगतिवाद हाम्रो मातृभूमिमा यहींका धर्तीपुत्रद्वारा अभिनिर्मित एक मौलिक सिद्धान्त हो। स्थितिगत्यात्मक प्रगतिवाद हाम्रो मातृभूमिमा यहींका धर्तीपुत्रद्वारा अभिनिर्मित एक मौलिक सिद्धान्त हो। काठमाडौं विश्वविद्यालय भाषा आमसञ्चार विभागप्रमुख डा निर्मलमणि अधिकारीले हाम्रो सनातन वैदिक दर्शनमा आधारित रही सामाजिकसांस्कृतिक एवं अर्थराजनीतिक दृष्टिकोणबाट समाज विकासको रूपरेखाका रूपमा यो अवधारणा प्रस्तुत गरेका थिए। पश्चिमी भूमिमा जन्मिएका, त्यहींको भूराजनीतिकसांस्कृतिक परिवेशमा अध्ययन गरिएका हुन् या गम्भीर अध्ययनबिनाका कोरा विचारमात्र नै भए पनि, विभिन्न वाद, सिद्धान्त र परिभाषालाई आँखा चिम्लिएर स्वीकार्न हिच्किचाउँदैनौं हामी। ती सबैलाई खुल्ला हृदयले स्वागत गर्ने बानी छ हाम्रो। नितान्त पराई परिवेशमा जन्मिएका दृष्टिकोणहरू, आफ्नो समाजपरम्परा अनुकूल रहेनरहेको परीक्षण त परैको कुरा, तिनलाई आफ्नो निहित स्वार्थ साँध्ने निश्चित उद्देश्य लिएर होस्, या तिनका बारेमा यथेष्ट केही नबुझिकनै पनि, जबरजस्ती थोपर्ने चलन पनि स्थापित भइसकेको छ यहाँ। दुःखको कुरा, आफ्नो सनातन परम्परा, संस्कृति, समाज अनुकूलका मूल्यमान्यताहरूलाई भने सरासर पुराना, अवैज्ञानिक, रुढिवादी आदि जस्ता पगरी बाँधिदिएर निषेध अनि अस्वीकार गर्ने गर्दछौं हामी। हाम्रो आर्थिकसामाजिक, राजनैतिक एवं ऐतिहासिक आदि विविध कारक तŒवले गर्दा शिक्षादीक्षा, विकासजस्ता मामिलामा हामी पछाडि परेकोरहेको यथार्थ नै हो। अतः ज्ञानसीप, दक्षता, विकास, अर्थतन्त्र आदि मामिलामा अगाडि रहेका देशहरूको अनुसरण गर्न, सहयोग लिन पनि आवश्यक नै छ। तर आफ्नो मौलिक शिक्षा, विज्ञता, पुर्खाहरूले देखाएका मार्ग आदि सबैलाई तिलाञ्जली नै दिएर अबुझ, अज्ञानी, असभ्य, अविकसितको दर्जामा नै सधैं रहिरहन भने पर्दैन हामीले। बरु हाम्रा सनातन संस्कृतिसभ्यता, परम्परागत ज्ञान कत्ति वैज्ञानिक, हाम्रा लागि कत्ति उपयोगीयथार्थपरक अनि सान्दर्भिक छन् भन्ने अध्ययन गर्न भने अब ढिलै भइसकेको छ। यस अर्थमा निर्मलमणि अधिकारीको स्थितिगत्यात्मक प्रगतिवाद सिद्धान्त सान्दर्भिकमात्र नभई अवलम्बन गर्न सकेको खण्डमा आर्थिकराजनीतिक र सामाजिक विकासका ढोकाहरू खुल्ने देखिन्छ। स्थितिगत्यात्मकता ः स्थिति र गति दुई शब्दको संयोजनबाट बनेको छ। स्थिति अर्थात् स्थिर रहने काम वा अवस्थितिले जुनसुकै वस्तु, पदार्थ या अवयवभित्र रहेको सम्भावित ऊर्जालाई जनाउँछ। गतिले भने ती वस्तुहरूको गमन, चाल, या परिवर्तनमा आधारित रहने गतिशील ऊर्जालाई चिनाउँछ। त्यसैले स्थिति अनि गति अन्योन्याश्रित तवरमा गाँसिएका विषय हुन्, तिनलाई भिन्न तवरमा बुझ्न सकिँदैन। चाहिएको बखतमा गतिशील बन्न सक्ने स्थिति या आवश्यकतानुसार स्थितिमा अडिन सक्ने गतिले नै संसार चल्छ, यही नै स्थितिगत्यात्मकता हो। प्राकृतिक क्रियाकलापहरू हुन् या भौतिक विकासका चरणहरू, स्थितिगत्यात्मकताका उदाहरण प्रशस्तै देखिन्छन्। प्रकृतिमा एउटा बीजबाट उत्पन्न हुने फर्सी, काँक्रोजस्ता जुनसुकै तरिकालाई हेरौं। बीजभित्र स्थितिमा रहेको शक्ति गतिमान भएर लहरा अनि अन्ततः असंख्य फलहरू लिएर आएको देखिन्छ। अनि, अण्ड या बीजमा अवस्थित भएर रहेको सम्भावित ऊर्जा गतिशीलतामा परिवर्तन भएर नै हामी सबैको उत्पत्ति हुन पुगेको हो। त्यस्तै, खोलानालाजस्ता जलस्रोतमा रहेको स्थिर शक्तिलाई गतिशील बनाएरै जलविद्युत् आएको हो। वायुको स्थिर शक्ति गतिशील भएरै वाष्प इन्जिन चल्ने हो। भौतिक विकासका लागि स्थितिगत्यात्मकताको निययममा आधारित अझै अनेकौं दृष्टान्त छन्। यही स्थितिगत्यात्मकताको सिद्धान्त नै हाम्रो सनातन संस्कृतिका मन्त्रहरूमा मुखरित भएका छन्, जस्तै : चरैवेति चरैवेति, अर्थात्, अघि बढ्दै जाऊ, अघि बढ्दै जाऊ। अब श्रीमद्भगवद् गीताको आलोकमा स्थितिगत्यात्मकतालाई हेरौं। हाम्रो मनोचिकित्साको भाषामा एङ्जाइटीडिप्रेसनका लक्षणहरू देखिए उनमा। मलाई बन्धुहत्याको पापको भागीदार हुनु छैन भन्ने पश्चातापका भावहरू अभिव्यक्त गर्दै, म अब युद्ध गर्दिनँ भन्दै, आफ्ना गाण्डिव भुइँमा नै छोडेर, रथको पछाडि बस्न पुगे अर्जुन। श्रीमद्भगवद् गीताको पहिलो अध्यायमा कोरिएका अर्जुनमनोविज्ञानका यी दृश्यहरूलाई महाभारत कथाकार व्यासले अर्जुन विषादयोगका रूपमा अथ्र्याएका छन् भने थुप्रै मनोविज्ञानका अन्वेषक अनि मजस्ता मनोचिकित्साकर्मीहरू भने यसलाई अर्जुन रोगको स्थिति मान्छौं। अब यो स्थितिबाट अर्जुनलाई गतिमान गराई उनलाई आफ्नो क्षत्रीय धर्ममा प्रवृत्त गराउन अनि उनीभित्रको योद्धा व्यक्तित्व उजागर गर्नका लागि श्रीकृष्णले मनोचिकित्साका विभिन्न अवयवको प्रयोग गरेका छन्। यसैलाई हामी श्रीकृष्णोपचार विधि मान्छौं, जुन गीताको अठार अध्याय सात सय श्लोकहरूमा विस्तृत रूपमा वर्णित छन्। अर्जुन रोगको स्थितिबाट उनलाई स्वधर्मको गतिमा ल्याइपुयाउन श्रीमद्भगवद् गीतामा स्थितिगत्यात्मकता सिद्धान्तका अनेकौं दृष्टिकोण यत्रतत्र सर्वत्र पोखिएका छन्। हाम्रो सनातन संस्कृतिभित्रको गुरुशिष्य परम्परा स्थितिगत्यात्मकताको अर्को उदाहरण हो। गुरुशिष्यबीचको संवादमा कुनै रोकतोक हुँदैन, आफ्ना जिज्ञासाहरूको समाधानका लागि शिष्यहरू हरेक प्रश्न सोध्न स्वतन्त्र छन्। गुरुहरू पनि अनेक उद्धरण उदाहरणहरूद्वारा आफ्ना शिष्यहरूलाई जिज्ञासु स्थितिबाट ज्ञानको गतिमा ल्याउन हरसम्भव प्रयास गर्छन्। भनिएको नै छ ः वादे वादे जायते तŒवबोधः। गीताको पहिलो अध्यायभर अर्जुन बोलिरहन्छन्, आफ्ना पीडा शंका अभिव्यक्त गरिरहन्छन्, तर श्रीकृष्ण भने चुप नै रहन्छन्। दोस्रो अध्यायको सातौं श्लोकमा बल्ल अर्जुन आफूलाई शिष्य बनाई आफ्ना जिज्ञासाहरूको समाधान गरिदिई मार्गनिर्देशन गर्न श्रीकृष्णलाई आह्वान गर्छन्। श्रीकृष्णलाई गुरुका रूपमा मानेर अर्जुन शरणमा आएपछि मात्र सुरु हुन्छ कृष्णअर्जुन संवाद अनि ढोका खुल्छ गीता उपदेशको, अर्जुनरोग निवारण गर्ने श्रीकृष्णोपचारको। दोस्रो अध्यायभर विभिन्न उदाहरणद्वारा अर्जुनको जिज्ञासाशंका निवारण गर्ने प्रयास गर्ने क्रममा श्रीकृष्णले मनोचिकित्साका विविध चरण पूरा गरेको देख्न सक्दछौं। तर पनि अर्जुनभित्रको विषादग्रस्त मनस्थितिलाई शान्ति मिलेन, उनी झनै शंका गर्न थाले। तेस्रो अध्यायको प्रारम्भमा नै श्रीकृष्णलाई कहिले ज्ञान अनि कहिले कर्म भन्दै आफूलाई नअल्मल्याउन, बरु आफ्ना लागि श्रेयष्कर मार्ग बताइदिन आक्रोशपूर्ण अनुरोध नै गर्छन् अर्जुन। यसको जवाफमा श्रीकृष्ण भन्छन् कि सृष्टिको आदिकालदेखि नै संसारमा प्रगतिका लागि दुई मार्ग रहेको तथ्य बताइएको थियो। क्रियाशील व्यक्तिहरूका लागि कर्मयोग अनि मननशीलका लागि ज्ञानमार्ग। ज्ञानयोगले स्थिति जनाउँछ भने कर्मयोगले गति। श्रीकृष्ण अगाडि भन्छन् कि कर्मबिना जीवन निर्वाह नै हुन सक्दैन। विषादद्वारा दिग्भ्रमित भई अर्जुन रोगको स्थितिमा रहेका एक योद्धालाई स्वधर्म परिपालनको गतिमा उद्यत् गराउने श्रीकृष्णोपचार विधि हो, श्रीमद्भगवद् गीता। यज्ञमय कर्मयोगको गतिद्वारा अव्यक्त अवस्थामा स्थित रहेकोे उत्पादक क्षमतालाई हासिल गरी परस्पर उन्नति गर्ने सृष्टिकर्ताले परापूर्वकालमा नै दिएका ज्ञानको पुनर्ताजगी भएको छ, श्रीमद्भगवद् गीतामा। अतः गतिबाट स्थिति, अनि स्थितिद्वारा गति, दुवैको सामञ्जस्यता आवश्यक छ जीवनमा। क्रमिक रूपमा कर्मयोगको साधना गदैं ज्ञान प्राप्तिको सामथ्र्य हासिल गर्ने, अनि ज्ञानयोगद्वारा मोक्षमार्गको दिशा समाती मोक्षको लक्ष्य प्राप्ति गर्ने श्रीमद्भगवद् गीतामा रहेको स्थितिगत्यात्मकताको यो सिद्धान्तले साँचो जीवन जिउने कला सिकाएको छ।"
"३२ औं त्रिवेणी कप पुस दोस्रो साता, पुरस्कार राशी १२ लाख","बेसीसहर : गण्डकी प्रदेशकै प्रतिष्ठित त्रिवेणी कप राष्ट्रव्यापी फुटबल प्रतियोगिताको ३२ औं संस्करण आगामी १२ पुसदेखि लमजुङ सदरमुकाम बेसीसहरमा सुरु हुने भएको छ । आयोजक त्रिवेणी युवा क्लबले शनिबार बेँसीसहरमा पत्रकार सम्मेलन गरी ३२ औँ त्रिवेणी कपबारे जानकारी दिएको हो। प्रतियोगितामा पहिलो हुने समूहलाई नगद १२ लाखसहित त्रिवेणी कप, स्वर्ण पदक र प्रमाणपत्र प्रदान गरिनेछ। गत वर्ष प्रथम पुरस्कार नगद ८ लाख रहेको थियो । दोस्रो हुने समूहलाई रजत पदकसहित नगद छ लाख तथा सेमिफाइनल उपविजेता दुई समूहलाई नगद दुईदुई लाख प्रदान गरिने क्लबका अध्यक्ष राजकुमार घिमिरेले जानकारी दिए। गतवर्ष उपविजेतालाई ४ लाख र सेमिफाइनल उपविजेता दुई समूहलाई नगद एकएक लाख पुरस्कार थियो । सर्वोकृष्ट खेलाडी र सर्वाधिक गोलकर्तालाई नगद २५२५ हजार रुपैयाँ दिइने छ । क्वाटरफाइनलदेखि प्रत्येक खेलमा म्यान अफ दि म्याच प्रदान गरिने आयोजकले जनाएको छ । प्रतियोगितामा करिब एक करोड खर्च हुने अनुमान आयोजकले गरेको छ। प्रतियोगिता बेँसीसहरमा रहेको सहजी रंगशालामा हुनेछ। जिल्लामा फुटबल खेलको विकास र प्रवर्द्धन गरी व्यवसायीकरण गर्ने र उच्चस्तरीय फुटबल प्रतियोगिता सञ्चालन गर्न, नयाँ खेलाडीलाई प्रोत्साहन, राष्ट्रिय तथा अन्तर्राष्ट्रियस्तरका खेलाडी उत्पादन गर्ने उद्देश्यले प्रतियोगिता सञ्चालन गरिएको क्लबका पूर्व अध्यक्ष लोकेन्द्र गुरूङले बताए। जिल्लाकै प्रतिष्ठित त्रिवेणी कप राष्ट्रव्यापी फुटबल प्रतियोगिता प्रारम्भिक वर्षहरूमा खेतका गराहरूमा एउटा खसी र भाले पुरस्कार राखेर आयोजना गरिएको थियो । प्रतियोगिताको ३२ औं संस्करणमा आइपुग्दा प्रथम पुरस्कार १२ लाख पुर्याउन पाउँदा खुसी लागेको आयोजक त्रिवेणी युवा क्लबका सचिव प्रविण वाग्लेले बताए। प्रतियोगितामा आमन्त्रित रूपमा छ वटा विभागीय टिमसहित १६ टिमको सहभागिता रहने आयोजकले जनाएको छ । आयोजकले पुसे पन्ध्र तथा तमु ल्होसारको अवसरमा बेसीसहरमा त्रिवेणी साँझ कार्यक्रमसमेत आयोजना गर्ने जनाएको छ । यसैविच क्लबका पूर्व अध्यक्ष एवं प्रदेशसभा सदस्य भेष बहादुर पौडेल गण्डकी प्रदेशको वन तथा वातावरण मन्त्री बनेकोमा सम्मान गरिएको थियो ।"
एनपीएलको पहिलो विकेट ललित राजवंशीलाई,"काठमाडौं : नेपाल प्रिमियर लिग (एनपीएल)को पहिलो विकेट जनकपुर बोल्ट्सका ललित राजवंशीले लिएका छन्। उनले खेलको दोस्रो ओभरको पहिलो बलमा लोकेश बमलाई बोल्ड आउट गरेका हुन्। लोकेशले ५ बलमा १ चौकासहित ५ रन बनाए। नेपाल प्रिमियर लिग (एनपीएल)को उद्घाटन खेलमा जनकुपर बोल्ट्सले विराटनगर किङ्ग्स विरुद्ध टस जितेर फिल्डिङ गरेको छ। जनकपुर बोल्ड्सका कप्तान अनिल कुमार शाहले टस जितेर विराटनगरलाई ब्याटिङको निम्तो दिएका हुन्। विराटनगर किङ्सको कप्तान सन्दीप लामिछाने रहेका छन्। अहिले विराटनगरका लागि अकिब इल्यास र मार्टिन गप्टिल क्रिजमा रहेका छन्। नेपाल प्रिमियर लिगको विजेताले १ करोड ११ लाख, उपविजेतालाई ५० लाख, तेस्रो स्थानको टिमले ३० लाख र चौथो स्थानको २० लाख रकम पुरस्कार पाउनेछन्।"
गलेश्वरमा शतबिज छर्नेको भिड,"बेनी : म्याग्दीको बेनी नगरपालिका९, स्थित ऐतिहासिक धार्मिक स्थल गलेश्वरधाममा बालाचतुर्दशी पर्वको अवसरमा शनिबार बिहानैदेखि शतविज छर्नेको घुइँचो लागेको छ । पश्चिमको पशुपतिनाथको रूपमा परिचित गलेश्वरमा बालाचतुर्दशीको अवसर पारेर देशका विभिन्न ठाउँबाट आएका भक्तजनको बिहानैदेखि घुँइचो लागेको गलेश्वर शिवालय क्षेत्र विकास कोषले जनाएको छ । कोषका सदस्य सचिवबलबहादुर खत्रीले म्याग्दीका साथै पर्वत, बागलुङ, कास्की, चितवन, तनहुँ, स्याङ्जा, राजधानी काठमाडौं लगायतका स्थानबाट हजारौं भक्तजन आएका बताए । पितृको स्मृतिमा शुक्रबार साँझदेखि रातभर बत्ती बालेर जाग्राम बसेका भक्तजनहरुले बिहानैदेखि छरेका छन् । धान, जौ, तिल, गहुँ, चना, मकै, कागुनो मिसाएर छर्ने चलन रहेको छ । हेमाद्रि नामक धर्मग्रन्थमा 'भगवान् शिव मृगरूप लिएर घुम्नुभएको पुण्यक्षेत्रमा आजका दिन एक गेडा बीज छर्दा एक गेडा सुन दान गरेबराबरको पुण्य मिल्ने र दिवङ्गत आत्माले पनि मुक्ति पाउने' उल्लेख गरिएको छ । बालाचतुर्दशी मेलालाई सुरक्षित र व्यवस्थित बनाउन विभिन्न २४ वटा उपसमिति परिचालन गरिएको कोषका अध्यक्ष रेग्मीले जानकारी दिए । भक्तजनले छिटो र सहज रूपमा दर्शन तथा पूजा गर्ने व्यवस्था मिलाएका छौँ, उनले भने ,शतबिज छर्न धेरै ठाउँबाट ठूलो संख्यामा भक्तजन आएकाले व्यवस्थित बनाउन सुरक्षा निकाय, प्रशासन, नगरपालिका र विभिन्न संस्थासँग समन्वय गरेका छौँ । यस पटक करिब ५० हजार भक्तजन आउने कोषको अनुमान छ । खेतीबाली भित्र्याउने र लगाउने काम सकिएको, मौसम अनुकुल र बेनीगलेश्वर सडक कालोपत्र भएकाले भक्तजन बढ्ने अपेक्षा गरिएको छ । कृष्णगण्डकी किनारमा रहेको ९ रोपनी चट्टानमा फैलिएको एउटै गोलाकार चक्रशिलाको उत्तरपूर्वी कोणमा अवस्थित मन्दिरभित्र स्वयम् उत्पत्ति ज्योतिर्लिङ्गेश्वर महादेव विराजमान भएको क्षेत्रमा प्रवेश गरेमात्रै पनि मनोकामना पूरा हुने जनविश्वासले मुक्तिनाथ मन्दिरमा जाने भक्तजनले दर्शन गर्ने गरेका छन् । गलेश्वरका साथै म्याग्दीको धवलागिरी गाउँपालिकाको मराङवेशी, मङ्गला गाउँपालिकाको बरङ्जा दह लगायतका शिवालयहरुमा पनि बालाचर्तुदशीको मेला लागेको छ ।"
विराटनगरका ओपनर मार्टिन गप्टेलको अर्धशतक,काठमाडौं : नेपाल प्रिमियर लिग(एनपीएल) को उद्घाटन खेलमा विराटनगरका ओपनर मार्टिन गप्टेलले अर्धशतक प्रहार गरेका छन् । शनिबार कीर्तिपुरस्थित त्रिवी मैदानमा भएको खेलमा टस हारेर ब्याटिङको निम्तो पाएको विराटनगरका लागि ३६ बलमा ७ चौका र १ छक्का सहित अर्धशतक पूरा गरेका हुन् । उनले १३ ओभरको पहिलो बलमा बेन माइकलाई छक्का प्रहार गर्दै अर्धशतक पूरा गरेका हुन् । विराटनगरले पावरप्लेमा एक विकेट गुमाउँदै ३८ रन बनाएको थियो । ओपनर लोकेश बमले ५ रन बनाएर ललित राजवंशीको बलमा बोल्ड आउट भएका थिए । दोस्रो विकेटका रुपमा विराटनगरले अकिव इलियासलाई गुमायो । उनले १८ बलमा १ चौकासहित १५ रन बनाएर एलबीडब्ल्यु आउट भए । उनलाई मोहम्मद मोसिनले एलबीडब्ल्यु आउट गरे । तेस्रो विकेटको रुपमा विराटनगरले निकोलस क्रिकोटनलाई हर्ष थाकरले बोल्ड गरे । उनी १३ बलमा ९ रन हानेर पेभेलियन फर्किए ।
"चितवनका हात्ती, गैंडा","तीजजस्तै हामीहरू जितिया पर्व यसैगरी नाचेर मनाउँछौं। राति १११२ बजे चामलको अनदीलाई उसिनेर तितर (मीठो भोजन) बनाउँछौं अनि मिष्ठान्न भोजन गर्छौं। धान् बाली पहेँलो भयो पीपलु छायाँले याँ सबै सञ्चै छौ दाजु हजुरका मायाले। अमेरिकामा देउडा गीत बीजारोपण गरेर नेपाल फर्किएँ। लगत्तै नमस्ते लघुकथा मञ्च नेपालले देउडा गीत प्रस्तुुतिका लागि सो संस्थाका संस्थापक सभापति कृष्णजी शर्मा, घनश्याम डल्लाकोटीले चितवनको रापतीमा बोलाए। पूर्वी चितवनका लहलहाउँदा पहेँला धानका फाँटले शरद ऋतु बोलाइरहेको थियो। दाइँ गर्नुलाई सुदूरपश्चिम र कर्णाली प्रदेशमा धान चुट्नु भनिन्छ। शरद ऋतुबारे देउडा गीत ४०४५ वर्षपहिले रेडियोमा गाएको याद दिलायो अन्नको भण्डार मानिएको चितवन जिल्लाले। मानौं, कर्णाली प्रदेशमा दसैंको बेला मनाइने जात रामरमिता र देउडा खेलिने पर्वमय उल्लास देखियो चितवनमा। यस्तो संयोगमा मनभरि कयौं गीतका भंगाला बगिरहन्छन्, सुनाउन मन लाग्छ। तर अलि बिरानो बस्तीका गीत सुनाउँदा देउडाका भाका न बुझेर अपमानित होइएला कि भन्ने पनि मनभित्रको पीर। गीतसंगीतका व्याख्याता प्रकाश सायमीले भने जस्तै संगीतको कुनै भाषा हुँदैन, गीत नबुझ्नुमा बेअर्थ हँुदैन। यही कुरा लागू भयो, साहित्यिक र गीतिमय साँझ चितवनमा मलाई। २०६२०६३ को जनआन्दोलन सफल पार्न नागरिक अगुवाका रूपमा चितवन जिल्लालगायत देशभरिका धेरै जिल्ला सदरमुकाममा देउडा गीत सुनाउँदै हिँडें साथीसँग। ठाउँ विशेषका गीतहरूले विशेष अर्थ राख्छ। चितवनका आदिवासी, चौधरी जातिलाई दुल्लु र दैलेखमा पाइने पञ्चदेवल र गणिकाबारे गीति शैलीमा जानकारी गराउँदा संस्कृति अगुवा सन्तकुमार चौधरीले समावेशी भाषामा सुनाइदिए चितवन पनि थारू संस्कृतिका लागि सुन्दर फूलबारी हो। उनी भन्दै थिए, गढी भनेका किल्लाहरू हुन्, सिन्धुलीगढी, हरिहरपुरगढी आदिले अंग्रेजविरुद्ध गोर्खाली फौजले लडेका थिए रे, हामीहरूको रक्षा गरेका थिए रे ! सन्तकुमारकै पहलकदमीमा जुमेरा होटलको सभाहलमा उपस्थित थारूहरूले फागू पूर्णिमामा नाचिने फगुवा नाच नाचे। रामायणको कथामा आधारित सो नाच रामभक्त हनुमान, भाइ लक्ष्मणले राम र सीतालाई गरेका आदर र मर्यादामा आधारित कथाहरू रहेछन्। होरिया होरिया होरङ होरङजैसा होरी भन्दै आफ्नो मातृभाषा थारू भाषामा गाउँदै पिठ्यूमा मयूरका प्वाँख राखेर आफ्नो संस्कृति देखाउँदा कताकता गुल्मी जिल्लाको सरौं र सल्यानमा टप्पा गीतमा नाचिने नाचजस्तो देखिन्थ्यो। तर विधि फरक रहेछ। संस्कृितकर्मी सौमिन्द्र, फगुना, कारिका चौधरी आयोजक घनश्याम डल्लाकोटी, डा विदुर चालिसेलगायत पंक्तिकार पनि थारू नाचमा नाच्यौं। पुरुषहरूको मौलिक नृत्यपछि थारू महिलाले मौलिक नाच झम्टा नाचे। महिला संस्कृति अगुवा शुभद्रा चौधरी जानकारी गराउँदै थिइन्, हामी तीज पर्व मनाउँदैनौं, बरु झम्टा नाच गोलो आकारमा घुमेर आफ्नै भाषामा थारूहरूको परम्परागत संस्कृति, पितापुर्खाहरूले मनाएको पर्वको चर्चा गर्दै मनाउँछौं। गोडाको चाल करिबकरिब देउडा नाचको जस्तै देखिन्छ। नाच्ने परम्परा पनि गीतको सबालजवाफ जस्तै रहेछ। बरु फरक यति छ कि थारू चेलीबेटीले हातहातमा लट्ठीजस्तै काठ बोकेर शब्दैपिच्छे तालमा लट्ठीले हिर्काउँदा रहेछन्। यसबाट निस्कने नयाँ धुनले पैतला मिलाऊ, गीत नबिगार भन्ने सन्देश दिन्छ भनी जानकारी गराइन्, संस्कृति अगुवा श्रीमती शुभद्रा चौधरी। शुभद्रा थप जानकारी गराउँछिन्, तीजजस्तै हामीहरू जितिया पर्व यसैगरी नाचेर मनाउँछौं। राति १११२ बजे चामलको अनदीलाई उसिनेर तितर (मीठो भोजन) बनाउँछौं अनि मिष्ठान्न भोजन गर्छौं। आदिकालदेखि हाम्रो थारू संस्कृतिको जगेर्ना हामीले नै गर्दै आइरहेका छौं। सरकारले थप हौसला देओस् भन्दै थिए, नृत्यमा सहभागी भागीरथी, शान्तिदेवी, सीता चौधरीहरू। अबोध नारीको झंै पवित्र आवाज सुनेर मलाई थारूजस्तै पछाडि परेका देशका सयौं संस्कृतिको ढोका लोकतान्त्रिक सरकारले नखोले कसले र कहिले खोल्ने ? सभामा गण्डकी अञ्चलको सालैजो, गुरुङ जातिको रोधी, पूर्वाञ्चलको मारुनी संस्कृतिले पनि सबैको मन तान्यो। उत्तरका हिमशृंखला मधेसका एकनासका चारकोशे झाडी र हिमालबाट बग्ने महाकाली, सेती, कर्णाली, गण्डकी, कोशी नदीजस्तै रहेछन्, नेपालका हरेक क्षेत्र, जनजाति र भूगोलमा मनाइने अथाह संस्कृति। जात र भूगोलअनुसार ताŒिवक भिन्नता देखिएता पनि सयपत्री फूलको सुन्दर मगमगाउँदो मालाजस्तै रहेछन्, नेपालको संस्कृति, रहनसहन, भाषा र शैली। थारूहरूको मौलिक नाचमा गोडा चलाउन हातमा मयूर र डम्फु समातेर उनीहरूले जस्तै नृत्य गर्न पंक्तिकारलाई गाह्रो परेन। थारू संस्कृतिमा एकाकार हुन उनीहरूसँगै रमाइरमाई नाचे। साथै देउडा संस्कृतिबारे संक्षिप्त जानकारी पनि गराएँ। देउडा सुदूरपश्चिम र कर्णाली प्रदेशको मौलिक संस्कृति हो। डेढी कदममा खेलिने यो संस्कृति बचाउन गीत गाउन र सो अनुरूपको पैतला चलाउनु पर्छ। एक कदम अगाडि आधा कदम पैतला पछाडि चलाएर देब्रेतिरबाट दाहिनेतिर अगाडि बढ्नुपर्छ भन्दै उनीहरूका सामु गीत पनि गाएर नाचे। पंक्तिकारले नाचेको देखेर खुसी हुँदै उनीहरू पनि नाच्न अग्रसर भए। संस्कृतिमा गहिरो अभिरुचि भएकाले देउडा नाच्न गाह्रो भएन थारू महिला, पुरुषलाई। सुदूरका मौलिक भाका ओ वाज झुम्य्रौली वाज, झम्क्यो डालीमा, याट्टी याट्टी फर्क छोयाट्टी, छणका नन्दकेश लय मञ्चमा गाइरहँदा सन्तकुमार चौधरी, शुभद्रा चौधरीलगायत मात्र नभएर सभाहलमा उपस्थित सबैजना स्वतःफूर्त नाचिरहे। घनश्याम डल्लाकोटी, लघुकथाकर मीठुकुमारी पाठक, सुरेशकुमार पाण्डे, विष्णु पन्थी, सुरेशकुमार काफ्ले, यमुना प्रधानांग आदिले देउडामा सहभागिता देखाए। समावेशी संस्कृतिको विकास र विस्तार यसरी गरिनुपर्दो रहेछ : हिमाल अग्लो नेपालको देवता दर्नाली आउँदा जाँदा पानी पिउँला न सुक्नु कर्णाली। कर्णाली नदीलाई कहिल्यै पनि नसुक्नु भनी गीतमा अनुरोध गरिरहँदा उपस्थित केही संस्कृतिकर्मीले अब नसुक्नु नारायणी नदी भन्नुहोला कलाकारज्यू भनी सल्लाह पनि दिए। देउडा गीतमा माथि उल्लेख गरे जस्तै गीतका दुईवटा पंक्ति हुन्छन्। एउटामा १४ र अर्को पंक्तिमा पनि १४ वटा अक्षर मिलाएर २८ वटा अक्षर मिलाएर लोकछन्दमा आधारित देउडा गीत बन्छन्। पहिलो पंक्तिले गीतको मुखडा देखाउँछ भने दोस्रो पंक्तिले पूरै अर्थको व्याख्या गर्छ। यी गीतलाई समष्टिरूपमा खेल भनिन्छ। यी सबै गीत सुदूरपश्चिम र कर्णालीका वनगीत हुन्, साहित्यका अनमोल भण्डार हुन्। देउडा गीतहरू अब त थारू, गुरुङ, मारुनी, सेब्रो, मिथिलाञ्चलको वैभवशाली संस्कृतिका मितेरी गीत र संस्कृति बन्न पुगेका छन्। पूर्वी चितवनको जुमेरा होटेलको सभाहलमा मौलिक देउडा गीतहरू सयौं संस्कृति, गीत र साहित्यप्रेमीलाई जानकारी गराउन पाउँदा निकै खुसीको अनुभूति भयो। २०३७४० सालतिर यस्ता मौलिक भाका रेडियो नेपालमा र पछि म्युजिक नेपालमा रेकर्ड भएका थिए। म्युजिक नेपालमा परशुराम चौधरी (सुनसरी)ले दर्जनौं देउडा गीत रेकर्ड गरी सहयोग गरेका थिए। अहिले चितवनका धरतीपुत्र पुत्रीहरूलाई तिनैमध्येका केही देउडा गीत सुनाउन पाउँदा आफूलाई भाग्यमानी सम्झें। चितवनका हात्ती, गैंडा, मयूरका ताँती देउडा गीत र मयूर नाचको रूपै भाँती भाँती।"
ट्रकको ठक्करबाट पैदलयात्रीको मृत्यु,काठमाडौं : ट्रकको ठक्करबाट पोखरामा पैदलयात्रीको मृत्यु भएको छ। मृत्यु हुनेमा पूर्वी रूकुम घर भई हाल पोखरा महानगरपालिका२५ याम्दी बस्ने ५५ वर्षीया धन कुमारी बुढा रहेकी छन्। घान्द्रुकबाट पोखरातर्फ आँउदै गरेको ग २ ख १४६० नम्बरको ट्रकले जेब्रा क्रसिङबाट बाटो काट्दै गरेकी उनलाई ठक्कर दिएको थियो। ट्रकको ठक्करबाट घाइते भएकी उनलाई उपचारका लागि मणिपाल शिक्षण अस्पताल पठाइएकोमा उनलाई चिकित्सकले मृत घोषणा गरेका जिल्ला प्रहरी कार्यालयले जनाएको छ। प्रहरीले ट्रक चालक ४५ वर्षीय पृथि प्रसाद तामाङलाई नियन्त्रणमा लिएर अनुसन्धान कार्य अघि बढाएको छ।
गप्टेलको अर्धशतकमा विराटनगरले जनकपुरलाई दियो १२८ रनको लक्ष्य,"काठमाडौं : नेपाल प्रिमियर लिग (एनपीएल)को उद्घाटन खेलमा विराटनगरले जनकपुरलाई १२८ रनको विजयी लक्ष्य प्रस्तुत गरेको छ। शनिबार कीर्तिपुरस्थित टियु क्रिकेट मैदानमा भएको खेलमा टस हारेर ब्याटिङको निम्तो पाएको विराटनगर १२७ रन बनाउँदै १९ ओभरमा अलआउट भएको हो। विराटनगरका लागि मार्टिन गप्टेलले सर्वाधिक ५५ रन बनाए। उनले ४३ बलमा ७ चौका र १ छक्का प्रहार गरे। उनले ३६ बलमा ७ चौका र १ छक्का सहित अर्धशतक पूरा गरेका हुन्। उनले १३ ओभरको पहिलो बलमा बेन माइकलाई छक्का हान्दै अर्धशतक पूरा गरेका थिए। उनीबाहेक अकिव इलियासले मात्रै दोहोरो अंकमा रन बनाए। उनले १८ बलमा १ चौका सहित १५ रन बनाएर एलबीडब्ल्यु आउट भए। उनलाई मोहम्मद मोसिनले एलबीडब्ल्यु आउट गरे। विराटनगरले पावरप्लेमा एक विकेट गुमाउँदै ३८ रन बनाएको थियो। ओपनर लोकेश बमले ५ रन बनाएर ललित राजवंशीको बलमा बोल्ड आउट भएका थिए। दोस्रो विकेटका रुपमा विराटनगरले अकिव इलियासलाई गुमायो। तेस्रो विकेटको रुपमा विराटनगरले निकोलस क्रिटोनलाई हर्ष थाकरले बोल्ड गरे। उनी १३ बलमा ९ रन हानेर पेभेलियन फर्किए। चौथो विकेटका रुपमा हर्ष थाकरले महँगो विकेट निकाले। जसमा उनले मार्टिन गप्टेललाई अनिल शाहको हातबाट क्याच आउट गराए। उनले ४३ बलमा ७ चौका र १ छक्का सहित ५५ रन बनाए। पाँचौं विकेटका रुपमा विकेटका लागि हर्ष थाकरको बलमा विकेटकिपर लाहिरु मिलन्थाले स्टम्पिङ आउट गरेका हुन्। १६१ ओभरमा छटौं विकेटमा विराटनगरले प्रतिश जिशीलाई गुमायो। ललितको बलमा प्रतिश बोल्ड भए। १६३ ओभरमा पुन ललितको जादु चल्यो। सातौं विकेटमा बसिर अहमद ललित राजवंशीको बलमा अनिल शाहको हातबाट क्याच आउट भए। आठौं विकेट १७३ ओभरमा सन्दीप लामिछाने किशोर महतोको बलमा अरनिको यादवको हातबाट क्याच आउट गराए। नवौं विकेट १७४ ओभरमा जितेन्द्र मुखिया गोल्डेन डक भए। नवौं विकेट गुमाउँदा विराटनगर ११२ रनमा सिमित रहेको थियो। अन्तिम विकेटका लागि अनिल खरेल र क्रिस सोलले १५ रनको साझेदारी गरे। विराटनगरका लागि अन्तिम विकेट १९औं ओभरको अन्तिम बलमा बेन माइकले क्रिस सोललाई मोहम्मद मोसिनको हातबाट क्याच आउट गराए। जनकपुरका लागि ललित राजवंशी ३, हर्ष थाकर र किशोर महतोले समान २२ र मोहम्मद मोसिन र बेन माइकले ११ विकेट लिए।"
"पहिले गुल्जार, अहिले उजार","चिनियाँ सेनाको कब्जामा रहेको भूभागमाथि विजय प्राप्त गरेको वा जितेको कारण यस ठाउँको नाम जितपुर रहन गएको हो र पहाडको फेदमा भएकाले यसलाई जितपुरफेदी भनिएको हो। कुनै बेला गुल्जार मानिएको जितपुरफेदी बजारले असन र इन्द्रचोकलाई समेत बिर्साउँथ्यो । तीसको दशकमा जब यहाँका स्थानीय एकाएक अन्यत्र बसोबास गर्न पुगे, तब गुल्जार रहेको यो स्थान उजाड बन्न पुग्यो । धार्मिक एवं ऐतिहासिक महत्त्व बोकेको यो स्थान तीसको दशकपछि नै एकाएक उपेक्षित बन्न पुगेको हो । जब बीसको दशकमा काठमाडौं त्रिशूली सडकको निर्माण भयो, तब जितपुरफेदी बजारको भाग्य खोसिन पुग्यो । त्यसपछि क्रमश: मरुभूमिमा हराएको यात्री झैं एक्लो बन्न पुग्यो । त्यसपछि केही समययता फेरि यो स्थान आफ्नो प्राचीन विरासत जोगाउन प्रयासरत छ । यहाँ भएका कैयन् सम्पदाले आफ्नो अस्तित्व गुमाइसकेका छन् । स्थानीयहरू बसाइँ सरेर अन्यत्र लाग्दा यहाँको सांस्कृतिक चालचलन र जात्रा परम्परा पनि प्रभावित बन्न पुगेको छ । शिवपुरी नागार्जुन राष्ट्रिय निकुञ्जको काखमा पाँचमाने भन्ज्याङको पूर्वतिर तारकेश्वर नगरपालिकाको वडा नं ३ मा रहेको जितपुरफेदी बजार अचेल प्राय: सुनसान देखिन्छ । अहिले यो स्थल तारकेश्वर महादेव र पाँचमाने चैत्य घुम्न आउने पर्यटकको स्वागतमा फिका मुस्कान छर्न विवश छ । जितपुरफेदीको नामकरण : जितपुरफेदीको नामकरणलाई केलाउँदा नेपाल र भोटबीच भएको युद्धको प्रसंग उल्लेख गर्नु सान्दर्भिक देखिन्छ । रणबहादुर शाहको पालामा नेपाली फौजले चिनियाँ फौजलाई काठमाडौं उपत्यका पस्न नदिई चातुर्यतापूर्वक लडाइँ गरी जितेको ठाउँ (पुर)बाटै यसको नाम रहन गएको हो । बालचन्द्र शर्माको नेपालको ऐतिहासिक रूपरेखा नामक पुस्तकमा उल्लेख भएअनुसार पृथ्वीनारायण शाहको पालामा नेपाल र भोटबीच भएको सन्धिलाई भोटले उल्लंघन गरी नेपालतिर आक्रमण गर्यो । त्यसको बदलामा नेपाली सेनाले भोट पुगी त्यहाँबाट सम्पत्ति लुटेर ल्याउनुका साथै केही पदाधिकारीलाई कैदसमेत गरे । त्यसकारण विसं १८४८ (इसं १७९२) मा भोटको रक्षा गर्न भनी हजारौं चिनियाँ सेना भोट आए । त्यसक्रममा उनीहरू बेत्रावती, खरानीटार, थानसिङ, ककनी हुँदै पाँचमानेतिर बढे । नेपाली सेना पनि पाँचमाने वरपर तैनाथ थिए । त्यति नै बेला काठमाडौं उपत्यकाको संरक्षणार्थ सरकारी ढुकुटी, गरगहना र बहुमूल्य पदार्थहरू मकवानपुर पठाइयो । विसं १८४८ (इसं १७९२ सेप्टेम्बर १९) को रात चिनियाँ तथा भोटका सेनाबिना अवरोध पाँचमाने आइपुगे । त्यतिबेला नेपाली सेनाले बडो चलाखीपूर्वक जंगलका बुट्टाहरू र तल फेदी वरपरका घरेलु जनावरका सिङमा समेत राँकाहरू बाँधी छोडियो । त्यसपछि चिनियाँ सेनाहरू आफू चारैतिरबाट घेरिएको महसुस गर्दै त्यहाँबाट उत्तरपश्चिमतिर नै फर्किए । नेपाली सिपाहीले उनीहरूलाई बेत्रावतीसम्म लखेटे । यसरी चिनियाँ सेनाको कब्जामा रहेको भूभागमाथि विजय प्राप्त गरेको वा जितेको कारण यस ठाउँको नाम जितपुर रहन गएको हो र पहाडको फेदमा भएकाले यसलाई जितपुरफेदी भनिएको हो । जितपुरफेदीको विवादित इतिहास ? : यहाँस्थित सिद्धेश्वर महादेव मन्दिरको शिलालेखमा उल्लेख भएअनुसार नेपाल र तिब्बतबीचको युद्ध बेत्रावती किनारामा भएको तर जितपुरफेदीमा नभएको फरक मत पनि पाइन्छ । कृष्णप्रकाश श्रेष्ठले स्थाननाम कोश नामक पुस्तकमा नेपालचीन युद्धमा नेपाली फौजले चिनियाँ फौजलाई हराएको स्थानमा पहाडको फेदीमा बसेको सहर हुनाले जितपुरफेदी रहन गएको भनी उल्लेख गरेका छन् । बालचन्द्र शर्माको नेपालको ऐतिहासिक रूपरेखा पृष्ठ २४३ मा पनि सोही उद्धरण दिइएको छ । तर उक्त युद्ध जितपुरफेदीमा नभई बेत्रावतीमा भएको तथ्य बाबुराम आचार्यको नेपालको संक्षिप्त वृत्तान्त पृ १००, चित्तरञ्जन नेपालीको श्री ५ रणबहादुर शाह पृ १०२ र ऐतिहासिक पत्रसंग्रहको पृ ७१ मा सप्रमाण दिइएको छ । उक्त तथ्यले नेपालभोटबीच युद्ध जितपुरफेदीमा नभएको देखिन्छ । यदि उक्त युद्ध जितपुरफेदीमा नभएको भए युद्ध उक्त स्थानको नामकरण कसरी जितपुरफेदी रहन गयो त ? त्यसैले उक्त तथ्यलाई आधार मान्ने हो भने जितपुरफेदी नामकरण असत्य र अपुष्ट ठहरिन्छ । उक्त शिलालेखमा उक्त सन्दर्भ केका लागि उल्लेख गरियो र त्यसरी इतिहासलाई किन विवादित बनाउन उक्त शिलालेख राखिएको हो ? सोको पुष्टि हुन सकेको छैन । उक्त शिलालेखमा उल्लेख गरिएको तथ्यले ऐतिहासिक जितपुरफेदीको नामकरणमा नै विवादको स्थिति सिर्जना गरेको देखिन्छ । पुरातात्विक सम्पदा : जितपुरफेदी बजारमा प्राचीन सम्पदा थुप्रै छन् । त्यसमध्ये प्रमुख सम्पदाका रूपमा सिद्धेश्वर महादेवलाई पनि लिन सकिन्छ । जुन जितपुरफेदी बजारको पूर्वपट्टि महादेव खोलाको किनारमा छ । पुरातत्त्व विभागले जीर्णोद्धार गरेको यस मन्दिरको निर्माणपश्चात् यस भेगको महत्त्व झन् बढ्न पुगेको हो । महादेव खोलाको बायाँमा ठूलाठूला ढुंगाको बीचमा रहेको उक्त मन्दिर संरक्षणका लागि पाटी बनाउने क्रममा मन्दिरको प्रांगणमा इँटाको गारो भेटिएको थियो । त्यहाँ रहेको शिवलिंगलाई लिच्छविकालीन मानिन्छ । उक्त मन्दिर १९९७ सालमा निर्माण भएको हो । त्यस्तै, सिद्धेश्वर महादेव मन्दिर निर्माण समितिको पहलमा संस्कृति, पर्यटन तथा नागरिक उड्डयन मन्त्रालयको संस्कृति महाशाखाबाट बजेट विनियोजित भई आव २०५८५९ मा पुरातत्त्व विभागलाई निर्माणको जिम्मा सुम्पिएको देखिन्छ । मन्दिर निर्माणका क्रममा त्यतिबेला दक्षिणपश्चिममा पुरानो जगको इँटामा २१ वटा लिच्छविकालीन मुद्रासमेत फेला परेका थिए । जितपुरफेदी बजारको बीचमा एउटा प्राचीन चैत्य छ । जसको निर्माण महामञ्जु श्रीले गरेको भन्ने किंवदन्ती पाइन्छ । उक्त प्राचीन चैत्यनजिकै नेपाल सम्बत् ९४५ उल्लेख शिलालेखसमेत रहेको छ भने त्यसको नजिकै प्राचीन ढुंगेधारा, गणेश मन्दिर, नाट्येश्वर मन्दिर र विद्यालय पनि छन् । यहाँ रहेको महत्त्वपूर्ण मन्दिरमध्येको नाट्येश्वर मन्दिरमा नेवारी समुदायले नयाँकुराको थालनी गर्दा वा नाचगानको शुभारम्भमा नाट्येश्वरको पूजाअर्चना गर्ने प्राचीन चलन विद्यमान छ । मल्लकालीन शिलालेखयुक्त ढुंगेधारा : जितपुरफेदी बजार र यसको वरपर प्राचीन ढुंगेधारा पनि छन् । फेदीबजारमा रहेको ढुंगेधारामा पानी आउँदैन भने बजारको अलिकतिमाथि रहेको ढुंगेधाराबाट पानी बगेको देख्न सकिन्छ । जुन ढुंगेधाराको माथिल्लोपट्टि प्राचीन शिलालेख पनि छ । जुन शिलालेखको सम्बत् स्पष्ट नभए पनि यो मल्लकालीन भएको अनुमान लगाउन सकिन्छ । पश्चिम नेपालको भ्रमण गर्ने कैयन् यात्रुले यस धाराको पानीले प्यास मेटाएका होलान् । काठमाडौं उपत्यकाको सुन्दर दृश्यपान पनि गर्न सकिने यस मल्लकालीन ढुंगेधारा भएको यस स्थानमा रहेको शिलालेखले जितपुरफेदीको थप रहस्य बोकेको सम्भावना आकलन गर्न सकिन्छ । पश्चिमाञ्चल जाने मुख्य नाका : समय निक्कै बलवान् हुँदो रहेछ । परिवर्तनका सामु कसैको केही लाग्दो रहेनछ । २०१५ सालपूर्व जितपुरफेदी बजारको निक्कै आकर्षण थियो स्थानीय ९१ वर्षीया सुवर्णलक्ष्मी विगत सम्झँदै भन्नुहुन्छ । यो नुवाकोट, धादिङ, लमजुङ, गोर्खासम्मको व्यापारिक मार्ग पनि हो । त्यतिबेला आवतजावत गर्ने मानिसको घुइँचो लाग्ने यो बजार अहिले सुनसान छ । हिजोको त्यौ रौनक र आजको सुनसान देख्दा सपना हो जस्तो लाग्छ । त्यतिबेला नुनदेखि सुनसम्म पाइने जितपुरफेदी बजारको रौनक इन्द्रचोक र असनको भन्दा कम थिएन ग्रामीण आदर्श बहुमुखी क्याम्पस नेपालटारका प्राश्यामकुमार देवकोटा बताउँछन् । उनका अनुसार टाढाटाढाबाट मानिसहरू सामान किनबेच गर्न यहाँ आउँथे । यो मुख्य व्यापारिक केन्द्र नै थियो । कुनै बेला ज्यादै गुलजार जितपुरफेदी बजार अहिले बाटो बिराएको यात्री झैं बन्न पुगेकोमा चिन्ता गर्छन्, सूर्यबहादुर श्रेष्ठ । जितपुरफेदी बजारमा असन र इन्द्रचोकका झैं दुबैतिर घर थिए । विभिन्न प्रकारका पसल, टाढाटाढाबाट किनबेच गर्नेको लर्को लाग्दा र अहिले यो स्थान सुनसान देख्दा समयको प्रवाह कसैले छेक्न नसक्ने र यो अनौठो पनि हुँदो रहेछ भन्ने कुरा सूर्यबहादुर बताउँछन् । विगतमा नेपालको पश्चिमाञ्चलतिर जाने एकमात्र मूलमार्ग रहेको त्यतिबेलाको चर्चित स्थान अहिले सुनसान देखिन्छ । १९२८ सालअघि स्याङ्जादेखि काठमाडौं आउँदा मूलबाटोमा नुवाकोट, पोखरा, सातमुहाने, सिसाघाट, सोतीपसल, कुन्छा, मानेचौका, बाह्रपिर्के, खोपलाङ, जोरकाटे, जरेवर, निमेल दोभान, बोरलाङघाट, हाँसेको पसल, निवेल दोभान, पन्ध्रकोसे, चरङ्गेको फेदी, भर्याङभुरुङ, सामरी, त्रिशूली, बट्टार, रानीपौवा, बस्नेतपौवा, जितपुर, धर्मस्थली, डुक्रनेपानी र बालाजुबाट गुज्रनु पथ्र्यो भनी सरदार भीमबहादुर पाँडेले त्यसबखतको नेपाल पुस्तकमा समेत उल्लेख गरेका छन् । जजसले त्यतिबेला यस स्थलबाट यात्रा गरेका थिए, तिनीहरूका स्मृतिमा जितपुरफेदीको सजीव तस्बिर सजिएको छ । त्यहाँबाट यात्रा गर्ने लेखकले विभिन्न प्रसंगमा यस ठाउँको उल्लेख गरेको छ । त्यस्तै, लिच्छवि र मल्लकालमा नेपालको पश्चिमतिर जाने र आउने प्रमुख नाकाका रूपमा जितपुरफेदीको उल्लेख भएको पाइन्छ । शाहकालमा पनि यो स्थल प्रमुख व्यापारिक मार्गकै रूपमा प्रख्यात थियो । पृथ्वीनारायण शाहले उपत्यका विजय गर्नुपूर्व नुवाकोट ककनी हुँदै यही ठाउँबाट उपत्यका प्रवेश गरेका थिए । प्रत्येक वर्ष एकता दिवस तथा पृथ्वी जयन्तीमा हुने एकीकरण पदमार्ग यात्राले पनि यसको महत्त्व झन् बढ्न पुगेको देखिन्छ । इतिहासमा उल्लेख भएअनुसार पृथ्वीनारायण शाहले प्रमुख व्यापारिक मार्ग भएका कारण सबैभन्दा पहिले नुवाकोट जित्ने प्रयत्न गरेका थिए । ज्ञानमणि नेपालले नेपालभोटचीन सम्बन्धका केही सांस्कृतिक पक्ष नामक पुस्तकमा खलितापत्र र सरसौगातहरू आउँदा ठूलो उत्सव मनाइने, यहाँका उच्च भारदारहरू पल्टन लिएर जाने बालाजुदेखि नाचगानबजान गर्दै हात्तीमा चढाएर ल्याएर यो खलिता भिœयाउने र तोपको सलामी दिइने कुरा उल्लेख गरेबाट उक्त खलितापत्र र सरसौगात पाँचमाने जितपुरफेदी धर्मस्थली डुक्रनेपानी हुँदै बालाजुसम्म आउने प्रस्ट हुन्छ । त्यस्तै, १८४६ सालदेखि चीनमा प्रतिनिधि मण्डल पठाउने उपक्रम भयो । नियमित रूपले पाँच वर्षमा अर्जी सौगात लिई प्रतिनिधिमण्डल बादशाहको दर्शन गर्न पेचिन पुग्ने प्रथा सुरु भयो । यसरी चीन जाने प्रतिनिधिमण्डल फर्केर आउँदा केरुङको बाटो गरी नुवाकोटको चतुराले हुँदै बालाजु आउने चलन थियो । यसरी उक्त मार्गबाट आउँदा जितपुरफेदी धर्मस्थलीकै बाटो भएर आउनु पथ्र्यो । प्रमुख तीर्थस्थल तारकेश्वर महादेवको दर्शन गर्न जाने प्रमुख मार्गका रूपमा पनि जितपुरफेदी बजारलाई नै लिइन्छ । त्यसैले, कैयन् स्वदेशी तथा विदेशी लेखकले आफ्नो संंस्मरणमा जितपुरफेदी, पाँचमाने र धर्मस्थलीको महत्त्व, ऐतिहासिक प्रसंग उल्लेख गरेका छ्न् । तत्कालीन राजा महेन्द्र २०१७ सालतिर पश्चिमाञ्चलको भ्रमणका क्रममा यहाँ केही समय वि श्राम गरी पश्चिमतिर लागेका थिए । त्यतिबेला नै चर्चित भएको यस स्थानमा पछि राजा महेन्द्रको सालिक राख्ने कुरा उठेको थियो । विवादका कारण उक्त सालिक त्यहाँ नराखी प्रज्ञा प्रतिष्ठानमा लगेर राखिएको स्थानीय बताउँछन् । अन्तर्राष्ट्रिय मार्ग : यो स्थल धार्मिक, सांस्कृतिक, सामरिक दृष्टिले महत्त्वपूर्ण मार्गका रूपमा परिचित छ । एक हजार वर्ष पहिले नालन्दा विश्वविद्यालयका बौद्धभिक्षु अतीस दीपङ्करले भोटयात्राका क्रममा यसै स्थानको पाँचमाने हुँदै तिब्बतसम्मको यात्रा पूरा गरेका थिए । त्यस्तै, भृकुटीको बिदाइ पनि यही मार्ग हुँदै गरिएको र अरनिको पनि यही मार्गबाट तिब्बततिर लागेका हुन् भन्ने कुरा सत्यमोहन जोशीले कलाकार अरनिको पुस्तकमा उल्लेख गरेका छन् । जगत्गुरु शंकराचार्य पनि यही बाटो हुँदै तिब्बत प्रस्थान गरेको कुरा इतिहासमा पाइन्छ । कर्नेल कर्कप्याट्रिकले यस स्थलबाट नै नेपाली सेना भोट तिब्बतसँग युद्ध गर्न अगाडि बढेको भन्ने कुरा उल्लेख गरेका छन् । बेल्जियमका अनुसन्धानविद् तथा लेखक ह्युवर्ट डिक्लियरले पनि यस स्थलको भ्रमण गरेका थिए । समग्रमा यो स्थान राष्ट्रिय तथा अन्तर्राष्ट्रिय दृष्टिकोणले महत्त्वपूर्ण मार्ग रहेको प्रतीत हुन्छ । लोपोन्मुख सांस्कृतिक परम्परा : बसाइँसराइँका कारण थुप्रै कुरा प्रभावित हुन्छ भन्ने कुराको पछिल्लो ज्वलन्त उदाहरण नै जितपुरफेदी बजार बनेको छ । जो इतिहासको साक्षी बनेर उभिएको छ । अचेल यहाँका मठमन्दिरमा भक्तजनको त्यति भीड लाग्दैन । यहाँ कुनैबेला धूमधामले मनाइने जात्रा र परम्परालाई अहिले थोरै मानिसले निरन्तरता दिइरहेका छन् । यहाँका जात्रा र अन्य संस्कृति लोप हुँदै जानुमा जनशक्तिको अभाव र बसाइँसराइँ नै मुख्य कारण भएको ठान्छन्, संस्कृतिविद् श्रेष्ठ । उनका अनुसार जितपुरफेदी बजारबाट बसाइँसराइँ गरेका स्थानीयहरू डुक्रनेपानी हुँदै बालाजुतिर बसोबास गरी व्यापारमा तल्लीन भएका कारण पनि यस ठाउँबाट धेरै संस्कृति क्रमश: लोप हुन पुगेका हुन् । परम्पराको निरन्तरता : जितपुरफेदी बजारमा मनाइने विभिन्न जात्रा र परम्परा क्रमश: लोप हुँदै जानुको मुख्य कारण नै यहाँ बसोबास गर्ने अधिकांश नेवारी समुदाय अन्यत्र गएर बसोबास गर्नुलाई मुख्य मानिन्छ । श्रेष्ठका अनुसार यहाँ बसोबास गर्ने केही नेवारी समुदायका सदस्यले भने स्थानीय गणेशजात्रा र परम्परालाई निरन्तरता दिइरहेका छन् । खासगरी यहाँ बसोबास गर्ने अधिकांश मानिस बालाजु झरेपछि त्यहाँ भएका परम्परा र चालचलन ओझेलमा पर्न पुगेको कुरा जितपुरफेदी बजारबाट बालाजु पुगेका स्थानीय पुष्प मानन्धर स्वीकार्छन् । उनका अनुसार पहिले गाईजात्रा, लाखेजात्रा, कृष्णजात्रालगायत अन्य जात्रा पनि जितपुरफेदी बजारमा भव्यरूपमा मनाइन्थ्यो । अहिले जितपुरफेदी वर्तमानको कठघरामा उभिएर आफ्नो प्राचीन गौरव र पहिचानको तीतो बयान उकेल्न विवश छ । बिलुप्त सम्पदा : जितपुरफेदी बजारमा भएका कैयन् सम्पदा बिलुप्त अवस्थामा पुगेका छन् । यस्तै, बिलुप्त सम्पदामा जितपुरफेदीको गुम्बा पनि एक हो । उक्त प्राचीन ऐतिहासिक गुम्बाको अवशेषका रूपमा हाल केही प्राचीन ढुंगा र मूर्तिबाहेक अरू केही पनि देख्न सकिन्न । शिवपुरी नागार्जुन राष्ट्रिय निकुञ्जको तारकेश्वर महादेव मन्दिरबाट बग्दै आउने महादेव खोलाको दायाँ किनारामा जितपुरफेदी बजारको पछाडिपट्टि योे गुम्बा थियो । कुनै बेला यो गुम्बा जितपुरफेदी बजारको प्रमुख आकर्षण थियो । स्थानीय ९१ वर्षीया सुवर्णलक्ष्मी श्रेष्ठ ५० को दशकसम्म बौद्ध भिक्षुहरू गुम्बामा आएर प्रार्थना गर्ने गरेको बताउँछिन् । २०७२ को महाभूकम्पले उक्त गुम्बा पूर्णरूपमा क्षति भएको थियो । अहिले त्यहाँ गुम्बाको केही अवशेषमात्र देख्न सकिन्छ । पाँचमानेको फेदमा रहेको जितपुरफेदी बजारमा कुनैबेला लामाहरू देखिन्थे । फेदीबजारमा रहेको ढुंगेधारामा पानी आउँदैन भने बजारको अलिकतिमाथि रहेको ढुंगेधाराबाट पानी बगेको देख्न सकिन्छ। जुन ढुंगेधाराको माथिल्लोपट्टि प्राचीन शिलालेख पनि छ। जुन शिलालेखको सम्बत् स्पष्ट नभए पनि यो मल्लकालीन भएको अनुमान लगाउन सकिन्छ। आज त्यहाँ न गुम्बा छ र न लामाहरू नै । उतिबेला उक्त गुम्बामा लामाहरू बस्ने, मन्त्र पढ्ने र प्रार्थना गर्ने गर्दथे । उक्त गुम्बाको पूर्वपट्टि महादेव खोलामा जाने प्राचीन ढुंगा छापेर बनाइएको सिँढी अहिले पनि देख्न सकिन्छ । खोलाको किनारमा भगवान् विष्णुसहितको ब्रह्मनाल पनि छ । तर स्थानीयवासीले बालुवा झिकेर थुपारेका कारण उक्त महत्त्वपूर्ण मूर्ति पुरिएको अवस्थामा छ । सम्पदा संरक्षणका प्रयास : यहाँ भएका सम्पदा संरक्षणमा सम्बन्धित निकायले खासै पहल गरेको देखिँदैन । एक वर्ष अगाडि फरकपत्र द्वैमासिकले यहाँको गुम्बाको बारेमा खोजमूलक सामग्री प्रकाशित गरेपछि स्थानीय वडाले केही रकम विनियोजन गरी गुम्बा भएको जमिनलाई रेखांकन गरी ढुंगाको पर्खाल लगाएर संरक्षण गर्ने प्रयास गरेको देखिन्छ । तर यहाँ रहेका सम्पदा संरक्षणका लागि पर्याप्त बजेट विनियोजन नभएको स्थानीय गुनासो गर्छन् । संस्कृतिविद् श्रेष्ठ प्राचीन ऐतिहासिक सम्पदाको संरक्षणमा स्थानीय सरकारले विशेष रूपमा कदम चाल्नुपर्ने कुरामा जोड दिँदै अहिलेको स्थानीय सरकार सम्पदा संरक्षणका लागि उदार हुन नसकेको बताउँछन् । यस्ता सम्पदा हाम्रो पहिचान भएकाले त्यसलाई संरक्षण गर्नु हाम्रो कर्तव्य हो । त्यसैले स्थानीय पालिकाले विशेषरूपमा सांस्कृतिक सम्पदा जोगाउने वातावरण कायम गर्नुपर्ने कुरामा जोड दिँदै श्रेष्ठ अगाडि थप्छन्, यहाँका सम्पदा संरक्षण नभए ती एकादेशको कथा नहोलान् भन्न सकिन्न । २०७२ को महाभूकम्पका कारण गुम्बा भत्किएपछि हालसम्म त्यसको निर्माण गर्न स्थानीय सरकार, गुम्बा संरक्षण समिति वा कुनै पनि निकायले चासो नदेखाएकोमा स्थानीयको गुनासो बढेको पाइन्छ । पहिला गुम्बामा रहेको बुद्ध भगवान्को मूर्ति जितपुरफेदी बजारको एउटा घरमा अहिले पनि सुरक्षित अवस्थामा राखिएको छ । उक्त ठाउँमा ऐतिहासिक गुम्बा भएको हुँदा तत्कालै उक्त गुम्बा निर्माण गर्न नगरपालिकाले विशेष पहल गर्नुपर्ने देखिन्छ । मनको भूमि : जितपुरफेदीलाई इन्द्रायणी मनमैजु देवीको जन्मथलोको रूपमा दिइन्छ । उनका आठ दिदीबहिनी रहेका र मन कुरूप भएकी कारण उनको विवाह हुन सकेको थिएन । एकदिन इन्द्र मनसँग प्रेममा भुल्छन् र रात बिताउँछन् पनि । त्यसको भोलिपल्ट मनले इन्द्रसँग स्वर्ग जान लाग्दा इन्द्रले तिमी मानवकन्या भएकीले यो जुनीमा होइन, अर्को जुनीमा तिमी मेरी इन्द्रायणी बन्नेछ्यौ र स्वर्ग जानेछ्यौ भनेर इन्द्र त्यहाँबाट आफ्नो इन्द्रपुरीतिर गएका थिए । उनै जितपुरफेदी गाउँकी मन नाम गरेकी कन्याले विष्णुमती र महादेव खोलाको दोभानमा बसी इन्द्रको तपस्या गरेकी थिइन् । कालान्तरमा मनमैजु अजिमाका रूपमा चिनिएकी उनै देवीको जन्मथलो जितपुरफेदी रहेको हुनाले मनमैंजु र जितपुरफेदीबीच गहिरो सांस्कृतिक सम्बन्ध रहेको देखिन्छ । त्यस्तै, काठमाडौंकी कँडेलचोक भगवतीलाई वर्षको एकदिन उनको माइती नुवाकोट लैजाने मार्ग पनि यही हो । उनकोे माइत जाने र फर्कने मार्ग पाँचमाने जितपुरफेदी हुँदै धर्मस्थली भएको र उपत्यका विजय प्राप्त गर्न पृथ्वीनारायण शाहले उनै देवीलाई आफ्नो साथमा काठमाडौैं ल्याएको कुरा इतिहासमा उल्लेख छ । यसैगरी, नेवारी संस्कृतिमा शिलुतीर्थको विशेष महत्त्व पाइन्छ । उक्त शिलुतीर्थको मार्ग धर्मस्थली हुँदै पाँचमाने भएको र पाँचमानेदेखि धर्मस्थलीका बीचमा जितपुरफेदी बजार पर्ने भएबाट पाँचमानेको प्रवेशद्वारका रूपमा जितपुरफेदी बजारलाई नै लिइन्छ । यसरी हरेक दृष्टिकोणबाट जितपुरफेदी बजारको महत्त्व रहेको प्रष्ट हुन्छ । मदनकृष्ण र जितपुरफेदीको सम्बन्ध : जितपुरफेदी बजार चर्चित कलाकार मदनकृष्ण श्रेष्ठको जन्मभूमिसमेत हो । जितपुरफेदी बजारको बीचमा रहेकोे प्राचीन बौद्ध चैत्यको अगाडि मदनकृष्णको प्राचीन घर छ । हालसम्म संरक्षित अवस्थामा रहेको मदनकृष्णको उक्त घरलाई जितपुरफेदीको थप आकर्षणका रूपमा लिन सकिन्छ । त्यसैले, उपत्यकाका विभिन्न ठाउँबाट तारकेश्वर भ्रमणमा आउने यात्रुहरू मदनकृष्णको जन्मस्थल जितपुरफेदी बजार घुम्न चाहन्छन् । केही दशकअगाडिसम्म पनि जितपुरफेदीको सुन्दर दृश्य थियो, त्यो अहिले बदलिएको छ । शिवपुरी पहाडको फेदीमा रहेको मदनकृष्णको जन्मथलो जितपुरफेदीको सौन्दर्यलाई स्वयं मदनकृष्णले शब्दमा उनेका छन् र स्वर पनि दिएका छन् । अमेरिका पुगेपछि उनले आफ्नो जन्मभूमिको सम्झनामा सिर्जना गरेको उक्त गीतको अंश यहाँ प्रस्तुत गरिन्छ : पहाडको फेदैमा फेदीबजार, त्यही गाउँको हावापानी, खोलानाला, साथीभाइ सम्झिन्छु दिनको हजार । कसैले पनि आफ्नो जन्मभूमिलाई बिर्सन सक्दैन । सिद्धिचरण श्रेष्ठले आफ्नो जन्मस्थलको सम्झनामा ओखलढुंगा कविता लेखेजस्तै मदनकृष्ण श्रेष्ठले पनि आफ्नो जन्मभूमिप्रतिको अगाध मायालाई बिर्सन नसकेको उक्त गीतको अंशबाट प्रतीत हुन्छ । कसरी पुग्ने ? धार्मिक, सांस्कृतिक, ऐतिहासिक दृष्टिले महत्त्वपूर्ण जितपुरफेदीको एकपल्ट भ्रमण गर्ने हो भने यसको वास्तविक तथ्य सहजै बुझ्न सकिन्छ । नजिकैबाट जितपुरफेदीलाई अवलोकन गर्ने हो भने आन्तरिक पर्यटन प्रवद्र्धनमा पनि टेवा पुग्दछ । बालाजु बाइपासबाट नुवाकोट रानीपौवा जाने बसमा तीनपिप्लेमा झरेर आधा घण्टा पैदल हिँडेर वा सहिदगेटबाट बालाजु बाइपास हुँदै जाने बस चढेर जितपुरफेदी बजार सहजै पुग्न सकिन्छ । जितपुरफेदीको नामकरणलाई केलाउँदा नेपाल र भोटबीच भएको युद्घको प्रसंग उल्लेख गर्नु सान्दर्भिक देखिन्छ। रणबहादुर शाहको पालामा नेपाली फौजले चिनियाँ फौजलाई काठमाडौं उपत्यका पस्न नदिई चातुर्यतापूर्वक लडाइँ गरी जितेको ठाउँ (पुर)बाटै यसको नाम रहन गएको हो।"
पावरप्लेमा जनकपुरले कटायो ५० रन,"काठमाडौं : नेपाल प्रिमियर लिग(एनपीएल) को उद्घाटन खेलमा जनकपुर बोल्ट्सले पावरप्लेमा ५० रन कटाएको छ १२८ रनको लक्ष्य पछ्याएको जनकपुरका दुवै ओपनर चल्न सकेनन्। आसिफ डक आउट हुँदा कप्तान अनिल शाह ५ रनमा प्रतिश जिशीको बलमा बोल्ड आउट भए। पावरप्लेमा जनकपुर विराटनगरलाई उछिन्यो। पावरप्लेमा जनकपुरले २ विकेट गुमाउँदै ५२ रन बनायो। जसका लागि तेस्रो क्रमका ब्याटर लहिरु मिलान्थाले २१ बलमा ३ चौका र १ छक्का सहित २२ रन बनाए। त्यस्तै, चौथो क्रमका ब्याटरले ५ रन बनाए। त्यसअघि, ब्याटिङ गरेको विराटनगरले १९ ओभरमा १२७ रन मात्रै बनाएको थियो।"
"पीडामा रहेकालाई सहयोग गर्ने नेपालीको संस्कृति हो, यसलाई बढाउनुपर्छ : प्रचण्ड","काठमाडौं : नेकपा (माओवादी केन्द्र)का अध्यक्ष पुष्पकमल दाहाल प्रचण्डले समाजमा दुःख पीडामा रहेकाहरुलाई सहयोग गर्नु नेपाली समाजको संस्कृति भएको बताएका छन्। गत कात्तिक २८ गते प्रकाश भुजेलले चलाएको गाडीको ठक्करबाट ज्यान गुमाएका नारायण नगरकोटी र श्रीमती सानुमाया नगरकोटीका दुई छोरीलाई शैक्षिक सामग्री सहयोग घोषणा तथा हस्तान्तरण कार्यक्रममा उनले सहयोग गर्ने संस्कृतिलाई बढाएर लैजानुपर्ने बताएका हुन्। उनले भने, समाजमा पीडामा भएका र सेवा आवश्यक रहेका व्यक्तिहरुलाई सहयोग गर्ने भावना नेपाली समाजको संस्कृति नै हो, यसलाई बढाएर लैजानुपर्छ । समाजमा पीडामा रहेकाहरुको अभिभावकत्व सरकारले लिनुपर्ने भएपनि अहिले सरकार एउटा भन्ने र अर्को गर्ने अवस्थामा रहेको टिप्पणी गर्दै सकेसम्म समाजका पीडाहरुलाई नदेखेजस्तो गर्ने र गरे पनि आफ्नाहरुलाई मात्र गर्ने अवस्था रहेको बताए । यो बेलामा असक्त र पीडितहरुको पक्षमा समाजले नै बढी जिम्मेवारी लिनुपर्ने आवश्कयता रहेको उनको भनाई छ। प्रचण्डले भने,मेरो घोषणालाई सुनेर सहयोग गर्ने भावना पैदा हुनु महत्वपूर्ण छ, यो एउटा घटना विशेष सहयोग भए पनि दुःख पीडामा परेकाहरुलाई सबैले हातेमालो गरेर सहयोग गर्नुपर्छ भन्ने यो देशैभरिका जनताका लागि एउटा सन्देश पनि हो । पार्टीले बालिकाहरूको अभिभावकत्व लिने प्रतिबद्धता व्यक्त गरिसकेको उल्लेख गर्दै उहाँले त्यसलाई पूरा गर्ने र कक्षा १२ सम्म पार्टीले नै अभिभावकत्व लिएर पठनपाठनको व्यवस्था मिलाउने बताए।"
४ अर्ब ८१ करोड लगानीमा पोखरा खानेपानी सुधार आयोजना निर्माण सम्पन्न,"पोखरा : पोखरेलीको घर घरका धारामा मिनरल वाटरको जस्तै शुद्ध पिउने पानी पुर्याउने उद्देश्यका साथ २०७६ देखि सुरु भएको पोखरा खानेपानी सुधार आयोजना निर्माण सम्पन्न भएको छ । जापान अन्तर्राष्ट्रिय सहयोग नियोग (जाइका) को ४ अर्ब ८१ करोड रुपैयाँ अनुदानमा सुरु भएको आयोजना शुक्रबार हस्तान्तरण भएको हो । २०७३ फागुन ४ मा जाइका र नेपाल सरकारबीच आयोजनाका लागि अनुदान सम्झौता भएर २०७६ बाट आयोजनाको काम सुरु भएको थियो । जापानको हाज्मा एन्ड कपंरिसनले आयोजना निर्माणको जिम्मा पाएको थियो । कोभिडका कारण काम रोकीएपछि २०८० पुस १५ मा आयोजनाको म्याद सकिएपछि २०८१ भदौ १५ सम्मका लागि म्याद थप भएको थियो । आयोजना सम्पन्न भएसंगै माछापुच्छ्रे गाउँपालिकाको मर्दी खोलाबाट ५ सय र ४ सय एमएमको पाइपबाट संकलित ४ करोड १० लाख लिटरल पानी शुद्ध र सुरक्षित ट्रिटमेन्ट प्लान्टले प्रशोधन गरी पोखरामा वितरण गरिएको छ । यसअघि यही खोलाबाट दैनिक ४ करोड ६० लाख लिटर पानी प्रशोधन नगरी वितरण हुँदै आएकोमा ५० लाख लिटर कम पानी ट्रिटमेन्ट प्लान्टले प्रशोधन भएको हो । यसमा पहिलेको डिजाइन नै कम भएकोले त्यसै अनुसार काम भएको आयोजनाले जनाएको छ । शुद्ध र सुरक्षित खानेपानी ट्रिटमेन्ट प्लान्टले प्रशोधन गरी पोखरामा वितरण गरिए पनि पोखरामा पानीको अभाव भने रही नै रहेको छ । खानेपानी संस्थानले ५२ हजार घर धुरीलाई पानी वितरण गरेको छ । बोरिङ समेत गरी ६ करोड २० लाख लिटर प्रोडक्सन हुने गरेको खानेपानी संस्थान पोखरा शाखाका प्रमुख आशीष कार्कीले बताए । बढ्दो जनसंख्यालाई पनि ख्याल गर्दै आवश्यक ८ करोड ७० लाख लिटर दैनिक खानेपानी पोखराका १९ वटा वडालाई आवश्यक रहेको खोनपानी संस्थान पोखराले जनाएको छ । आयोजना निर्माण हुँदा बढ्दो जनसंख्यालाई समेत ख्याल गरी नबनाउँदा पानीको अभाव भने कायमै रहेको हो । खानेपानी मन्त्री प्रदीप यादवले शुक्रबार आयोजनाको उद्घाटन गर्दै थप पानीको समस्या पनि समाधान हुने गरी काम अघि बढ्ने बताए । पोखरा महानगरपालिकाका मेयर धनरा आचार्यले पहिलोपटक शुद्ध र सुरक्षित खानेपानी ट्रिटमेन्ट प्लान्टले प्रशोधन गरी पोखरा वितरण भएकोमा खुशी व्यक्त गरे । पानीको अभाव समाधान गर्ने गरी नयाँ योजना पनि अघि बढाउन उनले अनुरोध गरे । यसका लागि महानगरले आवश्यक सहयोग गर्ने पनि उनले बताए । पोखरामा खानेपानीको आपूर्ति मर्दीखोलाको साथै पोखरा १६ अर्मलास्थि भोटिखोलाबाट बर्खामा ३५ लाख र सुख्खा याममा १० लाख लिटर, कालिमुडा, माझकुन मुहानबाट बर्खामा ३५ लाख र सुख्खामा १५ लाख लिटर पानी दैनिक उत्पादन भएर अमलाबिसौनी ट्याँकीमार्फत वितरण हुँदै आएको छ । बालधारामार्फत १० लाख लिटर पानी वितरण हुन्छ । त्यसबाहेक विभिन्न स्थानमा रहेका २१ वटा बोरिङबाट पनि खानेपानी निकालेर पोखरामा वितरण हुँदै आएको हो । सबैखोला र बोरिङसमेत गरेर कुल दैनिक ६ करोड २० लाख पानी संकलन गरी वितरण हुँदै आएको खानेपानी संस्थानले जनाएको छ । पोखरामा पानीको अभाव कम गर्न खानेपानी संस्थानको लगानीमा मर्दी खोलाबाट थप ५ सय एमएमको पाइपबाटपानी ल्याएर प्रशोधन गर्ने काम ठेक्का प्रक्रियामा गएको पनि खानेपानी संस्थान पोखरा शाखाका प्रमुख आशीष कार्कीले बताए । पोखराबासीले २४ घण्टा शुद्ध खानेपानीको सुविधा पाउन भने अझै केही वर्ष कुर्नु पर्ने देखिन्छ ।"
काभ्रेको अस्पताललाई दुई थान भेन्टिलेटर सहयोग,काभ्रे : ६५ वर्षदेखि अवनरत रूपमा स्वास्थ्य सेवा प्रदान गरिरहेको काभ्रेको पुरानो अस्पताल शिर मेमोरियललाई दुई थान भेन्टिलेटर सहयोग गरिएको छ। बागमती प्रदेशका स्वास्थ्य मन्त्री किरण थापामगरले शुक्रबार अस्पताललाई अत्यावश्यक रहेको दुई थान भेन्टिलेटर हस्तान्तरण भएसँगै अस्पतालले बिरामीको ज्यान जोगाउन सहयोग मिल्ने प्रतिबद्धता जनाएको छ। पुरानो अस्पताल भएर पनि भेन्टिलेटरजस्ता अत्यावश्यक सेवा प्रर्याप्त नहुँदा स्वास्थ्य सेवा प्रवाहमा समस्या परिरहेको गुनासोपछि मन्त्री किरणले अस्पताललाई ७० लाखभन्दा धेरै मूल्यको स्वास्थ्य सामाग्री हस्तान्तरण गरिएको छ। पूर्वी पहाडी जिल्लाका नागरिकलाई स्वास्थ्य सेवा प्रवाह गरेर अनुकरणीय बनेको अस्पताललाई आवश्यक सामाग्री हस्तान्तरण गर्न पाउँदा निक्कै खुसी लागेको र आगामी दिनमा पनि शीर मेमोरियल अस्पताललाई सहयोग गर्ने मन्त्री थापामगरले बताए। करिब तीन महिनाकै पहलमा अस्पताललाई प्रदेश सरकार मार्फत अत्यावश्यक सामाग्री भेन्टिलेटर हस्तान्तरण गर्न सकिएको मन्त्रीले उल्लेख गरे। अस्पतालको मेडिकल प्रमुख डा एन्जेला बस्नेतले भेन्टिलेटरले धेरैको ज्यान जोगाउने प्रतिबद्धता व्यक्त गरे। अस्पतालमा आवश्यक रहेको सामाग्री उपलब्ध गराएर धेरै नागरिकको ज्यान जोगिन सक्ने भेन्टिलेटर अभाव कम गर्न सहयोग हुने उनलले बताइन्। शीर मेमोरियल अस्पतालका प्रमुख डाहेक्टर गायसले बजारमा शहरमै भए पनि कम शूल्कमा डाक्टरले आफ्नो अस्पतालबाट सेवा प्रदान गरेको जोड् दिए। उनले मृगौलाको डाइलाइसिस गर्नको लागि आवश्यक उपकरण ल्याउने अवस्थामा रहेको बताउँदै शीर मेमोरियल अस्पतालको लक्ष्य र उदेश्य अनुसार निरन्तर रुपमा काम गरिरहेको बताए। सस्तो र सुलभ रुपमा गुणस्तरीय सेवा प्रदान गर्ने आफ्नो लक्ष्य रहेको र सोही अनुसार काम गरिरहेको र दाताको यस्तो सहयोगले आफ्नो सेवामा थप उर्जा मिल्ने अस्पतालले जनाएको छ।
चीन भ्रमणको तयारी गर्नु परेकाले एनपीएलको आज खेल हेर्ने मौका पाउन सकिनँ : प्रधानमन्त्री,"काठमाडौं : प्रधानमन्त्री केपी शर्मा ओलीले चीन भ्रमणको तयारीमा रहनु परेकाले आज हुने नेपाल प्रीमियर लिगको खेल हेर्ने मौका नपाएको बताएका छन्। प्रधानमन्त्री ओलीले सामाजिक सञ्जाल फेसबुकमार्फत एनपीएलको आजको खेल हेर्न नपाउने भएको बताएका हुन्। कीर्तिपुरको क्रिकेट मैदानमा आजदेखि नेपाल प्रिमियर लिग (एनपीएल) सुरु हुँदैछ। हाम्रो छिमेकी मित्रराष्ट्र चीन भ्रमणको तयारीमा रहनु परेकाले आज खेल हेर्ने मौका पाउन सकिनँ,एनपीएलमा सहभागी हुने ८ वटै फ्रेन्चाइज टोलीले उत्कृष्ट खेल्ने छन् उनले लेखेका छन् । ओलीले सबै खेलाडीलाई स्मरण गरेको बताउँदै शुभकामना व्यक्त गरेका छन्। सोमबार बिहान धरहराबाट प्रधानमन्त्री ओलीले एनपीएलको ट्रफी अनावरण गरेका थिए। ओलीले क्रिकेट युवा पुस्ताकोको गौरव बनेको बताएका थिए।"
दिवङ्गत पितृका नाममा शतबीज छरियो,"काठमाडौं : दिवङ्गत पितृका नाममा शनिबार बिहानै विभिन्न धार्मिक स्थलमा भक्तजनहरुले शतबीज छरेका छन्। शुक्रबार साँझ पितृको नाममा बत्ती बालेका उनीहरूले आज बिहान दीप नदिमा सेलाएर शतबीज छरेका हुन्। रातभर जाग्राम बसेर मार्गशीर्षकृष्ण चतुर्दशीका दिन बिहान दीप सेलाएर शतबीज छरिन्छ। यसो गरेमा दिवङ्गत पितृहरुले शान्ति पाउने धार्मिक विश्वास छ। प्रत्येक वर्ष मार्गशीर्ष कृष्ण चतुर्दशीका दिन बालाचतुर्दशी पर्व मनाउन देशका विभिन्न स्थानबाट भक्तजन पशुपति आउने गर्छन्। यो पर्व विशेषगरी पितृहरूको उद्धारको निम्ति उनीहरूको सम्झनामा मनाइन्छ । नेपालीमा 'शतम्' को अर्थ सय र 'बीज'को अर्थ बीउ हुन्छ । यसरी शतबीज भन्नाले सयथरी बीउ भन्ने बुझिन्छ। तर पनि शतबीजमा मुख्यतः धान, जौ, गहुँ, चना, तिल, कागुनु र मकैलाई मात्र लिइने गरेको पाइन्छ । यसैगरी शतबीजको मिश्रणमा केरा, उखु, सुन्तला, अनार, भोगटे, कागती, निबुवा, बिमिरो, अमला आदि फलका साथै विभिन्न किसिमका फूलहरू पनि हुने गर्दछन् । आज श्रद्धालु भक्तजनहरुको बिहानैदेखि पशुपति क्षेत्रमा भीडभाड बढेको छ। अघिल्लो दिन अर्थात् शुक्रबार रातिदेखि बत्ती बाल्ने ठाउँ व्यवस्थापन गर्न देशका विभिन्न स्थानबाट आएका भक्तजनको पशुपतिमा भीड लागेको थियो। शतबीज छरिसकेपछि पशुपति क्षेत्रमा श्रीपशुपतिनाथको कवच, मुकुट, नागमणि, एकमुखे रुद्राक्ष, दर्शन गर्ने व्यवस्था मिलाइएको छ । सुरक्षा निकाय एवं कोषका कर्मचारीको सहयोगमा यी सामग्री दर्शनको व्यवस्था शनिबार बिहान मिलाइएको छ । बत्ती बाल्न एवं शतबीज छर्न आउने भक्तजनका लागि तिलगङ्गा र भण्डारखालमा सवारी पार्किङको व्यवस्था मिलाइएको छ। पशुपतिनाथको मुख्य क्षेत्र बाहिर विभिन्न सङ्घसंस्थाले स्वास्थ्य शिविर खडा गरेका छन् ।"
एनपीएलको उद्घाटन खेल : विराटनगर र जनकपुर भिड्दै,"काठमाडौं : नेपाल प्रिमियर लिग(एनपीएल)को पहिलो सिजनको उद्घाटन खेलमा पूर्वेली टिम विराटनगर किङ्ग र जनकपुर बोल्ट्स भिड्दै छन्। शनिबार दिउँसो कीर्तिपुरस्थित त्रिवि क्रिकेट मैदानमा १२: ४५ मा यी दुई टिमको खेल सुरु हुनेछ। खेल नेपाली राष्ट्रिय टिमका खेलाडी अनिल शाह र स्पिनर सन्दीप लामिछानेको टिम बीचमा हुनेछ। दुवै टिम राम्रो तयारीका साथ मैदानमा उत्रने खेल अगाडिको पत्रकार सम्मेलनमा बताएका छन्। पहिलो दिनमा एक मात्र खेल हुनेछ। यी दुई टिमको कुरा गर्दा दुवै टिम सन्तुलित भएको दाबी गरेका छन्। जनकपुरमा ६ जना विदेशी खेलाडी जनकपुर भने विदेशी खेलाडी आएसँगै टिम सन्तुलित भएको बताउँछ। टिममा नेपाली खेलाडी पनि उत्तिकै प्रतिभाशाली भएका उनीहरुको दावी छ। टिमका मार्की खेलाडी आशिफ शेख राष्ट्रिय टिमको अनुभवले खारिएका ब्याटर हुन्। क्रिजमा टिमलाई आवश्यक पर्दा सम्हालिएको ब्याटिङ तथा आक्रामक दुवै खालको खेल देखाउने खुबी भएका खेलाडी हुन्। उनीसँगै जनकपुरका कप्तान अनिलकुमार शाह मिडल अर्डर सम्हाल्न सक्ने खेलाडी हुन्। त्यसबाहेक बलिङमा ललित राजवंशीको स्पिन जादु कायम रहने अपेक्षा गरिनेछ। राष्ट्रिय टिममा केही समय अघिसम्म सुनिने नाम किशोर महतो पुन नेपाल फर्किएका छन्। हाल अष्ट्रेलियामा बस्दै आएका किशोरको भने बलिङ कस्तो छ हेर्नै पर्ने हुन्छ। उनी पहिलाको फर्ममा छन्, छैनन् वा राम्रो भएका छन् त्यसको परीक्षा आजको खेलमा हुन सक्छ। ललितलाई स्पिनमा शेर मल्लको साथ मिल्नेछ। त्यस्तै, चाइनामेनको उपनाम पाएका तुल बहादुर पनि घरेलु क्रिकेटमा राम्रो नाम कमाएका खेलाडी हुन्। अरनिको यादव अर्का युवा खेलाडी हुन् जसको बलिङले जादु छर्न सक्छ। शुभ कन्साकर राम्रो ब्याटर हुन्। नेपाली खेलाडीमा नै पनि उत्कृष्ट रहेको जनकपुरमा ६ जना विदेशी खेलाडी छन्। जसमा जेम्स निसाम छन्। न्युजिल्यान्डका अलराउन्डर उनी २०१९ विश्वकपको दौरान निकै प्रख्यात भएका थिए। उनी बायाँ हाते ब्याटर तथा दायाँ हाते मिडियम पेसर हुन्। उनी नेपालको परिप्रेक्षमा भने नयाँ हुनेछन्। त्यस्तै, अमेरिकाका जोसुअ ट्रम्प पनि जनकपुरका लागि खेल्नेछन्। उनी दायाँ हाते अलराउन्डर हुन्। जनकपुरमा अर्का पाकिस्तानी मुलका अमेरिकी बलिङ अलराउन्डर मोहम्मखद मोसिन पनि छन्। उनको लेगब्रेक गुग्लीले त्रिविमा केही फरक अन्दाज पस्कन सक्छ। अर्का बलर हुन् बेन माइक, इङ्ल्यान्डका बलिङ अलराउन्डरका रूपमा उनले यस एनपीएलमा खेल्नेछ। लाहिरु मिलन्था श्रीलंकन मुलका अमेरिकन विकेटकिपर हुन्। हुन त जनकपुरमा मार्की प्लेअर आशिफ शेख नै पहिलो रोजाइमा खेल्नेछन् तर उनको विकल्पमा लाहिरुले पनि केही अवसर भने सिर्जना गर्न सक्छन् तर पहिलो खेलमा भने जनकपुरले आसिफलाई नै पहिलो रोजाइमा राख्नेछ। क्यानेडियन बलर हर्ष थाकेर जनकपुरको पहिलो रोजाइमा पर्न सक्ने खेलाडी हुन्। पछिल्लो समय नेपालसँग त्रिपक्षीय सिरिज खेलेका थाकेरले जनकपुरमा बलिङ र लोअर अर्डर ब्याटिङमा मद्धत गर्न सक्ने खेलाडी हुन्। हाल जनकपुरका दुई खेलाडी हेमन्त धामी र आकाश त्रिपाठी यू१९ एसिया कप छनोट खेल्न यूएईमा रहेका छन्। यता विराटनगरमा भने कप्तान सन्दीप लामिछाने अन्तर्राष्ट्रिय स्टार खेलाडी हुन्। उनको बलिङ विश्वप्रख्यात छ। त्यसैगरि टिममा स्वदेशी ट्यालेन्ट पनि प्रशस्त छन्। जसमा लोकेश बम टी २० मा राम्रो सम्भावना बोकेका खेलाडी हुन्। उनसँगै बसिर अहमद, अनिल खरेल, प्रतिश जिशी, राजेश पुलामी, लोकेश बम जस्ता नाम चलेका खेलाडी छन्। यी खेलाडीलाई त्रिवि मैदानको राम्रो ज्ञान छ। विराटनगरको टीम कस्तो छ ? विराटनगरको टिम सरसरती हेर्दा सन्तुलित नै देखिन्छ। विराटनगरले पहिलो सिजनको एनपीएल खेल्न ५ विदेशी खेलाडी भित्र्याएको छ। बलिङमा सन्दीप आफैँले नेतृत्व लेलान्। उनलाई अनिल खरेल, प्रतिश जिशी, सुवास भण्डारी, जितेन्द्र मुखिया जस्ता नेपाली खेलाडीको साथ रहला। जसमा स्कटिस स्टार बलर क्रिस सोलको साथ महत्वपूर्ण रहनेछ। जसमा नेपालका बायाँ हाते तीव्र गतिका बलर कमल खत्रीको पनि बलिङमा योगदान रहनेछ। ब्याटिङमा भने टी २० मा राम्रो प्रदर्शन क्षमता राख्ने नेपाली ब्याटर लोकेश बमको खेललाई यसपालि विराटनगरले हाइलाइटमा राख्न खोज्नेछ। मार्टिन गुप्टिल अर्का क्षमतावान ब्याटर हुन्। जसमा ओमानका अकिब इलियास पनि ब्याटिङमा नै धुरन्धु राख्ने खेलाडी हुन्। उनका लागि नेपाली वातावरण र त्रिवि मैदान नौलो कुरा होइन। त्रिवि मैदानमा खेलिसकेको अनुभव भएको हुँदा उनी विराटनगरको लागि राम्रो टप अर्डर ब्याटर हुन सक्छन्। यी खेलाडीले टप अडर ब्याटिङमा राम्रो योगदान दिन सक्छन्। मिडल अर्डरमा निकोलस क्रिटोन र बसिर अहमद पनि राम्रो क्रिअज सम्हाल्न र पावर सटि हान्न सक्ने खेलाडी हुन्। जसमा इस्मत अलमले पनि ब्याटिङमा टिमको साथ निभाउनेछन्। विराटनगरका मिडल अर्डर ब्याटरको रुपमा निकोलस क्रिटोन हुन सक्छन्। नेपाल ओमान र क्यानडाबिचको त्रिपक्षीय सिरिजमा क्यानडाको कप्तानको रुपमा सिरिज जितेका क्रिटोन पनि त्रिवि मैदानमा खेलिसकेका खेलाडी हुन्। बायाँ हाते ब्याटर क्रिटोन मिडल अर्डरका लागि राम्रो ब्याटर हुन्। राजेश पुलामी नेपालका लागि घरेलु क्रिकेटमा म्याच विनर खेलाडी हुन्। त्रिभुवन आर्मीमा पुलामीले टिमलाई आवश्यक पर्दा ठूलो सट खेल्न सक्ने खेलाडी हुन्। नरेन भट्ट भने हाल राष्ट्रिय जिम्मेवारीमा छन्। उनी हाल यू१९ एसिया कप छनोट खेल्ने टिममा रहेर यूएईमा रहेका छन्। त्रिविको पिच कन्डिसनः हाल त्रिवि मैदान ६ महिना यता खेल रहित रहेको थियो। जसमा नेपाल क्रिकेट संघ क्यानले नयाँ पिच निर्माण गरेको छ। यो पिच हाइ स्कोरिङ पिचहरु बनेको भन्दै गर्दा बिहानको मौसममा भने ब्याटिङ गर्ने टिमलाई केही कठिनाइ हुन सक्छ। तर यद्यपि नयाँ पिचमा हालसम्म अफिसियल खेलहरू सञ्चालन भइ नसक्दा पिचले कस्तो खेल्छ भन्ने पहिलो खेलपश्चात् मात्र थाहा हुनेछ। पहिलो खेल दिउँसो हुँदा पिचमा मोइच्चरको समस्या खासै नहोला तर जाडो मौसम भएका कारण र नयाँ पिच बनेको हुँदा एनपीएलको पहिलो खेलले त्रिविको नयाँ बनेको पिचको पनि परीक्षण हुनेछ।"
ठेला चालकको सुपरहिट चलचित्र रञ्जितको क्रिकेट,"रञ्जित दिल्लीको त्यो दिन सम्झँदै भन्छन्, जसरी भारतले पाकिस्तानलाई हराएर खुसी मनायो, त्यसैगरी छोरी पूजाले यूएईलाई हराएर नेपाललाई जिताइन्, आईसीसी यू१९ विश्वकपमा पुर्याइन्। सिनेमा जगत्मा फिल्महरू फ्लप भइरहेका बेला पूर्णबहादुरको सारंगी एकाएक हिटमात्रै भएन, सुपरहिट भयो। जहाँ पूर्णबहादुरले सारंगी रेटेर छोरालाई डाक्टर बनाएको भुइँमान्छेको संघर्षपूर्ण कथा समेटिएको छ। गरिब तथा विपन्नतासँग लड्दै, चुनौतीको पहाड फोड्दै पूर्णबहादुर अघि बढेको वर्णन यो चलचित्रको कथा छ। एक बुवाले सन्ततिका लागि कस्तो दु : ख, कष्ट गर्छन्, भोग्छन् ? संघर्षका कथावस्तुलाई मार्मिक ढंगले देखाइएको छ, अभिनय जीवन्त छ। पूर्णबहादुरको सारंगीभन्दा कम छैन, ठेला चालक मजदुर रञ्जित महतोको कथा। उनको संघर्षको कथा लेख्ने हो र भन्दै जाने हो भने अर्को सुपरहिट फिल्म बन्न सक्छ, रञ्जितको क्रिकेट ! रञ्जित तिनै नेपालकी यू१९ महिला टोलीकी कप्तान पूजा महतोका बुवा हुन्, जसले भारतको दिल्लीमा दिनको २० घण्टा पसिना चुहाएर छोरी पूजालाई हुर्काए, पढाए। प्रशिक्षण दिलाएर क्रिकेटर बनाए। तिनै कर्मवीर ठेलाचालक महोत्तरीको गौशाला नगरपालिका९ डुमरवानाका रञ्जितले छोरी पूजालाई विश्वले चिन्ने ठाउँमा पुर्याएका छन्। नेपालकी यू१९ महिला क्रिकेट टोलीकी कप्तान पूजा महतोले दुर्लभ विश्व कीर्तिमान राख्न सफल भइन्। पूर्णबहादुरको सारंगीमा छोरो डाक्टर बनेको खबर थाहा नपाउँदै बुवा बित्छन्। तर, रञ्जित वास्तविक जीवनमा छोरीको सफलता देखेर मक्ख छन्। कुनै बेला हेपाइले दुखेका मनमा पूजाले सफलताको मलमपट्टि लगाइदिएकी छन्। कारण हो, छोरी पूजाको सफलताको विश्वचर्चा। पूजाको प्रगतिमा देशवासीले गौरवान्वित छन्। छोरीबुवालाई सम्मान र पुरस्कार थाप्न भ्याइनभ्याइ छ। क्रिकेटमा पूजाको विश्व कीर्तिमानी : दिल्लीका गल्लीमा रञ्जितको ठेला गुडिरहन्थ्यो। बरफिलो चिसो होस् या लु लाग्ने प्रचण्ड गर्मी। भारी बोकेर गोदामदेखि पसल अनि बसपार्कसम्म दौडिरहन्थे उनी। शिरदेखि चुहिएको पसिना पाउमै पुग्थ्यो, त्यही सुक्थ्यो। भोक र प्यासले आकुलव्याकुल हुन्थे उनी। तर, छोरीलाई अब्बल क्रिकेटर बनाउने सपनालाई पछ्याइरहन्थे। सपना बोकेर फेरि पनि हरेक दिन ठेला निकाल्थे रञ्जित दिल्लीका गल्ली छोरीलाई सफल क्रिकेटर बनाउन। छोरीलाई क्रिकेटर बनाउन रञ्जितले परदेशमा गर्नुसम्म दु : ख गरे। हजारौं हन्डर खाए। कहिले २० घण्टासम्म ठेला कुदाए। खर्च नपुगेपछि रञ्जितले कहिले चिया पसलमा जुठो गिलास मस्काए त कहिले फोहोर टिपे। देश दुनियाँ बुझ्न स्कुल पढाए। प्रशिक्षणको तारतम्य मिलाएर ब्याट, बल हातमा पक्राएर क्रिकेट मैदानमा उतारे। उनै पूजाले ब्याट र बलसँग नाता जोडेर नेपाल र नेपालीको शिर विश्वमा उचो पारेकी छन् यतिबेला। हो, हालै संयुक्त अरब इमिरेट्समा आयोजना भएको एसियाली छनोट प्रतियोगिता जित्दै नेपालले सन् २०२५ मा आयोजना हुने आईसीसी यू१९ विश्वकपमा प्रवेश पाएको छ। आईसीसी यू१९ विश्वकपअन्तर्गत एसियाली छनोटमा नेपालले घरेलु टोली संयुक्त अरब इमिरेट्सलाई स्तब्ध पारेको थियो। प्रतियोगिताभर पूजाले कप्तानी इनिङ खेलेकी थिइन्। जसमा २७२ रन बनाउनुका साथै १० विकेट लिएकी थिइन्। हालै पूजालाई एनपीएलका लागि जनकपुरधाम बोल्ट्सले फेस अफ दी बोल्ट्सको उपाधि दिएको छ। दिल्लीको चिसा पसलमा टुसाएको सपना : सन् २००६। दिल्लीको चिया पसल। जहाँ भारत र पाकिस्तान भिडेको थियो क्रिकेट, बल र ब्याटसँग। लक्ष्य थियो उनीहरूको खेल जित्ने। रञ्जित उसबेलाको सन्दर्भ सम्झन्छन्, भारत र पाकिस्तान क्रिकेट मैदानमा थियो। चिया पसलमा दर्शकले भारतको पक्षमा हुटिङ गरिरहेका थिए। त्यो क्रिकेट म्याचले मेरो ध्यान खिचेको थियो। रञ्जित त्यो दिन सम्झँदै भन्छन्, जुन खेलमा तत्कालीन भारतीय टिमका कप्तान महेन्द्रसिंह धोनीले टिमलाई जिताउन गरेको उत्कृष्ट प्रदर्शनले भारतवासीको मन जितेको थियो। जितपछि दिल्लीमा खुसीयाली मनाइएको थियो। भारतको जयजयकारको नारा गुञ्जिएको थियो। छिमेकी देशको जितमा रञ्जित पनि खुसी भएका थिए त्यसबेला। त्यो माहोलमै रञ्जितले पहिलोपटक सन्तानलाई क्रिकेटर बनाएर छाड्ने सपना बुनेका थिए। र, उनले मनमनै सोचेका थिए, जसरी आज भारतले पाकिस्तानलाई हराएर खुसी मनाइरहेको छ, यसैगरी मेरो छोरीले अर्को देशलाई हराएर पक्का एकदिन नेपालीलाई खुसी बनाउनेछिन्। चिया पसलमा देखेको त्यो सपनाबारे छोरीलाई सुनाएका थिए उनले। पूजाले पनि दु : खमा बाँच्न सिकिन्। पढ्दै घरको जिम्मेवारी पूरा गर्दै क्रिकेट एकेडेमीमा पुगिन्। उनका लागि यो सबै फलामको च्युरासरी नै थियो। श्रमिककी छोरी क्रिकेट खेल्ने रे ! रञ्जितलाई गाउँमा उल्लीबिल्ली पार्थे। छोरीको विवाह नगरेर रञ्जित नाटक देखाइरहेको छ आफन्तजन भन्थे। तर, रञ्जित रत्तिभर पनि डगमगाएन्। खेलकुदमा अल्मल्याएर पढाइमा अव्बल पूजाको भविष्य किन खराब गरेको ? , आफन्तजनले प्रश्न गर्दै सल्लाह दिन्थे, डाक्टर, इन्जिनियर, सरकारी अफिसर केही बनाएर छोरीको जीवन किन बनाउन नलगाएको ? सबैका सल्लाहलाई उनी सुनिरहन्थे। छोरीलाई क्रिकेटर बनाउन बेलाबखत हौस्साइरहन्थे। त्यो चिया पसलमा काम पाउन पनि रञ्जितले भनसुन गर्नु परेको थियो। नेपालको कमाइले नपु्गेपछि हानिएर उनी दिल्ली पुगेका थिए, काम, माम र दामको खोजीमा। त्यसले रञ्जितलाई परिवार पाल्न धौ धौ पथ्र्यो। खर्च जोहो गर्न समय मिलाएर ठेलामा मालसमान ओसार्नेदेखि सहरमा फ्याँकिएका कबाड बटुल्थे। बडो दु : खले मात्र भान्छामा नुनरोटी जुट्थ्यो। कहिलेकाहीँ खर्च नहुँदा चुलो बल्दैन्थ्यो। जति दु : ख भए पनि भोग्ने तर लक्ष्यबाट विचलित नहुने अठोट रञ्जितमा थियो। त्यस्तो अवस्थामा उनले देखेको त्यो सपना १८ वर्षपछि पूरा भयो। समय धेरै लागेपछि छोरी पूजा क्रिकेटर भएर एकाएक चर्चामा आइन्। नेपाल सन् २०२५ मा आयोजना हुने आईसीसी यू१९ विश्वकपमा प्रवेश पाउनमा कप्तानी पूजाको भूमिका अहम् रह्यो। यो जितसँगै रञ्जितले अब नयाँ सपना देखेका छन्, अब मेरी छोरी देशकै छोरी भइन्। अब विश्वकप जितेर अर्को नयाँ सफलता हात पारुन्। त्यो हाम्रो अर्को खुसीको दिन हुनेछ। म त्यो दिनको प्रतीक्षामा छु। पूजा आफ्ना बुवा रञ्जित (बायाँ) र हजुरबुवा रामदेव महतोका साथमा। क्रिकेट नै रञ्जितको सहयात्री : भोको पेट अनि खाली खुट्टा सन् २००६ मा रञ्जित भारतको राजधानी दिल्ली पसेका थिए। जतिबेला उनको परिवारको अवस्था दयनीय थियो। सन् २०१० मा परिवारजनलाई पनि रञ्जितले दिल्ली नै लगे। उनका तीन सन्तान छन्। २ छोरी र १ छोरा। सबै क्रिकेट खेलाडी हुन्। सबैलाई दिल्लीमै उनले पालनपोषण गर्दै क्रिकेटको प्रशिक्षण दिलाए। कप्तान पूजा उनकी माइली छोरी हुन्। बाल्यकालदेखि नै पढ्न पूजा मेधावी थिइन्। दिल्लीमै उनले कक्षा १२ सम्म पढिन्। उनले दिल्लीका स्थानीय भारतीय क्रिकेट टिममा आबद्ध भएर थुप्रै म्याच खेलिसकेकी छन्। उपाधि र पुरस्कार कब्जा गरिसकेकी छन्। पूजाका बुवा रञ्जित भन्छन्, छोरीलाई लिएर फुर्सदको बेला साथीभाइसँग क्रिकेट खेलेर रमाइलो गर्थे। दिल्लीमा मेरो सहयात्री भनेको एउटा क्रिकेट नै थियो। सन् २००६ मा महोत्तरीको गौशाला नगरपालिका९ डुबरवन्नाको एक गरिबी परिवारमा पूजा महतोको जन्म भएको थियो। रञ्जित भन्छन्, त्यसबेला दिल्लीको एक क्रिकेट एकेडेमीले नि : शुल्क प्रशिक्षणको बन्दोबस्त गरिदियो। त्यसैले त हामीजस्ता गरिबका सन्तानको क्रिकेटर बन्ने सपना पूरा भयो। यसरी पूजालाई क्यानले मैदानमा उतार्यो : नेपाली महिला क्रिकेट टोलीमा पूजालाई सहभागी गराउन नेपाल क्रिकेट संघ (क्यान)का उपाध्यक्ष रोशन सिंहको अहम् भूमिका रह्यो। २०७९ सालमा जलेश्वरमा यू१५ छनोट प्रक्रिया चलिरहेको थियो। पूजाका ८ वर्षीय भाइ कृष्णकुमार महतो पहिलो खेलमै प्लेयर अफ द म्याच बनेका थिए। त्यसपछि क्यानका उपाध्यक्ष सिंह र कृष्णका बुवाबीच चिनजान भयो। यही क्रममा क्रिकेटर पूजा महतोका बारेमा क्यानले सूचना पाएको थियो। जलेश्वरमा खेल सम्पन्न भएपछि कृष्ण दिल्ली पुगे। अनि आफ्ना दिदीहरूले क्रिकेट खेलेको भिडियो पठाए। त्यसपछि पूजाले जिल्लास्तरीय हुँदै क्रमिक रूपमा प्रदेशस्तरीय, राष्ट्रियस्तर हुँदै अहिले अन्तर्राष्ट्रिय क्रिकेट खेल्दै विश्व कीर्तिमानी बनाइन्। पूजाले गत वर्ष राष्ट्रिय क्रिकेट टिमबाट डेब्यु गरेपछि एसिया क्वालिफायर खेल्न भ्याइन्। त्यसपछि मलेसिया र हडकडमा सम्पन्न यू१९ सिरिज पनि खेलिन्। विश्वकपमा उत्कृष्ट खेल प्रदर्शन गर्ने लक्ष्य : पूजाको गृहनगर गौशालामा मंसिरको पहिलो साता उनलाई सम्मान गर्नेको लहर नै लागेको थियो। युनाइटेड अरब इमिरेट्स (यूएई) मा यू१९ महिला टी२० विश्वकप प्रतियोगितामा नेपाल छनोट भएदेखि पूजालाई भेट्ने, बधाई दिने, सम्मान तथा पुरस्कार प्रदान गर्नेको भीड नै लाग्यो। पूजालाई बधाई र सम्मान गर्न सांसद लक्ष्मी महतो कोइरी, पूर्वशिक्षामन्त्री गिरिराजमणि पोखरेल, गौशाला नगरप्रमुख डा दीपेन्द्र महतो, मधेस प्रदेश सरकारका खेलकुदमन्त्री प्रमोदकुमार जयसवाललगायत घर पुगेका थिए। पूजा भन्छिन्, विश्वकपमा उत्कृष्ट खेल प्रदर्शन गर्ने र एसिया कप उचाल्ने अबको लक्ष्य छ। सबैको प्रेम र हौसलाले ऊर्जा थपेको छ। पूजाको सफलता, अरूलाई प्रेरणा : मधेसमा छोरी जन्मिनु भनेको अभिभावकको टाउको दु : खाइको विषय बन्थ्यो खासगरी विगतमा। यसको कारण हो, दाइजो। तर, पूजा महतोले छोरीलाई दाइजो होइन, शिक्षा र अवसर दिए पुग्छ भन्ने उदाहरण पेस गरेकी छन्। अभिभावकको दु : ख होइन, खुसी बनेकी छन्, गौरव बनेकी छन्। गौशाला नगरपालिका११ का दिनेश्वर महतो भन्छन्, एक मजदुरको घरमा जन्मिएकी पूजाले विश्व कीर्तिमानी राख्छिन् भन्ने कसैले सोचेकै थिएन। लक्ष्य लिँदा एक दिन पूरा हुनेरहेछ। दिल्लीमा रञ्जितसँगै काम गरेका छिमेकी रामदयालसिंह कुशवाहा भन्छन्, मैलै पूजाको परिवारको संघर्ष निकै नजिकबाट नियालेको छु। संघर्षले एक दिन सफलता हासिल गर्छ भन्ने सिद्धान्तलाई पूजाले पुष्टि गरिदिएकी छन्। मधेसी महिलाहरू घुम्टोमै सीमित थिए। यो मान्यतालाई तोड्दै पूजाले नयाँ युगको सुरुआत गरेको गौशालाकी शिक्षिका सुनिताकुमारी महतो बताउँछिन्। पूजा परिस्थितिसँग डराउने होइन, डटेर सामना गर्ने पात्र हुन्, उनी भन्छिन्, पूजाको सफलताले मधेसका छोरीलाई सपना देख्न र संघर्ष गरेर सफलता हात पाने प्रेरणा दिएको छ।"
बर्दिया कप क्रिकेटको उपाधी राजापुरलाई,गुलरिया: बर्दिया कप क्रिकेट टी२० प्रतिस्पर्धाको उपाधी राजापुर नगरपालिकाले उचालेको छ । बर्दियाको गुलरिया नगरपालिका स्थित कबर्ड हलमा आयोजित प्रतिस्पर्धाको फाइनल खेलमा बर्दिया क्रिकेट एकेडेमी (ए) लाई पराजित गर्दै राजापुर नगरपालिकाले उपाधी चुमेको छ । जिल्ला क्रिकेट संघ बर्दियाको आयोजनामा गराइएको प्रतिस्पर्धाको फाइनल खेलमा टस जितेर पहिलो ब्याटिङ गरेको राजापुरले निर्धारित २० ओभरको खेलमा १६ दशमलव ३ ओभरमा १० वटै विकेट गुमाएर ९१ रनको टार्गेट दिएको थियो । ९२ रनको विजयी लक्ष्य पाएको बर्दिया क्रिकेट एकेडेमी (ए) ले १८ दशमलव ३ ओभरमा ७० रन जोड्दै राजापुर नगरपालिकासँग २१ रनले पराजित भएको जिल्ला क्रिकेट संघ बर्दियाका सदस्य सिद्धार्थ श्रेष्ठले बताए । प्रतियोगिताको विजेता टिम राजापुर नगरपालिकाले ५० हजार रुपैयाँ र उपविजेता बर्दिया क्रिकेट एकेडेमी (ए) ले २५ हजार राशी प्राप्त गरे । विजेता टिम राजापुरको तर्फबाट ब्याटिङ गर्दै सिद्धान्तराज शाहीले १७ बलमा २० रन बनाए । सुलभ चौधरीले १६ बलमा १३ रनको योगदान दिएका थिए । राजापुरको तर्फबाट बलिङ गर्दै सौगात खत्रीले ४ ओभरमा १४ रन दिँदै ४ विकेट लिन सफल भए । त्यस्तै अजय साहनीले ४ ओभरमा १९ रन दिएर २ विकेट लिएका हुन् । उपविजेता बर्दिया क्रिकेट एकेडेमीको तर्फबाट समिर आचार्यले चार ओभरमा १८ रन दिंदै ३ विकेट लिन सफल भए । रुपेश बस्यालले ४ ओभरमा ३० रन दिँदै ३ विकेट लिए । त्यस्तै बिरु मगरले ४ ओभरमा १४ रन दिएर २ विकेट लिन सफल भएका थिए । बर्दिया क्रिकेट एकेडेमीको तर्फबाट ब्याटिङ गर्दै समिर आचार्यले २९ बलमा नटआउट २७ रन बनाउन सफल भए । त्यस्तै अश्विन गिरीले १४ बलमा ११ रन जोडे । बर्दिया क्रिकेट एकेडेमीको चार विकेट लिन सफल भएका राजापुर नगरपालिकाका सौगात खत्री म्यान अफ द फाइनल घोषित भएका छन् । प्रतियोगिता भरीकै म्यान अफ द सिरिज राजापुर नगरपालिकाका सिद्धान्तराज शाही घोषित भए । प्रतियोगिता भरीकै बेस्ट बलरमा १३ विकेट लिन सफल बनेका राजापुर नगरपालिकाका अजय साहनी बने । यस्तै गरी बेस्ट ब्याट्सम्यानमा राजापुर नगरपालिकाकै सन्दीप नेपाली भए उनले प्रतियोगिताभरि १ सय १७ रन जोडेका हुन् । जनजागृति युवा क्लबका दीपक भण्डारी उदयमान खेलाडी घोषित भए ।
कर्णालीमा दलितमैत्री कानुन निर्माण गरिँदै,"सुर्खेत : कर्णाली सरकारले दलित समुदायको सशक्तीकरण र जीवनस्तर प्रवर्द्धन गर्ने सम्बन्धी विधेयक प्रदेश सभामा दर्ता गरेको छ। तर त्यो लामो समयदेखि पारित हुन सकिरहेको छैन। दलित समुदायले नै यो विधेयकमा असहमति राख्दै आएका छन्। यसकारण पनि हाल यो विधेयक अड्किएको हो। कर्णालीमा २९ प्रतिशत दलित छन्। उनीहरूको अवस्थामा सुधार ल्याउन र जातीय विभेद अन्त्यका लागि प्रदेश सरकारले यो विधेयक निर्माण गरेको हो। तर विधेयकमा रहेका कतिपय विषयमा दलित समुदायको सहमति छैन। प्रदेशसभामा छलफलमै रहेको यही विधेयकमा सरोकारवालाले विभिन्न सुझाव दिएका छन्। विधेयकको विषयमा भएको छलफलमा प्रदेशसभाका सांसदहरूले अब यो विधेयक चाँडै पारित हुने बताएका छन्। दलित समुदायले अपनत्व गर्ने गरी कानुन बनाउन आफूहरूले भूमिका खेल्ने सांसदहरूको भनाइ छ। वीरेन्द्रनगरमा आयोजना गरेको एक कार्यक्रममा प्रदेश मामिला समितिका सभापतिसमेत रहेकी सांसद कल्याणी खड्काले विधेयकमा धेरै विषय छुटेको बताइन्। उनले भनिन्, दलित विधेयकमा धेरै विषय छुटेका छन्, दलित समुदायले स्वीकार गर्ने गरी यो पारित हुन्छ। हाल यो विधेयक प्रक्रियामै छ, हामी छलफल गरेर यसलाई दलितमैत्री बनाउने छौं। यस्तै सांसद विन्दमान विष्टले यो विधेयकमा धेरै कमजोरी रहेको भन्दै यसलाई सुधार गर्न भूमिका खेल्ने बताए। उनले भने, संविधानमा उल्लेख गरिएको मौलिक हकसँग यो विधेयक सम्बन्धित छ, यसलाई हतारमा पारित गर्नेभन्दा सुधार गरौं। यसका लागि हामीले संसदमा काम गर्नेछौं, यो विधेयक अब चाँडै पास हुन्छ। सांसद पूर्णबहादुर खत्रीले लामो समयदेखि रोकिएको यो विधेयक अब अगाडि बढ्ने बताए। उनले भने, म सामाजिक विकास समितिमा सदस्य छु, विधेयक हाम्रै समितिमा छलफलको क्रममा छ। अब हामी यसलाई अगाडि बढाउने छौं, संसदको अब बस्ने हिउँदे अधिवेशनमा यसले गति लिन्छ। सांसदहरुले अब यो विधेयक चाँडे पारित हुने र यसका लागि आफूहरुले पहल गर्ने प्रतिबद्धता जनाए। विधेयकलाई दलितमैत्री बनाउन आग्रह दलित समुदायका अगुवा तथा विज्ञहरूले प्रदेश सरकारले निर्माण गरेको विधेयकलाई दलितमैत्री बनाउन आग्रह गरेका छन्। विधेयकमा रहेका कतिपय व्यवस्था र विषयहरु दलितमैत्री नभएको उनीहरूको भनाइ छ। वर्षौंदेखि दलित समुदायमाथि विभेद भइरहेको भन्दै उनीहरूले अब बन्ने कानुन दलितले अपनत्व गर्नेगरी बनाउनुपर्ने बताए। दलित अगुवा बालकृष्ण सुनारले दलितले स्वीकार गर्नेगरी यो विधेयक पारित हुनुपर्ने बताए। उनले भने, जसका लागि कानुन बन्दैछ, उनीहरूले त्यसलाई अपनत्व लिने हुनुपर्छ। त्यसकारण यो विधेयक दलितको पक्षमा होस्, यसलाई दलितमैत्री बनाइयोस्। दलित समुदायका अगुवा डम्बर नेपालीले क्षतिपूर्तिसहित दलितलाई अधिकार दिनुपर्ने बताए। ऐन र कानुन बनाएर मात्र नहुने भन्दै उनले दलित समुदायको वास्तविक जीवनस्तर सुधारका लागि काम हुनुपर्ने बताए। दलित अगुवा सुशीला विश्कर्माले दलित समुदायलाई अधिकार दिलाउन र जातकै आधारमा भइरहेका विभेद रोक्न राजनीतिक नेतृत्व गम्भीर हुनुपर्ने बताइन्। निःशुल्क उपचार र स्वास्थ्य बीमाको व्यवस्था गर्न सुझाव विधेयकमा विपन्न र गरिव दलितलाई निःशुल्क उपचारको व्यवस्था गर्न सुझाव दिइएको हो। दलित अगुवा बसन्त बिश्वकर्माले विधेयकमा संशोधन गरिनुपर्ने बताए। उनले भने, विधेयकमा स्पष्ट व्यवस्था हुनुपर्छ, विपन्न दलितहरुको निःशुल्क उपचारको व्यवस्था गरिनुपर्छ। कर्णालीमा दलितको अवस्था कमजोर छ, यसकारण यहाँका सम्पूर्ण दलितहरुको निःशुल्क स्वास्थ्य बीमा गर्ने गरी विधेयकमै उल्लेख गरियोस्। जातीय विभेदलाई प्रोत्साहन गर्ने शब्दहरू पाठ्यक्रमबाट हटाउनुपर्ने, दलित सम्बन्धी कानुनलाई पाठ्यक्रममा समावेश गरिनुपर्ने, दलित विद्यार्थीका लागि प्रदेश सरकारले नै छात्राबास संचालन गर्नुपर्ने, उच्च शिक्षाका लागि विधेयकमा आवश्यक सुधार गर्नुपर्ने, दलित विकास समितिलाई बजेट निर्माण र कार्यान्वयनको अधिकार दिइनुपर्ने, समितिको सदस्यसचिव दलित नै हुनुपर्ने र पदाधिकारीको अवधि ४ वर्षको हुनुपर्ने लगायतका सुझावहरु आफूहरुले दिएको उनको भनाइ छ।"
पश्चाताप पखाल्ने पर्व,"एकपटक बाल नामक व्यक्तिले गल्तीवश गम्भीर पाप गरे। उनलाई पश्चाताप भएपछि भगवान् शिवको शरणमा गए। आत्मशुद्धिको उपाय सोधे। शिवले दिवंगत आत्माहरूको शान्तिका लागि बत्ती बालेर र सतबीज छर्दै पूजा गर्न निर्देशन दिए। यसरी बालाचतुर्दशीको परम्पराको आरम्भ भएको मानिन्छ। जुन समाजले आधुनिकता अँगाल्दै गर्दा पनि बालाचतुर्दशीको महत्त्व घटेको भने छैन। पछिल्लो समय यो पर्व धार्मिक सीमामा मात्र नभई, पर्यावरणीय जागरूकताको माध्यम पनि बन्दै गएको छ। यसमा धेरैले सतबीजलाई वातावरण सुधारको संकेतका रूपमा लिन थालेका छन्। फलतः बालाचतुर्दशी, नेपालको सबैभन्दा सम्मानित धार्मिक चाडमध्ये एक, सम्झना, नवीकरण र भक्तिको प्रतीक पनि हो। हिन्दु र बौद्ध समुदायहरूद्वारा मुख्यरूपमा मनाइने, यो मार्गशीर्ष महिनामा घट्ने चन्द्र पन्ध्रको चौधौं दिनमा हुन्छ। जुन पुरानो परम्पराहरूमा जरा गाडिएको, बालाचतुर्दशीले आध्यात्मिक र सांस्कृतिक महत्त्व, दिवंगतहरूको सम्झनाको बुनाई तत्त्ववहरू, देवताहरूप्रति श्रद्धा र साम्प्रदायिक सद्भाव दुवै बोक्छ। यसको साथसाथै चाडपर्वका अनुष्ठान, कथा र परम्पराले देशको जीवन्त सांस्कृतिक सम्पदा र यसको गहिरो आध्यात्मिक लोकाचार झल्काउँछ। अतः देशका राजधानी काठमाडौंको पशुपतिनाथजस्ता प्रसिद्ध मन्दिरहरू र देशभरका अन्य पवित्र स्थलहरूमा मनाइने बालाचतुर्दशीले मिथक, अनुष्ठान र मानवीय भावनाहरू मिल्ने अवसरमा परिणत हुन्छ। जब कि बालाचतुर्दशीको जरा पश्चात्ताप गर्ने आत्मा र ईश्वरीय क्षमाको पौराणिक कथामा निहित छ। जसरी प्रचलित मान्यताअनुसार बाला नामका व्यक्तिले संयोगवश एक ब्राह्मणको हत्या गरेर घोर पाप गरेका थिए। अपराधले सताएको, उनले गहन तपस्याद्वारा मुक्ति खोजे। उनको भक्तिबाट प्रसन्न भगवान् शिवले उनलाई मुक्ति प्रदान गर्नुभयो। यद्यपि, तपस्याको कार्य नवीकरण र वृद्धिको प्रतीकको रूपमा सात प्रकारका अन्नहरू (सात बिज भनेर चिनिन्छ) छराउने परम्परामा विकसित भयो, मृतकहरूको आत्मालाई सान्त्वना प्रदान गर्दै र जीवनको निरन्तरता मनाउने चलन विद्यमान रहेको छ। पापको प्रायश्चितका लागि एक व्यक्ति शिवको आराधना गर्न मार्गशीर्ष महिनाको चतुर्दशीका दिन वनमा गएर पूजा गर्न थाले। जुन पूजा गर्ने क्रममा उनले शुद्ध मनले धतुरोको बीउ छरे। जसका कारण ती बीउ बिरुवामा परिणत भए। यसै घटनालाई आधार मानेर शिवलाई खुशी पार्न धतुरो छर्ने र पूजा गर्ने परम्परा सुरु भएको विश्वास गरिन्छ। लोकप्रिय एउटा कथा हो यो बालाचतुर्दशीबारेको। बालाचतुर्दशीको उत्पत्ति महाभारत र स्कन्द पुराणमा उल्लेखित कथाहरूमा आधारित छ। जनविश्वासअनुसार, मृत्यु संस्कार, प्रायश्चित र आत्मशुद्धिसँग सम्बन्धित मानिन्छ यस पर्वलाई। मृत आफन्तहरूको आत्माको शान्तिका लागि गरिएको धार्मिक कार्यले परिवार र समुदायमा शान्ति र सद्भाव ल्याउँछ। नेपाल विविध संस्कृतिको धनी देश हो, जहाँ विभिन्न पर्वले सामाजिक, धार्मिक, र सांस्कृतिक सद्भावलाई झल्काउँछन्।तीमध्ये बालाचतुर्दशी विशेष महत्त्व राख्ने पर्व पनि हो। वस्तुतः बालाचतुर्दशीले हिन्दु धर्मावलम्बीको मात्र नभई, सम्पूर्ण नेपाली समाजको सांस्कृतिक र सामुदायिक जीवनमा विशेष स्थान ओगटेको छ। यो पर्व विशेषगरी दिवंगत आत्माहरूको शान्ति, पितृ तर्पण र समाजमा मेलमिलापको भावना प्रवद्र्धन गर्न मनाइन्छ। बालाचतुर्दशीको नामकरणका सम्बन्धमा यस्ता अनेकन् कथा र किंवदन्ती पाइन्छन्। बालाचतुर्दशी हिन्दु धर्मावलम्बीले विशेष रूपमा मनाउने महत्त्वपूर्ण पर्व। जुन प्रत्येक वर्ष मार्गशीर्ष महिनाको कृष्ण चतुर्दशीका दिन मनाइन्छ। जसको धार्मिक, सांस्कृतिक र आध्यात्मिक महत्त्व अत्यन्त गहन छ। यो पर्व विशेषतः मृतआत्माको शान्तिका लागि गरिन्छ। प्रकृतिसँगको सामञ्जस्य र सामुदायिक भावनाको प्रवर्द्धन यसले गर्छ। बालाचतुर्दशी धार्मिक रूपमा शिव भगवान्को आराधना र मृतकका आत्माहरूको शान्ति प्रार्थना गर्ने विशेष पर्व पनि हो। यस दिन सत्यवती मेला तथा शिवरात्रि नामले समेत विभिन्न स्थानमा मनाइने गरेको पाइन्छ। यस पर्वमा बालाचतुर्दशीको पूर्वसन्ध्यामा भक्तजनहरूले रातभर जाग्राम बसी शिवको भजन, कीर्तन, र आराधना गर्छन्। यसलाई आत्मशुद्धिको प्रतीक पनि मानिन्छ। यसमा पनि साँच्चै नै भन्ने हो भने बिहान, भक्तजनहरूले १०८ वटा शिवलिंगमा धान्य र धतुरो चढाउने परम्परा छ। यसले शिव भगवान्प्रतिको भक्तिभाव दर्शाउँछ। त्यसैगरी गणेश पूजा गरी शिवरात्रि मेलाको महत्त्वलाई दर्शाउँछ। यो बालाचतुर्दशीका अवसरमा शिवालयहरूमा विशेष पूजा र मेलाहरूको आयोजना हुन्छ। जुन पशुपतिनाथ मन्दिरमा लाखौं भक्तजनको भीड लाग्ने गर्दछ।"
"मौद्रिक नीति समीक्षा : नीतिगत दर यथावत्, उपभोक्ता मूल्यमा चाप पर्ने जोखिम","काठमाडौं : हरेक त्रैमासमा नेपाल राष्ट्र बैंकले मौद्रिक नीति समीक्षा गर्दै नीतिगत व्यवस्थामार्फत वित्तीय उपायहरूको खोजी गर्थ्यो। तर केन्द्रीय बैंकले शुक्रबार सार्वजनिक गरेको चालू आवको मौद्रिक नीतिको पहिलो त्रैमासिक समीक्षामा भने नीतिगत दर यथावत् राख्नेबाहेक अरू उपाय अपनाएको छैन। यस पटक मौद्रिक नीतिको मुख्य अवधारणामा केन्द्रित भएकाले आगामी उपाय नखोजिएको राष्ट्र बैंक आर्थिक अनुसन्धान विभागका कार्यकारी निर्देशक डा गुणाकर भट्ट तर्क गर्छन्। उनका अनुसार मुख्य अवधारणा भनेको अर्थतन्त्रको अवस्था, मुद्रास्फीति, विदेशी विनिमय सञ्चिति कस्तो छ भनेर हेर्ने हो। यो हेर्यौं। यी आर्थिक परिसूचकहरू हेर्दा गत आवको वार्षिक मौद्रिक नीति सार्वजनिक गरेकोभन्दा अहिले समीक्षा गर्दा अर्थतन्त्रका यी आधारभूत पक्षहरूमा कुनै परिवर्तन भएको छैन। विदेशी विनिमय सञ्चिति सुविधाजनक छ। तथ्यांक हेर्दा पनि चालू आर्थिक वर्षको पहिलो त्रैमाससम्ममा मुद्रास्फीति लक्षित सीमाभित्र रहेको छ। तर भारतमा पछिल्लो समय खाद्यान्न समूहको मुद्रास्फीतिमा चाप पर्न गई विगत दुई महिनादेखि समग्र मुद्रास्फीति बढेको छ। अधिकांश केन्द्रीय बैंकहरूले नीतिगत दर घटाउन सुरु गरेको अवस्थामा समेत मुद्रास्फीतिमा चाप कायम रहेको कारण भारतीय रिजर्भ बैंकले नीतिगत दरलाई यथावत् राखेको राष्ट्र बैंकले जनाएको छ। अन्तर्राष्ट्रिय बजारमा पेट्रोलियम पदार्थको मूल्य स्थिर रहन गई गैरखाद्य समूहको मूल्यमा भने थप चाप नपर्ने अनुमान गरिएको छ। यस पृष्ठभूमिमा आर्थिक वर्ष २०८१०८२ को वार्षिक औसत मुद्रास्फीति ५ प्रतिशतको सीमाभित्र रहने अनुमान छ। भारतमा खाद्य समूहको मुद्रास्फीति उच्च रहेको अवस्थामा मध्यपूर्वी एसियाली मुलुकमा विद्यमान भूराजनीतिक तनाव तथा थप जटिल हुँदै गएको रुस युक्रेन युद्धका कारण आपूर्ति शृंखलामा व्यवधान पुग्न सक्ने र यसबाट उपभोक्ता मूल्यमा चाप पर्न सक्ने जोखिम भने यथावत् रहेको केन्द्रीय बैंकले औंल्याएको छ। यसकारण समग्रमा मुद्रास्फीति अहिलेलाई ठीक भए पनि केही समयपछि भारतमा बढिरहेकाले नेपालमा पनि माथि जाने जोखिम रहेको ठहर गरिएको हो। त्यसो भएकाले नीतिगत दर घटाउने पनि अहिले अवसर देखिएन। फेरि नीतिगत दर बढाउनु पनि भएन। अझै आर्थिक गतिविधि विस्तार गर्नु पर्नेछ। आर्थिक वृद्धि हुन अर्थतन्त्रका विभिन्न क्षेत्रमा थप क्रियाकलापहरू बढ्नु पर्नेछ। यी सबै कारणले गर्दा मौद्रिक नीतिका नीतिगत दर यथावत् राख्यौं, कार्यकारी निर्देशक डा भट्टले अन्नपूर्णसँग भने। चालू आर्थिक वर्षको पहिलो तीन महिनाको औसत उपभोक्ता मुद्रास्फीति ४२६ प्रतिशत छ। २०८१ असोजमा वार्षिक बिन्दुगत उपभोक्ता मुद्रास्फीति ४८२ प्रतिशत रहेको छ। अघिल्लो वर्षको सोही महिनामा यस्तो मुद्रास्फीति ७५० प्रतिशत रहेको थियो। तरकारी तथा दलहन उपसमूहको उच्च मूल्य वृद्धिका कारण २०८१ असोजमा वार्षिक बिन्दुगत आधारमा खाद्यान्न समूहको मुद्रास्फीति ७१८ प्रतिशत रहेको छ भने गैरखाद्य तथा सेवा समूहको मुद्रास्फीति ३५० प्रतिशत आर्थिक वर्ष २०८१०८२ को मौद्रिक नीतिको पहिलो त्रैमासिक समीक्षा रहेको छ । बाह्य क्षेत्र बलियो देखिए पनि आन्तरिक आर्थिक क्रियाकलाप अपेक्षित रूपमा विस्तार हुन नसकेको डा भट्ट पनि स्विकार गर्छन्। यसैका लागि मौद्रिक नीतिमार्फत मूल्यवृद्धिमा केही माथि जान सक्ने भन्दाभन्दै पनि नीतिगत दर नबढाएको उनले बताए। मौद्रिक नीतिको मुख्य काम यसका उपकरणबाट चल्ने हो। जस्तो नीतिगत दर हो। अहिले यो घटाउन र बढाउन दुवै गर्ने स्थिति नभएकाले यथावत् राख्यौं, उनले थपे। यतिबेला बैंकिङ प्रणालीमा अधिक तरलता छँदैछ। अहिले बैंकिङ क्षेत्रमा ब्याजदर झरिरहेको छ। निक्षेपको ब्याजदर औसतमै ५ प्रतिशत, कर्जाको ब्याजदर ९ प्रतिशतमा तल आइसकेको छ। यस्तो अवस्थामा अब राष्ट्र बैंकले थप लचिलो बनाउने कुरा भएन यसकारण पनि पुरानै व्यवस्था निरन्तरता दिएको उनले औंल्याए। तर आर्थिक क्रियाकलाप विस्तारमा केन्द्रीय बैंकले गर्ने काम सरकारको वित्त नीतिले गर्ने कामहरूः पर्यटन, पूर्वाधार, निर्माणका क्षेत्रहरू सबैलाई विस्तार गरिनुपर्छ भनेकोमा उनले सरोकारवालाको ध्यानाकर्षण गराए। विप्रेषण आप्रवाहमा भएको वृद्धिलगायतका कारण २०८१ असोजमा कायम विदेशी विनिमय सञ्चितिले १४६ महिनाको वस्तु तथा सेवाको आयात धान्न सक्ने अवस्था छ। वैदेशिक रोजगारीमा जाने नेपालीहरूको संख्या वृद्धि भई विप्रेषण आप्रवाहमा समेत वृद्धि हुने अनुमानका आधारमा चालू आर्थिक वर्षको बाँकी अवधिमा पनि विदेशी विनिमय सञ्चिति सुविधाजनक रहने अनुमान छ। केन्द्रीय बैंकले मुद्रास्फीति र विदेशी विनिमय सञ्चितिको अवस्थालाई विश्लेषण गर्दै उपलब्ध साधनबाट आर्थिक वृद्धिमा सहयोग पुर्याउने गरी तरलता व्यवस्थापन गर्दै आएको छ। अर्थतन्त्रको आर्थिक वर्ष २०८१०८२ को मौद्रिक नीतिको पहिलो त्रैमासिक समीक्षा छ विद्यमान अवस्था एवं परिदृश्य, विदेशी विनिमय सञ्चितिको स्तर तथा मुद्रास्फीतिको विश्लेषणका आधारमा आर्थिक वर्ष २०८१०८२ को मौद्रिक नीतिको सजगतापूर्ण लचिलो कार्यदिशालाई निरन्तरता दिइएको बताएको छ। मौद्रिक नीतिको कार्यदिशालाई दिइएको निरन्तरताबाट मूल्य स्थिरता तथा बाह्य क्षेत्र स्थायित्व कायम राख्दै आर्थिक क्रियाकलाप विस्तारमा थप सहयोग पुग्न गई नेपाल सरकारको आर्थिक वृद्धिको लक्ष्य हासिल गर्न सहयोग पुग्ने अपेक्षा गरिएको छ। मौद्रिक नीतिको प्रथम समीक्षा मौन : सिबिफिन मूल्य स्थिरता तथा बाह्य क्षेत्रमा स्थायित्व कायम राख्दै आर्थिक क्रियाकलाप विस्तारमा थप सहयोग पुर्याउने अपेक्षासहित जारी भएको मौद्रिक नीतिको पहिलो त्रैमासिक समीक्षा पर्ख र हेर को रणनीति अवलम्बन गरेको परिसंघको ठहर छ। केन्द्रीय बैंकले शुक्रबार सार्वजनिक गरेको आर्थिक वर्ष २०८१०८२ को मौद्रिक नीतिको पहिलो त्रैमासिक समीक्षामाथि औंल्याउँदै सिबिफिनले यस्तो ठहर गरेको हो। राष्ट्र बैंकको विशेष पहलका कारण अर्थतन्त्रका बाह्य सूचकहरूमा निरन्तर सकारात्मक सुधार आउँदै गरेको परिप्रेक्ष्यमा अर्थतन्त्रका आन्तरिक सूचकहरू भने झन् शिथिल हुँदै गएको परिसंघको भनाइ छ। सिबिफिन वरिष्ठ उपाध्यक्ष एवं प्रवक्ता राजेश उपाध्यायकाअनुसार मौद्रिक नीतिले अपनाएका नीतिगत व्यवस्थाहरू कार्यान्वयनबाट मूल्य स्थिरता र बाह्य क्षेत्रको स्थायित्व कायम हुँदै गएको भए पनि बैंक तथा वित्तीय संस्थाहरूको खराबनिष्क्रिय कर्जा एवं गैरबैंकिङ सम्पत्तिमा निरन्तर रूपमा वृद्धि भइरहेको छ। अपेक्षाकृत रूपमा कर्जा लगानी हुन नसकेको, आर्थिक एवं बैंकिङ गतिविधिले समेत गति लिन नसकिरहेको, आन्तरिक मागमा कमी आइरहेको, सरकारले पुँजीगत खर्च गर्न नसकिरहेको र निजी क्षेत्रको मनोबलसमेत खस्किरहेको वर्तमान परिस्थितिका बीच जारी भएको छ। यो समीक्षाले पछिल्लो समयमा विकसित विविध घटनाक्रमहरूलाई नीतिगत सम्बोधन गर्नुपर्ने अवस्थामा विगतकै कार्यदिशालाई मात्र निरन्तरता दिइनुले मौद्रिक नीतिले लिएका लक्ष्यहरूको प्राप्ति र आर्थिक क्रियाकलापहरूले आशातित रूपमा गति नलिने हो कि भन्ने चासो बढाएको छ, जारी प्रेस विज्ञप्तिमा उल्लेख छ।"
"तारकेश्वरमा सवारी दुर्घटना, २ जनाको मृत्यु",काठमाडौं : काठमाडौंको तारकेश्वर नगरपालिकामा बस र ट्रक ठोक्किँदा २ जनाको मृत्यु भएको छ। प्रहरी वृत्त बालाजुका अनुसार शान्ति टोल नजिकै आज बिहान सवारी दुर्घटना हुँदा २ जनाको मृत्यु भएको हो। सवारी एकआपसमा ठोक्किँदा अन्य केहि यात्रुसमेत घाइते भएको प्रहरीले जनाएको छ। मृतकको पहिचान खुल्न बाँकी रहेको प्रहरीको भनाई छ। थप विवरण आउन बाँकी रहेको छ।
रेड कर्नर जारी हुँदैमा किन सबै पक्राउ पर्दैनन् ?,"काठमाडौं : विभिन्न सहकारी ठगी प्रकरणमा मुछिएका जीबी राईविरुद्ध २०८० माघमा इन्टरपोलबाट डिफ्युजन नोटिस जारी भयो। राई कहिले अमेरिका, कहिले दुबई त कहिले मलेसियामा रहेको हल्ला चल्यो। तर, उनी रहेको देशले पक्राउ गरी नेपाललाई बुझाउने तत्परता अझै देखाएको छैन। यस्तै, चलचित्र हिम्मतवालीका नायक सुदर्शन गौतमविरुद्ध पनि रेड नोटिस जारी भएको छ। विभिन्न व्यक्तिलाई कलाकार बनाएर अमेरिका लैजाने भन्दै करोडौं रुपैयाँ ठगी गरेको आरोप गौतमविरुद्ध छ। त्यसैकारण २०७६ वैशाखमा रेड नोटिस जारी भएको थियो। उनी क्यानडामा रहेको सूचना प्रहरीले नपाएको पनि हैन। तर नेपालको आग्रहमा जारी भएको रेड नोटिसको विषयमा उनलाई संरक्षण दिइरहेको राज्यले खासै महŒव दिएको देखिँदैन। नेपाल प्रहरीका अनुसार विभिन्न अपराधमा संलग्न ३ सय ३८ वटा नोटिस जारी भएका छन। नेसनल सेन्ट्रल ब्युरो काठमाडौंको आग्रहमा इन्टरपोल महाशाखाबाट त्यस्ता नोटिस जारी हुन्छन्। तर, त्यसरी नोटिस जारी भएका ३२ जनामात्रै पक्राउ परेका छन्। ३ सय ६ नोटिस विधाराधीन अवस्थामा छन्। प्रहरी प्रवक्ता दानबहादुर कार्कीका अनुसार युरोपभन्दा खाडी मुलुकले रेड कर्नर नोटिस जारी भएकालाई पक्राउ गरेर नेपाललाई बुझाएका छन्। कतार, दुबई, मलेसियालगायतका देशबाट धेरै पक्राउ परेका छन्। नेपालमा अपराध गरेर युरोप भागेका व्यक्तिले त्यहाँ कुनै पनि अप्ठ्यारो नपारेको भए, कुनै पनि सुरक्षा थ्रेट नभएको अवस्थामा तत्काल पक्राउ पर्दैनन्, प्रवक्ता कार्की भन्छन्, नोटिस जारी भएको व्यक्ति कस्तो प्रकारको अपराधमा संलग्न हो ? यो विषयले पनि फरक पार्छ। प्रायः संगठित अपराधको आरोप लागेको वा फरार व्यक्ति हो भने यस्तो अवस्थामा सम्बन्धित देशले फिर्ता पठाउने सम्भावना बढी हुन्छ। युरोपका देशमा त्यहाँ पुगेको व्यक्तिको विषयमा त्यहीँको कानुनअनुसार नै निगरानी हुने गरेको प्रवक्ता कार्की बताउँछन। इन्टरपोलले सूचना पठायो भन्दैमा तत्काल पठाउने प्रक्रिया अघि बढ्दैन, प्रवक्ता कार्की भन्छन्, सम्बन्धित देशको मानवअधिकारको कानुनअनुसार नै संरक्षण पनि गरिरहेको हुन्छ। फेरि इन्टरपोलको नोटिस सबैले मान्नैपर्ने भन्ने बाध्यकारी पनि त हुँदैन नि। इन्टरपोल के हो ? नेपालमा अपराध गरेर विदेश भागेका व्यक्तिलाई कानुनी कारबाहीमा ल्याउनका लागि इन्टरपोलको सहयोगमा विभिन्न नोटिस जारी गरिन्छ। प्रहरी प्रवक्ता दानबहादुर कार्कीका अनुसार इन्टरपोल भनेको आईसीपीए (इन्टरनेसनल कोअपरेसन अफ पुलिस अर्गनाइजेसन) विभिन्न देशका प्रहरीहरूको अन्तर्राष्ट्रिय संस्था हो। प्रहरी संगठनहरूको अपराध अनुसन्धान सम्बन्धी अन्तर्राष्ट्रिय नेटवर्क हो। यसको छुट्टै विधान छ। विधानअनुसार इन्टरपोलको हेडक्वार्टर हुन्छ। जसलाई महासचिवले सञ्चालन गर्छन्। विभिन्न देशका सुरक्षाविज्ञहरू चुनिएर त्यहाँ गएका हुन्छन्। यहीको विधान अनुसार नै त्यहाँ सहभागी भएका सबै देशमा इन्टरपोल नेसनल सेन्ट्रल ब्युरो स्थापना भएको हुन्छ। नेपालमा पनि एनसीबी स्थापना भएको छ। एनसीबी काठमाडौंले इन्टरपोलको सुरक्षित एवं विश्वव्यापी प्रहरी सञ्चार प्रणालीको सुविधाबाट इन्टरपोलका सदस्य राष्ट्रहरूसँग समन्वय र सूचना आदानप्रदान गर्दै आएको छ। सोही सुविधाकै कारण एनसीबी काठमाडौंले विभिन्न नोटिस जारी गर्नका लागि इन्टरपोल महासचिवालयमा अनुरोध गर्ने गर्छ। देशमा अपराध गरी विदेशमा फरार रहेका प्रतिवादीहरूलाई इन्टरपोलको सक्रियतामा पक्राउ गरिन्छ। इन्टरपोलले आठ प्रकारका नोटिसहरू जारी गर्ने गर्छ। नेपालमा एनसीबी स्थापना भएपछि अहिलेसम्म १ सय ९६ वटा रेड नोटिस जारी भएको छ। यस्तै २६ वटा एल्लो नोटिस, एउटा ब्लु नोटिस, दुई वटा ब्ल्याक नोटिस, एउटा पर्पल नोटिस, १ सय १२ वटा डिफ्युजन नोटिस जारी भएका छन। जारी भएका सबै नोटिस भने कारबाहीमा जाने गर्दैनन्। अहिलेसम्म १ सय ९६ वटा रेड नोटिस जारी भएकोमा ७२ वटा रेड नोटिस कारबाहीको प्रक्रियामा छन्। जसमध्ये ६९ जना नेपाली नागरिक र ७ जना विदेशी नागरिक रहेका छन्। रेड नोटिस जारी भएकामध्ये सन् २०२३ र २०२४ मा गरी २६ जना नेपालीलाई इन्टरपोलको सहयोगमा पक्राउ गरी नेपाल ल्याइएको छ। यस्तै १२ वटा यल्लो नोटिस कारबाहीको प्रक्रियामा छ। २ वटा यल्लो र १ वटा पर्पल नोटिस कारबाहीको प्रक्रियामा छ। ३४ वटा डिफ्युजन नोटिस कारबाहीको प्रक्रियामा छ। जसमध्ये २३ जना नेपाली र ११ जना विदेशी रहेका छन्। डिफ्युजन नोटिस जारी भएका ६ जना नेपालीलाई पक्राउ गरेर नेपाल ल्याइएको छ। विदेशमा पक्राउ गरेर ल्याइएकामध्ये कर्तव्य ज्यान, ठगी, अपहरण, सुन तस्करी डकैती, वन्यजन्तु अपराध, बैंकिङ कसुर, सुन तस्करी, संगठित अपराध, किर्ते, लागूऔषध ओसारपसार, साइबर अपराध, वैदेशिक रोजगार ठगी, जबरजस्ती करणी, मानव बेचबिखन तथा ओसारपसारलगायतका मुद्दाका प्रतिवादी रहेका छन्। जसमध्ये ७ जना त जबर्जस्ती करणी मुद्दामा फरार रहेका छन्। कस्तो अवस्थामा कस्तो रंगको नोटिस जारी हुन्छ ? इन्टरपोलले रेड, ब्लु, ग्रिन, ब्ल्याक, एल्लो, ओरेन्ज, पर्पल र इन्टरपोल स्पेसल नोटिस गरी आठ किसिमका नोटिस जारी गर्छ। यस्ता नोटिस जारी गर्नको लागि सम्बन्धित देशको एनसीवी ब्युरोले इन्टरपोलको प्रधान कार्यालयमा अनुरोध गर्ने गर्छ। आरोपी पक्राउसँगै जारी नोटिस र डिफ्युजन स्वतः निष्क्रिय हुन्छन्। प्रहरी प्रवक्ता कार्कीका अनुसार अदालतमा मुद्दा दायर भई वारेन्ट जारी भएका फरार अभियुक्तहरूको खोजी कार्यका लागि रेड नोटिस जारी हुने गर्छ। वारेन्ट जारी नभएका तथा अनुसन्धानकै क्रममा रहेका फरार अभियुक्तको खोजीका लागि डिफ्युजन नोटिस, सनाखत नभएका मानव शवको पहिचान गर्नका लागि ब्ल्याक नोटिस, हराएका मानिसको अन्तर्राष्ट्रिय स्तरमा खोजी कार्यका लागि एल्लो नोटिस जारी गरिन्छ। यस्तै अपराधीले अपराध गर्न प्रयोग गरेका हतियार, विस्फोटक पदार्थ तथा खतराजन्य अन्य चिजवस्तु लुकाएको स्थानको बारेमा जानकारी दिन ओरेन्ज नोटिस, आपराधिक कार्यविधिको बारेमा जानकारी दिन पर्पल नोटिस जारी गरिन्छ। व्यक्तिको आपराधिक क्रियाकलापकबाट सार्वजनिक सुरक्षामा हुन सक्ने सम्भावित खतराको बारेमा जानकारी गराउन ग्रिन नोटिस तथा अपराधमा संलग्न व्यक्तिको खोजतलास तथा जानकारी प्राप्त गर्न ब्लु नोटिस जारी हुने गर्छ। रेड कर्नर नोटिस र डिफ्युजन नोटिसमा के फरक छ ? जुनसुकै नाम दिइए पनि इन्टरपोलबाट जारी हुने नोटिसले एउटै काम गर्छन्। अपराधमा संलग्न फरार व्यक्तिलाई पक्राउ गर्न इन्टरपोल मुख्यालयले जारी गर्ने सूचनालाई रेड कर्नर नोटिस भन्ने गरिन्छ। कुनै पनि देशको इन्टरपोल शाखाको प्रस्तावमा इन्टरपोलले जारी गर्ने सूचनालाई डिफ्युजन नोटिस पनि भन्ने गरिन्छ। दुवै नोटिसको प्रयोजन एउटै हुन्छ। इन्टरपोलमा १ सय ९६ राष्ट्र सदस्य छन्। नेपाल इन्टरपोलको १०० औं राष्ट्र हो।"
यस वर्ष डडेल्धुराका ३१ विद्यालयमा नँया भवन,"डडेल्धुरा : डडेल्धुराका ३१ विद्यालयमा नँया भवन बन्ने भएको छ। चालु आर्थिक वर्ष २०८१८२ मा दुईसय ४७ विद्यालय मद्ये जिल्लाका ३१ वटा विद्यालयमा नँया भवन निर्माण हुनेछन्। कतिपय विद्यालयमा भवन निर्माण हुँदा गर्मी र वर्षाको समयमा नियमित कक्षा सञ्चालनका लागि समस्या हुने देखिन्थ्यो। विद्यार्थी संख्या र भवनको आवश्यकता भएका विद्यालयहरूमा नँया दुई कोठे भवन निर्माण हुन थालिएको हो। कक्षा स्तरोन्नति भएका विद्यालय र भवनको समस्याका कारण पठनपाठन नै अवरुद्ध हुने स्थान तथा पुराना जीर्ण भवन भएकै विद्यालयलाई प्राथमिकतामा राखी बजेट व्यवस्था भएको समाजिक विकास कार्यालयले जनाएको छ। सुदूरपश्चिम प्रदेश सामाजिक विकास कार्यालय मार्फत यस वर्ष ३१ वटा विद्यालयमा दुई कोठे भवन निर्माणका लागि बजेट विनियोजन भएको हो। प्रत्येक भवन निर्माणका लागि २५ लाखका दरले बजेट विनियोजन भएको सामाजिक विकास कार्यालय डडेल्धुराका कार्यालय प्रमुख राधाकृष्ण जोशीले जानकारी दिए। कार्यालय प्रमुख जोशीले गत वर्षको भन्दा यस वर्ष विकास निर्माण तथा भवन निर्माणमा जिल्लाको बजेटमा वृद्धि भएको जनाएका छन्। यस अघिका वर्षहरूमा दुई कोठे भवन निर्माणका लागि २१ लाख रुपैयाँका दरले बजेट विनियोजन हुँदै आएको थियो। यस वर्ष २५ लाखका दरले रकम विनियोजन भएको जनाए। विद्यालय भवनसँगै खेलकुद मैदान, सीप विकास, स्वास्थ्यका योजना पनि निर्माण गर्दै आएको सामाजिक विकास कार्यालयसँग यस वर्ष ६७ योजना भौतिक पूर्वाधार निर्माणका रहेको कार्यालय प्रमुख जोशीले बताए। जसअन्तरगत १० वटा खेल मैदान निर्माण, १६ वटा विद्यालयमा आईसिटी निर्माणका योजनाहरू रहेका जानकारी दिए। एउटा विद्यालयमा पाँच लाखका दरले आईसिटी निर्माणका लागि बजेट रहेको उनले बताए। गत वर्ष करिब पाँच करोड मात्रै बजेट रहेको सामाजिक विकास कार्यालयमा यस वर्षको बजेट १५ करोड ७३ लाख रहेको छ। जुन बजेट भौतिक पूर्वाधारका लागि र प्रविधि आईसिपट कक्षा निर्माणका लागि रहेको हो।"
नेपाल : अ ल्यान्ड अफ फोल्कसङ्स,"अहिले म आफैं भन्छु, खोज्दै जाँदाखेरि सबैभन्दा पुरानो नेपाली लोकगीत कहाँ छ त ? कोहीसँग छ यस प्रश्नको उत्तर ? नेपालको लोकसंस्कृति, लोकगीत, लोककला विश्वकै पुरानोमध्येको एक मानिन्छ तर यसको विश्वव्यापीकरण भने हुन सकेन। जसकारण यो मुख्यतः देशकै वरिपरि मात्र घुमिरह्यो। प्रथम विश्वयुद्ध तथा द्वितीय विश्वयुद्धमा लड्न गएका नेपालीले आफ्नो लोकगीत, संस्कृतिलाई त्यस समयमा एसिया तथा युरोपका विभिन्न स्थानमा पुर्याएको कुरा विभिन्न खोज तथा अनुसन्धानबाट पत्ता लागेका छन्। यसभन्दाअघिको समयमा पनि विदेशीहरूले नेपाल भ्रमण गरेको र यहाँको समाज, संस्कृति आदि बारेको जानकारी बाहिरी विश्वमा लगेको चर्चा हुने भए। तर पनि त्यसको अध्ययनका लागि पर्याप्त प्रमाणहरू भेटिन्नन्। त्यसका प्रमाणका रूपमा जर्मनी, बेलायत, अमेरिकालगायतका देशका अनुसन्धान केन्द्र, संग्रहालय, विश्वविद्यालयमा रहेका सीमित अडियो, भिडियो, हस्तलिखित टिपोटग्रन्थ आदि छन्। यिनैलाई आधार बनाएर केही नेपाली तथा विदेशीले विभिन्न अनुसन्धान तथा प्रकाशनसमेत गरेका छन्। प्रविधिको पहुँचदेखि टाढा रहेको त्यस समयमा नेपाली लोकगीतहरू श्रुतिपरम्परामै हुर्किए, फैलिए र पहिचान बनाए तर त्यसको विस्तृतपर्याप्त दस्ताबेजीकरण भने हुन सकेन। श्रुतिपरम्परामै अघि बढेका लोकगीतहरूमा बिस्तारै धेरै कुरा परिवर्तन आए। त्यसैका जगमा हाम्रो लोकसंस्कृति, लोकगीत, लोककला आदि आजको अवस्थामा आइपुगेका छन्। यी पनि बिस्तारै परिवर्तन हुँदैछन्। नेपालका धेरै समुदायको लोकसंस्कृति, लोकगीत, लोककलाको अध्ययन नै भएको छैन। अध्ययन नै नभइकन थुप्रै लोपसमेत भइसकेका छन्। कतिपय लोप हुनेक्रममा छन्। अध्ययन भएका पनि पुस्तकडकुमेन्टमा मात्र सीमित छन्। त्यसको पर्याप्त अडियोदृश्यलगायतका सामग्री नहुनाले इतिहास पढ्नमात्र पाइन्छ तर कुन शैली, लय, भाका, भाषाको हो भन्ने ठ्याक्कै ज्ञान मिल्दैन। नहुनुभन्दा त लिपिबद्ध भएकाबाट इतिहासको एक पाटो त थाहा हुन्छ नै तर समग्र पाटो भने मिल्न सक्दैन। भनिन्छ, एकजना वृद्ध आमा, बुवा बित्दा उहाँहरूसँगै एक युगको इतिहास पनि सँगै जान्छ। अहिले पनि हामीले आआफ्ना घरमा हुनुभएका अग्रजको सम्झना तथा लोकज्ञानसँगै इतिहासका विविध विषयलाई रेकर्ड (अहिले सबैको हातहातमा मोबाइल छ, त्यसैबाट पनि अडियो, भिडियो, फोटो लिएर रेकर्डमा राख्न सकिन्छ) गरी संरक्षण गर्ने अग्रसरता देखाउन आवश्यक छ। यिनै सामग्री भोलीका पुस्ताका लागि अध्ययनको स्रोत बन्छन्। पुर्खाको लोकसंस्कृति, ज्ञान, इतिहासलाई पुस्तान्तरण तथा जानकारीका लागि अहिलेका युवा सचेत बन्दा पनि थुप्रै कुरा संरक्षण गर्न सकिन्छ। अहिले दस्ताबेजीकरण (यसको पाटोमा हामीले पर्याप्त ध्यान दिएका छैनौं र पछाडि परेका छौं) गरिएन भने पछि पछुताउनुको कुनै अर्थ पनि रहँदैन। प्रस्तुत लेखमा माथि उल्लिखित विभिन्न पाटाको चर्चा गर्दै पंक्तिकारले वाङ्मय शताब्दी पुरुष तथा संस्कृतिविद् स्व सत्यमोहन जोशीसँग गरेको कुराकानी र उहाँको दृष्टिकोणबाट नेपाली लोकगीत, संगीतको व्याख्या गरेको छ। २०७४ जेठ ११ गते बिहीबार १२ बजेतिर संस्कृतिविद् सत्यमोहन जोशी घरमै भेटिनुभयो। नेपाली गीतसंगीतबारे चर्चा सुरु भयो हामीबीच। गीत गाउने, संकलन तथा दस्ताबेजीकरण गर्ने उहाँको जीवनको सबैभन्दा लगाव रहेको सजिलै बुझिन्थ्यो। त्यसका साक्षीका रूपमा उहाँका कापी तथा डायरीमा सात दशकभन्दा अघिदेखि संकलन गरेका गीतहरू इतिहास बनेर बसेका देखिन्थे। तिनै माझबाट एउटा कापी झिकेर जोशीले केही गीतहरू गाएर पनि सुनाउनुभयो। नेपाली गीतसंगीतको इतिहासको कुरा गरिरहँदा उहाँको हातमा भएको कापीले पनि संरक्षणको आग्रह गरिरहेको भान हुन्थ्यो। सो विषयमा कुरा गर्दा उहाँले त्यस कापीमा आफूले संकलन गरेका करिब दुई सय गीतलाई पुस्तकका रूपमा प्रकाशित गर्न चाहेको बताउनुभयो। नेपालको एक युगलाई देख्नुभएका जोशीले कुराकानीका क्रममा भन्नुभयो, त्यो वेला संगीतै भनेर, गीतै भनेर अथवा गायनै भनेर लागिपर्ने मान्छे पनि थोरै थिए। बुझ्न पनि गाह्रो, कसैले कसैलाई वास्ता गरेको नि होइन। छन त थियो, तर उपेक्षित रूपमा, नेग्लेक्टेड लाइक एनि थिङ। त्यसको (गीतसंगीतको) रहस्य, त्यसको प्रचारप्रसार गर्नुपर्छ र त्यसको यति महŒवपूर्ण स्थान छ भन्ने कुरा थिएन। जोशीले यसरी सो समयको नेपाली गीतसंगीतको अवस्थाका बारेमा चर्चा गर्दा चाडबाडमा गाउने, ऋतुमा गाउने (फागुमा फागुगीत, दसैंमा माल श्री, तिहारमा धना श्री, वैशाखमा घाटु गाउने इत्यादि) मेलापातमा गाउनेलगायतका विभिन्न गीतको पनि चर्चा गर्नुभयो। त्यतिबेला चाहे नेवार, गुरुङ, मगर, राई वा थारूको होस्, जे भए पनि सांस्कृतिक विविधता हाम्रो राष्ट्रिय सम्पदा भयो। संगीतलाई त्यो रूपले हेर्न सकिन्छ। विगतमा मान्छेले कुनै पनि ठाउँमा बसोवास गरेर, बस्ती बसालेर, सबै कुरा जान्दै बुझ्दै आएपछि संगीत पनि सभ्यता र संस्कृतिसँगै जोडिएर आयो, उहाँले भन्नुभयो। जोशीले आफू विद्यार्थी हुँदाताका द मोडर्न रिभ्युमा प्रकाशित भारतका विद्वान् देवेन्द्र सत्यार्थी (उहाँलाई लोकगीत संकलक, कवि, कथाकार, सम्पादक आदिका रूपमा चिनिन्छ) का केही लेख पढ्नुभएको थियो। त्यो लेखको हेडलाइन नै स्विट नेपाल ः अ ल्यान्ड अफ फोल्कसङस। यति राम्रो, अहिले पो झल्झल्ती सम्झिएँ। कति विद्वतापूर्ण, कति दूरदर्शी भावनाले उनले त्यो आफ्नो लेखलाई नाम दिएका रहेछन्। लोकगीतको देश भनेपछि कति लोकगीत रहेछ त हाम्रो देशमा ? जोशीले विगत सम्झनुभयो। सत्यमोहनले सम्झनु भएको उक्त लेख रामानन्द चटर्जी संस्थापक तथा सम्पादक रहेको द मोर्डन रिभ्यू नामक मासिक पत्रिका (सन् १९०७ देखि सन् १९९५ सम्म प्रकाशनमा रहेको) को ५६औं अंक (सन् १९३४ मा प्रकाशित) मा प्रोफेसर देवेन्द्र सत्यार्थीले लेख्नुभएको थियो। जसमा सत्यार्थीले हिमालको दक्षिणतर्फ प्रकृतिको सुन्दर काख (कोक्रो)मा रहेको देश नेपालका तराई, उपत्यका, पहाड र उच्च हिमाली क्षेत्रको विस्तृत चर्चा गर्दै यहाँका लिम्बूहरूको लैबरी र हाक्पारे गीत, गन्धर्व (गाइने) गीत, झ्याउरे गीत, सवाई गीत, माल श्री गीत, भैलो तथा देउसी गीत, जुवा (हा)री गीत, संगिनी गीत, रसिया गीत, बालन गीत, रत्यौली गीत, नानी फुल्याउने गीत, बाह्रमासे गीत, असारे गीत, साउने गीत, चैते गीतलगायतको चर्चा गर्नुभएको छ। विशेषतः नेपाली लोकगीतका लय, भाका, शब्द, बिम्ब, दृष्टिकोण, सन्देश विश्वमै पृथक् रहेको उहाँको बुझाइ थियो। भारतमात्र नभई नेपाल, भुटान, श्रीलंकालगायतका भारतीय उपमहाद्वीपका अन्य देशमा पनि लोकगीत संकलन गर्न पुग्नुभएका सत्यार्थीले करिब तीन लाख लोकगीत संकलन गरेको बताइन्छ। जोशीले भन्नुभयो, यहाँ थारूको आफ्नै लोकगीत छ, डोटेलीहरूको आफ्नै किसिमको परम्परा छ। स्थान हेरेर राईको, गुरुङको, लिम्बूको, मैथिलको, नेवारको, धिमाललगायत अन्यको सबैको आआफ्नो भाषा छ। आफ्नो भाषासँग सम्बन्धित थितिरीति छ, जात्रा छ, मेला महोत्सवलगायतका विभिन्न उत्सवहरू छन्। मेला महोत्सव, उत्सव र चाडबाडमा ठाउँठाउँमा गाउने गीत, भजनहरू छन्। यो नै हाम्रो विशेषता हो। यस्ता अनेक विशेषताका आधारमा यतिवेला यदि सम्बन्धित निकायले, एकेडेमीले, मन्त्रालयले हाम्रो अमूर्त संस्कृतिमा अध्ययन, अनुसन्धान गर्न विद्वान्लाई लगाइदिएको भए धेरै राम्रो हुन्थ्यो। हाम्रो संस्कृति संसारको ज्यादै पुरानो संस्कृतिमध्ये एक हो। युनेस्कोको परिभाषाअनुसार त यो संस्कृति विश्वसम्पदा सूचीमा रहने संस्कृति हो। मेचीदेखि महाकालीमा बस्ने नेपालीका मात्र गीत होइनन्, ती गीत त सम्पूर्ण विश्वकै मानवको एउटा साझा सम्पत्ति हो। यदि यो कुरा भएन भने त हामी अगाडि मात्र बढ्छौं, हाम्रो संस्कृति, सम्पदा, इतिहास लोप हुँदै जान्छ। युनेस्कोले यस्ता किसिमका संगीतहरू, विभिन्न लय, तालमा बजाउने बाजाहरू, गीतहरू कुन सन्दर्भमा कहाँ गाउँछन्, सबै रेकर्ड गरेर यसलाई सुरक्षा गर भन्छ। यदि हामीले संरक्षण गरेनौं भने ठूलो नोक्सानी हुनेछ। हामी अघि बढिरहेको भनिरहँदा हामीले कहिल्यै पछि फर्केर हेरेनौं। सायद, इतिहासको कुरा गर्दा विगतलाई नहेरी होला त ? २००१ सालमा सरकारी कामका सिलसिलामा तनहुँ र लमजुङमा पुगेका बखत जोशीले थुप्रै लोकगीत (स्थानीयहरू ती गीतलाई लोकगीत नभनेर ग्रामे गीत, झ्याउरे गीत, पाखे गीत, गाउँले गीत इत्यादि भन्दथे) संकलन गर्नुभएको थियो। उहाँले भन्नुभयो, मुख्यतः श्रुतिपरम्परामा नै हाम्रा गीतसंगीत तथा संस्कृति बाँचेको छ। जान्ने मान्छे हरायो वा मर्यो भने अरू सबै खत्तम। जस्तो हामी अहिले सेतुरामको मेलवादेवीको कुरा गर्छाैं। उनीहरू त धेरैअघिका होइनन् नि ? उनीहरूभन्दा अगाडि पनि त धेरै थिए, गीतसंगीतका क्षेत्रमा केही गर्नेहरू तर श्रुतिपरम्परा मात्र भएकाले उनीहरूको नामोनिसान केही छैन तर पनि कहीँकतै इतिहास बाँचिराखेको छ। लमजुङको यात्राको प्रसंग सुनाउँदै जोशीले लमजुङको परिचय बनेको ठाडो भाकाको इतिहास पनि सम्झिनुभयो। मैले त्यहाँ एउटा जिउँदो मान्छे फेला पारेको त पञ्चे सुब्बा हो, २००१ सालमा। (त्यस समयमा देउबहादुर दुराको भने निधन भइसकेको थियो) त्यो ठाडो भाका अहिले हराएरै गयो भन्छन्, अहिलेचाहिँ भेडीखर्के साइँला (उहाँको २०७४ भदौ २६ गते निधन भइसकेको छ)ले गरिरहेको भन्ने सुनेको छु। त्यस बेलाचाहिँ मैले पञ्चे सुब्बालाई नै भेटेर कुरा गरेर उनले एक जना तामाङनीसँग (कतिपयले पञ्चे सुब्बासँग ज्ञानमाया थापा मगर र मदनकुमारी मगर्नीले गीत गाउँथे भनेर पनि भन्ने गरेका छन्) मात्र गीत गाउन सक्छु, अरू जोडामा गीतै गाउँदा दोहोरी चल्दैन भनेपछि त्यो तामाङनी र उसले गाएको गीतचाहिँ मैले सुनेको। (देउबहादुर दुरा र पञ्चेसुब्बा गुरुङलाई लमजुङवासी ठाडो भाकासँगै त्यहाँका यानीमाया, सालैजोलगायतलाई जीवन्त बनाउने अग्रज स्रष्टाका रूपमा चिन्छन्) लोकगीतबाटै नेपाली संगीतको आजको बाटो कोरिएको बताउँदै जोशीले भन्नुभयो, सेतुराम, त्यसपछि मित्रसेन, मेलवादेवी, मास्टर रत्नदास प्रकाश उनीहरूले मोर्डन टाइपमा अलिकति लोकभाकामा गीत गाएर नेपाली गीतसंगीतलाई अगाडि ल्याए। त्यो जेनुइन चाहिँ होइन, बनाएका हुन्। भाका मात्रै हो, जेनुइन (वास्तविक) त गाउँघरकै हो। यी कुराहरू गरिरहँदा जोशीले पृथ्वीनारायण शाहले आफ्नो दिव्योपदेशमा उल्लेख गरेको कुरा अहिले मनन् गर्न जरुरी भइसकेको बताउनुभयो। उहाँले भन्नुभयो, त्यो बेला आफ्नो कल्चरल पोलिसीअन्तर्गत शाहले विदेशी गीतहरूले पार्ने प्रभावका बारेमा सोचेरै सो कुरा गरेका थिए। जोशीले थप्नुभयो, नेपाली गीतको इतिहास खोज्न र त्यसलाई जोगाउन त कहाँकहाँ नेपाली मूलका मानिसहरू बसेका छन्, त्यो ठाउँ जानुपर्छ। भारत, म्यानमारलगायतका देशमा नेपाली मूलका मानिसहरू भएका देहरादुन, दार्जिलिङ, कालिङपोङ, बर्मालगायतका स्थानमा गएर उनीहरू त्यहाँ कसरी आए ? कसरी उनीहरूले लोकगीतलाई बचाइराखेका छन् ? त्यसका निम्ति खोजअनुसन्धान गराउन सकिन्छ, एकाधबाहेक यस्तो कुरामा कसैको ध्यान जान सकेन। यस्तै, नेपाली बाजाहरूको अवस्था पनि उस्तै छ, बाजा भए पनि बजाउने मान्छे नै छैनन् अर्थात् ती बाजा कसरी बजाउने भन्ने ज्ञान नै छैन। यस्ता काम गर्नेलाई कहिल्यै प्रोत्साहन दिइएन। खालि देशको गहना भनेको भरमा मात्र हुन्छ र ? अहिले म आफैं भन्छु, खोज्दै जाँदाखेरि सबैभन्दा पुरानो गीत कहाँ छ त ? कोहीसँग छ यसको उत्तर ? नेपाली गीतको इतिहास खोज्न र त्यसलाई जोगाउन त कहाँकहाँ नेपाली मूलका मानिसहरू बसेका छन्, त्यो ठाउँ जानुपर्छ। भारत, म्यानमारलगायतका देशमा नेपाली मूलका मानिसहरू भएका देहरादुन, दार्जिलिङ, कालिङपोङ, बर्मालगायतका स्थानमा गएर उनीहरू त्यहाँ कसरी आए ? कसरी उनीहरूले लोकगीतलाई बचाइराखेका छन् ?"
अमेरिकामा इतिहास रच्दै नेपाली : नेप्लिज अमेरिकन ल इन्फोर्समेन्ट एसोसियन खुल्यो,"न्यूयोर्क : अमेरिकाका विभिन्न सरकारी पेशामा आवद्ध नेपाली अमेरिकनहरूलाई एकीकृत गर्दै समुदायलाई सरकारी पेशामा आबद्ध हुन प्रोत्साहित गराउने उद्देश्यले नेप्लिज अमेरिकन ल इन्फोर्समेन्ट एसोसियन स्थापना भएको छ। न्यूयोर्क सिटीका विभिन्न सरकारी कार्यालयका पदाधिकारी, जननिर्वाचित प्रतिनिधिहरू तथा ठूलो संख्यामा नेपाली समुदायका अगुवाहरूको उपस्थितिमा न्यूयोर्कको क्वीन्समा नोभेम्बर २३ मा विषेश कार्यक्रम गरी संस्थाको औपचारिक उद्घाटन भएको हो। हाल संस्थामा अमेरिकाको विभिन्न सरकारी प्रशासनहरू प्रहरी, आर्मी, वारुण नियन्त्रण सेवा लगायतमा आवद्ध नेपाली अमेरिकनहरू आवद्ध छन्। एसोसियनको संस्थापक अध्यक्षमा सोनाम घिसिङ, उपाध्यक्षमा शम्सेर खत्री, महासचिवमा रञ्जित गौली, सहसचिव लोब्साङ फुन्त्सोक, कोषाध्यक्षमा हेमो ओझा, सार्जन्ट एट आम्र्समा दिल प्रसाद थापा रहेका छन्। कार्यसमिति सदस्यहरूमा विजय राई, सञ्जिप लम्बु, विवेक थापा रहेका छन्। कार्यक्रममा डिष्ट्रिक्ट एटोर्नी अफ क्वीन्स काउन्टी मेलिन्डा क्याज, नवनिर्वाचित अध्यक्ष सोनाम घिसिङ, एसोसिएसनको ट्रष्टी सदस्य डा सुलोचना गुरुङ, कानूनी सल्लाहकार स्टुआर्ट अल्टम्यान, आर्मी राष्ट्रिय गार्ड सार्जन्ट एट आम्र्स दिल प्रसाद थापा, कार्यसमिति सदस्यहरू न्यू योर्क प्रहरीका सहायक प्रहरी अधिकारी विजय राई, न्यू योर्क प्रहरी सार्जेन्ट विवेक थापा, कोषाध्यक्ष न्यू योर्क वारुण नियन्त्रक हेमो ओझाले संयुक्त रुपमा रिबन काटेर संस्थाको औपचारिक उद्घाटन गरेका थिए। कार्यक्रममा डिष्ट्रिक्ट एटोर्नी मेलिन्डा क्याजले प्रहरी सेवामा रही समुदायको सुरक्षा र समुदायको लागि सेवा गरेको भन्दै सम्पूर्ण अफिसरहरूलाई धन्यवाद व्यक्त गरे। डिष्ट्रिक्ट एटोर्नी मेलिन्डा क्याजले नवनिर्वाचित सम्पूर्ण टिमलाई पद तथा गोपनीयताको सपथ खुवाएकी थिइन्। न्यू योर्क स्टेट डिष्ट्रिक्ट ३८ का एसेम्ब्ली वुमन जेनिफर राजकुमारले नव निर्वाचित अध्यक्ष सोनाम लगायत सम्पूर्ण टिमलाई शुभकामना व्यक्त गर्दै नेप्लिज अमेरिकन ल इन्फोर्समेन्ट एशोशिएसनको स्थापना नेपाली अमेरिकन समुदायको लागि गर्वको कुरा भएको बताए। उनले नेपाली अमेरिकन समुदाय वृद्धि हुँदै गएकोमा खुशी व्यक्त गरे। नवनिर्वाचित अध्यक्ष सोनाम घिसिङले कार्यक्रम सफल बनाउन सहयोग गर्ने सम्पूर्ण सहयोगीहरूलाई धन्यवाद व्यक्त गरे। अध्यक्ष सोनामले सन् २०२२ देखि न्यूयोर्क प्रहरी सेवामा आवद्ध रही सेवा गर्दै आएका छन्। कार्यक्रममा ट्रष्टी मेम्बर डा सुलोचना गुरुङले नव निर्वाचित अध्यक्ष लगायत टिमलाई शुभकामना व्यक्त गर्दै नेपाली अमेरिकन समुदायको लागि सेवा गर्न पाएकोमा आफूलाई गर्व लागेको बताए। जिपिके फाउन्डेसन अमेरिकाका अध्यक्ष सोमनाथ घिमिरे, किरात राई सोसाइटी अफ अमेरिका न्यू योर्क च्याप्टकार अध्यक्ष वाकाशा वान्तावा राइ लगायतले शुभकामना व्यक्त गरे। कार्यक्रममा विभिन्न संस्थाका प्रतिनिधीहरू, नेपाली डायस्पोराका अगुवाहरू सहभागी थिए। कार्यक्रममा संस्थाले यसअघि नेपालको रुपन्देहीको सियारीमा रहेको आधारभूत विद्यालयमा शैक्षिक सामग्री वितरण गरेको छोटो भिडियो प्रदर्शन गरिएको थियो। क्वीन्स बोरो प्रेसिडेन्ट डोनोभान रिचार्ड तथा कङ्ग्रेस वुमन ग्रेस मेङले एसोसिएसनलाई प्रोक्लेमेशन अवार्ड प्रदान गरेका थिए। संस्थाको तर्फबाट उपस्थित अतिथिहरूलाई मायाको चिनो प्रदान गरेका थिए। कार्यक्रममा मेलिशा गुरुङले उपस्थित सबैलाई स्वागत गरेका थिए, साथै नेहा ठकुरी र मेलिशा गुरुङले कार्यक्रम सञ्चालन गरेका थिए। नेपाली अमेरिकन समुदायका विभिन्न सरकारी पेशामा आवद्ध व्यक्तिहरूलाई एकै ठाउँमा जोड्ने र नेपाली अमेरिकनहरूलाई ल इन्फोर्समेन्ट पेशामा आवद्द गराउन मद्दत गर्ने उद्देश्यले संस्थाको स्थापना गरिएको एशोशिएसनले जनाएको छ। एशोशिएसनले नेपाली अमेरिकन समुदायसँग सम्बन्ध विस्तार गरी सामाजिक कार्यमा आवश्यक सहयोग गर्ने जनाएको छ। ५०१ सी (३) अन्तर्गत दर्ता भई सञ्चालनमा रहेको संस्थाले ल इन्फोर्समेन्ट एजेन्सी र नेपाली अमेरिकन समुदायबीच सम्बन्ध बिस्तार गरेर पुलको काम गर्ने उद्देश्य राखेको छ। साथै जनचेतनामार्फत सार्वजनिक सुरक्षा पेशागत अवसरको बारेमा पनि जानकारी दिने आयोजकले जनाएको छ।"
पनौती गैरीगाउँमा मानवकल्याणलाई सेवाघर हस्तान्तरण,"काभ्रे : मानव कल्याण समाज सेवाघरलाई भवन हतान्तरण तथा उद्घाटन गरिएको छ। जिल्लाको पनौती नगरपालिका वडा नं ५ गैरी गाउँमा बागमती प्रदेश सरकारले निर्माण गरेर भवन हस्तान्तरण गरिएको हो। औपचाकि कार्यक्रमबीच शुक्रबार बागमती प्रदेश सरकारको सामाजिक विकास मन्त्री हरीप्रभा खड्की श्रेष्ठले भवन उद्घाटन सँगै सेवाघरलाई हस्तान्तण गरेका हुन्। विपदमा परेका बालबालिकाको संक्षणका लागि बागमती प्रदेश सामाजिक विकास मन्त्रालयले भवन निर्माणको लागि ५ कोड बजेट विनियोजन गरेको थियो। कार्यक्रममा सेवा घरमा रहेका अनाथ दुईजना बालबालिकाको अन्नप्राशन गएिको थियो। मानवता, सम्पदा, संकृति, कला नेपालको पहिचान भएको उल्लेख गर्दै नेपालीको अमूल्य पहिचान संक्षणको लागि सबैजना एकजुट हुनुपर्ने मन्त्री खड्गीले बताइन्। मानव कल्याण समाजले सडक तथा सार्वजनिक स्थलबाट उद्धार गरिएका ४५ जनालाई गुणस्तरीय शिक्षा दिक्षासहित सेवा घरमा राखिएको अध्यक्ष सुमित्रा चौंलागाँईले भने। ३० बालबालिकालाई स्वस्थ्य उपचारपश्चात घर पत्ता लगाइ परिवारसँग पुनर्मिलन गर्न सफल भएको अध्यक्ष चौलागाँईले बताइन्। काठमाडौं, काभेपलाञ्चोक, दाङ लगायत ६ जिल्लामा मानव कल्याण समाज रहेका छन्। कार्यक्रममा मानव सेवाको काम अनुकरणीय रहेको, सेवा घर आफ्नो वडामा राख्न पाउँदा खुसी लागेको पनौती नगपालिका५ का वडाअध्यक्ष विनोद खत्रीले बताए। बागमती प्रदेश सरकारले भवन निर्माण गरेर अभिभावकविहीन बालबालिकाहरूले संरक्षण पाउने वातावरण भएको अध्यक्ष खत्रीले बताए।"
रुकुममा बाटोमै बच्चा जन्माउन बाध्य महिला,रुकुमपूर्व : रूकुम पूर्वको सिस्ने गाउँपालिका१ कि एक महिला बाटोमै सुत्केरी भएकी छिन्। सुत्केरी व्यथाले च्यापेपछि पैदल हिँडेर सिस्ने स्वास्थ्य चौकी आउँदै गर्दा सिस्ने १ लाम्माखाकी २४ वर्षीयन माया बुढाले बीच बाटोमै पाखापानी भन्ने ठाउँमा दोस्रो सन्तानको रूपमा छोरीलाई जन्म दिएकी हुन्। सिस्ने स्वास्थ्य चौकीबाट गएका स्वास्थ्यकर्मीले बाटोमै सुत्केरी बनाएको स्वास्थ्य कार्यालय रुकुम पूर्वका सूचना अधिकारी तथा ल्याब टेक्निसियन निमप्रसाद गिरीले बताए। सूचना अधिकारी गिरीका अनुसार बाटोमै सुत्केरी व्यथाले च्यापेको खबर प्राप्त भएपछि सिस्ने स्वास्थ्य चौकीका इन्चार्ज काशीराम ओली लगायतको टोलि स्ट्रेचर लिएर त्यस तर्फ गएको थियो। तर बुढा बाटोमै सुत्केरी भएपछि सिस्ने स्वास्थ्य चौकीका इन्चार्ज काशीराम ओलीसहितको स्वास्थ्यकर्मीको टोलीले आमा र शिशुलाई बोकेर सिस्ने स्वास्थ्य चौकी पुर्याएको थियो। अहिले आमा र शिशुको स्वास्थ्य अवस्था सामान्य रहेको बताइएको छ। सिस्ने १ मा अझैसम्म पनि सडक सञ्जाल नजोडिंदा गर्भवती तथा सुत्केरी महिलाहरूले वर्षेनि अकालमा ज्यान गुमाउनु परेको छ। एउटा मात्रै स्वास्थ्य संस्था रहेको यस वडामा स्वास्थ्य चौकीसम्म पुग्न पनि घण्टौं पैदल हिँड्नुपर्ने बाध्यता रहेको छ। जिल्ला अस्पताल रूकुमकोट पुग्न त झनै १ देखि २ दिनसम्म पैदल हिँड्नुपर्ने बाध्यता छ।
फेस्टिभल अफ हिमालयज,"काठमाडौं : मंसिर १५, नेपाली क्रिकेटप्रेमीहरूले निकै प्रतीक्षाका साथ कुरिरहेको दिन। यो दिन नेपाली क्रिकेटका लागि मात्रै विशेष दिन हुने छैन, संसारभरका क्रिकेटप्रेमीहरूले पनि सम्झिने दिन बन्नेछ। किनभने यस दिनबाट नेपाली क्रिकेटकै प्रतिष्ठित नेपाल प्रिमियर लिग (एनपीएल) सुरु हुँदैछ। नेपाल क्रिकेट संघका प्रवक्ता छुम्बी लामा एनपीएल नेपाली क्रिकेटका लागि विशेष भएको बताउँछन्। यो नेपाल क्रिकेट संघको ड्रिम प्रोजेक्ट हो। समस्त नेपाली क्रिकेटप्रेमीको सपना हो। यसलाई संसारका उत्कृष्ट लिगमध्येमा पार्न हामी प्रयत्नरत छौं, प्रवक्ता लामा भन्छन्, यसले अहिले नै नेपाली क्रिकेट इतिहासमा आफ्नो नाम लेखाइसकेको छ। प्रवक्ता लामाले भनेजस्तै एनपीएलले पाएको जस्तो हाइप सायदै अरू प्रतियोगिताले पाएको थियो। गत भदौ ३ गते एनपीएलको लोगो सार्वजनिक र मिति घोषणासँगै तातेको नेपाली खेलकुद क्षेत्र स्टार स्पोर्ट्समा प्रत्यक्ष प्रसारण हुने भएपछि यसको रापले नेपालमा मात्रै होइन, संसारभर गर्माएको छ। अझ भारतीय सञ्चारमाध्यमले प्रतियोगिता सुरु हुनु अगाडि नै एनपीएल एसोसिएट राष्ट्रकै उत्कृष्ट प्रतियोगिता भनेपछि त यसको हाइप निकै अकासिएको छ। यो कुरालाई स्वीकार गर्छन्, नेपाल क्रिकेट संघका अध्यक्ष चतुरबहादुर चन्द पनि। हामीले आवश्यक सम्पूर्ण तयारी पूरा गरिसकेका छौं। यो क्यानको गौरवको योजना हो। यसले नेपाली क्रिकेटलाई मात्र उचाइमा पुर्याउँदैन, यो नेपाली क्रिकेटको टर्निङ प्वाइन्ट पनि बन्नेछ अध्यक्ष चन्द भन्छन्, सबैको साथ र सहयोगले सफल पार्नेछौं। यसैगरी, फ्रेन्चाइज टोली कर्णाली याक्सका कप्तान सोमपाल कामी नेपालमा एनपीएल पनि हुन्छ भन्ने सपना रहेकोमा अहिले साँच्चिकै त्यो सपना साकार भएको बताउँछन्। हामीले पनि विश्वका चर्चित खेलाडीसँगै फ्रेन्चाइज लिग खेल्न पाउँछौं र ! भन्ने लाग्थ्यो। अझ भनौ सपना देख्थ्यौं। तर, आज त्यो सपना पूरा भएको छ, सोमपाल भन्छन्, हामी पनि विश्वका चर्चित खेलाडीसँगै आफ्नै देशमा खेल्नेछौं। सिंगारियो त्रिवि मैदान एनपीएलका लागि कीर्तिपुरस्थित त्रिवि क्रिकेट मैदान दुलहीझैं सिंगारिएको छ। दर्शकको सुरक्षालाई ध्यान दिँदै क्यानले साधारण प्यारापिटतर्फ पहिलोपटक जोन छुट्ट्याएको छ। टिकट खरिद गर्दा नै जोनअनुसार खरिद गर्नुपर्नेछ भने जोनका लागि अलगअलग गेट बनाइएको छ। साधारण प्यारापिटमा चार वटा जोन बनाइएको छ। यस्तै पहिलो पटक भीआईपी टिकटको व्यवस्था गरिएको छ। भीआईपीका लागि दुई स्थानमा गरी दुई हजार दर्शक क्षमताको कुर्सी राखिएको छ। त्रिवि मैदान परिसरमा भीआईपी र फ्रेन्चाइज लाउन्ज पनि बनेको छ। यसैगरी पहिलोपटक डिजिटल स्कोरबोर्ड राखिएको छ। त्रिवि मैदानमा अर्को सुधार गरिएको पक्ष हो, पिच। बंगलादेशका क्युरेटरको नेतृत्वमा पिचलाई स्तरीय बनाइएको छ। आउटफिल्ड पनि निकै राम्रो बनेको छ भने बाउन्ड्री पनि केही बढेको क्यानका प्रवक्ता लामा बताउँछन्। त्रिवि मैदान परिसरमा धेरै परिवर्तन गरिएको छ। हेर्दा सानो सानो लागे पनि महत्त्वपूर्ण कामहरू भएको छ, क्यानका प्रवक्ता लामा भन्छन्, यो परिवर्तन तत्कालका लागि नभई दीर्घकालीन योजना अनुरूप गरिएको छ। यसले त्रिवि मैदानको स्तर सुधार मात्रै भएको छैन, नेपाली क्रिकेटको विकासमा पनि दीर्घकालीन काम भएको छ। यहाँ बनेका संरचना भोलिका दिनमा अन्यन्त्र पनि लैजान मिल्नेछ। हामीले सरकारको मास्टर प्लानलाई बिगार्ने कुनै पनि काम गरेका छैनौं। यी सबै संरचना अस्थायी हुन। जहाँ पनि लगेर राख्न मिल्छ। उनले त्रिवि मैदान सिंगारिएको बताउँदै आठ वटा पिच तयारी अवस्थामा राखिएको बताए। एनपीएलका लागि हामीले आठ वटा पिच तयार पारेका छौं। क्युरेटरको सल्लाहअनुसार पिचमा खेल खेलाइन्छ, प्रवक्ता लामाले भने, विकेटको अवस्थाअनुसार पिचमा खेल खेलाइन्छ। उद्घाटनमा विराटनगर र जनकपुर भिड्ने एनपीएलको उद्घाटन खेलमा विराटनगर किङ्स र जनकपुर बोल्ट्सले प्रतिस्पर्धा गर्ने भएका छन्। कीर्तिपुरस्थित त्रिवि मैदानमा शनिबार दिउँसो सवा १२ बाट उद्घाटन खेल सुरु हुनेछ। पहिलो दिन एक खेलमात्रै हुनेछ भने तेस्रो दिनदेखि दैनिक दुई खेल हुनेछन्। शुक्रबार आयोजित प्रिम्याच कन्फरेन्समा विराटनगर र जनकपुरका कप्तानले आफूहरू उद्घाटन खेलका लागि तयारी अवस्थामा रहेको बताए। छोटो समयमा पनि उत्कृष्ट तयारी गरेको जनाउँदै विराटनगरका कप्तान सन्दीप लामिछानेले आफूहरू जित्नकै लागि मैदान उत्रिने बताए। हामी तयारी अवस्थामा छौं। हाम्रो तयारी पनि राम्रो भएको छ। हाम्रो टोली सन्तुलित छ, विरानटनगरका कप्तान सन्दीप भन्छन्। जनकपुर बोल्टका कप्तान अनिल साहले राम्रो मैदान नभएका कारण घरेलु भूमिमा तयारी गर्न नपाए पनि काठमाडौंको तयारी उत्कृष्ट भएको बताए। हामीले काठमाडौंमा आएर तयारी गरेका हौं। एउटा तयारी खेलले पनि टिम तयारीमा सहयोग पुर्यायो, उनले भने, हाम्रो बलियो पक्ष भनेको विदेश खेलाडी हुन्। उहाँहरूको आगमनले टिम निकै बलियो पनि देखिएको छ। सिंगल राउन्ड रोबिनमा खेल सिंगल राउन्ड रोबिनका आधारमा हुने एनपीएलमा लिग चरणमा कुल २८ खेल हुनेछन्। लिग चरणपछि शीर्ष चारमा रहने टोली प्लेअफमा प्रवेश गर्नेछन्। जहाँ पहिलो र दोस्रो हुने टिमबीच पहिलो क्वालिफायर हुनेछ। यस खेलको विजेताले सीधै फाइनल स्थान बनाउनेछ भने तेस्रो र चौथो हुने टोलीले एलिमिनेटर खेल खेल्नेछन्। एलिमिनेटरमा पराजित हुने टोली बाहिरिँदा एलिमिनेटरको विजेता र पहिलो क्वालिफायरको पराजित टोलीबीच दोस्रो क्वालिफायर खेल हुनेछ। यसको विजेताले उपाधिका लागि प्रतिस्पर्धा गर्नेछ। एनपीएलको फाइनल खेल ६ पुसमा हुनेछ। प्रतियोगिताको खेलहरू विश्वचर्चित भारतीय टेलिभिजन च्यानल स्टार स्पोर्ट्सले प्रत्यक्ष प्रसारण गर्नेछ। १६ गते खेल नहुने एनपीएलको उद्घाटन खेल मंसिर १५ गते हुँदा १६ गते दोस्रो दिन भने कुनै पनि खेल हुने छैन। मंसिर १६ गते देशभर स्थानीय निकायको उपनिर्वाचन हुँदैछ। सो दिन कीर्तिपुर नगरपालिकामा पनि उपनिर्वाचन हुँदैछ। उपनिर्वाचनमा कीर्तिपुरमा दुई वडा अध्यक्षसहित मेयर पदको पनि निर्वाचन हुँदैछ। उपनिर्वाचनमा आचारसंहिता लागू हुने र सो दिन सवारीसाधन सञ्चालनसँगै अन्य गतिविधि गर्न नपाइने भएकाले मंसिर १६ मा एनपीएलका खेल नहुने क्यानका सचिव पारस खड्काले बताए। उपनिर्वाचनमा आचारसंहिता लागेको हुन्छ। अझ कीर्तिपुरमै उपनिर्वाचन हुँदैछ। त्यसैले सो दिन एनपीएलका कुनै पनि खेल हुँदैनन्, सचिव खड्काले भने। विदेशी खेलाडीको आकर्षण एनपीएल आकर्षणको केन्द्र बन्नुको अर्को कारण हो, विदेशी खेलाडीको ओइरो। विश्व चर्चित खेलाडीहरू एनपीएलको हिस्सा बनेका छन्। अझ विश्वकै कुनै पनि फ्रेन्चाइज प्रतियोगितामा सहभागी नभएका भारतीय खेलाडीलाई भित्र्याएपछि एनपीएलको चर्चा चुलिएको हो। कर्णाली याक्सले भारतका चर्चित खेलाडी शिखर धवनलाई अनुबन्ध गरेपछि एनपीएलको चर्चा र चासो भारतमा पनि हुन थालेको हो। अहिलेसम्म १५ देशका ४० खेलाडी नेपाल आउने निश्चित भइसकेको छ। एनपीएलले नेपाली क्रिकेटलाई मात्र उचाइमा पुर्याउँदैन, यो नेपाली क्रिकेटको टर्निङ प्वाइन्ट पनि बन्नेछ। सबैको साथ र सहयोगले सफल पार्नेछौं। चतुरबहादुर चन्द  अध्यक्ष, नेपाल क्रिकेट संघ (क्यान) हामीले पनि विश्वका चर्चित खेलाडीसँगै फ्रेन्चाइज लिग खेल्न पाउँछौं र ! भन्ने लाग्थ्यो। अझ भनौ सपना देख्थ्यौं। तर, आज त्यो सपना पूरा भएको छ। सोमपाल कामी कप्तान, कर्णाली याक्स एनपीएलको प्रावधानअनुसार एक टोलीले अधिकतम ६ जना विदेशी खेलाडी राख्न पाउँछ। तीमध्ये अधिकतम चार विदेशी खेलाडीलाई भने सुरुवाती ११ मा राख्न पाइनेछ। सोही प्रावधान बमोजिम टोलीले आफ्नो आवश्यकताअनुसार विदेशी खेलाडी भित्र्याइरहेका छन्। अहिलेसम्म तीन दर्जनभन्दा बढी विदेशी खेलाडी नेपाल आउने निश्चित भइसकेको क्यानका अध्यक्ष चन्द बताउँछन्। अहिलेसम्म तीन दर्जनभन्दा बढी विदेशी खेलाडी आउने निश्चित भइसकेको छ। धेरैजसो खेलाडी त नेपाल आइसकेकै पनि छन्, अध्यक्ष चन्द भन्छन्, विश्वका चर्चित खेलाडीसँग खेल्न पाउँदा हाम्रा खेलाडीको स्तर पनि निकै बढ्नेछ भने नेपाली दर्शकले पनि संसारका चर्चित खेलाडीको खेल आफ्नै देशमा हेर्न पाउनेछन्। यसले नेपाली खेलकुदसँगै देशको आर्थिक समृद्धिमा पनि सहयोग पुर्याउनेछ। अहिलेसम्म अनुबन्ध भएका सबैभन्दा स्टार खेलाडी हुन्, भारतका शिखर धवन। भारतका पूर्वक्रिकेटर धवनलाई कर्णाली क्याक्सले टोलीमा भित्र्याएको हो। धवनले कर्णालीबाट कम्तीमा चार खेल खेल्ने जनाइएको छ। उनले प्रत्येक खेलको ३० हजार अमेरिकी डलर पारि श्रमिक पाउने गरी सम्झौता भएको भारतीय सञ्चार माध्यमले जनाएका छन्। तर, अन्य विदेशी खेलाडीको पारि श्रमिकका बारेमा भने कुनै पनि टोलीले खुलाएका छैनन्। एनपीएलका लागि पोखरा एभेन्जर्सले मात्र ६ विदेशी खेलाडी अनुबन्ध गरेको छ। विराटनगर किङ्स, जनकपुर बोल्ट्स, चितवन राइनोज, काठमाडौं गुर्खाज, लुम्बिनी लायन्सले पाँचपाँच र कर्णाली याक्स र सुदूरपश्चिम रोयल्सले चारचार विदेशी खेलाडी अनुबन्ध गरेका छन्। चितवन राइनोजका मर्चेन्ट डी ल्याङ भने प्रतियोगिताबाट बाहिरिएका छन्। प्रशिक्षणका क्रममा चोट बोकेपछि उनी प्रतियोगिताबाट बाहिरिएका हुन्। उनको स्थानमा चितवनले पाकिस्तानका सोहेल तनभिरलाई टोलीमा भित्र्याएको छ। यी हुन् एनपीएलका विदेशी खेलाडी विराटनगर किङ्स मार्टिन गप्टिल (न्युजिल्यान्ड), क्रिस सोल (स्कटल्यान्ड), निकोलस किर्तोन (क्यानडा), अकिव इल्यास (ओमान) र इस्मात आलम (अफगानिस्तान) जनकपुर बोल्ट्स बेन माइक (इङ्ल्यान्ड), जिमी निसम (न्युजिल्यान्ड), मोहमद मोहसिन (पाकिस्तान), लाहिरू मिलन्था (अमेरिका) र जोसुआ ट्रम्प (अमेरिका) चितवन राइनोज रवि बोपारा (इङ्ल्यान्ड), ल्युक मार्टिन बेनकेन्स्टाइन (इङ्ल्यान्ड), हसन इसाखिल (अफगानिस्तान) जान निकोल लोफ्टी इटन (नामिबिया) र सोहेल तनभिर (पाकिस्तान) काठमाडौं गुर्खाज नाथन सोटर (इङ्ल्यान्ड), स्टेफन इस्किनाजी (इङ्ल्यान्ड), ड्यान डौथवेट (इङ्ल्यान्ड), माइकल लेभिट (नेदरल्यान्ड्स) र जेहार्ड एरास्मस (नामिबिया) पोखरा एभेन्जर्स म्याट किट्ले (इङ्ल्यान्ड), बास डे लिड (नेदरल्यान्ड्स), रेमन रेइफर (वेस्ट इन्डिज), माइकल लिस्क (स्कटल्यान्ड) र आन्द्रेस गौस (अमेरिका) लुम्बिनी लायन्स बेन कटिङ (अस्ट्रेलिया), टम मुर्स (इङ्ल्यान्ड), रेमन सिमन्ड्स (वेस्ट इन्डिज), उन्मुक्त चन्द (अमेरिका) र साद विन जाफर (क्यानडा) कर्णाली याक्स शिखर धवन (भारत), हुनेस तलात (पाकिस्तान), चाडविक वाल्टन (वेस्ट इन्डिज) र बाबर हायत (हङकङ) सुदूरपश्चिम रोयल्स सेफ अलि जेब (इङ्ल्यान्ड), स्कट कुगेलेइन (न्युजिल्यान्ड), ब्रान्डन मक्मलेन (स्कटल्यान्ड) र रोहन मुस्तफा (यूएई) ट्रफीमा सगरमाथाको आधारशिविरको पत्थर नेपाल प्रिमियर लिगको अर्को विशेषता हो, उपाधि विजेतालाई प्रदान गरिने ट्रफी। प्रधानमन्त्री केपी शर्मा ओलीले सार्वजनिक गरेको ट्रफी विभिन्न कारणले विशेष मानिएको छ। ट्रफीको मुख्य आकर्षण सगरमाथाको आधारशिविर कालापत्थरको ढुंगा हो। नेपालीको भावनालाई प्राकृतिक सम्पदासँग जोड्न कालापत्थरको ढुंगा राखिएको हो। ट्रफीमा राखिएको ढुंगा पर्वतारोही निमा शेर्पा र मिङ्मा शेर्पाले कालापत्थरबाट ल्याएका थिए। यस्तो छ टिकट दर क्यानले एनपीएलको टिकट दर निर्धारण गरिसकेको छ। क्यानले चार प्रकारका टिकट दर निर्धारण गरेको छ। जसमा उद्घाटन, लिग, प्लेअफ र फाइनलका भिन्दाभिन्दै दरमा टिकटको मूल्य तोकिएको छ। उद्घाटन खेलका लागि साधारणतर्फ तीन सय र भीआईपीतर्फ सात सय रुपैयाँ तोकिएको छ। यसैगरी अन्य लिग खेलका लागि साधारणतर्फ तीन सय र भीआईपीतर्फ पाँच सय रुपैयाँ राखेको छ। यस्तै प्लेअफका खेलमा पाँच सय र सात सय तथा फाइनलका लागि साधारणतर्फ पाँच सय र भीआईपीतर्फ एक हजार रुपैयाँ मूल्य तोकिएको छ। यसैगरी दर्शकले ४ हजार ४ सय ८० रुपैयाँमा साधारण र ८ हजार २ सय ४० रुपैयाँमा भीआईपीतर्फको सिजिनल टिकट पनि खरिद गर्न सकिने जनाएको छ। क्यानले भीआईपीतर्फ १ हजार २ सय र साधारणतर्फ १० हजारसम्म टिकट बेच्ने जनाएको छ। उत्कृष्ट खेलाडीलाई ओमोडा गाडी नेपाल प्रिमियर लिगमा उत्कृष्ट प्रदर्शन गर्ने नेपाली खेलाडीलाई एक थान गाडी पुरस्कार पाउने भएका छन्। एनपीएलमा उत्कृष्ट प्रदर्शन गर्ने नेपाली खेलाडीलाई शारडा समूहले गाडी प्रदान गर्न लागेको हो। शारडा समूहले प्रतियोगिताका उत्कृष्ट नेपाली खेलाडीलाई ६२ लाख बजार मूल्य रहेको ओमोडाको ई५ गाडी प्रदान गर्न लागेको हो। नेपाली क्रिकेट इतिहासमै पहिलो पटक खेलाडीले पुरस्कारमा गाडी पाउन लागेका हुन्। एनपीएलले पाएको उचाइलाई थप साकार पार्न पनि खेलाडीलाई गाडी पुरस्कार दिनु अत्यावश्यक रहेको नेपाल क्रिकेट संघका सचिव पारस खड्काले बताए। नेपाली क्रिकेटको इतिहासमै पहिलो पटक खेलाडीले पुरस्कारमा गाडी पाउँदै छन्। एनपीएल खेलेपछि कम्तीमा खेलाडीले गाडी चढ्नुपर्छ भन्ने लक्ष्यका साथ यो कदम चलेका हौं। यस सहकार्यका लागि शारडा समूहलाई विशेष धन्यवाद दिन चाहन्छु, सचिव पारस भन्छन्। यसैगरी एसपीजी अटोमोबाइल्सका निर्देशक गौरव शारडा यो सहकार्यले नेपालमा क्रिकेटको प्रवर्द्धन र विकासमा महत्त्वपूर्ण टेवा पुर्याउने विश्वास व्यक्त गर्छन्। क्रिकेटले पछिल्लो समय लोकप्रियता र सफलता पाउँदै गरेको परिदृश्यमा यो सम्झौता क्रिकेटको विकास र विस्तारमा महत्त्वपूर्ण बन्न सक्छ, निर्देशक गौरव शारडाले भन्छन्, क्रिकेट खेलेर पनि गाडी चढ्न सकिन्छ भन्ने भएपछि यस खेलप्रति खेलाडीको चासो पनि बढ्ने छ। यी हुन् आठ टोली पहिलो संस्करणको नेपाल प्रिमियर लिगमा आठ टोलीले प्रतिस्पर्धा गर्दैछन्। जसमा कर्णाली याक्स, सुदूरपश्चिम रोयल्स, पोखरा एभेन्जर्स, जनकपुर बोल्ट्स, काठमाडौं गुर्खाज, चितवन राइनोज, विराटनगर किङ्स र लुम्बिनी लायन्स छन्। यस्ता छन् टिम प्रबर्द्धक चितवन राइनोज स्वामित्व : चितवन मेडिकल कलेज टिम प्रबर्द्धक : डाहरिशचन्द्र न्यौपाने, आयुश न्यौपाने लुम्बिनी लायन्स स्वामित्व : फोर्चुन हेल्थ केयर टिम प्रबर्द्धक : ईश्वर जिसी जनकपुर बोल्ट्स स्वामित्व : ड्रिम स्पोर्ट्स प्रालि टिम प्रबर्द्धक : अमित श्रेष्ठ पोखरा एभेन्जर्स स्वामित्व : नेपाल टीटेन्टी प्रालि टिम प्रबर्द्धक : सुबोध त्रिपाठी, मनोबल श्रेष्ठ सुदूरपश्चिम रोयल्स स्वामित्व : इम्पायर स्पोर्ट्स प्रालि टिम प्रबर्द्धक : स्वतन्त्रप्रताप शाह कर्णाली याक्स स्वामित्व : हिमालयन बिल्डर्स प्रालि टिम प्रबर्द्धक : झनकदत्त खनाल, गृहेन्द्र घिमिरे काठमान्डु गोर्खाज स्वामित्व : काठमाडौं स्पोर्ट्स डेभलपमेन्ट भेन्चर टिम प्रबर्द्धक : उपेन्द्र महतो, कैलाश सिरोहिया, अरुण सर्राफ विराटनगर किङ्स स्वामित्व : एमएडी ड्रिम स्पोर्ट्स प्रालि टिम प्रवर्द्धक : पारस लुनिया ८ टिमका ८ मार्की खेलाडी विराटनगर किङ्स : सन्दीप लामिछाने जनकपुर बोल्ट्स : आसिफ सेख काठमाडौं गोर्खाज : करण केसी चितवन राइनोज : कुशल मल्ल पोखरा एजेन्जर्स : कुशल भुर्तेल लुम्बिनी लायन्स : रोहित पौडेल कर्णाली याक्स : सोमपाल कामी सुदूरपश्चिम रोयल्स : दीपेन्द्रसिंह ऐरी"
सुपर काबेली ए जलविद्युत् आयोजनाबाट उत्पादित विद्युत राष्ट्रिय प्रसारण लाइनमा जोडिँदै,ताप्लेजुङ : सुपर काबेली ए जलविद्युत् आयोजनाको परीक्षण सफल भएको छ। ताप्लेजुङको सिरिजङ्घा गाउँपालिकाको काबेली खोलामा निर्माण भएको आयोजनाको नेपाल विद्युत् प्राधिकरणका प्राविधिकले जाँच तथा निरीक्षण गरी शनिबारसम्ममा उत्पादित विद्युत् राष्ट्रिय प्रसारण लाइनमा जडान गर्ने तयारी भइरहेको आयोजनाका जनसम्पर्क अधिकृत मेघनाथ ढुङ्गानाले जानकारी दिए। १३ दशमलव ५ मेगावाट क्षमता रहेको आयोजनाको परीक्षण आइतबारदेखि सुरु भएको थियो। ढुङ्गानाका अनुसार आयोजनाबाट उत्पादित विद्युत् नेपाल विद्युत् प्राधिकरणको पाँचथरस्थित अमरपुर सबस्टेसन (१३२ केभीए क्षमता) मार्फत राष्ट्रिय प्रसारण लाइनमा जोडिनेछ। यसैगरी सिरिजङ्घा ८ याम्फुदिनको राते खोलामा अवस्थित विद्युत्गृहबाट अमरपुर सबस्टेसनसम्मको करिब ३१ किलोमिटर दूरीमा रहेका प्रसारण लाइनको परीक्षण पनि सफल भएको छ। सुपर काबेली ए जलविद्युत् आयोजना स्नो रिभर्स लिमिटेडले निर्माण गरेको हो। विसं २०७९ मङ्सिर अन्तिम साताबाट सुरु भएको थियो। आयोजनामा झण्डै करिब दुई अर्ब ६३ करोड २९ लाख खर्च भएको छ।
