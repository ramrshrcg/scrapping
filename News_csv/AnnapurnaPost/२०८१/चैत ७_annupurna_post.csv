शीर्षक,विवरण
सेवाग्राहीलाई दुःख दिने तथा अभद्र व्यवहार गर्ने यातायात कार्यालयका १७ जना पक्राउ,काठमाडौं : सेवाग्राहीलाई दुःख दिने तथा अभद्र व्यवहार गरेको आरोपमा यातायात कार्यालयका १७ जना पक्राउ परेका छन्। काठमाडौंको चन्द्रागिरी नगरपालिका५ स्थित यातायात व्यवस्था कार्यालय गुर्जुधाराका १७ जना पक्राउ परेका हुन्। सेवाग्राहीहरूलाई छिटो काम गरिदिने भनेर अनावश्यक दुःखहैरानी गरी अभद्र गरेको जनगुनासो आएपछि जिल्ला प्रहरी परिसर काठमाडौंको टोलीले उनीहरूलाई पक्राउ गरेको हो। पक्राउ परेकाहरूको विषयमा आवश्यक अनुसन्धान भइरहेको परिसरले जनाएको छ।
पेप्सोडेन्ट नेपालद्वारा देशभर विभिन्न कार्यक्रम र डिजिटल अभियानको आयोजना,"काठमाडौं : पेप्सोडेन्ट नेपालले विश्व मौखिक स्वास्थ्य दिवस २०२५ लाई विभिन्न प्रभावकारी कार्यक्रम तथा डिजिटल अभियानहरू सहित मनाएको घोषणा गर्दछ। कम्पनी अनुसार यसबाट देशभर विभिन्न समुदाय र वर्गहरूमा दन्त स्वास्थ्य सम्बन्धि चेतना बढ्नेछ। पेप्सोडेन्ट नेपालले डेन्टल स्टुडेन्ट्स सोसाइटी नेपाल (डिएसएसन ) सँगको सहकार्यमा, श्री गुहेश्वरी मावि, सिनामंगल (मार्च १५), बिआइए इन्स्टिच्युट, जोरपाटी (मार्च १६) र चितवन मेडिकल कलेज, चितवन (मार्च १७) मा मुखको स्वास्थ्यको लागि सचेतना कार्यक्रम र निःशुल्क दन्त शिविर सञ्चालन गरेको छ। विश्व मौखिक स्वास्थ्य दिवसको दिन आज पेप्सोडेन्ट नेपालले डिएसएसन र नेपाल डेन्टल एसोसिएसन सँगको सहकार्यमा बसन्तपुरबाट नक्सालसम्म २५० दन्त चिकित्सक र विद्यार्थीहरूको सहभागिता रहेको ""रन फर ओरल हेल्थ"" म्याराथोन आयोजना गरेको छ। यस कार्यक्रमको लक्ष्य पोषण र मुखको स्वास्थ्यको सम्बन्धलाई उजागर गर्नु रहेको थियो। बसन्तपुरमा राखिएको सचेतना कक्षले सर्वसाधारणलाई दन्त रोगको रोकथाम सम्बन्धी विशेष सल्लाह प्रदान गरेको छ। यसका साथै यो सहकार्यले ""स्माइल गार्जियन प्रोजेक्ट""मा पनि योगदान गर्नेछ, जसअन्तर्गत नेपालका १५ अनाथ आश्रममा रहेका १,५०० अनाथ र विपन्न बालबालिकालाई दन्त उपचार प्रदान गरिनेछ। कम्पनीको अनुसार पेप्सोडेन्ट नेपालले डेन्टल साइन्स हाइजिनिस्ट एसोसिएसन अफ नेपाल (डिएसएचएएन) सँग मिलेर मार्च १८ मा १,८०० भन्दा बढी ट्राफिक प्रहरीलाई निःशुल्क दन्त जाँच प्रदान गरी दन्त स्वास्थ्य किट वितरण गरेको थियो। साथै विश्व मुख स्वास्थ्य दिवसको दिन पोखरामा ""तेश्रो अन्तर्राष्ट्रिय ओरल हेल्थ समिट २०२५"" आयोजना गरेको छ र नेपालका विभिन्न प्रदेशका दुर्गम क्षेत्रहरूमा रहेका मुसहर, राउटे, र चेपाङ जस्ता विपन्न आदिवासी समुदायलाई निःशुल्क दन्त परिक्षणको साथ दन्त स्वास्थ्य किट पनि वितरण गरेको छ। गत वर्ष जस्तै पेप्सोडेन्ट नेपालले यस वर्ष पनि आफ्नो ""ब्रस एन्ड ग्रुभ"" डिजिटल अभियानलाई निरन्तरता दिएको छ। यसमा मानिसहरूलाई आफ्ना मनपर्ने गीतमा नाच्दै खुसीका साथ दाँत माझ्न प्रोत्साहित गरिएको छ। सामाजिक सञ्जालका ७ प्रभावशाली इन्फ्लुएन्सर र विभिन्न कन्टेन्ट क्रिएटर्सको सहभागितामा यो अभियानले हालसम्म १० लाखभन्दा बढी रिच र २० लाखभन्दा बढी इम्प्रेसन हासिल गरिसकेको छ। यसले दाँत र मुखको दैनिक सरसफाइको महत्त्वलाई समाजमा फैलाउन अझ मद्दत गरेको छ। पेप्सोडेन्ट नेपाल हरेक समुदाय र वर्गमा दन्त स्वास्थ्यको महत्त्व प्रवर्द्धन गर्न प्रतिबद्ध छ।"
कांग्रेसएमालेसँग मिलेर चुनाव लड्दा माओवादीलाई घाटामात्र भयो : प्रचण्ड,"बारा : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड'ले आफ्नो पार्टीले एक्लै चुनाव जित्ने आधार बलियो बन्दै गएको बताएका छन्। जनतासँग माओवादी, तराई मधेस जागरण अभियानअन्तर्गत बारामा आयोजित सभालाई सम्बोधन गर्दै उनले विगतमा कहिले कांग्रेस त कहिले एमालेसँग मिलेर चुनाव लड्दा उनीहरूले फाइदा लिने तर माओवादीले घाटा व्यहोर्ने अवस्था रहेको बताए। गत मंसिरको उपनिर्वाचन र भर्खरै सम्पन्न स्ववियु निर्वाचनसम्म आइपुग्दा माओवादी एक्लैले चुनाव जित्ने आधार बलियो बन्दै गएको र कसैको वैशाखी नटेकेर माओवादी चुनाव लड्नै सक्दैन भन्ने विरोधीहरूको भाष्य खारेज भएको उनले बताए। गत उपनिर्वाचनमा कांग्रेस एमाले मिलेरमात्र होइन, उनीहरूले आपसमा चुनाव चिन्ह साटफेर गरेर माओवादीविरुद्ध लड्दा पनि हामीले धेरै ठाउँमा भारी मतान्तरले जितेका थियौं। अहिले स्ववियु निर्वाचनमा आउँदा पनि कांग्रेस र एमालेसमर्थित विद्यार्थी संगठनहरू मिलेर चुनाव लड्दा पनि माओवादी समर्थित अखिल क्रान्तिकारीले एक्लै देशव्यापी उत्साहप्रद नतिजा निकालेको छ। कयौं ठूला क्याम्पसमा तिसौं वर्षदेखिका रेकर्ड तोडिएका छन्। युवा विद्यार्थीहरू अब प्रतिगमन र यथास्थितिको पक्षमा नभई अग्रगमन र परिवर्तनको पक्षमा छन् भन्ने स्ववियु निर्वाचनले स्पष्ट सन्देश दिएको छ,' उनले भने। अध्यक्ष प्रचण्डले सरकारका गलत क्रियाकलापको फाइदा उठाएर प्रतिगामी शक्तिहरूले टाउको उठाउने दुस्साहस गरेको टिप्पणी गर्दै जनताको अधिकारको रक्षाका लागि प्रतिगामी र यथास्थितिवादी शक्तिका विरुद्ध लड्नुपर्ने दायित्व फेरि जनताकै काँधमा आएको बताए। उनले पार्टीले अघि बढाएको तराई मधेस जागरण अभियानले दक्षिण नेपालका लाखौं जनतामा नयाँ भरोसा जगाएको बताए।"
अन्नपूर्णको चौथो साप्ताहिक बिजेता बन्यो दीपज्योति सेभिङ,"काठमाडौं : अन्नपूर्ण मिडिया नेटवर्कले देशभर सञ्चालन गरिरहेको हात खाली नजाने जसले पढ्छ, अवश्य पर्छ वार्षिक ग्राहक योजनाको चौथो साप्ताहिक विजेता ललितपुरस्थित लगनखेलको दीपज्योति सेभिङ एण्ड क्रेडिट बनेको छ। बिहीबार तिनकुनेस्थित अन्नपूर्ण मिडिया नेटवर्कको हेडक्वार्टरमा आयोजित साप्ताहिक लक्की ड्रबाट अन्नपूर्णको वार्षिक ग्राहक बनेको रसिद न १६०९८१ रहेको लगनखेलको दीपज्योति सेभिङ एण्ड क्रेडिट विजेता बनेको हो। अन्नपूर्ण मिडिया नेटवर्क ब्रान्ड हेड दिबिस पुकोटीले गरेको साप्ताहिक लक्की ड्रबाट दीपज्योति विजेता बनेको थियो। उसले ओपोको एथ्री एक्स मोबाइल पाउनेछ। अन्नपूर्ण पोस्ट् र द अन्नपूर्ण एक्सप्रेसको ग्राहक नवीकरण गर्ने र नयाँ वार्षिक ग्राहक बन्ने पाठकले ग्राहक बन्नासाथ हातहातै उपहारै उपहार पाउनेछन्। वार्षिक ग्राहक शुल्क अन्नपूर्ण पोस्टको तीन हजार चार सय रुपैयाँ र द अन्नपूर्ण एक्सप्रेसको पनि तीन हजार चार सय रुपैयाँ रहेको छ। वार्षिक ग्राहक बन्नेले हातहातै वन्डरल्याण्डको १५ सय रुपैयाँको भौचर (जहाँ रोमाञ्चित खेलको मज्जा लिन सकिनेछ), साथै आइएनआई सिनेमाको मूभी भौचर पाउनेछन्। यो नलिए उनीहरूले छनोट पनि गर्न पाउँछन्। जसमा नगद ५ सय देखि ३४ सय सम्मको नगद छुटको स्क्रयाच कार्ड साथसाथै आइएनआई सिनेमाको मूभी भौचर र अन्नपूर्ण केबलकारको टिकट पाउनेछ। त्यसैगरी साप्ताहिक पुरस्कारमा हरेक हप्ता लक्की ड्रबाट ओपोको मोबाइल फोनसहित ट्याङकुलिटी स्पाको ५ हजारको भौचर पाउनेछन्। पाक्षिक उपहारमा डिसहोम इन्टरनेटबाट एक वर्षको फुल १ सय एमबिपीएस्को इन्टरनेट प्याकेज, मासिक पुरस्कारमा वासिङ मेसिन सहित ट्याङकुलिटी स्पाको ५ हजारको भौचर पाउनेछन्। यो वार्षिक ग्राहक योजना देशभर लागू भएको छ। ४ महिना सम्म सञ्चालन हुनेछ।"
मस्तिष्क पक्षाघातको औषधि निःशुल्क उपलब्ध हुने,"काठमाडौं : नेपालमा पक्षघातको उपचारमा प्रयोग हुने निकै महँगो औषधि निःशुल्करूपमा अस्पतालमा पठाउने प्रक्रिया सुरु भएको छ। बिहीबार स्वास्थ्य मन्त्रालयमा स्वास्थ्यमन्त्री प्रदीप पौडेलको उपस्थितिमा सहयोगी संस्थाबाट प्राप्त भएको औषधि अस्पतालमा पठाउन हस्तान्तरण गरिएको हो। मन्त्री पौडेलले समयमै उपचार पाए ज्यान जोगाउन सकिने भए पनि आर्थिक अभावमा कतिपय नागरिकको मृत्यु भएकाले महँगो औषधि सहयोग प्राप्त गरेर अस्पतालमा पठाउन लागिएको जानकारी दिए। उनले न्युरोलोजीका वरिष्ठ चिकित्सक भएका तीन स्थानमार्फत औषधि उपलब्ध गराउन थालिएको भन्दै नेपालको आवश्यकताका आधारमा थप प्राप्त गरेर उपलब्ध गराउँदै जाने जानकारी दिए। वीर अस्पताल, त्रिवि शिक्षण अस्पताल तथा भरतपुर अस्पतालमार्फत औषधि उपलब्ध गराइने मन्त्रालयको व्यवस्थापन महाशाखा प्रमुख डा पवनजंग रायमाझीले जानकारी दिए। अमेरिकी च्यारिटी डाइरेक्ट रिलिफले नेपालको मागका आधारमा पाँच वर्षसम्मका लागि यस्तो औषधि उपलब्ध गराउने गरी प्रतिबद्धता जनाएको मन्त्रालयका प्रवक्ता डा प्रकाश बुढाथोकीले बताए।"
सामसङ नेपालको नयाँ ग्यालेक्सी ए ५६ ५ जी स्मार्टफोनको पहिलो पटक प्रिअर्डर घोषणा,"काठमाडौं : सामसङ नेपालले पहिलो पटक आफ्नो नयाँ ग्यालेक्सी ए५६ ५जी स्मार्टफोनको प्रिअर्डर घोषणा गरेको छ। आगामी २१ मार्चदेखि २४ मार्च २०२५ सम्म उपभोक्ताहरूले नयाँ ग्यालेक्सी ए५६ ५जी प्रिअर्डर गरी विशेष अफरहरूको लाभ उठाउन सक्नेछन्। ग्यालेक्सी ए५६ ५जी ले पहिलो पटक असम इन्टेलिजेन्स सहितको एआई अनुभव ल्याएको छ। वन यु१७ द्वारा सञ्चालित यस डिभाइसले सहज र शक्तिशाली एआई टुलहरू प्रदान गर्दै खोजी र भिजुअल अनुभवलाई नयाँ उचाइमा पुर्याएको छ। साथै यसको उच्चस्तरीय क्यामेरा प्रविधि, टिकाउपन र उन्नत सुरक्षा विशेषताहरूले प्रयोगकर्तालाई सुरक्षित, भरपर्दो र रमाइलो मोबाइल अनुभव सुनिश्चित गर्दछ। सामसङ नेपालका निर्देशक प्रणय रत्न स्थापितले भने, ग्यालेक्सी ए श्रृंखलामा सामेल भएको नयाँ अवेसम इन्टेलिजेन्सले हाम्रो एआई फर अल अभियानलाई अझ मजबुत बनाउँदैछ। हामी सबै प्रयोगकर्तालाई सुरक्षित र भरपर्दो अनुभवका साथ रचनात्मकतामा नयाँ सम्भावनाहरू खुला गर्न पाउँदा उत्साहित छौं। २ हजार रुपैयाँ तिरेर ग्यालेक्सी ए५६ ५जी प्रिअर्डर गर्न सकिनेछ। प्रिअर्डर गर्ने ग्राहकहरूले ७ हजार ९९९ रुपैयाँ मूल्य पर्ने ग्यालेक्सी फिट३, केवल ३ हजार ९९९ रुपैयाँमा प्राप्त गर्ने अवसर पाउनेछन्। १२ जिबी र्याम २५६ जिबी स्टोरेज भएको स्मार्टफोनलाई ७० हजार ९९९ रुपैयाँ र ८ जिबी र्याम २५६जिबी स्टोरेज भएकोलाई ६५ हजार ९९९ रुपैयाँ तोकिएको छ।"
"ओमोडा एन्ड जेइकोले मनायो नेपालमा पहिलो वार्षिकोत्सव, नयाँ ग्राहकका लागि विशेष अफर","काठमाडौं : एसपिजि अटोमोबाइल्सले नेपालमा ओमोडा एन्ड जेइकोको प्रिमियम अटोमोटिभ ब्रान्डको रूपमा स्थापित गर्दै नेपालमा पहिलो वार्षिकोत्सव मनाएको छ। नेपाली बजारमा विद्युतीय एसयुभिका लागि लोकप्रियता प्राप्त गरेको ब्रान्डको लागि यो एक महत्त्वपूर्ण कोसेढुङ्गा हो। ग्राहक, व्यवसाय साझेदार, तथा मिडिया प्रतिनिधिहरूलाई एकसाथ ल्याउँदै काठमाडौंको सिल्भर ओकमा बिहीबार पहिलो वार्षिकोत्सव समारोह आयोजना गर्दै कम्पनीले यस उल्लेखनीय क्षणलाई मनाएको हो। वार्षिकोत्सव समारोहमा शारडा ग्रुपका अध्यक्ष शिवरतन शारडा, शारडा ग्रुपका निर्देशक गौरव शारडा, शारडा ग्रुपका निर्देशक सन्दीपकुमार शारडा, एसपिजि अटोमोबाल्सका जनरल म्यानेजर ज्ञानेन्द्रबहादुर चन्दको मुख्य उपस्थिति रहेको थियो। समारोहलाई सम्बोधन गर्दै शारडा ग्रुपका निर्देशक गौरव शारडाले भने, ओमोडा एन्ड जेइकोले छोटो समयमै नेपाली आम ग्राहकको मन जित्न सफल भएको छ। यो सफलता ग्राहकहरूले हामीप्रति गरेको असीम विश्वास हो, यस विश्वासलाई आत्मसात् गर्दै सधैँ गुणस्तरीय सेवा उपलब्ध गराउन ओमोडा एन्ड जेइको परिवार प्रतिबद्ध छ। वार्षिकोत्सव समारोहमा एसपिजि अटोमोबाइल्सले विगत एक वर्षदेखि नेपाली बजारबाट प्राप्त साथको लागि कृतज्ञता व्यक्त गर्यो। साथै कम्पनिले सन् २०२५ मा प्रिमियम र लामो दुरीको विद्युतीय एसयुभिको लाइनअपमा, जेइको जेफाइभ र जेइको भिट्वेन्टिथ्रिलाई जोड्दै नेपालमा सार्वजनिक गर्ने योजना पनि साझा गर्यो। साथै पहिलो वार्षिकोत्सवको अवसरमा एसपिजि अटोमोबाइल्सले नयाँ ग्राहकहरूका लागि वार्षिकोत्सव विशेष अफर पनि घोषणा गरेको छ। अफरमा मात्र रू ५५,९९,००० बाट सुरु हुने ओमोडा एन्ड जेइको सवारी साधनहरू, रू ५,१५,००० सम्मका विभिन्न फाइदाहरू, १ वर्षको निःशुल्क बीमा, र निःशुल्क ७ किलोवाटको चार्जर समावेश छन्। साथै, ग्राहकहरूले ब्याट्री र मोटरमा ८ वर्ष वा १,६०,००० किलोमिटरको लामो वारेन्टी साथै १ वर्षको निःशुल्क सडक करबाट लाभ उठाउन सक्नेछन्। २०२४ को फेब्रुअरिमा नेपाली बजारमा सार्वजनिक भएदेखि ओमोडा एन्ड जेइकोले बजारमा ८०० भन्दा बढी युनिट विक्री गरी छोटो समयमा नै सफल र बलियो पकड स्थापना गरेको छ। ओमोडा एन्ड जेइकोले नवीनता, प्रविधि र डिजाइनको उत्कृष्ट सङ्गम प्रस्तुत गर्दै नेपाली बजारका ग्राहकहरूलाई आकर्षण गर्न र प्रिमियम मोडिलिटिलाई पुन: परिभाषित गर्न सफल भएका छन्। हाल एसपिजि अटोमोबाइल्सले ४३० किलोमिटर रेन्ज दिने ओमोडा इफाइभ र ४०० किलोमिटर रेन्ज दिने जेइको जेसिक्स अफरोड एसयुभिको गाडी बिक्री गर्दै आएको छ। ओमोडा एन्ड जेइकोको देशभर १७ वटा सोरुम तथा ३० भन्दा बढी चार्जिङ स्टेसन निर्माण भइसकेको छ। एसपिजि अटोमोबाइल्स नेपाली अटोमोटिभ बजारमा नवीन र दिगो गतिशीलताका समाधानहरू प्रदान गर्न प्रतिबद्ध छ। भविष्यको लागि अटल दृष्टिकोणका साथ ओमोडा एन्ड जेइकोले ग्राहकहरू र साझेदारहरूसँगको आफ्नो सम्बन्धलाई अझ बलियो बनाउन तत्पर रहेको छ। एसपिजि अटोमोबाइल्स एडभेन्चर रूचाउने साहसी तथा अटो उत्साहीहरू र विद्युतीय सवारी साधन खरिद गर्न चाहने सम्पूर्णलाई नजिकैको ओमोडा र जेइको सोरुम भ्रमण गर्न र सीमित समय लागू हुने वार्षिकोत्सव विशेष अफरहरूको भरपुर लाभ लिन आग्रह गरेको छ।"
घरेलु मैदानमा कर्णालीसँग हार्यो लुम्बिनी,"काठमाडौं : प्रधानमन्त्री कप पुरुष राष्ट्रिय प्रतियोगितामा कर्णाली प्रदेशले लुम्बिनी प्रदेशमाथि ५ रनको जित दर्ता गरेको छ।सिद्धार्थनगरस्थित सिद्धार्थ रंगशालामा टस जितेर ब्याटिङ गरेको कर्णालीले दिएको २०६ को लक्ष्य पछ्याएको लुम्बिनी प्रदेशले ४९४ ओभरमा अलआउट हुँदै २०० रन बनायो। लुम्बिनीका लागि प्रज्वल थापाले सर्वाधिक ८४ रन बनाए। उनले १०७ बल खेल्दै ६ चौका प्रहार गरेका हुन्। ओपनरद्वय मिर्नाल गुरुङ र मनिष थापाले क्रमशः ४ र १६ रन बनाए। आकाश त्रिपाठी २१ रन बनाउँदै एलबीडब्ल्यू भए। कप्तान देव खनालले ४० रनको पारी खेले। अन्य कुनै पनि ब्याटरले दोहोरो अंकमा रन बनाउन सकेनन्। कर्णालीका लागि दिपेन्द्र रावत र दिनेश अधिकारीले समान ३३ विकेट लिए। प्रकाश जैशीले २ विकेट लिँदा कप्तान दिवान पुन र सुनिल धमलाले ११ विकेट लिए। त्यसअघि पहिलो इनिङ्समा ब्याटिङ गरेको लुम्बिनी ४८५ ओभरमा २०५ रन बनाउँदै अलआउट भएको थियो। कर्णालीका लागि तल्लो क्रममा आएका दिपेन्द्र रावतले सर्वाधिक ६६ रन बनाए। उनले ८४ बलमा ९ चौका प्रहार गरेका हुन्। ओपनरद्वय रविन्द्र शाही र सुनिल धमलाले क्रमशः ९ र १९ रन बनाए। निश्चल रावलले ११, विपिन रावलले १० रन बनाउँदा अर्जुन घर्ती ५६ रनको अर्धशतकीय पारी खेलेका हुन्। उनले ८४ बलमा ३ चौका र २ छक्का प्रहार गरेका हुन्। दिनेश अधिकारीले १६ रन बनाउँदा मोहन विक ६ रनमा अविजित रहे। लुम्बिनीका लागि बलिङमा रमेश कुर्मीले सर्वाधिक ३ विकेट लिए। उनले १० ओभरमा ४ मेडनसहित ३७ रन खर्चिए। निर्मल गुरुङ, अजय चौहान र विप्रसन केसीले समान २२ विकेट लिए। कप्तान देव खनालले १ विकेट लिए। आजको हारले लुम्बिनीको फाइनल खेल्ने सम्भावनामा ठेस लागेको छ। यता लुम्बिनी कर्णालीसँग हार्दा पुलिस भने २ खेल अगावै फाइनल पुगेको छ।"
प्रधानमन्त्री ओली र टर्कीका राष्ट्रपतिबीच टेलिफोन वार्ता,काठमाडौं : प्रधानमन्त्री केपी शर्मा ओलीले गणतन्त्र टर्कीका राष्ट्रपति रेकेप तय्यिप इर्डोगनसँग टेलिफोन संवाद गरी हमासद्वारा बन्धक बनाइएका नेपाली विद्यार्थी विपिन जोशीको सुरक्षित रिहाइका लागि थप पहल गरिदिन आग्रह गरेका छन्। प्रधानमन्त्री निवास बालुवाटारबाट प्रधानमन्त्री ओलीले संवाद गरी सो आग्रह गरे। जवाफमा राष्ट्रपति रेकेपले यस विषयलाई आफूले गम्भीर चासोका रूपमा लिई पहल गर्ने तथा यसबारे विपिनको परिवार र नेपाली समाजलाई जानकारी दिन आग्रह गरे। प्रधानमन्त्री ओलीले इजरायलमाथि आक्रमणका क्रममा सन् २०२३ अक्टोबर ७ मा हमासद्वारा बन्धक बनाइएका जोशीको रिहाइका लागि पहल गरिदिन गत फागुन २७ गते इजिप्टका राष्ट्रपतिसँग टेलिफोन कुराकानी गरेका थिए। आगामी अप्रिलमा टर्कीमा हुने कूटनीतिसम्बन्धी सम्मेलनमा सहभागी हुन प्रधानमन्त्री ओलीलाई गरिएको निमन्त्रणाबारे राष्ट्रपति रेकेपले स्मरण गराए। संवादका क्रममा आर्थिक एवं विज्ञान तथा प्रविधिका क्षेत्रमा सहकार्यका साथै दुई देशबीचको परस्पर सम्बन्ध विस्तारबारे कुराकानी भएको थियो।
विराटनगरमा सुरु भयो ढाका महोत्सव,"विराटनगर : कोशी प्रदेशको राजधानी विराटनगरमा ३ दिने ढाका कपडा महोत्सव सुरु भएको छ। ढाकाका कपडाको ब्राण्डिङ र बजारीकरण गर्ने उद्देश्यले नेपाल उद्योग वाणिज्य महासंघ कोशी प्रदेशको महिला उद्यम समितिले बिहीबार महोत्सवको आयोजना गरेको हो। नेपाली भेषभुषा हाम्रो बोली, ढाकाको सारी ढाकाकै चोली भन्ने मूल नारासहित सुरु भएको महोत्सवले स्वदेशी उत्पादनको प्रवर्द्धनमा सहयोग पुर्याउने अपेक्षा गरिएको छ। महोत्सवको कोशी प्रदेशका मुख्यमन्त्री हिक्मतकुमार कार्कीले उद्घाटन गरे। उनले नीति तथा कार्यक्रम बनाएर आगामी आर्थिक वर्ष २०८२०८३ को बजेटमार्फत प्रदेशमा भएका ढाका कपडा उद्योगलाई अघि बढाउने गरी बजेट विनियोजन गरिने बताए। उनले ढाका उद्योगले भोग्नु परेका समस्या र चुनौतीका विषयमा सरकारलाई राय सुझाव दिनसमेत आग्रह गरे। प्रदेश सरकार ढाका महोत्सवलाई सधैँ साथ र सहयोग गर्न तयार रहेको बताउँदै, मुख्यमन्त्री कार्कीले भने, यो साथ र सहयोग भोलिका दिनमा रहने छ। अहिले पनि प्रदेशको ३ वटा मन्त्रालय महोत्सवमा जोडिएको छ। ढाका उद्योगले भोग्नु परेका समस्यालाई प्रदेश सरकारले सम्बोधन गर्नसक्ने भए यहाँबाटै र नसक्नेलाई केन्द्रमा पहल गरिने छ। ढाका उद्योगको विकास, विस्तारका लागि प्रदेश सरकारले आगामी वर्षको नीति तथा कार्यक्रममा समावेश गर्ने मुख्यमन्त्री कार्कीले बताए। नेपाल उद्योग वाणिज्य महासंघ कोशी प्रदेशका अध्यक्ष राजेन्द्र राउतले ढाका महोत्सव प्रत्येक वर्ष आयोजना गरिने जानकारी दिए। उनले ढाका कपडाको प्रवर्द्धन, स्थानीय महिला उद्यमीहरूको क्षमता अभिवृद्धि, व्यापारिक सम्भावनाको खोजी तथा नेपाली महिलालाई उद्यमशीलतामा सशक्त बनाउनका लागि कोशी प्रदेशमा पहिलो पटक ढाका महोत्सवको आयोजना गरिएको र महोत्सवलाई निरन्तरता दिइने बताए। महिला उद्यमीलाई नेपालसहित अन्तर्राष्ट्रिय बजार उपलब्ध गराएर स्थापित गराउने उद्देश्यका साथ ढाका महोत्सवको आयोजना गरिएको राउतको भनाइ छ। उनका अनुसार महोत्सवमा ढाका कपडाको प्रदर्शनी, फेशनसो, व्यापार तथा लगानी प्रवर्द्धन, व्यावसायिक अवसरबारे छलफल, संवाद कार्यक्रम, ढाका बुनाइ तथा तान बुन्ने प्रतियोगिता हुनेछ। महोत्सवमा कोशी प्रदेशको तेह्रथुम, ताप्लेजुङ, पाँचथर, इलाम, धनकुटा, संखुवासभा लगायतको क्षेत्रका ढाका उद्यमी सहभागी छन्। महोत्सवमा १४ जिल्लाका २६ वटा स्टल रहेको राउतले जानकारी दिए।"
बिस्कुटको प्याकेटभित्र ब्राउन सुगर भित्राउने युवक पक्राउ,"झापा : भद्रपुर नाकाबाट बिस्कुटको प्याकेटभित्र लागूऔषध ब्राउन सुगर भित्राउने युवकलाई सशस्त्र प्रहरीले पक्राउ गरेको छ। सशस्त्र प्रहरी बल नेपाल प्रस्तावित सीमा सुरक्षा गुल्म भद्रपुरबाट खटिएको टोलीले बिहीबार दिउँसो भद्रपुर नगरपालिका४ स्थित डागिबारी क्षेत्रबाट पक्राउ गरेको हो। पक्राउ पर्नेमा तेह्रथुमको आठराई गाउँपालिका१ घर भई हाल झापाको कनकाई नगरपालिका७ दुर्गापुर बस्ने २१ वर्षीय सुन्दर सिवालाई २१ ग्राम ब्राउन सुगरसहित पक्राउ गरेको हो। भारतबाट नेपालतर्फ पैदल आइरहेका सिवालाई सीमा तैनाथ सशस्त्रले शंका लागी चेकजाँच गर्दा उनले बोकेको सारइन्थेंटिक झोलाभित्र रहेको सुगर फ्रि बिस्कुटको प्याकेट भित्र लुकाइ छिपाई ल्याएको ३ पोका ब्राउन सुगर फेला परेको थियो। साथै उनको साथबाट नगद ३ हजार ५३० रुपैयाँ, एउटा मोबाइल लगायतको सामान समेत बरामद गरिएको सशस्त्र प्रहरीले जनाएको छ। पक्राउ परेका उनलाई ब्राउन सुगरसहित आवश्यक कारबाहीका लागि वडा प्रहरी कार्यालय भद्रपुर बुझाइसकेको जनाइएको छ।"
प्रविधिको द्रूत विकासलाई पछ्याउन सक्नुपर्छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले वर्तमान युगमा डिजिटल प्रविधिको द्रूत तथा नविनतम विकास भइरहेकाले विकासको यो गतिलाई पछ्याउन सक्नुपर्ने बताएका छन्। नयाँ दिल्लीमा जारी राइसिना डायलग कार्यक्रमअन्तर्गत आयोजित डिजिटल पब्लिक इन्फ्रास्ट्रक्चर विषयक सत्रलाई सम्बोधन गर्दै उनले भनिन्, 'अब प्रविधिको विकासको द्रूत गतिलाई पछ्याउन नसके पछि परिन्छ। नेपाल पनि प्रविधिसँगै यसले दिने अवस्यंभावी रूपान्तरणका लागि तम्तयार छ।' मन्त्री राणाले नेपाल डिजिटल सार्वजनिक पूर्वाधार निर्माणलाई प्रवर्द्धन गर्न प्रतिबद्ध रहेको बताउँदै समावेशी तथा रूपान्तरणकारी डिजिटल पूर्वाधार निर्माणमा नेपाल लाग्ने बताए। 'सबैका लागि लाभदायक सुरक्षित र समावेशी डिजिटल सार्वजनिक पूर्वाधार निर्माण गर्नु अहिलेको आवश्यकता हो। जसले व्यक्तिगत तथा सामाजिक स्तरमा देखिने जोखिमहरूलाई न्युनीकरण गर्नुका साथै दिगो विकास लक्ष्य हासिल गर्न र विश्वभर समानता कायम राख्न सहयोग गर्दछ,' उनले भनिन्। दक्षिण एसियाको प्राचीन ज्ञान र आधुनिक गतिशीलताको प्रतीक नयाँ दिल्लीमा भेला भइरहँदा आफूलाई एक संस्कृत भनाई वसुधैव कुटुम्बकम को सम्झना आएको उनको भनाइ थियो। 'हुन पनि अहिले संसार एक परिवारजस्तै भएको छ। प्रविधिको विकासले त झन् डिजिटल विश्वलाई एकै गाउँ तथा परिवारका रूपमा साँघुरो र अन्तरसम्बन्धित बनाइदिएको छ,' उनले भनिन्। डिजिटल सार्वजनिक पूर्वाधारले मानिसबीच विद्यमान डिजिटल डिभाइडको अवस्थामा परिवर्तन ल्याउन, समुदायहरूलाई सशक्त बनाउन सहायता गर्ने उनको भनाइ थियो। डिजिटल सार्वजनिक पूर्वाधार भनेको समावेशी समाज निर्माण गर्नका लागि एक प्रकारको आधारशिला भएको उनको भनाइ छ। सडक, बिजुली र पानीजस्तै यसले डिजिटल पहिचान, भुक्तानी प्रणाली र डेटा आदानप्रदान समेट्ने, शासन प्रणाली र आर्थिक उदारीकरण एवं सेवामा पहुँचलाई लोकतान्त्रिक बनाउन सहयोग गर्ने मन्त्री राणाले बताइन्। नेपालले पनि डिजिटल यात्राको योजना बनाएको र नेपालमा सार्वजनिक सेवाहरूको डिजिटल डेलिभरीमा सुधार भइरहेको जानकारी उनले दिइन्। स्वास्थ्य, शिक्षा, सामाजिक सुरक्षा र सार्वजनिक सेवा वितरणमा पहुँचलाई व्यवस्थित गरेर सुशासनलाई स्थापित गर्न सघाउनेगरी नेपालले विद्युतीय सुशासनका कार्यक्रम सञ्चालन गरिरहेको उनको भनाइ थियो। 'नेपालको विद्युतीय बैंकिङ भुक्तानी प्रणाली, नागरिकमा मोबाइल लगायत सञ्चार सेवामा पहुँच जस्ता उदाहरण हामीसँग छन्। त्यसैले मलाई लाग्छ यी प्रविधिका प्रणालीहरू केवल डिजिटल उपकरणहरू मात्र होइनन् कि सामाजिक न्यायका उपकरण पनि हुन्। जसले समृद्धितर्फको यात्रामा कसैलाई पनि पछाडि नपार्ने सुनिश्चितता गर्दछ,' उनले भनिन्। नेपाल सरकारले अघि सारिरहेका डिजिटल पहलहरू विद्युतीय सुशासन योजना र डिजिटल नेपाल फ्रेमवर्कद्वारा निर्देशित रहेका स्पष्ट गर्दै मन्त्री राणाले नेपाल व्यक्तिगत डेटा संरक्षण ऐन लागू गर्ने प्रक्रियामा रहेको पनि जानकारी दिइन्। यी नियमहरूले नागरिकको गोपनीयता र सुरक्षाका साथै देशको डिजिटल सम्पत्तिको सुरक्षा गर्नका लागि साइबर सुरक्षा संयन्त्रलाई बलियो बनाउनेतर्फ लक्षित रहेका उनको भनाइ थियो। नेपाल सरकार डिजिटल पूर्वाधार र सेवाहरू सुधार गरी यसको पहुँचलाई देशभर पुर्याउने लक्ष्यमा रहेको पनि जानकारी दिए। मन्त्री राणाले डिजिटल साक्षरता र सीप विकासलाई सरकारले प्राथमिकतामा राखेको बताउँदै विद्यालय, विश्वविद्यालय र व्यावसायिक क्षेत्रहरूमा डिजिटल साक्षरता कार्यक्रमहरू अघि बढाइने र डिजिटल सेवाका लागि नागरिक सेवा केन्द्रहरू स्थापना गरिने स्पष्ट गरिन्। यो डिजिटल सार्वजनिक पूर्वाधार अवधारणाले क्षेत्रीय र अन्तर्राष्ट्रिय सहयोगलाई बढावा दिनुकासाथै सीमापार डिजिटल व्यापार र डेटा आदानप्रदानमार्फत एकीकरण र सहकार्यलाई बढावा दिनसक्ने विश्वास लिइएको उनको भनाइ थियो। नेपालको डिजिटल नेपाल फ्रेमवर्कले कृषि, स्वास्थ्य सेवा र शिक्षालाई प्राथमिकता दिने, किसानहरूलाई लागत, समय र बजारको डेटा उपलब्ध गराउने तथा दुर्गम गाउँहरूमा टेलिमेडिसिन र विद्यार्थीहरूलाई ईलर्निङका अवसरहरु प्रदान गर्ने बताइन्। नेपालको डिजिटल गाउँ परियोजना जस्ता पहलहरू डिजिटल मार्फत कृषिको उत्पादकत्वमा वृद्धि र ग्रामीण आय कसरी बढाउन सकिन्छ भन्ने राम्रो उदाहरण भएको उनको भनाइ थियो। मन्त्री राणाले भारतले आधार (डिजिटल पहिचान) र युपिआई (एकीकृत भुक्तानी इन्टरफेस) जस्ता डिजिटल प्रणालीहरू निर्माणमा आफ्नो अनुभव सेयर गरेर विकासशील देशहरूलाई डिजिटल पूर्वाधार निर्माण, विद्युतीय सुशासन प्रवर्द्धन र प्रविधिमा समावेशी पहुँचका लागि सहयोग ग सक्ने उनले बताइन्।"
एसईई परीक्षा दिएर पौडी खेल्न गएका परीक्षार्थीको डुबेर मृत्यु,"दोलखा : बिगु गाउँपालिका२,जगतमा एसईई परीक्षा सकेर पौडी खेल्न गएका परीक्षार्थीको तामाकोसी नदीमा डुबेर मृत्यु भएको छ। बिगु गाउँपालिका२, ओराङका १७ वर्षीय छोरा प्रवीन तामाङको पौडी खेल्ने क्रममा डुबेर मृत्यु भएको हो। देउलाङ्गेश्वर माविमा अध्ययनरत छात्र तामाङ गाउँपालिकास्थित गौरीशंकर माविमा एसईई परीक्षा दिन आएका थिए। जगतमा कोठा भाडामा लिइ बसेका तामाङ बिहीबार परीक्षा सकेर साथीसँग नुहाउन भनी तामाकोशीमा गएका उनको पौडी खेल्ने क्रममा डुबेर मृत्यु भएको जिल्ला प्रहरी कार्यालय दोलखाले जनाएको छ। घटनाबारे थप अनुसन्धान भइरहेको पनि जनाएको छ।"
घ्याङफेदी जलविद्युत् आयोजना निर्माण गर्न लगानी सम्झौता,"नुवाकोट : प्रस्तावित नुवाकोटको घ्याङफेदी जलविद्युत आयोजना सञ्चालनका लागि सम्झौता गरिएको छ। दुप्चेश्वर गाउँपालिका१ ताँदीमा पौने दुई अर्ब रुपैयाँ लागतमा निर्माण हुने सो जलविद्युत आयोजनाको प्रतिमेगावाट लागत २० करोड ५ लाख रुपैयाँ रहेको छ। आयोजनाबाट २०८४ वैशाख मसान्तमा व्यावसायिक उत्पादनको लक्ष्य निर्माण पक्षको रहेको छ। कुल ८ मेगावाट जडित क्षमता भएको उक्त आयोजना एबीपी इनर्जी प्रालिले प्रवर्द्धन गरेको परियोजना हो। ८ मेगावाट क्षमताको आयोजनाको वित्तीय व्यवस्थापन सम्पन्न भएको हो। आयोजनामा सिद्धार्थ बैंकले एकल लगानी गर्ने भएको छ। वित्तीय व्यवस्थापन सम्झौतामा बुधबार द्विपक्षीय हस्ताक्षर भएको हो। सम्झौतामा आयोजनाको तर्फबाट एबीपी इनर्जी प्रालिका अध्यक्ष पूर्णलाल श्रेष्ठ र सिद्धार्थ बैंकका तर्फबाट क्रेडिट हेड अमित श्रेष्ठले हस्ताक्षर गरेका छन्। सम्झौता अनुसार आयोजनामा बैंकले १ अर्ब २३ करोड ऋण लगानी गर्ने छ। आयोजनाको कुल लागत एक अर्ब ६४ करोड रुपैयाँ रहेको छ। आयोजनाबाट उत्पादित बिजुली हिउँदयाममा प्रति युनिट ८ रुपैयाँ ४० पैसा, तथा वर्षायाममा प्रति युनिट ४ रुपैयाँ ८० पैसामा प्राधिकरणले खरिद गर्ने गरि नेपाल विद्युत प्राधिकरणसँग पीपीए सम्झौता भइसकेको जनाइएको छ। प्रस्तावित जलविद्युत् आयोजनाको ग्रस हेड ४४६ मिटर रहेको छ। सो जलविद्युत आयोजनाका लागि २२८१३६ मिटर हेडरेस पाइप राखिनेछ। १६३२८ मिटर पेनस्टक पाइप निर्माण गरिनेछ। उत्पादित विद्युत् ३३ केभी सिंगल सर्किटको १० किमी प्रसारण लाइन निर्माण गरेर समुन्द्रटार सबस्टेसनमा जोडिनेछ। एबीपी इनर्जीको सञ्चालकमा स्वतन्त्र ऊर्जा उत्पादकहरूको संस्था इप्पानका पदाधिकारीहरू समेत रहेका छन्। कुल लागतको ७५ प्रतिशतले हुने १ अर्ब २३ करोड रुपैयाँ दीर्घकालीन ऋणबाट व्यवस्थापन गर्नका लागि सिद्धार्थ बैंकसँग सम्झौता भएको कम्पनीका अध्यक्ष पूर्णलाल श्रेष्ठले जानकारी दिए। उनका अनुसार बाँकी २५ प्रतिशत रकम भने स्वपुँजीबाट व्यवस्थापन गरिने छ। उक्त परियोजना अनुभवी प्रवर्द्धकहरूको समूहले विकास गरिरहेको अध्यक्ष श्रेष्ठको दावी छ। नुवाकोटको दुप्चेश्वर गापामा रहेको तादी घ्याङफेदी जलविद्युत आयोजना १८ महिनाभित्र सम्पन्न गर्ने लक्ष्य राखिएको छ। आयोजना सञ्चालनमा आइसकेपछि जलविद्युत पर्यटनबाट समेत आयोजनाले आम्दानी गर्ने लक्ष्य लिएको आयोजनाका निर्देशक बलराम खतिवडाको भनाइ छ। नुवाकोट हुँदै गोसाइँकुण्ड जाने ट्रेकिङ रुटमा आयोजना निर्माण हुने हुँदा आयोजनाले बनाएका क्याम्प हाउस होमस्टेमा परिणत गरी पर्यटकलाई हस्पिटालिटी सुविधा दिन सकिने खतिवडाको भनाइ छ। उक्त आयोजनाका लागि २०७८ असार ३१ मा विद्युत विकास विभागबाट उत्पादन अनुमतिपत्र प्राप्त भएकोमा २०७८ भदौ २७ मा विद्युत खरिद बिक्री सम्झौता सम्पन्न भएको थियो।"
दिगो भविष्य निर्माण बारे पहिलो एएसी सम्मेलन हुँदै,"काठमाडौं : स्वदेशी उत्पादन एएसी ब्लक(ब्रिक)ले पहिलो दिगो भविष्य निर्माण विषयक एएसी सम्मेलन गर्ने भएको छ। एएसी ब्रिक्स म्यानुफ्याक्चरर्स एसोसियसनले सम्मेलन आयोजना गर्न लागेको हो। शुक्रबार आयोजना हुने स्वदेशी कच्चा पदार्थ सिमेन्ट र बालुवा प्रयोग गरी स्वदेशमा नै उत्पादन हुने अटोक्लेभ्ड एइरेटेड कंक्रिट(एएसी) ब्लक स्वदेशी तथा विदेशी विशेषज्ञहरूबाट प्राविधिक तथा व्यावहारिक रूपमा जानकारी गराइने बताइएको छ। रातो इँटाको विकल्पका रूपमा रहेको र वातावरणमैत्री, हलुका र निर्माणमा खर्च समेत कम लाग्ने एएसी ब्लक प्रयोग गरी गारो लगाउने कार्यका लागि प्रधानमन्त्री तथा मन्त्रिपरिषदको कार्यालयले मापदण्ड पनि स्वीकृत गरिसकेको छ। हाल सञ्चालित ९ वटा उद्योगमा करिब ५ अर्ब लगानी रहको छ भने उद्योगले प्रत्यक्ष र अप्रत्यक्ष रूपमा ५ हजार बढीलाई रोजगारी दिइरहेको जनाइएको छ। हाल स्वदेशमा एएसी ब्लकको कुल जडित क्षमता २२ सय घनमिटर प्रतिदिन रहेको छ। नेपालमा विगत १० वर्षदेखि विभिन्न उद्योगहरूले फरक फरक ब्राण्ड नाममा एएसी ब्लक उत्पादन गरि बजारीकरण गरिरहेका छन्। एएसी ब्लक जर्मन प्रविधिमा आधारित हलुका, अग्नि, ध्वनि र ओस प्रतिरोधक, वातावरणोपयोगी, विश्वसनीय नविनतम् निर्माण सामग्री हो। एएसी ब्लकबाट छोटो समयमै नेपालका महत्वपूर्ण आयोजना (सरकारी र निजी) पनि सम्पन्न भइसकेको छ। नेपाल नापतौल तथा गुणस्तर विभागले पनि एएसी ब्लकलाई निर्माण सामाग्रीको रुपमा अंगिकृत गरी आवश्यक सूचक नेपाल गुणस्तर समेत निर्धारण गरिसकिएको छ। एएसी ब्रिकबाट नेपाल राष्ट्र बैंक, बालुवाटार, सर्वोच्च अदालत (निर्माणाधीन), हिमालय कलेज अफ एग्रिकल्चर साइन्स एण्ड टेक्नोलोजी, नोबल हस्पिटल, न्युटन हस्पिटल, काबेली १, २, ३ र सुपर काबेली, लोअर इरुखा हाइड्रोपावर, तनहुँ हाइड्रो, होटल बारहीठमेल, होटल शिराईचुलीचितवन लगायतका भवन निर्माण भएका छन्।"
राजावादीविरुद्ध देशव्यापी अभियान सञ्चालन गर्ने एमालेको उद्घोष,"काठमाडौं : नेकपा एमालेले प्रतिगामी गतिविधिविरुद्ध देशव्यापी अभियान सञ्चालन गर्ने भएको छ। पार्टी महासचिव शंकर पोखरेलले प्रदेश र जिल्ला कमिटीका अध्यक्षहरूलाई भर्चुअल बैठकमार्फत सम्बोधन गर्दै नेपालको संघीय लोकतान्त्रिक गणतन्त्रको रक्षा गर्दै प्रतिगामी गतिविधिविरुद्ध देशव्यापी अभियान सञ्चालन गर्ने घोषणा गरेका हुन्। तीन महिने वडाकेन्द्रित अभियानलाई विस्तार गर्दै एमालेले चैत ११ गते देशभरका सबै वडाहरूमा एकसाथ जनसचेतना कार्यक्रम सञ्चालन गर्ने निर्णय गरेको हो। चैत १८ गते देशका विभिन्न प्रमुख सहरहरूमा मोटरसाइकल र्याली र जिल्लास्तरीय जागरण सभा आयोजना गरिने एमालेले जानकारी दिएको छ। त्यस्तै चैत २४ देखि ३० गतेसम्म धनगढी, सुर्खेत, बुटवल, पोखरा, वीरगञ्ज र दमकमा विशेष जनप्रदर्शन र आमसभा गर्ने निर्णय एमालेले गरेको छ। महासचिव पोखरेलले जनचेतना अभियानलाई तथ्यमा आधारित बनाई संविधान, लोकतन्त्र, समावेशी प्रणाली र सामाजिक न्यायका उपलब्धिहरूको बचाउ गर्न विशेष ध्यान दिनुपर्ने बताए।"
प्रभु साहले किन बहिष्कार गरे प्रधानमन्त्रीसँगको प्रश्नोत्तर कार्यक्रम?,काठमाडौं : आम जनता पार्टी (आजपा) का अध्यक्ष प्रभु साहले संसदमा प्रधानमन्त्रीसँगको प्रश्नोत्तर कार्यक्रम बहिष्कार गरेका छन्। प्रतिनिधिसभामा प्रधानमन्त्रीसँग प्रश्नोत्तर कार्यक्रम औचित्यहीन रहेको भन्दै बहिष्कार गरको साहले बताए। प्रधानमन्त्रीसँगको प्रश्नोत्तर कार्यक्रम बहिष्कार गरेपछि संसद भवन बानेश्वरमा सञ्चारकर्मीसँग कुरा गर्दै सांसद साहले सांसदले सोधेको प्रश्नको जवाफै नदिएको औचित्यहीन प्रश्नोत्तर कार्यक्रम हटाउन मागसमेत गरेको उनले बताए। संसदको कार्यसूचीबाट हटाउन माग गर्दा पनि नहटेपछि प्रधानमन्त्रीसँगको प्रश्नोत्तर कार्यक्रम बहिष्कार गरेको उनको भनाइ छ। सांसद साहले प्रधानमन्त्रीले साना दलका सांसदलाई हेपेको समेत बताए।
"महेन्द्र मोरङको स्ववियु निर्वाचन: नेविसंघमा द्वन्द्व, क्रान्तिकारीलाई फाइदा","विराटनगर : विद्यार्थी राजनीतिको इतिहास बोकेको विराटनगरस्थित महेन्द्र मोरङ आदर्श बहुमुखी क्याम्पसको निर्वाचन परिणाम सत्तारुढ दलका विद्यार्थी संगठनले सोचेभन्दा फरक आएको छ। कांग्रेसको भ्रातृसंस्था नेपाल विद्यार्थी संघ (नेविसंघ)ले आफ्नो किल्ला मानेको महेन्द्र मोरङमा नेकपा (माओवादी केन्द्र)को भ्रातृसंस्था अखिल क्रान्तिकारीले स्वतन्त्र विद्यार्थी युनियन (स्ववियु)मा सभापति जितेको छ। बिहीबार बिहान मतगणना सम्पन्न हुँदा क्रान्तिकारीका उम्मेदवार रोहित यादव स्ववियु सभापति निर्वाचित भए। स्ववियुमा क्रान्तिकारी विजयी हुनुको पछाडि नेविसंघ भित्रको आन्तरिक द्वन्द्व नै हो। आन्तरिक द्वन्द्व व्यवस्थापन गर्न नसकेको नेविसंघ अन्ततः स्ववियुको नेतृत्व क्रान्तिकारीलाई सुम्पिन बाध्य भयो। स्ववियु चुनावअघि नेविसंघभित्र कांग्रेस सभापति शेरबहादुर देउवा अर्थात संस्थापन र नेता शेखर कोइराला अर्थात संस्थापनइतर पक्षबीचको विवाद छताछुल्ल भयो। दुई पक्षबीचको विवाद कुटाकुट, झडप र तोडफोडमा मात्रै सीमित रहेन। सभापतिको उम्मेदवारीसम्म पुग्यो। सभापतिमा सात जनाको उम्मेदवारी परेकोमा नेविसंघकै दुई जना थिए। संस्थापनबाट प्रज्वल विष्ट (हाक्कु) र इतर पक्षबाट योगदाज दाहालको उम्मेदवारी परेको थियो। निर्वाचन समितिले विष्टलाई मान्यता दियो। नेविसंघका केन्द्रीय सदस्यसमेत रहेका दाहालले स्वतन्त्रको मान्यता पाए। विद्यार्थी राजनीतिको उद्गमस्थल रुपमा परिचित महेन्द्र मोरङको स्ववियु सभापतिमा एउटै विद्यार्थी संगठनबाट दुई जनाले उम्मेदवारी दिएको फाइदा क्रान्तिकारीले उठायो। क्रान्तिकारीका यादव १ हजार १ सय १८ मतसहित स्ववियु सभापति निर्वाचित भए। उनका निकटतम प्रतिद्वन्द्वी नेविसंघका विष्ट १ हजार ७५ मतमा रोकिए। यादव र विष्टबीचको मतान्तर ४३ छ। तर, नेविसंघबाटै उम्मेदवारी दिएका दाहालले ६० मत पाए। प्राप्त मतको अवस्था हेर्दा एक जनाको मात्रै उम्मेदवारी परेको भए नेविसंघका उम्मेदवार १७ मतले विजयी हुने देखिन्छ। नेविसंघप्रति आस्था राख्ने तर, आन्तरिक लडाइँ नरुचाएका कतिपय विद्यार्थीले अरु नै उम्मेदवारलाई भोट दिएको चर्चासमेत छ। स्ववियुको अध्यक्षमा उम्मेदवारी दिएका नेकपा (एमाले)को भ्रातृसंस्था अनेरास्ववियुका अनिष बोगटी २ सय ३२ मतसहित तेस्रो स्थानमा सीमित भए। अनेरास्ववियु (क्रान्तिकारी) बहुमतकी अनिषा राईले ३१, विद्यार्थी जनमत संघ मोरङका रूपेश सिंहले ३० र प्राज्ञिक विद्यार्थी परिषद् नेपालका विवश कटुवालले २० मत ल्याए। अर्कोतर्फ अखिल क्रान्तिकारीले सभापतिसहित एक जना सदस्य जितेको छ। सचिव, कोषाध्यक्ष र सदस्यसहित नौ जना नेविसंघका निर्वाचित भएका छन्। यसले पनि महेन्द्र मोरङमा नेविसंघ मजवुत थियो भन्ने देखाउँछ। तर, अध्यक्षमा दुई जनाको उम्मेदवारी परेपछि मत बाँडियो। सचिवमा नेविसंघकी सुदीक्षा थापामगर ७ सय ४१ मतसहित विजयी भइन्। उनका निकटम प्रतिद्वन्द्वी समाजवादी विद्यार्थी युनियन नेपालका राकेशकुमार यादवले ५ सय ८८ मत पाए। कोषाध्यक्षमा नेविसंघका रोशनकुमार पासवान विजयी भए। पासवानले ८ सय ९३ मत ल्याउँदा प्रतिस्पर्धी अखिल क्रान्तिकारीका राजिव यादवले ८ सय २७ मत पाए। सदस्यमा नेविसंघका मोहमद साइन, कौशलकुमार साह तेली, सुशान्त बस्नेत, नवीनबाबु तिवारी, रक्षक सुवेदी, एन्जिला काफ्ले र रामदत्तकुमार मेहता तथा क्रान्तिकारीका गौतमकुमार मण्डल निर्वाचित भएका छन्। निर्वाचनबाट प्राप्त समानुपातिक मतले पनि नेविसंघ बलियो रहेको पुष्टि हुन्छ। समानुपातिक निर्वाचन प्रणालीबाट नेविसंघलाई १ हजार १ सय ११ र अखिल क्रान्तिकारीलाई ८ सय ११ मत प्राप्त भएको छ। नेविसंघभन्दा ३ सय मतले कमजोर रहेको क्रान्तिकारीले अन्ततः सभापति जितिदियो। नेविसंघका केन्द्रीय सदस्य अभिषेक भट्टराई पार्टीभित्रको आन्तरिक विवादका कारण चुनावमा पराजय बेहोर्नु परेको बताउँछन्। महेन्द्र मोरङ कुनै समय नेता उत्पादन गर्ने थलोको रुपमा चर्चित थियो। यसअघि २०६५ सालमा अखिल क्रान्तिकारीबाट जयराम सुन्दास विजयी भएका थिए। त्यसबेला अनेरास्ववियुसँग तालमेल गरेर अघि बढेको क्रान्तिकारीले अहिलेको चुनाव भने एक्लै पार लगाएको हो। अखिल क्रान्तिकारीका केन्द्रीय उपाध्यक्ष एवं कोशी प्रदेशका चुनावी कमाण्डर अभिमन्यू यादवले यसपटक एक्लै चुनाव जितेर इतिहास रचेको बताए। महेन्द्र मोरङलाई २०६५ को अवस्थामा फर्काउन सक्नु ऐतिहासिक उपलब्धि भएको उनको भनाइ छ। स्ववियु सभापति जितेका यादव २०७९ सालमा पनि सभापतिका उम्मेदवार थिए। नेविसंघका जसवन्त पौडेलसँग पराजित भए। यसपटक भने पौडेलले नै उठाएका उम्मेदवारलाई निराश बनाउँदै उनले बाजी मारेका छन्। महेन्द्र मोरङमा ५ हजार ९ सय ८४ मतदाता थिए। मंगलबार सम्पन्न निर्वाचनमा २ हजार ६ सय ३१ मत खसेको थियो। यसपटकको स्ववियु निर्वाचनमा अपेक्षाभन्दा कम मतदान भएको छ। ५५ प्रतिशतभन्दा बढी मत खस्ने गरेको विगत छ। यसपटकको निर्वाचनमा ४३ दशमलव ९३ प्रतिशत मात्रै मत खसेको हो। मोरङमा क्रान्तिकारी पहिलो विराटनगरको महेन्द्र मोरङसहित मोरङमा त्रिभुवन विश्वविद्यालयबाट सम्बन्धन प्राप्त र आंगिक गरेर १० वटा क्याम्पसमा चुनाव भएको थियो। जसमा चुनाव जितेर अखिल क्रान्तिकारी पहिलो भएको छ। क्रान्तिकारीले ३ वटा आंगिक क्याम्पससहित ५ वटामा विजय हासिल गरेको छ। ३ वटामा नेविसंघ र २ वटामा अनेरास्ववियुका उम्मेदवार विजयी भएका छन्। महेन्द्र मोरङसँगै अखिल क्रान्तिकारीले त्रिविको आंगिक क्याम्पस विराटनगरस्थित डिग्री (स्नातकोत्तर) क्याम्पस, नर्सिङ क्याम्पस, कानेपोखरीको रमाइलो बहुमुखी क्याम्पस र मिक्लाजुङको मिक्लाजुङ क्याम्पसमा सभापति जितेको छ। अखिल क्रान्तिकारीबाट उम्मेदवारी दिएकामध्ये सभापतिमा रमाइलो बहुमुखी क्याम्पसमा अनिष कार्की, मिक्लाजुङमा सुजन घिमिरे, स्नातकोत्तरमा प्रितम साह र नर्सिङ क्याम्पसमा रोहितकुमार ताजपुरिया निर्वाचित भए। मिक्लाजुङ र स्नातकोत्तर क्याम्पसमा अखिल क्रान्तिकारीको प्यानलै विजयी भएको छ। उर्लाबारी क्याम्पसमा नेविसंघका पोषण आचार्य, पथरी बहुमुखी क्याम्पसमा नेविसंघका केशर राई तथा लेटाङ क्याम्पसमा नेविसंघका लेखनाथ दाहाल सभापति निर्वाचित भए। उर्लाबारी र पथरी बहुमुखी क्याम्पसमा सर्वसम्मत नेतृत्व चयन भएको हो। केराबारीस्थित खदम क्याम्पसको सभापतिमा अनेरास्ववियुका संगम कन्दङ्वा र सुकुना क्याम्पसको सभापतिमा अनेरास्ववियु गठबन्धनका एलिस ओझा विजयी भए। बेलबारी क्याम्पसको चुनाव भने विवादका कारण स्थगित भएको छ। सुकुना क्याम्पस: बाबुले ह्याट्रिक गरे, छोरा सभापतिमा विजयी भए मोरङको सुन्दरहरैँचामा रहेको सुकुना बहुमुखी क्याम्पसको स्ववियु सभापतिमा अनेरास्ववियुका एलिस ओझा निर्वाचित भए। त्यहाँ कम्युनिष्ट धारका सबै विद्यार्थी संगठनले गठबन्धन गरेर एलिसलाई उम्मेदवार बनाएका थिए। उनी ९ सय ८५ मतसहित विजयी हुँदा नेविसंघका उम्मेदवार विजय ओझा ६ सय ८६ मतमा रोकिए। तर, यो क्याम्पसको स्ववियु निर्वाचनमा गजबको संयोग छ। सभापतिमा निर्वाचित एलिस ओझा नेकपा (एमाले) मोरङका नेता तथा कोशी प्रदेशका पूर्वसांसद राजकुमार ओझाका छोरा हुन्। एलिसले सभापति जितेको स्ववियुको ३ कार्यकाल उनका बुवा राजकुमारले चलाएका थिए। सुकुना क्याम्पसको स्ववियुमा राजकुमारले ह्याट्रिक गरेको इतिहास छ। उनले २०४९ सालको निर्वाचनमा स्ववियु उपसभापति जितेका थिए। राजकुमार २०५१ र २०५३ सालमा स्ववियु सभापतिमा निर्वाचित भएका एमाले नेता हुन्। गत मंगलबार भएको निर्वाचनमा उनका छोरा एलिस स्वविय सभापति निर्वाचित भएका हुन्। बाबुले स्ववियुमा ह्याट्रिक गरेको क्याम्पसमा छोरा स्ववियु सभापति निर्वाचित भएका छन्। २०४९ सालयता सुकुना बहुमुखी क्याम्पसको स्ववियु सभापतिमा वामपन्थी उम्मेदवारले जितिरहेका छन्।"
एनसेल फाउन्डेसनले थाल्यो एनपीएलका चौका वापतको शैक्षिक सामग्रीको वितरण,"काठमाडौं : एनसेल फाउन्डेसनले नेपाल प्रिमियर लिग (एनपीएल)का खेलहरूमा हानिएका प्रत्येक चौका वापत विद्यार्थीहरूलाई चारवटा शैक्षिक सामग्री वितरण गर्ने घोषणा अनुसार शैक्षिक सामग्रीहरूको वितरण शुरु गरेको छ। यसै कार्यक्रम अन्तर्गत मंगलबार लुम्बिनी प्रदेशका तिन विद्यालयहरूमा ४४६ वटा शैक्षिक सामग्रीहरू वितरण गरिएको छ। क्रिकेटदेखि कक्षाकोठासम्मको यो पहलमा क्रिकेटको रोमाञ्चकतालाई शिक्षासँग जोड्दै एनसेलले एनपीएलका खेलहरूमा हानिने प्रत्येक चौका वापत चारवटा शैक्षिक सामग्री वितरण गर्ने घोषणा गत मंसिरमा गरेको थियो। यसले विद्यार्थीहरूमा अर्थपूर्ण प्रभाव पार्दै शिक्षामा सकारात्मक परिवर्तन ल्याउन योगदान पुर्याउने उद्देश्य राखेको छ। मंगलबार एनसेलका प्रमुख कार्यकारी अधिकृत जाब्बोर कायुमोभ, नेपाल क्रिकेट संघ (क्यान)का सचिव पारस खड्का, लुम्बिनी लायन्सका अध्यक्ष ईश्वर जिसी र एनसेलकी मार्केटिङ्, कम्युनिकेशन एन्ड सस्टेनिबिलिटी अन्तरिम डाईरेक्टर विषाखा लक्ष्मी खड्काले कपिलवस्तु नगरपालिका, वडा १० का श्री राष्ट्रिय माध्यामिक विद्यालय र मदरसा वहरूल उलूमका २६० जना विद्यार्थीहरूलाई शैक्षिक सामग्री वितरण गरेका छन्। त्यसैगरी मंगलबार नै एनसेलका चीफ अफ स्टाफ स्टिवन रोड्रिगेजले राप्ति सोनारी गाँउपालिका, वडा ४ मा रहेको श्री बालकशान्ति प्राथमिक विद्यालयका विद्यार्थीहरूलाई १८६ शैक्षिक सामग्री वितरण गरेका छन्। आफ्नो प्रतिबद्धता बमोजिम प्राथमिक तहका विद्यार्थीहरूलाई एनसेल फाउन्डेसनमार्फत विद्यार्थीहरूलाई आवश्यक पर्ने शैक्षिक सामग्रीको सहयोग प्रदान गर्न पाउँदा खुशी छौं। गुणस्तरीय शिक्षा प्रत्येक बालबालिकाको आधारभूत अधिकार हो। यो पहलले विद्यार्थीहरूलाई शिक्षामा मद्दत गर्ने विश्वास मैले लिएको छु र साथै यसले शैक्षिक स्रोतको अभाव कम गर्न सहयोग गर्दछ, एनसेलका प्रमुख कार्यकारी अधिकृत जाब्बोर कायुमोभले भने। विद्यार्थीहरूले प्राप्त गरेका प्रत्येक शैक्षिक सामग्रीमा शैक्षिक सामग्रीहरू जस्तै स्कुल ब्याग, कापी, सिसाकलम, इरेजर, कटरलगायतका स्टेसनरी सामान समावेश छन्। यो एक उत्कृष्ट पहल हो, जसमा शिक्षालाई क्रिकेटसँग जोड्दै एनसेलले आफ्नो व्यावसायिक सामाजिक जिम्मेवारी (सीएसआर) अन्तर्गत विद्यार्थीहरूलाई उनीहरूको शिक्षामा सहयोग पुर्याउँछ। कपिलवस्तुमा आयोजित शैक्षिक सामग्री वितरण कार्यक्रममा बच्चाहरूसँग समय बिताउदै र उनीहरूसँग खुशी बाँड्दै सहभागी हुन पाउँदा म अत्यन्तै खुशी छु, क्यानका सचिव पारस खड्काले भने। यस पहल अन्तर्गत एनसेल फाउन्डेसनले एनपीएलमा हानिएका ६५३ चौका वापत कुल २६१२ वटा शैक्षिक सामग्री विद्यार्थीहरूलाई वितरण गर्नेछ। कपिलवस्तुका दुई विद्यालयहरूले एनसेल फाउन्डेसनको फेसबुक पेजबाट यस पहलका बारेमा थाहा पाएपछि एनसेल फाउन्डेसनसँग सहयोगको लागि अनुरोध गरेका थिए, भने श्री बालकशान्ति विद्यालयले एनसेलको नेपालगञ्ज कार्यालयमार्फत सहयोगको लागि अनुरोध गरेको थियो। हामी यस पहलप्रति प्राप्त व्यापक उत्साहजनक प्रतिक्रियाबाट उत्साहित छौं। शैक्षिक सामग्री वितरणको कामलाई निरन्तरता दिदै क्यान जस्ता सम्बन्धित साझेदारहरूसँगको सहकार्यमा देशका अन्य भागका विद्यार्थीहरूलाई पनि शैक्षिक सामग्री उपलब्ध गराउने छौं, एनसेलकी मार्केटिङ्, कम्युनिकेशन एन्ड सस्टेनिबिलिटी अन्तरिम डाईरेक्टर विषाखा लक्ष्मी खड्काले भनिन्। एनपीएलका लागि एनसेलको साझेदारी र प्रत्येक चौका वापत ४ वटा शैक्षिक सामग्रीको वितरण कम्पनीको हामी तपाईंकै लागि भन्ने थिम र नेपालमा क्रिकेट र खेलकुदको विकासमा समर्थन गर्ने प्रतिबद्धता अनुरुप रहेको थियो। एनसेल फाउन्डेसन महत्वपूर्ण सामाजिक आवश्यकताहरू पूरा गर्न प्रभावकारी पहल मार्फत समुदायहरूको समृद्धिमा योगदान पुर्याउन प्रतिबद्ध रहेको छ।"
अपराजित रहँदै पुलिस फाइनलमा,"काठमाडौं : प्रधानमन्त्री कप पुरुष राष्ट्रिय प्रतियोगितामा नेपाल पुलिस क्लबले बागमती प्रदेशमाथि ९३ रनको जित दर्ता गरेको छ। बागमतीलाई हराएसँगै नेपाल पुलिस क्लबले प्रधानमन्त्री कपको फाइनल प्रवेश गरेको छ। लगातार ७ जितसहित १४ अंक बनाएको पुलिसले फाइनलमा स्थान बनाउन सफल भएको हो। आज सिद्धार्थ रंगशालामा लुम्बिनीले कर्णाली प्रदेशसँग हारेसँगै पुलिसको फाइनल पक्का भएको हो। अंक गणितीय हिसाबमा पुलिस २ खेल अगावै फाइनल प्रवेश गरेको हो। भैरहवास्थित एक्स्ट्रटेक ओभलमा टस जितेर ब्याटिङ गरेको पुलिसले दिएको २९८ रनको लक्ष्य पछ्याएको बागमती ४५२ ओभरमा २०४ रन बनाउँदै अलआउट भयो। बागमतीका लागि ओपनर इशान पाण्डेले सर्वाधिक ७० रनको अर्धशतकीय पारी खेले। उनले ९८ बल खेल्दै ६ चौका प्रहार गरे। अर्का ओपनर अशुतोष घिरौया १२ रनमा पेभेलियन फर्किए। शुभ कंसाकारले ३६ रन बनाए। उनले दोस्रो विकेटका लागि ७४ रनको साझेदारी गरेका थिए। कप्तान पृथु बास्कोटाले ११, विपिन आचार्यले २०, प्रतिश जिसीले १४, सुर्य तामाङले १७ र रिजन ढकाल १० रनमा पेभेलियन फर्किए। पुलिसका लागि बलिङमा ललित राजवंशीले सर्वाधिक ४ विकेट लिए। कुशल भुर्तेलले ३ विकेट लिँदा करण केसीले २ र गुल्सन झाले १ विकेट लिए। त्यसअघि ब्याटिङ गरेको पुलिसले निर्धारित ५० ओभरमा८ विकेट गुमाउँदै २९७ रन बनाएको हो। नेपाल पुलिस क्लबका लागि ओपनर ब्याटर कुशल भुर्तेलले सर्वाधिक ८८ रन बनाए। उनले ९८ बलमा ११ चौका प्रहार गरेका हुन्। अर्का ओपनर अमित श्रेष्ठले ४८ रन बनाए। आरिफ शेखले ३८ रन बनाउँदा कप्तान दिपेन्द्र सिंह ऐरीले ६० रनको पारी खेले। उनले ४६ बलमा ४ चौका र ३ छक्का प्रहार गर्दै मिडल अर्डरमा आक्रमक पारी खेलेका हुन्। गुल्सन झाले १६ रन र दिलिप नाथले १० रन बनाउँदा अन्य ब्याटरले भने दोहोरो अंकमा रन जोडेनन्। बागमतीका लागि बलिङमा प्रतिश जिसीले सर्वाधिक ३ विकेट लिए। उनले १० ओभर ४६ रन खर्चिए। इशान पाण्डे, साकार गजुरेल, विपिन आचार्य र रिजन ढकालले समान ११ विकेट लिए। बागमतीले ६ खेलमा २ जित र ४ हार बेहोरेको छ।"
साँझको समयमा २३० मेगावाट बिजुली आपूर्ति गर्न भारतसँग अनुरोध,"काठमाडौं : नेपालमा सुख्खायाम सुरु भएसँगै औद्योगिक क्षेत्रमा बिजुली अभाव हुँदै गएपछि नेपाल सरकारले भारतलाई साँझको समयमा २३० मेगावाट बिजुली उपलब्ध गराउन औपचारिक अनुरोध गरेको छ। ऊर्जा, जलस्रोत तथा सिँचाइ मन्त्रालयको आग्रहमा परराष्ट्र मन्त्रालयमार्फत भारतीय दूतावासलाई प्रस्ताव पठाइएको छ। उद्योगहरूमा लोडसेडिङको अवधि बढ्दै गएपछि बुधबार साँझ ६ देखि १० बजेसम्मका लागि बिजुली आपूर्ति गर्न भारतलाई अनुरोध गरिएको हो। हाल नेपालमा औद्योगिक क्षेत्र दैनिक १२ घण्टासम्म लोडसेडिङको मारमा परेका छन्। भारतबाट हाल दैनिक ७०० मेगावाट भन्दा बढी बिजुली आयात भइरहे पनि पछिल्लो समय भारतले बिहान ६ देखि बेलुका ६ बजेसम्म मात्र बिजुली उपलब्ध गराउने नीति लिएको छ। जसका कारण उद्योगहरू प्रभावित भएका छन्। ऊर्जा मन्त्री दीपक खड्काले नेपालमा जलविद्युत् उत्पादन सुख्खायाममा घट्ने भएकाले साँझको समयमा बिजुली आपूर्तिका लागि भारतलाई अनुरोध गरिएको बताए। घरायसी उपभोक्तासँगै औद्योगिक क्षेत्रलाई पनि सहज बनाउने प्रयासस्वरूप भारतलाई अनुरोध गरिएको छ। सकारात्मक संकेत देखिएकाले निकट भविष्यमा समस्या केही हल हुने विश्वासव्यक्त गरे। परराष्ट्र मन्त्री डाआरजु राणाले भारतीय विदेशमन्त्री एस जयशंकरलाई साँझको समयमा बिजुली आपूर्ति सहज बनाउन अनुमति दिन आग्रह गरेकी हुन्। भारतीय दूतावासले समेत नेपाललाई आवश्यक सहयोग गर्न भारत सरकारसँग समन्वय गरिरहेको छ। ऊर्जा मन्त्रालयका अनुसार नेपालको अधिकांश जलविद्युत् परियोजना रन अफ दि रिभर भएकाले सुख्खायाममा उत्पादन घटेर १,००० मेगावाटमा सीमित हुन्छ। यस्तो अवस्थामा भारतबाट बिजुली आपूर्ति आवश्यक पर्ने भएकाले सरकारले दीर्घकालीन रूपमा ठूला जलविद्युत् परियोजनाहरूलाई प्राथमिकता दिने नीति लिएको छ। नेपाल विद्युत प्राधिकरणले भारतीय एक्सचेन्ज मार्केटबाट बिजुली खरिद गरी आन्तरिक माग पूर्ति गर्ने प्रक्रिया अघि बढाइरहेको छ। सुख्खायामका बेला भारतीय बजारबाट सोलार आवर मा मात्र बिजुली आयात गर्न सकिने हुँदा उद्योगहरूलाई लोडसेडिङको चुनौती थपिएको छ। भारतले साँझको समयमा २३० मेगावाट बिजुली उपलब्ध गराउने निर्णय गरेमा नेपालका उद्योगहरूलाई ठूलो राहत पुग्ने ऊर्जा मन्त्रालयले जनाएको छ।"
नीतिगत सुधार गरेर साना जलविद्युत आयोजनाका समस्या समाधान गरिन्छ : ऊर्जामन्त्री खड्का,"काठमाडौं : ऊर्जा, जलस्रोत तथा सिँचाइमन्त्री दीपक खड्काले नीतिगत सुधार गरेर साना जलविद्युत आयोजनाका समस्या समाधान गरिने बताएका छन्। आज काठमाडौंमा आयोजित साना जलविद्युत आयोजनाहरूको दिगो सञ्चालनसम्बन्धी देखिएका चुनौती विषयक कार्यक्रममा उनले साना जलविद्युत आयोजनाका समस्या समाधान गर्न नीतिगत सुधार गरिने बताएका हुन्। साना जलविद्युत आयोजनाका समस्या एकैठाउँमा राखेर छलफल गरौँ। केके संशोधन गर्नुपर्ने छ, समस्या समाधान गर्न मन्त्रालय तयार छ, उनले भने। ऊर्जा क्षेत्रको विकासका लागि सरकार र निजी क्षेत्र सहकार्य गरेर अगाडि बढ्नुपर्ने उनको भनाइ थियो। ऊर्जामन्त्री खड्काले साना जलविद्युत आयोजना सँगसँगै मुलुकको समग्र ऊर्जा क्षेत्रको सुधारका लागि सरकार निजी क्षेत्रसँग मिलेर काम गर्न तयार रहेको उल्लेख गरे। संस्थागत रूपमा रहेका तहगत बेथितिको पनि समाधान खोज्दै जानुपर्ने उनको भनाइ थियो। मन्त्री खड्काले मन्त्रिपरिषदबाट स्वीकृत भएको ऊर्जा विकास मार्गचित्रले निजी क्षेत्रको समस्याको समाधान खोजेको उल्लेख गरे। व्यवसायीलाई परेको समस्या समाधानका लागि सरकार प्रतिबद्ध रहेको उनको भनाइ छ। मन्त्री खड्काले विद्युत प्राधिकरणले गरेको गल्तीका दोष निजी क्षेत्रमाथि थोपर्न नहुने समेत बताए।"
इपीजी प्रतिवेदन दुई देशको समझदारीमा बुझ्छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपाल र भारतले संयुक्तरूपमा गठन गरेको प्रबुद्ध व्यक्ति समूह (इपीजी) को प्रतिवेदन दुवै पक्षको समझदारीमार्फत बुझ्न सरकार प्रयत्नशील रहेको बताएका छन्। प्रतिनिधिसभाको बिहीबारको बैठकमा प्रधानमन्त्रीसँग प्रश्नोत्तरका क्रममा उनले इपीजी प्रतिवेदन दुवै देशको समझदारी र सहमतिमा बुझ्ने बताए। सांसद बुद्धिमान तामाङको प्रश्नको जवाफ दिँदै प्रधानमन्त्री ओलीले इपीजी प्रतिवेदन बुझ्ने सम्बन्धमा यसअघिका भेटघाटमा मित्रराष्ट्र भारत सरकारको उच्च तहमा यो विषय उठाइएको पनि जानकारी दिए। उनले अन्य सन्दर्भमा कूटनीतिक पहल भइरहेका बताए। प्रधानमन्त्री ओलीले इपीजी समूहले नै सुरुमा भारतका प्रधानमन्त्रीलाई र त्यसपछि मात्र नेपालका प्रधानमन्त्रीलाई प्रतिवेदन बुझाउने समझदारी भएको जानकारी दिए। समझदारीबाट नै समाधान खोजिने भन्दै उनले त्यसले औंल्याउने समस्या एकतर्फले बुझेर र एकतर्फी मात्र कार्यान्वयन गरेर नहुने विषय भएको बताए। उनले भने, 'समझदारीमार्फत दुवै पक्षबाट यो प्रतिवेदन बुझ्नेतिर हामी लाग्नेछौं।' नेपालको चुच्चे नक्साको विषयमा जवाफ दिँदै उनले इस्वी संवत् १९६२ अघिसम्म नेपालको अधीनमा रहेको भूभागको नक्सा हाल कायम रहेको नक्सा नै यथार्थ भएको बताए। 'विसं २०१७ अघिसम्म देशको नक्सा अहिलेकै जस्तो थियो, त्यसपछि फेरियो। २०७७ असार ४ गते संविधानको दोस्रो संशोधनमार्फत संविधानको अनुसूची ३ मा रहेको नेपालको निशान छाप अद्यावधिक गरियो,' प्रधानमन्त्री ओलीले भने।"
गौतमबुद्ध अन्तर्राष्ट्रिय विमानस्थललाई पूर्ण क्षमतामा सञ्चालन गर्नेगरी काम भइरहेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले गौतमबुद्ध अन्तर्राष्ट्रिय विमानस्थल दिगो सञ्चालनका लागि सरकारले सम्बद्ध निकायहरूसँग छलफल गरी कार्ययोजना बनाइ कार्यान्वयन गरिरहेको बताएका छन्। बिहीबार प्रतिनिधिसभा बैठकमा सांसदहरूले सोधेका प्रश्नको जवाफ दिँदै प्रधानमन्त्री ओलीले विमानस्थलमा यात्रु सेवा शुल्कमा छुट,ग्राउन्ड ह्यान्डलिङ, ल्यान्डिङ,पार्किङ एन्ड नेभिगेसन शुल्कमा छुट जस्ता सहुलियत एवम् प्रोत्साहनका कार्यक्रमहरू सञ्चालनमा ल्याएको बताए। हाल अलजजिरा,फ्लाई दुवई,एयर एसिया र नेपाल एअरलाइन्सले उक्त विमानस्थलबाट अन्तर्राष्ट्रिय उडान भइरहेको बताउँदै प्रधानमन्त्री ओलीले भविष्यमा उक्त विमानस्थललाई पूर्ण क्षमतामा सञ्चालन गर्नेगरी काम भइरहेको प्रधानमन्त्रीले जानकारी दिए। प्रधानमन्त्री ओलीले श्रम तथा रोजगार कार्यालय बुटवलबाट श्रम स्वीकृति प्रदान गर्न सुरू भएको बताए। यसैगरी प्रधानमन्त्री ओलीले मातृशिशुको स्वास्थ्य अवस्था सुधार गर्न सरकारले सङ्घ,प्रदेश र स्थानीय तहका अस्पताल एवम् स्वास्थ्य संस्थाहरूबाट विभिन्न कार्यक्रम सञ्चालन गर्दै आइरहेको जानकारी दिए। लुम्बिनी प्रदेशमा सुविधा सम्पन्न बर्थिङ हस्पिटल निर्माण गर्नका लागि नेपाल सरकार,थाइल्याण्ड अन्तर्राष्ट्रिय सहयोग नियोगको सहकार्यमा सम्भाव्यता अध्ययन भइरहेको बताए। लुम्बिनी क्षेत्रको अपार धार्मिक एवम् पर्यटकीय सम्भावनालाई मध्यनजर गर्दै सन् १९७८ मा डिजाइन स्वीकृत भएको लुम्बिनी गुरुयोजना अनुसार निर्माण कार्यहरू भइरहेको प्रधानमन्त्रीले जानकारी दिए।"
कांग्रेस कार्यकर्ताले पार्टी कार्यालयमै खेलकुद मन्त्रीलाई देखाए कालो झण्डा,"काठमाडौं : खेलकुदमन्त्री तेजुलाल चौधरीलाई कालो झण्डा देखाइएको छ। सानेपास्थित पार्टी कार्यालयमा कांग्रेस कार्यकर्ताहरूले नै मन्त्री चौधरीलाई कालो झण्डा देखाउँदै राजीनामा माग गरेका हुन्। ओलम्पिक कमिटीमा विवाद निम्त्याएको भन्दै मन्त्री चौधरीलाई कांग्रेस कार्यकर्ताहरूले कालो झण्डा देखाएका हुन्। उनीहरूले 'खेलकुदमन्त्री मुर्दावाद, नालायक मन्त्री मुर्दावाद'को नारा लगाएका थिए। संगठनविरोधी गतिविधि अन्त्यको मागसमेत उनीहरूले गरेका थिए। कांग्रेसको खेलकुद विभागले आयोजना गरेको कार्यक्रममा मन्त्री चौधरी बिहीबार पार्टी कार्यालय पुगेका बेला उनीहरूले विरोध गरेका हुन्। उक्त कार्यक्रममा कांग्रेस सभापति शेरबहादुर देउवा प्रमुख अतिथि रहेका छन्।"
"असोजमा गएको बाढी, पहिरो र डुवानबाट भएको क्षतिको आंकलन तत्काल अघि बढाउने निर्णय","काठमाडौं : सरकारले गत असोज महिनामा गएको बाढी,पहिरो डुवानबाट भएको क्षतिको विस्तृत क्षति आंकलन अघि बढाउने निर्णय गरेको छ । सिंहदरबारमा बिहीबार बसेको विपद् जोखिम न्यूनीकरण तथा व्यवस्थापन कार्यकारी समितिको ३० औं बैठकले गत असोजमा बाग्मती, कोशी प्रदेश लगायतका ठाउँमा अविरल वर्षापछि आएको बाढी, पहिरो र डुबानबाट भएको क्षतिको विस्तृत क्षति आँकलन तत्काल अघि बढाउने निर्णय गरेको गृहमन्त्री रमेश लेखकले जानकारी दिए। क्षतिको आंकलन संकलन कार्य आगामी साताभित्रै सुरु गरिने उनले जानकारी दिए । उनले क्षतिको मूल्याङ्कन गरेर निजी आवासहरू अस्थायी बनाउने ठाउँमा अस्थायी र स्थायी बनाउने ठाउँमा स्थायी आवास बनाउने गरी अघि बढ्ने बताए। बैठकमा आगामी दिनमा विपद्बाट हुने सक्ने सबै खालका जोखिम नियन्त्रणका लागि तयार रहँदै आगामी दिनमा तयारीका साथ अघि बढ्ने विषयमा छलफल भएको गृहमन्त्री लेखकले उल्लेख गरे। त्यस्तै बैठकमा पश्चिम नेपालको भूकम्पबाट भएको क्षति आँकलन गरि स्थायी आवास निर्माणको कार्य पनि अघि बढेको जानकारी दिए । जाजरकोटमा पनि पुर्ननिर्माण र पुर्नस्थापनको काम अघि बढेको र केन्द्रबाट अनुदान पठाउने काम प्रारम्भ भएको उनले बताए।"
प्रधानमन्त्रीसँग प्रश्नोत्तर कार्यक्रम कार्यसूचीबाट नहटाइए संसद बहिष्कार गर्ने प्रभु साहको चेतावनी,"काठमाडौं : सांसद प्रभु साहले गौर हत्याकाण्डको छानविन कहाँ पुग्यो भन्दै सरकारलाई प्रश्न गरेका छन्। बिहीबार प्रतिनिधिसभा बैठकको आकस्मिक समयमा बोल्दै सांसद साहले गौर हत्याकाण्ड भएको १८ वर्ष वितिसक्दा पनि पीडितहरूले न्याय नपाएको भन्दै आपत्ती जनाए। 'आज गौरहत्याकाण्डको १८ वर्ष पुग्यो। सरकारसँग प्रश्न गर्न चाहन्छु गौरहत्या काण्डको छानविन कहाँ पुग्यो ? ती अपराधीहरू कहिले कानुनको दायरामा आउँछन्। सरकारले पटकपटक सम्झौता गर्ने तर ,कार्यान्वयन नगर्ने। मुद्दाको जाहेरी दर्ता छ तर छानविन केही छैन, 'उनले भने,' यसबारे सभामुखबाट सरकारको जवाफ चाहन्छु।' सांसदले साहले यसअघि फागुन ४ गते प्रतिनिधिसभा बैठकमा आफूले सोधेको प्रश्नको जवाफ प्रधानमन्त्री नदिएको भन्दै आक्रोश पोखे। सांसदको सोधेको प्रश्नको जवाफ नदिने प्रधानमन्त्रीसँगको प्रश्नोत्तर कार्यक्रम औचित्यहीन भएको उनले बताए। उनले प्रधानमन्त्रीसँग प्रश्नोत्तर कार्यक्रम आजको कार्यसूचीबाट हटाउन माग समेत गरे। कार्यसूचीबाट नहटाइए आफूले उक्त कार्यक्रम बहिस्कार गर्ने चेतावनी समेत दिए। 'आजको कार्यसूचीमा संसदमा प्रधानमन्त्रीसँग प्रश्नोत्तर कार्यक्रम राखिएको छ। सांसदले सोधेको प्रश्नको जवाफै नदिएको औचित्यहिन प्रश्नोत्तर कार्यक्रम कार्यसूचीबाट हटाइयोस् भनेर सभामुखमार्फत् सरकारको ध्यानाकर्षण गराउन चाहन्छु,'उनले भने,'मैले सोधेको जवाफ प्रधानमन्त्रीले दिनु भएन। यसप्रति प्रधानमन्त्री जवाफदायी हुनुपर्छ। यो कार्यक्रम सूचीबाट हटाइएन भने त्यो कार्यक्रम बहिस्कार गर्छु।'"
नवलपरासीमा सुकुम्वासी जग्गा नापजाँच सुरु,"परासी : नवलपरासीमा सुकुम्वासी जग्गाको नापजाँच सुरु गरिएको छ। प्रतापपुर गाउँपालिकाको वडा नम्बर ९ बाट जग्गाको नापजाँच सुरु गरिएको हो। भूमि समस्या समाधान आयोग नवलपरासीले बिहीबारदेखि सुरु गरेको जग्गा नापजाँच जिल्लाभरी क्रमशः सुरु गरिँदै लगिने आयोगका जिल्ला अध्यक्ष लालबहादुर गुरुङले बताए। भूमिहीन दलित, भूमिहीन सुकुम्वासी तथा अव्यवस्थित बसोवासीहरूको जग्गा नापजाँच गरिने छ। जिल्लामा २१ हजार बढीले जग्गाका लागि फाराम भरेका छन्। तीमध्ये अधिकांश जग्गाको यसअघिको आयोगले नापजाँच गरिसकेको छ। करिब ८ देखि १० हजारको जग्गा नापजाँच गर्न बाँकी रहेको अध्यक्ष गुरुङले जानकारी दिए। यसअघि नापजाँच भएका जग्गाको पनि पुनः नापजाँच हुने उनले बताए। यसअघि केही पुर्जा वितरण भएका छन्। केहीको नक्सा प्रमाणित नभएका र फिल्ड बुकमा कायम नगरेका जग्गा पनि छन्। सबैको प्रक्रिया पूरा गरेर पुर्जा वितरण गर्छौं, गुरुङले भने। असारसम्म ५ हजारलाई पुर्जा वितरण गर्ने गरी काम अघि बढाइएको उनले बताए। नापजाँचका लागि ३ जना अमिन र १ जना सर्वेक्षक रहेको आयोगले जनाएको छ। यसअघिको आयोगले ५१३ पुर्जा वितरण गरेको तत्कालीन आयोगका अध्यक्ष देवराज भण्डारीले बताए। करिब २१ हजारमध्ये ३ हजार छ सय कित्ता नापजाँच भइसकेको उनले बताए। फाराम भरेकामध्ये १० प्रतिशत जति भूमिहीन र बाँकी सबै अव्यवस्थित बसोवासी रहेको भण्डारीले बताए। जिल्लामा सात पालिका छन्। तीमध्ये सबैभन्दा बढी बर्दघाट नगरपालिकामा ७ हजार २७० जनाले फाराम भरेका छन्। सुनवल नगरपालिकामा ७ हजार, सुस्ता गाउँपालिकामा २ हजार ४ सय, सरावल गाउँपालिकामा १ हजार ८ सय, प्रतापपुर गाउँपालिकामा २ हजार ९ सयले फाराम भरेका छन्। पाल्हिनन्दन गाउँपालिकाबाट फाराम भरिएको छैन। रामग्राम नगरपालिकाले तथ्यांक उपलब्ध नगराएको आयोगले जनाएको छ।"
"ठाकुरराम क्याम्पस : मतपेटिकाको सिलबन्दी नम्बर नमिलेपछि विवाद, मतगणना अवरुद्ध","वीरगन्ज : वीरगन्जको ठाकुरराम बहुमुखी क्याम्पसमा जारी स्ववियु निर्वाचनको मतगणना बिहीबार दिउँसो २ बजेदेखि अवरुद्ध भएको छ। क्याम्पस भवनमै बुधबार साँझ ५ बजेदेखि सुरु भई जारी रहेको मतगणनाका क्रममा बिहीबार दिउँसो २ बजेतिर मतपेटिकामा लगाइएको सिलबन्दी नम्बर मेल नखाएपछि मतगणना अवरुद्ध भएको हो। मंगलबार मतदान सकिएलगत्तै निर्वाचन समितिले मतपेटिका सिल गरेर मुचुल्का उठाउने क्रममा उम्मेदवारका प्रतिनिधिहरूलाई सिलबन्दी नम्बर दिएको थियो। बिहीबार दिउँसो केही मतपेटिका खोल्ने क्रममा उम्मेदवारका प्रतिनिधिसँग रहेको सिलबन्दी नम्बर र मतपेटिकामा रहेको सिलबन्दी नम्बर मेल नखाएपछि विवाद भई मतगणना अवरुद्ध भएको हो। मतपेटिकाको सिलबन्दी नम्बर फरक परेपछि मतगणनामा खटिएका उम्मेदवारका प्रतिनिधिहरूले क्याम्पस प्रशासन र निर्वाचन समितिविरुद्ध नाराबाजी गर्दै प्रदर्शन गरिरहेका छन्। विवाद भइरहेको मतगणनास्थलमा अहिले पत्रकारहरूलाई प्रवेशमा निषेध गरिएको छ। मतगणना अवरुद्ध हुनुअघि निर्वाचन समितिले सार्वजनिक गरेको पछिल्लो मत परिणामअनुसार सभापति पदमा नेविसंघबाट विद्रोह गरेर नेपाल विद्यार्थी समूह नामबाट उम्मेदवार बनेका राज कुमार यादव अग्रस्थानमा छन्। यादव ४ सय २० मतका साथ अगाडि छन्। यादव कांगेस नेता शेखर कोइराला पक्षधरका उम्मेदवार हुन्। यादवलाई नेविसंघका उम्मेदवार विकास मण्डल धानुकले २६१ मतका साथ पछ्याइरहेका छन्। यस्तै तेस्रो स्थानमा रहेका समाजवादी विद्यार्थी युनियनका हरिकिशोर यादवले २२१ मत, सुधिर पटेल समूहका उम्मेदवार कमलेश यादवले २०४ मत र पाँचौ स्थानमा रहेका अनेरास्ववियुका पवन यादवले १५० मत पाएका छन्। क्याम्पसमा १६ वर्षपछि यसपालि भएको स्ववियु निर्वाचनमा सभापति पदमा १४ जना उम्मेदवार छन्। गत मंगलबार भएको निर्वाचनमा १० हजार ७२९ मतमध्ये ४ हजार २९९ मत मात्रै खसेको थियो।"
वालिङ बहुमुखी क्याम्पसको सभापतिमा नेविसंघका निरज श्रेष्ठ विजयी,"स्याङ्जा : वालिङ बहुमुखी क्याम्पसको स्ववियु सभापतिमा नेविसंघका निरज श्रेष्ठ विजयी भएका छन्। सबै पदमा नेविसंघ जितेको छ भने सचिवमा अनेरास्ववीयू विजयी भएको छ। नेविसंघका निरज श्रेष्ठ ३७७ मत पाएर स्ववियु सभापतिमा निर्वाचित भएका हुन। श्रेष्ठले अनेरास्ववियुबाट सभापतिका उम्मेदवार बनेका विष्णु पंगेनीलाई पराजित गरेका हुन्। पंगेनीले ३४२ मत पाए। सचिवमा अनेरास्ववियुका उम्मेदवार बिना रेग्मीले नेविसंघबाट उम्मेदवार बनेकी ममता रेग्मीलाई पराजित गरिन्। बिना ३६६ मत र ममताले ३४२ मत पाएका थिए। कोषाध्यक्षमा नेविसंघका विवेक कुँवरले अनेरास्ववियुका भुमबहादुर राना किस्मतलाई पराजित गर्दै विजयी भए। कुँवरले ४०६ र रानाले २९२ मत ल्याए। सदस्यमा नेविसंघका उम्मेदवार पूजा कोइराला ४०३, नम्रता पौडेल ३९५, पवित्रा विक ३९८, प्रवेश पौड्याल ४२२, दिपा कुमारी आले ३९३ र याम प्रसाद पङ्गेनीले ४२४ मत पाए। ९ सय ९४ मतदाता रहेको क्याम्पसमा ७२८ मत खसेको निर्वाचन समितिले जनाएको छ।"
नेपाल बैंक ६५ औं वार्षिक साधारण सभा सम्पन्न,"काठमाडौं : नेपाल बैंकको ६५ औं वार्षिक साधारण सभा सम्पन्न भएको छ। सञ्चालक समितिका अध्यक्ष थानप्रसाद पंज्ञानीको अध्यक्षतामा आर्थिक वर्ष २०८०८१ को सञ्चालक समितिको वार्षिक प्रतिवेदन, लेखापरीक्षकको प्रतिवेदन सहितको २०८१ असार मसान्तको वित्तीय विवरणहरू पारित गर्दै सभा सम्पन्न भएको हो। सभाले महालेखापरीक्षकको कार्यालयबाट प्राप्त परामर्श बमोजिम आर्थिक वर्ष २०८१८२ को लेखापरीक्षण गर्न तीन जना चाटर्ड एकाउन्टेन्ट प्रदिप कुमार श्रेष्ठ, मधुविर पाण्डे र सृष्टि कोइरालालाई लेखापरीक्षक नियुक्ति गर्ने प्रस्ताव समेत सर्वसम्मत रूपमा पारित गरेको छ। बैंकको नियमावलीमा भएको व्यवस्था बमोजिम सर्वसाधारण शेयरधनीको तर्फबाट प्रतिनिधित्व गर्ने ३ जना सञ्चालकको निर्वाचन गर्ने कार्यतालिका समेत रहेकोमा उच्च अदालत पाटनको यही चैत ५ गतेको अल्पकालीन अन्तरिम आदेशबाट रोकिएको छ।"
पुलिसले बागमतीलाई दियो बलियो विजयी लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा नेपाल पुलिस क्लबले बागमती प्रदेशलाई २९८ रनको बलियो विजयी दिएको छ । भैरहवास्थित,एक्स्ट्रटेक ओभलमा टस जितेको पुलिसले निर्धारित ५० ओभरमा८ विकेट गुमाउँदै २९७ रन बनाएको हो । नेपाल पुलिस क्लबका लागि ओपनर ब्याटर कुशल भुर्तेलले सर्वाधिक ८ रन बनाए । उनले ९ बलमा ११ चौका प्रहार गरेका हुन् । अर्का ओपनर अमित श्रेष्ठले ४८ रन बनाए । आरिफ शेखले ३८ रन बनाउँदा कप्तान दिपेन्द्र सिंह ऐरीले ६० रनको पारी खेले । उनले ४६ बलमा ४ चौका र ३ छक्का प्रहार गर्दै मिडल अर्डरमा आक्रमक पारी खेलेका हुन् । गुल्सन झाले १६ रन र दिलिप नाथले १० रन बनाउँदा अन्य ब्याटरले भने दोहोरो अंकमा रन जोड्न सकेनन्। बागमतीका लागि बलिङमा प्रतिश जिसीले सर्वाधिक ३ विकेट लिए । उनले १० ओभर ४६ रन खर्चिए । इशान पाण्डे,साकार गजुरेल,विपिन आचार्य र रिजन ढकालले समान ११ विकेट लिए । पुलिस हालसम्म अपराजित रहेको छ । आजको खेल जितेमा पुलिसले फाइनल खेल्ने पक्का हुनेछ । बागमती भने फाइनल होडबाट बाहिरिइ सकेको छ । बागमतीको यो छैटौं खेल हो । बागमतीले पछिल्लो ५ खेलमा २ जित र ३ हार बेहोरेको छ ।"
साताभर राताम्मे सेयर बजार,"काठमाडौं : यो साताभर सेयर बजार राताम्मे भएको छ। साताको पहिलो कारोबार दिन आइतबारदेखि ओरालो लागेको सेयर बजार साताको अन्तिम दिन बिहीबारसम्म घट्ने क्रम कायमै रह्यो। आज नेप्से परिसूचक १२२८ अंकले घटेर २६६९७६ विन्दुमा अडिएको छ। आइतबार नेप्से परिसूचक २१६४ अंकले घटेकोमा सोमबार १०१४, मंगलबार ७६६ र बुधबार १४८८ अंकले घटेको थियो। नेप्से परिसूचक घटेसँगै कारोबार रकम पनि साताभर ओरालो लाग्यो। आज ३१२ स्क्रिप्सको ९५ लाख ९९ हजार ३४३ कित्ता सेयर ४ अर्ब ५६ करोड १३ लाख ११ हजार २८२ रुपैयाँको सेयर कारोबार भयो। आइतबार ६ अर्ब ८३ करोडको सेयर कारोबार भएकोमा सोमबार ५ अर्ब ४० करोड,मंगलबार ४ अर्ब र बुधबार ५ अर्ब बराबरको सेयर कारोबार भयो। साताभर कुनै पनि कम्पनीको सेयर सकारात्मक सर्किट लेभलमा कारोबार हुन सकेन। आज डोल्टी पावरको सेयर सर्वाधिक ७५६ प्रतिशतले बढ्यो। दोहोरो अंकले घटेको सेयर बजारमा दुई कम्पनीको मूल्यमा नकारात्मक सर्किट लागेको छ। मिथिला लघुवित्त वित्तीय संस्था र भूगोल इनर्जी डभलपमेन्टको सेयर १० प्रतिशतले घट्यो। कारोबार रकमका आधारमा नेपाल रिइन्स्योरेन्स शीर्षस्थानमा रह्यो। सो कम्पनीको सेयर २८ करोड २१ लाख मूल्य बराबरमा खरिदबिक्री भयो। हिमालयन रिइन्स्योरेन्सको २३ करोड,सिन्धु विकास बैंक र युनाइटेड मोदी हाइड्रोपावरको १६१६ करोड मूल्य बराबरको सेयर कारोबार भयो। घलेम्दी हाइड्रोको १३ करोडको सेयर कारोबार भयो। कारोबारमा आएकामध्ये ६२ स्टक्सको मूल्य बढ्दा १७५ वटाको घट्यो। बाँकी ७ स्टक्सको मूल्य भने स्थिर रह्यो। ट्रेडिङ समूहको उपसूचकबाहेक अन्यको उपसूचक नकारात्मक देखिएका छन्।"
बसले किच्दा महिलाको मृत्यु,"नुवाकोट : नुवाकोटको छापडाँडाँमा बसले किच्दा महिलाको मृत्यु भएको छ। तारकेश्वर गाउँपालिका१, छापडाँडाँमा बसले किचेर सोही ठाउँकी ३७ वर्षीया मञ्जु तामाङको मृत्यु भएको हो। जिल्ला प्रहरी कार्यालय नुवाकोटका अनुसार काठमाडौंबाट नुवाकोटको बट्टार हुँदै लर्केपतर्फ जाँदै गरेको बा२ख ६८०४ नम्बरको यात्रु बसले उनलाई किचेको छ। आफन्तको घेवामा गएर घर फर्कँदै गर्दा तारकेश्वर५ निग्लेनीबाट श्रीमान श्रीमती उक्त बसमा चढेका र ओर्लने क्रममा बसले किचेको प्रहरी निरीक्षक श्रीकृष्ण बानियाँले बताए। बसबाट ओर्लेर सहचालकलाई भाडा तिरिरहेका श्रीमानलाई कुर्ने क्रममा मन्जुलाई बसको टायरले किचेको प्रहरीले जनाएको छ। तामाङको शव त्रिशूली अस्पतालमा पोस्टमार्टम गरी अन्तिम संस्कारका लागि आफन्तको जिम्मा लगाइएको छ। मृतकका आफन्तले घटनाको दोषीलाई कारबाही गरिनुपर्ने र पीडित परिवारलाई क्षतिपूर्तिको माग गरेका छन्। बसधनी तथा बस समितिले मृतकका परिवारलाई कानुनअनुसार क्षतिपूर्ति दिने सहमति गरेका छन्। घटनाका विषयमा थप अनुसन्धान भइरहेको कार्यालयले जनाएको छ।"
युवा बाहिरिए भन्ने कुरालाई पूरै नकारात्मक रुपमा लिनु हुँदैन : प्रधानमन्त्री,"काठमाडौं : प्रधानमन्त्री केपी शर्मा ओलीले युवा पलायन रोक्न सरकार गम्भीर रहेको बताएका छन्। बिहीबार संसद बैठकमा सांसदले सोधेका प्रश्नको जवाफ दिँदै प्रधानमन्त्री ओलीले युवा पलायन रोक्न सरकारले विभिन्न कार्यक्रम ल्याइरहेको बताउँदै युवा बाहिरिए भन्ने कुरालाई पूरै नकारात्मक रुपमा नलिन आग्रह गरे। 'अहिले संसार ग्लोबल भिलेज बनेको छ । व्यवसाय,रोजगारी र अध्ययनका लागि जतिसुकै विकसित र धनी देशका नागरिक पनि आफ्नो रुची अनुसार विदेश जाने सिलसिला हामी विश्वब्यापी रुपमा देखिरहेका छौं । देशका युवा बाहिरिए भन्ने कुरालाई पूरै नकारात्मक रुपमा बुझ्नु पनि हुँदैन । व्यक्तिगत तवरमा विदेश जानुलाई गौरवको विषय ठान्ने र सामाजिक रुपमा भने त्यसलाई नकारात्मक भाष्यमा बुझ्ने दोहोरो चरित्रका कारण नकारात्मक सन्देश गएको छ । हिजो जीवन निर्वाहका लागि सीमित विकल्प थिए, आज त्यो फराकिलो भएको छ । संसारको जुनसुकै कुनामा जान सक्ने छनौटको लाभ हाम्रा युवाहरुले पनि लिएका छन् ,'प्रधानमन्त्रीले भने,'यसो भनेर हामी युवाहरूलाई स्वदेशमै उद्यमशीलता र रोजगारीको अवसर सिर्जना गर्ने कुरामा केही कामै नगरी बसेका छैनौं ।' प्रधानमन्त्री ओलीले स्वदेशमै उत्पादन र उत्पादकत्व विस्तार गरी आन्तरिक रोजगारीको दीगो आधार तयार गर्ने उद्देश्यले सरकारले राष्ट्रिय श्रम तथा रोजगार सम्मेलन भर्खरै सम्पन्न गरेको बताए। । युवाहरूलाई उद्यमशील बनाउन स्टार्टअप ऋण सहायता दिई व्यवसायलाई प्रोत्साहन गरिएको उनको भनाइ छ। सिर्जनशीलता तथा नवप्रवर्तनलाई प्रोत्साहन गरी स्टार्टअपमा आधारित उद्यमशीलता विकासमा लगानीकर्ताहरूलाई आकर्षित गर्न सहुलियत व्याजदरमा यसै वर्ष कम्तिमा पाँचसय जना उद्यमीलाई स्टार्टअप कर्जा प्रवाह गर्ने कार्यक्रम रहेको र उक्त कार्यक्रममा कर्जा लिन इच्छुक प्रस्तावकहरूबाट छनोट गरी कर्जा प्रवाह गर्ने प्रक्रिया अन्तिम चरणमा पुगेको उनले बताए।"
मन्त्रीले गरे कीर्तिपुर मैदानको निरीक्षण,काठमाडौं : उपप्रधानमन्त्री तथा सहरी विकास मन्त्री प्रकाशमान सिंहले त्रिवी क्रिकेट मैदानमा बन्दै गरेको संरचनाहरूको स्थलगत अवलोकन गरेका छन्। उनले बिहीबार मैदानमा पुगि भइरहेको कामबारे निरिक्षण गरेका हुन्। शहरी विकास मन्त्रालयले आगामी २०८२ वैशाख २४ गतेभित्र कीर्तिपुर क्रिकेट मैदानमा प्याराफिट निर्माण कार्य सम्पन्न हुने गरि सहजीकरण भइरहेको जनाएको छ। मन्त्री सिंहले तोकिएको समयभित्रै प्याराफिट निर्माण हुने गरि मन्त्रालयबाट समन्वय र सहजीकरण भइरहेको बताए। क्रिकेट मैदानमा प्यारापिट निर्माण लगायत काममा प्रधानमन्त्रीको पनि चासो रहेको भन्दै उनले समयमा नै कार्यसम्पन्न गर्न तीन सिफ्टमा काम भइरहेको जानकारी दिएका हुन्। क्रिकेट नेपालको लोकप्रिय खेलको रूपमा विकास भइरहेको अवस्थामा देशका अन्य स्थानमा पनि मैदान निर्माण गरेर अघि बढ्ने मन्त्री सिंहले बताए। खेलकुदमन्त्री तेजुलाल चौधरीले कीर्तिपुर क्रिकेट मैदानमा प्यारापिट निर्माण र फ्लड लाइट जडान कार्यको लागि पटक पटक बोलपत्र आह्वान गर्दा पनि सोचेजस्तो प्रस्ताव नआएकाले अर्थमन्त्रालयको समन्वयमा शहरी विकास मन्त्रालयलाई जिम्मा दिइएको बताए। सम्झौता अनुसार ठेकेदार कम्पनीले समयमा नै कीर्तिपुर क्रिकेट मैदानमा प्याराफिट निर्माण गर्ने विश्वास व्यक्त युसवा तथा खेलकुद मन्त्री चौधरी व्यक्त गरे। उनले मूलपानी मैदानको निर्माण अघि बढाउन स्रोत सुनिश्चितताका लागि अर्थ मन्त्रालयमा फाइल पठाइएको जानकारी दिएका हुन्। कीर्तिपुर क्रिकेट मैदानमा अन्तर्राष्ट्रिय मापदण्ड अनुरूप १० हजार क्षमताको प्यारापिट निर्माण र फ्लड लाइट जडान कार्यको २०८१ फागुनमा सम्झौता भएको थियो।
कर्णालीले लुम्बिनीलाई दियो प्रतिस्पर्धात्मक लक्ष्य,"काठमाडौं : प्रधानमन्त्री कप पुरुष राष्ट्रिय प्रतियोगितामा कर्णाली प्रदेशले लुम्बिनी प्रदेशलाई २०६ को विजयी लक्ष्य प्रस्तुत गरेको छ । सिद्धार्थनगरस्थित, सिद्धार्थ रंगशालामा टस जितेर ब्याटिङ गरेको कर्णाली ४८५ ओभरमा २०५ रन बनाउँदै अलआउट भएको हो । कर्णालीका लागि तल्लो क्रममा आएका दिपेन्द्र रावतले सर्वाधिक ६६ रन बनाए । उनले ८४ बलमा ९ चौका प्रहार गरेका हुन् । ओपनरद्धय रविन्द्र शाही र सुनिल धमलाले क्रमशः ९ र १९ रन बनाए । निश्चल रावलले ११, विपिन रावलले १० रन बनाउँदा अर्जुन घर्ती ५६ रनको अर्धशतकीय पारी खेलेका हुन् । उनले ८४ बलमा ३ चौका र २ छक्का प्रहार गरेका हुन् । दिनेश अधिकारीले १६ रन बनाउँदा मोहन विक ६ रनमा अविजित रहे । लुम्बिनीका लागि बलिङमा रमेश कुर्मीले सर्वाधिक ३ विकेट लिए । उनले १० ओभरमा ४ मेडनसहित ३७ रन खर्चिए । निर्मल गुरुङ, अजय चौहान र विप्रसन केसीले समान २२ विकेट लिए । कप्तान देव खनालले १ विकेट लिए । लुम्बिनीको सातौं खेल हो भने कर्णालीको यो छैटौं खेल हो । लुम्बिनीले अघिल्लो ६ खेलमा ४ जित र २ हार सहित ८ अंक जोडेको छ । कर्णालीले भने ५ खेलमा २ जित र ३ हार बेहोरेको छ ।"
"पूर्वराजाले संविधानविपरित काम गरिरहेका छन्, कारवाही गरौं : खतिवडा","काठमाडौं : पूर्वराजा ज्ञानेन्द्र शाहले श्री ५ महाराजधिराज र शाही निशान प्रयोग गरेको भन्दै संसदले आपत्ती जनाएका छन्। सत्तारुढ दल नेपाली कांग्रेस सांसद रामहरी खतिवडाले बिहीबारको प्रतिनिधिसभा बैठकमा पूर्वराजाले संविधान मिच्न खोजेको भन्दै उनका क्रियाकलाप बन्द गर्न सरकारसँग माग गरे। 'पूर्वराजा ज्ञानेन्द्र शाहले फागुन ६ गते भिडियो सन्देशमा श्रीपाँच महाराजधिराज उल्लेख गरेको र शाही निशाना छाप प्रयोग गरिएको देखियो। यो शाही निशाना छाप २०६५ साल जेठ १७ गते हटाइएर त्यहाँ राष्ट्रिय झण्डा राखिएको थियो। नेपालको संविधानमा श्री ५ महाराजधिराज उल्लेख छैन,'उनले भने,'यसैले यस्तो सन्देश श्री ५ महाराजधिराज र शाही निशान राख्नेप्रति घोर आपत्ती छ । ' उनले २०६५ साल जेठ १६ गतेका दिन शाही निशानको झण्डा राजदरबारबाट हटाइएर राष्ट्रिय झण्डा फहराएकोमा त्यो झण्डाको अपमान हुनेगरी पूर्वराजाले प्रयोग गरेको उनको भनाइ छ। उनले यस्ता क्रियाकलाप तत्काल बन्द गर्न पूर्वराजालाई सुझाव समेत दिए।"
'स्वस्थ मुख : सकारात्मक सोच' भन्ने नाराका साथ मनाइयो विश्व मुख स्वास्थ्य दिवस,"काठमाडौं : दाँत तथा मुख स्वास्थ्यको महत्त्व तथा आवश्यकतालाई जोड दिँदै हरेक वर्ष मार्च २० तारिखका दिन विश्व मुख स्वास्थ्य दिवस मनाउने गरिन्छ। 'स्वस्थ मुख : सकारात्मक सोच' भन्ने नाराका साथ यसपालिको मुख स्वास्थ्य दिवस मनाइएको छ। तथ्यांक अनुसार ९० प्रतिशत बढी मानिस जीवनकालमा दाँत सड्ने, दाँतबाट रगत आउनेदेखि क्यान्सरसम्मका मुखका रोगबाट पीडित हुने गरेको पाइन्छ। दिवसका अवसरमा नेपाल डेन्टल एसोसिएसन लगाएतका संस्थाहरूले काठमाडौंमा अन्तरक्रिया कार्यक्रमको आयोजना गरेको थियो। कार्यक्रमा दाँत तथा मुख रोग विशेषज्ञ एवं स्वास्थ्य मन्त्रालयका प्रवक्ता डाप्रकाश बुढाथोकीले दाँतमा समस्या आउँदा वा गिजा तथा मुखमा संक्रमण हुँदा त्यसले अन्य असर समेत गर्ने भएकाले बर्षको ६६ महिनामा मुख र दाँत परीक्षणको परीक्षण गराउनुपर्ने बताए। उनले अहिले मुख्य स्वास्थ्यका विषयमा मन्त्रालयले आवश्यक रणनीति बनाइएको जानकारी दिए। बुढाथोकीले स्वस्थ मुखका लागि आवश्यक जनचेतनामूलक कार्यक्रम गर्नुपर्नेमा जोड दिए। विश्व स्वास्थ्य सङ्गठन (डब्लुएचओ)ले मुख स्वास्थ्यलाई मुख एवं अनुहारको दुखाइ, मुख तथा घाँटीको क्यान्सर, मुखको सङ्क्रमण, जन्मँदै तालु तथा ओठ चिरेको, गिँजासम्बन्धी रोग, दाँत किराले खाने तथा झर्ने, दाँतमा प्वाल पर्ने तथा अन्य मुखसम्बन्धी रोगबाट मुक्त हुने अवस्थाको रुपमा व्याख्या गरेको छ। नेपालमा दाँत किराले खाने, गिँजाबाट रगत आउने, गिँजा फुल्ने र पाक्ने, दाँत हल्लिने समस्या अधिकांशमा देखिन्छ।"
संसदमा प्रधानमन्त्रीको जवाफ : प्रश्न प्रश्नको रुपमा नआउँदा खण्डन गर्न बाध्य हुन्छु,"काठमाडौं : प्रधानमन्त्री केपी शर्मा ओलीले सरकारले गरेका कामहरूको मूल्याङ्न गरेर प्रश्न गर्न सांसदहरूलाई आग्रह गरेका छन्। बिहीबार संसद बैठकमा सांसदहरूले सोधेका प्रश्नको जवाफ दिँदै प्रधानमन्त्री ओलीले प्रश्न प्रश्नको रुपमा आइदिए जवाफ दिन आफूलाई सहज हुने बताए। 'सरकारले गरेका कामहरुको मूल्यांकन गरेर प्रश्न आएको भए राम्रो हुन्थ्यो भन्ने मलाई लाग्छ। प्रश्नहरू यथार्थमा आधारित भए राम्रो हुन्थ्यो। यर्थातमा नआउँदा जवाफ दिँदा खेरी होइन भन्नुपरे कस्तो नमज्जा लाग्छ भने मान्यज्यूहरूले भनेका कुरा गलत भनेपछि गलत भन्नुपर्यो नपरे हन्थ्यो जस्तो लाग्छ,'उनले भने,'प्रश्न प्रश्नको रुपमा आइदिए जवाफ दिन सजिलो हुनेथियो,आरोप आएपछि खण्डन गर्ने बाध्यता आइलाग्छ।' आजको प्रतिनिधिसभामा सांसद प्रभु शाहले आफूले सोधेका प्रश्नको जवाफ प्रधानमन्त्रीले नदिएको भन्दै प्रश्नोत्तर कार्यक्रम कार्यसूचीबाट हटाउन माग गरेका थिए। उनले कार्यसूचीबाट नहटाए संसद बहिष्कार गर्ने चेतावनी समेत दिएका थिए। प्रधानमन्त्री ओलीले विकास निर्माणका काममा सरकारको प्रदर्शन भएन भन्नेहरूलाई विगत र वर्तमान सरकारले गरेका कामहरूको तुलना गर्न अनुरोध समेत गरे।"
हिउँ नपरेपछि प्रकृति पूजा,"जोमसोम : यस सिजनको अनुकूल मौसममा समेत हिउँ नपरेपछि मुस्ताङको घरपझोङ गाउँपालिकाका स्थानीय महिलाहरूले सामूहिक प्रकृति पूजा गरेका छन्। हिउँ नपर्दा खेतबारी बाँझो रहेको भन्दै ठिनी गाउँका महिलाले हिउँ र वर्षा होस् भन्ने कामना गर्दै प्रकृति पूजा गरेको ठिनी आमा समूहकी सचिव ममिता थकालीले जानकारी दिइन्। घरपझोङ५ ढुम्बास्थित कुछ्प तेरङ्गा गुम्बाका लामाहरू राखेर ठिनी गाउँका महिलाले धार्मिक परम्पराअनुसार सामूहिक पूजापाठ गरेको सचिव थकालीले उल्लेख गरिन्। यो सिजन खै किन हो हिउँ परेको छैन, हिउँ नपर्दा बाली नाली सबै बिग्रन्छकी भन्ने चिन्ता छ, आमा समूहकी सचिव थकालीले चिन्तित हुँदै थपिन्, हिउँको कामना गर्दै ढुम्बाताल छेउमा हामीले प्रकति पूजा गरेका हौं, तैपनि हिउँ र वर्षा हुने संकेत मिले पनि हिउँ र वर्षा भएको छैन। ठिनी गाउँका महिलाहरूले हिउँ पार्न ढुम्बातालमा प्रकृतिको पूजा गरेपछि त्यहाँको जल कुछ्प तेरङ्गा गुम्बामा चढाएर गुम्बामा दर्शन गरेका छन्। ढुम्बाताललाई धार्मिक दृष्टिकोणले महत्वपूर्ण स्थानका रूपमा लिने गरिन्छ। यो स्थानको ताल गुरु पद्यसम्भवसँग जोडिएको छ। तालमा बर्सेनि गुम्बाका लामाहरू पूजाआजा गर्छन्। तालमा नागको थान छ। दुई साताअघि उपल्लो मुस्ताङ र मुक्तिनाथ क्षेत्रमा आंशिक मात्रै हिउँ पयो। त्यो बेला परेको हिउँ नै यस सिजनको पहिलो हिउँ थियो। त्यसबेला उपल्लो मुस्ताङमा आंशिक हिउँ परे पनि मुस्ताङको वारागुङ मुक्तिक्षेत्र३ छुसाङदेखि तलो क्षेत्रमा भने हिउँ पर्नै सकेन। यहाँका हिमाली लेकमा छिटफुट हिमपात परे पनि त्यस समय बस्ती र खेतीयोग्य क्षेत्रमा हिउँ पर्न सकेन। कुनै समय तल्लो मुस्ताङमा समेत दुई फिटसम्म हिउँ पथ्र्यो। हिउँ पर्दा यहाँका उच्चलेकसँगै खेतीयोग्य उर्वर भूमि र यहाँको कालीगण्डकी तटीय बस्ती पूरै हिउँले ढाकिन्थे। हिउँ परेर घरका छतहरू पूरै सेताम्मे हुँदा स्थानीयलाई घरमाथि थुप्रिएको हिउँ पन्छाउनसमेत निकै सकस पथ्र्यो। तल्लो मुस्ताङका सडकहरू समेत हिउँकै कारण अवरुद्ध हुन्थे। केही वर्षयता मुस्ताङमा विगतको जस्तो हिउँ परेको छैन। यस वर्ष तल्लो मुस्ताङमा अनुकूल मौसममा समेत हिउँ पर्न सकेन। जलवायु परिवर्तनको असर हिमाली क्षेत्रमा पर्न थालेको छ। कुनै बेला कात्तिक महिनामा नै मुस्ताङमा हिउँ पर्न सुरु गथ्र्यो। तर, विगतमा हिउँ पर्ने क्षणहरू कथा जस्तो हुन थालेको छ। अनुकूल हिउँ पर्ने याममा असमान प्रकारको हिमपातले मुस्ताङको कृषि प्रणाली, पर्यटन र यहाँका संस्कृतिमा समेत विस्तारै असरहरू देखिन थालेका छन्। टुकुचेकी ८४ वर्षीया वृद्धा ङ्याङ्चा थकालीले मुस्ताङमा हिउँदयाममा पनि हिउँ पर्न नसक्नु आश्चार्य लागेको बताइन्। यस्तो कहिल्यै हुने थिएन, २२ वर्षयता खै हाम्रा पालामा देखेको जस्तो हिउँ पर्न नै सकिरहेको छैन, वृद्धा थकालीले थपिन्, खै हिउँ पर्नुपर्ने हो,के कति कारणले परेन, सिजनको बेलामा त हिउँ परिदिए फाइदा नै हुन्थ्यो। जारी सिजनमा एक पटक पनि हिउँ नपर्दा मुस्ताङको तीन पालिकामा खेतीयोग्य जमिन बाँझो रहेको छ। यहाँका खेतबारीहरू चिस्यान नहुँदा सुक्खा परेको छ। यसका अलावा यहाँ शीतोष्ण हावापानीमा उत्पादन हुने स्याउ लगायतका अन्नबालीमा समेत हिउँ नपर्दाको असर देखिने होकी भन्नेमा मुस्ताङका किसान निकै चिन्तित छन्। हिउँदयामको हिउँ कृषकका लागि बरदान सावित हुने भए पनि हिउँ नपर्दा यहाँको कृषि क्षेत्रमा यसको प्रत्यक्षपरोक्ष असर पर्ने देखिएको छ। हिउँले सिञ्चित हुने यहाँका खेतबारीहरू हिउँ नपर्दा फुस्रा देखिएका छन्। हिउँ नपर्ने र तापक्रम वृद्धिले अन्नबालीमा विभिन्न रोगकिराहरूको प्रकोपले सताउने हो कि भन्ने भय यहाँका किसानमा छ। ठिनीका स्थानीय निरज थकालीका अनुसार पछिल्लो समयमा हिमाली जिल्ला मुस्ताङमा हिउँ पर्ने क्रम कम भएको छ। हिमाली जिल्लामा हिउँ नपर्दा जलवायु संकट थपिँदै जान थालेको उनले बताए। हिमाली जिल्ला मुस्ताङमा २०७५ सालको हिउँदयाममा उपल्लो मुस्ताङमा भारी हिमपात हुँदा त्यहाँको उच्च दलेक, खर्क र याकचौरी गोठमा हिमपातले पशुधनमा ठूलो क्षति तुल्याएको थियो।"
बूढीगण्डकी आयोजनाद्वारा बेलिब्रिज निर्माण सुरु,"गोरखा : ३४१ मेगावाट क्षमताको जलविद्युत् आयोजना निर्माण गर्न लागेको साहस ऊर्जाले खोर्लाबेंसीमा बेलिब्रिज निर्माणको शुभारम्भ गरेको छ। धार्चे गाउँपालिका३ खोर्लाबेंसीमा निर्माण गर्न लागिएको बेलिब्रिजको गाउँपालिकाका अध्यक्ष लक्ष्मण गुरुङले शिलान्यास गरेका हुन्। उक्त कार्यक्रममा बोल्दै ऊर्जाका प्रबन्ध निर्देशक हिम पाठकले ३० मिटर लामो, ४ मिटर चौडा रहेको सो पुल तीन महिनाभित्र बनाइसक्ने जानकारी दिए। साथै पाँच करोड रुपैयाँ लागतमा पुल बनाउने पनि बताए। उनका अनुसार पुल तथा जलविद्युत् आयोजना निर्माणको काम टाइम इनर्जीले गर्ने छ। ऊर्जाले चुमनुब्री र धार्चे भएर बग्ने बूढीगण्डकीमा ३४१ मेगावाट क्षमताको जलविद्युत् उत्पादन गर्न लागेको हो। पाँच वर्षभित्र विद्युत् उत्पादन गर्ने पाठकले घोषणा गरे। कार्यक्रममा बोल्दै उनले भने, पुल निर्माण सम्पन्न भएलगत्तै हामी चुमनुब्री३ को सल्लेरीमा आयोजनाको बाँध खन्न सुरु गर्नेछौं। खोर्लाबेंसीमा पुल बनेपछि नेपाली सेनाले निर्माण गरेको बेनीघाट, आरुघाट, लार्के सडकको माछाखोला सल्लेरी सडकखण्डमा हिउँद बर्खामा निर्बाध रूपमा गाडी चल्न सम्भव हुने उनको अपेक्षा छ। आयोजनाको बाँध जगत् र सल्लेरीको बीचमा रहनेछ, उनले भने, पावर हाउस चाहिँ तातोपानीको भत्किएको पुलनेर निर्माण हुनेछ। बाँधदेखि पावर हाउससम्मको दूरी ६८ किलोमिटर रहनेछ। नहर सबै भूमिगत सुरुङभित्र निर्माण हुनेछ। उत्पादित विद्युत् नुवाकोटको रातामाटे सबस्टेसन लगेर जोड्ने उनले बताए। आयोजनाको कुल लागत ७० अर्ब रुपैयाँमध्ये ७५ प्रतिशत बैंकले लगानी गर्ने पाठकले बताए। बाँकी २५ प्रतिशतको व्यवस्था गरिरहेको उनको भनाइ छ। जसमा स्थानीयवासीको सेयर र आईपीओ पनि खुल्ला गर्ने तयारी गरेको उनले सुनाए। हामी छिट्टै कम्पनी खडा गरेर स्थानीयलाई सेयर आह्वान गर्नेछौं, उनले भने, धेरै थोरै सेयर खरिद गरी लगानी गर्न स्थानीयवासीलाई अनुरोध गर्दछु। अहिले आयोजना डिजाइनको अन्तिम चरणमा रहेको उनले बताए। कार्यालय स्थापना गर्न खोर्लाबेंसीमा ९ रोपनी जग्गा खरिद गरिसकेका छौं, उनले भने, १७ सय रोपनीको मुआब्जा दिन मुआब्जा निर्धारण करिब टुंगिएको छ। पुल शिलान्यास गर्दै गाउँपालिकाका अध्यक्ष लक्ष्मण गुरुङले आयोजनामा स्थानीयवासीलाई अल्पकालीन तथा दीर्घकालीन रोजगारीको व्यवस्था गर्न आग्रह गरे। निर्माणको क्रममा क्षमता, दक्षता र सीपअनुसारको काम स्थानीयवासीले पाउनुपर्ने, आयोजना बनेपछि सञ्चालनका क्रममा रोजगारी दिन स्थानीयवासीलाई प्राथमिकता दिनुपर्नेमा जोड दिए। सो बेलिब्रिज निर्माण भएपछि धार्चे र चुमनुब्री गाउँपालिकाका बासिन्दा लाभान्वित हुनेछन्। मनास्लु क्षेत्र जाने हजारौं विदेशी पर्यटकले पनि यसबाट सुविधा पाउनेछन्।"
मुख बिग्रियो त ज्यानै बिग्रियो,"आज मार्च २० अर्थात् विश्व मुख स्वास्थ्य दिवस। शरीरमा मुख एक सानो अंग भए पनि मानव अस्तित्वका लागि ज्यादै महत्वपूर्ण भूमिका निर्वाह गर्दछ। साथै शरीरको कुनै पनि अंग प्रत्यंग, कोषलाई आवश्यक पर्ने पौष्टिक तत्त्व, खानाको रूपमा वा नास्ताको रूपमा मुखबाट नै लिइने भएकोले नै मुखलाई शरीरको प्रवेशद्वार हो। मुख आयतनले सानो अंग भए पनि महत्वको आधारमा ज्यादै ठूलो एवं अहम् छ। मुखबाट खाइएकालिइएका खाद्य पदार्थहरू जस्तै खाना, नास्ता, औषधिले शरीरका सम्पूर्ण अंगप्रत्यंगलाई स्वस्थ राख्न सहयोग पुर्याइरहेका हुन्छन्। जसबाट मात्र एउटा स्वस्थ मानिसको कल्पना गर्न सकिन्छ। बिरामी अवस्थामा मुखबाट लिइएको खाद्य पदार्थ जतिसुकै महँगो स्वादिलो वा आकर्षक भए पनि शरीरका अंगप्रत्यंगले समुचित रूपमा प्रयोग गर्न सक्दैन। त्यसकारण स्वच्छ र सफा मुख नै स्वस्थ जीवनको आधार हो। स्वादिष्ट भोजनबाट तबमात्रै सन्तुष्टि लिन सक्छ जब दाँतमा कुनै खराबी हुँदैन। दाँतको मुख्य कार्य भोजनलाई चपाएर, टुक्र्याएर पचाउन योग्य बनाउनु हो भन्ने मात्र मान्यता छ। रोगी दाँतले राम्ररी चपाउन नसकेका कारण भोजन पच्न गाह्रो हुन्छ। त्यसको प्रभाव सोझै स्वास्थ्यमा पर्छ। विकारयुक्त दाँत तथा गिजाप्रति लापरबाही गरिँदा विकार सिधै पेटमा पुगेर रगतमा मिसिँदै शरीरका सबै अगंप्रत्यंगमा पुग्दछ। विश्व स्वास्थ्य संगठन (डब्लूएचओ) ले जारी गरेको अन्तर्राष्ट्रिय विज्ञप्तिअनुसार विश्वका ६८ अर्ब जनसंख्यामध्ये ६ अर्ब दाँतको रोग तथा समस्याबाट पीडित छन। विश्वका अधिकांश मुलुकमा विशेशगरी स्कुल जाने उमेरका बालबालिका ९० प्रतिशत दन्तरोगी छन्। हाल विकसित मुलुकमा प्रतिदुई हजार जनसंख्यामा १ र विकासोन्मुख राष्ट्रमा प्रतिसाढे १ लाख जनसंख्यामा १ जना दन्तचिकित्सक उपलब्ध छन्। सरकारले दन्तचिकित्सालाई महत्त्व नदिएको गुनासो सुनिन्छ। हालसम्म केन्द्रीय स्तरमा दन्त अस्पताल तथा जिल्लामा दन्तचिकित्सकको व्यवस्था हुन नसक्दा अधिकांश नेपाली दाँतसम्बन्धी रोगबाट पीडित रहेका छन्। जसलाई समयमै ध्यान नदिएमा गम्भीर स्वास्थ्य समस्याको रूपमा आउने निश्चित प्रायः छ। दन्त स्वास्थ्यका प्रमुख रोगहरूमा दन्त सड्न, दन्त हर्षा, पाइरिया, दाँत सिरिंग सिरिंग गर्ने, सास गन्हाउने, गिजाबाट रगत आउने, बेरंगी दाँत, नमिलेका दाँत, मुखमा घाउ खटिरा र मुखमा विभिन्न रंग तथा प्रकारका दाग, धब्बा वा पत्र देखा पर्नु नै हुन्। यसका साथै यी सामान्य रोगहरूबाट उत्पन्न भएका जटिलताहरू गाला वा चिउँडो सुन्निएको, मुख खोल्न नसकेको, पिनास भएको ट्युमर भएको, क्यान्सर भएको तथा दन्त अपांग वा थोते भएको पनि त्यत्तिकै भेटिन्छन्। मुखका रोगहरू गाउँघर तथा सहरबजारमा प्रकार एवं किसिममा फरक पर्दछ। त्यसैगरी नै रोगको प्रकृति, गाम्भीर्य र वर्णानुक्रममा पनि फरक पर्ने गर्दछ। किनभने भौगोलिक रूपमा सम्बन्धित स्थानमा प्रयोग गरिने खाद्य पदार्थहरू, जनचेतनाको स्तर, व्यस्तताको किसिम तथा प्रकार र धार्मिक, सामाजिक तथा आध्यात्मिकताको अवशोषणमा फरक पर्दछ। गाउँघरमा गिजासम्बन्धी रोग, त्यसपछि दाँत खिइने रोग, प्रमुख रूपमा देखा पर्दछ। सहरबजारमा दाँत किराले खाने त्यसपछि मुखमा नराम्रा खैरा, सेता वा राता दाग, धब्बा र पत्रहरू पर्दछन्। मुख र दाँतमा देखिने समस्याहरू मुखसँगै मात्र सम्बन्धित हुन सक्छन्। शरीरका अंगप्रत्यंग वा प्रणालीसँग सम्बन्धित समस्या वा रोगहरूको प्रतिबिम्ब हुन सक्छ। ती घाउ खटिरा शरीरका अंग, प्रत्यंगमा रोग देखिनुभन्दा या त पहिले वा साथसाथै वा पछि देखिने भएकोले नै मुखलाई शरीरको ऐना पनि भनिन्छ। मुखले शरीरका अंग, प्रत्यंगमा लाग्न सक्ने वा लागेका विभिन्न प्राणघातक रोगहरूको पहिचान गर्न सहयोग पुर्याइरहेका ज्वलन्त उदाहरणहरू हामीकहाँ प्रशस्तै भेटिन्छन्। दादुरा आउने बेला २४ दिनपहिले नै मुखमा कप्लिक स्पट देखिनु, एड्स रोगमा मुखमा कापोसिस सार्कोमा आउनु र मधुमेहीमा दाँत निकालेको घाउ र अन्य रोगहरू निको नहुनु यसका उदाहरण हुन्। समयमै ध्यान नदिँदा दाँत तथा मुखका सामान्य रोगहरू तथा समस्याले पनि धेरै जटिलता उत्पन्न गर्छ। अंगभंग हुनुका साथै मृत्युवरण गर्नुपर्ने पनि हुन सक्छ। जति ढिलो भयो, त्यति नै उपचारको प्रक्रिया लामो हुने, जटिल हुने, निर्मूल गर्न नसकिने हुन्छ। उपचार पनि महँगो पनि पर्न जान्छ। दाँत किराले खाने, दन्तहर्षा र पाइरियाजस्ता सामान्य रोगबाट स्पेस संक्रमण हुन सक्छ। पछि गएर खाद्यनली र सास फेर्ने नली थिचिन गई सास फेर्न गाह्रो भई मृत्यृ हुन सक्छ। सेलुलाइटिस, पिनास र दिमागमा क्याभरनस साइनस थ्रोम्बोसिस हुनसक्छ। गिजा तथा मुखसम्बन्धी रोग भएका व्यक्तिमा, अन्य सामान्य स्वस्थ व्यक्तिका तुलनामा श्वासप्रश्वाससम्बन्धी रोग, मुटुसम्बन्धी रोग, बाथज्वरो, अनियन्त्रित मधुमेह, हड्डी कमजोर हुने, हृदयघात, मस्तिष्कघात हुने सम्भावना बढी हुन्छ। साथै गर्भवतीको समयभन्दा पहिले नै शिशु जन्मने र शारीरिक तथा मानसिक रूपले कमजोर शिशु हुने सम्भावना रहन्छ। धारिला, नमिलेका दाँत, लामो समयसम्मको घाउ खटिरा, रोग, फोहर साथै सूर्तिजन्य तथा सुपारीजन्य पदार्थको सेवन लगातार र लामो समयसम्म भएमा मुखको क्यान्सर हुन सक्छ। दाँत तथा मुखका अंगप्रत्यंगमा जोगाउनका दाँत एवं मुखको सरसफाइ, खानेकुरामा नियन्त्रण र नियमित रूपमा दन्त परीक्षण गर्नु उपयुक्त हुन्छ। भोक लागेको बेला खानेकुराको जत्ति महत्त्व हुन्छ, खाना खाइसकेपछि ब्रस गर्नुलाई पनि उत्ति नै महत्त्व दिनु पर्दछ भन्ने जनचेतना फैलाउनुपर्ने खाँचो छ। अब दाँत सफा गर्ने ब्रस र मन्जन अगाडि सारेर खाना खाने बेला आएको छ। विद्यालयका शिक्षक, शिक्षिकाले पनि विद्यार्थीलाई दैनिक दुई पटक दाँत माझ्ने निर्देशन दिनुका साथै दाँत माझे वा नमाझेको दैनिक अनुगमन गर्न जरुरी भएको छ। एक दिनमा बिहान खाना खाइसकेपछि ४ मिनेट र बेलुका सुत्नु अगाडि ४ मिनेट मुखको सरसफाइमा दिँदा ९० प्रतिशत मुखका रोगहरूबाट मुक्त हुन सकिन्छ। रोग लागिसकेमा पनि उपचार गर्ने चिकित्सक सही भए नभएको, प्रयोग गरिने सामान, उपकरण र पदार्थहरू पूर्ण निर्मलीकरण र शुद्धीकरण भए नभएकोमा सोधपुछ पनि गर्नु पर्दछ। अन्यथा रोगको उपचार गरी फर्किंदा अपरिवर्तित नोक्सान, जटिलता, थुप्रै हेपाटाइटिस एचआईभीजस्ता सरुवा, संक्रामक र भयानक रोगहरू बोकेर घर फर्किने जोखिम हुन सक्छ। डा बुढाथोकी स्वास्थ्य तथा जनसंख्या मन्त्रालयका प्रवक्ता हुन्।"
फिप्नाले मनायो १४८औं लखन थापा स्मृति दिवस,"न्यूयोर्क : आदिवासी जनजाति महासंघ अमेरिका(फिप्ना)को आयोजनामा नेपालका प्रथम शहिद लखन थापा मगरको १४८औं स्मृति दिवस अमेरिकामा मनाएको छ । नेपाल सरकारका महिला बालबालिका तथा जेष्ठ नागरिक मन्त्री नोबल किशोर शाह सुडीको प्रमुख आतिथ्यमा गरिएको समारोहमा विशेष अथितिको रुपमा प्रतिनिधिसभाका सदस्य सुशीला श्रेष्ठ र कमला बिकले सहभागीता जनाएका थिए । फिप्नाले प्रथम शहीद लखन थापा मगरको स्मृति दिवस बिगतदेखि मनाउँदै आइरहेको छ । कार्यक्रममा बोल्दै उनले जनजाति, दलित मधेशीले आफ्नो अधिकार स्थापित गर्नका लागि एक जुट भएर अगाडि बढ्नुको विकल्प नभएको मन्त्री शाहले बताए । प्रतिनिधिसभा सदस्य कमला विश्वकर्माले पनि कार्यक्रममा बोल्दै उनलाई वर्षमा एकदिन नसम्झी उनको नाममा स्वास्थ्य संस्था तथा शैक्षिक संस्था स्थापना गर्नुपर्ने आफ्नो धारणा व्यक्त गरिन् । स्मृति दिवसमा संघीय परिषद्को उपसभामुख निमा गोले तामाङ, सामाजिक अभियान्ताहरु केशबराम राई, समीर महर्जन, शेर्पा किदुङका अध्यक्ष तेम्बा शेर्पा, कलाकार संघकी अध्यक्ष बसन्ती राईले समेत मन्त्वय राखेका थिए । फिप्नाका अध्यक्ष तोरण गुरुङको अध्यक्षतामा कार्यक्रम भएको थियो ।"
"गणतन्त्र, उत्तम तन्त्र","२०७२ सालमा संविधान बनेपछि मुलुक औपचारिक रूपमै संघीय लोकतान्त्रिक गणतन्त्रमा प्रवेश गयो । २०६५ सालको जेठ १५ गते मुलुकबाट राजतन्त्र अन्त्य गरी गणतन्त्र स्थापना गरिएको थियो । त्यसअघि २०४६ सालपछिका वर्ष पनि प्रजातान्त्रिक व्यवस्थाकै हुन् । तर सक्रिय राजतन्त्रले २०१७ देखि २०४६ सालसम्म एकछत्र राजमात्रै गरेन, मुलुकलाई धेरै पछाडि राख्यो । प्रजातान्त्रिक कालका तीन वर्ष पनि तत्कालीन राजा ज्ञानेन्द्रले सत्ता हालमा लिएर एकछत्र चलाए । इतिहासका यी कालखण्डलाई तुलना गर्ने हो भने नेपाली जनताले प्रजातन्त्र र गणतन्त्रमा निकै ठूला उपलब्धि प्राप्त गरेका छन् । तर पनि राजतन्त्रकै पक्षमा आवाजसमेत उठ्न थालेको छ । त्यसको खास कारण राजतन्त्र उपयुक्त व्यवस्था हो भनेर भन्दा पनि अहिलेको व्यवस्थाका थुप्रै विकृति र विसंगति अनि दल र नेताहरूप्रतिको असन्तुष्टि हो । त्यही असन्तुष्टिको धमिलो पानीमा राजतन्त्रले माछा मार्ने प्रयास गर्न खोज्दैछ, जुन नेपाल र नेपाली जनताका खातिर स्वीकार्य हुने खालको छैन । राजतन्त्रको सक्रियकाल र गणतन्त्रको तुलना गर्दा यो केवल वंश परम्पराबाट योग्यता र जनताका सन्तानबाटै जनता शासित हुनुको फरकमात्रै होइन । गणतन्त्रले नेपालमा अनेक सामाजिक र आर्थिक परिवर्तन ल्याएको छ, सक्रिय राजतन्त्रकालबाट अहिलेसम्म नेपालले विकासको छलाङ मारेको छ । झन्डै शतप्रतिशत परिवारलाई बिजुलीको उज्यालो पुयाउनेदेखि गाउँगाउँमा मोटरबाटो र आधारभूत खानेपानीको सुनिश्चितता भएको छ । सञ्चार क्षेत्रमा ठूलो क्रान्ति आएको छ । यो केवल समयले ल्याएको परिवर्तन होइन, लोकतान्त्रिक व्यवस्था भएकैले हासिल भएका उपलब्धि हुन् । साक्षरतामा मात्रै होइन शिक्षामा नेपालले ठूलो फड्को मारेको छ, स्वास्थ्य र पोषणमा आएको परिवर्तनको द्योतक हो कि नेपालीको औसत आयु ७० वर्ष पुगेको छ, जब कि पञ्चायत सकिने बेला ५४ वर्षमात्रै थियो । लोकतन्त्र आफैंमा सबै नागरिकलाई समान ठान्ने र सबैलाई अवसर दिने व्यवस्था हो, त्यसैको परिणाम हो, आज संघीय संसद्मा महिलाहरूको ३३ प्रतिशत उपस्थिति छ । स्थानीय तहदेखि प्रदेशहरूमा महिला, दलित, जनजातिको समावेशी प्रतिनिधित्व भएको छ । जातीय छुवाछूतविरुद्ध कानुनी व्यवस्थामात्रै छैन, कार्यान्वयन छ । राज्यका हरेकजसो निकायमा समावेशी नेपाल छ, जहाँ पहिला एकैथरी जाति वा एकथरी भाषीको मात्रै रजगज थियो । सबै नेपालीले आफ्ना भाषा, संस्कृतिको स्वतन्त्र अभ्यास गर्न पाएका छन् । लोकतन्त्र हरेकजसो नेपालीको जीवनमा आएको छ र त जीवनस्तर ह्वात्तै माथि उकासिएको छ । तर गणतन्त्रमा पनि दल र नेताहरूले स्थायी सरकार दिन सकेका छैनन्, भ्रष्टाचार नियन्त्रण गर्न सकेका छैनन् र कानुनी राजको कार्यान्वयनमा थुप्रै र ठूला कमजोरी गरेका छन् । त्यसबारेमा आवाज उठाउन सचेत नेपाली जनता छन्, जुन राजतन्त्रका बेला सम्भव थिएन, किनभने त्यो बेला अभिव्यक्ति स्वतन्त्रता हुँदैनथ्यो । अभिव्यक्ति स्वतन्त्रता भएकैले आज गणतन्त्रमा पनि कतिपयले राजतन्त्रका कुरा गर्न पाएका हुन्, जब कि राजतन्त्रमा गणतन्त्रको ग उच्चारणै गर्न प्रतिबन्ध थियो । दलतन्त्रमा फसिरहेको गणतन्त्रको विकल्पका रूपमा राजतन्त्र वा अर्काे कुनै तन्त्र विकल्प हुन सक्दैन । सुधार र परिमार्जनसहित अहिलेकै गणतान्त्रिक व्यवस्थालाई उन्नत बनाउनु नै निर्विकल्प उपाय हो ।"
पूर्वमन्त्री र सभासद्को नागरिकता छानबिन गर्न माग,"परासी : झुटा विवरण पेस गरेर नेपाली नागरिकता लिएको भन्दै जिल्लामा उजुरी पर्न थालेका छन्। त्यसरी उजुरी पर्नेमा जिल्लाका पूर्वमन्त्रीदेखि सभासद्समेत छन्। नागरिकतासम्बन्धी परेका उजुरीमध्ये केही उजुरीहरू उपर जिल्ला प्रशासन आफैंले छानबिन गर्ने गरेको छ। केहीलाई प्रहरी कार्यालयमा छानबिनका लागि पठाउने गरिएको छ भने केही गृह मन्त्रालय पठाउने गरिएको प्रमुख जिल्ला अधिकारी हीरालाल रेग्मीले बताए। जिल्लाको पछिल्लो तथ्यांकअनुसार झुटा विवरण पेस गरेर नेपाली नागरिकता लिएको भन्दै ८१ वटा उजुरी परेका छन्। जसमा झुटा विवरण पेस गरेर लिएका ५९ वटा र २२ वटा दोहोरो नागरिकता अर्थात् एउटै विवरण पेस गरी प्रतिलिपि लिने ठाउँमा सोही विवरणको नयाँ लिएको र नाम, थरलगायतका विवरण परिवर्तन गरी लिएका छन्। झुटा विवरण पेस गरी नागरिकता लिएको भन्दै परेका उजुरीमध्ये ५० भन्दा बढी भारतीयले नेपाली नागरिकता लिएको भन्ने छ। उजुरी दिनेमा केहीले जिल्लामै दिएका छन्। केहीले मन्त्रालयमा र केहीले अख्तियारमा उजुरी दिएका जिल्ला प्रशासनले जनाएको छ। जिल्ला प्रशासन कार्यालयले दिएको जानकारीअनुसार उजुरीमध्ये ३४ वटा छानबिनका लागि जिल्ला प्रहरी कार्यालयमा पठाइएको छ। २५ वटा जिल्ला प्रशासनले छानबिन गरिरहेको जनाएको छ। झुटा विवरण पेस गरेर नागरिकता लिएको भन्दै उजुरी पर्नेमा अधिकांश सीमा क्षेत्रमा बसोबास गर्ने व्यक्तिहरू छन्। त्यसैगरी दोहोरो नागरिकता लिएको भन्दै उजुरी परेका २२ मध्ये ११ वटा रद्द भएको प्रशासनले जनाएको छ। अन्यको छानबिन भइरहेको छ। पूर्वमन्त्री र सभासद्विरुद्ध उजुरी झुटा विवरण पेस गरेर नागरिकता लिएको भन्दै पूर्वमन्त्रीदेखि प्रदेशसभा सभासद्विरुद्ध पनि उजुरी परेका छन्। कांग्रेस केन्द्रीय सदस्य एवं पूर्वगृहराज्यमन्त्री देवेन्द्रराज कँडेल र लुम्बिनी प्रदेशसभा सदस्य बैजनाथ कलवारले भारतीय नागरिकतासँगै नेपाली नागरिकता पनि लिएको भन्दै बदरको मागसहित उजुरी परेको जिल्ला प्रशासनले जनाएको छ। कँडेलमाथि भारतीय नागरिकता लिएको भन्दै नेपाली नागरिकता बदरको माग गरिएको छ। कँडेलमाथि परेको अर्को दोहोरो नागरिकता लिएको भन्ने उजुरीमा भने जिल्ला प्रशासन कार्यालयले पछिल्लो नागरिकता रद्द गरी पुरानैलाई कायम गरेको छ। कँडेलले दोस्रो नागरिकता लिँदा प्रतिलिपि लिनुपर्नेमा पुनः पुरानै विवरणको नयाँ बनाएपछि उनको नागरिकता रद्द भएको हो। विवरण फरक पारी नागरिकता लिएमा पछिल्लोलाई रद्द गरी पहिलो पटक लिएको कायम हुने नागरिकता ऐनमा उल्लेख छ। त्यस्तै, प्रदेशसभा सदस्य कलवारले लिएको नागरिकतामाथि परेको उजुरीमाथि जिल्ला प्रशासनले कूटनीतिक माध्यमबाट यकिन हुनुपर्ने प्रतिवेदन तयार पारेको छ। जिल्ला प्रशासनको छानबिन समितिले भनेको छ, बैजनाथ कलवारले दोहोरो नागरिकता लिएको भन्ने सम्बन्धमा भारतीय कागजातको आधिकारिकताहैसियत एवं निजले भारतीय नागरिकता प्राप्त गरेनगरेको बारेमा कूटनीतिक माध्यमबाट यकिन गरी अग्रिम कारबाही हुनुपर्ने देखिन्छ। यही विवरणसहित मन्त्रालयमा प्रतिवेदन पठाएको छ भने भारतीय नागरिकता लिएको भन्दै उजुरी परेका कँडेलको पनि मन्त्रालयमा प्रतिवेदन पठाइएको छ। उहाँहरू भीआईपी लेबलको भएकाले नागरिकतासम्बन्धीको प्रतिवेदन माथि पठाइएको छ, प्रमुख जिल्ला अधिकारी रेग्मीले भने। कानुनी कारबाही नेपाल नागरिकता ऐन, २०६३ मा कुनै विदेशीले नेपाली नागरिक भएको दाबी गरी झुटो विवरण दिई नेपाली नागरिकता प्राप्त गरेमा एक वर्षदेखि पाँच वर्षसम्म कैद वा ५० हजार रुपैयाँदेखि एक लाखसम्म जरिबाना वा दुवै सजाय हुनेछ। झुटो विवरण दिई प्राप्त गरेको नागरिकता स्वतः रद्द हुने छ। त्यसैगरी कुनै विदेशीलाई झुटो विवरणका आधारमा नागरिकता दिलाउने कार्यमा सनाखत वा सिफारिस गर्ने व्यक्तिलाई ६ महिनादेखि तीन वर्षसम्म कैद वा २५ हजारदेखि ५० हजारसम्म जरिबाना वा दुवै सजाय हुने ऐनमा उल्लेख छ। त्यस्तै, कसैले नेपाली नागरिकताको झुटो वा किर्ते प्रमाणपत्र खडा गरेमा वा बनाई प्रचलनमा ल्याएमा त्यस्तो कार्य गर्ने, गराउने व्यक्तिलाई एक वर्षदेखि पाँच वर्षसम्म कैद वा २० हजारदेखि एक लाखसम्म जरिबाना वा दुवै सजाय हुनेछ। त्यसैगरी झुटो विवरण दिई नागरिकता प्रमाणपत्र प्राप्त गरेमा वा विवरण सच्याएमा त्यस्तो झुटो विवरण दिने व्यक्ति वा कसुर गर्ने गराउने व्यक्तिलाई १५ हजारसम्म जरिबाना हुने ऐनमा उल्लेख छ। ८५ जनाले नागरिकता त्यागे नवलपरासी जिल्लाबाट नागरिकता लिएका ८५ जनाले आफूले पाएको नागरिकता त्याग गरेका छन्। विदेशमा बसोबास गरेकाहरूले विदेशको नागरिकता लिन नेपाली नागरिकता त्यागेका हुन्। सबैभन्दा बढी बेलायतमा बसोबास गर्नेले नागरिकता त्यागेका छन्। दोस्रोमा हङकङ र तेस्रोमा अमेरिकामा बसोबास गर्ने भन्दै नागरिकता त्यागेका छन्। भारतको नागरिकता लिने भन्दै नेपाली नागरिकता त्याग्ने पनि छन्। कोरिया, जर्मनलगायताका देशको नागरिकता प्राप्त गर्न पनि नवलपरासीबाट जारी भएका नेपाली नागरिकता त्यागेर गएको जिल्ला प्रशासनले जनाएको छ।"
केन्द्रीय प्रविधि क्याम्पस धरानमा स्वतन्त्रका कार्की निर्वाचित,"धरान : केन्द्रीय प्रविधि क्याम्पस धरानको स्वतन्त्र विद्यार्थी युनियनको सभापतिमा स्वतन्त्र उम्मेदवार पेसल राज कार्की निर्वाचित भएका छन्। सत्ता साझेदार दल कांग्रेस एमालेको भातृ संस्था नेविसंघ र अनेरास्ववियुका साझा उम्मेदवार अनिरुद्र श्रेष्ठलाई पराजित गर्दै कार्की निर्वाचित भएका हुन्। सभापतिमा निर्वाचित कार्कीले ४ सय १३ मत प्राप्त गरे भने पराजित अनेरास्ववियुका श्रेष्ठले ३ सय ६४ मत प्राप्त गरेका छन्। सचिव भने नेविसंघका विश्वस्वर प्रसाद बडु निर्वाचित भएका छन्। निर्वाचित बडुले ४ सय २७ मत प्राप्त गरि स्वतन्त्रका विकास तामाङलाई पराजित गरे। कोषाध्यक्षमा भने स्वतन्त्रकै नाम्छाङ राई ४ सय ८ मत प्राप्त गरी निर्वाचित भएका छन्। उनका निकटतम प्रतिद्वन्दी अनेरास्ववियुका भुवन शाहशंकरले ३ सय ५९ मत प्राप्त गरेका छन्। सदस्यहरूमा स्वतन्त्रकै बरदान राई, निशान पराजुली, अनेरास्ववियुका निजल तामाङ, दिब्या रायमाझी, अस्मिता सुवेदी, क्रान्तिकारीका राजकुमार कठेत र नेविसंघका हाङ्सु लिम्बू निर्वाचित भएका छन्।"
"सामान किन्दा वा सेवा लिँदा ठगिनुभयो, उपभोक्ता अदालत छ नि !","काठमाडौं :  ललितपुर, गोदावरी१३ की सावित्री थापाले विशालबजारस्थित स्वस्तिक सिल्भर प्यालेसबाट हतारहतारमा चाँदीका मूर्ति किनिन्। ४ हजार ६ सय रुपैयाँमा खरिद गरेका मूर्तिको तौल घर आएर हेर्दा कम पाइयो। चलन चल्तीको भन्दा बढी मूल्य लिएको पत्ता लगाइन्। आफू ठगिएको महसुस हुँदा चिडचिड पसिना आयो। एकसाताभित्रै सामान फिर्ता गर्न विक्रेता समक्ष पुगिन्। पसल सञ्चालक सुनिता श्रेष्ठले कायम भएको मूल्यभन्दा कमको भरपाई र तमसुकसमेत गराई २ हजार २ सय २५ रुपैयाँ मात्र फिर्ता दिइन्। विक्रेताको कार्यले आक्रोशित ५३ वर्षीया थापाले उपभोक्ता अदालतमा मुद्दा दायर गरेकी छिन्।  ललितपुर१८ का रामसागर यादवले एक वर्षअघि ६२ लाखभन्दा बढी मूल्यमा खरिद गरेको सुजुकी ब्रान्डको मारुती ग्रान्ड भिटारा कारमा गत असोजको बाढीले क्षति गर्यो। उनले गत असोज १४ गते सर्भिसिङ तथा मर्मतका लागि विक्रेता कम्पनीको सर्भिस सेन्टरमा पुर्याए। तर, सर्भिस सेन्टरले अहिले कार फिर्ता गरेको छैन। न त विक्रेता कम्पनीले नयाँ कार नै दिएको छ। ४४ वर्षीय यादवले आर्थिक, भौतिक र मानसिक क्षतिपुगेको भन्दै क्षतिपूर्तिको मागसहित उपभोक्ता अदालत पुगेका छन्।  ९८ वर्षीय हरिहरप्रसाद गौतम बाथरुममा लडेर घाइते भए। उपचारका लागि उनलाई चाबहिलस्थित ओम हस्पिटल एन्ड रिसर्च सेन्टरमा पुर्याइयो। सम्बन्धित डाक्टरहरूले एक्सरेमा सामान्य समस्या देखिएको भन्दै दुखाई कम हुने इन्जेक्सन दिए। तर, चारदिनसम्म पनि दुखाई कम भएन। परिवारले फेरि जाँच गर्न ह्याम्स अस्पतालमा पुर्याए। त्यहाँ पुनः एक्सरे र सिटिस्क्यान गरियो। फ्याक्चरको उपचारमा ढिलाइ भएको ह्याम्सका चिकित्सकले बताए। छोरा बसन्तले आर्थिक, मानसिक र शारीरिक क्षतिपूर्तिको मागदाबी गर्दै ओम अस्पतालविरुद्ध उपभोक्ता अदालतमा मुद्दा दायर गरेका छन्। यी त केही उदाहरण मात्रै भए। नुनदेखि सुन किन्न जाँदा उपभोक्ता ठगिने गरेका छन। तर, सुनुवाइ गर्ने निकाय थिएन। अब भने, त्यस्ता गुनासा सुन्ने र न्याय दिने उपभोक्ता अदालत गठन भएको छ। वस्तु तथा सेवा प्रवाहकर्ताबाट ठगिएको महसुस भएमा उक्त अदालतमा उजुरी दिन सकिन्छ। आइतबार गठन भएको अदालतमा पहिलो दिनमा नै तीनवटा मुद्दा दर्ता भएका छन्। सरकारले काठमाडौं उपत्यका मुकाम रहने गरी काठमाडौं, ललितपुर र भक्तपुर जिल्लाभित्रका मुद्दाहरूको कारबाही तथा किनारा गर्ने क्षेत्राधिकारसहित उपभोक्ता अदालत गठन गरेपछि उपभोक्ताहरूको आशा र अपेक्षा बढेको छ। उपभोक्ता संरक्षण ऐन, २०७५ को दफा ४१ को उपदफा (२) बमोजिम यो अदालत गठन गरिएको हो। गुणस्तरीय वस्तु तथा सेवा प्राप्त गर्ने उपभोक्ताको संवैधानिक अधिकार हो। उपभोक्ता अधिकारको संरक्षण तथा सम्बद्र्धन गर्न, न्यायिक उपचार गर्न र उपभोक्तालाई हुन सक्ने हानिनोक्सानी बापत क्षतिपूर्ति उपलब्ध गराउन गठित उपभोक्ता अदालतलाई शीघ्र न्याय दिलाई कार्यगत सफलता देखाउने चुनौती छ। अदालत गठन भएको पहिलो दिनमा नै मुद्दा दायर गरेकी साबित्री थापा आफूले चाँदीका मूर्ति किनेको र खरिद गरेको बिलबाट प्रष्ट हुने दाबी गर्छिन्। थापा भन्छिन्, कारोबार गरेको बिल दिन नखोज्ने मात्र होइन किनिसकेपछि फिर्ता गर्न जाँदासमेत दुव्र्यवहार भोग्नु पर्यो। आफू झैं अन्य व्यक्ति पनि नठगिउन भनेर मुद्दा दायर गरेकी हुँ। दर्ता भएको मुद्दा लामो समय नअल्झियोस। न्याय छिटो पाइयोस्। मौलिक हकको अनुभूति संविधान २०७२ को धारा ४४ मा भनिएको छ, प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुने छ। गुणस्तरहीन वस्तु वा सेवाबाट क्षति पुगेको व्यक्तिलाई कानुनबमोजिम क्षतिपूर्ति पाउने हक हुने छ। संविधान जारी भएको झन्डै तीन वर्षपछि उपभोक्ता संरक्षण ऐन, २०७५ बनेको थियो। संविधान जारी भएको १० वर्ष र कानुन बनेको ६ वर्षपछि बल्ल उपभोक्ता अदालत गठन भएको छ। यसअघि उपभोक्ता हित संरक्षण ऐन, २०५४ र अन्य वस्तु वा सेवासँग सम्बन्धित विशेष कानुनद्वारा नै उपभोक्ता हित संरक्षणहरू व्यवस्थित हुँदै आएको थियो। नयाँ ऐनसँगै उपभोक्ता अदालतको गठनपछि उपभोक्ताहरू मौलिक हक कार्यान्वयनको अनुभूति गर्न थालेका छन्। मुलुकको संविधानमा उपभोक्ता अधिकारलाई मौलिक हकका रूपमा राखिएको छ। महान्यायाधिवक्ता रमेश बडाल उपभोक्ताको हकहित र न्यायिक सुधारको दृष्टिकोणले उपभोक्ता अदालत गठन हुनु महत्वपूर्ण कदम भएको बताउँछन्। उपभोक्ता हित संरक्षण मञ्चका महासचिव विष्णुप्रसाद तिमिल्सिना ढीलै भए पनि उपभोक्ता अदालत गठन हुनु सकारात्मक भएको बताउँछन्। गुणस्तरीय वस्तु वा सेवा उपलब्ध नगराई ठगी गर्नेविरुद्ध उपभोक्ताहरूले मुद्दा दायर गर्न सक्छन, वरिष्ठ अधिवक्ता तिमिल्सेना भन्छन्, अदालतले पनि फास्ट ट्र्याकबाट मुद्दाको निरुपण गर्नुपर्छ। केके छन्, उपभोक्ताका अधिकार ? प्रत्येक उपभोक्तालाई गुणस्तरीय वस्तु वा सेवा प्राप्त गर्ने अधिकार हुने संवैधानिक व्यवस्था छ। यो अधिकार हनन भएको अवस्थामा गुनासो गर्दै हिँड्नुपर्ने अवस्थाको अन्त्य भएको छ। तर, ढिलासुस्ती नगरी ६ महिनाभित्र मुद्दा दायर गरिसक्नुपर्छ। मुद्दाको हदम्याद ६ महिनाको छ। हक अधिकारमा प्रतिकूल प्रभाव पर्ने बित्तिकै कानुनी उपचार खोज्न सकिने भएको छ। उपभोक्ताको हक, हित र सरोकार संरक्षण गर्ने प्रयोजनका लागि उपभोक्ताको अधिकारको कानुनी रूपमै व्यवस्था गरिएको छ। वस्तु वा सेवामा सहज पहुँचको अधिकार, स्वच्छ प्रतिस्पर्धात्मक मूल्यमा गुणस्तरीय वस्तु वा सेवाको छनोट गर्न पाउने अधिकार रहेको छ। त्यस्तै, वस्तु, सेवा र वस्तु वा सेवाको मूल्य, परिमाण, शुद्धता, गुणस्तर आदिबारे सूचित हुने अधिकार र दुई वा दुईभन्दा बढी पदार्थको समिश्रणबाट बनेको वा उत्पादित वस्तुमा रहेका त्यस्ता पदार्थको मात्रा, तत्व वा प्रतिशतको सम्बन्धमा उत्पादक, पैठारीकर्ता वा विक्रेताबाट जानकारी पाउने अधिकार छ। मानव जीउ ज्यान, स्वास्थ्य तथा सम्पत्तिमा हानि पुर्याउने वस्तु तथा सेवाको बिक्री वितरणबाट सुरक्षित हुन पाउने अधिकार पनि कानुनी रूपमै व्यवस्था गरिएको छ। अनुचित व्यापारिक तथा व्यवसायजन्य क्रियाकलापविरुद्ध उचित कानुनी कारवाही गराउन पाउने अधिकार रहेको छ। वस्तु वा सेवाको प्रयोगबाट भएको हानिनोक्सानीविरुद्ध क्षतिपूर्ति पाउने अधिकारी वा निकायबाट उपचार पाउने वा सुनुवाइ हुने अधिकार छ। त्यस्तै उपभोक्ता शिक्षा पाउने अधिकार पनि कानुनी रूपमा व्यवस्था गरिएको छ। उपभोक्ताले क्षतिपूर्तिका माग दाबी गर्दै अदालतमा मुद्दा दायर गर्न सक्ने छन्। त्यस्तै सरकार वादी भएर दायर हुने मुद्दाहरूको न्यायिक निरुपण उपभोक्ता अदालतबाट हुने छ। उपभोक्ता अदालतको क्षेत्राधिकारको सम्बन्धमा ऐन संशोधन गर्ने गृहकार्य भइरहेको छ। उपभोक्ता हित संरक्षण मञ्चका अध्यक्ष एवं वरिष्ठ अधिवक्ता ज्योति बानियाँ उपभोक्ताले वस्तु वा सेवा खरिद गर्दा बिल लिनुपर्ने सुझाव दिन्छन्। ठगी भएको महसुस भएमाा बिलसहित क्षतिपूर्तिकोलागि मुद्दा दायर गर्न सकिने कानुन व्यवसायीहरू सुझाउँछन्। वरिष्ठ अधिवक्ता बानियाँ भन्छन्, ठगी भएको महसुस हुनेबित्तिकै बिलसहित उपभोक्ता अदालतमा मुद्दा दिन सकिन्छ। यो सचेतना जरुरी छ। निःशुल्क बहस गर्दै कानुन व्यवसायी वरिष्ठ अधिवक्ता बानियाँका अनुसार, उपभोक्ता अदालतमा कानुन व्यवसायीले कुनै शुल्क नलिई निःशुल्क सेवा (प्रोबोनो) दिने भएका छन्। एक दर्जनभन्दा बढी सम्बन्धित विषयका विज्ञ कानुन व्यवसायीहरूले त्यस्तो सेवा दिन नाम दर्ता गराएका छन्। वरिष्ठ अधिवक्ता बानियाँ भन्छन्, आफ्नो पक्षको हितका लागि निःशुल्क रूपमा स्वयंसेवी ढंगले बहस गर्ने हो। यस्तै, मुद्दासँग बहसपैरवी गर्ने कानुन व्यवसायी, मुद्दा सुनुवाइ गर्ने न्यायाधीशमा पनि विज्ञताको आवश्यकता देखिन्छ। बाहिरि मुलुकहरूमा सम्बन्धित विषयका विज्ञहरूको रोस्टर बनाउने प्रचलन छ। विज्ञहरूको रोस्टर बनाउनुपर्ने खाँचो छ, बरिष्ठ अधिवक्ता बानियाले भने। कस्तो मुद्दा दायर गर्न मिल्छ ? उपभोक्ता हित संरक्षण मञ्चका महासचिव एवं वरिष्ठ अधिवक्ता तिमिल्सेनाका अनुसार सरकारका साथै उपभोक्ता स्वयं, सरोकारवाला संघसंस्थाले समेत मुद्दा दायर गर्न सक्छन्। सरकार वादी भएर मुद्दा दायर गर्न सकिन्छ। त्यस्तै आफूमाथि मर्का परेको छ भने उपभोक्ता स्वयंले क्षतिपूर्तिको माग गर्दै मुद्दा दायर गर्न सक्छन्। त्यस्तै उपभोक्ताको हित एवं सरंक्षण गर्न गठित संघ, संस्थाले पनि उपभोक्ताको तर्फबाट उजुरी गर्न सक्ने छन्। उपभोक्ता संरक्षण ऐन, २०७५ बमोजिमका मुद्दाहरू उपभोक्ता अदालतमा दर्ता गर्न सकिने महान्यायाधिवक्ता कार्यालयले जनाएको छ। उपभोक्ता अदालतबाट कारबाही र किनारा हुने मुद्दाहरू विशेष प्रकृतिका हुने जनाइएको छ। अदालतको मुकाम काठमाडौँ उपत्यकाभित्रै रहने भएकाले उपभोक्ता अदालतमा वादी सरकारका तर्फबाट बहस पैरवी प्रतिरक्षा गर्न विशेष सरकारी वकिल कार्यालय, काठमाडौंका सरकारी वकीललाई तोकिएको छ। उत्पादक, पैठारीकर्ता, दुवानीकर्ता, सञ्चयकर्ता, विक्रेता वा सेवा प्रदायकले आफ्नो दायित्व पूरा नगरेमा वा दायित्वको उल्लंघन हुने काम गरेमा मुद्दा दायर गर्न सकिने छ। त्यस्तै अनुचित व्यापारिक क्रियाकलाप गरे वा गराएको मुद्दाहरू पनि दर्ता गर्न सकिने छ। झूठा वा भ्रमपूर्ण विज्ञापन गर्ने वा भ्रमपूर्ण विज्ञापन गरी वस्तु बिक्री गर्ने, कमसल वस्तुलाई विशिष्ठ वा गुणस्तर भएको स्तरमान, गुणस्तर, मात्रा, श्रेणी, संरचना, डिजाइन देखाइ बिक्री गर्ने, पुनर्निर्मित वा पुराना वस्तुलाई नयाँ हो भनी देखाइ वा झुक्याइ बिक्री गर्नेविरुद्ध पनि मुद्दा दर्ता गर्न सकिन्छ। त्यस्तै कुनै फाइदा नहुने अवस्थामा पनि वस्तु वा सेवाको बिक्री गर्दा झुठा र भ्रमपूर्ण रूपमा विज्ञापन वा सूचना प्रसार गर्ने, तथ्यगत आधारबिना कुनै वस्तुको उपभोग वा प्रयोगबाट त्यस्तो वस्तुको दाबी वा प्रत्याभूति गर्ने वा बिक्री गर्ने व्यवसायीविरुद्ध पनि मुद्दा दिन सकिने महान्यायाधिवक्ता कार्यालयले जनाएको छ। कुनै वस्तु वा सेवाको वास्तविक लागतको आधारभन्दा फरक आधारमा उपभोक्ता मूल्यमा भार पर्ने गरी मूल्य निर्धारण गर्ने वा कुनै प्रतियोगिता, चिट्टा, अवसर आदिको लागतसमेत समावेश गरी मूल्य तय गर्ने वा त्यस्तो मूल्यमा बिक्री गर्नेविरुद्ध मुद्दा दायर गर्न सकिने छ। कुनै वस्तु वा सेवाको मूल्यमा दान, इनाम वा निःशुल्क पाइने अन्य वस्तुको मूल्य वा लागत समावेश गरी मूल्य निर्धारण गर्ने वा त्यस्तो मूल्यमा त्यस्तो वस्तु वा सेवाको बिक्री गर्नेविरुद्ध पनि उपभोक्ताले मुद्दा दायर गर्न सक्ने कानुनी व्यवस्था छ। कुनै वस्तु वा सेवामा तोकिएको गुणस्तर वा मानकभन्दा घटी हुने वा बढी हुने गरी वा त्यस्तो वस्तु वा सेवा उपभोगबाट उपभोक्तालाई हानिनोक्सानी पुर्याउने गरी त्यस्तो वस्तु उत्पादन, मिश्रण वा आपूर्ति वा ओसारपसार वा सञ्चय वा बिक्री गर्नेविरुद्ध पनि मुद्दा दर्ता गर्न सकिने छ। त्यस्तै त्रुटिपूर्ण उत्पादनबाट नष्ट भएको वस्तुको मूल्य वा व्यापारिक कारोबारको सिलसिलामा करार भएको वस्तुको मूल्यसमेत अन्य वस्तुको लागत मूल्यमा समावेश गरी बिक्री गर्नेविरुद्ध पनि मुद्दा दायर गर्न सकिने छ। कारोबार गरेको बिल दिन नखोज्ने मात्र होइन किनिसके पछि फिर्ता गर्न जाँदासमेत दुव्र्यवहार भोग्नुपर्यो। दर्ता भएको मुद्दा लामो समय नअल्झियोस्। न्याय छिटो पाइयोस्।, सावित्रि थापा, उपभोक्ता नुनदेखि सुन खरिद गर्दासम्म उपभोक्ता ठगिएका हुन सक्छन्। ठगी गर्नेविरुद्ध उपभोक्ताहरूले मुद्दा दर्ता गर्न सक्छन्। विष्णुप्रसाद तिमिल्सिना, महासचिव, उपभोक्ता हित, संरक्षण मञ्च कुनै वस्तुलाई विस्थापित गर्न नक्कली वस्तु उत्पादन वा पैठारी गर्ने वा त्यस्तो वस्तुको बिक्री गर्ने,उपभोग गर्न नसकिने गुणस्तरहीन वस्तु पैठारी, उत्पादन वा बिक्री गर्नेविरुद्ध पनि मुद्दा दायर गर्न सकिने छ। त्यस्तै व्यावसायीक सेवा प्रदायकले सेवाको मूल्य, गुणस्तर, सेवा उपलब्ध गराउने स्थान र समय उल्लेख नगरी सेवा प्रदान गर्ने, कुनै वस्तु वा सेवा बिक्री वा प्रदान गर्दा तोकिएको व्यापारिक तहभन्दा बढी तह वा शृंखला खडा गरी बिक्री वा प्रदान गर्ने व्यापारीविरुद्ध पनि मुद्दा दिन सकिने छ। कुनै वस्तु वा सेवा बिक्री वा प्रदान गर्न कुनै संरचना, मानक वा मापदण्ड तोकिएकोमा त्यस्तो संरचना, मानक वा मापदण्ड पूरा नगरी बिक्री गर्ने व्यवसायीमाथि पनि मुद्दा दाय गर्न सकिने छ। माग, आपूर्ति वा मूल्यमा प्रतिकूल प्रभाव पार्ने काम गर्ने गराउनेविरुद्ध पनि मुद्दा दायर गर्न सकिने महान्यायाधीवक्ता कार्यालयले जनाएको छ। कसैले कुनै वस्तुको उत्पादन, पैठारी, डुवानी, सञ्चय वा बिक्री वितरणमा लागेको लागत र तोकिए बमोजिमभन्दा बढी मुनाफा लिई बिक्री वितरण वा दुवानी वा बिक्री वितरणमा अवरोध गर्नेलाई कानुनी दायरामा ल्याउन सकिने बाटो खुलेको छ। त्यस्तै कुनै वस्तुको उत्पादनका लागि चाहिने कच्चा पदार्थको कोटा निर्धारण गर्ने वा कुनै वस्तुको उत्पादन घटाउने वा त्यस्तै अन्य कुनै काम गर्नेविरुद्ध पनि मुद्दा दर्ता गर्न सकिने छ। वरिष्ठ अधिवक्ता तिमल्सिनाका अनुसार, मुद्दा दायर भएपछि प्रक्रियागत रूपमा अदालतले प्रतिवादीलाई आफ्नो भनाइ पेस गर्न म्याद दिन्छ। तोकिएको म्यादभित्र लिखित रूपमा प्रतिवाद गर्नुपर्छ। अदालतले सुनुवाइ पछि तीन महिनाभित्र निर्णय गर्छ । उपभोक्तालाई क्षतिपुगेको ठहर भएमा व्यवसायीले भर्नुपर्ने हुन्छ। वरिष्ठ अधिवक्ता तिमल्सिना भन्छन्, क्षतिपूर्ति नभरेको अवस्थामा व्यवसायीको जायजेथा, सम्पत्ति रोक्का राख्न सक्छ। केके छन् चुनौती ? न्यायिक क्षेत्रमा एउटा चर्चित मान्यता छ न्याय ढिलो दिनु भनेको नदिनु बराबर हो। उपभोक्ता अदालतमा पनि मुद्दाको चाप बढ्दै जाँदा उपभोक्तालाई छिटोछरितो न्याय दिनुपर्ने चुनौती छ। ०७८ माघ ९ गते सर्वोच्च अदालतले सातवटै प्रदेशमा उपभोक्ता अदालत गठन गर्न सरकारका नाममा परमादेश दिएको थियो। न्यायाधीशद्वय बमकुमार श्रेष्ठ र नहकुल सुवेदीको इजलासले उपभोक्ता हित संरक्षण ऐन २०७५ अनुसार उपभोक्ता अदालत गठन गर्न आदेश दिएको थियो। ऐनमा भएको व्यवस्थाअनुसार सरकारले अदालत गठन नगरेको भन्दै उपभोक्ता हित संरक्षण मञ्चले रिट निवेदन दायर गरेको थियो। सर्वोच्चले ऐनमा भएको व्यवस्था कार्यान्वयन गर्नुभनी आदेश दिएको थियो। महान्यायाधिवक्ता रमेश बडाल सर्वोच्च अदालतको आदेश र समयको आवश्यकतालाई ध्यान दिँदै उपभोक्ता अदालत गठन गरिएको बताउँछन्। काठमाडौं उपत्यकाका तीन जिल्ला काठमाडौं, ललितपुर र भक्तपुर कार्यक्षेत्र रहने गरी उपभोक्ता अदालत गठन गरिएको हो। अन्य ६ वटा प्रदेशका प्रदेश राजधानीमा उपभोक्ता अदालत गठन गर्ने सरकारको तयारी रहे पनि ढिलाइ भइरहेको छ। भवन निर्माण मात्र नभएर न्यायाधीश, जनशक्तिलाई पनि आवश्यक तालिम दिई सबलीकरण गर्नुपर्ने आवश्यकता देखिएको छ। उपभोक्ता अदालतको क्षेत्राधिकारको सम्बन्धमा पनि ऐन संशोधन गर्नुपर्ने जरुरी छ। उपभोक्ता अदालतलाई तत्कालै काभ्रेपलाञ्चोक,रसुवा, धादिङसम्मको क्षेत्राधिकार तोक्नुपर्ने आवश्यकता रहेको वरिष्ठ अधिवक्ता बानियाँ बताउँछन्। बानियाँ भन्छन्, हाइवेमा खानाखाजा खाँदा ठगिएको महसुस गरेका उपभोक्ताले बस चढेर काठमाडौं झरी मुद्दा दायर गर्ने व्यवस्था त हुनुपर्यो नि ! यसका साथै गुणस्तर परीक्षण लगायतका कार्य गर्न प्रयोगशालाको व्यवस्था गर्नुपर्ने जरुरी छ। उपभोक्ता अदालतलाई आधार मानेर स्थानीय र प्रदेश सरकारले उपभोक्तासम्बन्धी कानुन निर्माण गर्नु पर्ने हुन्छ। अधिकांश स्थानीय तहले बजार व्यवस्थापन तथा उपभोक्ता हित संरक्षण ऐन बनाएका छैनन्। त्यस्तै प्रदेशले उपभोक्ता हित संरक्षण ऐन बनाएका छैनन्। सातवटै प्रदेशमा गठन हुने उपभोक्ता अदालतमा कानुन व्यवसायीको भौतिक उपस्थितिको आवश्यकता नपर्ने गरि फेसलेस कोर्ट को व्यवस्था हुनुपर्ने सुझाव कानुन व्यवसायीको छ। वरिष्ठ अधिवक्ता बानियाँ भन्छन्, छिटो न्याय दिने व्यवस्था हुनुपर्छ। भौतिक रूपमा उपस्थित हुनुनपर्ने पेसलेस कोर्टको अवधारणालाई कार्यान्वयन गर्दै अघि बढ्नुपर्छ। अदालतप्रतिको आस्थासँग जोडिएकाले सबलीकरणतर्फ ध्यान दिनुपर्छ। उपभोक्ता अदालतले गरेको निर्णय उपर चित्त नबुझेमा ३० दिनभित्र सम्बन्धित उच्च अदालतमा पुनरावेदन गर्न सकिने कानुन व्यवस्था छ। उपभोक्ता अदालतः लैवरी अदालत नहोस् ! : डिल्लीराज आचार्य उपभोक्ता संरक्षण ऐन २०७५ आएको साढे ६ वर्षपछि विशेष अदालत प्रकृतिको ३ सदस्यीय उपभोक्ता अदालत गठन भएको छ। १ वर्षसम्म कैद हुने सम्मका उपभोक्ता अधिकार हननसम्बन्धी कसुरहरू महानिर्देशकले हेर्न पाउने व्यवस्था ऐनको दफा ४० मा रहेको छ। तर, बिडम्बना ! महानिर्देशक दण्डाधिकारी मात्र छन्। क्षतिपूर्ति भराउने अधिकारवालाका रूपमा छैनन्। यसमा जिल्ला न्यायाधीश न्याय सेवाको उपसचिव र प्रशासन सेवाको उपसचिव रहने जुन संरचना बनाइएको छ, यो नै विश्वसनीय र प्रभावकारी रूपमा देखिँदैन्। किनभने कानुन र प्रशासनिक आँखाले हेरेर मात्र उपभोक्ता अधिकार संरक्षण हुने र समुचित क्षतिपूर्ति भरणको कार्यक्षमता प्रभावकारी हुन सक्दैन। यसमा सम्बन्धित कसुरजन्य क्षेत्रको विज्ञताको सख्त जरुरत पर्दछ। जस्तो कि उपचारमा भएको हननमा सम्बन्धित उपचारबारे जानकार विशेषज्ञ चिकित्सक हुनुपर्छ। यस्तै निर्माण सम्बन्धमा इञ्जिनियर, खाद्य सम्बन्धमा खाद्य विज्ञ आदि आदि। तर, उपभोक्तालाई न्याय दिनेहरू सबै कानुनी र प्रशासनिक डण्डाधारी मानसिकताका हुने भएपछि कसरी संयोजन र प्रभावकारी हुन सक्दछ ? ज्यादै विचारणीय र मननीय विषय हो। उपभोक्ता अदालत जिल्ला अदालत सरह हुने भनिएको छ। तर, महानिर्देशकले गरेको निर्णयउपर जिल्ला अदालतमा पुनरावेदन लाग्ने व्यवस्था छ। उता उपभोक्ता अदालतको निर्णयउपर उच्च अदालतमा पुनरावेदन लाग्ने व्यवस्था छ। छिटो छरितो र अझ भन्ने हो भने तत्काल न्याय चाहिने विषय फेरि उही अदालती लम्बेतान प्रक्रियामा जाने र अनुमान वा अल्पज्ञानको आधारमा न्याय हुन पुग्ने हो भने उपभोक्ता अदालत लैवरी अदालत बन्ने डर पनि छ। लैवरी यस अर्थमा कि अदालत छछैनभन्दा छ। गठन गर्नु मै केहीको सफलताको बखान आइरहेको छ तर वास्तविक न्याय भने लैवरी तालको हुने संरचनागत अवस्थाले कार्यगत सफलताको आशा गर्ने स्थान धेरै कम छ। पुनः संरचनायुक्त प्रभावकारी उपभोक्ता अदालत गठन एवं संक्षिप्त र प्रभावकारी कार्यसम्पन्नता पछि मात्र उपभोक्ता न्याय सम्बोधित हुनेछ। छिटोछरितो र प्रभावकारी रुपमा उपभोक्ताको हक हितको संरक्षण गर्ने र सुसंस्कृत व्यापारलाई प्रबद्र्धन गर्ने र अनैतिक व्यवसायलाई हतोत्साहन तथा दण्डित गर्ने र पीडितलाई क्षतिपूर्ति दिने यसको उद्देश्य हो। दिगो मानवीय जीवन पद्धतिको खोजी र स्थायित्व यसको अहम लक्ष्य हो। यसैले संसारका धेरै देशहरूमा यसको प्रयोग न्यायको बैकल्पिक पद्धति अपनाइएको पाइन्छ। भारतमा एनसीडीआरसीको प्रयास, अमेरिकामा कन्जुमर राइट एजेन्सी र चीनमा समेत न्यायको वैकल्पिक उपाय (एडीआर) को माध्यमबाट उपभोक्ता हकहितको सम्बोधन गरेका अभ्यासहरूलाई मध्यनजर राख्दा नेपालमा भर्खरै स्थापना भएको उपभोक्ता अदालत यसको विधिशास्त्रीय मान्यता र सफल प्रयोगका अभ्यासहरूको अनुशरण तथा प्रयोगका दृष्टिबाट प्रारम्भै असफल हुने संकेत देखिएको छ। अदालत गठन हुनुलाई नै सफलता मान्ने हो भने बेग्लै हो। तर, यसले उद्देश्य अनुरूप न्याय प्रवाह गर्न सक्ने न त समुचित विधि छ। न त वातावरण देखिन्छ। संक्षिप्त कार्यविधि र समर्पणको पनि अभाव नै छ। फिराद वा निवेदन दर्ता लम्बेतान बहस, अर्थात् उही परम्पारगत अदालती प्रक्रियामै जाने डर छ। यसैले उपभोक्ता अदालत परम्परागत अदालत सम्झाउने र लैवरी है लैवरी लै गीतलाई गुनगुनाउनु पर्ने अवस्थातिर नजावस भन्ने शुभेच्छा राखिएको छ । अन्यथा यो परम्परागत न्यायकै शैली र प्रभावमा सिमित रहने छ। (उच्च अदालतका निवर्तमान कायममुकायम मुख्य न्यायाधीश आचार्य सुनको अवैध पैठारी (तस्करी) नियन्त्रणसम्बन्धी जाँचबुझ आयोगका पूर्वसंयोजक हुन्"
महेन्द्र क्याम्पस धरानको सभापतिमा नेविसंघका प्रसान राई निर्वाचित,"धरान : कोशी प्रदेशको दोस्रो ठूलो महेन्द्र बहुमुखी क्याम्पस धरानको स्वतन्त्र विद्यार्थी युनियनको निर्वाचनबाट सभापतिमा नेबिससंघका प्रसान राई निर्वाचित भएका छन्। सत्ता साझेदार दल कांग्रेस र एमालेको भातृ सस्था नेविसंघ र अनेरास्ववियुको संयुक्त प्यानलबाट उम्मेदवारी दिएका प्रसानले समाजबादि विद्यार्थी युनियनका उम्मेदवार निवर्तमान सभापति युवराज राई (अलौकिक)लाई पराजित गर्दै सभापतिमा निर्वाचित भएका हुन्। सभापतिमा निर्वाचित प्रसानले एकहजार २ सय ९१ मत प्राप्त गरे भने पराजित युवराजले ६ सय मत प्राप्त गरे। प्रसनको जीतसँगै महेन्द्र क्याम्पसमा यस अगाडीका दुई स्ववियु निर्वाचन जितेको समाजवादी विद्यार्थी युनियनको विरासत ढलेको छ। स्ववियुको सचिवमा अनेरास्ववियुका पवन बस्नेत र कोषाध्यक्षमा नेबिसंघका आलोक लिम्बु निर्वाचित भएका छन्। त्यस्तै स्ववियुको सदस्यमा ज्ञनेस राई, निराज राई, अस्मिन लिम्बू ,स्मृति राई, देवानी राई, विशाल लिम्बु, बिराज श्रेष्ठ र म्हार महेन्दो तामङ निर्वाचित भएका छन्। निर्वाचित सबै जना नेविसंघ र अनेरास्ववियु संयुक्त प्यानला उम्मेदवार रहेका छन्।"
प्रि ओपन सेसनमा नेप्से परिसूचक ओरालोतिर,काठमाडौं : प्रि ओपन सेसनमा नेप्से परिसूचक सामान्य अंकले घटेको छ। बिहीबार प्रि ओपन सेसनमा नेप्से परिसूचक २१८ अंकले घटेर २६७९९६ विन्दुमा अडिएको छ। यो समयमा ४५ स्क्रिप्सको ५ हजार ७४३ कित्ता सेयर ३७ लाख २१ हजार २२१ रुपैयाँमा खरिदबिक्री भए। कारोबारमा आएका २१ वटा स्टक्सको मूल्य बढ्दा २१ वटाको घट्यो। ३ स्टक्सको मूल्य भने यो समयमा स्थिर रह्यो।
संक्रमणकालीन न्याय : अब के ?,"गत कात्तिक २, २०८१ मा सत्य निरूपण तथा मेलमिलाप आयोग र बेपत्ता पारिएका व्यक्तिको छानबिन आयोगमा पदाधिकारीको सिफारिस गर्न समिति बनेपछि मैले उक्त आयोगमा नियुक्तिका लागि सम्भाव्य एक जना द्वन्द्वविद्लाई भनेको थिएँ आयोगको अध्यक्षमा तपाईंजस्तो द्वन्द्व बुझेको व्यक्ति जानुपर्ने हो। मेरो कुरा सुनेर उनले हाँस्दै भनेका थिए त्यस्तो आयोगमा गएर केही वर्ष जागिर खाएर म असफलताको टीका लगाउन चाहन्न। उनको आसय थियो, यस्तो परिस्थितिमा जतिसुकै सक्षम व्यक्तिहरू संक्रमणकालीन न्यायसम्बन्धी आयोगहरूमा पुगे पनि सफल हुँदैन। उनले पुनः थपेका थिए आयोगका सदस्यहरू मलाई नै छनोट गर्न दिने, राजनीतिक हस्तक्षेप नगर्ने भनी सबै दलले भने र पर्याप्त स्रोतसाधन उपलब्ध गराउने हो भने चाहिँ त्यो जिम्मेवारी वहन गर्न सकिन्छ। उनको लक्षित टिप्पणी राजनीतिक दलप्रति थियो। नभन्दै सिफारिस समितिले संक्रमणकालीन न्यायसम्बन्धी आयोगमा पदाधिकारी सिफारिस गर्न नसक्नुले उनको भनाइको पुष्टि गर्यो। सिफारिस समिति असफल किन भयो भन्ने सम्बन्धमा आआफ्नै विश्लेषण छन्। सिफारिस समिति जेसुकै कारणबाट असफल भएको भनिए पनि पर्दा अगाडि देखिएका असफल हुनुका कारण एउटा छन् भने पर्दा पछाडि अरू पनि थप कारण छन्। समितिको असफलतासँगै संक्रमणकालीन न्याय अल्मलिएको सन्दर्भमा प्रधानमन्त्रीले संक्रमणकालीन न्यायसम्बन्धी आफ्ना विज्ञ सल्लाहकार नियुक्त गरेसँगै संक्रमणकालीन न्यायको बहस पुनः अगाडि बढेको छ। विगतको असफलताबाट पाठ सिक्दै प्रक्रिया अगाडि बढाएमा यो विषय टुंगिन असजिलो पनि छैन। तथापि फेरि पनि समाचार माध्यममा आए जस्तै दलहरूबीच सदस्य र अध्यक्षमा भागबन्डा भइसकेको हो र त्यसलाई औपचारिकता दिन मात्र सिफारिस समिति बनाउन लागिएको हो भने सिफारिस समितिले विगतको नियति नभोग्ला भन्न पनि सकिन्न। संक्रमणकालीन न्याय किन टुंगोमा पुग्न सकिरहेको छैन ? संक्रमणकालीन न्यायप्रतिको फरक फरक बुझाइ र व्याख्या नै संक्रमणकालीन न्याय निरूपण हुन नसक्नुको पहिलो कारण हो। विस्तृत शान्तिसम्झौतामार्फत द्वन्द्वका दुवै पक्षको सहमतिमा यो प्रक्रिया अगाडि बढेको हुँदा दलहरूले यसमा सरोकार नै राख्न नहुने होइन, दलहरूले नै न्यायको विधि र प्रक्रिया तय गरेर न्यायिक निरूपणका लागि संयन्त्र बनाउने हो। तर सरोकार राख्नुको अर्थ आफैं संलग्न भएको द्वन्द्वमा आफैंले न्याय निरूपण गर्छु भनेर आफैं झगडिया र आफैं न्यायाधीश हुने पनि होइन। राजनीतिक सम्झौताबाट विस्तृत शान्तिसम्झौता भए अनुरूप हतियार व्यवस्थापन, सेना समायोजन, संविधान निर्माण, भए पनि संक्रमणकालीन न्यायको विषय टुंगिन नसक्नु भनेको संक्रमणकालीन न्यायको विषय विशुद्ध राजनीतिक विषय नभएकाले हो। जसरी संक्रमणकालीन न्याय विशुद्ध राजनीतिक विषय (राजनीतिक दलले विशुद्ध राजनीतिक व्याख्या गर्छन्) होइन, त्यसैगरी यो विशुद्ध कानुनी वा प्राविधिक विषय (जो दलबाहेक अरूले व्याख्या गर्छन्) मात्र पनि होइन। संक्रमणकालीन न्यायिक प्रक्रियामा युद्धसँग सम्बन्धित घटनाको सत्यतथ्य पत्ता लगाई पीडितलाई परिपूरण, क्षतिपूर्ति, सम्मान, पीडित सहमति भएमा मेलमिलाप, पीडकलाई प्रायश्चित र अति गम्भीर मानव अधिकार उल्लंघनका घटना भएमा अभियोजन गर्नेसम्म पुग्नुपर्ने नै हुन्छ। संक्रमणकालीन न्यायको विषयमा कुनै पनि देशको अभ्यास उदाहरणीय नभएको सन्दर्भमा नेपालले आफ्नै बलबुतामा विस्तृत शान्तिसम्झौता गरे झैं नेपालले विश्वलाई फरक सन्देश दिए झैं संक्रमणकालीन न्यायको सन्दर्भमा पनि यसलाई टुंग्याएर संक्रमणकालीन न्यायको नयाँ विधिशास्त्र निर्माण गर्न सक्ने मौका पनि नेपाललाई छ। तर के अब हामी यो काम गर्न सक्छौं त ? विगतका अभ्यासहरू हेर्ने हो भने संक्रमणकालीन न्याय फेरि पनि बहसमै सीमित हुनेछ। प्रक्रिया सुरु हुनुअगावै राजनीतिक दलहरूबीच आयोगमा कति कति जना पदाधिकारी भागबन्डा गर्ने भन्ने सहमति भएको भनेर समेत समाचार आएको सन्दर्भमा दलहरूप्रति पर्याप्त शंकाको सुविधा छ। विगत १८ वर्षको अभ्यास हेर्ने हो भने पनि संक्रमणकालीन न्यायको विषय यस्तो विषय बन्यो, जो बेला चर्चाको शिखरमा पुग्छ र सेलाउँछ। देशको संविधान बनाउनभन्दा पनि बढी जटिलता संक्रमणकालीन न्यायको व्यवस्थापनमा देखिएको छ। किन ? किनभने संक्रमणकालीन न्यायलाई गम्भीरतापूर्वक लिइएन। तत्कालीन द्वन्द्वका पक्षहरूमा राजनीतिक विषय मिल्नासाथ अरू सबै कुरा मिल्छ भन्ने सोच भयो। संक्रमणकालीन न्याय सत्ताको छायाँमा पर्यो। अलि तीतो लाग्ने गरी भन्दा बेलाबेला सत्ता बार्गेनिङको विषय पनि भयो। यो विषयलाई टुंग्याएको जस कसले लिने भन्ने लोभ पनि देखियो। कामभन्दा बढी बहस भयो। पीडितलाई न्याय दिलाउनुभन्दा बढी संक्रमणकालीन न्याय भन्ने विषय के हो भनेर प्रशिक्षित गर्न बल लगाइयो। त्यतिमात्र होइन, यो विषय लम्ब्याएपछि स्वतः समाधान हुन सक्छ भन्ने भ्रम पनि पालियो। वास्तवमा संक्रमणकालीन न्याय दुई प्रकारको राजनीतिको सिकार भयो। पहिलो दलीय राजनीति र अर्को संक्रमणकालीन न्यायभित्रकै राजनीति, जहाँ सरोकारवाला कुनै न कुनै रूपमा सहभागी भए। जानेर वा नजानेर, बुझेर वा नबुझेर, चाहेर वा नचाहेर संक्रमणकालीन न्यायलाई गिजोल्न हरेक व्यक्तिले धेरथोर नकारात्मक योगदान गरे, जो यसमा चासो राख्छन्। त्यसो भए के संक्रमणकालीन न्याय टुंगिँदैन त ? भन्ने प्रश्न पनि उठ्छ। टुंगिन्छ, अवश्य टुंगिन्छ तर यसरी चाहिँ टुंगिदैन जसरी हिजोकै परम्परालाई निरन्तरता दिन खोजिएको छ। त्यसो भए अब के गर्ने ? राजनीतिक सहमति बिना यो विषयको टुंगो सम्भव छैन, त्यसैले दलहरूलाई गाली गरेर होइन, दलहरूबीच सम्झौताको खोजी गरौं। तर सम्झौताका नाममा दलहले आयोगको गठन प्रक्रियामा हस्तक्षेप गर्नु हुँदैन यस्तो मध्यमार्गी बाटो खोज्नुपर्ने स्थिति छ कि दलहरूले पदमा भागबन्डा गर्न सहमति गर्ने होइन, स्वतन्त्र निष्पक्ष र विवादरहित आयोग गठन गर्नमा चाहिँ सहमति गर्नुपर्छ। बरु यो प्रक्रियामा द्वन्द्वपीडितको सहभागिता भने कुनै न कुनै रूपमा सुनिश्चित हुनैपर्छ। राजनीतिक दल र सिफारिस समितिमा म आफू वा मैले भनेको मान्छे पदाधिकारीमा नियुक्त भए मात्र संक्रमणकालीन न्याय टुंगिन्छ, अन्यथा टुंगिँदैन भन्ने अतिवादी सोच भएसम्म भएसम्म संक्रमणकालीन न्याय अगाडि बढ्दैन। त्यस्तो भयो भने आगामी दिनमा यो विषय झनै गाँठो पर्ने निश्चित छ। अर्को एउटा तीतो के पनि छ भने सिफारिस समिति र आयोगलाई दलीय हस्तक्षेपबाट मुक्त राख्नुपर्छ भन्दै दिउँसो सडकमा कुर्लिने र साँझपख भने दलको र सिफारिस समितिका पदाधिकारीको भागबन्डाभित्र आफ्नो नाम पार्न दलको नेता र सिफारिस समितिका पदाधिकारीकहाँ लामबद्ध भएको विगतमा नदेखिएको होइन। यस्ता व्यक्तिहरूले संक्रमणकालीन न्यायमा हस्तक्षेप भयो भन्नु जत्ति हास्यास्पद अरु के होला ? यस्तो दोहोरो चरित्र भएकाहरूलाई सरोकारवालाहरूले राम्ररी नबुझे, नचिने संक्रमणकालीन न्याय फेरि पनि गर्भमै रहने छ। यस्ता व्यक्ति नियुक्त गरियो भने सरकारले केही थान मान्छेलाई चार वर्ष जागिर त खुवाउला, तर पीडितले न्याय पाउँदैनन्। आयोगका पदाधिकारी योग्य, दक्ष, क्षमतावान् हुनुपर्ने र छनोट प्रक्रिया पनि पारदर्शी हुनुपर्ने कुरामा कुनै द्विविधा रहनुहुन्न। तर योग्यता र क्षमताको नाममा लोकसेवाको परीक्षामा उच्चतम अंक प्राप्त गर्नेलाई सबैभन्दा योग्य कर्मचारी मानेजस्तै सम्भावित पदाधिकारीका प्रमाणपत्र मात्र हेरियो भने आयोग फेरि जागिर खाने थलो बन्ने कुरामा पनि द्विविधा छैन। त्यसैले स्वतन्त्र, निष्पक्ष, पारदर्शी र जवाफदेहितालाई प्राविधिक अर्थमा मात्र बुझिनुहुन्न। केही थान पदाधिकारीको नियुक्तिले मात्र संक्रमणकालीन न्यायको विषय टुंगिँदैन भन्ने कुरा विगतका हाम्रा अनुभवहरूले देखाइसकेको छ। त्यसैले प्रक्रिया सुरु गर्नुअगाडि राजनीतिक दलहरूले विगतमा बनेका सिफारिस समिति र गठन भएका आयोगहरूले कार्य टुंग्याउन नसक्नुमा के के कारणहरू रहे र दलहरू त्यसमा कति कारक बने भन्ने कुराको निर्मम समीक्षा गर्नु आवश्यक छ। असफलताबाट सिक्न सकिने कुरा धेरै भएकाले विगततिर एकपल्ट नफर्की अगाडि बढियो भने संक्रमणकालीन न्याय फेरि पनि दुर्घटनामा पर्ने निश्चित छ। संक्रमणकालीन न्यायसम्बन्धी आयोगहरू सबैलाई मान्य हुने गरी गठन हुनु आवश्यक छ। के सबैलाई मान्य हुने आयोग गठन सम्भव छ ? सम्भव छ, जब आफू वा आफ्नो मान्छे नभै हुँदैन भन्ने हठ त्यागिन्छ तब सम्भव छ। त्यो सुरुवात राजनीतिक दलबाट हुनुपर्छ। अन्य सरोकारवालाले पनि म वा मेरै वा मैले भनेकै मान्छे नै चाहिन्छ भन्ने अड्डी त्याग्नुपर्छ। यदि त्यसो गरिएन र सबैको आफ्नो स्वार्थ मात्र हाबी भयो भने तिनै द्वन्द्वविद्ले भने जस्तै अब बन्ने आयोगमा पनि केही थान व्यक्तिले चार वर्ष जागिर खानेछन् र असफलताको टीका लगाएर बाहिरिने छन्। इतिहास दोहोरिनेछ। इतिहास नदोहोर्याउँ। भविष्यतर्फ विचरण गरौं।"
"ट्विनअटरको इन्जिन बन्यो, तर उडाउने पाइलटै भएनन्","काठमाडौं : राष्ट्रिय ध्वजावाहक नेपाल वायुसेवा निगमको ट्विनअटरको इन्जिन तोकिएको समयभन्दा करिब डेढ महिना ढिला आयो। इन्जिन बनेर आएको करिब दुई हप्ता बित्दा पनि जहाज उडाइएको छैन। ट्विनअटरका प्रशिक्षक पाइलट (आईपी) को ६६ महिनामा हुने पाइलट प्रोफिसेन्सी टेस्ट (पाइल दक्षता जाँचपीपीसी) नभएका कारण उडान सुरु हुन नसकेको हो। जहाजका लागि एक जना स्थायी र एकजना करार गरी दुई प्रशिक्षक पाइलट छन्। तीन महिनादेखि उक्त जहाज ग्राउन्डेड छ। जहाजको इन्जिन यही फागुन २६ गते आएको थियो। जनवरी अन्तिममा आउने भनेको इन्जिन मार्चमा मात्र आएको हो। निगमको पुरानो इन्जिनसँग एक्सचेन्ज गरेर ल्याइएको इन्जिन चैत २ गते (मार्च १५ तारिख) मा ट्विनअटर (नाइनएबीयू) मा जडान गरिएको छ। तर, प्रशिक्षक पाइलट तयार नहुँदा आन्तरिक उडान हुन नसकेको निगम स्रोत बताउँछ। निगमका प्रवक्ता इन्जिनियर मनोजकुमार साह पाइलट प्रोफिसेन्सी टेस्टमा गृहकार्य भइरहेको बताउँछन्। फ्लाई आवर (उडान घण्टा) सकिएपछि ट्विनअटर (नाइनएबीयू) पुस ७ गतेबाट ग्राउन्डेड भएको हो। उक्त जहाजको इन्जिन परिवर्तनका लागि इजरायली कम्पनी बेट सेमेससँग निगमले पुस ५ गते औपचारिक सम्झौता गरेको थियो। इन्जिन मर्मत कम्पनीले सम्झौता गरेको ४५ देखि ९० दिनभित्र इन्जिन दिनुपर्ने व्यवस्था रहेको छ। निगमसँग आन्तरिक उडानका तीनवटा ट्विनअटर जहाज छन्। तर, तीनवटै ग्राउन्डेड छन्। निगमको एउटा ट्विनअटर त झन्डै १२ वर्षदेखि ग्राउन्डेड छ। डीएचसी ६३०० कलसाइन एबीएक्सको उक्त जहाज सन् २०१२ अर्थात् (२०६८०६९ साल) बाटै त्रिभुवन अन्तर्राष्ट्रिय विमानस्थलमा घाम तापेर बसिरहेको छ। उक्त जहाज ग्राउन्डेडपछि दुइटा जहाजले १९ गन्तव्यमा उडान भरिरहेका थिए। तर, ती पनि ग्राउन्डेड भए। इन्जिनमा समस्या देखिएपछि नाइनएबीटी पनि जेठ २३ बाट ग्राउन्डेड भयो। त्यसयता ट्विनअटर नाइनएबीयूले मात्रै आन्तरिक उडान धान्दै आएको थियो। सोही जहाजको एउटा इन्जिनको फ्लाई आवर सकिएपछि पुस ७ गतेबाट ग्राउन्डेड भएको हो। मुलुकका विकट पहाडी र हिमाली जिल्लामा उडान भर्ने एकमात्र संस्था निगम हो। सबै जहाज थन्किएपछि सबैतिरको आन्तरिक उडान बन्द छ। ट्विनअटरमा दुई जना प्रशिक्षक पाइलट छन्, जसको मासिक तलबमात्रै ७ देखि १० लाख छ। करिब १९ जना इन्जिनियर र ५० भन्दा बढी प्राविधिक कर्मचारी कामविहीन भएको महिनौं भइसकेको छ। उडान ठप्प हुँदा कर्मचारीको तलबलगायत प्रशासनिक खर्चका कारण निगमलाई मासिक करोडौंको आर्थिक हानि भइरहेको छ। निगमले भाडाका प्रशिक्षक पाइलट ल्याएर मर्मतपछिको प्रशिक्षण उडान गर्दै निगमले ट्विनअटर (नाइनएबीयू) को मर्मतपछि प्रशिक्षण उडान बिहीबार गर्ने प्रवक्ता साहले बताए। आफ्ना प्रशिक्षक पाइलटको पीपीसी नभएका कारण भाडाका प्रशिक्षक पाइलट ल्याएर उक्त प्रशिक्षण उडान गर्न लागेको हो। मर्मतपछिको प्रशिक्षण उडानका लागि निगमले नियामक निकाय नेपाल नागरिक उड्डयन प्राधिकरणसँग अनुमति मागेको छ। प्राधिकरणका सूचना अधिकारी ज्ञानेन्द्र भूलका अनुसार बुधबारसम्म मर्मतपछिको प्रशिक्षण उडानको अनुमति प्रक्रियामा रहेको छ भने बिहीबार कार्यालय समय सुरुपछि अनुमति दिइनेछ। उक्त प्रशिक्षण उडानपछि नियमित उडान गर्न जहाज योग्य भएनभएको जाँच हुनेछ र योग्य भएमात्र नियमित उडानमा जहाज फर्किनेछ। व्यवस्थापनको लापरबाहीले आन्तरिक उडान ठप्प ट्विनअटर नाइनएबीयू जहाजको इन्जिनको उडान आवर पुस ७ मा सकिँदै थियो। यसै कारण जहाजले २०८१ जेठदेखि उडान आवर सेभिङ रणनीतिमा उडान भरिरहेको थियो। जहाजमा भएका दुई वटा इन्जिनमध्ये दाहिनेपट्टिको इन्जिनको फ्लाइट आवर (अधिकतम उडान गर्न सकिने) अवधि समाप्त भएको हो। जेठ २३ गते ग्राउन्डेड भएको नाइनएबीटी जहाजको इन्जिनको आन्तरिक मर्मत गर्दा इन्जिन सिज भएको र निगमसँग मौज्दात जगेडा इन्जिन नभएको कारणले उक्त जहाज ग्राउन्डेड भएको हो। त्यस जहाजका इन्जिन तथा धेरै पाटपुर्जाहरू निगमको पछिल्लो पटक ग्राउन्डेड भएको नाइनएबीयू जहाजमा स्थानान्तरण गरिएको निगम स्रोत बताउँछ। निगमको ट्विनअटरमा प्रयोगमा भएको इन्जिन (पीटी ६२७) को फ्लाइङ आवर पुस ७ गते सकिँदै छ भन्ने पहिला नै थाहा थियो। इन्जिन मर्मतका लागि निगमले २०२४ को अगस्ट ९ (२०८१ भदौ ३ गते) पहिलो बोलपत्र आह्वान गयो। उक्त बोलपत्रमा इजरायली कम्पनी बेट सेमेस र नेपाली कम्पनी माटर टेडिङले निवेदन दिएका थिए। बेट सेमेसले यसअघि पनि धेरै पटक निगमको इन्जिन मर्मत, सट्टापट्टामा काम गरेको थियो। सामान तथा वस्तुको आयातनिर्यात गर्दै आएको माटर ट्रेडिङलाई इन्जिन मर्मतको जिम्मा दिने निगम व्यवस्थापनको तयारी भए पनि बोलपत्रमा माटर ट्रेडिङ योग्य नहुने भएपछि पहिलो बोलपत्र रद्द गरिएको निगम स्रोतको दाबी छ। दोस्रोपल्ट २०२४ अक्टोबर ३ (२०८१ असोज १७ गते) अर्को बोलपत्र आह्वान गरियो। उक्त बोलपत्रमा इजरायली कम्पनी बेट सेमेसले मात्र निवेदन दियो। उक्त कम्पनी विश्वव्यापी रूपमा नै पीटी ६२७ इन्जिनको मर्मत तथा सञ्चालनका लागि परिचित कम्पनी हो। सुरुमा नै बेट सेमेसलाई इन्जिन मर्मतका लागि नदिँदा अहिले निगम जहाजविहीन हुनु परेको स्रोतको भनाइ छ। एउटा मात्रै कम्पनीले निवेदन हालेकोमा पनि निगमले इन्जिन मर्मत सम्झौता गर्न दुई महिनाभन्दा बढी समय लगाएको छ। निगमले पुस ५ गते मात्र इजरायली बेट सेमेससँग इन्जिन मर्मतका लागि औपचारिक सम्झौता गरेको थियो। बेट सेमेसको निवेदन माथि आन्तरिक मूल्यांकनको क्रममा समय लागेको निगम बताउँछ।"
"स्ववियु निर्वाचनमा नेविसंघ पहिलो, अखिल दोस्रो","काठमाडौं : त्रिभुवन विश्वविद्यालयका आंगिक र सम्बन्धन प्राप्त क्याम्पसमा भएको स्वतन्त्र विद्यार्थी युनियन (स्ववियु) निर्वाचनको नतिजा धमाधम आउन थालेको छ। नजिताअनुसार प्रमुख दल निकट संगठनको अवस्था करिबकरिब उस्तै देखिएको छ। कांग्रेस निकट नेविसंघ पहिलो, एमाले निकट अनेरास्ववियु दोस्रो स्थानमा छ। यो समाचार तयार पार्दासम्म कांग्रेस निकट नेविसंघले १०९ क्याम्पसको नेतृत्व जितेको दाबी गरेको छ। एमाले निकट अनेरास्ववियुले ९१ क्याम्पसमा जितेको छ। माओवादी केन्द्रनिकट अखिल क्रान्तिकारीले ८१ क्याम्पसमा जित हासिल गरेको बताएको छ। नेविसंघले काठमाडौंका ४ वटा आंगिकसहित १०९ आंगिक र सामुदायिक क्याम्पसमा जितेको नेविसंघका प्रवक्ता सुरज सेजुवालले जानकारी दिए। राजधानीका थापाथली इन्जिनियरिङ क्याम्पस, आयुर्वेद क्याम्पस, महाराजगञ्ज चिकित्सा क्याम्पस र नर्सिङ क्याम्पसमा नेविसंघले जित हासिल गरेको छ। अनेरास्ववियुले ११ वटा आंगिक क्याम्पससहित ९१ क्याम्पस जितेको प्रवक्ता प्रकाश पौडेलले जानकारी दिए । जसमा काठमाडौंका तीनवटा आंगिक क्याम्पसमा अनेस्ववियुको नेतृत्व स्थापित भएको छ। काठमाडौंका महेन्द्र रत्न क्याम्पस ताहचल, ललित कला क्याम्पस र नेपाल कमर्स क्याम्पसमा अखिलको नेतृत्वले जितेको छ। यस्तै, महेन्द्र बहुमुखी क्याम्पस नेपालगन्ज, धनकुटा बहुमुखी क्याम्पस, वन विज्ञान अध्ययन संस्थान पोखरा, धौलागिरी बहुमुखी क्याम्पस बागलुङ, पोखरा नरसिङ क्याम्पस, महेन्द्ररत्न क्याम्पस र नेपालगन्ज नर्सिङ क्याम्पस पनि अनेरास्ववियुले जितेको प्रवक्ता पौडेलले जानकारी दिए। अनेरास्ववियुले कोशी प्रदेशमा १५, मधेस प्रदेशमा ३,बागमती प्रदेशमा २२, गण्डकी प्रदेशका १०, लुम्बिनी प्रदेशका २३, कर्णालीका ८ र सुदूरपश्चिमका १० वटा क्याम्पसमा जित हात पारेको छ। अखिल क्रान्तिकारीका अध्यक्ष विजयप्रकाश सापकोटाका अनुसार काठमाडौंका दुईसहित ७ वटा आंगिक क्याम्पसमा क्रान्तिकारीले जित हात पारेको छ। जनप्रशासन क्याम्पस र सानोठिमी बहुमुखी क्याम्पस गरी दुईवटा आंगिक क्याम्पसमा अखिल क्रान्तिकारीले जितेको छ। यस्तै, भोजपुर बहुमुखी क्याम्पस, विराटनगर डिग्री कलेज, नर्सिङ क्याम्पस विराटनगर, त्रिभुवन बहुमुखी क्याम्पस पाल्पा, चितवन इन्जिनियरिङ क्याम्पसमा पनि अखिल क्रान्तिकारीको नेतृत्व आएको छ। पुल्चोक इन्जिनिरिङ क्याम्पसमा भने स्वतन्त्र उमेदवार स्वयम श्रेष्ठ अध्यक्षमा निर्वाचित भएका छन्। यस्तै, इन्जिनियरिङ अध्ययन संस्थान (पश्चिमाञ्चल क्याम्पस) को स्वतन्त्र विद्यार्थी युनियन (स्ववियु) मा स्वतन्त्र उम्मेदवार प्रकाश धामी विजय भएका छन्। रोकिएका क्याम्पसमा छिटो निर्वाचन गर्न माग संगठनभित्रका आन्तरिक विवाद, दुई संगठनबीचको विवादका कारण केही क्याम्पसमा निर्वाचन हुन सकेको छैन। उपत्यकाको त्रिवि केन्द्रीय क्याम्पस, रत्नराज्य लक्ष्मी क्याम्पस, त्रिचन्द्र क्याम्पस, अस्कल क्याम्पस, पाटन संयुक्त क्याम्पस, विश्वभाषा क्याम्पस पद्यकन्या क्याम्पस, नेपाल ल क्याम्पस, सरस्वती क्याम्पस, पब्लिक युथ क्याम्पस र शंकरदेव क्याम्पसमा नै निर्वाचन हुन स्थगित छ। उपत्यका बाहिरका पृथ्वीनारायण क्याम्पस पोखरा, सिद्धनाथ क्याम्पस कैलाली, सुर्खेत बहुमुखी क्याम्पस, बुटवल बहुमुखी क्याम्पस, भैरहवा क्याम्पस, पक्लिहवा कृषि क्याम्पस, तेह्रथुम क्याम्पस, रारा बहुमुखी क्याम्पस र वीरेन्द्र बहुमुखी क्याम्पसमा रोकिएको छ। रोकिएका क्याम्पसमा छिटो निर्वाचन गर्न विद्यार्थी संगठनहरूको माग छ। नेविसंघ प्रवक्ता सुरज सेजुवालले नेपाल ल क्याम्पस स्ववियु निर्वाचनको प्रक्रिया अघि बढाउन माग राखेर रिले अनशन सुरु गरेको जानकारी दिए। नेविसंघले स्ववियुको आवधिक निर्वाचन सुनिश्चित गर, स्ववियु निर्वाचन कार्यतालिका सार्वजनिक गरे, विद्यार्थीको मताधिकार सुनिश्चित गर र स्ववियु निर्वाचन निर्देशिका कार्यान्वयन गर जस्ता माग गर्दै अनशन थालेको छ। ५ चैतमा हुनुपर्ने स्ववियु चुनाव एक आमुक संगठनको आन्तरिक विवादले अवरुद्ध भएको प्रवक्ता सेजुवालले जानकारी दिए। नेविसंघले एक विज्ञप्ति जारी गर्दै चुनाव गराउनका लागि क्याम्पस प्रशासन र निर्वाचन समितिले कुनै तादरुकता नदेखाएको आरोप लगाएको छ। तर, धेरै क्याम्पसमा पनि नेविसंघकै कारण निर्वाचन अवरुद्ध भएको छ। अनेरास्ववियुका उपाध्यक्ष नारायण घर्तीले आफू नजित्ने सुनिश्चित भयका कारण ताला लगाउने र चुनाव रोक्ने कार्यको मुख्य नेतृत्व नेविसंघ र क्रान्तिकारीले गरेको आरोप लगाए। उनले विद्यार्थी आन्दोलनको विषयमा प्रश्न उठिरहेको बेला स्ववियु निर्वाचन भइरहेको बताउँदै भनेका छन्, हामीहरूले संख्याका हिसाबले आआफ्नो दाबी गरे पनि टियूका ६२ वटै आंगिक क्याम्पसमा चुनाब सम्पन्न गराउन सकेका छैनौ। ताला लगाउने र चुनाव रोक्ने कार्यको मुख्य नेतृत्व नेविसंघ र क्रान्तिकारीले नै गरेको देखिन्छ। मुलुकको नेतृत्व गर्ने संगठनले स्वच्छ प्रतिस्पर्धा गर्ने र तिथि, विधि बसाल्ने संस्कार बसालौं। बाँकेमा सम्पन्न स्ववियु निर्वाचनमा ३ वटै क्याम्पसमा अनेरास्ववियु विजयी भएको छ। महेन्द्र बहुमुखी क्याम्पस नेपालगन्जमा अध्यक्ष केशरजंग शाही सहितको प्यानलले जितेको छ। नेपालगन्ज नर्सिङ क्याम्पसमा अध्यक्ष देवार्चना अधिकारी सहितको प्यानल र ज्ञानोदय बहुमुखी क्याम्पस खजुरामा अध्यक्ष सबिन महतो सहितको प्यानलले जितेको छ।"
सांसदले सोधेका प्रश्नको जवाफ दिँदै प्रधानमन्त्री,"काठमाडौं : संघीय संसदअन्तर्गत प्रतिनिधिसभा बैठकमा प्रधानमन्त्रीसँग प्रश्नोत्तर कार्यक्रम सुरू भएको छ। प्रधानमन्त्री केपी शर्मा ओलीले सांसदहरूले सोधेका प्रश्नको जवाफ दिइरहेका छन्। बैठकमा उपप्रधानमन्त्री तथा अर्थमन्त्री विष्णुप्रसाद पौडेलले ""आर्थिक कार्यविधि तथा वित्तिय उत्तरदायित्व (पहिलो संशोधन) विधेयक, २०८१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ। यसैगरी उपप्रधानमन्त्री तथा अर्थमन्त्री पौडेलले ""आर्थिक कार्यविधि तथा वित्तिय उत्तरदायित्व (पहिलो संशोधन) विधेयक, २०८१ लाई पारित गरियोस् भन्ने प्रस्ताव प्रस्तुत गर्नेछन्। मन्त्री पौडेलले ""निजीकरण (पहिलो संशोधन) विधेयक, २०८१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरुलाई निर्णयार्थ प्रस्तुत गरिनेछ। यस्तै अर्थमन्त्री पौडेलले ""निजीकरण (पहिलो संशोधन) विधेयक, २०८१ लाई पारित गरियोस्"" भन्ने प्रस्ताव प्रस्तुत गर्ने कार्यसूची छ। मन्त्री विष्णुप्रसाद पौडेलले आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २००१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्न र उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ । यसैगरी मन्त्री पौडेलले आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१ लाई पारित गरियोस् भन्ने प्रस्ताव प्रस्तुत कार्यसूची छ।"
परीक्षा केन्द्र नहुँदा दुर्गमका परीक्षार्थीलाई सास्ती,"गोरखा : बिहीबारदेखि यस वर्षको माध्यमिक शिक्षा परीक्षा (एसईई) सुरु हुँदै छ। गोरखाका ११ पालिकाका ३ हजार ४ सय ४१ परीक्षार्थी २३ परीक्षा केन्द्रबाट परीक्षामा सहभागी हुँदै छन्। हिमालपारिको चुमनुब्री गाउँपालिकामा भने परीक्षा केन्द्र छैन। पालिकाभरि परीक्षा केन्द्र नहुँदा त्यहाँका एसईई दिने ८८ जना परीक्षार्थीले सास्ती खेपिरहेका छन्। आफ्नै पालिकामा परीक्षा केन्द्र नहुँदा वडा नं २ को ल्हो मावि र वडा नं ३ को बुद्ध माविका विद्यार्थी दुइटा गाउँपालिका कटेर आरूघाट गाउँपालिका ४ आर्खेतस्थित गण्डकी मावि परीक्षा केन्द्रमा आइपुगेका छन्। जिप चढेर सात घण्टा लामो कच्ची बाटोको यात्रापछि आर्खेत आइपुगेको बुद्ध माविका शिक्षक राजन सापकोटाले जानकारी दिए। कहिल्यै गाडी नचढेका बालबालिका गाडी लागेर लखतरान भएका छन्, विद्यार्थीको समन्वय गरेर आएका शिक्षक सापकोटाले भने, एसईई दिन आएका बालबालिका बाटोभरि बान्ता गरेर बिरामीजस्ता भएका छन्। कसरी पढ्ने, कसरी परीक्षा तयारी गर्ने ? पालिकाभित्रै परीक्षा केन्द्र नहुँदा चुमनुब्री र धार्चे गाउँपालिका कटेर आरूघाट आउन बाध्य भएको उनको भनाइ छ। आर्खेतमा दुईवटा होटलका कोठा भाडामा लिएर विद्यार्थीलाई व्यवस्थापन गरिएको शिक्षक सापकोटाले बताए। बुद्ध माविबाट यस वर्ष नियमिततर्फ एसईई दिने विद्यार्थी ५१ जना छन् भने स्तरवृद्धि परीक्षा दिनेको संख्या १९ जना छन्। ल्हो माविबाट १७ जना नियमित र एकजनाले आंशिक परीक्षा दिँदैछन्।"
प्रधानमन्त्रीसँग माल्दोभाका उपप्रधानमन्त्रीको भेट,"काठमाडौं : प्रधानमन्त्री केपी शर्मा ओलीसँग नेपाल भ्रमणमा रहेका माल्दोभाका उपप्रधानमन्त्री एवं परराष्ट्रमन्त्री मिहेल पोप्सोइले आज शिष्टाचार भेट गरेका छन्। प्रधानमन्त्री निवास बालुवाटारमा भएको भेटमा दुईपक्षीय सम्बन्ध र हितका विषयमा छलफल भएको प्रधानमन्त्रीको सचिवालयले जनाएको छ। उनीहरूबीच जलवायु परिवर्तन,शिक्षा,संस्कृति र व्यपारिक सम्बन्ध विस्तारका क्षेत्रमा सहकार्य गर्ने विषयमा समान मत रहेको थियो । प्रधानमन्त्री ओलीले हिमालदेखि समुद्रसम्मको सुरक्षालाई केन्द्रमा राखेर जलवायु परिवर्तनका मुद्दामा नेपालले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रममा सहभागिताका लागि आग्रह गरेका थिए। भेटका अवसरमा प्रधानमन्त्रीका मुख्य सल्लाहकार विष्णुप्रसाद रिमाल,परराष्ट्र मन्त्रालयका सहसचिव गणेशप्रसाद ढकाललगायत सहभागी थिए।"
सांसदले सोधेका प्रश्नको जवाफ दिँदै प्रधानमन्त्री ओली,"काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहीबार बिहान ११ बजेका लागि बोलाइएको संसद सचिवालयले जनाएको छ। बैठकमा प्रधानमन्त्री केपी शर्मा ओलीसँग सांसदहरूले सोधेका प्रश्नको जवाफ दिने कार्यसूची रहेको छ। बैठकमा उपप्रधानमन्त्री तथा अर्थमन्त्री विष्णुप्रसाद पौडेलले ""आर्थिक कार्यविधि तथा वित्तिय उत्तरदायित्व (पहिलो संशोधन) विधेयक, २०८१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ। यसैगरी उपप्रधानमन्त्री तथा अर्थमन्त्री पौडेलले ""आर्थिक कार्यविधि तथा वित्तिय उत्तरदायित्व (पहिलो संशोधन) विधेयक, २०८१ लाई पारित गरियोस् भन्ने प्रस्ताव प्रस्तुत गर्नेछन्। मन्त्री पौडेलले ""निजीकरण (पहिलो संशोधन) विधेयक, २०८१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरुलाई निर्णयार्थ प्रस्तुत गरिनेछ। यस्तै अर्थमन्त्री पौडेलले ""निजीकरण (पहिलो संशोधन) विधेयक, २०८१ लाई पारित गरियोस्"" भन्ने प्रस्ताव प्रस्तुत गर्ने कार्यसूची छ। मन्त्री विष्णुप्रसाद पौडेलले आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २००१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्न र उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ । यसैगरी मन्त्री पौडेलले आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१ लाई पारित गरियोस् भन्ने प्रस्ताव प्रस्तुत कार्यसूची छ।"
"एसईई परीक्षा आजदेखि, ५ लाख १४ हजार ७१ विद्यार्थी सहभागी हुँदै","काठमाडौं : यस वर्षको माध्यमिक शिक्षा परीक्षा (एसईई) परीक्षा बिहीबारबाट सुरु हुँदै छ। सामुदायिक र संस्थागत गरी ११ हजार २ सय १६ वटा विद्यालयबाट ५ लाख १४ हजार ७१ विद्यार्थी परीक्षामा सहभागी हुँदै छन्। जसमा छात्राको संख्या बढिरहेको छ। छात्रा २ लाख ५७ हजार ७ सय ३० जना छात्रा र २ लाख ५६ हजार ३ सय ११ जना छात्र एसईई परीक्षामा सहभागी हुँदै छन्। अन्य ३० परीक्षार्थी छन्। राष्ट्रिय परीक्षा बोर्डका अनुसार यसपटक जापानको परीक्षा केन्द्रबाट २९ जना विद्यार्थीले एसईई परीक्षा दिँदै छन्। यस्तै सुधार केन्द्रका २१ र एचआईभी प्रभावित ४ विद्यार्थी पनि एसईई दिँदै छन्। केन्द्रीय कारागार सुन्धारा र दैलेख कारागारमा पनि परीक्षा केन्द्र तोकिएको बोर्डका अध्यक्ष डा महाश्रम शर्माले जानकारी दिए। उनकाअनुसार कुल परीक्षार्थीहरूमध्ये १६ हजार ९ सय ४७ जना परीक्षार्थीहरू प्राविधिक धारतर्फका छन्। परीक्षामा केन्द्राध्यक्ष, सहायक केन्द्राध्यक्ष, निरीक्षक, सहायकसहयोगी कर्मचारी र सुरक्षाकर्मी गरी ७७ हजार ८ सय १७ जना प्रत्यक्ष रूपमा परीक्षा केन्द्रमा खटाइएका छन्। बोर्डकाअनुसार एसईईमा सबैभन्दा बढी विद्यार्थी काठमाडौंबाट ३९ हजार ६ सय छन्। सबैभन्दा कम मनाङमा (४३ जना) छन्। माध्यमिक शिक्षा परीक्षालाई अनुशासित, व्यवस्थित, मर्यादित, निष्पक्ष, भयरहित र शान्तिपूर्ण वातावरणमा सञ्चालन गर्न सातवटै प्रदेशका प्रदेश परीक्षा सञ्चालन तथा व्यवस्थापन समितिको समन्वयमा ७७ वटै जिल्ला परीक्षा समन्वय समितिहरूबाट परीक्षामा खटिने छन्। केन्द्राध्यक्ष लगायतका जनशक्तिलाई अभिमुखीकरण गर्ने, प्रश्नपत्र, उत्तरपुस्तिकालगायत परीक्षासँग सम्बन्धित सामग्रीहरू नजिकैको सुरक्षा निकाय र परीक्षा केन्द्रमा पुयाउने लगायतका तयारी पूरा भइसकेको बोर्डले जनाएको छ। परीक्षाको नतिजा प्रकाशन र प्रमाणीकरण लेटर ग्रेडिङ निर्देशिका २०७८ अनुसार हुन्छ। बोर्ड अध्यक्ष डा शर्मा भन्छन्, परीक्षा एउटा नियमित प्रक्रिया भएको र विद्यार्थीहरू यस पूर्व धेरै परीक्षाहरूमा सहभागी भई यहाँसम्म आइपुगेको हुँदा सदा जस्तै यसपटक पनि परीक्षामा सहज रूपमा सहभागी हुनेमा राष्ट्रिय परीक्षा बोर्ड विश्वस्त छ। यस वर्षको एसईई माध्यमिक शिक्षा पाठ्यक्रम २०७८ अनुसार सञ्चालन भएको छ। एसईई परीक्षाको सम्पूर्ण जिम्मा बोर्ड कै छ। तर, परीक्षा केन्द्र तोक्ने र उत्तरपुस्तिका प्रकाशन गर्ने काम प्रदेश सरकारको अधिकारमा रहेको छ। स्थानीय पालिकाहरूसँग परीक्षा व्यवस्थित गर्न पूर्ण सहयोग मागेका छौं, बोर्ड अध्यक्ष डाशर्माले भने, कक्षा १० र १२ को परीक्षामा संघीय सरकार, प्रदेश सरकार र स्थानीय सरकार सँगसँगै अगाडि जाने हो। तर, विगतमा यस्तो संलग्नता त्यति भएको थिएन। यसपटक स्थानीय सरकारको बढी सहभागिता छ। परीक्षालाई स्वच्छ, व्यवस्थित, मर्यादित, भयरहित र शान्तिपूर्ण वातावरणमा सञ्चालन गर्न गराउन परीक्षासँग प्रत्यक्ष र परोक्ष रूपमा संलग्न संघ, प्रदेश र स्थानीय सरकार अन्तर्गतका विभिन्न निकाय तथा सबै सरोकारवालाहरूबाट भएका समन्वयात्मक प्रयासहरूप्रति उनले आभार व्यक्त गरे। परीक्षा सम्पन्न नहुँदासम्म आवश्यक सहयोग र समन्वयका लागि अनुरोध गरेका छन्। परीक्षार्थीहरूलाई उच्च मनोबल र निर्भयसाथ उक्त परीक्षामा सहभागी हुन उनले अनुरोध गरे। असार ७ सम्म नतिजा प्रकाशन राष्ट्रिय परीक्षा बोर्डले एसईई परीक्षाको नतिजा ३ महिनामा प्रकाशित गर्ने कार्यतालिका सार्वजनिक गरेको छ। जसअनुरूप एसईईको अन्तिम परिणाम आगामी असार ७ गतेभित्र प्रकाशित हुनेछ। चैत मसान्तसम्म विद्यालयहरूले आन्तरिक तथा प्रयोगात्मक प्राप्तांक इन्ट्री र रुजु गरिसक्नुपर्ने छ। ०८२ वैशाख मसान्तसम्म उत्तरपुस्तिका परीक्षण तथा सम्परीक्षण गरिनेछ। विद्यार्थीलाई पुनर्याेग गर्न असार २२ गतेसम्मको समय दिइने छ। पुनर्याेगको नतिजा साउन १२ गतेसम्म प्रकाशन हुनेछ। त्यसपछि पूरक परीक्षा साउन १९ र २० गते तोकिएको छ। पूरक परीक्षाको नतिजा पनि भदौ २० गतेभित्र प्रकाशन गरिने बोर्डको वार्षिक कार्यतालिकामा उल्लेख छ। सरकारले एसईईका लागि प्रत्येक वर्ष २७ करोड ७० लाख रकम छुट्ट्याउँदै आएको छ।"
एसईई दिंदै विद्यार्थी (तस्बिरसहित),"काठमाडौं : माध्यमिक शिक्षा परीक्षा (एसइई) आजदेखि सुरु भएको छ । राष्ट्रिय परीक्षा बोर्ड, परीक्षा नियन्त्रण कार्यालयका अनुसार देशभरका दुई हजार ७९ परीक्षा केन्द्रबाट आज बिहान ८ बजेदेखि एसइई सञ्चालन भएको छ । परीक्षा तालिकाअनुसार पहिलो दिन अनिवार्य अङ्ग्रेजी तथा संस्कृत वेदविद्याश्रमतर्फ अनिवार्य संस्कृत रचना र मदरसातर्फ अनिवार्य अरेबिक भाषा विषयको परीक्षा सञ्चालन भइरहेको छ। यस वर्षको माध्यमिक शिक्षा परीक्षामा पाँच लाख १४ हजार ७१ जना विद्यार्थी सहभागी हुने बोर्डले जनाएको छ । गत वर्ष २०८० को एसइई परीक्षामा चार लाख ६४ हजार ७८५ जना विद्यार्थी सहभागी भएका थिए । यस वर्षको परीक्षामा विद्यार्थीको सङ्ख्या ४९ हजार २८६ जना बढेको छ ।"
कोशीको छैटौं अधिवेशन अन्त्यका लागि प्रदेश प्रमुखलाई सिफारिस गर्ने निर्णय,"विराटनगर : कोशी प्रदेशसभाको चालु छैटौं अधिवेशन बिहीबार रातिबाट अन्त्य गरिने भएको छ । प्रदेश सरकारको बिहीबार बिहान बसेको मन्त्रिपरिषद् बैठकले चालु आधिवेश अन्त्य गर्न प्रदेश प्रमुख पर्शुराम खापुङलाई सफारिस गर्ने निर्णय लिएको हो । सरकारको सिफारिसका आधारमा प्रदेश प्रमुखले चालु अधिवेशन अन्त्य गर्नेछन् । अधिवेशन राति १२ बजेबाट अन्त्य हुने प्रदेश सरकारका प्रवक्ता एवं आन्तरिक मामिला तथा कानुनमन्त्री रेवतीरमण भण्डारीले बताए । उनका अनुसार मन्त्रिपरिषद् बैठकले बैठक अन्त्य गर्ने निर्णय गरेको हो । बैठकले कोशी प्रदेश जनस्वास्थ्य नियमावली,२०८१ स्वीकृत गर्ने,समस्याग्रस्त सहकारी संस्था वा संघ व्यवस्थापन समितिको सदस्य सचिवमा चन्द्रबहादुर कार्कीलाई तोक्ने,समस्याग्रस्त सहकारी व्यवस्थापन समितिको कार्यालयका लागि १ करोड २८ लाख ६० हजार रूपैयाँ बाँडफाँट गर्न स्वीकृत प्रदान गर्ने, प्रदेश सरकारबाट स्थानीय तहलाई प्रदान गर्ने वित्तीय समानीकरण अनुदानको लागि अनुमानित सीमा १ अर्ब ५० करोड तथा राजस्व बाँडफाँटको अनुमान सीमा १ अर्ब १० करोड स्वीकृत गर्ने निर्णयसमेत गरेको छ । मन्त्री भण्डारीका अनुसार बैठकले उच्च तथा जिल्ला अदालत सुदृढीकरणका लागि १ करोड ५० लाख बाँडफाँट गर्न स्वीकृत प्रदान गरेको छ । राजनीतिक तथा प्रशासन समितिबाट परिमार्जित आर्थिक मामिला तथा योजना मन्त्रालय र मातहतका कार्यालयको संगठन संरचना तथा दरबन्दी तेरिज ,२०८१ पनि बैठकले स्वीकृत गरेको जानकारी भण्डारीले दिए ।"
"गणतन्त्र, उत्तम तन्त्र","२०७२ सालमा संविधान बनेपछि मुलुक औपचारिक रूपमै संघीय लोकतान्त्रिक गणतन्त्रमा प्रवेश गयो । २०६५ सालको जेठ १५ गते मुलुकबाट राजतन्त्र अन्त्य गरी गणतन्त्र स्थापना गरिएको थियो । त्यसअघि २०४६ सालपछिका वर्ष पनि प्रजातान्त्रिक व्यवस्थाकै हुन् । तर सक्रिय राजतन्त्रले २०१७ देखि २०४६ सालसम्म एकछत्र राजमात्रै गरेन, मुलुकलाई धेरै पछाडि राख्यो । प्रजातान्त्रिक कालका तीन वर्ष पनि तत्कालीन राजा ज्ञानेन्द्रले सत्ता हालमा लिएर एकछत्र चलाए । इतिहासका यी कालखण्डलाई तुलना गर्ने हो भने नेपाली जनताले प्रजातन्त्र र गणतन्त्रमा निकै ठूला उपलब्धि प्राप्त गरेका छन् । तर पनि राजतन्त्रकै पक्षमा आवाजसमेत उठ्न थालेको छ । त्यसको खास कारण राजतन्त्र उपयुक्त व्यवस्था हो भनेर भन्दा पनि अहिलेको व्यवस्थाका थुप्रै विकृति र विसंगति अनि दल र नेताहरूप्रतिको असन्तुष्टि हो । त्यही असन्तुष्टिको धमिलो पानीमा राजतन्त्रले माछा मार्ने प्रयास गर्न खोज्दैछ, जुन नेपाल र नेपाली जनताका खातिर स्वीकार्य हुने खालको छैन । राजतन्त्रको सक्रियकाल र गणतन्त्रको तुलना गर्दा यो केवल वंश परम्पराबाट योग्यता र जनताका सन्तानबाटै जनता शासित हुनुको फरकमात्रै होइन । गणतन्त्रले नेपालमा अनेक सामाजिक र आर्थिक परिवर्तन ल्याएको छ, सक्रिय राजतन्त्रकालबाट अहिलेसम्म नेपालले विकासको छलाङ मारेको छ । झन्डै शतप्रतिशत परिवारलाई बिजुलीको उज्यालो पुयाउनेदेखि गाउँगाउँमा मोटरबाटो र आधारभूत खानेपानीको सुनिश्चितता भएको छ । सञ्चार क्षेत्रमा ठूलो क्रान्ति आएको छ । यो केवल समयले ल्याएको परिवर्तन होइन, लोकतान्त्रिक व्यवस्था भएकैले हासिल भएका उपलब्धि हुन् । साक्षरतामा मात्रै होइन शिक्षामा नेपालले ठूलो फड्को मारेको छ, स्वास्थ्य र पोषणमा आएको परिवर्तनको द्योतक हो कि नेपालीको औसत आयु ७० वर्ष पुगेको छ, जब कि पञ्चायत सकिने बेला ५४ वर्षमात्रै थियो । लोकतन्त्र आफैंमा सबै नागरिकलाई समान ठान्ने र सबैलाई अवसर दिने व्यवस्था हो, त्यसैको परिणाम हो, आज संघीय संसद्मा महिलाहरूको ३३ प्रतिशत उपस्थिति छ । स्थानीय तहदेखि प्रदेशहरूमा महिला, दलित, जनजातिको समावेशी प्रतिनिधित्व भएको छ । जातीय छुवाछूतविरुद्ध कानुनी व्यवस्थामात्रै छैन, कार्यान्वयन छ । राज्यका हरेकजसो निकायमा समावेशी नेपाल छ, जहाँ पहिला एकैथरी जाति वा एकथरी भाषीको मात्रै रजगज थियो । सबै नेपालीले आफ्ना भाषा, संस्कृतिको स्वतन्त्र अभ्यास गर्न पाएका छन् । लोकतन्त्र हरेकजसो नेपालीको जीवनमा आएको छ र त जीवनस्तर ह्वात्तै माथि उकासिएको छ । तर गणतन्त्रमा पनि दल र नेताहरूले स्थायी सरकार दिन सकेका छैनन्, भ्रष्टाचार नियन्त्रण गर्न सकेका छैनन् र कानुनी राजको कार्यान्वयनमा थुप्रै र ठूला कमजोरी गरेका छन् । त्यसबारेमा आवाज उठाउन सचेत नेपाली जनता छन्, जुन राजतन्त्रका बेला सम्भव थिएन, किनभने त्यो बेला अभिव्यक्ति स्वतन्त्रता हुँदैनथ्यो । अभिव्यक्ति स्वतन्त्रता भएकैले आज गणतन्त्रमा पनि कतिपयले राजतन्त्रका कुरा गर्न पाएका हुन्, जब कि राजतन्त्रमा गणतन्त्रको ग उच्चारणै गर्न प्रतिबन्ध थियो । दलतन्त्रमा फसिरहेको गणतन्त्रको विकल्पका रूपमा राजतन्त्र वा अर्काे कुनै तन्त्र विकल्प हुन सक्दैन । सुधार र परिमार्जनसहित अहिलेकै गणतान्त्रिक व्यवस्थालाई उन्नत बनाउनु नै निर्विकल्प उपाय हो ।"
"सामान किन्दा वा सेवा लिँदा ठगिनुभयो, उपभोक्ता अदालत छ नि !","काठमाडौं :  ललितपुर, गोदावरी१३ की सावित्री थापाले विशालबजारस्थित स्वस्तिक सिल्भर प्यालेसबाट हतारहतारमा चाँदीका मूर्ति किनिन्। ४ हजार ६ सय रुपैयाँमा खरिद गरेका मूर्तिको तौल घर आएर हेर्दा कम पाइयो। चलन चल्तीको भन्दा बढी मूल्य लिएको पत्ता लगाइन्। आफू ठगिएको महसुस हुँदा चिडचिड पसिना आयो। एकसाताभित्रै सामान फिर्ता गर्न विक्रेता समक्ष पुगिन्। पसल सञ्चालक सुनिता श्रेष्ठले कायम भएको मूल्यभन्दा कमको भरपाई र तमसुकसमेत गराई २ हजार २ सय २५ रुपैयाँ मात्र फिर्ता दिइन्। विक्रेताको कार्यले आक्रोशित ५३ वर्षीया थापाले उपभोक्ता अदालतमा मुद्दा दायर गरेकी छिन्।  ललितपुर१८ का रामसागर यादवले एक वर्षअघि ६२ लाखभन्दा बढी मूल्यमा खरिद गरेको सुजुकी ब्रान्डको मारुती ग्रान्ड भिटारा कारमा गत असोजको बाढीले क्षति गर्यो। उनले गत असोज १४ गते सर्भिसिङ तथा मर्मतका लागि विक्रेता कम्पनीको सर्भिस सेन्टरमा पुर्याए। तर, सर्भिस सेन्टरले अहिले कार फिर्ता गरेको छैन। न त विक्रेता कम्पनीले नयाँ कार नै दिएको छ। ४४ वर्षीय यादवले आर्थिक, भौतिक र मानसिक क्षतिपुगेको भन्दै क्षतिपूर्तिको मागसहित उपभोक्ता अदालत पुगेका छन्।  ९८ वर्षीय हरिहरप्रसाद गौतम बाथरुममा लडेर घाइते भए। उपचारका लागि उनलाई चाबहिलस्थित ओम हस्पिटल एन्ड रिसर्च सेन्टरमा पुर्याइयो। सम्बन्धित डाक्टरहरूले एक्सरेमा सामान्य समस्या देखिएको भन्दै दुखाई कम हुने इन्जेक्सन दिए। तर, चारदिनसम्म पनि दुखाई कम भएन। परिवारले फेरि जाँच गर्न ह्याम्स अस्पतालमा पुर्याए। त्यहाँ पुनः एक्सरे र सिटिस्क्यान गरियो। फ्याक्चरको उपचारमा ढिलाइ भएको ह्याम्सका चिकित्सकले बताए। छोरा बसन्तले आर्थिक, मानसिक र शारीरिक क्षतिपूर्तिको मागदाबी गर्दै ओम अस्पतालविरुद्ध उपभोक्ता अदालतमा मुद्दा दायर गरेका छन्। यी त केही उदाहरण मात्रै भए। नुनदेखि सुन किन्न जाँदा उपभोक्ता ठगिने गरेका छन। तर, सुनुवाइ गर्ने निकाय थिएन। अब भने, त्यस्ता गुनासा सुन्ने र न्याय दिने उपभोक्ता अदालत गठन भएको छ। वस्तु तथा सेवा प्रवाहकर्ताबाट ठगिएको महसुस भएमा उक्त अदालतमा उजुरी दिन सकिन्छ। आइतबार गठन भएको अदालतमा पहिलो दिनमा नै तीनवटा मुद्दा दर्ता भएका छन्। सरकारले काठमाडौं उपत्यका मुकाम रहने गरी काठमाडौं, ललितपुर र भक्तपुर जिल्लाभित्रका मुद्दाहरूको कारबाही तथा किनारा गर्ने क्षेत्राधिकारसहित उपभोक्ता अदालत गठन गरेपछि उपभोक्ताहरूको आशा र अपेक्षा बढेको छ। उपभोक्ता संरक्षण ऐन, २०७५ को दफा ४१ को उपदफा (२) बमोजिम यो अदालत गठन गरिएको हो। गुणस्तरीय वस्तु तथा सेवा प्राप्त गर्ने उपभोक्ताको संवैधानिक अधिकार हो। उपभोक्ता अधिकारको संरक्षण तथा सम्बद्र्धन गर्न, न्यायिक उपचार गर्न र उपभोक्तालाई हुन सक्ने हानिनोक्सानी बापत क्षतिपूर्ति उपलब्ध गराउन गठित उपभोक्ता अदालतलाई शीघ्र न्याय दिलाई कार्यगत सफलता देखाउने चुनौती छ। अदालत गठन भएको पहिलो दिनमा नै मुद्दा दायर गरेकी साबित्री थापा आफूले चाँदीका मूर्ति किनेको र खरिद गरेको बिलबाट प्रष्ट हुने दाबी गर्छिन्। थापा भन्छिन्, कारोबार गरेको बिल दिन नखोज्ने मात्र होइन किनिसकेपछि फिर्ता गर्न जाँदासमेत दुव्र्यवहार भोग्नु पर्यो। आफू झैं अन्य व्यक्ति पनि नठगिउन भनेर मुद्दा दायर गरेकी हुँ। दर्ता भएको मुद्दा लामो समय नअल्झियोस। न्याय छिटो पाइयोस्। मौलिक हकको अनुभूति संविधान २०७२ को धारा ४४ मा भनिएको छ, प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुने छ। गुणस्तरहीन वस्तु वा सेवाबाट क्षति पुगेको व्यक्तिलाई कानुनबमोजिम क्षतिपूर्ति पाउने हक हुने छ। संविधान जारी भएको झन्डै तीन वर्षपछि उपभोक्ता संरक्षण ऐन, २०७५ बनेको थियो। संविधान जारी भएको १० वर्ष र कानुन बनेको ६ वर्षपछि बल्ल उपभोक्ता अदालत गठन भएको छ। यसअघि उपभोक्ता हित संरक्षण ऐन, २०५४ र अन्य वस्तु वा सेवासँग सम्बन्धित विशेष कानुनद्वारा नै उपभोक्ता हित संरक्षणहरू व्यवस्थित हुँदै आएको थियो। नयाँ ऐनसँगै उपभोक्ता अदालतको गठनपछि उपभोक्ताहरू मौलिक हक कार्यान्वयनको अनुभूति गर्न थालेका छन्। मुलुकको संविधानमा उपभोक्ता अधिकारलाई मौलिक हकका रूपमा राखिएको छ। महान्यायाधिवक्ता रमेश बडाल उपभोक्ताको हकहित र न्यायिक सुधारको दृष्टिकोणले उपभोक्ता अदालत गठन हुनु महत्वपूर्ण कदम भएको बताउँछन्। उपभोक्ता हित संरक्षण मञ्चका महासचिव विष्णुप्रसाद तिमिल्सिना ढीलै भए पनि उपभोक्ता अदालत गठन हुनु सकारात्मक भएको बताउँछन्। गुणस्तरीय वस्तु वा सेवा उपलब्ध नगराई ठगी गर्नेविरुद्ध उपभोक्ताहरूले मुद्दा दायर गर्न सक्छन, वरिष्ठ अधिवक्ता तिमिल्सेना भन्छन्, अदालतले पनि फास्ट ट्र्याकबाट मुद्दाको निरुपण गर्नुपर्छ। केके छन्, उपभोक्ताका अधिकार ? प्रत्येक उपभोक्तालाई गुणस्तरीय वस्तु वा सेवा प्राप्त गर्ने अधिकार हुने संवैधानिक व्यवस्था छ। यो अधिकार हनन भएको अवस्थामा गुनासो गर्दै हिँड्नुपर्ने अवस्थाको अन्त्य भएको छ। तर, ढिलासुस्ती नगरी ६ महिनाभित्र मुद्दा दायर गरिसक्नुपर्छ। मुद्दाको हदम्याद ६ महिनाको छ। हक अधिकारमा प्रतिकूल प्रभाव पर्ने बित्तिकै कानुनी उपचार खोज्न सकिने भएको छ। उपभोक्ताको हक, हित र सरोकार संरक्षण गर्ने प्रयोजनका लागि उपभोक्ताको अधिकारको कानुनी रूपमै व्यवस्था गरिएको छ। वस्तु वा सेवामा सहज पहुँचको अधिकार, स्वच्छ प्रतिस्पर्धात्मक मूल्यमा गुणस्तरीय वस्तु वा सेवाको छनोट गर्न पाउने अधिकार रहेको छ। त्यस्तै, वस्तु, सेवा र वस्तु वा सेवाको मूल्य, परिमाण, शुद्धता, गुणस्तर आदिबारे सूचित हुने अधिकार र दुई वा दुईभन्दा बढी पदार्थको समिश्रणबाट बनेको वा उत्पादित वस्तुमा रहेका त्यस्ता पदार्थको मात्रा, तत्व वा प्रतिशतको सम्बन्धमा उत्पादक, पैठारीकर्ता वा विक्रेताबाट जानकारी पाउने अधिकार छ। मानव जीउ ज्यान, स्वास्थ्य तथा सम्पत्तिमा हानि पुर्याउने वस्तु तथा सेवाको बिक्री वितरणबाट सुरक्षित हुन पाउने अधिकार पनि कानुनी रूपमै व्यवस्था गरिएको छ। अनुचित व्यापारिक तथा व्यवसायजन्य क्रियाकलापविरुद्ध उचित कानुनी कारवाही गराउन पाउने अधिकार रहेको छ। वस्तु वा सेवाको प्रयोगबाट भएको हानिनोक्सानीविरुद्ध क्षतिपूर्ति पाउने अधिकारी वा निकायबाट उपचार पाउने वा सुनुवाइ हुने अधिकार छ। त्यस्तै उपभोक्ता शिक्षा पाउने अधिकार पनि कानुनी रूपमा व्यवस्था गरिएको छ। उपभोक्ताले क्षतिपूर्तिका माग दाबी गर्दै अदालतमा मुद्दा दायर गर्न सक्ने छन्। त्यस्तै सरकार वादी भएर दायर हुने मुद्दाहरूको न्यायिक निरुपण उपभोक्ता अदालतबाट हुने छ। उपभोक्ता अदालतको क्षेत्राधिकारको सम्बन्धमा ऐन संशोधन गर्ने गृहकार्य भइरहेको छ। उपभोक्ता हित संरक्षण मञ्चका अध्यक्ष एवं वरिष्ठ अधिवक्ता ज्योति बानियाँ उपभोक्ताले वस्तु वा सेवा खरिद गर्दा बिल लिनुपर्ने सुझाव दिन्छन्। ठगी भएको महसुस भएमाा बिलसहित क्षतिपूर्तिकोलागि मुद्दा दायर गर्न सकिने कानुन व्यवसायीहरू सुझाउँछन्। वरिष्ठ अधिवक्ता बानियाँ भन्छन्, ठगी भएको महसुस हुनेबित्तिकै बिलसहित उपभोक्ता अदालतमा मुद्दा दिन सकिन्छ। यो सचेतना जरुरी छ। निःशुल्क बहस गर्दै कानुन व्यवसायी वरिष्ठ अधिवक्ता बानियाँका अनुसार, उपभोक्ता अदालतमा कानुन व्यवसायीले कुनै शुल्क नलिई निःशुल्क सेवा (प्रोबोनो) दिने भएका छन्। एक दर्जनभन्दा बढी सम्बन्धित विषयका विज्ञ कानुन व्यवसायीहरूले त्यस्तो सेवा दिन नाम दर्ता गराएका छन्। वरिष्ठ अधिवक्ता बानियाँ भन्छन्, आफ्नो पक्षको हितका लागि निःशुल्क रूपमा स्वयंसेवी ढंगले बहस गर्ने हो। यस्तै, मुद्दासँग बहसपैरवी गर्ने कानुन व्यवसायी, मुद्दा सुनुवाइ गर्ने न्यायाधीशमा पनि विज्ञताको आवश्यकता देखिन्छ। बाहिरि मुलुकहरूमा सम्बन्धित विषयका विज्ञहरूको रोस्टर बनाउने प्रचलन छ। विज्ञहरूको रोस्टर बनाउनुपर्ने खाँचो छ, बरिष्ठ अधिवक्ता बानियाले भने। कस्तो मुद्दा दायर गर्न मिल्छ ? उपभोक्ता हित संरक्षण मञ्चका महासचिव एवं वरिष्ठ अधिवक्ता तिमिल्सेनाका अनुसार सरकारका साथै उपभोक्ता स्वयं, सरोकारवाला संघसंस्थाले समेत मुद्दा दायर गर्न सक्छन्। सरकार वादी भएर मुद्दा दायर गर्न सकिन्छ। त्यस्तै आफूमाथि मर्का परेको छ भने उपभोक्ता स्वयंले क्षतिपूर्तिको माग गर्दै मुद्दा दायर गर्न सक्छन्। त्यस्तै उपभोक्ताको हित एवं सरंक्षण गर्न गठित संघ, संस्थाले पनि उपभोक्ताको तर्फबाट उजुरी गर्न सक्ने छन्। उपभोक्ता संरक्षण ऐन, २०७५ बमोजिमका मुद्दाहरू उपभोक्ता अदालतमा दर्ता गर्न सकिने महान्यायाधिवक्ता कार्यालयले जनाएको छ। उपभोक्ता अदालतबाट कारबाही र किनारा हुने मुद्दाहरू विशेष प्रकृतिका हुने जनाइएको छ। अदालतको मुकाम काठमाडौँ उपत्यकाभित्रै रहने भएकाले उपभोक्ता अदालतमा वादी सरकारका तर्फबाट बहस पैरवी प्रतिरक्षा गर्न विशेष सरकारी वकिल कार्यालय, काठमाडौंका सरकारी वकीललाई तोकिएको छ। उत्पादक, पैठारीकर्ता, दुवानीकर्ता, सञ्चयकर्ता, विक्रेता वा सेवा प्रदायकले आफ्नो दायित्व पूरा नगरेमा वा दायित्वको उल्लंघन हुने काम गरेमा मुद्दा दायर गर्न सकिने छ। त्यस्तै अनुचित व्यापारिक क्रियाकलाप गरे वा गराएको मुद्दाहरू पनि दर्ता गर्न सकिने छ। झूठा वा भ्रमपूर्ण विज्ञापन गर्ने वा भ्रमपूर्ण विज्ञापन गरी वस्तु बिक्री गर्ने, कमसल वस्तुलाई विशिष्ठ वा गुणस्तर भएको स्तरमान, गुणस्तर, मात्रा, श्रेणी, संरचना, डिजाइन देखाइ बिक्री गर्ने, पुनर्निर्मित वा पुराना वस्तुलाई नयाँ हो भनी देखाइ वा झुक्याइ बिक्री गर्नेविरुद्ध पनि मुद्दा दर्ता गर्न सकिन्छ। त्यस्तै कुनै फाइदा नहुने अवस्थामा पनि वस्तु वा सेवाको बिक्री गर्दा झुठा र भ्रमपूर्ण रूपमा विज्ञापन वा सूचना प्रसार गर्ने, तथ्यगत आधारबिना कुनै वस्तुको उपभोग वा प्रयोगबाट त्यस्तो वस्तुको दाबी वा प्रत्याभूति गर्ने वा बिक्री गर्ने व्यवसायीविरुद्ध पनि मुद्दा दिन सकिने महान्यायाधिवक्ता कार्यालयले जनाएको छ। कुनै वस्तु वा सेवाको वास्तविक लागतको आधारभन्दा फरक आधारमा उपभोक्ता मूल्यमा भार पर्ने गरी मूल्य निर्धारण गर्ने वा कुनै प्रतियोगिता, चिट्टा, अवसर आदिको लागतसमेत समावेश गरी मूल्य तय गर्ने वा त्यस्तो मूल्यमा बिक्री गर्नेविरुद्ध मुद्दा दायर गर्न सकिने छ। कुनै वस्तु वा सेवाको मूल्यमा दान, इनाम वा निःशुल्क पाइने अन्य वस्तुको मूल्य वा लागत समावेश गरी मूल्य निर्धारण गर्ने वा त्यस्तो मूल्यमा त्यस्तो वस्तु वा सेवाको बिक्री गर्नेविरुद्ध पनि उपभोक्ताले मुद्दा दायर गर्न सक्ने कानुनी व्यवस्था छ। कुनै वस्तु वा सेवामा तोकिएको गुणस्तर वा मानकभन्दा घटी हुने वा बढी हुने गरी वा त्यस्तो वस्तु वा सेवा उपभोगबाट उपभोक्तालाई हानिनोक्सानी पुर्याउने गरी त्यस्तो वस्तु उत्पादन, मिश्रण वा आपूर्ति वा ओसारपसार वा सञ्चय वा बिक्री गर्नेविरुद्ध पनि मुद्दा दर्ता गर्न सकिने छ। त्यस्तै त्रुटिपूर्ण उत्पादनबाट नष्ट भएको वस्तुको मूल्य वा व्यापारिक कारोबारको सिलसिलामा करार भएको वस्तुको मूल्यसमेत अन्य वस्तुको लागत मूल्यमा समावेश गरी बिक्री गर्नेविरुद्ध पनि मुद्दा दायर गर्न सकिने छ। कारोबार गरेको बिल दिन नखोज्ने मात्र होइन किनिसके पछि फिर्ता गर्न जाँदासमेत दुव्र्यवहार भोग्नुपर्यो। दर्ता भएको मुद्दा लामो समय नअल्झियोस्। न्याय छिटो पाइयोस्।, सावित्रि थापा, उपभोक्ता नुनदेखि सुन खरिद गर्दासम्म उपभोक्ता ठगिएका हुन सक्छन्। ठगी गर्नेविरुद्ध उपभोक्ताहरूले मुद्दा दर्ता गर्न सक्छन्। विष्णुप्रसाद तिमिल्सिना, महासचिव, उपभोक्ता हित, संरक्षण मञ्च कुनै वस्तुलाई विस्थापित गर्न नक्कली वस्तु उत्पादन वा पैठारी गर्ने वा त्यस्तो वस्तुको बिक्री गर्ने,उपभोग गर्न नसकिने गुणस्तरहीन वस्तु पैठारी, उत्पादन वा बिक्री गर्नेविरुद्ध पनि मुद्दा दायर गर्न सकिने छ। त्यस्तै व्यावसायीक सेवा प्रदायकले सेवाको मूल्य, गुणस्तर, सेवा उपलब्ध गराउने स्थान र समय उल्लेख नगरी सेवा प्रदान गर्ने, कुनै वस्तु वा सेवा बिक्री वा प्रदान गर्दा तोकिएको व्यापारिक तहभन्दा बढी तह वा शृंखला खडा गरी बिक्री वा प्रदान गर्ने व्यापारीविरुद्ध पनि मुद्दा दिन सकिने छ। कुनै वस्तु वा सेवा बिक्री वा प्रदान गर्न कुनै संरचना, मानक वा मापदण्ड तोकिएकोमा त्यस्तो संरचना, मानक वा मापदण्ड पूरा नगरी बिक्री गर्ने व्यवसायीमाथि पनि मुद्दा दाय गर्न सकिने छ। माग, आपूर्ति वा मूल्यमा प्रतिकूल प्रभाव पार्ने काम गर्ने गराउनेविरुद्ध पनि मुद्दा दायर गर्न सकिने महान्यायाधीवक्ता कार्यालयले जनाएको छ। कसैले कुनै वस्तुको उत्पादन, पैठारी, डुवानी, सञ्चय वा बिक्री वितरणमा लागेको लागत र तोकिए बमोजिमभन्दा बढी मुनाफा लिई बिक्री वितरण वा दुवानी वा बिक्री वितरणमा अवरोध गर्नेलाई कानुनी दायरामा ल्याउन सकिने बाटो खुलेको छ। त्यस्तै कुनै वस्तुको उत्पादनका लागि चाहिने कच्चा पदार्थको कोटा निर्धारण गर्ने वा कुनै वस्तुको उत्पादन घटाउने वा त्यस्तै अन्य कुनै काम गर्नेविरुद्ध पनि मुद्दा दर्ता गर्न सकिने छ। वरिष्ठ अधिवक्ता तिमल्सिनाका अनुसार, मुद्दा दायर भएपछि प्रक्रियागत रूपमा अदालतले प्रतिवादीलाई आफ्नो भनाइ पेस गर्न म्याद दिन्छ। तोकिएको म्यादभित्र लिखित रूपमा प्रतिवाद गर्नुपर्छ। अदालतले सुनुवाइ पछि तीन महिनाभित्र निर्णय गर्छ । उपभोक्तालाई क्षतिपुगेको ठहर भएमा व्यवसायीले भर्नुपर्ने हुन्छ। वरिष्ठ अधिवक्ता तिमल्सिना भन्छन्, क्षतिपूर्ति नभरेको अवस्थामा व्यवसायीको जायजेथा, सम्पत्ति रोक्का राख्न सक्छ। केके छन् चुनौती ? न्यायिक क्षेत्रमा एउटा चर्चित मान्यता छ न्याय ढिलो दिनु भनेको नदिनु बराबर हो। उपभोक्ता अदालतमा पनि मुद्दाको चाप बढ्दै जाँदा उपभोक्तालाई छिटोछरितो न्याय दिनुपर्ने चुनौती छ। ०७८ माघ ९ गते सर्वोच्च अदालतले सातवटै प्रदेशमा उपभोक्ता अदालत गठन गर्न सरकारका नाममा परमादेश दिएको थियो। न्यायाधीशद्वय बमकुमार श्रेष्ठ र नहकुल सुवेदीको इजलासले उपभोक्ता हित संरक्षण ऐन २०७५ अनुसार उपभोक्ता अदालत गठन गर्न आदेश दिएको थियो। ऐनमा भएको व्यवस्थाअनुसार सरकारले अदालत गठन नगरेको भन्दै उपभोक्ता हित संरक्षण मञ्चले रिट निवेदन दायर गरेको थियो। सर्वोच्चले ऐनमा भएको व्यवस्था कार्यान्वयन गर्नुभनी आदेश दिएको थियो। महान्यायाधिवक्ता रमेश बडाल सर्वोच्च अदालतको आदेश र समयको आवश्यकतालाई ध्यान दिँदै उपभोक्ता अदालत गठन गरिएको बताउँछन्। काठमाडौं उपत्यकाका तीन जिल्ला काठमाडौं, ललितपुर र भक्तपुर कार्यक्षेत्र रहने गरी उपभोक्ता अदालत गठन गरिएको हो। अन्य ६ वटा प्रदेशका प्रदेश राजधानीमा उपभोक्ता अदालत गठन गर्ने सरकारको तयारी रहे पनि ढिलाइ भइरहेको छ। भवन निर्माण मात्र नभएर न्यायाधीश, जनशक्तिलाई पनि आवश्यक तालिम दिई सबलीकरण गर्नुपर्ने आवश्यकता देखिएको छ। उपभोक्ता अदालतको क्षेत्राधिकारको सम्बन्धमा पनि ऐन संशोधन गर्नुपर्ने जरुरी छ। उपभोक्ता अदालतलाई तत्कालै काभ्रेपलाञ्चोक,रसुवा, धादिङसम्मको क्षेत्राधिकार तोक्नुपर्ने आवश्यकता रहेको वरिष्ठ अधिवक्ता बानियाँ बताउँछन्। बानियाँ भन्छन्, हाइवेमा खानाखाजा खाँदा ठगिएको महसुस गरेका उपभोक्ताले बस चढेर काठमाडौं झरी मुद्दा दायर गर्ने व्यवस्था त हुनुपर्यो नि ! यसका साथै गुणस्तर परीक्षण लगायतका कार्य गर्न प्रयोगशालाको व्यवस्था गर्नुपर्ने जरुरी छ। उपभोक्ता अदालतलाई आधार मानेर स्थानीय र प्रदेश सरकारले उपभोक्तासम्बन्धी कानुन निर्माण गर्नु पर्ने हुन्छ। अधिकांश स्थानीय तहले बजार व्यवस्थापन तथा उपभोक्ता हित संरक्षण ऐन बनाएका छैनन्। त्यस्तै प्रदेशले उपभोक्ता हित संरक्षण ऐन बनाएका छैनन्। सातवटै प्रदेशमा गठन हुने उपभोक्ता अदालतमा कानुन व्यवसायीको भौतिक उपस्थितिको आवश्यकता नपर्ने गरि फेसलेस कोर्ट को व्यवस्था हुनुपर्ने सुझाव कानुन व्यवसायीको छ। वरिष्ठ अधिवक्ता बानियाँ भन्छन्, छिटो न्याय दिने व्यवस्था हुनुपर्छ। भौतिक रूपमा उपस्थित हुनुनपर्ने पेसलेस कोर्टको अवधारणालाई कार्यान्वयन गर्दै अघि बढ्नुपर्छ। अदालतप्रतिको आस्थासँग जोडिएकाले सबलीकरणतर्फ ध्यान दिनुपर्छ। उपभोक्ता अदालतले गरेको निर्णय उपर चित्त नबुझेमा ३० दिनभित्र सम्बन्धित उच्च अदालतमा पुनरावेदन गर्न सकिने कानुन व्यवस्था छ। उपभोक्ता अदालतः लैवरी अदालत नहोस् ! : डिल्लीराज आचार्य उपभोक्ता संरक्षण ऐन २०७५ आएको साढे ६ वर्षपछि विशेष अदालत प्रकृतिको ३ सदस्यीय उपभोक्ता अदालत गठन भएको छ। १ वर्षसम्म कैद हुने सम्मका उपभोक्ता अधिकार हननसम्बन्धी कसुरहरू महानिर्देशकले हेर्न पाउने व्यवस्था ऐनको दफा ४० मा रहेको छ। तर, बिडम्बना ! महानिर्देशक दण्डाधिकारी मात्र छन्। क्षतिपूर्ति भराउने अधिकारवालाका रूपमा छैनन्। यसमा जिल्ला न्यायाधीश न्याय सेवाको उपसचिव र प्रशासन सेवाको उपसचिव रहने जुन संरचना बनाइएको छ, यो नै विश्वसनीय र प्रभावकारी रूपमा देखिँदैन्। किनभने कानुन र प्रशासनिक आँखाले हेरेर मात्र उपभोक्ता अधिकार संरक्षण हुने र समुचित क्षतिपूर्ति भरणको कार्यक्षमता प्रभावकारी हुन सक्दैन। यसमा सम्बन्धित कसुरजन्य क्षेत्रको विज्ञताको सख्त जरुरत पर्दछ। जस्तो कि उपचारमा भएको हननमा सम्बन्धित उपचारबारे जानकार विशेषज्ञ चिकित्सक हुनुपर्छ। यस्तै निर्माण सम्बन्धमा इञ्जिनियर, खाद्य सम्बन्धमा खाद्य विज्ञ आदि आदि। तर, उपभोक्तालाई न्याय दिनेहरू सबै कानुनी र प्रशासनिक डण्डाधारी मानसिकताका हुने भएपछि कसरी संयोजन र प्रभावकारी हुन सक्दछ ? ज्यादै विचारणीय र मननीय विषय हो। उपभोक्ता अदालत जिल्ला अदालत सरह हुने भनिएको छ। तर, महानिर्देशकले गरेको निर्णयउपर जिल्ला अदालतमा पुनरावेदन लाग्ने व्यवस्था छ। उता उपभोक्ता अदालतको निर्णयउपर उच्च अदालतमा पुनरावेदन लाग्ने व्यवस्था छ। छिटो छरितो र अझ भन्ने हो भने तत्काल न्याय चाहिने विषय फेरि उही अदालती लम्बेतान प्रक्रियामा जाने र अनुमान वा अल्पज्ञानको आधारमा न्याय हुन पुग्ने हो भने उपभोक्ता अदालत लैवरी अदालत बन्ने डर पनि छ। लैवरी यस अर्थमा कि अदालत छछैनभन्दा छ। गठन गर्नु मै केहीको सफलताको बखान आइरहेको छ तर वास्तविक न्याय भने लैवरी तालको हुने संरचनागत अवस्थाले कार्यगत सफलताको आशा गर्ने स्थान धेरै कम छ। पुनः संरचनायुक्त प्रभावकारी उपभोक्ता अदालत गठन एवं संक्षिप्त र प्रभावकारी कार्यसम्पन्नता पछि मात्र उपभोक्ता न्याय सम्बोधित हुनेछ। छिटोछरितो र प्रभावकारी रुपमा उपभोक्ताको हक हितको संरक्षण गर्ने र सुसंस्कृत व्यापारलाई प्रबद्र्धन गर्ने र अनैतिक व्यवसायलाई हतोत्साहन तथा दण्डित गर्ने र पीडितलाई क्षतिपूर्ति दिने यसको उद्देश्य हो। दिगो मानवीय जीवन पद्धतिको खोजी र स्थायित्व यसको अहम लक्ष्य हो। यसैले संसारका धेरै देशहरूमा यसको प्रयोग न्यायको बैकल्पिक पद्धति अपनाइएको पाइन्छ। भारतमा एनसीडीआरसीको प्रयास, अमेरिकामा कन्जुमर राइट एजेन्सी र चीनमा समेत न्यायको वैकल्पिक उपाय (एडीआर) को माध्यमबाट उपभोक्ता हकहितको सम्बोधन गरेका अभ्यासहरूलाई मध्यनजर राख्दा नेपालमा भर्खरै स्थापना भएको उपभोक्ता अदालत यसको विधिशास्त्रीय मान्यता र सफल प्रयोगका अभ्यासहरूको अनुशरण तथा प्रयोगका दृष्टिबाट प्रारम्भै असफल हुने संकेत देखिएको छ। अदालत गठन हुनुलाई नै सफलता मान्ने हो भने बेग्लै हो। तर, यसले उद्देश्य अनुरूप न्याय प्रवाह गर्न सक्ने न त समुचित विधि छ। न त वातावरण देखिन्छ। संक्षिप्त कार्यविधि र समर्पणको पनि अभाव नै छ। फिराद वा निवेदन दर्ता लम्बेतान बहस, अर्थात् उही परम्पारगत अदालती प्रक्रियामै जाने डर छ। यसैले उपभोक्ता अदालत परम्परागत अदालत सम्झाउने र लैवरी है लैवरी लै गीतलाई गुनगुनाउनु पर्ने अवस्थातिर नजावस भन्ने शुभेच्छा राखिएको छ । अन्यथा यो परम्परागत न्यायकै शैली र प्रभावमा सिमित रहने छ। (उच्च अदालतका निवर्तमान कायममुकायम मुख्य न्यायाधीश आचार्य सुनको अवैध पैठारी (तस्करी) नियन्त्रणसम्बन्धी जाँचबुझ आयोगका पूर्वसंयोजक हुन्"
"एसईई परीक्षा आजदेखि, ५ लाख १४ हजार ७१ विद्यार्थी सहभागी हुँदै","काठमाडौं : यस वर्षको माध्यमिक शिक्षा परीक्षा (एसईई) परीक्षा बिहीबारबाट सुरु हुँदै छ। सामुदायिक र संस्थागत गरी ११ हजार २ सय १६ वटा विद्यालयबाट ५ लाख १४ हजार ७१ विद्यार्थी परीक्षामा सहभागी हुँदै छन्। जसमा छात्राको संख्या बढिरहेको छ। छात्रा २ लाख ५७ हजार ७ सय ३० जना छात्रा र २ लाख ५६ हजार ३ सय ११ जना छात्र एसईई परीक्षामा सहभागी हुँदै छन्। अन्य ३० परीक्षार्थी छन्। राष्ट्रिय परीक्षा बोर्डका अनुसार यसपटक जापानको परीक्षा केन्द्रबाट २९ जना विद्यार्थीले एसईई परीक्षा दिँदै छन्। यस्तै सुधार केन्द्रका २१ र एचआईभी प्रभावित ४ विद्यार्थी पनि एसईई दिँदै छन्। केन्द्रीय कारागार सुन्धारा र दैलेख कारागारमा पनि परीक्षा केन्द्र तोकिएको बोर्डका अध्यक्ष डा महाश्रम शर्माले जानकारी दिए। उनकाअनुसार कुल परीक्षार्थीहरूमध्ये १६ हजार ९ सय ४७ जना परीक्षार्थीहरू प्राविधिक धारतर्फका छन्। परीक्षामा केन्द्राध्यक्ष, सहायक केन्द्राध्यक्ष, निरीक्षक, सहायकसहयोगी कर्मचारी र सुरक्षाकर्मी गरी ७७ हजार ८ सय १७ जना प्रत्यक्ष रूपमा परीक्षा केन्द्रमा खटाइएका छन्। बोर्डकाअनुसार एसईईमा सबैभन्दा बढी विद्यार्थी काठमाडौंबाट ३९ हजार ६ सय छन्। सबैभन्दा कम मनाङमा (४३ जना) छन्। माध्यमिक शिक्षा परीक्षालाई अनुशासित, व्यवस्थित, मर्यादित, निष्पक्ष, भयरहित र शान्तिपूर्ण वातावरणमा सञ्चालन गर्न सातवटै प्रदेशका प्रदेश परीक्षा सञ्चालन तथा व्यवस्थापन समितिको समन्वयमा ७७ वटै जिल्ला परीक्षा समन्वय समितिहरूबाट परीक्षामा खटिने छन्। केन्द्राध्यक्ष लगायतका जनशक्तिलाई अभिमुखीकरण गर्ने, प्रश्नपत्र, उत्तरपुस्तिकालगायत परीक्षासँग सम्बन्धित सामग्रीहरू नजिकैको सुरक्षा निकाय र परीक्षा केन्द्रमा पुयाउने लगायतका तयारी पूरा भइसकेको बोर्डले जनाएको छ। परीक्षाको नतिजा प्रकाशन र प्रमाणीकरण लेटर ग्रेडिङ निर्देशिका २०७८ अनुसार हुन्छ। बोर्ड अध्यक्ष डा शर्मा भन्छन्, परीक्षा एउटा नियमित प्रक्रिया भएको र विद्यार्थीहरू यस पूर्व धेरै परीक्षाहरूमा सहभागी भई यहाँसम्म आइपुगेको हुँदा सदा जस्तै यसपटक पनि परीक्षामा सहज रूपमा सहभागी हुनेमा राष्ट्रिय परीक्षा बोर्ड विश्वस्त छ। यस वर्षको एसईई माध्यमिक शिक्षा पाठ्यक्रम २०७८ अनुसार सञ्चालन भएको छ। एसईई परीक्षाको सम्पूर्ण जिम्मा बोर्ड कै छ। तर, परीक्षा केन्द्र तोक्ने र उत्तरपुस्तिका प्रकाशन गर्ने काम प्रदेश सरकारको अधिकारमा रहेको छ। स्थानीय पालिकाहरूसँग परीक्षा व्यवस्थित गर्न पूर्ण सहयोग मागेका छौं, बोर्ड अध्यक्ष डाशर्माले भने, कक्षा १० र १२ को परीक्षामा संघीय सरकार, प्रदेश सरकार र स्थानीय सरकार सँगसँगै अगाडि जाने हो। तर, विगतमा यस्तो संलग्नता त्यति भएको थिएन। यसपटक स्थानीय सरकारको बढी सहभागिता छ। परीक्षालाई स्वच्छ, व्यवस्थित, मर्यादित, भयरहित र शान्तिपूर्ण वातावरणमा सञ्चालन गर्न गराउन परीक्षासँग प्रत्यक्ष र परोक्ष रूपमा संलग्न संघ, प्रदेश र स्थानीय सरकार अन्तर्गतका विभिन्न निकाय तथा सबै सरोकारवालाहरूबाट भएका समन्वयात्मक प्रयासहरूप्रति उनले आभार व्यक्त गरे। परीक्षा सम्पन्न नहुँदासम्म आवश्यक सहयोग र समन्वयका लागि अनुरोध गरेका छन्। परीक्षार्थीहरूलाई उच्च मनोबल र निर्भयसाथ उक्त परीक्षामा सहभागी हुन उनले अनुरोध गरे। असार ७ सम्म नतिजा प्रकाशन राष्ट्रिय परीक्षा बोर्डले एसईई परीक्षाको नतिजा ३ महिनामा प्रकाशित गर्ने कार्यतालिका सार्वजनिक गरेको छ। जसअनुरूप एसईईको अन्तिम परिणाम आगामी असार ७ गतेभित्र प्रकाशित हुनेछ। चैत मसान्तसम्म विद्यालयहरूले आन्तरिक तथा प्रयोगात्मक प्राप्तांक इन्ट्री र रुजु गरिसक्नुपर्ने छ। ०८२ वैशाख मसान्तसम्म उत्तरपुस्तिका परीक्षण तथा सम्परीक्षण गरिनेछ। विद्यार्थीलाई पुनर्याेग गर्न असार २२ गतेसम्मको समय दिइने छ। पुनर्याेगको नतिजा साउन १२ गतेसम्म प्रकाशन हुनेछ। त्यसपछि पूरक परीक्षा साउन १९ र २० गते तोकिएको छ। पूरक परीक्षाको नतिजा पनि भदौ २० गतेभित्र प्रकाशन गरिने बोर्डको वार्षिक कार्यतालिकामा उल्लेख छ। सरकारले एसईईका लागि प्रत्येक वर्ष २७ करोड ७० लाख रकम छुट्ट्याउँदै आएको छ।"
बूढीगण्डकी आयोजनाद्वारा बेलिब्रिज निर्माण सुरु,"गोरखा : ३४१ मेगावाट क्षमताको जलविद्युत् आयोजना निर्माण गर्न लागेको साहस ऊर्जाले खोर्लाबेंसीमा बेलिब्रिज निर्माणको शुभारम्भ गरेको छ। उक्त कार्यक्रममा बोल्दै ऊर्जाका प्रबन्ध निर्देशक हिम पाठकले ३० मिटर लामो, ४ मिटर चौडा रहेको सो पुल तीन महिनाभित्र बनाइसक्ने जानकारी दिए। साथै पाँच करोड रुपैयाँ लागतमा पुल बनाउने पनि बताए। उनका अनुसार पुल तथा जलविद्युत् आयोजना निर्माणको काम टाइम इनर्जीले गर्ने छ। ऊर्जाले चुमनुब्री र धार्चे भएर बग्ने बूढीगण्डकीमा ३४१ मेगावाट क्षमताको जलविद्युत् उत्पादन गर्न लागेको हो। पाँच वर्षभित्र विद्युत् उत्पादन गर्ने पाठकले घोषणा गरे। कार्यक्रममा बोल्दै उनले भने, पुल निर्माण सम्पन्न भएलगत्तै हामी चुमनुब्री३ को सल्लेरीमा आयोजनाको बाँध खन्न सुरु गर्नेछौं। खोर्लाबेंसीमा पुल बनेपछि नेपाली सेनाले निर्माण गरेको बेनीघाट, आरुघाट, लार्के सडकको माछाखोला सल्लेरी सडकखण्डमा हिउँद बर्खामा निर्बाध रूपमा गाडी चल्न सम्भव हुने उनको अपेक्षा छ। आयोजनाको बाँध जगत् र सल्लेरीको बीचमा रहनेछ, उनले भने, पावर हाउस चाहिँ तातोपानीको भत्किएको पुलनेर निर्माण हुनेछ। बाँधदेखि पावर हाउससम्मको दूरी ६८ किलोमिटर रहनेछ। नहर सबै भूमिगत सुरुङभित्र निर्माण हुनेछ। उत्पादित विद्युत् नुवाकोटको रातामाटे सबस्टेसन लगेर जोड्ने उनले बताए। आयोजनाको कुल लागत ७० अर्ब रुपैयाँमध्ये ७५ प्रतिशत बैंकले लगानी गर्ने पाठकले बताए। बाँकी २५ प्रतिशतको व्यवस्था गरिरहेको उनको भनाइ छ। जसमा स्थानीयवासीको सेयर र आईपीओ पनि खुल्ला गर्ने तयारी गरेको उनले सुनाए। हामी छिट्टै कम्पनी खडा गरेर स्थानीयलाई सेयर आह्वान गर्नेछौं, उनले भने, धेरै थोरै सेयर खरिद गरी लगानी गर्न स्थानीयवासीलाई अनुरोध गर्दछु। अहिले आयोजना डिजाइनको अन्तिम चरणमा रहेको उनले बताए। कार्यालय स्थापना गर्न खोर्लाबेंसीमा ९ रोपनी जग्गा खरिद गरिसकेका छौं, उनले भने, १७ सय रोपनीको मुआब्जा दिन मुआब्जा निर्धारण करिब टुंगिएको छ। पुल शिलान्यास गर्दै गाउँपालिकाका अध्यक्ष लक्ष्मण गुरुङले आयोजनामा स्थानीयवासीलाई अल्पकालीन तथा दीर्घकालीन रोजगारीको व्यवस्था गर्न आग्रह गरे। निर्माणको क्रममा क्षमता, दक्षता र सीपअनुसारको काम स्थानीयवासीले पाउनुपर्ने, आयोजना बनेपछि सञ्चालनका क्रममा रोजगारी दिन स्थानीयवासीलाई प्राथमिकता दिनुपर्नेमा जोड दिए। सो बेलिब्रिज निर्माण भएपछि धार्चे र चुमनुब्री गाउँपालिकाका बासिन्दा लाभान्वित हुनेछन्। मनास्लु क्षेत्र जाने हजारौं विदेशी पर्यटकले पनि यसबाट सुविधा पाउनेछन्।"
पूर्वमन्त्री र सभासद्को नागरिकता छानबिन गर्न माग,"परासी : झुटा विवरण पेस गरेर नेपाली नागरिकता लिएको भन्दै जिल्लामा उजुरी पर्न थालेका छन्। त्यसरी उजुरी पर्नेमा जिल्लाका पूर्वमन्त्रीदेखि सभासद्समेत छन्। नागरिकतासम्बन्धी परेका उजुरीमध्ये केही उजुरीहरू उपर जिल्ला प्रशासन आफैंले छानबिन गर्ने गरेको छ। केहीलाई प्रहरी कार्यालयमा छानबिनका लागि पठाउने गरिएको छ भने केही गृह मन्त्रालय पठाउने गरिएको प्रमुख जिल्ला अधिकारी हीरालाल रेग्मीले बताए। जिल्लाको पछिल्लो तथ्यांकअनुसार झुटा विवरण पेस गरेर नेपाली नागरिकता लिएको भन्दै ८१ वटा उजुरी परेका छन्। जसमा झुटा विवरण पेस गरेर लिएका ५९ वटा र २२ वटा दोहोरो नागरिकता अर्थात् एउटै विवरण पेस गरी प्रतिलिपि लिने ठाउँमा सोही विवरणको नयाँ लिएको र नाम, थरलगायतका विवरण परिवर्तन गरी लिएका छन्। झुटा विवरण पेस गरी नागरिकता लिएको भन्दै परेका उजुरीमध्ये ५० भन्दा बढी भारतीयले नेपाली नागरिकता लिएको भन्ने छ। उजुरी दिनेमा केहीले जिल्लामै दिएका छन्। केहीले मन्त्रालयमा र केहीले अख्तियारमा उजुरी दिएका जिल्ला प्रशासनले जनाएको छ। जिल्ला प्रशासन कार्यालयले दिएको जानकारीअनुसार उजुरीमध्ये ३४ वटा छानबिनका लागि जिल्ला प्रहरी कार्यालयमा पठाइएको छ। २५ वटा जिल्ला प्रशासनले छानबिन गरिरहेको जनाएको छ। झुटा विवरण पेस गरेर नागरिकता लिएको भन्दै उजुरी पर्नेमा अधिकांश सीमा क्षेत्रमा बसोबास गर्ने व्यक्तिहरू छन्। त्यसैगरी दोहोरो नागरिकता लिएको भन्दै उजुरी परेका २२ मध्ये ११ वटा रद्द भएको प्रशासनले जनाएको छ। अन्यको छानबिन भइरहेको छ। पूर्वमन्त्री र सभासद्विरुद्ध उजुरी झुटा विवरण पेस गरेर नागरिकता लिएको भन्दै पूर्वमन्त्रीदेखि प्रदेशसभा सभासद्विरुद्ध पनि उजुरी परेका छन्। कांग्रेस केन्द्रीय सदस्य एवं पूर्वगृहराज्यमन्त्री देवेन्द्रराज कँडेल र लुम्बिनी प्रदेशसभा सदस्य बैजनाथ कलवारले भारतीय नागरिकतासँगै नेपाली नागरिकता पनि लिएको भन्दै बदरको मागसहित उजुरी परेको जिल्ला प्रशासनले जनाएको छ। कँडेलमाथि भारतीय नागरिकता लिएको भन्दै नेपाली नागरिकता बदरको माग गरिएको छ। कँडेलमाथि परेको अर्को दोहोरो नागरिकता लिएको भन्ने उजुरीमा भने जिल्ला प्रशासन कार्यालयले पछिल्लो नागरिकता रद्द गरी पुरानैलाई कायम गरेको छ। कँडेलले दोस्रो नागरिकता लिँदा प्रतिलिपि लिनुपर्नेमा पुनः पुरानै विवरणको नयाँ बनाएपछि उनको नागरिकता रद्द भएको हो। विवरण फरक पारी नागरिकता लिएमा पछिल्लोलाई रद्द गरी पहिलो पटक लिएको कायम हुने नागरिकता ऐनमा उल्लेख छ। त्यस्तै, प्रदेशसभा सदस्य कलवारले लिएको नागरिकतामाथि परेको उजुरीमाथि जिल्ला प्रशासनले कूटनीतिक माध्यमबाट यकिन हुनुपर्ने प्रतिवेदन तयार पारेको छ। जिल्ला प्रशासनको छानबिन समितिले भनेको छ, बैजनाथ कलवारले दोहोरो नागरिकता लिएको भन्ने सम्बन्धमा भारतीय कागजातको आधिकारिकताहैसियत एवं निजले भारतीय नागरिकता प्राप्त गरेनगरेको बारेमा कूटनीतिक माध्यमबाट यकिन गरी अग्रिम कारबाही हुनुपर्ने देखिन्छ। यही विवरणसहित मन्त्रालयमा प्रतिवेदन पठाएको छ भने भारतीय नागरिकता लिएको भन्दै उजुरी परेका कँडेलको पनि मन्त्रालयमा प्रतिवेदन पठाइएको छ। उहाँहरू भीआईपी लेबलको भएकाले नागरिकतासम्बन्धीको प्रतिवेदन माथि पठाइएको छ, प्रमुख जिल्ला अधिकारी रेग्मीले भने। कानुनी कारबाही नेपाल नागरिकता ऐन, २०६३ मा कुनै विदेशीले नेपाली नागरिक भएको दाबी गरी झुटो विवरण दिई नेपाली नागरिकता प्राप्त गरेमा एक वर्षदेखि पाँच वर्षसम्म कैद वा ५० हजार रुपैयाँदेखि एक लाखसम्म जरिबाना वा दुवै सजाय हुनेछ। झुटो विवरण दिई प्राप्त गरेको नागरिकता स्वतः रद्द हुने छ। त्यसैगरी कुनै विदेशीलाई झुटो विवरणका आधारमा नागरिकता दिलाउने कार्यमा सनाखत वा सिफारिस गर्ने व्यक्तिलाई ६ महिनादेखि तीन वर्षसम्म कैद वा २५ हजारदेखि ५० हजारसम्म जरिबाना वा दुवै सजाय हुने ऐनमा उल्लेख छ। त्यस्तै, कसैले नेपाली नागरिकताको झुटो वा किर्ते प्रमाणपत्र खडा गरेमा वा बनाई प्रचलनमा ल्याएमा त्यस्तो कार्य गर्ने, गराउने व्यक्तिलाई एक वर्षदेखि पाँच वर्षसम्म कैद वा २० हजारदेखि एक लाखसम्म जरिबाना वा दुवै सजाय हुनेछ। त्यसैगरी झुटो विवरण दिई नागरिकता प्रमाणपत्र प्राप्त गरेमा वा विवरण सच्याएमा त्यस्तो झुटो विवरण दिने व्यक्ति वा कसुर गर्ने गराउने व्यक्तिलाई १५ हजारसम्म जरिबाना हुने ऐनमा उल्लेख छ। ८५ जनाले नागरिकता त्यागे नवलपरासी जिल्लाबाट नागरिकता लिएका ८५ जनाले आफूले पाएको नागरिकता त्याग गरेका छन्। विदेशमा बसोबास गरेकाहरूले विदेशको नागरिकता लिन नेपाली नागरिकता त्यागेका हुन्। सबैभन्दा बढी बेलायतमा बसोबास गर्नेले नागरिकता त्यागेका छन्। दोस्रोमा हङकङ र तेस्रोमा अमेरिकामा बसोबास गर्ने भन्दै नागरिकता त्यागेका छन्। भारतको नागरिकता लिने भन्दै नेपाली नागरिकता त्याग्ने पनि छन्। कोरिया, जर्मनलगायताका देशको नागरिकता प्राप्त गर्न पनि नवलपरासीबाट जारी भएका नेपाली नागरिकता त्यागेर गएको जिल्ला प्रशासनले जनाएको छ।"
"ट्विनअटरको इन्जिन बन्यो, तर उडाउने पाइलटै भएनन्","काठमाडौं : राष्ट्रिय ध्वजावाहक नेपाल वायुसेवा निगमको ट्विनअटरको इन्जिन तोकिएको समयभन्दा करिब डेढ महिना ढिला आयो। इन्जिन बनेर आएको करिब दुई हप्ता बित्दा पनि जहाज उडाइएको छैन। ट्विनअटरका प्रशिक्षक पाइलट (आईपी) को ६६ महिनामा हुने पाइलट प्रोफिसेन्सी टेस्ट (पाइल दक्षता जाँचपीपीसी) नभएका कारण उडान सुरु हुन नसकेको हो। जहाजका लागि एक जना स्थायी र एकजना करार गरी दुई प्रशिक्षक पाइलट छन्। तीन महिनादेखि उक्त जहाज ग्राउन्डेड छ। जहाजको इन्जिन यही फागुन २६ गते आएको थियो। जनवरी अन्तिममा आउने भनेको इन्जिन मार्चमा मात्र आएको हो। निगमको पुरानो इन्जिनसँग एक्सचेन्ज गरेर ल्याइएको इन्जिन चैत २ गते (मार्च १५ तारिख) मा ट्विनअटर (नाइनएबीयू) मा जडान गरिएको छ। तर, प्रशिक्षक पाइलट तयार नहुँदा आन्तरिक उडान हुन नसकेको निगम स्रोत बताउँछ। निगमका प्रवक्ता इन्जिनियर मनोजकुमार साह पाइलट प्रोफिसेन्सी टेस्टमा गृहकार्य भइरहेको बताउँछन्। आवर (उडान घण्टा) सकिएपछि ट्विनअटर (नाइनएबीयू) पुस ७ गतेबाट ग्राउन्डेड भएको हो। उक्त जहाजको इन्जिन परिवर्तनका लागि इजरायली कम्पनी बेट सेमेससँग निगमले पुस ५ गते औपचारिक सम्झौता गरेको थियो। इन्जिन मर्मत कम्पनीले सम्झौता गरेको ४५ देखि ९० दिनभित्र इन्जिन दिनुपर्ने व्यवस्था रहेको छ। निगमसँग आन्तरिक उडानका तीनवटा ट्विनअटर जहाज छन्। तर, तीनवटै ग्राउन्डेड छन्। निगमको एउटा ट्विनअटर त झन्डै १२ वर्षदेखि ग्राउन्डेड छ। डीएचसी ६३०० कलसाइन एबीएक्सको उक्त जहाज सन् २०१२ अर्थात् (२०६८०६९ साल) बाटै त्रिभुवन अन्तर्राष्ट्रिय विमानस्थलमा घाम तापेर बसिरहेको छ। उक्त जहाज ग्राउन्डेडपछि दुइटा जहाजले १९ गन्तव्यमा उडान भरिरहेका थिए। तर, ती पनि ग्राउन्डेड भए। इन्जिनमा समस्या देखिएपछि नाइनएबीटी पनि जेठ २३ बाट ग्राउन्डेड भयो। त्यसयता ट्विनअटर नाइनएबीयूले मात्रै आन्तरिक उडान धान्दै आएको थियो। सोही जहाजको एउटा इन्जिनको फ्लाई आवर सकिएपछि पुस ७ गतेबाट ग्राउन्डेड भएको हो। मुलुकका विकट पहाडी र हिमाली जिल्लामा उडान भर्ने एकमात्र संस्था निगम हो। सबै जहाज थन्किएपछि सबैतिरको आन्तरिक उडान बन्द छ। ट्विनअटरमा दुई जना प्रशिक्षक पाइलट छन्, जसको मासिक तलबमात्रै ७ देखि १० लाख छ। करिब १९ जना इन्जिनियर र ५० भन्दा बढी प्राविधिक कर्मचारी कामविहीन भएको महिनौं भइसकेको छ। उडान ठप्प हुँदा कर्मचारीको तलबलगायत प्रशासनिक खर्चका कारण निगमलाई मासिक करोडौंको आर्थिक हानि भइरहेको छ। निगमले भाडाका प्रशिक्षक पाइलट ल्याएर मर्मतपछिको प्रशिक्षण उडान गर्दै निगमले ट्विनअटर (नाइनएबीयू) को मर्मतपछि प्रशिक्षण उडान बिहीबार गर्ने प्रवक्ता साहले बताए। आफ्ना प्रशिक्षक पाइलटको पीपीसी नभएका कारण भाडाका प्रशिक्षक पाइलट ल्याएर उक्त प्रशिक्षण उडान गर्न लागेको हो। मर्मतपछिको प्रशिक्षण उडानका लागि निगमले नियामक निकाय नेपाल नागरिक उड्डयन प्राधिकरणसँग अनुमति मागेको छ। प्राधिकरणका सूचना अधिकारी ज्ञानेन्द्र भूलका अनुसार बुधबारसम्म मर्मतपछिको प्रशिक्षण उडानको अनुमति प्रक्रियामा रहेको छ भने बिहीबार कार्यालय समय सुरुपछि अनुमति दिइनेछ। उक्त प्रशिक्षण उडानपछि नियमित उडान गर्न जहाज योग्य भएनभएको जाँच हुनेछ र योग्य भएमात्र नियमित उडानमा जहाज फर्किनेछ। व्यवस्थापनको लापरबाहीले आन्तरिक उडान ठप्प ट्विनअटर नाइनएबीयू जहाजको इन्जिनको उडान आवर पुस ७ मा सकिँदै थियो। यसै कारण जहाजले २०८१ जेठदेखि उडान आवर सेभिङ रणनीतिमा उडान भरिरहेको थियो। जहाजमा भएका दुई वटा इन्जिनमध्ये दाहिनेपट्टिको इन्जिनको फ्लाइट आवर (अधिकतम उडान गर्न सकिने) अवधि समाप्त भएको हो। जेठ २३ गते ग्राउन्डेड भएको नाइनएबीटी जहाजको इन्जिनको आन्तरिक मर्मत गर्दा इन्जिन सिज भएको र निगमसँग मौज्दात जगेडा इन्जिन नभएको कारणले उक्त जहाज ग्राउन्डेड भएको हो। त्यस जहाजका इन्जिन तथा धेरै पाटपुर्जाहरू निगमको पछिल्लो पटक ग्राउन्डेड भएको नाइनएबीयू जहाजमा स्थानान्तरण गरिएको निगम स्रोत बताउँछ। निगमको ट्विनअटरमा प्रयोगमा भएको इन्जिन (पीटी ६२७) को फ्लाइङ आवर पुस ७ गते सकिँदै छ भन्ने पहिला नै थाहा थियो। इन्जिन मर्मतका लागि निगमले २०२४ को अगस्ट ९ (२०८१ भदौ ३ गते) पहिलो बोलपत्र आह्वान गयो। उक्त बोलपत्रमा इजरायली कम्पनी बेट सेमेस र नेपाली कम्पनी माटर टेडिङले निवेदन दिएका थिए। बेट सेमेसले यसअघि पनि धेरै पटक निगमको इन्जिन मर्मत, सट्टापट्टामा काम गरेको थियो। सामान तथा वस्तुको आयातनिर्यात गर्दै आएको माटर ट्रेडिङलाई इन्जिन मर्मतको जिम्मा दिने निगम व्यवस्थापनको तयारी भए पनि बोलपत्रमा माटर ट्रेडिङ योग्य नहुने भएपछि पहिलो बोलपत्र रद्द गरिएको निगम स्रोतको दाबी छ। दोस्रोपल्ट २०२४ अक्टोबर ३ (२०८१ असोज १७ गते) अर्को बोलपत्र आह्वान गरियो। उक्त बोलपत्रमा इजरायली कम्पनी बेट सेमेसले मात्र निवेदन दियो। उक्त कम्पनी विश्वव्यापी रूपमा नै पीटी ६२७ इन्जिनको मर्मत तथा सञ्चालनका लागि परिचित कम्पनी हो। सुरुमा नै बेट सेमेसलाई इन्जिन मर्मतका लागि नदिँदा अहिले निगम जहाजविहीन हुनु परेको स्रोतको भनाइ छ। एउटा मात्रै कम्पनीले निवेदन हालेकोमा पनि निगमले इन्जिन मर्मत सम्झौता गर्न दुई महिनाभन्दा बढी समय लगाएको छ। निगमले पुस ५ गते मात्र इजरायली बेट सेमेससँग इन्जिन मर्मतका लागि औपचारिक सम्झौता गरेको थियो। बेट सेमेसको निवेदन माथि आन्तरिक मूल्यांकनको क्रममा समय लागेको निगम बताउँछ।"
"स्ववियु निर्वाचनमा नेविसंघ पहिलो, अखिल दोस्रो","काठमाडौं : त्रिभुवन विश्वविद्यालयका आंगिक र सम्बन्धन प्राप्त क्याम्पसमा भएको स्वतन्त्र विद्यार्थी युनियन (स्ववियु) निर्वाचनको नतिजा धमाधम आउन थालेको छ। नजिताअनुसार प्रमुख दल निकट संगठनको अवस्था करिबकरिब उस्तै देखिएको छ। कांग्रेस निकट नेविसंघ पहिलो, एमाले निकट अनेरास्ववियु दोस्रो स्थानमा छ। यो समाचार तयार पार्दासम्म कांग्रेस निकट नेविसंघले १०९ क्याम्पसको नेतृत्व जितेको दाबी गरेको छ। एमाले निकट अनेरास्ववियुले ९१ क्याम्पसमा जितेको छ। माओवादी केन्द्रनिकट अखिल क्रान्तिकारीले ८१ क्याम्पसमा जित हासिल गरेको बताएको छ। नेविसंघले काठमाडौंका ४ वटा आंगिकसहित १०९ आंगिक र सामुदायिक क्याम्पसमा जितेको नेविसंघका प्रवक्ता सुरज सेजुवालले जानकारी दिए। राजधानीका थापाथली इन्जिनियरिङ क्याम्पस, आयुर्वेद क्याम्पस, महाराजगञ्ज चिकित्सा क्याम्पस र नर्सिङ क्याम्पसमा नेविसंघले जित हासिल गरेको छ। अनेरास्ववियुले ११ वटा आंगिक क्याम्पससहित ९१ क्याम्पस जितेको प्रवक्ता प्रकाश पौडेलले जानकारी दिए । जसमा काठमाडौंका तीनवटा आंगिक क्याम्पसमा अनेस्ववियुको नेतृत्व स्थापित भएको छ। काठमाडौंका महेन्द्र रत्न क्याम्पस ताहचल, ललित कला क्याम्पस र नेपाल कमर्स क्याम्पसमा अखिलको नेतृत्वले जितेको छ। यस्तै, महेन्द्र बहुमुखी क्याम्पस नेपालगन्ज, धनकुटा बहुमुखी क्याम्पस, वन विज्ञान अध्ययन संस्थान पोखरा, धौलागिरी बहुमुखी क्याम्पस बागलुङ, पोखरा नरसिङ क्याम्पस, महेन्द्ररत्न क्याम्पस र नेपालगन्ज नर्सिङ क्याम्पस पनि अनेरास्ववियुले जितेको प्रवक्ता पौडेलले जानकारी दिए। अनेरास्ववियुले कोशी प्रदेशमा १५, मधेस प्रदेशमा ३,बागमती प्रदेशमा २२, गण्डकी प्रदेशका १०, लुम्बिनी प्रदेशका २३, कर्णालीका ८ र सुदूरपश्चिमका १० वटा क्याम्पसमा जित हात पारेको छ। अखिल क्रान्तिकारीका अध्यक्ष विजयप्रकाश सापकोटाका अनुसार काठमाडौंका दुईसहित ७ वटा आंगिक क्याम्पसमा क्रान्तिकारीले जित हात पारेको छ। जनप्रशासन क्याम्पस र सानोठिमी बहुमुखी क्याम्पस गरी दुईवटा आंगिक क्याम्पसमा अखिल क्रान्तिकारीले जितेको छ। यस्तै, भोजपुर बहुमुखी क्याम्पस, विराटनगर डिग्री कलेज, नर्सिङ क्याम्पस विराटनगर, त्रिभुवन बहुमुखी क्याम्पस पाल्पा, चितवन इन्जिनियरिङ क्याम्पसमा पनि अखिल क्रान्तिकारीको नेतृत्व आएको छ। पुल्चोक इन्जिनिरिङ क्याम्पसमा भने स्वतन्त्र उमेदवार स्वयम श्रेष्ठ अध्यक्षमा निर्वाचित भएका छन्। यस्तै, इन्जिनियरिङ अध्ययन संस्थान (पश्चिमाञ्चल क्याम्पस) को स्वतन्त्र विद्यार्थी युनियन (स्ववियु) मा स्वतन्त्र उम्मेदवार प्रकाश धामी विजय भएका छन्। रोकिएका क्याम्पसमा छिटो निर्वाचन गर्न माग संगठनभित्रका आन्तरिक विवाद, दुई संगठनबीचको विवादका कारण केही क्याम्पसमा निर्वाचन हुन सकेको छैन। उपत्यकाको त्रिवि केन्द्रीय क्याम्पस, रत्नराज्य लक्ष्मी क्याम्पस, त्रिचन्द्र क्याम्पस, अस्कल क्याम्पस, पाटन संयुक्त क्याम्पस, विश्वभाषा क्याम्पस पद्यकन्या क्याम्पस, नेपाल ल क्याम्पस, सरस्वती क्याम्पस, पब्लिक युथ क्याम्पस र शंकरदेव क्याम्पसमा नै निर्वाचन हुन स्थगित छ। उपत्यका बाहिरका पृथ्वीनारायण क्याम्पस पोखरा, सिद्धनाथ क्याम्पस कैलाली, सुर्खेत बहुमुखी क्याम्पस, बुटवल बहुमुखी क्याम्पस, भैरहवा क्याम्पस, पक्लिहवा कृषि क्याम्पस, तेह्रथुम क्याम्पस, रारा बहुमुखी क्याम्पस र वीरेन्द्र बहुमुखी क्याम्पसमा रोकिएको छ। रोकिएका क्याम्पसमा छिटो निर्वाचन गर्न विद्यार्थी संगठनहरूको माग छ। नेविसंघ प्रवक्ता सुरज सेजुवालले नेपाल ल क्याम्पस स्ववियु निर्वाचनको प्रक्रिया अघि बढाउन माग राखेर रिले अनशन सुरु गरेको जानकारी दिए। नेविसंघले स्ववियुको आवधिक निर्वाचन सुनिश्चित गर, स्ववियु निर्वाचन कार्यतालिका सार्वजनिक गरे, विद्यार्थीको मताधिकार सुनिश्चित गर र स्ववियु निर्वाचन निर्देशिका कार्यान्वयन गर जस्ता माग गर्दै अनशन थालेको छ। ५ चैतमा हुनुपर्ने स्ववियु चुनाव एक आमुक संगठनको आन्तरिक विवादले अवरुद्ध भएको प्रवक्ता सेजुवालले जानकारी दिए। नेविसंघले एक विज्ञप्ति जारी गर्दै चुनाव गराउनका लागि क्याम्पस प्रशासन र निर्वाचन समितिले कुनै तादरुकता नदेखाएको आरोप लगाएको छ। तर, धेरै क्याम्पसमा पनि नेविसंघकै कारण निर्वाचन अवरुद्ध भएको छ। अनेरास्ववियुका उपाध्यक्ष नारायण घर्तीले आफू नजित्ने सुनिश्चित भयका कारण ताला लगाउने र चुनाव रोक्ने कार्यको मुख्य नेतृत्व नेविसंघ र क्रान्तिकारीले गरेको आरोप लगाए। उनले विद्यार्थी आन्दोलनको विषयमा प्रश्न उठिरहेको बेला स्ववियु निर्वाचन भइरहेको बताउँदै भनेका छन्, हामीहरूले संख्याका हिसाबले आआफ्नो दाबी गरे पनि टियूका ६२ वटै आंगिक क्याम्पसमा चुनाब सम्पन्न गराउन सकेका छैनौ। ताला लगाउने र चुनाव रोक्ने कार्यको मुख्य नेतृत्व नेविसंघ र क्रान्तिकारीले नै गरेको देखिन्छ। मुलुकको नेतृत्व गर्ने संगठनले स्वच्छ प्रतिस्पर्धा गर्ने र तिथि, विधि बसाल्ने संस्कार बसालौं। बाँकेमा सम्पन्न स्ववियु निर्वाचनमा ३ वटै क्याम्पसमा अनेरास्ववियु विजयी भएको छ। महेन्द्र बहुमुखी क्याम्पस नेपालगन्जमा अध्यक्ष केशरजंग शाही सहितको प्यानलले जितेको छ। नेपालगन्ज नर्सिङ क्याम्पसमा अध्यक्ष देवार्चना अधिकारी सहितको प्यानल र ज्ञानोदय बहुमुखी क्याम्पस खजुरामा अध्यक्ष सबिन महतो सहितको प्यानलले जितेको छ।"
हिउँ नपरेपछि प्रकृति पूजा,"जोमसोम : यस सिजनको अनुकूल मौसममा समेत हिउँ नपरेपछि मुस्ताङको घरपझोङ गाउँपालिकाका स्थानीय महिलाहरूले सामूहिक प्रकृति पूजा गरेका छन्। हिउँ नपर्दा खेतबारी बाँझो रहेको भन्दै ठिनी गाउँका महिलाले हिउँ र वर्षा होस् भन्ने कामना गर्दै प्रकृति पूजा गरेको ठिनी आमा समूहकी सचिव ममिता थकालीले जानकारी दिइन्। घरपझोङ५ ढुम्बास्थित कुछ्प तेरङ्गा गुम्बाका लामाहरू राखेर ठिनी गाउँका महिलाले धार्मिक परम्पराअनुसार सामूहिक पूजापाठ गरेको सचिव थकालीले उल्लेख गरिन्। यो सिजन खै किन हो हिउँ परेको छैन, हिउँ नपर्दा बाली नाली सबै बिग्रन्छकी भन्ने चिन्ता छ, आमा समूहकी सचिव थकालीले चिन्तित हुँदै थपिन्, हिउँको कामना गर्दै ढुम्बाताल छेउमा हामीले प्रकति पूजा गरेका हौं, तैपनि हिउँ र वर्षा हुने संकेत मिले पनि हिउँ र वर्षा भएको छैन। ठिनी गाउँका महिलाहरूले हिउँ पार्न ढुम्बातालमा प्रकृतिको पूजा गरेपछि त्यहाँको जल कुछ्प तेरङ्गा गुम्बामा चढाएर गुम्बामा दर्शन गरेका छन्। ढुम्बाताललाई धार्मिक दृष्टिकोणले महत्वपूर्ण स्थानका रूपमा लिने गरिन्छ। यो स्थानको ताल गुरु पद्यसम्भवसँग जोडिएको छ। तालमा बर्सेनि गुम्बाका लामाहरू पूजाआजा गर्छन्। तालमा नागको थान छ। दुई साताअघि उपल्लो मुस्ताङ र मुक्तिनाथ क्षेत्रमा आंशिक मात्रै हिउँ पयो। त्यो बेला परेको हिउँ नै यस सिजनको पहिलो हिउँ थियो। त्यसबेला उपल्लो मुस्ताङमा आंशिक हिउँ परे पनि मुस्ताङको वारागुङ मुक्तिक्षेत्र३ छुसाङदेखि तलो क्षेत्रमा भने हिउँ पर्नै सकेन। यहाँका हिमाली लेकमा छिटफुट हिमपात परे पनि त्यस समय बस्ती र खेतीयोग्य क्षेत्रमा हिउँ पर्न सकेन। कुनै समय तल्लो मुस्ताङमा समेत दुई फिटसम्म हिउँ पथ्र्यो। हिउँ पर्दा यहाँका उच्चलेकसँगै खेतीयोग्य उर्वर भूमि र यहाँको कालीगण्डकी तटीय बस्ती पूरै हिउँले ढाकिन्थे। हिउँ परेर घरका छतहरू पूरै सेताम्मे हुँदा स्थानीयलाई घरमाथि थुप्रिएको हिउँ पन्छाउनसमेत निकै सकस पथ्र्यो। तल्लो मुस्ताङका सडकहरू समेत हिउँकै कारण अवरुद्ध हुन्थे। केही वर्षयता मुस्ताङमा विगतको जस्तो हिउँ परेको छैन। यस वर्ष तल्लो मुस्ताङमा अनुकूल मौसममा समेत हिउँ पर्न सकेन। जलवायु परिवर्तनको असर हिमाली क्षेत्रमा पर्न थालेको छ। कुनै बेला कात्तिक महिनामा नै मुस्ताङमा हिउँ पर्न सुरु गथ्र्यो। तर, विगतमा हिउँ पर्ने क्षणहरू कथा जस्तो हुन थालेको छ। अनुकूल हिउँ पर्ने याममा असमान प्रकारको हिमपातले मुस्ताङको कृषि प्रणाली, पर्यटन र यहाँका संस्कृतिमा समेत विस्तारै असरहरू देखिन थालेका छन्। टुकुचेकी ८४ वर्षीया वृद्धा ङ्याङ्चा थकालीले मुस्ताङमा हिउँदयाममा पनि हिउँ पर्न नसक्नु आश्चार्य लागेको बताइन्। यस्तो कहिल्यै हुने थिएन, २२ वर्षयता खै हाम्रा पालामा देखेको जस्तो हिउँ पर्न नै सकिरहेको छैन, वृद्धा थकालीले थपिन्, खै हिउँ पर्नुपर्ने हो,के कति कारणले परेन, सिजनको बेलामा त हिउँ परिदिए फाइदा नै हुन्थ्यो। जारी सिजनमा एक पटक पनि हिउँ नपर्दा मुस्ताङको तीन पालिकामा खेतीयोग्य जमिन बाँझो रहेको छ। यहाँका खेतबारीहरू चिस्यान नहुँदा सुक्खा परेको छ। यसका अलावा यहाँ शीतोष्ण हावापानीमा उत्पादन हुने स्याउ लगायतका अन्नबालीमा समेत हिउँ नपर्दाको असर देखिने होकी भन्नेमा मुस्ताङका किसान निकै चिन्तित छन्। हिउँदयामको हिउँ कृषकका लागि बरदान सावित हुने भए पनि हिउँ नपर्दा यहाँको कृषि क्षेत्रमा यसको प्रत्यक्षपरोक्ष असर पर्ने देखिएको छ। हिउँले सिञ्चित हुने यहाँका खेतबारीहरू हिउँ नपर्दा फुस्रा देखिएका छन्। हिउँ नपर्ने र तापक्रम वृद्धिले अन्नबालीमा विभिन्न रोगकिराहरूको प्रकोपले सताउने हो कि भन्ने भय यहाँका किसानमा छ। ठिनीका स्थानीय निरज थकालीका अनुसार पछिल्लो समयमा हिमाली जिल्ला मुस्ताङमा हिउँ पर्ने क्रम कम भएको छ। हिमाली जिल्लामा हिउँ नपर्दा जलवायु संकट थपिँदै जान थालेको उनले बताए। हिमाली जिल्ला मुस्ताङमा २०७५ सालको हिउँदयाममा उपल्लो मुस्ताङमा भारी हिमपात हुँदा त्यहाँको उच्च दलेक, खर्क र याकचौरी गोठमा हिमपातले पशुधनमा ठूलो क्षति तुल्याएको थियो।"
परीक्षा केन्द्र नहुँदा दुर्गमका परीक्षार्थीलाई सास्ती,"गोरखा : बिहीबारदेखि यस वर्षको माध्यमिक शिक्षा परीक्षा (एसईई) सुरु हुँदै छ। गोरखाका ११ पालिकाका ३ हजार ४ सय ४१ परीक्षार्थी २३ परीक्षा केन्द्रबाट परीक्षामा सहभागी हुँदै छन्। हिमालपारिको चुमनुब्री गाउँपालिकामा भने परीक्षा केन्द्र छैन। पालिकाभरि परीक्षा केन्द्र नहुँदा त्यहाँका एसईई दिने ८८ जना परीक्षार्थीले सास्ती खेपिरहेका छन्। आफ्नै पालिकामा परीक्षा केन्द्र नहुँदा वडा नं २ को ल्हो मावि र वडा नं ३ को बुद्ध माविका विद्यार्थी दुइटा गाउँपालिका कटेर आरूघाट गाउँपालिका ४ आर्खेतस्थित गण्डकी मावि परीक्षा केन्द्रमा आइपुगेका छन्। जिप चढेर सात घण्टा लामो कच्ची बाटोको यात्रापछि आर्खेत आइपुगेको बुद्ध माविका शिक्षक राजन सापकोटाले जानकारी दिए। कहिल्यै गाडी नचढेका बालबालिका गाडी लागेर लखतरान भएका छन्, विद्यार्थीको समन्वय गरेर आएका शिक्षक सापकोटाले भने, एसईई दिन आएका बालबालिका बाटोभरि बान्ता गरेर बिरामीजस्ता भएका छन्। कसरी पढ्ने, कसरी परीक्षा तयारी गर्ने ? पालिकाभित्रै परीक्षा केन्द्र नहुँदा चुमनुब्री र धार्चे गाउँपालिका कटेर आरूघाट आउन बाध्य भएको उनको भनाइ छ। आर्खेतमा दुईवटा होटलका कोठा भाडामा लिएर विद्यार्थीलाई व्यवस्थापन गरिएको शिक्षक सापकोटाले बताए। बुद्ध माविबाट यस वर्ष नियमिततर्फ एसईई दिने विद्यार्थी ५१ जना छन् भने स्तरवृद्धि परीक्षा दिनेको संख्या १९ जना छन्। ल्हो माविबाट १७ जना नियमित र एकजनाले आंशिक परीक्षा दिँदैछन्।"
साताभर राताम्मे सेयर बजार,"काठमाडौं : यो साताभर सेयर बजार राताम्मे भएको छ। साताको पहिलो कारोबार दिन आइतबारदेखि ओरालो लागेको सेयर बजार साताको अन्तिम दिन बिहीबारसम्म घट्ने क्रम कायमै रह्यो। आज नेप्से परिसूचक १२२८ अंकले घटेर २६६९७६ विन्दुमा अडिएको छ। आइतबार नेप्से परिसूचक २१६४ अंकले घटेकोमा सोमबार १०१४, मंगलबार ७६६ र बुधबार १४८८ अंकले घटेको थियो। नेप्से परिसूचक घटेसँगै कारोबार रकम पनि साताभर ओरालो लाग्यो। आज ३१२ स्क्रिप्सको ९५ लाख ९९ हजार ३४३ कित्ता सेयर ४ अर्ब ५६ करोड १३ लाख ११ हजार २८२ रुपैयाँको सेयर कारोबार भयो। आइतबार ६ अर्ब ८३ करोडको सेयर कारोबार भएकोमा सोमबार ५ अर्ब ४० करोड,मंगलबार ४ अर्ब र बुधबार ५ अर्ब बराबरको सेयर कारोबार भयो। साताभर कुनै पनि कम्पनीको सेयर सकारात्मक सर्किट लेभलमा कारोबार हुन सकेन। आज डोल्टी पावरको सेयर सर्वाधिक ७५६ प्रतिशतले बढ्यो। दोहोरो अंकले घटेको सेयर बजारमा दुई कम्पनीको मूल्यमा नकारात्मक सर्किट लागेको छ। मिथिला लघुवित्त वित्तीय संस्था र भूगोल इनर्जी डभलपमेन्टको सेयर १० प्रतिशतले घट्यो। कारोबार रकमका आधारमा नेपाल रिइन्स्योरेन्स शीर्षस्थानमा रह्यो। सो कम्पनीको सेयर २८ करोड २१ लाख मूल्य बराबरमा खरिदबिक्री भयो। हिमालयन रिइन्स्योरेन्सको २३ करोड,सिन्धु विकास बैंक र युनाइटेड मोदी हाइड्रोपावरको १६१६ करोड मूल्य बराबरको सेयर कारोबार भयो। घलेम्दी हाइड्रोको १३ करोडको सेयर कारोबार भयो। कारोबारमा आएकामध्ये ६२ स्टक्सको मूल्य बढ्दा १७५ वटाको घट्यो। बाँकी ७ स्टक्सको मूल्य भने स्थिर रह्यो। ट्रेडिङ समूहको उपसूचकबाहेक अन्यको उपसूचक नकारात्मक देखिएका छन्।"
प्रधानमन्त्री ओली र टर्कीका राष्ट्रपतिबीच टेलिफोन वार्ता,काठमाडौं : प्रधानमन्त्री केपी शर्मा ओलीले गणतन्त्र टर्कीका राष्ट्रपति रेकेप तय्यिप इर्डोगनसँग टेलिफोन संवाद गरी हमासद्वारा बन्धक बनाइएका नेपाली विद्यार्थी विपिन जोशीको सुरक्षित रिहाइका लागि थप पहल गरिदिन आग्रह गरेका छन्। प्रधानमन्त्री निवास बालुवाटारबाट प्रधानमन्त्री ओलीले संवाद गरी सो आग्रह गरे। जवाफमा राष्ट्रपति रेकेपले यस विषयलाई आफूले गम्भीर चासोका रूपमा लिई पहल गर्ने तथा यसबारे विपिनको परिवार र नेपाली समाजलाई जानकारी दिन आग्रह गरे। प्रधानमन्त्री ओलीले इजरायलमाथि आक्रमणका क्रममा सन् २०२३ अक्टोबर ७ मा हमासद्वारा बन्धक बनाइएका जोशीको रिहाइका लागि पहल गरिदिन गत फागुन २७ गते इजिप्टका राष्ट्रपतिसँग टेलिफोन कुराकानी गरेका थिए। आगामी अप्रिलमा टर्कीमा हुने कूटनीतिसम्बन्धी सम्मेलनमा सहभागी हुन प्रधानमन्त्री ओलीलाई गरिएको निमन्त्रणाबारे राष्ट्रपति रेकेपले स्मरण गराए। संवादका क्रममा आर्थिक एवं विज्ञान तथा प्रविधिका क्षेत्रमा सहकार्यका साथै दुई देशबीचको परस्पर सम्बन्ध विस्तारबारे कुराकानी भएको थियो।
राजावादीविरुद्ध देशव्यापी अभियान सञ्चालन गर्ने एमालेको उद्घोष,"काठमाडौं : नेकपा एमालेले प्रतिगामी गतिविधिविरुद्ध देशव्यापी अभियान सञ्चालन गर्ने भएको छ। पार्टी महासचिव शंकर पोखरेलले प्रदेश र जिल्ला कमिटीका अध्यक्षहरूलाई भर्चुअल बैठकमार्फत सम्बोधन गर्दै नेपालको संघीय लोकतान्त्रिक गणतन्त्रको रक्षा गर्दै प्रतिगामी गतिविधिविरुद्ध देशव्यापी अभियान सञ्चालन गर्ने घोषणा गरेका हुन्। तीन महिने वडाकेन्द्रित अभियानलाई विस्तार गर्दै एमालेले चैत ११ गते देशभरका सबै वडाहरूमा एकसाथ जनसचेतना कार्यक्रम सञ्चालन गर्ने निर्णय गरेको हो। चैत १८ गते देशका विभिन्न प्रमुख सहरहरूमा मोटरसाइकल र्याली र जिल्लास्तरीय जागरण सभा आयोजना गरिने एमालेले जानकारी दिएको छ। त्यस्तै चैत २४ देखि ३० गतेसम्म धनगढी, सुर्खेत, बुटवल, पोखरा, वीरगञ्ज र दमकमा विशेष जनप्रदर्शन र आमसभा गर्ने निर्णय एमालेले गरेको छ। महासचिव पोखरेलले जनचेतना अभियानलाई तथ्यमा आधारित बनाई संविधान, लोकतन्त्र, समावेशी प्रणाली र सामाजिक न्यायका उपलब्धिहरूको बचाउ गर्न विशेष ध्यान दिनुपर्ने बताए।"
प्रभु साहले किन बहिष्कार गरे प्रधानमन्त्रीसँगको प्रश्नोत्तर कार्यक्रम?,काठमाडौं : आम जनता पार्टी (आजपा) का अध्यक्ष प्रभु साहले संसदमा प्रधानमन्त्रीसँगको प्रश्नोत्तर कार्यक्रम बहिष्कार गरेका छन्। प्रतिनिधिसभामा प्रधानमन्त्रीसँग प्रश्नोत्तर कार्यक्रम औचित्यहीन रहेको भन्दै बहिष्कार गरको साहले बताए। प्रधानमन्त्रीसँगको प्रश्नोत्तर कार्यक्रम बहिष्कार गरेपछि संसद भवन बानेश्वरमा सञ्चारकर्मीसँग कुरा गर्दै सांसद साहले सांसदले सोधेको प्रश्नको जवाफै नदिएको औचित्यहीन प्रश्नोत्तर कार्यक्रम हटाउन मागसमेत गरेको उनले बताए। संसदको कार्यसूचीबाट हटाउन माग गर्दा पनि नहटेपछि प्रधानमन्त्रीसँगको प्रश्नोत्तर कार्यक्रम बहिष्कार गरेको उनको भनाइ छ। सांसद साहले प्रधानमन्त्रीले साना दलका सांसदलाई हेपेको समेत बताए।
मस्तिष्क पक्षाघातको औषधि निःशुल्क उपलब्ध हुने,"काठमाडौं : नेपालमा पक्षघातको उपचारमा प्रयोग हुने निकै महँगो औषधि निःशुल्करूपमा अस्पतालमा पठाउने प्रक्रिया सुरु भएको छ। बिहीबार स्वास्थ्य मन्त्रालयमा स्वास्थ्यमन्त्री प्रदीप पौडेलको उपस्थितिमा सहयोगी संस्थाबाट प्राप्त भएको औषधि अस्पतालमा पठाउन हस्तान्तरण गरिएको हो। मन्त्री पौडेलले समयमै उपचार पाए ज्यान जोगाउन सकिने भए पनि आर्थिक अभावमा कतिपय नागरिकको मृत्यु भएकाले महँगो औषधि सहयोग प्राप्त गरेर अस्पतालमा पठाउन लागिएको जानकारी दिए। उनले न्युरोलोजीका वरिष्ठ चिकित्सक भएका तीन स्थानमार्फत औषधि उपलब्ध गराउन थालिएको भन्दै नेपालको आवश्यकताका आधारमा थप प्राप्त गरेर उपलब्ध गराउँदै जाने जानकारी दिए। वीर अस्पताल, त्रिवि शिक्षण अस्पताल तथा भरतपुर अस्पतालमार्फत औषधि उपलब्ध गराइने मन्त्रालयको व्यवस्थापन महाशाखा प्रमुख डा पवनजंग रायमाझीले जानकारी दिए। अमेरिकी च्यारिटी डाइरेक्ट रिलिफले नेपालको मागका आधारमा पाँच वर्षसम्मका लागि यस्तो औषधि उपलब्ध गराउने गरी प्रतिबद्धता जनाएको मन्त्रालयका प्रवक्ता डा प्रकाश बुढाथोकीले बताए।"
कांग्रेसएमालेसँग मिलेर चुनाव लड्दा माओवादीलाई घाटामात्र भयो : प्रचण्ड,"बारा : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड'ले आफ्नो पार्टीले एक्लै चुनाव जित्ने आधार बलियो बन्दै गएको बताएका छन्। जनतासँग माओवादी, तराई मधेस जागरण अभियानअन्तर्गत बारामा आयोजित सभालाई सम्बोधन गर्दै उनले विगतमा कहिले कांग्रेस त कहिले एमालेसँग मिलेर चुनाव लड्दा उनीहरूले फाइदा लिने तर माओवादीले घाटा व्यहोर्ने अवस्था रहेको बताए। गत मंसिरको उपनिर्वाचन र भर्खरै सम्पन्न स्ववियु निर्वाचनसम्म आइपुग्दा माओवादी एक्लैले चुनाव जित्ने आधार बलियो बन्दै गएको र कसैको वैशाखी नटेकेर माओवादी चुनाव लड्नै सक्दैन भन्ने विरोधीहरूको भाष्य खारेज भएको उनले बताए। गत उपनिर्वाचनमा कांग्रेस एमाले मिलेरमात्र होइन, उनीहरूले आपसमा चुनाव चिन्ह साटफेर गरेर माओवादीविरुद्ध लड्दा पनि हामीले धेरै ठाउँमा भारी मतान्तरले जितेका थियौं। अहिले स्ववियु निर्वाचनमा आउँदा पनि कांग्रेस र एमालेसमर्थित विद्यार्थी संगठनहरू मिलेर चुनाव लड्दा पनि माओवादी समर्थित अखिल क्रान्तिकारीले एक्लै देशव्यापी उत्साहप्रद नतिजा निकालेको छ। कयौं ठूला क्याम्पसमा तिसौं वर्षदेखिका रेकर्ड तोडिएका छन्। युवा विद्यार्थीहरू अब प्रतिगमन र यथास्थितिको पक्षमा नभई अग्रगमन र परिवर्तनको पक्षमा छन् भन्ने स्ववियु निर्वाचनले स्पष्ट सन्देश दिएको छ,' उनले भने। अध्यक्ष प्रचण्डले सरकारका गलत क्रियाकलापको फाइदा उठाएर प्रतिगामी शक्तिहरूले टाउको उठाउने दुस्साहस गरेको टिप्पणी गर्दै जनताको अधिकारको रक्षाका लागि प्रतिगामी र यथास्थितिवादी शक्तिका विरुद्ध लड्नुपर्ने दायित्व फेरि जनताकै काँधमा आएको बताए। उनले पार्टीले अघि बढाएको तराई मधेस जागरण अभियानले दक्षिण नेपालका लाखौं जनतामा नयाँ भरोसा जगाएको बताए।"
पूर्वमन्त्री र सभासद्को नागरिकता छानबिन गर्न माग,"परासी : झुटा विवरण पेस गरेर नेपाली नागरिकता लिएको भन्दै जिल्लामा उजुरी पर्न थालेका छन्। त्यसरी उजुरी पर्नेमा जिल्लाका पूर्वमन्त्रीदेखि सभासद्समेत छन्। नागरिकतासम्बन्धी परेका उजुरीमध्ये केही उजुरीहरू उपर जिल्ला प्रशासन आफैंले छानबिन गर्ने गरेको छ। केहीलाई प्रहरी कार्यालयमा छानबिनका लागि पठाउने गरिएको छ भने केही गृह मन्त्रालय पठाउने गरिएको प्रमुख जिल्ला अधिकारी हीरालाल रेग्मीले बताए। जिल्लाको पछिल्लो तथ्यांकअनुसार झुटा विवरण पेस गरेर नेपाली नागरिकता लिएको भन्दै ८१ वटा उजुरी परेका छन्। जसमा झुटा विवरण पेस गरेर लिएका ५९ वटा र २२ वटा दोहोरो नागरिकता अर्थात् एउटै विवरण पेस गरी प्रतिलिपि लिने ठाउँमा सोही विवरणको नयाँ लिएको र नाम, थरलगायतका विवरण परिवर्तन गरी लिएका छन्। झुटा विवरण पेस गरी नागरिकता लिएको भन्दै परेका उजुरीमध्ये ५० भन्दा बढी भारतीयले नेपाली नागरिकता लिएको भन्ने छ। उजुरी दिनेमा केहीले जिल्लामै दिएका छन्। केहीले मन्त्रालयमा र केहीले अख्तियारमा उजुरी दिएका जिल्ला प्रशासनले जनाएको छ। जिल्ला प्रशासन कार्यालयले दिएको जानकारीअनुसार उजुरीमध्ये ३४ वटा छानबिनका लागि जिल्ला प्रहरी कार्यालयमा पठाइएको छ। २५ वटा जिल्ला प्रशासनले छानबिन गरिरहेको जनाएको छ। झुटा विवरण पेस गरेर नागरिकता लिएको भन्दै उजुरी पर्नेमा अधिकांश सीमा क्षेत्रमा बसोबास गर्ने व्यक्तिहरू छन्। त्यसैगरी दोहोरो नागरिकता लिएको भन्दै उजुरी परेका २२ मध्ये ११ वटा रद्द भएको प्रशासनले जनाएको छ। अन्यको छानबिन भइरहेको छ। पूर्वमन्त्री र सभासद्विरुद्ध उजुरी झुटा विवरण पेस गरेर नागरिकता लिएको भन्दै पूर्वमन्त्रीदेखि प्रदेशसभा सभासद्विरुद्ध पनि उजुरी परेका छन्। कांग्रेस केन्द्रीय सदस्य एवं पूर्वगृहराज्यमन्त्री देवेन्द्रराज कँडेल र लुम्बिनी प्रदेशसभा सदस्य बैजनाथ कलवारले भारतीय नागरिकतासँगै नेपाली नागरिकता पनि लिएको भन्दै बदरको मागसहित उजुरी परेको जिल्ला प्रशासनले जनाएको छ। कँडेलमाथि भारतीय नागरिकता लिएको भन्दै नेपाली नागरिकता बदरको माग गरिएको छ। कँडेलमाथि परेको अर्को दोहोरो नागरिकता लिएको भन्ने उजुरीमा भने जिल्ला प्रशासन कार्यालयले पछिल्लो नागरिकता रद्द गरी पुरानैलाई कायम गरेको छ। कँडेलले दोस्रो नागरिकता लिँदा प्रतिलिपि लिनुपर्नेमा पुनः पुरानै विवरणको नयाँ बनाएपछि उनको नागरिकता रद्द भएको हो। विवरण फरक पारी नागरिकता लिएमा पछिल्लोलाई रद्द गरी पहिलो पटक लिएको कायम हुने नागरिकता ऐनमा उल्लेख छ। त्यस्तै, प्रदेशसभा सदस्य कलवारले लिएको नागरिकतामाथि परेको उजुरीमाथि जिल्ला प्रशासनले कूटनीतिक माध्यमबाट यकिन हुनुपर्ने प्रतिवेदन तयार पारेको छ। जिल्ला प्रशासनको छानबिन समितिले भनेको छ, बैजनाथ कलवारले दोहोरो नागरिकता लिएको भन्ने सम्बन्धमा भारतीय कागजातको आधिकारिकताहैसियत एवं निजले भारतीय नागरिकता प्राप्त गरेनगरेको बारेमा कूटनीतिक माध्यमबाट यकिन गरी अग्रिम कारबाही हुनुपर्ने देखिन्छ। यही विवरणसहित मन्त्रालयमा प्रतिवेदन पठाएको छ भने भारतीय नागरिकता लिएको भन्दै उजुरी परेका कँडेलको पनि मन्त्रालयमा प्रतिवेदन पठाइएको छ। उहाँहरू भीआईपी लेबलको भएकाले नागरिकतासम्बन्धीको प्रतिवेदन माथि पठाइएको छ, प्रमुख जिल्ला अधिकारी रेग्मीले भने। कानुनी कारबाही नेपाल नागरिकता ऐन, २०६३ मा कुनै विदेशीले नेपाली नागरिक भएको दाबी गरी झुटो विवरण दिई नेपाली नागरिकता प्राप्त गरेमा एक वर्षदेखि पाँच वर्षसम्म कैद वा ५० हजार रुपैयाँदेखि एक लाखसम्म जरिबाना वा दुवै सजाय हुनेछ। झुटो विवरण दिई प्राप्त गरेको नागरिकता स्वतः रद्द हुने छ। त्यसैगरी कुनै विदेशीलाई झुटो विवरणका आधारमा नागरिकता दिलाउने कार्यमा सनाखत वा सिफारिस गर्ने व्यक्तिलाई ६ महिनादेखि तीन वर्षसम्म कैद वा २५ हजारदेखि ५० हजारसम्म जरिबाना वा दुवै सजाय हुने ऐनमा उल्लेख छ। त्यस्तै, कसैले नेपाली नागरिकताको झुटो वा किर्ते प्रमाणपत्र खडा गरेमा वा बनाई प्रचलनमा ल्याएमा त्यस्तो कार्य गर्ने, गराउने व्यक्तिलाई एक वर्षदेखि पाँच वर्षसम्म कैद वा २० हजारदेखि एक लाखसम्म जरिबाना वा दुवै सजाय हुनेछ। त्यसैगरी झुटो विवरण दिई नागरिकता प्रमाणपत्र प्राप्त गरेमा वा विवरण सच्याएमा त्यस्तो झुटो विवरण दिने व्यक्ति वा कसुर गर्ने गराउने व्यक्तिलाई १५ हजारसम्म जरिबाना हुने ऐनमा उल्लेख छ। ८५ जनाले नागरिकता त्यागे नवलपरासी जिल्लाबाट नागरिकता लिएका ८५ जनाले आफूले पाएको नागरिकता त्याग गरेका छन्। विदेशमा बसोबास गरेकाहरूले विदेशको नागरिकता लिन नेपाली नागरिकता त्यागेका हुन्। सबैभन्दा बढी बेलायतमा बसोबास गर्नेले नागरिकता त्यागेका छन्। दोस्रोमा हङकङ र तेस्रोमा अमेरिकामा बसोबास गर्ने भन्दै नागरिकता त्यागेका छन्। भारतको नागरिकता लिने भन्दै नेपाली नागरिकता त्याग्ने पनि छन्। कोरिया, जर्मनलगायताका देशको नागरिकता प्राप्त गर्न पनि नवलपरासीबाट जारी भएका नेपाली नागरिकता त्यागेर गएको जिल्ला प्रशासनले जनाएको छ।"
कोशीको छैटौं अधिवेशन अन्त्यका लागि प्रदेश प्रमुखलाई सिफारिस गर्ने निर्णय,"विराटनगर : कोशी प्रदेशसभाको चालु छैटौं अधिवेशन बिहीबार रातिबाट अन्त्य गरिने भएको छ । प्रदेश सरकारको बिहीबार बिहान बसेको मन्त्रिपरिषद् बैठकले चालु आधिवेश अन्त्य गर्न प्रदेश प्रमुख पर्शुराम खापुङलाई सफारिस गर्ने निर्णय लिएको हो । सरकारको सिफारिसका आधारमा प्रदेश प्रमुखले चालु अधिवेशन अन्त्य गर्नेछन् । अधिवेशन राति १२ बजेबाट अन्त्य हुने प्रदेश सरकारका प्रवक्ता एवं आन्तरिक मामिला तथा कानुनमन्त्री रेवतीरमण भण्डारीले बताए । उनका अनुसार मन्त्रिपरिषद् बैठकले बैठक अन्त्य गर्ने निर्णय गरेको हो । बैठकले कोशी प्रदेश जनस्वास्थ्य नियमावली,२०८१ स्वीकृत गर्ने,समस्याग्रस्त सहकारी संस्था वा संघ व्यवस्थापन समितिको सदस्य सचिवमा चन्द्रबहादुर कार्कीलाई तोक्ने,समस्याग्रस्त सहकारी व्यवस्थापन समितिको कार्यालयका लागि १ करोड २८ लाख ६० हजार रूपैयाँ बाँडफाँट गर्न स्वीकृत प्रदान गर्ने, प्रदेश सरकारबाट स्थानीय तहलाई प्रदान गर्ने वित्तीय समानीकरण अनुदानको लागि अनुमानित सीमा १ अर्ब ५० करोड तथा राजस्व बाँडफाँटको अनुमान सीमा १ अर्ब १० करोड स्वीकृत गर्ने निर्णयसमेत गरेको छ । मन्त्री भण्डारीका अनुसार बैठकले उच्च तथा जिल्ला अदालत सुदृढीकरणका लागि १ करोड ५० लाख बाँडफाँट गर्न स्वीकृत प्रदान गरेको छ । राजनीतिक तथा प्रशासन समितिबाट परिमार्जित आर्थिक मामिला तथा योजना मन्त्रालय र मातहतका कार्यालयको संगठन संरचना तथा दरबन्दी तेरिज ,२०८१ पनि बैठकले स्वीकृत गरेको जानकारी भण्डारीले दिए ।"
"सामान किन्दा वा सेवा लिँदा ठगिनुभयो, उपभोक्ता अदालत छ नि !","काठमाडौं :  ललितपुर, गोदावरी१३ की सावित्री थापाले विशालबजारस्थित स्वस्तिक सिल्भर प्यालेसबाट हतारहतारमा चाँदीका मूर्ति किनिन्। ४ हजार ६ सय रुपैयाँमा खरिद गरेका मूर्तिको तौल घर आएर हेर्दा कम पाइयो। चलन चल्तीको भन्दा बढी मूल्य लिएको पत्ता लगाइन्। आफू ठगिएको महसुस हुँदा चिडचिड पसिना आयो। एकसाताभित्रै सामान फिर्ता गर्न विक्रेता समक्ष पुगिन्। पसल सञ्चालक सुनिता श्रेष्ठले कायम भएको मूल्यभन्दा कमको भरपाई र तमसुकसमेत गराई २ हजार २ सय २५ रुपैयाँ मात्र फिर्ता दिइन्। विक्रेताको कार्यले आक्रोशित ५३ वर्षीया थापाले उपभोक्ता अदालतमा मुद्दा दायर गरेकी छिन्।  ललितपुर१८ का रामसागर यादवले एक वर्षअघि ६२ लाखभन्दा बढी मूल्यमा खरिद गरेको सुजुकी ब्रान्डको मारुती ग्रान्ड भिटारा कारमा गत असोजको बाढीले क्षति गर्यो। उनले गत असोज १४ गते सर्भिसिङ तथा मर्मतका लागि विक्रेता कम्पनीको सर्भिस सेन्टरमा पुर्याए। तर, सर्भिस सेन्टरले अहिले कार फिर्ता गरेको छैन। न त विक्रेता कम्पनीले नयाँ कार नै दिएको छ। ४४ वर्षीय यादवले आर्थिक, भौतिक र मानसिक क्षतिपुगेको भन्दै क्षतिपूर्तिको मागसहित उपभोक्ता अदालत पुगेका छन्।  ९८ वर्षीय हरिहरप्रसाद गौतम बाथरुममा लडेर घाइते भए। उपचारका लागि उनलाई चाबहिलस्थित ओम हस्पिटल एन्ड रिसर्च सेन्टरमा पुर्याइयो। सम्बन्धित डाक्टरहरूले एक्सरेमा सामान्य समस्या देखिएको भन्दै दुखाई कम हुने इन्जेक्सन दिए। तर, चारदिनसम्म पनि दुखाई कम भएन। परिवारले फेरि जाँच गर्न ह्याम्स अस्पतालमा पुर्याए। त्यहाँ पुनः एक्सरे र सिटिस्क्यान गरियो। फ्याक्चरको उपचारमा ढिलाइ भएको ह्याम्सका चिकित्सकले बताए। छोरा बसन्तले आर्थिक, मानसिक र शारीरिक क्षतिपूर्तिको मागदाबी गर्दै ओम अस्पतालविरुद्ध उपभोक्ता अदालतमा मुद्दा दायर गरेका छन्। यी त केही उदाहरण मात्रै भए। नुनदेखि सुन किन्न जाँदा उपभोक्ता ठगिने गरेका छन। तर, सुनुवाइ गर्ने निकाय थिएन। अब भने, त्यस्ता गुनासा सुन्ने र न्याय दिने उपभोक्ता अदालत गठन भएको छ। वस्तु तथा सेवा प्रवाहकर्ताबाट ठगिएको महसुस भएमा उक्त अदालतमा उजुरी दिन सकिन्छ। आइतबार गठन भएको अदालतमा पहिलो दिनमा नै तीनवटा मुद्दा दर्ता भएका छन्। सरकारले काठमाडौं उपत्यका मुकाम रहने गरी काठमाडौं, ललितपुर र भक्तपुर जिल्लाभित्रका मुद्दाहरूको कारबाही तथा किनारा गर्ने क्षेत्राधिकारसहित उपभोक्ता अदालत गठन गरेपछि उपभोक्ताहरूको आशा र अपेक्षा बढेको छ। उपभोक्ता संरक्षण ऐन, २०७५ को दफा ४१ को उपदफा (२) बमोजिम यो अदालत गठन गरिएको हो। गुणस्तरीय वस्तु तथा सेवा प्राप्त गर्ने उपभोक्ताको संवैधानिक अधिकार हो। उपभोक्ता अधिकारको संरक्षण तथा सम्बद्र्धन गर्न, न्यायिक उपचार गर्न र उपभोक्तालाई हुन सक्ने हानिनोक्सानी बापत क्षतिपूर्ति उपलब्ध गराउन गठित उपभोक्ता अदालतलाई शीघ्र न्याय दिलाई कार्यगत सफलता देखाउने चुनौती छ। अदालत गठन भएको पहिलो दिनमा नै मुद्दा दायर गरेकी साबित्री थापा आफूले चाँदीका मूर्ति किनेको र खरिद गरेको बिलबाट प्रष्ट हुने दाबी गर्छिन्। थापा भन्छिन्, कारोबार गरेको बिल दिन नखोज्ने मात्र होइन किनिसकेपछि फिर्ता गर्न जाँदासमेत दुव्र्यवहार भोग्नु पर्यो। आफू झैं अन्य व्यक्ति पनि नठगिउन भनेर मुद्दा दायर गरेकी हुँ। दर्ता भएको मुद्दा लामो समय नअल्झियोस। न्याय छिटो पाइयोस्। मौलिक हकको अनुभूति संविधान २०७२ को धारा ४४ मा भनिएको छ, प्रत्येक उपभोक्तालाई गुणस्तरीय वस्तु तथा सेवा प्राप्त गर्ने हक हुने छ। गुणस्तरहीन वस्तु वा सेवाबाट क्षति पुगेको व्यक्तिलाई कानुनबमोजिम क्षतिपूर्ति पाउने हक हुने छ। संविधान जारी भएको झन्डै तीन वर्षपछि उपभोक्ता संरक्षण ऐन, २०७५ बनेको थियो। संविधान जारी भएको १० वर्ष र कानुन बनेको ६ वर्षपछि बल्ल उपभोक्ता अदालत गठन भएको छ। यसअघि उपभोक्ता हित संरक्षण ऐन, २०५४ र अन्य वस्तु वा सेवासँग सम्बन्धित विशेष कानुनद्वारा नै उपभोक्ता हित संरक्षणहरू व्यवस्थित हुँदै आएको थियो। नयाँ ऐनसँगै उपभोक्ता अदालतको गठनपछि उपभोक्ताहरू मौलिक हक कार्यान्वयनको अनुभूति गर्न थालेका छन्। मुलुकको संविधानमा उपभोक्ता अधिकारलाई मौलिक हकका रूपमा राखिएको छ। महान्यायाधिवक्ता रमेश बडाल उपभोक्ताको हकहित र न्यायिक सुधारको दृष्टिकोणले उपभोक्ता अदालत गठन हुनु महत्वपूर्ण कदम भएको बताउँछन्। उपभोक्ता हित संरक्षण मञ्चका महासचिव विष्णुप्रसाद तिमिल्सिना ढीलै भए पनि उपभोक्ता अदालत गठन हुनु सकारात्मक भएको बताउँछन्। गुणस्तरीय वस्तु वा सेवा उपलब्ध नगराई ठगी गर्नेविरुद्ध उपभोक्ताहरूले मुद्दा दायर गर्न सक्छन, वरिष्ठ अधिवक्ता तिमिल्सेना भन्छन्, अदालतले पनि फास्ट ट्र्याकबाट मुद्दाको निरुपण गर्नुपर्छ। केके छन्, उपभोक्ताका अधिकार ? प्रत्येक उपभोक्तालाई गुणस्तरीय वस्तु वा सेवा प्राप्त गर्ने अधिकार हुने संवैधानिक व्यवस्था छ। यो अधिकार हनन भएको अवस्थामा गुनासो गर्दै हिँड्नुपर्ने अवस्थाको अन्त्य भएको छ। तर, ढिलासुस्ती नगरी ६ महिनाभित्र मुद्दा दायर गरिसक्नुपर्छ। मुद्दाको हदम्याद ६ महिनाको छ। हक अधिकारमा प्रतिकूल प्रभाव पर्ने बित्तिकै कानुनी उपचार खोज्न सकिने भएको छ। उपभोक्ताको हक, हित र सरोकार संरक्षण गर्ने प्रयोजनका लागि उपभोक्ताको अधिकारको कानुनी रूपमै व्यवस्था गरिएको छ। वस्तु वा सेवामा सहज पहुँचको अधिकार, स्वच्छ प्रतिस्पर्धात्मक मूल्यमा गुणस्तरीय वस्तु वा सेवाको छनोट गर्न पाउने अधिकार रहेको छ। त्यस्तै, वस्तु, सेवा र वस्तु वा सेवाको मूल्य, परिमाण, शुद्धता, गुणस्तर आदिबारे सूचित हुने अधिकार र दुई वा दुईभन्दा बढी पदार्थको समिश्रणबाट बनेको वा उत्पादित वस्तुमा रहेका त्यस्ता पदार्थको मात्रा, तत्व वा प्रतिशतको सम्बन्धमा उत्पादक, पैठारीकर्ता वा विक्रेताबाट जानकारी पाउने अधिकार छ। मानव जीउ ज्यान, स्वास्थ्य तथा सम्पत्तिमा हानि पुर्याउने वस्तु तथा सेवाको बिक्री वितरणबाट सुरक्षित हुन पाउने अधिकार पनि कानुनी रूपमै व्यवस्था गरिएको छ। अनुचित व्यापारिक तथा व्यवसायजन्य क्रियाकलापविरुद्ध उचित कानुनी कारवाही गराउन पाउने अधिकार रहेको छ। वस्तु वा सेवाको प्रयोगबाट भएको हानिनोक्सानीविरुद्ध क्षतिपूर्ति पाउने अधिकारी वा निकायबाट उपचार पाउने वा सुनुवाइ हुने अधिकार छ। त्यस्तै उपभोक्ता शिक्षा पाउने अधिकार पनि कानुनी रूपमा व्यवस्था गरिएको छ। उपभोक्ताले क्षतिपूर्तिका माग दाबी गर्दै अदालतमा मुद्दा दायर गर्न सक्ने छन्। त्यस्तै सरकार वादी भएर दायर हुने मुद्दाहरूको न्यायिक निरुपण उपभोक्ता अदालतबाट हुने छ। उपभोक्ता अदालतको क्षेत्राधिकारको सम्बन्धमा ऐन संशोधन गर्ने गृहकार्य भइरहेको छ। उपभोक्ता हित संरक्षण मञ्चका अध्यक्ष एवं वरिष्ठ अधिवक्ता ज्योति बानियाँ उपभोक्ताले वस्तु वा सेवा खरिद गर्दा बिल लिनुपर्ने सुझाव दिन्छन्। ठगी भएको महसुस भएमाा बिलसहित क्षतिपूर्तिकोलागि मुद्दा दायर गर्न सकिने कानुन व्यवसायीहरू सुझाउँछन्। वरिष्ठ अधिवक्ता बानियाँ भन्छन्, ठगी भएको महसुस हुनेबित्तिकै बिलसहित उपभोक्ता अदालतमा मुद्दा दिन सकिन्छ। यो सचेतना जरुरी छ। निःशुल्क बहस गर्दै कानुन व्यवसायी वरिष्ठ अधिवक्ता बानियाँका अनुसार, उपभोक्ता अदालतमा कानुन व्यवसायीले कुनै शुल्क नलिई निःशुल्क सेवा (प्रोबोनो) दिने भएका छन्। एक दर्जनभन्दा बढी सम्बन्धित विषयका विज्ञ कानुन व्यवसायीहरूले त्यस्तो सेवा दिन नाम दर्ता गराएका छन्। वरिष्ठ अधिवक्ता बानियाँ भन्छन्, आफ्नो पक्षको हितका लागि निःशुल्क रूपमा स्वयंसेवी ढंगले बहस गर्ने हो। यस्तै, मुद्दासँग बहसपैरवी गर्ने कानुन व्यवसायी, मुद्दा सुनुवाइ गर्ने न्यायाधीशमा पनि विज्ञताको आवश्यकता देखिन्छ। बाहिरि मुलुकहरूमा सम्बन्धित विषयका विज्ञहरूको रोस्टर बनाउने प्रचलन छ। विज्ञहरूको रोस्टर बनाउनुपर्ने खाँचो छ, बरिष्ठ अधिवक्ता बानियाले भने। कस्तो मुद्दा दायर गर्न मिल्छ ? उपभोक्ता हित संरक्षण मञ्चका महासचिव एवं वरिष्ठ अधिवक्ता तिमिल्सेनाका अनुसार सरकारका साथै उपभोक्ता स्वयं, सरोकारवाला संघसंस्थाले समेत मुद्दा दायर गर्न सक्छन्। सरकार वादी भएर मुद्दा दायर गर्न सकिन्छ। त्यस्तै आफूमाथि मर्का परेको छ भने उपभोक्ता स्वयंले क्षतिपूर्तिको माग गर्दै मुद्दा दायर गर्न सक्छन्। त्यस्तै उपभोक्ताको हित एवं सरंक्षण गर्न गठित संघ, संस्थाले पनि उपभोक्ताको तर्फबाट उजुरी गर्न सक्ने छन्। उपभोक्ता संरक्षण ऐन, २०७५ बमोजिमका मुद्दाहरू उपभोक्ता अदालतमा दर्ता गर्न सकिने महान्यायाधिवक्ता कार्यालयले जनाएको छ। उपभोक्ता अदालतबाट कारबाही र किनारा हुने मुद्दाहरू विशेष प्रकृतिका हुने जनाइएको छ। अदालतको मुकाम काठमाडौँ उपत्यकाभित्रै रहने भएकाले उपभोक्ता अदालतमा वादी सरकारका तर्फबाट बहस पैरवी प्रतिरक्षा गर्न विशेष सरकारी वकिल कार्यालय, काठमाडौंका सरकारी वकीललाई तोकिएको छ। उत्पादक, पैठारीकर्ता, दुवानीकर्ता, सञ्चयकर्ता, विक्रेता वा सेवा प्रदायकले आफ्नो दायित्व पूरा नगरेमा वा दायित्वको उल्लंघन हुने काम गरेमा मुद्दा दायर गर्न सकिने छ। त्यस्तै अनुचित व्यापारिक क्रियाकलाप गरे वा गराएको मुद्दाहरू पनि दर्ता गर्न सकिने छ। झूठा वा भ्रमपूर्ण विज्ञापन गर्ने वा भ्रमपूर्ण विज्ञापन गरी वस्तु बिक्री गर्ने, कमसल वस्तुलाई विशिष्ठ वा गुणस्तर भएको स्तरमान, गुणस्तर, मात्रा, श्रेणी, संरचना, डिजाइन देखाइ बिक्री गर्ने, पुनर्निर्मित वा पुराना वस्तुलाई नयाँ हो भनी देखाइ वा झुक्याइ बिक्री गर्नेविरुद्ध पनि मुद्दा दर्ता गर्न सकिन्छ। त्यस्तै कुनै फाइदा नहुने अवस्थामा पनि वस्तु वा सेवाको बिक्री गर्दा झुठा र भ्रमपूर्ण रूपमा विज्ञापन वा सूचना प्रसार गर्ने, तथ्यगत आधारबिना कुनै वस्तुको उपभोग वा प्रयोगबाट त्यस्तो वस्तुको दाबी वा प्रत्याभूति गर्ने वा बिक्री गर्ने व्यवसायीविरुद्ध पनि मुद्दा दिन सकिने महान्यायाधिवक्ता कार्यालयले जनाएको छ। कुनै वस्तु वा सेवाको वास्तविक लागतको आधारभन्दा फरक आधारमा उपभोक्ता मूल्यमा भार पर्ने गरी मूल्य निर्धारण गर्ने वा कुनै प्रतियोगिता, चिट्टा, अवसर आदिको लागतसमेत समावेश गरी मूल्य तय गर्ने वा त्यस्तो मूल्यमा बिक्री गर्नेविरुद्ध मुद्दा दायर गर्न सकिने छ। कुनै वस्तु वा सेवाको मूल्यमा दान, इनाम वा निःशुल्क पाइने अन्य वस्तुको मूल्य वा लागत समावेश गरी मूल्य निर्धारण गर्ने वा त्यस्तो मूल्यमा त्यस्तो वस्तु वा सेवाको बिक्री गर्नेविरुद्ध पनि उपभोक्ताले मुद्दा दायर गर्न सक्ने कानुनी व्यवस्था छ। कुनै वस्तु वा सेवामा तोकिएको गुणस्तर वा मानकभन्दा घटी हुने वा बढी हुने गरी वा त्यस्तो वस्तु वा सेवा उपभोगबाट उपभोक्तालाई हानिनोक्सानी पुर्याउने गरी त्यस्तो वस्तु उत्पादन, मिश्रण वा आपूर्ति वा ओसारपसार वा सञ्चय वा बिक्री गर्नेविरुद्ध पनि मुद्दा दर्ता गर्न सकिने छ। त्यस्तै त्रुटिपूर्ण उत्पादनबाट नष्ट भएको वस्तुको मूल्य वा व्यापारिक कारोबारको सिलसिलामा करार भएको वस्तुको मूल्यसमेत अन्य वस्तुको लागत मूल्यमा समावेश गरी बिक्री गर्नेविरुद्ध पनि मुद्दा दायर गर्न सकिने छ। कारोबार गरेको बिल दिन नखोज्ने मात्र होइन किनिसके पछि फिर्ता गर्न जाँदासमेत दुव्र्यवहार भोग्नुपर्यो। दर्ता भएको मुद्दा लामो समय नअल्झियोस्। न्याय छिटो पाइयोस्।, सावित्रि थापा, उपभोक्ता नुनदेखि सुन खरिद गर्दासम्म उपभोक्ता ठगिएका हुन सक्छन्। ठगी गर्नेविरुद्ध उपभोक्ताहरूले मुद्दा दर्ता गर्न सक्छन्। विष्णुप्रसाद तिमिल्सिना, महासचिव, उपभोक्ता हित, संरक्षण मञ्च कुनै वस्तुलाई विस्थापित गर्न नक्कली वस्तु उत्पादन वा पैठारी गर्ने वा त्यस्तो वस्तुको बिक्री गर्ने,उपभोग गर्न नसकिने गुणस्तरहीन वस्तु पैठारी, उत्पादन वा बिक्री गर्नेविरुद्ध पनि मुद्दा दायर गर्न सकिने छ। त्यस्तै व्यावसायीक सेवा प्रदायकले सेवाको मूल्य, गुणस्तर, सेवा उपलब्ध गराउने स्थान र समय उल्लेख नगरी सेवा प्रदान गर्ने, कुनै वस्तु वा सेवा बिक्री वा प्रदान गर्दा तोकिएको व्यापारिक तहभन्दा बढी तह वा शृंखला खडा गरी बिक्री वा प्रदान गर्ने व्यापारीविरुद्ध पनि मुद्दा दिन सकिने छ। कुनै वस्तु वा सेवा बिक्री वा प्रदान गर्न कुनै संरचना, मानक वा मापदण्ड तोकिएकोमा त्यस्तो संरचना, मानक वा मापदण्ड पूरा नगरी बिक्री गर्ने व्यवसायीमाथि पनि मुद्दा दाय गर्न सकिने छ। माग, आपूर्ति वा मूल्यमा प्रतिकूल प्रभाव पार्ने काम गर्ने गराउनेविरुद्ध पनि मुद्दा दायर गर्न सकिने महान्यायाधीवक्ता कार्यालयले जनाएको छ। कसैले कुनै वस्तुको उत्पादन, पैठारी, डुवानी, सञ्चय वा बिक्री वितरणमा लागेको लागत र तोकिए बमोजिमभन्दा बढी मुनाफा लिई बिक्री वितरण वा दुवानी वा बिक्री वितरणमा अवरोध गर्नेलाई कानुनी दायरामा ल्याउन सकिने बाटो खुलेको छ। त्यस्तै कुनै वस्तुको उत्पादनका लागि चाहिने कच्चा पदार्थको कोटा निर्धारण गर्ने वा कुनै वस्तुको उत्पादन घटाउने वा त्यस्तै अन्य कुनै काम गर्नेविरुद्ध पनि मुद्दा दर्ता गर्न सकिने छ। वरिष्ठ अधिवक्ता तिमल्सिनाका अनुसार, मुद्दा दायर भएपछि प्रक्रियागत रूपमा अदालतले प्रतिवादीलाई आफ्नो भनाइ पेस गर्न म्याद दिन्छ। तोकिएको म्यादभित्र लिखित रूपमा प्रतिवाद गर्नुपर्छ। अदालतले सुनुवाइ पछि तीन महिनाभित्र निर्णय गर्छ । उपभोक्तालाई क्षतिपुगेको ठहर भएमा व्यवसायीले भर्नुपर्ने हुन्छ। वरिष्ठ अधिवक्ता तिमल्सिना भन्छन्, क्षतिपूर्ति नभरेको अवस्थामा व्यवसायीको जायजेथा, सम्पत्ति रोक्का राख्न सक्छ। केके छन् चुनौती ? न्यायिक क्षेत्रमा एउटा चर्चित मान्यता छ न्याय ढिलो दिनु भनेको नदिनु बराबर हो। उपभोक्ता अदालतमा पनि मुद्दाको चाप बढ्दै जाँदा उपभोक्तालाई छिटोछरितो न्याय दिनुपर्ने चुनौती छ। ०७८ माघ ९ गते सर्वोच्च अदालतले सातवटै प्रदेशमा उपभोक्ता अदालत गठन गर्न सरकारका नाममा परमादेश दिएको थियो। न्यायाधीशद्वय बमकुमार श्रेष्ठ र नहकुल सुवेदीको इजलासले उपभोक्ता हित संरक्षण ऐन २०७५ अनुसार उपभोक्ता अदालत गठन गर्न आदेश दिएको थियो। ऐनमा भएको व्यवस्थाअनुसार सरकारले अदालत गठन नगरेको भन्दै उपभोक्ता हित संरक्षण मञ्चले रिट निवेदन दायर गरेको थियो। सर्वोच्चले ऐनमा भएको व्यवस्था कार्यान्वयन गर्नुभनी आदेश दिएको थियो। महान्यायाधिवक्ता रमेश बडाल सर्वोच्च अदालतको आदेश र समयको आवश्यकतालाई ध्यान दिँदै उपभोक्ता अदालत गठन गरिएको बताउँछन्। काठमाडौं उपत्यकाका तीन जिल्ला काठमाडौं, ललितपुर र भक्तपुर कार्यक्षेत्र रहने गरी उपभोक्ता अदालत गठन गरिएको हो। अन्य ६ वटा प्रदेशका प्रदेश राजधानीमा उपभोक्ता अदालत गठन गर्ने सरकारको तयारी रहे पनि ढिलाइ भइरहेको छ। भवन निर्माण मात्र नभएर न्यायाधीश, जनशक्तिलाई पनि आवश्यक तालिम दिई सबलीकरण गर्नुपर्ने आवश्यकता देखिएको छ। उपभोक्ता अदालतको क्षेत्राधिकारको सम्बन्धमा पनि ऐन संशोधन गर्नुपर्ने जरुरी छ। उपभोक्ता अदालतलाई तत्कालै काभ्रेपलाञ्चोक,रसुवा, धादिङसम्मको क्षेत्राधिकार तोक्नुपर्ने आवश्यकता रहेको वरिष्ठ अधिवक्ता बानियाँ बताउँछन्। बानियाँ भन्छन्, हाइवेमा खानाखाजा खाँदा ठगिएको महसुस गरेका उपभोक्ताले बस चढेर काठमाडौं झरी मुद्दा दायर गर्ने व्यवस्था त हुनुपर्यो नि ! यसका साथै गुणस्तर परीक्षण लगायतका कार्य गर्न प्रयोगशालाको व्यवस्था गर्नुपर्ने जरुरी छ। उपभोक्ता अदालतलाई आधार मानेर स्थानीय र प्रदेश सरकारले उपभोक्तासम्बन्धी कानुन निर्माण गर्नु पर्ने हुन्छ। अधिकांश स्थानीय तहले बजार व्यवस्थापन तथा उपभोक्ता हित संरक्षण ऐन बनाएका छैनन्। त्यस्तै प्रदेशले उपभोक्ता हित संरक्षण ऐन बनाएका छैनन्। सातवटै प्रदेशमा गठन हुने उपभोक्ता अदालतमा कानुन व्यवसायीको भौतिक उपस्थितिको आवश्यकता नपर्ने गरि फेसलेस कोर्ट को व्यवस्था हुनुपर्ने सुझाव कानुन व्यवसायीको छ। वरिष्ठ अधिवक्ता बानियाँ भन्छन्, छिटो न्याय दिने व्यवस्था हुनुपर्छ। भौतिक रूपमा उपस्थित हुनुनपर्ने पेसलेस कोर्टको अवधारणालाई कार्यान्वयन गर्दै अघि बढ्नुपर्छ। अदालतप्रतिको आस्थासँग जोडिएकाले सबलीकरणतर्फ ध्यान दिनुपर्छ। उपभोक्ता अदालतले गरेको निर्णय उपर चित्त नबुझेमा ३० दिनभित्र सम्बन्धित उच्च अदालतमा पुनरावेदन गर्न सकिने कानुन व्यवस्था छ। उपभोक्ता अदालतः लैवरी अदालत नहोस् ! : डिल्लीराज आचार्य उपभोक्ता संरक्षण ऐन २०७५ आएको साढे ६ वर्षपछि विशेष अदालत प्रकृतिको ३ सदस्यीय उपभोक्ता अदालत गठन भएको छ। १ वर्षसम्म कैद हुने सम्मका उपभोक्ता अधिकार हननसम्बन्धी कसुरहरू महानिर्देशकले हेर्न पाउने व्यवस्था ऐनको दफा ४० मा रहेको छ। तर, बिडम्बना ! महानिर्देशक दण्डाधिकारी मात्र छन्। क्षतिपूर्ति भराउने अधिकारवालाका रूपमा छैनन्। यसमा जिल्ला न्यायाधीश न्याय सेवाको उपसचिव र प्रशासन सेवाको उपसचिव रहने जुन संरचना बनाइएको छ, यो नै विश्वसनीय र प्रभावकारी रूपमा देखिँदैन्। किनभने कानुन र प्रशासनिक आँखाले हेरेर मात्र उपभोक्ता अधिकार संरक्षण हुने र समुचित क्षतिपूर्ति भरणको कार्यक्षमता प्रभावकारी हुन सक्दैन। यसमा सम्बन्धित कसुरजन्य क्षेत्रको विज्ञताको सख्त जरुरत पर्दछ। जस्तो कि उपचारमा भएको हननमा सम्बन्धित उपचारबारे जानकार विशेषज्ञ चिकित्सक हुनुपर्छ। यस्तै निर्माण सम्बन्धमा इञ्जिनियर, खाद्य सम्बन्धमा खाद्य विज्ञ आदि आदि। तर, उपभोक्तालाई न्याय दिनेहरू सबै कानुनी र प्रशासनिक डण्डाधारी मानसिकताका हुने भएपछि कसरी संयोजन र प्रभावकारी हुन सक्दछ ? ज्यादै विचारणीय र मननीय विषय हो। उपभोक्ता अदालत जिल्ला अदालत सरह हुने भनिएको छ। तर, महानिर्देशकले गरेको निर्णयउपर जिल्ला अदालतमा पुनरावेदन लाग्ने व्यवस्था छ। उता उपभोक्ता अदालतको निर्णयउपर उच्च अदालतमा पुनरावेदन लाग्ने व्यवस्था छ। छिटो छरितो र अझ भन्ने हो भने तत्काल न्याय चाहिने विषय फेरि उही अदालती लम्बेतान प्रक्रियामा जाने र अनुमान वा अल्पज्ञानको आधारमा न्याय हुन पुग्ने हो भने उपभोक्ता अदालत लैवरी अदालत बन्ने डर पनि छ। लैवरी यस अर्थमा कि अदालत छछैनभन्दा छ। गठन गर्नु मै केहीको सफलताको बखान आइरहेको छ तर वास्तविक न्याय भने लैवरी तालको हुने संरचनागत अवस्थाले कार्यगत सफलताको आशा गर्ने स्थान धेरै कम छ। पुनः संरचनायुक्त प्रभावकारी उपभोक्ता अदालत गठन एवं संक्षिप्त र प्रभावकारी कार्यसम्पन्नता पछि मात्र उपभोक्ता न्याय सम्बोधित हुनेछ। छिटोछरितो र प्रभावकारी रुपमा उपभोक्ताको हक हितको संरक्षण गर्ने र सुसंस्कृत व्यापारलाई प्रबद्र्धन गर्ने र अनैतिक व्यवसायलाई हतोत्साहन तथा दण्डित गर्ने र पीडितलाई क्षतिपूर्ति दिने यसको उद्देश्य हो। दिगो मानवीय जीवन पद्धतिको खोजी र स्थायित्व यसको अहम लक्ष्य हो। यसैले संसारका धेरै देशहरूमा यसको प्रयोग न्यायको बैकल्पिक पद्धति अपनाइएको पाइन्छ। भारतमा एनसीडीआरसीको प्रयास, अमेरिकामा कन्जुमर राइट एजेन्सी र चीनमा समेत न्यायको वैकल्पिक उपाय (एडीआर) को माध्यमबाट उपभोक्ता हकहितको सम्बोधन गरेका अभ्यासहरूलाई मध्यनजर राख्दा नेपालमा भर्खरै स्थापना भएको उपभोक्ता अदालत यसको विधिशास्त्रीय मान्यता र सफल प्रयोगका अभ्यासहरूको अनुशरण तथा प्रयोगका दृष्टिबाट प्रारम्भै असफल हुने संकेत देखिएको छ। अदालत गठन हुनुलाई नै सफलता मान्ने हो भने बेग्लै हो। तर, यसले उद्देश्य अनुरूप न्याय प्रवाह गर्न सक्ने न त समुचित विधि छ। न त वातावरण देखिन्छ। संक्षिप्त कार्यविधि र समर्पणको पनि अभाव नै छ। फिराद वा निवेदन दर्ता लम्बेतान बहस, अर्थात् उही परम्पारगत अदालती प्रक्रियामै जाने डर छ। यसैले उपभोक्ता अदालत परम्परागत अदालत सम्झाउने र लैवरी है लैवरी लै गीतलाई गुनगुनाउनु पर्ने अवस्थातिर नजावस भन्ने शुभेच्छा राखिएको छ । अन्यथा यो परम्परागत न्यायकै शैली र प्रभावमा सिमित रहने छ। (उच्च अदालतका निवर्तमान कायममुकायम मुख्य न्यायाधीश आचार्य सुनको अवैध पैठारी (तस्करी) नियन्त्रणसम्बन्धी जाँचबुझ आयोगका पूर्वसंयोजक हुन्"
कांग्रेस कार्यकर्ताले पार्टी कार्यालयमै खेलकुद मन्त्रीलाई देखाए कालो झण्डा,"काठमाडौं : खेलकुदमन्त्री तेजुलाल चौधरीलाई कालो झण्डा देखाइएको छ। सानेपास्थित पार्टी कार्यालयमा कांग्रेस कार्यकर्ताहरूले नै मन्त्री चौधरीलाई कालो झण्डा देखाउँदै राजीनामा माग गरेका हुन्। ओलम्पिक कमिटीमा विवाद निम्त्याएको भन्दै मन्त्री चौधरीलाई कांग्रेस कार्यकर्ताहरूले कालो झण्डा देखाएका हुन्। उनीहरूले 'खेलकुदमन्त्री मुर्दावाद, नालायक मन्त्री मुर्दावाद'को नारा लगाएका थिए। संगठनविरोधी गतिविधि अन्त्यको मागसमेत उनीहरूले गरेका थिए। कांग्रेसको खेलकुद विभागले आयोजना गरेको कार्यक्रममा मन्त्री चौधरी बिहीबार पार्टी कार्यालय पुगेका बेला उनीहरूले विरोध गरेका हुन्। उक्त कार्यक्रममा कांग्रेस सभापति शेरबहादुर देउवा प्रमुख अतिथि रहेका छन्।"
"पूर्वराजाले संविधानविपरित काम गरिरहेका छन्, कारवाही गरौं : खतिवडा","काठमाडौं : पूर्वराजा ज्ञानेन्द्र शाहले श्री ५ महाराजधिराज र शाही निशान प्रयोग गरेको भन्दै संसदले आपत्ती जनाएका छन्। सत्तारुढ दल नेपाली कांग्रेस सांसद रामहरी खतिवडाले बिहीबारको प्रतिनिधिसभा बैठकमा पूर्वराजाले संविधान मिच्न खोजेको भन्दै उनका क्रियाकलाप बन्द गर्न सरकारसँग माग गरे। 'पूर्वराजा ज्ञानेन्द्र शाहले फागुन ६ गते भिडियो सन्देशमा श्रीपाँच महाराजधिराज उल्लेख गरेको र शाही निशाना छाप प्रयोग गरिएको देखियो। यो शाही निशाना छाप २०६५ साल जेठ १७ गते हटाइएर त्यहाँ राष्ट्रिय झण्डा राखिएको थियो। नेपालको संविधानमा श्री ५ महाराजधिराज उल्लेख छैन,'उनले भने,'यसैले यस्तो सन्देश श्री ५ महाराजधिराज र शाही निशान राख्नेप्रति घोर आपत्ती छ । ' उनले २०६५ साल जेठ १६ गतेका दिन शाही निशानको झण्डा राजदरबारबाट हटाइएर राष्ट्रिय झण्डा फहराएकोमा त्यो झण्डाको अपमान हुनेगरी पूर्वराजाले प्रयोग गरेको उनको भनाइ छ। उनले यस्ता क्रियाकलाप तत्काल बन्द गर्न पूर्वराजालाई सुझाव समेत दिए।"
"स्ववियु निर्वाचनमा नेविसंघ पहिलो, अखिल दोस्रो","काठमाडौं : त्रिभुवन विश्वविद्यालयका आंगिक र सम्बन्धन प्राप्त क्याम्पसमा भएको स्वतन्त्र विद्यार्थी युनियन (स्ववियु) निर्वाचनको नतिजा धमाधम आउन थालेको छ। नजिताअनुसार प्रमुख दल निकट संगठनको अवस्था करिबकरिब उस्तै देखिएको छ। कांग्रेस निकट नेविसंघ पहिलो, एमाले निकट अनेरास्ववियु दोस्रो स्थानमा छ। यो समाचार तयार पार्दासम्म कांग्रेस निकट नेविसंघले १०९ क्याम्पसको नेतृत्व जितेको दाबी गरेको छ। एमाले निकट अनेरास्ववियुले ९१ क्याम्पसमा जितेको छ। माओवादी केन्द्रनिकट अखिल क्रान्तिकारीले ८१ क्याम्पसमा जित हासिल गरेको बताएको छ। नेविसंघले काठमाडौंका ४ वटा आंगिकसहित १०९ आंगिक र सामुदायिक क्याम्पसमा जितेको नेविसंघका प्रवक्ता सुरज सेजुवालले जानकारी दिए। राजधानीका थापाथली इन्जिनियरिङ क्याम्पस, आयुर्वेद क्याम्पस, महाराजगञ्ज चिकित्सा क्याम्पस र नर्सिङ क्याम्पसमा नेविसंघले जित हासिल गरेको छ। अनेरास्ववियुले ११ वटा आंगिक क्याम्पससहित ९१ क्याम्पस जितेको प्रवक्ता प्रकाश पौडेलले जानकारी दिए । जसमा काठमाडौंका तीनवटा आंगिक क्याम्पसमा अनेस्ववियुको नेतृत्व स्थापित भएको छ। काठमाडौंका महेन्द्र रत्न क्याम्पस ताहचल, ललित कला क्याम्पस र नेपाल कमर्स क्याम्पसमा अखिलको नेतृत्वले जितेको छ। यस्तै, महेन्द्र बहुमुखी क्याम्पस नेपालगन्ज, धनकुटा बहुमुखी क्याम्पस, वन विज्ञान अध्ययन संस्थान पोखरा, धौलागिरी बहुमुखी क्याम्पस बागलुङ, पोखरा नरसिङ क्याम्पस, महेन्द्ररत्न क्याम्पस र नेपालगन्ज नर्सिङ क्याम्पस पनि अनेरास्ववियुले जितेको प्रवक्ता पौडेलले जानकारी दिए। अनेरास्ववियुले कोशी प्रदेशमा १५, मधेस प्रदेशमा ३,बागमती प्रदेशमा २२, गण्डकी प्रदेशका १०, लुम्बिनी प्रदेशका २३, कर्णालीका ८ र सुदूरपश्चिमका १० वटा क्याम्पसमा जित हात पारेको छ। अखिल क्रान्तिकारीका अध्यक्ष विजयप्रकाश सापकोटाका अनुसार काठमाडौंका दुईसहित ७ वटा आंगिक क्याम्पसमा क्रान्तिकारीले जित हात पारेको छ। जनप्रशासन क्याम्पस र सानोठिमी बहुमुखी क्याम्पस गरी दुईवटा आंगिक क्याम्पसमा अखिल क्रान्तिकारीले जितेको छ। यस्तै, भोजपुर बहुमुखी क्याम्पस, विराटनगर डिग्री कलेज, नर्सिङ क्याम्पस विराटनगर, त्रिभुवन बहुमुखी क्याम्पस पाल्पा, चितवन इन्जिनियरिङ क्याम्पसमा पनि अखिल क्रान्तिकारीको नेतृत्व आएको छ। पुल्चोक इन्जिनिरिङ क्याम्पसमा भने स्वतन्त्र उमेदवार स्वयम श्रेष्ठ अध्यक्षमा निर्वाचित भएका छन्। यस्तै, इन्जिनियरिङ अध्ययन संस्थान (पश्चिमाञ्चल क्याम्पस) को स्वतन्त्र विद्यार्थी युनियन (स्ववियु) मा स्वतन्त्र उम्मेदवार प्रकाश धामी विजय भएका छन्। रोकिएका क्याम्पसमा छिटो निर्वाचन गर्न माग संगठनभित्रका आन्तरिक विवाद, दुई संगठनबीचको विवादका कारण केही क्याम्पसमा निर्वाचन हुन सकेको छैन। उपत्यकाको त्रिवि केन्द्रीय क्याम्पस, रत्नराज्य लक्ष्मी क्याम्पस, त्रिचन्द्र क्याम्पस, अस्कल क्याम्पस, पाटन संयुक्त क्याम्पस, विश्वभाषा क्याम्पस पद्यकन्या क्याम्पस, नेपाल ल क्याम्पस, सरस्वती क्याम्पस, पब्लिक युथ क्याम्पस र शंकरदेव क्याम्पसमा नै निर्वाचन हुन स्थगित छ। उपत्यका बाहिरका पृथ्वीनारायण क्याम्पस पोखरा, सिद्धनाथ क्याम्पस कैलाली, सुर्खेत बहुमुखी क्याम्पस, बुटवल बहुमुखी क्याम्पस, भैरहवा क्याम्पस, पक्लिहवा कृषि क्याम्पस, तेह्रथुम क्याम्पस, रारा बहुमुखी क्याम्पस र वीरेन्द्र बहुमुखी क्याम्पसमा रोकिएको छ। रोकिएका क्याम्पसमा छिटो निर्वाचन गर्न विद्यार्थी संगठनहरूको माग छ। नेविसंघ प्रवक्ता सुरज सेजुवालले नेपाल ल क्याम्पस स्ववियु निर्वाचनको प्रक्रिया अघि बढाउन माग राखेर रिले अनशन सुरु गरेको जानकारी दिए। नेविसंघले स्ववियुको आवधिक निर्वाचन सुनिश्चित गर, स्ववियु निर्वाचन कार्यतालिका सार्वजनिक गरे, विद्यार्थीको मताधिकार सुनिश्चित गर र स्ववियु निर्वाचन निर्देशिका कार्यान्वयन गर जस्ता माग गर्दै अनशन थालेको छ। ५ चैतमा हुनुपर्ने स्ववियु चुनाव एक आमुक संगठनको आन्तरिक विवादले अवरुद्ध भएको प्रवक्ता सेजुवालले जानकारी दिए। नेविसंघले एक विज्ञप्ति जारी गर्दै चुनाव गराउनका लागि क्याम्पस प्रशासन र निर्वाचन समितिले कुनै तादरुकता नदेखाएको आरोप लगाएको छ। तर, धेरै क्याम्पसमा पनि नेविसंघकै कारण निर्वाचन अवरुद्ध भएको छ। अनेरास्ववियुका उपाध्यक्ष नारायण घर्तीले आफू नजित्ने सुनिश्चित भयका कारण ताला लगाउने र चुनाव रोक्ने कार्यको मुख्य नेतृत्व नेविसंघ र क्रान्तिकारीले गरेको आरोप लगाए। उनले विद्यार्थी आन्दोलनको विषयमा प्रश्न उठिरहेको बेला स्ववियु निर्वाचन भइरहेको बताउँदै भनेका छन्, हामीहरूले संख्याका हिसाबले आआफ्नो दाबी गरे पनि टियूका ६२ वटै आंगिक क्याम्पसमा चुनाब सम्पन्न गराउन सकेका छैनौ। ताला लगाउने र चुनाव रोक्ने कार्यको मुख्य नेतृत्व नेविसंघ र क्रान्तिकारीले नै गरेको देखिन्छ। मुलुकको नेतृत्व गर्ने संगठनले स्वच्छ प्रतिस्पर्धा गर्ने र तिथि, विधि बसाल्ने संस्कार बसालौं। बाँकेमा सम्पन्न स्ववियु निर्वाचनमा ३ वटै क्याम्पसमा अनेरास्ववियु विजयी भएको छ। महेन्द्र बहुमुखी क्याम्पस नेपालगन्जमा अध्यक्ष केशरजंग शाही सहितको प्यानलले जितेको छ। नेपालगन्ज नर्सिङ क्याम्पसमा अध्यक्ष देवार्चना अधिकारी सहितको प्यानल र ज्ञानोदय बहुमुखी क्याम्पस खजुरामा अध्यक्ष सबिन महतो सहितको प्यानलले जितेको छ।"
प्रधानमन्त्रीसँग माल्दोभाका उपप्रधानमन्त्रीको भेट,"काठमाडौं : प्रधानमन्त्री केपी शर्मा ओलीसँग नेपाल भ्रमणमा रहेका माल्दोभाका उपप्रधानमन्त्री एवं परराष्ट्रमन्त्री मिहेल पोप्सोइले आज शिष्टाचार भेट गरेका छन्। प्रधानमन्त्री निवास बालुवाटारमा भएको भेटमा दुईपक्षीय सम्बन्ध र हितका विषयमा छलफल भएको प्रधानमन्त्रीको सचिवालयले जनाएको छ। उनीहरूबीच जलवायु परिवर्तन,शिक्षा,संस्कृति र व्यपारिक सम्बन्ध विस्तारका क्षेत्रमा सहकार्य गर्ने विषयमा समान मत रहेको थियो । प्रधानमन्त्री ओलीले हिमालदेखि समुद्रसम्मको सुरक्षालाई केन्द्रमा राखेर जलवायु परिवर्तनका मुद्दामा नेपालले आगामी जेठ २ देखि ४ गतेसम्म काठमाडौंमा हुने सगरमाथा संवाद कार्यक्रममा सहभागिताका लागि आग्रह गरेका थिए। भेटका अवसरमा प्रधानमन्त्रीका मुख्य सल्लाहकार विष्णुप्रसाद रिमाल,परराष्ट्र मन्त्रालयका सहसचिव गणेशप्रसाद ढकाललगायत सहभागी थिए।"
गौतमबुद्ध अन्तर्राष्ट्रिय विमानस्थललाई पूर्ण क्षमतामा सञ्चालन गर्नेगरी काम भइरहेको छ : प्रधानमन्त्री,"काठमाडौं : प्रधानमन्त्री केपी शर्मा ओलीले गौतमबुद्ध अन्तर्राष्ट्रिय विमानस्थल दिगो सञ्चालनका लागि सरकारले सम्बद्ध निकायहरूसँग छलफल गरी कार्ययोजना बनाइ कार्यान्वयन गरिरहेको बताएका छन्। बिहीबार प्रतिनिधिसभा बैठकमा सांसदहरूले सोधेका प्रश्नको जवाफ दिँदै प्रधानमन्त्री ओलीले विमानस्थलमा यात्रु सेवा शुल्कमा छुट,ग्राउन्ड ह्यान्डलिङ, ल्यान्डिङ,पार्किङ एन्ड नेभिगेसन शुल्कमा छुट जस्ता सहुलियत एवम् प्रोत्साहनका कार्यक्रमहरू सञ्चालनमा ल्याएको बताए। हाल अलजजिरा,फ्लाई दुवई,एयर एसिया र नेपाल एअरलाइन्सले उक्त विमानस्थलबाट अन्तर्राष्ट्रिय उडान भइरहेको बताउँदै प्रधानमन्त्री ओलीले भविष्यमा उक्त विमानस्थललाई पूर्ण क्षमतामा सञ्चालन गर्नेगरी काम भइरहेको प्रधानमन्त्रीले जानकारी दिए। प्रधानमन्त्री ओलीले श्रम तथा रोजगार कार्यालय बुटवलबाट श्रम स्वीकृति प्रदान गर्न सुरू भएको बताए। यसैगरी प्रधानमन्त्री ओलीले मातृशिशुको स्वास्थ्य अवस्था सुधार गर्न सरकारले सङ्घ,प्रदेश र स्थानीय तहका अस्पताल एवम् स्वास्थ्य संस्थाहरूबाट विभिन्न कार्यक्रम सञ्चालन गर्दै आइरहेको जानकारी दिए। लुम्बिनी प्रदेशमा सुविधा सम्पन्न बर्थिङ हस्पिटल निर्माण गर्नका लागि नेपाल सरकार,थाइल्याण्ड अन्तर्राष्ट्रिय सहयोग नियोगको सहकार्यमा सम्भाव्यता अध्ययन भइरहेको बताए। लुम्बिनी क्षेत्रको अपार धार्मिक एवम् पर्यटकीय सम्भावनालाई मध्यनजर गर्दै सन् १९७८ मा डिजाइन स्वीकृत भएको लुम्बिनी गुरुयोजना अनुसार निर्माण कार्यहरू भइरहेको प्रधानमन्त्रीले जानकारी दिए।"
युवा बाहिरिए भन्ने कुरालाई पूरै नकारात्मक रुपमा लिनु हुँदैन : प्रधानमन्त्री,"काठमाडौं : प्रधानमन्त्री केपी शर्मा ओलीले युवा पलायन रोक्न सरकार गम्भीर रहेको बताएका छन्। बिहीबार संसद बैठकमा सांसदले सोधेका प्रश्नको जवाफ दिँदै प्रधानमन्त्री ओलीले युवा पलायन रोक्न सरकारले विभिन्न कार्यक्रम ल्याइरहेको बताउँदै युवा बाहिरिए भन्ने कुरालाई पूरै नकारात्मक रुपमा नलिन आग्रह गरे। 'अहिले संसार ग्लोबल भिलेज बनेको छ । व्यवसाय,रोजगारी र अध्ययनका लागि जतिसुकै विकसित र धनी देशका नागरिक पनि आफ्नो रुची अनुसार विदेश जाने सिलसिला हामी विश्वब्यापी रुपमा देखिरहेका छौं । देशका युवा बाहिरिए भन्ने कुरालाई पूरै नकारात्मक रुपमा बुझ्नु पनि हुँदैन । व्यक्तिगत तवरमा विदेश जानुलाई गौरवको विषय ठान्ने र सामाजिक रुपमा भने त्यसलाई नकारात्मक भाष्यमा बुझ्ने दोहोरो चरित्रका कारण नकारात्मक सन्देश गएको छ । हिजो जीवन निर्वाहका लागि सीमित विकल्प थिए, आज त्यो फराकिलो भएको छ । संसारको जुनसुकै कुनामा जान सक्ने छनौटको लाभ हाम्रा युवाहरुले पनि लिएका छन् ,'प्रधानमन्त्रीले भने,'यसो भनेर हामी युवाहरूलाई स्वदेशमै उद्यमशीलता र रोजगारीको अवसर सिर्जना गर्ने कुरामा केही कामै नगरी बसेका छैनौं ।' प्रधानमन्त्री ओलीले स्वदेशमै उत्पादन र उत्पादकत्व विस्तार गरी आन्तरिक रोजगारीको दीगो आधार तयार गर्ने उद्देश्यले सरकारले राष्ट्रिय श्रम तथा रोजगार सम्मेलन भर्खरै सम्पन्न गरेको बताए। । युवाहरूलाई उद्यमशील बनाउन स्टार्टअप ऋण सहायता दिई व्यवसायलाई प्रोत्साहन गरिएको उनको भनाइ छ। सिर्जनशीलता तथा नवप्रवर्तनलाई प्रोत्साहन गरी स्टार्टअपमा आधारित उद्यमशीलता विकासमा लगानीकर्ताहरूलाई आकर्षित गर्न सहुलियत व्याजदरमा यसै वर्ष कम्तिमा पाँचसय जना उद्यमीलाई स्टार्टअप कर्जा प्रवाह गर्ने कार्यक्रम रहेको र उक्त कार्यक्रममा कर्जा लिन इच्छुक प्रस्तावकहरूबाट छनोट गरी कर्जा प्रवाह गर्ने प्रक्रिया अन्तिम चरणमा पुगेको उनले बताए।"
महेन्द्र क्याम्पस धरानको सभापतिमा नेविसंघका प्रसान राई निर्वाचित,"धरान : कोशी प्रदेशको दोस्रो ठूलो महेन्द्र बहुमुखी क्याम्पस धरानको स्वतन्त्र विद्यार्थी युनियनको निर्वाचनबाट सभापतिमा नेबिससंघका प्रसान राई निर्वाचित भएका छन्। सत्ता साझेदार दल कांग्रेस र एमालेको भातृ सस्था नेविसंघ र अनेरास्ववियुको संयुक्त प्यानलबाट उम्मेदवारी दिएका प्रसानले समाजबादि विद्यार्थी युनियनका उम्मेदवार निवर्तमान सभापति युवराज राई (अलौकिक)लाई पराजित गर्दै सभापतिमा निर्वाचित भएका हुन्। सभापतिमा निर्वाचित प्रसानले एकहजार २ सय ९१ मत प्राप्त गरे भने पराजित युवराजले ६ सय मत प्राप्त गरे। प्रसनको जीतसँगै महेन्द्र क्याम्पसमा यस अगाडीका दुई स्ववियु निर्वाचन जितेको समाजवादी विद्यार्थी युनियनको विरासत ढलेको छ। स्ववियुको सचिवमा अनेरास्ववियुका पवन बस्नेत र कोषाध्यक्षमा नेबिसंघका आलोक लिम्बु निर्वाचित भएका छन्। त्यस्तै स्ववियुको सदस्यमा ज्ञनेस राई, निराज राई, अस्मिन लिम्बू ,स्मृति राई, देवानी राई, विशाल लिम्बु, बिराज श्रेष्ठ र म्हार महेन्दो तामङ निर्वाचित भएका छन्। निर्वाचित सबै जना नेविसंघ र अनेरास्ववियु संयुक्त प्यानला उम्मेदवार रहेका छन्।"
प्रधानमन्त्रीसँग प्रश्नोत्तर कार्यक्रम कार्यसूचीबाट नहटाइए संसद बहिष्कार गर्ने प्रभु साहको चेतावनी,"काठमाडौं : सांसद प्रभु साहले गौर हत्याकाण्डको छानविन कहाँ पुग्यो भन्दै सरकारलाई प्रश्न गरेका छन्। बिहीबार प्रतिनिधिसभा बैठकको आकस्मिक समयमा बोल्दै सांसद साहले गौर हत्याकाण्ड भएको १८ वर्ष वितिसक्दा पनि पीडितहरूले न्याय नपाएको भन्दै आपत्ती जनाए। 'आज गौरहत्याकाण्डको १८ वर्ष पुग्यो। सरकारसँग प्रश्न गर्न चाहन्छु गौरहत्या काण्डको छानविन कहाँ पुग्यो ? ती अपराधीहरू कहिले कानुनको दायरामा आउँछन्। सरकारले पटकपटक सम्झौता गर्ने तर ,कार्यान्वयन नगर्ने। मुद्दाको जाहेरी दर्ता छ तर छानविन केही छैन, 'उनले भने,' यसबारे सभामुखबाट सरकारको जवाफ चाहन्छु।' सांसदले साहले यसअघि फागुन ४ गते प्रतिनिधिसभा बैठकमा आफूले सोधेको प्रश्नको जवाफ प्रधानमन्त्री नदिएको भन्दै आक्रोश पोखे। सांसदको सोधेको प्रश्नको जवाफ नदिने प्रधानमन्त्रीसँगको प्रश्नोत्तर कार्यक्रम औचित्यहीन भएको उनले बताए। उनले प्रधानमन्त्रीसँग प्रश्नोत्तर कार्यक्रम आजको कार्यसूचीबाट हटाउन माग समेत गरे। कार्यसूचीबाट नहटाइए आफूले उक्त कार्यक्रम बहिस्कार गर्ने चेतावनी समेत दिए। 'आजको कार्यसूचीमा संसदमा प्रधानमन्त्रीसँग प्रश्नोत्तर कार्यक्रम राखिएको छ। सांसदले सोधेको प्रश्नको जवाफै नदिएको औचित्यहिन प्रश्नोत्तर कार्यक्रम कार्यसूचीबाट हटाइयोस् भनेर सभामुखमार्फत् सरकारको ध्यानाकर्षण गराउन चाहन्छु,'उनले भने,'मैले सोधेको जवाफ प्रधानमन्त्रीले दिनु भएन। यसप्रति प्रधानमन्त्री जवाफदायी हुनुपर्छ। यो कार्यक्रम सूचीबाट हटाइएन भने त्यो कार्यक्रम बहिस्कार गर्छु।'"
साँझको समयमा २३० मेगावाट बिजुली आपूर्ति गर्न भारतसँग अनुरोध,"काठमाडौं : नेपालमा सुख्खायाम सुरु भएसँगै औद्योगिक क्षेत्रमा बिजुली अभाव हुँदै गएपछि नेपाल सरकारले भारतलाई साँझको समयमा २३० मेगावाट बिजुली उपलब्ध गराउन औपचारिक अनुरोध गरेको छ। ऊर्जा, जलस्रोत तथा सिँचाइ मन्त्रालयको आग्रहमा परराष्ट्र मन्त्रालयमार्फत भारतीय दूतावासलाई प्रस्ताव पठाइएको छ। उद्योगहरूमा लोडसेडिङको अवधि बढ्दै गएपछि बुधबार साँझ ६ देखि १० बजेसम्मका लागि बिजुली आपूर्ति गर्न भारतलाई अनुरोध गरिएको हो। हाल नेपालमा औद्योगिक क्षेत्र दैनिक १२ घण्टासम्म लोडसेडिङको मारमा परेका छन्। भारतबाट हाल दैनिक ७०० मेगावाट भन्दा बढी बिजुली आयात भइरहे पनि पछिल्लो समय भारतले बिहान ६ देखि बेलुका ६ बजेसम्म मात्र बिजुली उपलब्ध गराउने नीति लिएको छ। जसका कारण उद्योगहरू प्रभावित भएका छन्। ऊर्जा मन्त्री दीपक खड्काले नेपालमा जलविद्युत् उत्पादन सुख्खायाममा घट्ने भएकाले साँझको समयमा बिजुली आपूर्तिका लागि भारतलाई अनुरोध गरिएको बताए। घरायसी उपभोक्तासँगै औद्योगिक क्षेत्रलाई पनि सहज बनाउने प्रयासस्वरूप भारतलाई अनुरोध गरिएको छ। सकारात्मक संकेत देखिएकाले निकट भविष्यमा समस्या केही हल हुने विश्वासव्यक्त गरे। परराष्ट्र मन्त्री डाआरजु राणाले भारतीय विदेशमन्त्री एस जयशंकरलाई साँझको समयमा बिजुली आपूर्ति सहज बनाउन अनुमति दिन आग्रह गरेकी हुन्। भारतीय दूतावासले समेत नेपाललाई आवश्यक सहयोग गर्न भारत सरकारसँग समन्वय गरिरहेको छ। ऊर्जा मन्त्रालयका अनुसार नेपालको अधिकांश जलविद्युत् परियोजना रन अफ दि रिभर भएकाले सुख्खायाममा उत्पादन घटेर १,००० मेगावाटमा सीमित हुन्छ। यस्तो अवस्थामा भारतबाट बिजुली आपूर्ति आवश्यक पर्ने भएकाले सरकारले दीर्घकालीन रूपमा ठूला जलविद्युत् परियोजनाहरूलाई प्राथमिकता दिने नीति लिएको छ। नेपाल विद्युत प्राधिकरणले भारतीय एक्सचेन्ज मार्केटबाट बिजुली खरिद गरी आन्तरिक माग पूर्ति गर्ने प्रक्रिया अघि बढाइरहेको छ। सुख्खायामका बेला भारतीय बजारबाट सोलार आवर मा मात्र बिजुली आयात गर्न सकिने हुँदा उद्योगहरूलाई लोडसेडिङको चुनौती थपिएको छ। भारतले साँझको समयमा २३० मेगावाट बिजुली उपलब्ध गराउने निर्णय गरेमा नेपालका उद्योगहरूलाई ठूलो राहत पुग्ने ऊर्जा मन्त्रालयले जनाएको छ।"
संसदमा प्रधानमन्त्रीको जवाफ : प्रश्न प्रश्नको रुपमा नआउँदा खण्डन गर्न बाध्य हुन्छु,"काठमाडौं : प्रधानमन्त्री केपी शर्मा ओलीले सरकारले गरेका कामहरूको मूल्याङ्न गरेर प्रश्न गर्न सांसदहरूलाई आग्रह गरेका छन्। बिहीबार संसद बैठकमा सांसदहरूले सोधेका प्रश्नको जवाफ दिँदै प्रधानमन्त्री ओलीले प्रश्न प्रश्नको रुपमा आइदिए जवाफ दिन आफूलाई सहज हुने बताए। 'सरकारले गरेका कामहरुको मूल्यांकन गरेर प्रश्न आएको भए राम्रो हुन्थ्यो भन्ने मलाई लाग्छ। प्रश्नहरू यथार्थमा आधारित भए राम्रो हुन्थ्यो। यर्थातमा नआउँदा जवाफ दिँदा खेरी होइन भन्नुपरे कस्तो नमज्जा लाग्छ भने मान्यज्यूहरूले भनेका कुरा गलत भनेपछि गलत भन्नुपर्यो नपरे हन्थ्यो जस्तो लाग्छ,'उनले भने,'प्रश्न प्रश्नको रुपमा आइदिए जवाफ दिन सजिलो हुनेथियो,आरोप आएपछि खण्डन गर्ने बाध्यता आइलाग्छ।' आजको प्रतिनिधिसभामा सांसद प्रभु शाहले आफूले सोधेका प्रश्नको जवाफ प्रधानमन्त्रीले नदिएको भन्दै प्रश्नोत्तर कार्यक्रम कार्यसूचीबाट हटाउन माग गरेका थिए। उनले कार्यसूचीबाट नहटाए संसद बहिष्कार गर्ने चेतावनी समेत दिएका थिए। प्रधानमन्त्री ओलीले विकास निर्माणका काममा सरकारको प्रदर्शन भएन भन्नेहरूलाई विगत र वर्तमान सरकारले गरेका कामहरूको तुलना गर्न अनुरोध समेत गरे।"
इपीजी प्रतिवेदन दुई देशको समझदारीमा बुझ्छौं : प्रधानमन्त्री ओली,"काठमाडौं : प्रधानमन्त्री केपी शर्मा ओलीले नेपाल र भारतले संयुक्तरूपमा गठन गरेको प्रबुद्ध व्यक्ति समूह (इपीजी) को प्रतिवेदन दुवै पक्षको समझदारीमार्फत बुझ्न सरकार प्रयत्नशील रहेको बताएका छन्। प्रतिनिधिसभाको बिहीबारको बैठकमा प्रधानमन्त्रीसँग प्रश्नोत्तरका क्रममा उनले इपीजी प्रतिवेदन दुवै देशको समझदारी र सहमतिमा बुझ्ने बताए। सांसद बुद्धिमान तामाङको प्रश्नको जवाफ दिँदै प्रधानमन्त्री ओलीले इपीजी प्रतिवेदन बुझ्ने सम्बन्धमा यसअघिका भेटघाटमा मित्रराष्ट्र भारत सरकारको उच्च तहमा यो विषय उठाइएको पनि जानकारी दिए। उनले अन्य सन्दर्भमा कूटनीतिक पहल भइरहेका बताए। प्रधानमन्त्री ओलीले इपीजी समूहले नै सुरुमा भारतका प्रधानमन्त्रीलाई र त्यसपछि मात्र नेपालका प्रधानमन्त्रीलाई प्रतिवेदन बुझाउने समझदारी भएको जानकारी दिए। समझदारीबाट नै समाधान खोजिने भन्दै उनले त्यसले औंल्याउने समस्या एकतर्फले बुझेर र एकतर्फी मात्र कार्यान्वयन गरेर नहुने विषय भएको बताए। उनले भने, 'समझदारीमार्फत दुवै पक्षबाट यो प्रतिवेदन बुझ्नेतिर हामी लाग्नेछौं।' नेपालको चुच्चे नक्साको विषयमा जवाफ दिँदै उनले इस्वी संवत् १९६२ अघिसम्म नेपालको अधीनमा रहेको भूभागको नक्सा हाल कायम रहेको नक्सा नै यथार्थ भएको बताए। 'विसं २०१७ अघिसम्म देशको नक्सा अहिलेकै जस्तो थियो, त्यसपछि फेरियो। २०७७ असार ४ गते संविधानको दोस्रो संशोधनमार्फत संविधानको अनुसूची ३ मा रहेको नेपालको निशान छाप अद्यावधिक गरियो,' प्रधानमन्त्री ओलीले भने।"
सांसदले सोधेका प्रश्नको जवाफ दिँदै प्रधानमन्त्री ओली,"काठमाडौं : संघीय संसदअन्तर्गत प्रतिनिधिसभा बैठक बस्दैछ। बैठक बिहीबार बिहान ११ बजेका लागि बोलाइएको संसद सचिवालयले जनाएको छ। बैठकमा प्रधानमन्त्री केपी शर्मा ओलीसँग सांसदहरूले सोधेका प्रश्नको जवाफ दिने कार्यसूची रहेको छ। बैठकमा उपप्रधानमन्त्री तथा अर्थमन्त्री विष्णुप्रसाद पौडेलले ""आर्थिक कार्यविधि तथा वित्तिय उत्तरदायित्व (पहिलो संशोधन) विधेयक, २०८१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ। यसैगरी उपप्रधानमन्त्री तथा अर्थमन्त्री पौडेलले ""आर्थिक कार्यविधि तथा वित्तिय उत्तरदायित्व (पहिलो संशोधन) विधेयक, २०८१ लाई पारित गरियोस् भन्ने प्रस्ताव प्रस्तुत गर्नेछन्। मन्त्री पौडेलले ""निजीकरण (पहिलो संशोधन) विधेयक, २०८१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्ने कार्यसूची छ। उक्त विधेयकमाथि प्राप्त संशोधनहरुलाई निर्णयार्थ प्रस्तुत गरिनेछ। यस्तै अर्थमन्त्री पौडेलले ""निजीकरण (पहिलो संशोधन) विधेयक, २०८१ लाई पारित गरियोस्"" भन्ने प्रस्ताव प्रस्तुत गर्ने कार्यसूची छ। मन्त्री विष्णुप्रसाद पौडेलले आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २००१ माथिको दफावार छलफल सदनमा गरियोस्"" भन्ने प्रस्ताव प्रस्तुत गर्न र उक्त विधेयकमाथि प्राप्त संशोधनहरूलाई निर्णयार्थ प्रस्तुत गरिनेछ । यसैगरी मन्त्री पौडेलले आर्थिक तथा व्यवसायिक वातावरण सुधार र लगानी अभिवृद्धि सम्बन्धी केही नेपाल ऐनलाई संशोधन गर्ने विधेयक, २०८१ लाई पारित गरियोस् भन्ने प्रस्ताव प्रस्तुत कार्यसूची छ।"
केन्द्रीय प्रविधि क्याम्पस धरानमा स्वतन्त्रका कार्की निर्वाचित,"धरान : केन्द्रीय प्रविधि क्याम्पस धरानको स्वतन्त्र विद्यार्थी युनियनको सभापतिमा स्वतन्त्र उम्मेदवार पेसल राज कार्की निर्वाचित भएका छन्। सत्ता साझेदार दल कांग्रेस एमालेको भातृ संस्था नेविसंघ र अनेरास्ववियुका साझा उम्मेदवार अनिरुद्र श्रेष्ठलाई पराजित गर्दै कार्की निर्वाचित भएका हुन्। सभापतिमा निर्वाचित कार्कीले ४ सय १३ मत प्राप्त गरे भने पराजित अनेरास्ववियुका श्रेष्ठले ३ सय ६४ मत प्राप्त गरेका छन्। सचिव भने नेविसंघका विश्वस्वर प्रसाद बडु निर्वाचित भएका छन्। निर्वाचित बडुले ४ सय २७ मत प्राप्त गरि स्वतन्त्रका विकास तामाङलाई पराजित गरे। कोषाध्यक्षमा भने स्वतन्त्रकै नाम्छाङ राई ४ सय ८ मत प्राप्त गरी निर्वाचित भएका छन्। उनका निकटतम प्रतिद्वन्दी अनेरास्ववियुका भुवन शाहशंकरले ३ सय ५९ मत प्राप्त गरेका छन्। सदस्यहरूमा स्वतन्त्रकै बरदान राई, निशान पराजुली, अनेरास्ववियुका निजल तामाङ, दिब्या रायमाझी, अस्मिता सुवेदी, क्रान्तिकारीका राजकुमार कठेत र नेविसंघका हाङ्सु लिम्बू निर्वाचित भएका छन्।"
"असोजमा गएको बाढी, पहिरो र डुवानबाट भएको क्षतिको आंकलन तत्काल अघि बढाउने निर्णय","काठमाडौं : सरकारले गत असोज महिनामा गएको बाढी,पहिरो डुवानबाट भएको क्षतिको विस्तृत क्षति आंकलन अघि बढाउने निर्णय गरेको छ । सिंहदरबारमा बिहीबार बसेको विपद् जोखिम न्यूनीकरण तथा व्यवस्थापन कार्यकारी समितिको ३० औं बैठकले गत असोजमा बाग्मती, कोशी प्रदेश लगायतका ठाउँमा अविरल वर्षापछि आएको बाढी, पहिरो र डुबानबाट भएको क्षतिको विस्तृत क्षति आँकलन तत्काल अघि बढाउने निर्णय गरेको गृहमन्त्री रमेश लेखकले जानकारी दिए। क्षतिको आंकलन संकलन कार्य आगामी साताभित्रै सुरु गरिने उनले जानकारी दिए । उनले क्षतिको मूल्याङ्कन गरेर निजी आवासहरू अस्थायी बनाउने ठाउँमा अस्थायी र स्थायी बनाउने ठाउँमा स्थायी आवास बनाउने गरी अघि बढ्ने बताए। बैठकमा आगामी दिनमा विपद्बाट हुने सक्ने सबै खालका जोखिम नियन्त्रणका लागि तयार रहँदै आगामी दिनमा तयारीका साथ अघि बढ्ने विषयमा छलफल भएको गृहमन्त्री लेखकले उल्लेख गरे। त्यस्तै बैठकमा पश्चिम नेपालको भूकम्पबाट भएको क्षति आँकलन गरि स्थायी आवास निर्माणको कार्य पनि अघि बढेको जानकारी दिए । जाजरकोटमा पनि पुर्ननिर्माण र पुर्नस्थापनको काम अघि बढेको र केन्द्रबाट अनुदान पठाउने काम प्रारम्भ भएको उनले बताए।"
बिस्कुटको प्याकेटभित्र ब्राउन सुगर भित्राउने युवक पक्राउ,"झापा : भद्रपुर नाकाबाट बिस्कुटको प्याकेटभित्र लागूऔषध ब्राउन सुगर भित्राउने युवकलाई सशस्त्र प्रहरीले पक्राउ गरेको छ। सशस्त्र प्रहरी बल नेपाल प्रस्तावित सीमा सुरक्षा गुल्म भद्रपुरबाट खटिएको टोलीले बिहीबार दिउँसो भद्रपुर नगरपालिका४ स्थित डागिबारी क्षेत्रबाट पक्राउ गरेको हो। पक्राउ पर्नेमा तेह्रथुमको आठराई गाउँपालिका१ घर भई हाल झापाको कनकाई नगरपालिका७ दुर्गापुर बस्ने २१ वर्षीय सुन्दर सिवालाई २१ ग्राम ब्राउन सुगरसहित पक्राउ गरेको हो। भारतबाट नेपालतर्फ पैदल आइरहेका सिवालाई सीमा तैनाथ सशस्त्रले शंका लागी चेकजाँच गर्दा उनले बोकेको सारइन्थेंटिक झोलाभित्र रहेको सुगर फ्रि बिस्कुटको प्याकेट भित्र लुकाइ छिपाई ल्याएको ३ पोका ब्राउन सुगर फेला परेको थियो। साथै उनको साथबाट नगद ३ हजार ५३० रुपैयाँ, एउटा मोबाइल लगायतको सामान समेत बरामद गरिएको सशस्त्र प्रहरीले जनाएको छ। पक्राउ परेका उनलाई ब्राउन सुगरसहित आवश्यक कारबाहीका लागि वडा प्रहरी कार्यालय भद्रपुर बुझाइसकेको जनाइएको छ।"
विराटनगरमा सुरु भयो ढाका महोत्सव,"विराटनगर : कोशी प्रदेशको राजधानी विराटनगरमा ३ दिने ढाका कपडा महोत्सव सुरु भएको छ। ढाकाका कपडाको ब्राण्डिङ र बजारीकरण गर्ने उद्देश्यले नेपाल उद्योग वाणिज्य महासंघ कोशी प्रदेशको महिला उद्यम समितिले बिहीबार महोत्सवको आयोजना गरेको हो। नेपाली भेषभुषा हाम्रो बोली, ढाकाको सारी ढाकाकै चोली भन्ने मूल नारासहित सुरु भएको महोत्सवले स्वदेशी उत्पादनको प्रवर्द्धनमा सहयोग पुर्याउने अपेक्षा गरिएको छ। महोत्सवको कोशी प्रदेशका मुख्यमन्त्री हिक्मतकुमार कार्कीले उद्घाटन गरे। उनले नीति तथा कार्यक्रम बनाएर आगामी आर्थिक वर्ष २०८२०८३ को बजेटमार्फत प्रदेशमा भएका ढाका कपडा उद्योगलाई अघि बढाउने गरी बजेट विनियोजन गरिने बताए। उनले ढाका उद्योगले भोग्नु परेका समस्या र चुनौतीका विषयमा सरकारलाई राय सुझाव दिनसमेत आग्रह गरे। प्रदेश सरकार ढाका महोत्सवलाई सधैँ साथ र सहयोग गर्न तयार रहेको बताउँदै, मुख्यमन्त्री कार्कीले भने, यो साथ र सहयोग भोलिका दिनमा रहने छ। अहिले पनि प्रदेशको ३ वटा मन्त्रालय महोत्सवमा जोडिएको छ। ढाका उद्योगले भोग्नु परेका समस्यालाई प्रदेश सरकारले सम्बोधन गर्नसक्ने भए यहाँबाटै र नसक्नेलाई केन्द्रमा पहल गरिने छ। ढाका उद्योगको विकास, विस्तारका लागि प्रदेश सरकारले आगामी वर्षको नीति तथा कार्यक्रममा समावेश गर्ने मुख्यमन्त्री कार्कीले बताए। नेपाल उद्योग वाणिज्य महासंघ कोशी प्रदेशका अध्यक्ष राजेन्द्र राउतले ढाका महोत्सव प्रत्येक वर्ष आयोजना गरिने जानकारी दिए। उनले ढाका कपडाको प्रवर्द्धन, स्थानीय महिला उद्यमीहरूको क्षमता अभिवृद्धि, व्यापारिक सम्भावनाको खोजी तथा नेपाली महिलालाई उद्यमशीलतामा सशक्त बनाउनका लागि कोशी प्रदेशमा पहिलो पटक ढाका महोत्सवको आयोजना गरिएको र महोत्सवलाई निरन्तरता दिइने बताए। महिला उद्यमीलाई नेपालसहित अन्तर्राष्ट्रिय बजार उपलब्ध गराएर स्थापित गराउने उद्देश्यका साथ ढाका महोत्सवको आयोजना गरिएको राउतको भनाइ छ। उनका अनुसार महोत्सवमा ढाका कपडाको प्रदर्शनी, फेशनसो, व्यापार तथा लगानी प्रवर्द्धन, व्यावसायिक अवसरबारे छलफल, संवाद कार्यक्रम, ढाका बुनाइ तथा तान बुन्ने प्रतियोगिता हुनेछ। महोत्सवमा कोशी प्रदेशको तेह्रथुम, ताप्लेजुङ, पाँचथर, इलाम, धनकुटा, संखुवासभा लगायतको क्षेत्रका ढाका उद्यमी सहभागी छन्। महोत्सवमा १४ जिल्लाका २६ वटा स्टल रहेको राउतले जानकारी दिए।"
एसईई परीक्षा दिएर पौडी खेल्न गएका परीक्षार्थीको डुबेर मृत्यु,"दोलखा : बिगु गाउँपालिका२,जगतमा एसईई परीक्षा सकेर पौडी खेल्न गएका परीक्षार्थीको तामाकोसी नदीमा डुबेर मृत्यु भएको छ। बिगु गाउँपालिका२, ओराङका १७ वर्षीय छोरा प्रवीन तामाङको पौडी खेल्ने क्रममा डुबेर मृत्यु भएको हो। देउलाङ्गेश्वर माविमा अध्ययनरत छात्र तामाङ गाउँपालिकास्थित गौरीशंकर माविमा एसईई परीक्षा दिन आएका थिए। जगतमा कोठा भाडामा लिइ बसेका तामाङ बिहीबार परीक्षा सकेर साथीसँग नुहाउन भनी तामाकोशीमा गएका उनको पौडी खेल्ने क्रममा डुबेर मृत्यु भएको जिल्ला प्रहरी कार्यालय दोलखाले जनाएको छ। घटनाबारे थप अनुसन्धान भइरहेको पनि जनाएको छ।"
हिउँ नपरेपछि प्रकृति पूजा,"जोमसोम : यस सिजनको अनुकूल मौसममा समेत हिउँ नपरेपछि मुस्ताङको घरपझोङ गाउँपालिकाका स्थानीय महिलाहरूले सामूहिक प्रकृति पूजा गरेका छन्। हिउँ नपर्दा खेतबारी बाँझो रहेको भन्दै ठिनी गाउँका महिलाले हिउँ र वर्षा होस् भन्ने कामना गर्दै प्रकृति पूजा गरेको ठिनी आमा समूहकी सचिव ममिता थकालीले जानकारी दिइन्। घरपझोङ५ ढुम्बास्थित कुछ्प तेरङ्गा गुम्बाका लामाहरू राखेर ठिनी गाउँका महिलाले धार्मिक परम्पराअनुसार सामूहिक पूजापाठ गरेको सचिव थकालीले उल्लेख गरिन्। यो सिजन खै किन हो हिउँ परेको छैन, हिउँ नपर्दा बाली नाली सबै बिग्रन्छकी भन्ने चिन्ता छ, आमा समूहकी सचिव थकालीले चिन्तित हुँदै थपिन्, हिउँको कामना गर्दै ढुम्बाताल छेउमा हामीले प्रकति पूजा गरेका हौं, तैपनि हिउँ र वर्षा हुने संकेत मिले पनि हिउँ र वर्षा भएको छैन। ठिनी गाउँका महिलाहरूले हिउँ पार्न ढुम्बातालमा प्रकृतिको पूजा गरेपछि त्यहाँको जल कुछ्प तेरङ्गा गुम्बामा चढाएर गुम्बामा दर्शन गरेका छन्। ढुम्बाताललाई धार्मिक दृष्टिकोणले महत्वपूर्ण स्थानका रूपमा लिने गरिन्छ। यो स्थानको ताल गुरु पद्यसम्भवसँग जोडिएको छ। तालमा बर्सेनि गुम्बाका लामाहरू पूजाआजा गर्छन्। तालमा नागको थान छ। दुई साताअघि उपल्लो मुस्ताङ र मुक्तिनाथ क्षेत्रमा आंशिक मात्रै हिउँ पयो। त्यो बेला परेको हिउँ नै यस सिजनको पहिलो हिउँ थियो। त्यसबेला उपल्लो मुस्ताङमा आंशिक हिउँ परे पनि मुस्ताङको वारागुङ मुक्तिक्षेत्र३ छुसाङदेखि तलो क्षेत्रमा भने हिउँ पर्नै सकेन। यहाँका हिमाली लेकमा छिटफुट हिमपात परे पनि त्यस समय बस्ती र खेतीयोग्य क्षेत्रमा हिउँ पर्न सकेन। कुनै समय तल्लो मुस्ताङमा समेत दुई फिटसम्म हिउँ पथ्र्यो। हिउँ पर्दा यहाँका उच्चलेकसँगै खेतीयोग्य उर्वर भूमि र यहाँको कालीगण्डकी तटीय बस्ती पूरै हिउँले ढाकिन्थे। हिउँ परेर घरका छतहरू पूरै सेताम्मे हुँदा स्थानीयलाई घरमाथि थुप्रिएको हिउँ पन्छाउनसमेत निकै सकस पथ्र्यो। तल्लो मुस्ताङका सडकहरू समेत हिउँकै कारण अवरुद्ध हुन्थे। केही वर्षयता मुस्ताङमा विगतको जस्तो हिउँ परेको छैन। यस वर्ष तल्लो मुस्ताङमा अनुकूल मौसममा समेत हिउँ पर्न सकेन। जलवायु परिवर्तनको असर हिमाली क्षेत्रमा पर्न थालेको छ। कुनै बेला कात्तिक महिनामा नै मुस्ताङमा हिउँ पर्न सुरु गथ्र्यो। तर, विगतमा हिउँ पर्ने क्षणहरू कथा जस्तो हुन थालेको छ। अनुकूल हिउँ पर्ने याममा असमान प्रकारको हिमपातले मुस्ताङको कृषि प्रणाली, पर्यटन र यहाँका संस्कृतिमा समेत विस्तारै असरहरू देखिन थालेका छन्। टुकुचेकी ८४ वर्षीया वृद्धा ङ्याङ्चा थकालीले मुस्ताङमा हिउँदयाममा पनि हिउँ पर्न नसक्नु आश्चार्य लागेको बताइन्। यस्तो कहिल्यै हुने थिएन, २२ वर्षयता खै हाम्रा पालामा देखेको जस्तो हिउँ पर्न नै सकिरहेको छैन, वृद्धा थकालीले थपिन्, खै हिउँ पर्नुपर्ने हो,के कति कारणले परेन, सिजनको बेलामा त हिउँ परिदिए फाइदा नै हुन्थ्यो। जारी सिजनमा एक पटक पनि हिउँ नपर्दा मुस्ताङको तीन पालिकामा खेतीयोग्य जमिन बाँझो रहेको छ। यहाँका खेतबारीहरू चिस्यान नहुँदा सुक्खा परेको छ। यसका अलावा यहाँ शीतोष्ण हावापानीमा उत्पादन हुने स्याउ लगायतका अन्नबालीमा समेत हिउँ नपर्दाको असर देखिने होकी भन्नेमा मुस्ताङका किसान निकै चिन्तित छन्। हिउँदयामको हिउँ कृषकका लागि बरदान सावित हुने भए पनि हिउँ नपर्दा यहाँको कृषि क्षेत्रमा यसको प्रत्यक्षपरोक्ष असर पर्ने देखिएको छ। हिउँले सिञ्चित हुने यहाँका खेतबारीहरू हिउँ नपर्दा फुस्रा देखिएका छन्। हिउँ नपर्ने र तापक्रम वृद्धिले अन्नबालीमा विभिन्न रोगकिराहरूको प्रकोपले सताउने हो कि भन्ने भय यहाँका किसानमा छ। ठिनीका स्थानीय निरज थकालीका अनुसार पछिल्लो समयमा हिमाली जिल्ला मुस्ताङमा हिउँ पर्ने क्रम कम भएको छ। हिमाली जिल्लामा हिउँ नपर्दा जलवायु संकट थपिँदै जान थालेको उनले बताए। हिमाली जिल्ला मुस्ताङमा २०७५ सालको हिउँदयाममा उपल्लो मुस्ताङमा भारी हिमपात हुँदा त्यहाँको उच्च दलेक, खर्क र याकचौरी गोठमा हिमपातले पशुधनमा ठूलो क्षति तुल्याएको थियो।"
वालिङ बहुमुखी क्याम्पसको सभापतिमा नेविसंघका निरज श्रेष्ठ विजयी,"स्याङ्जा : वालिङ बहुमुखी क्याम्पसको स्ववियु सभापतिमा नेविसंघका निरज श्रेष्ठ विजयी भएका छन्। सबै पदमा नेविसंघ जितेको छ भने सचिवमा अनेरास्ववीयू विजयी भएको छ। नेविसंघका निरज श्रेष्ठ ३७७ मत पाएर स्ववियु सभापतिमा निर्वाचित भएका हुन। श्रेष्ठले अनेरास्ववियुबाट सभापतिका उम्मेदवार बनेका विष्णु पंगेनीलाई पराजित गरेका हुन्। पंगेनीले ३४२ मत पाए। सचिवमा अनेरास्ववियुका उम्मेदवार बिना रेग्मीले नेविसंघबाट उम्मेदवार बनेकी ममता रेग्मीलाई पराजित गरिन्। बिना ३६६ मत र ममताले ३४२ मत पाएका थिए। कोषाध्यक्षमा नेविसंघका विवेक कुँवरले अनेरास्ववियुका भुमबहादुर राना किस्मतलाई पराजित गर्दै विजयी भए। कुँवरले ४०६ र रानाले २९२ मत ल्याए। सदस्यमा नेविसंघका उम्मेदवार पूजा कोइराला ४०३, नम्रता पौडेल ३९५, पवित्रा विक ३९८, प्रवेश पौड्याल ४२२, दिपा कुमारी आले ३९३ र याम प्रसाद पङ्गेनीले ४२४ मत पाए। ९ सय ९४ मतदाता रहेको क्याम्पसमा ७२८ मत खसेको निर्वाचन समितिले जनाएको छ।"
"ठाकुरराम क्याम्पस : मतपेटिकाको सिलबन्दी नम्बर नमिलेपछि विवाद, मतगणना अवरुद्ध","वीरगन्ज : वीरगन्जको ठाकुरराम बहुमुखी क्याम्पसमा जारी स्ववियु निर्वाचनको मतगणना बिहीबार दिउँसो २ बजेदेखि अवरुद्ध भएको छ। क्याम्पस भवनमै बुधबार साँझ ५ बजेदेखि सुरु भई जारी रहेको मतगणनाका क्रममा बिहीबार दिउँसो २ बजेतिर मतपेटिकामा लगाइएको सिलबन्दी नम्बर मेल नखाएपछि मतगणना अवरुद्ध भएको हो। मंगलबार मतदान सकिएलगत्तै निर्वाचन समितिले मतपेटिका सिल गरेर मुचुल्का उठाउने क्रममा उम्मेदवारका प्रतिनिधिहरूलाई सिलबन्दी नम्बर दिएको थियो। बिहीबार दिउँसो केही मतपेटिका खोल्ने क्रममा उम्मेदवारका प्रतिनिधिसँग रहेको सिलबन्दी नम्बर र मतपेटिकामा रहेको सिलबन्दी नम्बर मेल नखाएपछि विवाद भई मतगणना अवरुद्ध भएको हो। मतपेटिकाको सिलबन्दी नम्बर फरक परेपछि मतगणनामा खटिएका उम्मेदवारका प्रतिनिधिहरूले क्याम्पस प्रशासन र निर्वाचन समितिविरुद्ध नाराबाजी गर्दै प्रदर्शन गरिरहेका छन्। विवाद भइरहेको मतगणनास्थलमा अहिले पत्रकारहरूलाई प्रवेशमा निषेध गरिएको छ। मतगणना अवरुद्ध हुनुअघि निर्वाचन समितिले सार्वजनिक गरेको पछिल्लो मत परिणामअनुसार सभापति पदमा नेविसंघबाट विद्रोह गरेर नेपाल विद्यार्थी समूह नामबाट उम्मेदवार बनेका राज कुमार यादव अग्रस्थानमा छन्। यादव ४ सय २० मतका साथ अगाडि छन्। यादव कांगेस नेता शेखर कोइराला पक्षधरका उम्मेदवार हुन्। यादवलाई नेविसंघका उम्मेदवार विकास मण्डल धानुकले २६१ मतका साथ पछ्याइरहेका छन्। यस्तै तेस्रो स्थानमा रहेका समाजवादी विद्यार्थी युनियनका हरिकिशोर यादवले २२१ मत, सुधिर पटेल समूहका उम्मेदवार कमलेश यादवले २०४ मत र पाँचौ स्थानमा रहेका अनेरास्ववियुका पवन यादवले १५० मत पाएका छन्। क्याम्पसमा १६ वर्षपछि यसपालि भएको स्ववियु निर्वाचनमा सभापति पदमा १४ जना उम्मेदवार छन्। गत मंगलबार भएको निर्वाचनमा १० हजार ७२९ मतमध्ये ४ हजार २९९ मत मात्रै खसेको थियो।"
बसले किच्दा महिलाको मृत्यु,"नुवाकोट : नुवाकोटको छापडाँडाँमा बसले किच्दा महिलाको मृत्यु भएको छ। तारकेश्वर गाउँपालिका१, छापडाँडाँमा बसले किचेर सोही ठाउँकी ३७ वर्षीया मञ्जु तामाङको मृत्यु भएको हो। जिल्ला प्रहरी कार्यालय नुवाकोटका अनुसार काठमाडौंबाट नुवाकोटको बट्टार हुँदै लर्केपतर्फ जाँदै गरेको बा२ख ६८०४ नम्बरको यात्रु बसले उनलाई किचेको छ। आफन्तको घेवामा गएर घर फर्कँदै गर्दा तारकेश्वर५ निग्लेनीबाट श्रीमान श्रीमती उक्त बसमा चढेका र ओर्लने क्रममा बसले किचेको प्रहरी निरीक्षक श्रीकृष्ण बानियाँले बताए। बसबाट ओर्लेर सहचालकलाई भाडा तिरिरहेका श्रीमानलाई कुर्ने क्रममा मन्जुलाई बसको टायरले किचेको प्रहरीले जनाएको छ। तामाङको शव त्रिशूली अस्पतालमा पोस्टमार्टम गरी अन्तिम संस्कारका लागि आफन्तको जिम्मा लगाइएको छ। मृतकका आफन्तले घटनाको दोषीलाई कारबाही गरिनुपर्ने र पीडित परिवारलाई क्षतिपूर्तिको माग गरेका छन्। बसधनी तथा बस समितिले मृतकका परिवारलाई कानुनअनुसार क्षतिपूर्ति दिने सहमति गरेका छन्। घटनाका विषयमा थप अनुसन्धान भइरहेको कार्यालयले जनाएको छ।"
नवलपरासीमा सुकुम्वासी जग्गा नापजाँच सुरु,"परासी : नवलपरासीमा सुकुम्वासी जग्गाको नापजाँच सुरु गरिएको छ। प्रतापपुर गाउँपालिकाको वडा नम्बर ९ बाट जग्गाको नापजाँच सुरु गरिएको हो। भूमि समस्या समाधान आयोग नवलपरासीले बिहीबारदेखि सुरु गरेको जग्गा नापजाँच जिल्लाभरी क्रमशः सुरु गरिँदै लगिने आयोगका जिल्ला अध्यक्ष लालबहादुर गुरुङले बताए। भूमिहीन दलित, भूमिहीन सुकुम्वासी तथा अव्यवस्थित बसोवासीहरूको जग्गा नापजाँच गरिने छ। जिल्लामा २१ हजार बढीले जग्गाका लागि फाराम भरेका छन्। तीमध्ये अधिकांश जग्गाको यसअघिको आयोगले नापजाँच गरिसकेको छ। करिब ८ देखि १० हजारको जग्गा नापजाँच गर्न बाँकी रहेको अध्यक्ष गुरुङले जानकारी दिए। यसअघि नापजाँच भएका जग्गाको पनि पुनः नापजाँच हुने उनले बताए। यसअघि केही पुर्जा वितरण भएका छन्। केहीको नक्सा प्रमाणित नभएका र फिल्ड बुकमा कायम नगरेका जग्गा पनि छन्। सबैको प्रक्रिया पूरा गरेर पुर्जा वितरण गर्छौं, गुरुङले भने। असारसम्म ५ हजारलाई पुर्जा वितरण गर्ने गरी काम अघि बढाइएको उनले बताए। नापजाँचका लागि ३ जना अमिन र १ जना सर्वेक्षक रहेको आयोगले जनाएको छ। यसअघिको आयोगले ५१३ पुर्जा वितरण गरेको तत्कालीन आयोगका अध्यक्ष देवराज भण्डारीले बताए। करिब २१ हजारमध्ये ३ हजार छ सय कित्ता नापजाँच भइसकेको उनले बताए। फाराम भरेकामध्ये १० प्रतिशत जति भूमिहीन र बाँकी सबै अव्यवस्थित बसोवासी रहेको भण्डारीले बताए। जिल्लामा सात पालिका छन्। तीमध्ये सबैभन्दा बढी बर्दघाट नगरपालिकामा ७ हजार २७० जनाले फाराम भरेका छन्। सुनवल नगरपालिकामा ७ हजार, सुस्ता गाउँपालिकामा २ हजार ४ सय, सरावल गाउँपालिकामा १ हजार ८ सय, प्रतापपुर गाउँपालिकामा २ हजार ९ सयले फाराम भरेका छन्। पाल्हिनन्दन गाउँपालिकाबाट फाराम भरिएको छैन। रामग्राम नगरपालिकाले तथ्यांक उपलब्ध नगराएको आयोगले जनाएको छ।"
सेवाग्राहीलाई दुःख दिने तथा अभद्र व्यवहार गर्ने यातायात कार्यालयका १७ जना पक्राउ,काठमाडौं : सेवाग्राहीलाई दुःख दिने तथा अभद्र व्यवहार गरेको आरोपमा यातायात कार्यालयका १७ जना पक्राउ परेका छन्। काठमाडौंको चन्द्रागिरी नगरपालिका५ स्थित यातायात व्यवस्था कार्यालय गुर्जुधाराका १७ जना पक्राउ परेका हुन्। सेवाग्राहीहरूलाई छिटो काम गरिदिने भनेर अनावश्यक दुःखहैरानी गरी अभद्र गरेको जनगुनासो आएपछि जिल्ला प्रहरी परिसर काठमाडौंको टोलीले उनीहरूलाई पक्राउ गरेको हो। पक्राउ परेकाहरूको विषयमा आवश्यक अनुसन्धान भइरहेको परिसरले जनाएको छ।
"महेन्द्र मोरङको स्ववियु निर्वाचन: नेविसंघमा द्वन्द्व, क्रान्तिकारीलाई फाइदा","विराटनगर : विद्यार्थी राजनीतिको इतिहास बोकेको विराटनगरस्थित महेन्द्र मोरङ आदर्श बहुमुखी क्याम्पसको निर्वाचन परिणाम सत्तारुढ दलका विद्यार्थी संगठनले सोचेभन्दा फरक आएको छ। कांग्रेसको भ्रातृसंस्था नेपाल विद्यार्थी संघ (नेविसंघ)ले आफ्नो किल्ला मानेको महेन्द्र मोरङमा नेकपा (माओवादी केन्द्र)को भ्रातृसंस्था अखिल क्रान्तिकारीले स्वतन्त्र विद्यार्थी युनियन (स्ववियु)मा सभापति जितेको छ। बिहीबार बिहान मतगणना सम्पन्न हुँदा क्रान्तिकारीका उम्मेदवार रोहित यादव स्ववियु सभापति निर्वाचित भए। स्ववियुमा क्रान्तिकारी विजयी हुनुको पछाडि नेविसंघ भित्रको आन्तरिक द्वन्द्व नै हो। आन्तरिक द्वन्द्व व्यवस्थापन गर्न नसकेको नेविसंघ अन्ततः स्ववियुको नेतृत्व क्रान्तिकारीलाई सुम्पिन बाध्य भयो। स्ववियु चुनावअघि नेविसंघभित्र कांग्रेस सभापति शेरबहादुर देउवा अर्थात संस्थापन र नेता शेखर कोइराला अर्थात संस्थापनइतर पक्षबीचको विवाद छताछुल्ल भयो। दुई पक्षबीचको विवाद कुटाकुट, झडप र तोडफोडमा मात्रै सीमित रहेन। सभापतिको उम्मेदवारीसम्म पुग्यो। सभापतिमा सात जनाको उम्मेदवारी परेकोमा नेविसंघकै दुई जना थिए। संस्थापनबाट प्रज्वल विष्ट (हाक्कु) र इतर पक्षबाट योगदाज दाहालको उम्मेदवारी परेको थियो। निर्वाचन समितिले विष्टलाई मान्यता दियो। नेविसंघका केन्द्रीय सदस्यसमेत रहेका दाहालले स्वतन्त्रको मान्यता पाए। विद्यार्थी राजनीतिको उद्गमस्थल रुपमा परिचित महेन्द्र मोरङको स्ववियु सभापतिमा एउटै विद्यार्थी संगठनबाट दुई जनाले उम्मेदवारी दिएको फाइदा क्रान्तिकारीले उठायो। क्रान्तिकारीका यादव १ हजार १ सय १८ मतसहित स्ववियु सभापति निर्वाचित भए। उनका निकटतम प्रतिद्वन्द्वी नेविसंघका विष्ट १ हजार ७५ मतमा रोकिए। यादव र विष्टबीचको मतान्तर ४३ छ। तर, नेविसंघबाटै उम्मेदवारी दिएका दाहालले ६० मत पाए। प्राप्त मतको अवस्था हेर्दा एक जनाको मात्रै उम्मेदवारी परेको भए नेविसंघका उम्मेदवार १७ मतले विजयी हुने देखिन्छ। नेविसंघप्रति आस्था राख्ने तर, आन्तरिक लडाइँ नरुचाएका कतिपय विद्यार्थीले अरु नै उम्मेदवारलाई भोट दिएको चर्चासमेत छ। स्ववियुको अध्यक्षमा उम्मेदवारी दिएका नेकपा (एमाले)को भ्रातृसंस्था अनेरास्ववियुका अनिष बोगटी २ सय ३२ मतसहित तेस्रो स्थानमा सीमित भए। अनेरास्ववियु (क्रान्तिकारी) बहुमतकी अनिषा राईले ३१, विद्यार्थी जनमत संघ मोरङका रूपेश सिंहले ३० र प्राज्ञिक विद्यार्थी परिषद् नेपालका विवश कटुवालले २० मत ल्याए। अर्कोतर्फ अखिल क्रान्तिकारीले सभापतिसहित एक जना सदस्य जितेको छ। सचिव, कोषाध्यक्ष र सदस्यसहित नौ जना नेविसंघका निर्वाचित भएका छन्। यसले पनि महेन्द्र मोरङमा नेविसंघ मजवुत थियो भन्ने देखाउँछ। तर, अध्यक्षमा दुई जनाको उम्मेदवारी परेपछि मत बाँडियो। सचिवमा नेविसंघकी सुदीक्षा थापामगर ७ सय ४१ मतसहित विजयी भइन्। उनका निकटम प्रतिद्वन्द्वी समाजवादी विद्यार्थी युनियन नेपालका राकेशकुमार यादवले ५ सय ८८ मत पाए। कोषाध्यक्षमा नेविसंघका रोशनकुमार पासवान विजयी भए। पासवानले ८ सय ९३ मत ल्याउँदा प्रतिस्पर्धी अखिल क्रान्तिकारीका राजिव यादवले ८ सय २७ मत पाए। सदस्यमा नेविसंघका मोहमद साइन, कौशलकुमार साह तेली, सुशान्त बस्नेत, नवीनबाबु तिवारी, रक्षक सुवेदी, एन्जिला काफ्ले र रामदत्तकुमार मेहता तथा क्रान्तिकारीका गौतमकुमार मण्डल निर्वाचित भएका छन्। निर्वाचनबाट प्राप्त समानुपातिक मतले पनि नेविसंघ बलियो रहेको पुष्टि हुन्छ। समानुपातिक निर्वाचन प्रणालीबाट नेविसंघलाई १ हजार १ सय ११ र अखिल क्रान्तिकारीलाई ८ सय ११ मत प्राप्त भएको छ। नेविसंघभन्दा ३ सय मतले कमजोर रहेको क्रान्तिकारीले अन्ततः सभापति जितिदियो। नेविसंघका केन्द्रीय सदस्य अभिषेक भट्टराई पार्टीभित्रको आन्तरिक विवादका कारण चुनावमा पराजय बेहोर्नु परेको बताउँछन्। महेन्द्र मोरङ कुनै समय नेता उत्पादन गर्ने थलोको रुपमा चर्चित थियो। यसअघि २०६५ सालमा अखिल क्रान्तिकारीबाट जयराम सुन्दास विजयी भएका थिए। त्यसबेला अनेरास्ववियुसँग तालमेल गरेर अघि बढेको क्रान्तिकारीले अहिलेको चुनाव भने एक्लै पार लगाएको हो। अखिल क्रान्तिकारीका केन्द्रीय उपाध्यक्ष एवं कोशी प्रदेशका चुनावी कमाण्डर अभिमन्यू यादवले यसपटक एक्लै चुनाव जितेर इतिहास रचेको बताए। महेन्द्र मोरङलाई २०६५ को अवस्थामा फर्काउन सक्नु ऐतिहासिक उपलब्धि भएको उनको भनाइ छ। स्ववियु सभापति जितेका यादव २०७९ सालमा पनि सभापतिका उम्मेदवार थिए। नेविसंघका जसवन्त पौडेलसँग पराजित भए। यसपटक भने पौडेलले नै उठाएका उम्मेदवारलाई निराश बनाउँदै उनले बाजी मारेका छन्। महेन्द्र मोरङमा ५ हजार ९ सय ८४ मतदाता थिए। मंगलबार सम्पन्न निर्वाचनमा २ हजार ६ सय ३१ मत खसेको थियो। यसपटकको स्ववियु निर्वाचनमा अपेक्षाभन्दा कम मतदान भएको छ। ५५ प्रतिशतभन्दा बढी मत खस्ने गरेको विगत छ। यसपटकको निर्वाचनमा ४३ दशमलव ९३ प्रतिशत मात्रै मत खसेको हो। मोरङमा क्रान्तिकारी पहिलो विराटनगरको महेन्द्र मोरङसहित मोरङमा त्रिभुवन विश्वविद्यालयबाट सम्बन्धन प्राप्त र आंगिक गरेर १० वटा क्याम्पसमा चुनाव भएको थियो। जसमा चुनाव जितेर अखिल क्रान्तिकारी पहिलो भएको छ। क्रान्तिकारीले ३ वटा आंगिक क्याम्पससहित ५ वटामा विजय हासिल गरेको छ। ३ वटामा नेविसंघ र २ वटामा अनेरास्ववियुका उम्मेदवार विजयी भएका छन्। महेन्द्र मोरङसँगै अखिल क्रान्तिकारीले त्रिविको आंगिक क्याम्पस विराटनगरस्थित डिग्री (स्नातकोत्तर) क्याम्पस, नर्सिङ क्याम्पस, कानेपोखरीको रमाइलो बहुमुखी क्याम्पस र मिक्लाजुङको मिक्लाजुङ क्याम्पसमा सभापति जितेको छ। अखिल क्रान्तिकारीबाट उम्मेदवारी दिएकामध्ये सभापतिमा रमाइलो बहुमुखी क्याम्पसमा अनिष कार्की, मिक्लाजुङमा सुजन घिमिरे, स्नातकोत्तरमा प्रितम साह र नर्सिङ क्याम्पसमा रोहितकुमार ताजपुरिया निर्वाचित भए। मिक्लाजुङ र स्नातकोत्तर क्याम्पसमा अखिल क्रान्तिकारीको प्यानलै विजयी भएको छ। उर्लाबारी क्याम्पसमा नेविसंघका पोषण आचार्य, पथरी बहुमुखी क्याम्पसमा नेविसंघका केशर राई तथा लेटाङ क्याम्पसमा नेविसंघका लेखनाथ दाहाल सभापति निर्वाचित भए। उर्लाबारी र पथरी बहुमुखी क्याम्पसमा सर्वसम्मत नेतृत्व चयन भएको हो। केराबारीस्थित खदम क्याम्पसको सभापतिमा अनेरास्ववियुका संगम कन्दङ्वा र सुकुना क्याम्पसको सभापतिमा अनेरास्ववियु गठबन्धनका एलिस ओझा विजयी भए। बेलबारी क्याम्पसको चुनाव भने विवादका कारण स्थगित भएको छ। सुकुना क्याम्पस: बाबुले ह्याट्रिक गरे, छोरा सभापतिमा विजयी भए मोरङको सुन्दरहरैँचामा रहेको सुकुना बहुमुखी क्याम्पसको स्ववियु सभापतिमा अनेरास्ववियुका एलिस ओझा निर्वाचित भए। त्यहाँ कम्युनिष्ट धारका सबै विद्यार्थी संगठनले गठबन्धन गरेर एलिसलाई उम्मेदवार बनाएका थिए। उनी ९ सय ८५ मतसहित विजयी हुँदा नेविसंघका उम्मेदवार विजय ओझा ६ सय ८६ मतमा रोकिए। तर, यो क्याम्पसको स्ववियु निर्वाचनमा गजबको संयोग छ। सभापतिमा निर्वाचित एलिस ओझा नेकपा (एमाले) मोरङका नेता तथा कोशी प्रदेशका पूर्वसांसद राजकुमार ओझाका छोरा हुन्। एलिसले सभापति जितेको स्ववियुको ३ कार्यकाल उनका बुवा राजकुमारले चलाएका थिए। सुकुना क्याम्पसको स्ववियुमा राजकुमारले ह्याट्रिक गरेको इतिहास छ। उनले २०४९ सालको निर्वाचनमा स्ववियु उपसभापति जितेका थिए। राजकुमार २०५१ र २०५३ सालमा स्ववियु सभापतिमा निर्वाचित भएका एमाले नेता हुन्। गत मंगलबार भएको निर्वाचनमा उनका छोरा एलिस स्वविय सभापति निर्वाचित भएका हुन्। बाबुले स्ववियुमा ह्याट्रिक गरेको क्याम्पसमा छोरा स्ववियु सभापति निर्वाचित भएका छन्। २०४९ सालयता सुकुना बहुमुखी क्याम्पसको स्ववियु सभापतिमा वामपन्थी उम्मेदवारले जितिरहेका छन्।"
प्रविधिको द्रूत विकासलाई पछ्याउन सक्नुपर्छ : परराष्ट्रमन्त्री,"काठमाडौं : परराष्ट्रमन्त्री आरजु राणा देउवाले वर्तमान युगमा डिजिटल प्रविधिको द्रूत तथा नविनतम विकास भइरहेकाले विकासको यो गतिलाई पछ्याउन सक्नुपर्ने बताएका छन्। नयाँ दिल्लीमा जारी राइसिना डायलग कार्यक्रमअन्तर्गत आयोजित डिजिटल पब्लिक इन्फ्रास्ट्रक्चर विषयक सत्रलाई सम्बोधन गर्दै उनले भनिन्, 'अब प्रविधिको विकासको द्रूत गतिलाई पछ्याउन नसके पछि परिन्छ। नेपाल पनि प्रविधिसँगै यसले दिने अवस्यंभावी रूपान्तरणका लागि तम्तयार छ।' मन्त्री राणाले नेपाल डिजिटल सार्वजनिक पूर्वाधार निर्माणलाई प्रवर्द्धन गर्न प्रतिबद्ध रहेको बताउँदै समावेशी तथा रूपान्तरणकारी डिजिटल पूर्वाधार निर्माणमा नेपाल लाग्ने बताए। 'सबैका लागि लाभदायक सुरक्षित र समावेशी डिजिटल सार्वजनिक पूर्वाधार निर्माण गर्नु अहिलेको आवश्यकता हो। जसले व्यक्तिगत तथा सामाजिक स्तरमा देखिने जोखिमहरूलाई न्युनीकरण गर्नुका साथै दिगो विकास लक्ष्य हासिल गर्न र विश्वभर समानता कायम राख्न सहयोग गर्दछ,' उनले भनिन्। दक्षिण एसियाको प्राचीन ज्ञान र आधुनिक गतिशीलताको प्रतीक नयाँ दिल्लीमा भेला भइरहँदा आफूलाई एक संस्कृत भनाई वसुधैव कुटुम्बकम को सम्झना आएको उनको भनाइ थियो। 'हुन पनि अहिले संसार एक परिवारजस्तै भएको छ। प्रविधिको विकासले त झन् डिजिटल विश्वलाई एकै गाउँ तथा परिवारका रूपमा साँघुरो र अन्तरसम्बन्धित बनाइदिएको छ,' उनले भनिन्। डिजिटल सार्वजनिक पूर्वाधारले मानिसबीच विद्यमान डिजिटल डिभाइडको अवस्थामा परिवर्तन ल्याउन, समुदायहरूलाई सशक्त बनाउन सहायता गर्ने उनको भनाइ थियो। डिजिटल सार्वजनिक पूर्वाधार भनेको समावेशी समाज निर्माण गर्नका लागि एक प्रकारको आधारशिला भएको उनको भनाइ छ। सडक, बिजुली र पानीजस्तै यसले डिजिटल पहिचान, भुक्तानी प्रणाली र डेटा आदानप्रदान समेट्ने, शासन प्रणाली र आर्थिक उदारीकरण एवं सेवामा पहुँचलाई लोकतान्त्रिक बनाउन सहयोग गर्ने मन्त्री राणाले बताइन्। नेपालले पनि डिजिटल यात्राको योजना बनाएको र नेपालमा सार्वजनिक सेवाहरूको डिजिटल डेलिभरीमा सुधार भइरहेको जानकारी उनले दिइन्। स्वास्थ्य, शिक्षा, सामाजिक सुरक्षा र सार्वजनिक सेवा वितरणमा पहुँचलाई व्यवस्थित गरेर सुशासनलाई स्थापित गर्न सघाउनेगरी नेपालले विद्युतीय सुशासनका कार्यक्रम सञ्चालन गरिरहेको उनको भनाइ थियो। 'नेपालको विद्युतीय बैंकिङ भुक्तानी प्रणाली, नागरिकमा मोबाइल लगायत सञ्चार सेवामा पहुँच जस्ता उदाहरण हामीसँग छन्। त्यसैले मलाई लाग्छ यी प्रविधिका प्रणालीहरू केवल डिजिटल उपकरणहरू मात्र होइनन् कि सामाजिक न्यायका उपकरण पनि हुन्। जसले समृद्धितर्फको यात्रामा कसैलाई पनि पछाडि नपार्ने सुनिश्चितता गर्दछ,' उनले भनिन्। नेपाल सरकारले अघि सारिरहेका डिजिटल पहलहरू विद्युतीय सुशासन योजना र डिजिटल नेपाल फ्रेमवर्कद्वारा निर्देशित रहेका स्पष्ट गर्दै मन्त्री राणाले नेपाल व्यक्तिगत डेटा संरक्षण ऐन लागू गर्ने प्रक्रियामा रहेको पनि जानकारी दिइन्। यी नियमहरूले नागरिकको गोपनीयता र सुरक्षाका साथै देशको डिजिटल सम्पत्तिको सुरक्षा गर्नका लागि साइबर सुरक्षा संयन्त्रलाई बलियो बनाउनेतर्फ लक्षित रहेका उनको भनाइ थियो। नेपाल सरकार डिजिटल पूर्वाधार र सेवाहरू सुधार गरी यसको पहुँचलाई देशभर पुर्याउने लक्ष्यमा रहेको पनि जानकारी दिए। मन्त्री राणाले डिजिटल साक्षरता र सीप विकासलाई सरकारले प्राथमिकतामा राखेको बताउँदै विद्यालय, विश्वविद्यालय र व्यावसायिक क्षेत्रहरूमा डिजिटल साक्षरता कार्यक्रमहरू अघि बढाइने र डिजिटल सेवाका लागि नागरिक सेवा केन्द्रहरू स्थापना गरिने स्पष्ट गरिन्। यो डिजिटल सार्वजनिक पूर्वाधार अवधारणाले क्षेत्रीय र अन्तर्राष्ट्रिय सहयोगलाई बढावा दिनुकासाथै सीमापार डिजिटल व्यापार र डेटा आदानप्रदानमार्फत एकीकरण र सहकार्यलाई बढावा दिनसक्ने विश्वास लिइएको उनको भनाइ थियो। नेपालको डिजिटल नेपाल फ्रेमवर्कले कृषि, स्वास्थ्य सेवा र शिक्षालाई प्राथमिकता दिने, किसानहरूलाई लागत, समय र बजारको डेटा उपलब्ध गराउने तथा दुर्गम गाउँहरूमा टेलिमेडिसिन र विद्यार्थीहरूलाई ईलर्निङका अवसरहरु प्रदान गर्ने बताइन्। नेपालको डिजिटल गाउँ परियोजना जस्ता पहलहरू डिजिटल मार्फत कृषिको उत्पादकत्वमा वृद्धि र ग्रामीण आय कसरी बढाउन सकिन्छ भन्ने राम्रो उदाहरण भएको उनको भनाइ थियो। मन्त्री राणाले भारतले आधार (डिजिटल पहिचान) र युपिआई (एकीकृत भुक्तानी इन्टरफेस) जस्ता डिजिटल प्रणालीहरू निर्माणमा आफ्नो अनुभव सेयर गरेर विकासशील देशहरूलाई डिजिटल पूर्वाधार निर्माण, विद्युतीय सुशासन प्रवर्द्धन र प्रविधिमा समावेशी पहुँचका लागि सहयोग ग सक्ने उनले बताइन्।"
