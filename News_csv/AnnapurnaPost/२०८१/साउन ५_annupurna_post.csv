शीर्षक,विवरण
"ट्याटुले कमायो, ट्याटुले नै घुमायो","जसलाई सानोमा स्कुल पढ्दादेखि चित्रकलामा अभिरुचि थियो। उनी विद्यालयका विभिन्न चित्रकला प्रतियोगितामा भाग लिन्थे। रहर बढ्दै जाँदा त्यो कागज र पेनमा सीमित हुन पुगे। उनी कक्षा ७ मा पढ्दै थिए। उनी कोरिरहन्थे, बस् कोरिरन्थे। एकदिन, उनका एकजना साथीले ट्याटु हानेको देखाएपछि उनलाई पनि त्यो मेसिन हेर्ने रहर जाग्यो। उनी रातभर निदाएनन्। उनी भन्छन्, म पनि मेसिन खोज्न हिँडें। हातले बनाएको त्यो मेसिन रातभर लगाएर बनाएरै छाडें। त्यसपछि उनको त्यो चित्रकला ट्याटुमा परिणत भयो। पहिलोपटक आफ्ना छालाहरूमा मेसिनको उपयोग गरे। राम्रो देखियो। साथीहरूले असाध्यै मन पराएर उनलाई हामीलाई पनि बनाइदे भन्न थाले। एकपछि अर्को गर्दै उनले धेरै साथी बनाए। ट्याटु संसारमा प्रवेश गरेदेखि सफलता पाएसम्मका राजु पाण्डेका अनुभव र विचार उनकै शब्दमा : आमाले शरीरमा कोतार्छ भन्नुहुन्थ्यो : आमालाई छोराको यस्तो हर्कत देखेर आश्चर्य लाग्थ्यो। कलमले कापीमा बनाउने चित्रकला बनाउँदासम्म कुनै आपत्ति थिएन। तर जब मेसिनले शरीरमा खोप्न थालें तब आमा कराउन थाल्नुभयो। त्यस समय ट्याटु बनाउनु भनेको नराम्रो सोचिन्थ्यो। बनाउँदै जाँदा अचेल भने ट्याटुले राम्रो रूप लियो। एक कान दुई कान गर्दै मानिस टाढाटाढाबाट आउन थाले। आमा यो काम गलत हो भनेर झनै डराउँदै मलाई रोक्न थाल्नुभयो। एकातिर आमाको डर थियो भने अर्कोतिर यही काम गर्ने हुटहुटी। न त आमालाई बुझाउन सक्थें, न त मनलाई सम्झाउन। आमाले यो काम नगर भनेर उर्दी जारी गर्नुभयो। के गर्ने त ? तनाव भयो। एकदिनको कुरा हो। उनी घरमै थिए। एउटा व्यापारीको छोरा उनको घरमै आएर आफूलाई ट्याटु बनाइदिन आग्रह गर्न थाले। उनलाई बनाउने मन भए पनि आमाको आज्ञापालन गर्नु थियो। आमाको डरले उनले बनाउन नसक्ने भन्दै अस्वीकार गरे। तर ती व्यापारीको छोरा पनि निकै जिद्दी थिए। कर गर्न थाले, पटकपटक भनिरहँदा पनि नमानेपछि अन्तिममा उनले भने, बनाइदेउन यार पैसा दिन्छु। तत्काल जवाफ दिएँ, हैट ! पैसा पनि दिन्छ भने बनाइदिन्छु। तर तत्काल दिमागमा अर्को आइडिया फुर्यो, पैसा लिएँ भने आमाले मान्नुहुन्छ कि ? त्यसपछि उसलाई भनें कति दिन्छौ ? जवाफमा उसले भन्यो, कति लिन्छौ ? मेरो मुखबाट फ्याट आयो पाँच सय रुपैयाँ। उसले हुन्छ भन्यो। उसले सर्त राख्यो, तीन जनाको बनाउनुपर्छ नि। तीन जनाको ट्याटु बनाउँदा दिनभर लाग्यो। १५ सय कमाएँ र आमालाई दिएँ। तर पनि आमा खुसी हुनु भएन। झनै डराउनु भयो। अर्को दिन अर्को टिम आयो। मलाई आमालाई कुनै हालतमा मनाउनु थियो। आफूभित्रको रहरलाई बचाउनु पनि थियो। अर्को टिमलाई प्रतिव्यक्ति हजार भनें। माने। तीनजनाको तीन हजार भयो। अर्को एक दिन त आमाले बनाउँदै गर्दा रुममा आएर ट्याटु बनाउनेलाई सोध्नुभयो, बाबु कस्को छोरा हो ? आमालाई छोरा नफसोस् भन्ने ठूलो डर थियो। मलाई भने यो नशाजस्तै रहर। ट्याटु बनाउन आउनेसँग मेरो रेट बढ्दै गयो। अर्को टिमसँग दुई हजार लिएँ। तर, कहिलेकाहीँ तनाव हुन्थ्यो, मैले पैसा लिएको छु भन्ने। त्यसपछि ढुक्क भएँ : एकदिन एउटा पसलमा एकजना अंकललाई भेटें। उहाँले शरीरमा ट्याटु बनाउनु भएको थियो। जिज्ञासा राखें। अंकल तपाईंले यो ट्याटु कहाँ बनाउनु भयो ? उनले भने, लन्डनमा। आश्चर्य लाग्यो, त्यहाँ पनि बन्छ ? जिज्ञासु भएर फेरि प्रश्न गरें। उतैबाट त आएको हो यो नेपालमा। कतिमा बनाउनु भयो ? उनले भने, नेपालको त्यस्तै ८० हजार पर्यो। त्यसपछि ढुक्क भएँ। उनले थपे, नेपालमा ट्याटुको प्रचलन छैन तर संसारभर छ। पाण्डेको खुसीको सीमा रहेन। एकातिर उनले आमालाई दिने जवाफ पाए भने अर्कोतिर पैसा लिएकोमा हुने दुविधा हट्यो। तत्काल आमालाई यो कुरा सुनाएँ। अब सहज भयो। दाइ, मलेसिया हुनुहुन्थ्यो। आमामार्फत ज्याक लगाएर मेसिन मगाउने उपाय सोचें। आमाले दाइलाई भन्दिनुभयो। केही समयपछि मेसिन पनि आयो। तर प्रोफेसनल मेसिनले झनै गाह्रो भयो, ट्युनिङ मिलाउन। गर्दै जाँदा निपुण जस्तै बन्न थालें। यता एसएलसी पनि उत्तीर्ण गरें। विद्यार्थी भिसामा मलेसिया पुगें। कलेजपछि ट्याटुमै निपुण हुने चाहनाले स्टुडियो जान थालें। अचेल त महिला पनि शरीरका विभिन्न अंगमा ट्याटु बनाउँछन्। यो क्रम बर्सेनि बढिरहेको छ। अझ युरोप, अस्ट्रेलिया र अमेरिकामा ट्याटुको यस्तो लहर चलेको छ। मलेसियामा पहिलो दिनको कमाइ सात सय : मलेसियाका सुरुआती दिन। म सिक्न गएँ, उसले मलाई काम लगायो। ट्याटु हानें। बेलुकी घर जाने बेलामा सात सय रिंगिट दिँदै मलाई दिस इज योर इन कम भनेर सात सय दियो। छक्क परें। जब कि त्यो समय वैदेशिक रोजगारमा जाने नेपालीले महिनामा सात सय कमाउँथे। अचम्म, मेरो दैनिक सातआठ सय हुन्थ्यो। अहो, पैसा टनाटन हुन थाल्यो। आईटी पढ्न गएको म पढाइसँगै कामलाई निरन्तरता दिन थालें। त्यसपछि यो काम प्यासन बन्यो। सिंगापुर, थाइल्यान्ड र आसपास गेस्ट सपोर्टमा जान थालें। मलेसियाको ७ वर्षको बसाइपछि भारतको मुम्बई गएँ। त्यहाँ पनि यही कामलाई निरन्तरता दिएँ। सेलिब्रेटीहरूलाई ट्याटु बनाउने काम गर्न थालें। त्यसपछि दिल्लीको गुँडगाउँमा १६ वर्ष काम गरें त्यहाँ पनि सेलिब्रेटीहरूले बनाउने। देशविदेशबाट अवार्डहरू जित्न थालें। निर्णायकको भूमिकामा काम गरें। गर्दै जाँदा यो प्यासेन्ट प्रोफेसन भयो। ट्याटु अहिले फेसन बन्यो : पहिले र अहिले ट्याटुको परिदृश्य नै परिवर्तन भएको छ। पहिले शरीर मोटोे हुनेहरूले सुन्दर हुन ट्याटु बनाउने भन्ने कुरा अहिले भने अर्थपूर्ण भएको छ। आजकल युवा पुस्ता अरूले भनेको ट्याटु हान्दैनन्, आफूलाई मन लागेको बनाउँछन् जबकि पहिले जुन भन्यो त्यही हान्थे। १८ देखि २५ वर्ष समूहले खोप्छन् धेरै ट्याटु : १८ देखि २५ वर्ष समूहले बढी मात्रामा ट्याटु खोप्ने गरेका छन्। तिनीहरू आफ्नो रोजाइ लिएर आउँछन्। यसको बजार धेरै राम्रो छ। विश्वका प्राय: सबै देशमा ट्याटुको रोजाइमा परेको छ। तर मुस्लिम देशहरूमा अलि कम छ। १८ वर्ष माथिकाले ट्याटु बनाउने चाहना राख्छन्। १८ देखि ३० वर्षका बढी चाहना राख्छन्। त्यसपछि अलि कम छ। ३० देखि माथि ५० सम्मका पनि आउँछन्। नयाँ आउनेहरूले विदेशलाई फलो गरेका छन्। अहिले मेरो व्यवसाय काठमाडौंको ठमेलमा छ। नेपालमा तीन हजारदेखि एक लाखसम्म लिने गर्छु। साइजअनुसार हुन्छ। नेपालमा तीन हजारदेखि एक लाखसम्म लिएको छु। विदेशमा भने ५ देखि ६ लाखसम्मको ट्याटु बनाएको छु। ट्याटु पनि वरिपरिका : ट्याटुको किसिमको कुनै सीमा छैन। जति पनि आर्टवेस फर्महरू छन्। ती सबै ट्याटुमा आउँछन्। कसैलाई कफी मनपर्छ, त्यही बनाउँछ। कसैलाई भगवान् मनपर्छ, त्यही बनाउँछन्। ट्याटु फेसन हो। यो मनोरञ्जनसँगै सौन्दर्य पनि हो। यो एक प्रकारको एडिक्सन पनि हो। एकपछि अर्को बनाउँदै जान्छन्। कसैलाई शरीरका धेरै भागमा बनाउन मन लाग्छ। जस्तै, आमाको माया, शुभ र प्रिय चिजलाई प्राथमिकता दिन्छन्। २२ वर्षको अनुभव भइसकेछ। लाग्छ, ट्याटुमा पीएचडी भयो। जब युट्युब र गुगल थिएनन् तब डिजाइन पाउन गाह्रो थियो। अहिले त नयाँ पुस्ताले आफैं डिजाइन लिएर आउँछन्। मलेसिया र सिंगापुरमा ७ वर्ष र भारतमा १६ वर्षसम्म काम गरेछु। त्यसपछि नेपालमै केही गरौं भन्ने सोच आयो। देशले तान्यो र आफ्नै व्यापार सुरु गरें। तर मलाई अझै देशविदेश घुम्न मन छ। ट्याटुले मेरो जीवनमा त परिवर्तन आयो नै, आमाको मन पनि परिवर्तन गरिदियो। छोराले ट्याटुमा यस्तो प्रगति गर्ला भनेर आमाले त सोच्नु नै भएको थिएन। कुनै पनि कुरामा डेडिकेटेड भएर लाग्यो भने मानिस सफल बन्छ भन्ने उदाहारण हो यो। सरकारसँगको अपेक्षा : केही वर्ष अगाडि ट्याटुकै काममा जाने राम्रो अफर आउँदा अन्तर्राष्ट्रिय कार्यक्रममा लिगल पेपर नभएकाले जान पाइनँ। सरकारले घरेलु उद्योगमा ट्याटुमा समावेश गरिदिए हुन्थ्यो भन्ने लाग्छ। कसरी बन्छ ट्याटु ? अहिले विश्वव्यापी रूपमा युवापिँढीमा बडी आर्टको उत्साह देखिन्छ। स्वदेश तथा विदेशमा स्थायी ट्याटुको लोकप्रियता बढ्दो छ। अन्य देशको देखासिकीबाट नेपालमा पनि युवायुवतीमा ट्याटु मोह बढेको छ। विश्वका कतिपय विकसित मुलुकमा ५० प्रतिशतसम्म मानिसको शरीरमा कम्तीमा एउटा ट्याटु रहेको पाइन्छ। यो क्रम बर्सेनि बढिरहेको छ। अझ युरोप, अस्ट्रेलिया र अमेरिकामा ट्याटुको यस्तो लहर चलेको छ। साधारणतया ट्याटु पुरुषहरूले बढी बनाउने चलन थियो। अचेल त महिला पनि शरीरका विभिन्न अंगमा ट्याटु बनाउँछन्। नेपाल, भारत, थाइल्यान्ड, कम्बोडिया, भियतनाम, इन्डनोनेसियाजस्ता मुलुकका युवायुवतीले रहरैरहरमा पाखुरा, गर्दन वा शरीरका विभिन्न भागमा ट्याटु खोप्ने गर्छन्। कतिले यसलाई कलाका रूपमा लिएका छन् भने कतिले फेसन। धेरैजसोले भने आफ्नो नाम तथा देवीदेवता वा प्रिय मान्छेको आकृति खोपाउने गरेको पाइन्छ । मुस्लिम देशहरूमा केही कम संख्याले मात्र यो बनाउँछन्।"
सरकारलाई एमालेको सुझाव : निर्वाचन प्रणाली पुनरवलोकनदेखि तीव्र विकाससम्म,"काठमाडौं : सरकारले तत्काल गर्नुपर्ने काम र आगामी तीन वर्षभित्र गर्ने कामको सूची दिँदै सत्तारूढ दल नेकपा एमालेले नयाँ अभ्यासको सुरुवात गरेको छ। जनताको निराशा चिर्दै सुशासन, विकास निर्माणका काममा तीव्रतासहित दिनुपर्ने एमालेको सुझावमा छ। एमाले महासचिव शंकर पोखरेल नेतृत्वको टोलीले पार्टी अध्यक्षसमेत रहेका प्रधानमन्त्री केपी शर्मा ओलीलाई भेट गरी सुझावपत्र बुझाएको छ। आर्थिक शिथिलताको अन्त्य, अर्थतन्त्र चलायमान बनाउँदै उच्च आर्थिक वृिद्ध हासिल गर्ने विषय, सेवा प्रवाहमा सहजता र झन्झटिलो प्रशासनिक प्रक्रियालाई अन्त्य गर्नेदेखि सामाजिक न्याय र सुरक्षाका विषयमा सुझाव दिएको छ। राजनीतिक स्थिरतको लागि निर्वाचन प्रणालीमा सुधार गर्नुपर्ने एमालेको सुझाव छ। सुझावपत्रमा सरकारले तत्कालै चाल्नुपर्ने कदम र आगामी तीन वर्र्षभित्र गर्ने कामको सूची रहेको छ। सुझावपत्रमा झुलाघाटचिवाभन्ज्याङ संकल्प यात्राका क्रममा प्राप्त भएका सुझावदेखि जनतामा कायम रहेको निराशा चिर्न तथा आर्थिक क्षेत्रलाई चलायमान बनाउनका लागि सरकारले गर्नुपर्ने कामलाई समेटिएको छ। कांग्रेससँगको सहमतिपछि अध्यक्ष ओली प्रधानमन्त्रीमा नियुक्त हुनुभन्दा डेढ साताअगावै एमालेले गत असार २१ गते ओली नेतृत्वको सरकारले आगामी तीन वर्र्षभित्र गर्नुपर्ने कामको विषयमा सुझाव दिन उपमहासचिव प्रदीप ज्ञवालीको संयोजकत्वमा कार्यदल गठन गरेको थियो। कार्यदलले ३३ वटै विभागसँग सरकारले गर्नुपर्ने कामको विषयमा सुझावसहित प्रतिवेदन मागेको थियो। सोही प्रतिवेदनको आधारमा एमालेले सरकारलाई सुझावपत्र दिएको हो। एमाले उपमहासचिव ज्ञवालीले पार्टीका २८ वटा विभागका सुझाव समेटेर प्रधानमन्त्रीलाई सुझावपत्र बुझाइएको बताए। ज्ञवालीका अनुसार असार २१ गते बसेको पार्टी केन्द्रीय विभागहरूको बैठकले दिएको सुझावका आधारमा प्रधानमन्त्रीलाई १० ठोस कार्यक्रमसहित ३१ बुँदे सुझाव बुझाइएको छ। उक्त बैठकले सात दिनको समय सीमा तोकेर प्रधानमन्त्रीलाई सुझाव दिन विभागहरूलाई निर्देशन दिएको थियो। प्रतिनिधिमण्डले सुशासन, विकास निर्माणका कामलाई तीव्रता, रोजगारी सिर्जना, अर्थतन्त्र चलायमान बनाउँदै उच्च आर्थिक वृद्धिदर गर्ने विषय, सेवा प्रवाहमा सहजता, जटिल प्रशासनिक प्रक्रियालाई सहज बनाउने लगायत विषयलाई समेटेर सुझाव दिएको छ। के के छन् त सुझाव पत्रमा ? विकासमा तीव्रता सुशासन, विकास निर्माणका काममा तीव्रता दिँदै रोजगारी सिजर्ना गर्न सरकारलाई सुझावको छ। उसले आर्थिक शिथिलताको अन्त्य, अर्थतन्त्र चलायमान बनाउँदै उच्च आर्थिक वृद्धि हासिल गर्ने विषयलाई प्राथमिकता दिनुपर्ने बताएको छ। सेवा प्रवाहमा सहजता र झन्झटिलो प्रशासनिक प्रक्रियालाई अन्त्य गर्ने विषय तथा सामाजिक न्याय र सुरक्षाका विषयहरूमा ध्यान दिएर अघि बढ्न सरकारको ध्यानाकर्षण गराएको छ। कृषिको व्यवसायीकरण, आधुनिकीकरण खाद्य सुरक्षाको प्रत्याभूति, नयाँ रोजगारी सिर्जना र आर्थिक वृद्धिका लागि कृषि क्षेत्र सर्वाधिक महत्त्वपूर्ण रहेकाले कृषिको व्यवसायीकरण, आधुनिकीकरण, किसानहरूको हकहितको रक्षा र कृषिमा बहुआयामिक लगानी वृिद्ध गर्न विशेष जोड दिइएको छ। एमालेले कृषिको व्यावसायिक विकास गर्न चाहने कृषि उद्यमीहरूको पहिचान तथा तिनीहरूलाई प्रोत्साहन गर्न सरकारलाई सुझाव दिइएको छ। कृषिको विकाससँगै भूमिको विषय अविभाज्य ढंगले जोडिएको छ। तर नेपालको भूमि समस्या जटिल छ र सही तथा अद्यावधिक तथ्यांकहरू उपलब्ध छैनन्। भूमिहीनहरूको संख्या ठूलो छ। एकीकृत सूचनाको अभावका कारण सार्वजनिक र निजी जमिन बेदखल भइरहेको पनि अवस्था देखिन्छ। गुठीलगायत क्षेत्रमा पुस्तांैदेखि जमिन जोतिरहेकाहरू भूमि अधिकारबाट वञ्चित भएको अवस्था छ। भूमि प्रशासनमा बेथिति तथा अनियमितता व्याप्त देखिन्छ। तसर्थ, भूमि समस्याको दीर्घकालीन, दिगो र तार्किक निष्कर्षसहितको समाधानको विषय नयाँ सरकारको उच्च प्राथमिकतामा परोस् भन्ने सुझाव विशेष गम्भीरताका साथ प्रस्तुत गरिएको छ। स्टार्टअप र नवप्रवर्तनलाई प्रोत्साहनअवसरको अभावका कारणले मात्रै होइन, उद्यमशील सोच र त्यसलाई प्रवर्द्धन गर्ने तदनुरूपको वातावरण निर्माणको अभावले पनि मुलुकमा उद्यमशीलता विकास हुन नसकेको र बेरोजगारी बढेको एमालेको विश्लेषण छ। यसले सबैभन्दा बढी असर युवाहरूलाई परेको र युवाहरूमा बाह्य प्रवासन बढाएको निष्कर्षसहित उद्यमशीलता अभिवृद्धि गर्न विद्यालय र कलेज शिक्षामै यससम्बन्धी विषयहरू समावेश गर्ने एमालेले सुझाएको छ। स्टार्टअप र नवप्रवर्तनलाई प्रोत्साहन गर्ने, सफल युवा व्यवसायीहरूका उदाहरणलाई समाजमा स्थापित गर्ने तथा शिक्षालाई बजारसँग जोड्दै लैजान विशेष जोड दिनसमेत एमालेले सुझाएको छ। पढ्दै कमाउँदैपढ्दै कमाउँदै गर्ने नयाँनयाँ क्षेत्रहरूको खोजी गर्न, इन्टर्नसिपको नयाँ अभ्यास अगाडि बढाउन एमालेले सरकारको ध्यानाकर्षण गरेको छ। यसका लागि निजी क्षेत्रसँग सहकार्य गर्न जोड उसले सुझाएको छ। सूचना प्रविधिमार्फत बाह्य लगानीसूचना प्रविधि (आईटी) क्षेत्र बृहत् रोजगारी सिर्जनाको नयाँ सम्भावनाको क्षेत्रका रूपमा देखा परेको एमालेको विश्लेषण छ। उसले आईटी सेवाको निर्यातका लागि सहजीकरण गर्न नयाँ कानुनी, नीतिगत र संरचनागत व्यवस्था गर्ने तथा यस क्षेत्रमा बाह्य लगानी भित्र्याउनका लागि सरकारले विशेष पहलकदमी गर्नु पर्नेमा जोड दिएको छ। सार्वजनिक शिक्षामा सुधार सार्वजनिक शिक्षाको सुधार बिना मुलुकको विकास सम्भव नहुने एमालेको ठहर छ। पछिल्लो नेपालको सार्वजनिक शिक्षाको अवस्था कमजोर हुँदै गएको छ। एमालेले बालशिक्षादेखि उच्चशिक्षासम्म नै सुधारको विशेष अभियान चलाउन जोड दिएको छ। शिक्षामा लगानी अभिवृद्धि गर्न समेत सरकारलाई एमालेले सुझाव दिएको छ। शिक्षा सुधारको लागि तीनै तहका सरकार (संघ, प्रदेश र स्थानीय तह)को कार्यक्षेत्र थप स्पष्ट पार्नु पर्ने एमालेको जोड छ। उसले संघ, प्रदेश र स्थानीय तहबीच समन्वय र सहकार्यलाई प्रवर्द्धन गर्ने, शिक्षासम्बन्धी मौलिक अधिकारको कार्यान्वयन सुनिश्चित गर्ने सुझाव दिएको छ। त्रिविको पुनर्संरचना त्रिभुवन विश्वविद्यालयको कार्यबोझ कम गर्न यसको पुनर्संरचना गर्दै गुणस्तर अभिवृद्धि गर्नु पर्ने एमालेको भनाइ छ। उसले सबै विश्वविद्यालयहरूलाई छाता ऐनमार्फत स्वायत्त ढंगले सञ्चालन गर्न तथा प्राविधिक शिक्षामा लगानी बढाउन गम्भीरताका साथ विषय उठान गरेको छ। एमालेले संसद्मा विचाराधीन शिक्षा विधेयकलाई अविलम्ब निष्कर्षमा पुयाउनुपर्ने आवश्यकतामा जोड दिएको छ। स्वास्थ्य बिमाको प्रभावकारितानागरिकको मौलिक अधिकारको विषयका रूपमा रहको आधारभूत स्वास्थ्यको प्रत्याभूतिका लागि स्वास्थ्य बिमाको प्रभावकारिता र दायरा विस्तार गर्न एमालेको जोड छ। आधारभूत अस्पतालहरूको निर्माण र सञ्चालनमा तीव्रता दिन पनि उसले सुझाव दिएको छ। एमालेको सुझावपत्रमा एकीकृत अभिलेख प्रणाली, किशोरकिशोरीहरूको स्वास्थ्य रक्षा तथा नयाँ चुनौतीका रूपमा रहेका नसर्ने रोगहरूको रोकथामका लागि विशेष सुझावहरू प्रस्तुत गरिएको छ। विकास निर्माणमा भद्रगोलको अन्त्यविकास निर्माणमा देखिएको भद्रगोल, ढिलासुस्ती, दोहोरोतेहोरोपन भएको एमालेको विश्लेषण छ। बिना सम्भाव्यता र बिना वातावरणीय प्रभाव मूल्यांकन र बिना लागत अध्ययन राजनीतिक उद्देश्यले प्रेरित योजनाहरूको छनोट हुने गरेको पनि उसको भनाइ छ। विकास निर्माणमा राजनीतिक उद्देश्यले नै बजेट विनियोजन तथा निर्माण व्यवसायीहरू एवं नियमन र अनुगमन गर्ने संयन्त्रहरूको लापर्बाही आदिका कारण सिर्जित अस्तव्यस्तता ठूलो चुनौतीका रूपमा देखा परेको एमालेको ठहर छ। एमालेले यसका लागि आवश्यक अध्ययन र तयारी सकिएपछि मात्रै विकास परियोजना स्वीकृत गर्ने, बोलपत्र आह्वान गर्ने र निर्माण व्यवसायीहरूलाई गुणस्तरीय निर्माणका लागि जवाफदेही बनाउन विशेष जोड दिएको छ। एमालेले संघीय मन्त्रालयहरूले विनियोजन गरेका खुद्रे, दोहोरोपन रहेको र प्रतिफल नदिने योजनाहरू खारेज गर्न सुझाएको छ। एमालेको सुझावपत्रमा निर्माण सम्पन्न गरेर पनि भुक्तानी पाउन नसकेर सास्ती भोगिरहको निर्माण व्यवसायीहरूको समस्याको तत्काल समाधानमा पनि ध्यानाकर्षण गराइएको छ। लगानी अनुकूल वातावरण अझै पनि मुलुकमा उपयुक्त व्यावसायिक वातावरण बन्न नसकेको मात्र होइन, पछिल्लो समय व्यवसायीहरू हतोत्साही हुने परिस्थिति रहेको एमालेको विश्लेषण छ। उसले लगानीको वातावरण अनुकूल हुन नसकेको यथार्थप्रति ध्यानाकर्षण गराएको छ। व्यावसायिक कम्पनी, फर्म, संस्था दर्ता प्रक्रियादेखि नै प्रशासनिक कामलाई झन्झटमुक्त, आधुनिक प्रविधियुक्त, पारदर्शी, स्वच्छ र अनियमितामुक्त बनाउन एमालेको जोड छ। कर प्रशासनलाई भ्रष्टाचारमुक्त र पारदर्शी बनाउन तथा समस्यामा परेका व्यवसायीहरूका ऋणको पुनर्तालिकीकरणलगायत सरोकारहरू नयाँ मौद्रिक नीतिमार्फत सम्बोधन गर्न सुझाव दिएको छ। उसले सरकार व्यावसायिक क्षेत्रको अभिभावक हो र राज्यले स्वच्छ व्यवसाय गरिरहेकाहरूको संरक्षण गर्छ भन्ने विश्वास दिलाउन सुझाव दिएको छ। सहकारी समस्याको समाधानएमालेले सहकारी समस्याको समाधानमा विशेष जोड दिएको छ। जनताले गाँस काटेर जम्मा गरेको रकम अपचलन गर्ने सहकारी सञ्चालक, व्यवस्थापक र गैरकानुनी धन्धामा संलग्न व्यवसायीहरूलाई अविलम्ब कडा कानुनी कार्बाही गर्न, बचतकर्ताहरूको रकम फिर्ताको व्यवस्था गर्न र सहकारीहरूको नियमनका लागि अधिकारसम्पन्न संरचना निर्माणमा एमालेले विशेष जोड दिएको छ। सहकारीहरूलाई मूलतः व्यावसायिक कृषि उत्पादन, घरेलु, साना र मझौला उद्योग सञ्चालन तथा कृषि उपजको वितरण, व्यवसायीकरणजस्ता काममा लाग्न अभिप्रेरित गर्न उसले सुझाव दिएको छ। एमालेले रोजगारी सिर्जना गर्ने र मुलुकको आर्थिक विकासमा सहयोग पुयाउने सहकारीहरूलाई विशेष प्रोत्साहन गर्न सुझाव दिएको छ। वनको संरक्षण र व्यावसायिक सदुपयोगवन पैदावारको सही सदुपयोग गर्दै काठमा आत्मनिर्भर बन्न, काठजन्य उत्पादनहरू निर्यात गर्न र हजारौंलाई रोजगारी दिन सकिने एमालेको भनाइ छ। उसले विद्यमान वनसम्बन्धी नीतिलाई समयानुकूल परिमार्जन गर्दै वनको संरक्षण र व्यावसायिक सदुपयोग दुवै पक्षबीच आवश्यक सन्तुलन कायम गर्न सुझाव दिएको छ। गौरवमा आयोजना समयमै सम्पन्न राष्ट्रिय गौरवका आयोजना, राष्ट्रिय प्राथमिकता प्राप्त आयोजना र रणनीतिक महत्त्वका पूर्वाधार निर्माणका लागि छुट्टै संरचनागत र कानुनी व्यवस्था गररे समयमै सम्पन्न गर्न एमालेले जोड दिएको छ। यसका लागि प्रधानमन्त्री तथा मन्त्रिपरिषद्को कार्यालयको पुनर्संरचनाका लागि सुझाइएको छ। एक पालिका एक उद्यम, पालिकाहरूलाई निश्चित खाद्य र कृषि उत्पादनमा आत्मनिर्भर बनाउने र प्रत्येक पालिकामा विपद् व्यवस्थापनका लागि स्वयंसेवक तयार गर्ने लगायतका सुझाव दिएको छ। यसको विकासका लागि गाउँपालिका र मुख्य सहरी केन्द्र रहेको नजिकको नगरपालिकाबीच साझेदारीको विकास गर्न प्रस्ताव गरिएको छ। सामाजिक सञ्जालको सदुपयोग सामाजिक सञ्जाललाई व्यावसायिक विकासका लागि सदुपयोग गर्न एमालेको सुझाव छ। सामाजिक सञ्चालबाट कतिपय बेला हुने मिथ्या सूचना र भ्रामक सूचनालाई निरुत्साहित गर्न र समाजमा सकारात्मक मनोविज्ञान निर्माणका लागि विभिन्न सुझावहरू प्रस्तुत गरिएका छन्। पुरुषहरू रोजगारी र अध्ययनका लागि बाहिरिएको सन्दर्भमा परिवारको पालनपोषण मात्रै होइन, ग्रामीण अर्थतन्त्र नै महिलाहरूको काँधमा अडिदै गरेको सन्दर्भलाई ध्यानमा राखेर महिलाको सीप र दक्षता अभिवृद्धि, महिला उद्यमको विकास तथा महिला केन्द्रित कार्यक्रमहरू अगाडि बढाउन विशेष ध्यानाकर्षण गराइएको छ। यातायात व्यवस्था प्राधिकरणसार्वजनिक यातायातमा राज्यको भूमिका अभिवृद्धि गर्न यातायात व्यवस्था प्राधिकरण पनि एमालेले सुझाएको छ। प्रदेशमा पनि यही प्रकृतिका प्राधिकरणहरू निर्माण गर्न सुझाएको छ। एमालेले सार्वजनिक यातायातमा विद्युतीय सवारी साधनहरूको प्रयोगलाई प्रोत्साहन गर्न, इटिकेटिङ व्यवस्था गर्न तथा सार्वजनिक यातायात सहज पहुँचयुक्त, सुलभ र विश्वसनीय बनाउन सुझाव दिएको छ। परिवर्तनका प्रतिकूल असरहरूको सामना गर्न र पर्यावरणको रक्षा गर्न फोहोरमैलाको व्यवस्थापन, हरियालीको विकास, हरित अर्थतन्त्रको प्रवर्द्धन, पानीका मुहान र वनजंगलको संरक्षण, चुरेको संरक्षणलगायतमा जोड दिएको छ। जलवायु परिवर्तनका प्रतिकूल प्रभावहरू विषयमा नेपालको सरोकार अभिव्यक्त गर्न र पर्वतीय मुलुकहरूको सञ्जाल निर्माण, सहकार्य र समन्वयका लागि सगरमाथा संवाद आयोजना गर्न जोड दिएको छ। भूमिगत युटिलिटी करिडोर निर्माण एमालेको सुभावपत्रमा सहरी पूर्वाधार निर्माणमा देखिएको दोहोरोपन र भद्रगोल नियन्त्रण गर्नका लागि भूमिगत युटिलिटी करिडोरको अवधारणा प्रस्तुत गरिएको छ। ऊर्जा क्षेत्रको विकासका लागि सरकारले जलाशययुक्त योजनालाई प्रवर्द्धन गर्ने, योजना निर्माणको तयारीमा रहेका निजी ऊर्जा प्रवद्र्धकहरूसँग विद्युत् खरिद सम्झौता अगाडि बढाउने, जलविद्युत् परियोजना निर्माणमा हुने अनेकौं झन्झटहरूको शीघ्र समाधानमा जोड दिएको छ। एमालेले अन्धविश्वास, कुरीति, कुप्रथा र रुढीको अन्त्य गर्न, समाजमा सद्भाव र सहिष्णुता विकास गर्न सामाजिक सांस्कृतिक अभियान सञ्चालन गर्न सुझाएको छ। नेपालका सबै मूर्त तथा अमूर्त सम्पदाहरूको अभिलेखीकरण गर्न प्रस्ताव गरिएको छ। उपभोक्ता अदालतको गठन गर्न, प्रत्येक स्थानीय तहमा सुपथ मूल्य पसल स्थापना गर्न, कर्णाली र विपन्न वर्गका नागरिकलाई रासन कार्डको व्यवस्था गर्न र कालाबजारीको अन्त्यका लागि प्रहरीको मार्केट इन्टेलिजेन्स टिम स्थापनाका लागि सुझाव दिएको छ। स्थानीय र रैथाने उत्पादनहरूको बजार प्रवर्द्धनका लागि नेपाल खाद्य व्यवस्था तथा व्यापार कम्पनी लिमिटेडजस्ता संस्थाहरूलाई आधुनिकीकरण गर्न सकिने सुझाव दिइएको छ। सामुदायिक खानेपानी संस्थाहरूले उपयोग गर्ने र लिफ्टििङ प्रविधिका खानेपानीमा विद्युत् महसुलमा विशेष अनुदान दिन, वर्षाको पानी संकलनको विशेष अभियान चलाउन, ऐतिहासिक कुवा, धारा र हिटीहरूको संरक्षण गर्न सुझाव प्रस्तुत गरिएको छ। खेल एकेडेमी स्थापनाखेल प्रतिभाहरूको पहिचान र विकासका लागि प्रत्येक खेल क्षेत्रमा एकेडेमी स्थापना गर्न र तत्कालका लागि क्रिकेटलगायत नेपालको सम्भावना प्रकट भएका खेलहरूमा यो काम थाल्न सुझाव दिइएको छ। देशभित्र उत्पादन गरी आपूर्ति गर्न सकिने खाद्य तथा गैरखाद्य वस्तु तथा निर्माण सामग्रीको पहिचान गरी यिनको योजनाबद्ध विकास गर्न, तिनमा आत्मनिर्भर बन्न र त्यस्तो सूची बढाउँदै लैजान सुझाव दिएको छ। आईई एमालेले ईउद्यमी : डिजिटल प्लेटफर्ममा व्यवसाय विस्तार गर्न सुझाव दिएको छ। त्यस्तै हरित व्यवसायः पर्यावरणमैत्री उद्यमशीलता आर्टिफिसियल इन्टेलिजन्ेस कार्यशालाः भविष्यका प्रविधिहरू, रिमोट वर्क एक्स्पोः डिजिटल रोजगार अवसरहरू, महिला नवप्रवर्तन हबः नयाँ सोच र सिर्जनशीलता युवा परिवर्तनकारीः सामुदायिक विकास परियोजना, स्मार्ट शहर चुनौतीः डिजिटल नेपालका लागि समाधानहरू, याजेट मेकरस्पेसः युवा आविष्कारकहरूको लागि कार्यशाला, सामाजिक उद्यमिता सम्मेलनः समाजमा परिवर्तनकारी प्रभाव, रुरल टेक एक्स्पोः ग्रामीण क्षेत्रमा प्रविधिको प्रयोगजस्ता रचनात्मक कार्यक्रमहरू सञ्चालन गर्न सुझाव दिइएको छ। परराष्ट्रनीति र कूटनीति सञ्चालनमा राष्ट्रिय सहमतिएमालेले दक्षिणपन्थी र प्रतिगमनकारी कित्ताबाट उठेका व्यवस्था परिवर्तनको मागहरू र उग्र जातिवाद र क्षेत्रीयतावादको चुनौतीलाई चिर्ने आवश्यकताबारे ध्यानाकर्षण गराएको छ। धनी र गरिबहरूबीचको खाडल फराकिलो हुनुपर्नेमा एमालेको जोड छ। सही ढंगले व्यवस्थापन नभएको खुला सीमा, प्राकृतिक विपत्ति, प्राकृतिक स्रोतसाधनको उपयोग सम्बन्धित विवाद, भ्रष्टाचार र कुशासनका कारण सिर्जित जनअसन्तुष्टिमा पनि एमालेले ध्यानाकर्षण गराएको छ। जलवायु परिवर्तनको असर, भूराजनीतिक अवस्थिति र परराष्ट्र सम्बन्धका अस्थिर पक्षद्वारा सिर्जित राष्ट्रिय सुरक्षा चुनौतीलाई विश्लेषण गर्दै यी चुनौतीलाई चिर्न, परराष्ट्र सम्बन्धमा छिमेकी मुलुकहरूसँगको सम्बन्धलाई प्राथमिकतामा राख्न र देशको परराष्ट्र नीति र कूटनीति सञ्चालनमा राष्ट्रिय सहमतिको निर्माण गर्न सुझाव दिएको छ। वैदेशिक लगानी एमालेले बढीभन्दा वैदेशिक लगानी भित्र्याएर मुलुकको विकास तीव्रता दिन पनि कूटनीतिक प्रयासमा लाग्न सरकारलाई आग्रह गरेको छ। समृद्ध नेपाल र सुखी नेपालीको महान आकांक्षा प्राप्तिका लागि वैदेशिक पँुजी, प्रविधि तथा ज्ञान स्वदेश भित्र्याएर यस अभियानलाई तीव्रता दिनुपर्ने आजको आवश्यकता भएको एमालेको ठहर छ। उसले प्रतिस्पर्धात्मक विश्व व्यवस्थामा बढीभन्दा बढी वैदेशिक लगानी भित्र्याउने, द्विपक्षीय र बहुपक्षीय व्यापार वृद्धि गरी प्रविधि आयात गर्ने काममा कूटनीतिक प्रयासलाई हरेक हिसाबबाट प्रभावकारी र दक्ष बनाई सोहीअनुसार परिचालन गर्न सुझाव दिएको छ। वैदेशिक रोजगाररोजगारीका लागि विदेश गएका श्रमिकहरूको सुरक्षा ध्यान दिन एमालेले सरकारलाई ध्यानाकर्षण गराएको छ। तोकिएको काम र कामअनुसारको तलब तथा अन्य तोकिएका सेवासुविधाहरूको सुनिश्चितता, श्रम स्वीकृति कोष सहजता, दुर्घटनामा परेपछिको उपचारको व्यवस्था, मृत्यु भएमा उद्धारको व्यवस्थामा केन्द्रित हुन पनि सुझाएको छ। एमालेले श्रमिकको संख्या र त्यसअनुसार उनीहरूलाई दूतावासले दिने सेवा प्रवाहको चुस्तता आदि विषयहरूमा ध्यान दिन सुझाव दिइएको छ। त्यसैगरी गैरआवासीय नेपालीको नागरिकताको विषयमा रहेको अस्पष्टताहरूलाई अन्त्य गरी भिसा, पैतृक सम्पत्ति माथिको अधिकार आदि विषयहरू तत्काल सम्बोधन गर्न सुझाव दिइएको छ। संघीय निजामती ऐनलगायतका कानुन अविलम्ब ल्याउन सुझाव एमालेले संघीय निजामती सेवा ऐनलगायतका कानुन अविलम्ब बनाउन सुझाव दिएको छ। मुलुकको कर्मचारी प्रशासनलाई सञ्चालन गर्ने मूल ऐन संविधान बनेको नौ वर्षमा पनि बन्न सकेको छैन्। २०७४ सालको ओली सरकारले नै यो ऐन पास गरेर अघि जाने विश्वास थियो तर न त्यो बेला नै यो ऐन बन्यो, न त्यसपछि बनेको शेरबहादुर देउवा सरकार वा पुष्पकमल दाहालको सरकारले नै निजामती ऐन नै ल्याउन सके। विभागीय संघीय ममिला तथा सामान्य प्रशासन मन्त्रालयमा आधा दर्जनपछि मन्त्री र सचिव फेर्रिदा पनि यो ऐन आएन। हाल यो संघीय निजामतीसम्बन्धी विधेयक संसद्मा छ। एमालेले प्रधानमन्त्रीलाई बुझाएको सुझाव पत्रमा संघीय निजामती ऐन अविलम्ब पारित गर्न सुझाव दिइएको छ। त्यस्तै, संविधानको साझा सूचीमा रहको अधिकारको बाँडफाँटसम्बन्धी बाँकी कानुनहरू अविलम्ब निर्माण गर्न उसको सुझावमा छ। साझा सूचीका कानुन नबन्दा संघ, प्रदेश र स्थानीय तहका झमेला, विवाद सिर्जना भई सेवा प्रवाह पनि प्रभावित हँुदै आएको छ। स्थानीय तहमा जाने समानीकरण अनुदान कटौती नगर्न, स्थानीय तहको क्षमता अभिवृद्धि गर्न पनि एमालेले सुझाएको छ। निर्वाचन प्रणालीमा पुनरवलोकन एमालेले हालको निर्वाचन प्रणालीमा पुनरवलोकन गर्न पनि सुझाएको छ। नेपालमा मिश्रित निर्वाचन प्रणाली (६० प्रतिशत प्रत्यक्ष र ४० प्रतिशत समानुपातिक) छ। निर्वाचन प्रणालीकै कारण कुनै पनि एक दलको बहुमत आउने अवस्था छैन्। जसले गर्दा यो निर्वाचन प्रणालीमा सुधार गर्नुपर्ने आवाज पनि उठिरहेको छ। एमालेले पनि राजनीतिक स्थायित्वका लागि निर्वाचन प्रणालीसम्बन्धी संविधानका व्यवस्थाहरू र राजनीतिक दलसम्बन्धी कानुनको पुनरवलोकन गर्न, आवश्यकताअनुसार संशोधन गर्न प्रधानमन्त्री सुझाव दिएका छ। उसले विद्युतीय मतदानको व्यवस्था गर्न सुझाव दिइएको छ। एमालेले दिएका सुझावको अध्ययन र कार्यान्वयनले जनतामा आशा र भरोसा जगाउन बताएको छ।"
एमाले र कांग्रेसबीच भएको सहमति प्रधानमन्त्रीले भोलि संसदमा जानकारी गराउनुपर्छ : महामन्त्री थापा,"उनले भने,जसरी माओवादीको युद्धका कारणले गर्दा होस्, हाम्रो आफ्नो द्वन्द्व व्यवस्थापन गर्न नसकेको कारणले गर्दा ४६४८ सालको दशकमा चुक्यौं, त्यसरीले अहिलेको दशक चुक्दैछ। त्यसैले अहिले हामीले स्कूलमा काम गर्नुपर्दछ। काठमाडौं : नेपाली कांग्रेसका महामन्त्री गगन थापाले एमाले र कांग्रेसबीच भएको सहमतिका बुँदा प्रधानमन्त्रीले संसदमा जानकारी गराउनुपर्ने माग गरेका छन्। शनिबार राजधानीमा आयोजित एक कार्यक्रमलाई सम्बोधन गर्दै उनले दुई ठूला दलबीच भएका सहमति केके हुन् प्रधानमन्त्रीले राष्ट्रका नाममा सम्बोधन गर्दा वा विश्वासको मत लिँदा जानकारी गराउनुपर्ने बताएका हुन्। उनले सम्झौताकर्तामध्येका एक नै एमाले अध्यक्ष केपी शर्मा ओली प्रधानमन्त्री भएकाले औपचारिक रुपमा संसदमा योयो बुँदा सहमति भयो भनेर जानकारी गराउनु उपयुक्त हुने बताए। महामन्त्री थापाले कांग्रेसले एमालेसँग मिल्नुको औचित्य पुष्टि गर्नुपर्ने बताए। उनले राजनीतिक अस्थिरतालाई स्थिरतातर्फ लैजानका लागि नयाँ गठबन्धन बनेको जानकारी दिए। उनले भने,म पार्टीकै जिम्मा लिएर भन्न सक्छु, अहिले एमालेसँग जुन लिखित समझदारी जुन गरेका छौं, एमाले अध्यक्ष केपी शर्मा ओलीको नेतृत्वमा दुई वर्ष सरकार चलाउन दिने भनेका छौं। हाम्रो कारणले दुई दलबीच भएका सहमति तलमाथि हुँदैन। थापाले एमालेसँग सम्बन्ध तोडिएपछि प्रचण्ड कांग्रेसप्रति लचिलो भएपनि कुनै लोभलालचमा पार्टी नपर्ने दाबी गरे। प्रचण्डप्रति आक्रोशित हुँदै थापाले भने,अस्ति विश्वासको मत लिँदा याद गर्नुभयो होला प्रचण्डले संसदमा सम्बोधन गर्दैगर्दा अलिकति माया प्रेम हामीतिर यसो, कसले कतिबेला माया प्रेम देखाउँछ थाहा भइहान्छ। हामीप्रति लचिलो बन्नुभएको देखिहाल्नुभयो होला। दुई महिना अगाडिसम्म सबैभन्दा खराब कांग्रेस, अनि एमालेसँग सम्बन्ध तोडिएपछि कांग्रेस राम्रो भन्ने ? यस्तो अलमलमा कांग्रेस पर्दैन। दुई दलबीच भएका सहमति तलमाथि कांग्रेसले गर्दैन। एमालेले पनि गर्दैन भन्ने हाम्रो विश्वास छ। महामन्त्री थापाले प्रचण्डको चकचकले नयाँ सरकार बनेको स्पष्ट पारे। उनले भने, म सबैलाई सधैंभरी झुक्याउन सक्छु भन्ने भ्रम पुष्पकमल दाहाल प्रचण्डले नपालेको भए अहिले यतिखेर यो सरकार बन्दैनथ्यो। माओवादी केन्द्रका अध्यक्षको चकचकको कारणले यो परिस्थिति निर्माण भएको हो। कांग्रेस र एमालेबीच साझेदारी गर्ने परिस्थिति निर्माण भएको हो। उनले एमालेकांग्रेस वा जो भएपनि सुशासन कायम गर्न गलत गर्नेलाई छाड्नु नहुने र भ्रष्टाचारीलाई कारबाही गर्नुपर्ने उल्लेख गरे। एक अर्को प्रसंगमा थापाले संसारभर सूचना प्रविधिमा आधारित नयाँ उद्योग व्यवसाय बढेकाले नेपालले पनि त्यसतर्फ ध्यान दिनुपर्ने बताए। उनले त्यसका लागि क्षमतावान विद्यार्थी उत्पादन हुनुपर्ने धारणा राखे। गणित, विज्ञान र भाषा नजान्दा ८९ वर्ष पछाडि सबै युवाहरु हुन्छन् तर, गणित, विज्ञान र भाषा नजानेको युवा हुँदै गर्दा तिनिहरु म्यानिफ्याक्चरमा कतार, मलेसियामा गएर काम गर्न सक्ने जनशक्ति त हामीसँग त हुन्छ तर सूचना प्रविधिको त्यो क्षमता र अहिलेको अवसर प्रयोग गरेर नेपालको अहिलेको भन्दा एकैपटक चारपाँच गुणा,१० गुणा ठूलो अर्थतन्त्र बनाउने गरी जनशक्ति हुँदैन। उनले भने,जसरी माओवादीको युद्धका कारणले गर्दा होस्, हाम्रो आफ्नो द्वन्द्व व्यवस्थापन गर्न नसकेको कारणले गर्दा ४६४८ सालको दशकमा चुक्यौं, त्यसरीले अहिलेको दशक चुक्दैछ। त्यसैले अहिले हामीले स्कूलमा काम गर्नुपर्दछ।"
नयाँ पार्टी खोल्दैमा वैकल्पिक शक्ति भन्न मिल्दैन : बाबुराम भट्टराई,काठमाडौं : पूर्वप्रधानमन्त्री अध्यक्ष डा बाबराम भट्टराईले पुराना विचारलाई सम्मान गर्दै नयाँ विचारका आधारमा अघि बढ्नुपर्ने बताएका छन्। शनिबार काठमाडौंमा आयोजित पुस्तक विमोचन कार्यक्रमका भट्टराईले मुलुकको परिवर्तनमा पुराना विचारको योगदान रहेकाले त्यसलाई सम्मान गर्दै नयाँ विचारका आधारमा अघि बढ्नुपर्ने बताए। उनले दुई चार जना मिलेर नयाँ पार्टी खोल्दैमा वैकल्पिक शक्ति नहुने भन्दै नयाँ र सहि विचार आधारमा वैकल्पिक शक्तिलाई परिभाषित गर्नुपर्ने जिकिर गरे। सही विचार र नीति लिन नसके नयाँ भनिएका शक्तिहरू विस्तारै हराउँदै जाने उनको भनाइ छ। भट्टराईले सुगौली सन्धीदेखि खुला सीमानामा कारण अर्थतन्त्रमा भारतसँग प्रतिस्पर्धा गर्न नसक्ने र असमान सन्धीलाई नसच्याएसम्म पनि नेपालको विकास नहुने पनि बताए।
खेल क्षेत्रको विकास गरेर नयाँ आयाम थप्न प्रधानमन्त्री ओलीलाई सुझाव,"काठमाडौं : नेपाल खेलकुद महासंघले प्रधानमन्त्री केपी शर्मा ओलीलाई खेल क्षेत्रको विकासमा ध्यान दिन सुझाव दिएको छ। प्रधानमन्त्रीको सरकारी निवास बालुवाटारमा प्रधानमन्त्री ओली बधाई तथा शुभकामना व्यक्त गर्दै यो कार्यकालमा खेलकुद क्षेत्रको विकास गरेर नयाँ आयाम थप्न सुझाव दिएको हो। प्रधानमन्त्री ओलीलाई नेपालमा सम्भावना देखिएका खेलहरूलाई प्राथमिकतामा राखेर अगाडि बढ्न सुझाव दिएको महासंघका कोषाध्यक्ष एवम् प्रवक्ता उज्वल सुवेदीले जानकारी दिए। एमाले अध्यक्ष केपी शर्मा ओली प्रधानमन्त्री बनेपछि उहाँलाई बालुवाटारमा पुगेर संघका अध्यक्ष पर्शुराम बस्नेतसहित पदाधिकारीले बधाई तथा शुभकामनासहित खेलकुद विकासको बारेमा सुझाव दियौं। उनले भने,प्रधानमन्त्रीले मन्त्रिपरिषद्को पहिलो बैठकबाटै ३०० दिनभित्र किर्तिपुरमा रहेको टीयू क्रिकेट रंगशालालाई फ्लडलाइटसहित अत्याधुनिक सुविधा सम्पन्न अन्तर्राष्ट्रियस्तरको रंगशालाको रुपमा स्तरोन्नति गर्ने निर्णय भएको छ। यसको स्वागत गर्दै खेल क्षेत्रको विकासमा ध्यान दिन आग्रह गरेका छौं। खेलकुद पूर्वाधारको रोकिएका काम अब धमाधम अगाडि बढ्ने महासंघको विश्वास छ। कोषाध्यक्ष सुवेदीले सरकारको निर्णयले खेलप्रेमीमा सकारात्मक सन्देश प्रवाह भएकाले अन्य खेलकुद मैदानको भौतिक पूर्वाधारको विकासमा पनि जोड दिन आग्रह गरेको बताए। नेपाल खेलकुद महासंघले खेल प्रतिभाहरूको पहिचान र विकासका लागि प्रत्येक खेल क्षेत्रमा एकेडेमी स्थापना गर्न र तत्कालका लागि क्रिकेट लगायत नेपालको सम्भावना प्रकट भएका खेलहरूमा काम थाल्न सरकारलाई सुझाव दिएको सुवेदीले बताए। समृद्ध नेपाल, सुखी नेपालीको राष्ट्रिय आकांक्षा पूरा गर्न खेलाडीलाई पनि साथमा लिनुपर्ने महासंघको जोड छ। राष्ट्रिय गौरवका आयोजना,राष्ट्रिय प्राथमिकता प्राप्त आयोजना र रणनीतिक महत्त्वका पूर्वाधार निर्माणका लागि छुट्टै संरचनागत र कानुनी व्यवस्था गरेर समयमा नै सम्पन्न गर्नुपर्ने महासंघको सुझाव छ।"
एमालेसँग मिलेर सरकार बनाए पनि ओलीविरुद्ध उठाएका मुद्दामा कांग्रेस मौन बस्दैन : महामन्त्री शर्मा,काठमाडौं : कांग्रेस महामन्त्री विश्वप्रकाश शर्माले नयाँ मितिमा दल खोल्दैमा नयाँ शक्ति हुने भ्रमबाट मुक्त हुनुपर्ने बताएका छन्। उनले वैकल्पिक राजनीतिक प्रवृतिलाई स्थापित गर्न नसक्दा विकल्प भनिएका दलहरू पनि स्थापित हुन नसकेको बताए। एमाले अध्यक्ष केपी शर्मा ओली नेतृत्वको सरकारलाई सफल बनाउन कांग्रेसले सबैतिरबाट साथ दिने भन्दै उनले विगतमा ओलीविरुद्ध उठाएका मुद्दामा भने मौन नबस्ने स्पष्ट पारे। उनले नयाँ सरकारले देशको आवश्यकताअनुसार संविधान संशोधन गर्नका लागि सवै दलहरूसँग समन्वय गर्न सक्नुपर्ने धारणा राखे।
लुम्बिनी प्रदेशका मुख्यमन्त्रीले आइतबार विश्वासको मत लिने,"तुलसीपुर : लुम्बिनी प्रदेशका मुख्यमन्त्री जोखबहादुर महराले आइतबार विश्वासको मत लिने भएका छन्। आइतबार दिउँसो १ बजे बस्ने लुम्बिनी प्रदेशसभाको चौथो अधिवेशनको २४औं बैठकमा उनले विश्वासको मत लिन लागेको प्रदेशसभा सचिव दुर्लभकुमार पुनले बताए। सरकारमा रहेको एमालेले समर्थन फिर्ता लिएपछि मुख्यमन्त्री महराले विश्वासको मत लिन लागेका हुन्। केन्द्रमा सत्ता समीकरण फेरिएसँगै त्यसको प्रभाव प्रदेशमा पनि परेको छ। लुम्बिनीमा एमाले र कांग्रेसले नयाँ सरकार बनाउन कसरत गरिरहेका छन्। लुम्बिनीमा एमालेका २९ र कांग्रेसका २७ सांसद छन्। त्यस्तै माओवादी केन्द्रका १० सांसद छन्। त्यस्तै साना दल राप्रपा र नागरिक उन्मुक्तिका चारचार जना, लोकतान्त्रिक समाजवादी र जनमत पार्टीका तीनतीनजना, अशोक राई नेतृत्वको जनता समाजवादी पार्टी (जसपा) र उपेन्द्र यादव नेतृत्वको जनता समाजवादी पार्टीमा दुईदुईजना तथा नेपाल कम्युनिष्ट पार्टी (एकीकृत समाजवादी) र राष्ट्रिय जनमोर्चाका एकएक जना सदस्य छन् भने एक जना स्वतन्त्र सदस्य छन्। ८७ सांसद रहेको लुम्बिनीमा बहुमतका लागि ४४ सांसद आवश्यक पर्छ।"
प्रधानमन्त्री ओलीलाई विश्वासको मत नदिने राप्रपाको निर्णय,"काठमाडौं : राष्ट्रिय प्रजातन्त्र पार्टी (राप्रपाले प्रधानमन्त्री केपी शर्मा ओलीलाई विश्वासको मत नदिने भएको छ। राप्रपाको शनिबार बसेको निर्देशन समितिको बैठकले प्रधानमन्त्री ओलीलाई विश्वासको मत नदिने निर्णय गरेको हो। सरकारको गतिविधि हेर्दा विश्वासको मतको विपक्षमा मत दिन उपयुक्त रहेको राप्रपाको ठहर छ। 'राप्रपाले वर्तमान संविधानले काम गर्दैन भनिरहेको परिस्थितिमा संविधान संशोधनको एजेण्डासहित मूलतः नेपाली काग्रेस र नेकपा (एमाले)ले निर्माण गरेको नयाँ सरकारलाई प्रारम्भिकरूपमा सकारात्मक हिसाबले लिएको भए पनि तत्पश्चातका सम्पूर्ण गतिविधिहरूको विश्लेषण गर्दा, राप्रपाले आइतबार संसदमा प्रधानमन्त्रीले मागेको विश्वासको मतको विपक्षमा मतदान गर्नु उपयुक्त हुने ठहर गरेको छ,' राप्रपाले विज्ञप्ति जारी गर्दै भनेको छ। प्रधानमन्त्री ओलीले आइतबार विश्वासको मत लिँदैछन्। नेपाली कांग्रेसको समर्थनमा संविधानको धारा ७६(२) बमोजिम प्रधानमन्त्री बनेका ओलीले आइतबार विश्वासको मत लिन लागेका हुन्। ओली नेतृत्वको सरकारमा कांग्रेससहित जनता समाजवादी पार्टी र लोकतान्त्रिक समाजवादी पार्टी सहभागी छन्।"
"पालिका प्रमुख, उपप्रमुखको नाममोह","गोरखा : पहिले विकासका संरचना तथा कार्यक्रमहरूमा राजा महाराजाको नाम जोड्ने चलन थियो। महेन्द्र राजमार्ग, वीरेन्द्र सिल्ड प्रतियोगिता आदि। राजतन्त्र समाप्त भयो तर, नामको लोभ समाप्त भएन। मध्यपहाडी लोकमार्गको पुष्पलाल मध्यपहाडी लोकमार्ग, राष्ट्रपति रनिङ सिल्ड, राष्ट्रपति चुरे संरक्षण कार्यक्रम आदि नामकरण भयो। सार्वजनिक महत्त्वको योजनामा मनमौजी आफ्नो वा आफ्ना नेताको नाम जोड्ने लोभ पालिकाका प्रमुख उपप्रमुखहरूलाई झन् धेरै देखिएको छ। स्थानीय तह गठन भएर पहिलो बजेट तथा नीति कार्यक्रम ल्याएदेखि नै गोरखाका सबै पालिकाले प्रमुख र उपप्रमुखको पद जोडेर कार्यक्रम ल्याउन सुरु गरेका थिए। यसले कटु आलोचना भइरहे पनि पालिका प्रमुख, उपप्रमुखहरूले यसको मोह त्याग्न सकेका छैनन्। यस वर्ष पनि सबैभन्दा धेरै भीमसेन थापा गाउँपालिकाले प्रमुख उप्रमुखको नाम जोडेर कार्यक्रम ल्याएको छ। सो पालिकाले विशेषगरी शिक्षासम्बन्धी कार्यक्रममा पालिका प्रमुखको पद जोडेको छ। हालै पास गरिएको नीति तथा कार्यक्रममा गाउँपालिकाका अध्यक्षले अध्यक्ष प्रविधि मैत्री विद्यालय, पालिका अध्यक्षसँग प्रत्यक्ष विद्यार्थी संवाद कार्यक्रम आदि घोषणा गरेका छन्। विज्ञान संकाय अध्ययन गर्न चाहने विपन्न समुदायका विद्यार्थीलाई पालिका प्रमुख विशेष छात्रवृत्ति कार्यक्रम र गाउँपालिका अध्यक्ष ज्येष्ठ तथा अशक्त नागरिक घरदैलो स्वास्थ्य सेवा कार्यक्रम सञ्चालन गर्ने उनले घोषणा गरेका छन्। चार वटा कार्यक्रमसँग प्रमुखको पद जोडिएको भीमसेन थापामा उपप्रमुखले पनि दुई वटा कार्यक्रममा आफ्नो पद जोडेकी छन्। उनले गाउँपालिका उपाध्यक्ष गर्भवती सुत्केरी पोषण कार्यक्रम र गाउँपालिका उपाध्यक्ष नेतृत्व विकास तथा किशोरकिशोरी शिक्षा कार्यक्रम घोषणा गरेर नाममोह दर्शाएकी छन्। त्यस्तै, गोरखा नगरपालिकाका मेयरले पनि नाममोहलाई अघि बढाएका छन्। हालै अनुमोदन गरिएको नीति तथा कार्यक्रममा नगर प्रमुख छात्रवृत्ति व्यवस्थापन कार्यक्रमका लागि साढे दुई लाख रुपैयाँ र नगरप्रमुख कल्याणकारी आर्थिक सहायता कोष सञ्चालनका लागि १५ लाख रुपैयाँ विनियोजन गरेको छ। यस्तै, नगर उपप्रमुख महिला भलिबल कप २०८१ कार्यक्रमका लागि पाँच लाख र नगर उपप्रमुखसँग असहाय गर्भवती तथा सुत्केरी सहायता कोष सञ्चालनका लागि आठ लाख विनियोजन गरिएको बजेट वक्तव्यमा उल्लेख छ। त्यस्तै, पालुङटार नगरपालिकाका मेयर, उपमेयरलाई पनि नाममोह ज्यादा देखिएको छ। उनीहरूले पनि प्रमुख, उपप्रमुखको नाम जोडेर तीन वटा कार्यक्रम अघि सारेका छन्। नगरप्रमुखसँग लोककल्याणकारी किसान कल्याण कोषमार्फत उत्पादनमा आधारित अनुदान कार्यक्रम सञ्चालन गर्ने घोषणा गरेको छ। त्यसैगरी नगर उपप्रमुखसँग अभिभावकविहीन अति विपन्न विद्यार्थीलाई शैक्षिक सहायता कार्यक्रम र उपप्रमुखसँग सुत्केरी पोषण कार्यक्रम भनेर पालुङटार नगरपालिकाले नाममोह दर्शाएको छ। पालिका प्रमुख, उपप्रमुखको नाम जोडेर आएका कार्यक्रम उपयोगी पनि छन्। राम्रा पनि छन्। तर यस्ता कार्यक्रममा जबर्जस्त नाम जोड्दा कटु आलोचना हुने गरेको छ। आलोचनामुक्त हुन कतिपय पालिका प्रमुख, उपप्रमुखहरूले भने कार्यक्रममा आफ्नो नाम जोड्न छाडिसकेका छन्।"
प्रधानमन्त्री ओलीलाई विश्वासको मत दिन एमालेको ह्वीप,"काठमाडौं : नेकपा एमालेले प्रधानमन्त्री केपी शर्मा ओलीलाई विश्वासको मत दिन ह्वीप जारी गरेको छ। एमाले संसदीय दलका मुख्य सचेतक महेश बर्तौलाले एमालेका सांसदलाई आइतबार बस्ने प्रतिनिधिसभाको बैठकमा अनिवार्य उपस्थित हुन ह्वीप जारी गरेका हुन्। निर्देशनमा भनिएको छ,साउन ६ गते बस्ने प्रतिनिधिसभाको बैठकमा सम्माननीय प्रधानमन्त्रीज्यूले विश्वासको मतका लागि प्रस्ताव पेस गर्नुहुने भएकोले अनिवार्य उपस्थित भई विश्वासको मत माग्ने प्रस्तावको पक्षमा मतदान गर्नुहुन ह्वीप जारी गरिएको जानकारी गराउँदछु। एमाले र कांग्रेसबीच नयाँ सत्ता समीकरण बनेपछि ओलीले असार २८ गते प्रधानमन्त्रीमा दाबी पेश गरेर ३० गते नियुक्त भएका हुन्। उनले संविधानको धारा ७६ (४) बमोजिम प्रधानमन्त्रीले विश्वासको मत लिन लागेका हुन्। विश्वासको मतको लागि कांग्रेस एमाले सरकारले दुई तिहाइ मत प्राप्त गर्ने भएको छ। विद्यमान प्रतिनिधिसभामा रहेको २ सय ७५ मध्ये प्रधानमन्त्रीको पक्षमा दुई तिहाइ मत प्राप्त हुने निश्चित भएको छ। प्रतिनिधिसभामा नेपाली कांग्रेसको ८८ र एमाले ७९ सिट छ। जसमा एमालेका एक जना सभामुख र एक जना निलम्बित छन्। एमालेको ७७ मत हुन्छ। प्रतिनिधि कांग्रेस र एमालेको १ सय ६५ मत हुन्छ। २७५ को दुई तिहाइ १८४ हुन्छ। ओलीले दुई तिहाइ मत पाउने निश्चित भएको छ। त्यस्तै, सरकारमा सहभागी भएको जनता समाजवादी पार्टीको ७ र लोसपाको ४ सिट छ। जसपा र लोसपा गरेर १ सय ७४ हुन्छ। उपेन्द्र यादव नेतृत्वको जसपा नेपाल र जनमत पार्टीले पनि विश्वासको मत दिने निर्णय गरिसकेका छन्। जसपा नेपालको ५ र जनमतको ६ सिट छ। यो समेत गर्दा १ सय ८४ मत हुन्छ। २ सय ७५ को दुई तिहाइ १ सय ८४ हुन्छ। ओलीले दुई तिहाइ मत पाउने निश्चित भएको छ। तत्कालीन प्रधानमन्त्री पुष्पकमल दाहालको विपक्षमा मत हालेको राप्रपाले भने अहिलेसम्म निर्णय गरिसकेको छैन। प्रतिनिधिसभामा राप्रपाको १४ सिट छ। नागरिक उन्मुक्ति पार्टीलगायत साना दल र स्वतन्त्र सांसदको निर्णय पनि आएको छैन। नाउपाको ४, राष्ट्रिय जनमोर्चा, आम जनता पार्टी र नेमकिपाको ११ सिट छ भने २ स्वतन्त्र सांसद छन्। नेकपा माओवादी केन्द्रसहित रास्वपा र एस विपक्षमा छन्। प्रतिनिधिसभामा माओवादीको ३२, रास्वपाको २१ र नेकपा एसको १० सिट छ। विश्वासको मतको विपक्षमा ६३ मत पर्ने भने निश्चित भएको छ। राष्ट्रिय जनमोर्चाले पनि विपक्षमा मत हाल्न सक्छ भने नेमकिपाले कतै पनि मत नहाल्न सक्छ।"
ओलीको पक्षमा दुई तिहाइ निश्चित,"काठमाडौं : आइतबार प्रधानमन्त्री केपी शर्मा ओलीले विश्वासको मत लिँदैछन्। विश्वासको मतको लागि कांग्रेस एमाले सरकारले दुई तिहाइ मत प्राप्त गर्ने भएको छ। विद्यमान प्रतिनिधिसभामा रहेको २ सय ७५ मध्ये प्रधानमन्त्रीको पक्षमा दुई तिहाइ मत प्राप्त हुने निश्चित भएको छ। प्रतिनिधिसभामा नेपाली कांग्रेसको ८८ र एमाले ७९ सिट छ। जसमा एमालेका एक जना सभामुख र एक जना निलम्बित छन्। एमालेको ७७ मत हुन्छ। प्रतिनिधि कांग्रेस र एमालेको १ सय ६५ मत हुन्छ। त्यस्तै, सरकारमा सहभागी भएको जनता समाजवादी पार्टीको ७ र लोसपाको ४ सिट छ। जसपा र लोसपा गरेर १ सय ७४ हुन्छ। उपेन्द्र यादव नेतृत्वको जसपा नेपाल र जनमत पार्टीले पनि विश्वासको मत दिने निर्णय गरिसकेका छन्। जसपा नेपालको ५ र जनमतको ६ सिट छ। यो समेत गर्दा १ सय ८४ मत हुन्छ। २ सय ७५ को दुई तिहाइ १ सय ८४ हुन्छ। ओलीले दुई तिहाइ मत पाउने निश्चित भएको छ। तत्कालीन प्रधानमन्त्री पुष्पकमल दाहालको विपक्षमा मत हालेको राप्रपाले भने अहिलेसम्म निर्णय गरिसकेको छैन। प्रतिनिधिसभामा राप्रपाको १४ सिट छ। नागरिक उन्मुक्ति पार्टीलगायत साना दल र स्वतन्त्र सांसदको निर्णय पनि आएको छैन। नाउपाको ४, राष्ट्रिय जनमोर्चा, आम जनता पार्टी र नेमकिपाको ११ सिट छ भने २ स्वतन्त्र सांसद छन्। ओली विपक्षमा माओवादी केन्द्र, रास्वपा र नेकपा एस नेकपा माओवादी केन्द्रसहित प्रतिपक्षी तीन दलले वर्तमान सरकार संविधानको कमजोर जगमा टेकेर बनेको निष्कर्ष निकालेको छ। तीन दलले अहिलेको अवस्थामा कुनै पनि हालतमा प्रधानमन्त्रीलाई विश्वासको मत दिन नसक्ने निष्कर्ष पनि निकालेको छ। प्रतिनिधिसभामा माओवादीको ३२, रास्वपाको २१ र नेकपा एसको १० सिट छ। सिंहदरबारमा शुक्रबार बसेको माओवादीसहित रास्वपा र नेकपा एकीकृत समाजवादीका नेताहरूको बैठकले ठूला दुई दल कांग्रेस र एमालेको सरकार संविधान जगमा टेकेर नबनेको निष्कर्ष निकालेको बैठकपछि माओवादी केन्द्रका उपमहासचिव वर्षमान पुनले जानकारी दिए। प्रधानमन्त्रीले विश्वासको मत नपाएपछि सरकार संविधानको ७६(३) अनुसार नयाँ सरकार गठन हुनुपर्नेमा संविधानको ७६(२) अनुसार गठन भएकाले यो विषयलाई सदनमा सशक्त रूपमा उठाउने सहमति भएको उनले बताए। सत्तापक्ष निरंकुश बन्न सक्ने खतरा, सुशासनलगायतको सुधारको कामबाट पछि हट्ने गठबन्धन बनेको भन्दै उनले जनतामा देखिएको आशंकालाई प्रतिपक्षबाट सशक्त खबरदारी गर्ने बताए। त्यस्तै, नेकपा एकीकृत समाजवादीका नेता राजेन्द्र पाण्डेले प्रधानमन्त्रीले विश्वासको मतका विषयमा प्रतिपक्षी दल साझा धारणा बनाएर अघि बढने बताए। उनले भइरहेको सरकारलाई ढालेर नयाँ सरकार बनाउने प्रधानमन्त्रीलाई सदनमा विश्वासको मत माग्ने आधार नभएको जिकिर गरे। बैठकमा नेकपा माओवादी केन्द्रका अध्यक्ष पुष्पकमल दाहाल, नेकपा एकीकृत समाजवादीका अध्यक्ष माधवकुमार नेपाल र राष्ट्रिय स्वतन्त्र पार्टीका सभापति रवि लामिछाने सहभागी थिए। प्रतिनिधिसभामा माओवादीको ३२, रास्वपाको २१ र नेकपा एसको १० सिट छ। विश्वासको मतको विपक्षमा ६३ मत पर्ने भने निश्चित भएको छ। राष्ट्रिय जनमोर्चाले पनि विपक्षमा मत हाल्न सक्छ भने नेमकिपाले कतै पनि मत नहाल्न सक्छ।"
कांग्रेसको प्रमुख सचेतकमा श्यामकुमार घिमिरे मनोनीत,"काठमाडौं : नेपाली कांग्रेस संसदीय दलको प्रमुख सचेतकमा श्यामकुमार घिमिरे मनोनीत भएका छन्। कांग्रेस संसदीय दलका नेता शेरबहादुर देउवाले घिमरेलाई प्रमुख सचेतकमा मनोनीत गरेका हुन्। देउवाले नेपाली कांग्रेस संसदीय दलको विधान (संशोधन तथा परिमार्जन सहित, २०७४) को धारा १३ को उपधारा (१) बमोजिम घिमिरेलाई मनोनयन गरिएको हो। प्रमुख सचेतक रमेश लेखक गृहमन्त्रीमा नियुक्त भएपछि उक्त पद रिक्त रहेको थियो। घिमिरे"
कांग्रेसएमालेबीचको सहकार्य रहर नभइ बाध्यता : मन्त्री पाण्डे,"काठमाडौं : नेपाली कांग्रेसका सहमहामन्त्री एवं संस्कृति, पर्यटन तथा नागरिक उड्डयन मन्त्री बद्री प्रसाद पाण्डेले कांग्रेसएमालेबीचको सहकार्य रहर नभइ बाध्यता भएको बताएका छन्। शनिबार काठमाडौंमा आयोजित कार्यक्रममा मन्त्री पाण्डेले मुलुकको विकृति, विसंगति र निराशालाई अन्त्य गर्नका लागि नयाँ सहमति भएको भन्दै उक्त सहमति रहर नभइ बाध्यता भएको बताए। मुलुकलाई अघि बढाउन कांग्रेसएमालेले बनाएको ब्रम्हास्तलाई उपयोगी र निर्णायक बनाउनुपर्ने उनको भनाइ छ। मन्त्री पाण्डेले संस्कृति, पर्यटन तथा नागरिक उड्डयनको क्षेत्रमा विकृतिले जरा गाडेको पाइएको भन्दै त्यसलाई निकास दिने गरी आफू अघि बढ्ने उल्लेख गरे। स्वच्छतासहितको काम अहिलेको आवश्यकता भएकाले त्यसमा आफू गम्भीर भएर लाग्ने उनले बताए। उनले विदेशमा रहेका नेपालीलाई स्वदेश फर्कने र स्वदेशमा रहेकालाई अवसर दिने गरी वर्तमान सरकारले काम गर्ने जिकिर गरे।"
पर्सामा सवारी दुर्घटनाबाट एक वर्षमा ५१ जनाको मृत्यु,"वीरगन्ज : पर्सामा सवारी दुर्घटना बढेको छ। गत आर्थिक वर्ष २०८०८१ मा अघिल्लो आर्थिक वर्षको तुलनामा झण्डै ६६ प्रतिशतले बढी सवारी दुर्घटना भएको जिल्ला ट्राफिक प्रहरी कार्यालय पर्साले जनाएको छ। यस्तै सवारी दुर्घटनाको संख्यासँगै मृत्यु हुने र घाइते हुनेको संख्या पनि बढेको छ। गत आर्थिक वर्ष २०८०८१ मा पर्सामा ५ सय ४४ वटा सवारी दुर्घटना भएको र त्यसमा ७ सय ९६ वटा सवारी साधन परेका छन्। ती दुर्घटनामा परी ५१ जनाको मृत्यु भएको छ भने ८ सय ४ जना घाइते भएका छन्। ८ सय ४ जना घाइतेमध्ये गम्भीर घाइतेको संख्या ८४ र सामान्य घाइते हुनेको संख्या ७ सय २० रहेको छ। अघिल्लो आर्थिक वर्ष २०७९८० मा पर्सामा ३ सय ५९ वटा मात्र सवारी दुर्घटना भएका थिए। ती दुर्घटनामा ४ सय ६ वटा सवारी साधन परेका थिए। अघिल्लो आर्थिक वर्षमा भएका सवारी दुर्घटनामा परेर ३९ जनाको मात्रै मृत्यु भएको थियो भने ४ सय ९९ जना घाइते भएका थिए। गत आर्थिक वर्षमा भएका सवारी दुर्घटनामा सबै भन्दा बढी ५ सय ५४ वटा मोटरसाइकल परेका छन्। यस्तै ५७ वटा टेम्पु, ५४ वटा कारजीप, २९ वटा ट्याक्टर, २९ वटा ट्रक ,२८ वटा ट्याक्टर र १० वटा बस दुर्घटनामा परेको जिल्ला ट्राफिक प्रहरी कार्यालय पर्साका प्रमुख ट्राफिक प्रहरी निरीक्षक भास्कर खतिवडाले जानकारी दिए। पर्सामा सवारी दुर्घटनाको संख्या बढ्नुमा दुईतीन वटा कारणहरू रहेको ट्राफिक प्रहरी निरीक्षक खतिवडाले बताए। उनले भने,पहिले पहिले गाउँहरूमा हुने ससाना दुर्घटनाको रेकर्ड प्रहरी रेकर्डमा आउँदैनथ्यो। तर अचेल कुनै पनि ठाउँमा साना सानो दुर्घटना हुँदा पनि त्यसको रेकर्ड प्रहरीसम्म आइपुग्छ।यही कारणले हाम्रो डाटामा दुर्घटनाको संख्या ह्वात्तै बढेको देखिन गएको हो। अर्को जिल्लामा सवारी साधनको संख्या पनि थपिँदै गएकाले दुर्घटनाको संख्या पनि बढ्न थालेको उनले बताए। यसका साथै गाउँ गाउँमा नयाँ सडक बन्दै गएको र त्यहाँ सवारीसाधनको आवागमन बढेका कारणले पनि दुर्घटनाको संख्या बढ्न थालेको ट्राफिक प्रहरी निरीक्षक खतिवडाले तर्क दिए। जिल्लामा दुर्घटनाको संख्या न्यूनीकरणका लागि जिल्ला ट्राफिक प्रहरी कार्यालयले विभिन्न संघसंस्थाको समन्वयमा समुदाय, विद्यालय र सडकमै पनि ट्राफिक नियम पालनासम्बन्धी सचेतनामुलक कार्यक्रमहरू सञ्चालन गर्न थालेको उनले बताए।"
बर्दियाको गुलरिया बजार क्षेत्रमा सीसीटीभी जडान,गुलरिया : बर्दियाको गुलरिया स्थित बजार क्षेत्रमा सीसीटीभी जडान गरिएको छ। गुलरिया नगरपालिकाको सहयोगमा बजारका १० वटा स्थानमा क्यामरा जडान गरिएको हो। नगरपालिकाले यस पटक सीसीटीभी जडान गर्न २० लाख रुपैयाँ विनियोजन गरेको र नगर सुरक्षाका लागि छुटेका स्थानमा जडान गर्न पुनः बजेट विनियोजन गर्ने नगरप्रमुख मुक्तिनाथ यादवले बताए। उनले क्यामरा मार्फत नगरमा हुने अवैध गतिविधि नियन्त्रण हुने विश्वास व्यक्त गरे। जनशक्ति अभावलाई सीसीटीभीले पूरा गर्ने विश्वास लिइएको जिल्ला प्रहरी कार्यालय बर्दियाका प्रहरी उपरीक्षक प्रवीण धितालले बताए।
विपदमा परी मृत्यु हुनेको सङ्ख्या १२८ पुग्यो,"काठमाडौं : यो वर्षको मनसुन अवधिमा विपत्तिमा परेर आजसम्म १२८ जनाको मृत्यु भएको छ। प्रहरी प्रधान कार्यालयका अनुसार मनसुन सुरु भएको दिन गत जेठ २८ गतेदेखि आजसम्म ४२ दिनको अवधिमा अविरल वर्षाका कारण देशका विभिन्न स्थानमा आएको बाढी, पहिरोलगायत विपद्परी आज दिउँसोसम्म एक सय २८ जनाको मृत्यु र एक सय ४३ जना घाइते भएका छन्। प्रहरी प्रवक्ता प्रहरी नायब महानिरीक्षक दानबहादुर कार्कीका अनुसार बाढी, पहिरोलगायत विपद्मा परी काठमाडौं उपत्यकामा दुई, कोशी प्रदेशमा २२, मधेस प्रदेशमा पाँच, बागमती प्रदेशमा २२, गण्डकी प्रदेशमा ३८, लुम्बिनी प्रदेशमा २३, कर्णाली प्रदेशमा सात र सुदूरपश्चिम प्रदेशमा ९ जनाको ज्यान गएको छ। बाढीका कारण जम्मा एक सय ८२ घर डुबानमा परेका तथा दुई सय २८ वटा घर, ८३ वटा गोठ, ४३ वटा पुल, एक विद्यालय र दुईवटा सरकारी कार्यालयमा क्षति पुगेको छ। विपद्मा परी पाँच सय ८९ वटा पशुचौपाया मारिएका छन्। उक्त अवधिमा विपद्का घटनाबाट तीन हजार सात सय ७९ घरपरिवार विस्थापित भएका छन्।"
मध्यपुर थिमीमा वृक्षारोपण,"भक्तपुर : मध्यपुर थिमी नगरपालिकाले शनिबार वृक्षारोपण गरेको छ। प्रहरी वृत्त थिमिदेखि निकोसेरा सडक खण्डमा ३ सयभन्दा वृक्षारोपण गरिएको हो। काठमाडौं उपत्यका प्राधिकरण र राष्ट्रका लागि २ घण्टा अभियानको सहकार्यमा सडक खण्डको दुई तिरै वृक्षारोपण गरिएको छ। नगरपालिकाका प्रमुख सुरेन्द्र श्रेष्ठले बिरुवा रोपी बिरुवामा पानी लगाई वृक्षारोपण कार्यक्रम सुरु गरे। उनले नगरपालिकाले साउन महिनाभरी वृक्षारोपण गर्ने निर्णय गरेको बताए। काठमाडौं विकास प्राधिकरणका नायव विकास आयुक्त नवराज प्याखुरेलले आफूहरूसँग रकम मौज्दात रहेको र चाँगुनारायण, सूर्यविनायक र मध्यपुर थिमि नगरपालिकाले पटक पटक विभिन्न समय सहयोगका लागि पटक पटक हात बढाएकाले यसपटक बोट बिरुवा ईबीए प्रोजेक्ट अनुसार बिरुवा सहयोग गरेको बताए। नगरपालिकाका प्रवक्ता एवम् मध्यपुर थिमी नगरपालिका३ का अध्यक्ष कृष्ण गरी आचार्यले ४ फिट भन्दा ठूला कपूर, कल्की स्वमी र असारे फूलका बिरुवा रोपिने बताए।"
नवलपरासीका केरामा पानामा रोग फैलिँदै,"परासी : भारतबाट अवैध रूपमा भित्राइएका बिरुवाका कारण नवलपरासी जिल्लाको केरा खेतीमा पानामा रोग फैलिँएको पाइएको छ। पानामा रोग केरा खेतीका लागि घातक मानिन्छ। गत वर्ष नवलपरासीमा पहिलो पटक पानामा रोगको नयाँ तथा घातक प्रजाति ट्रोपिकल रेश चार (टिआरफोर) रोग देखा परेको थियो। जिल्लाको प्रतापपुर र सुस्ता गाउँपालिका केराको पकेट क्षेत्र हो। केरा खेतीका बारेमा जानकारी लिन नवलपरासी पुगेका प्लान्ट क्वारेन्टाइन तथा विषादी व्यवस्थापन केन्द्र काठमाडौंका वरिष्ठ बाली संरक्षण अधिकृत प्रकाश पौडेलले अवैध रूपमा भारतबाट केराको बिरुवा आयात हुँदा जोखिम बढेको बताए। पाना टिआरफोरले प्रकोपको रूप लिएमा केरा खेती नै सखाप हुने जोखिम बढे पनि स्थानीय तह र प्रदेश सरकार गम्भीर नभएको उनको छ। भारतको कुशिनगरबाट अवैध रूपमा भित्राइएको केराको बिरुवा नवलपरासीसहित कैलालीसम्म पुग्ने गरेको उनले जानकारी दिए। जिल्लाको केरा खेतीको प्रवर्द्धनका लागि प्रधानमन्त्री कृषि आधुनिकीकरण परियोजना, परियोजना कार्यान्वयन एकाई रूपन्देहीले केरा जोन क्षेत्र कार्यक्रम सञ्चालन गरेको छ। नेपालमै पहिलो पटक पानामा टिआरफोर कैलालीमा देखिएपछि नवलपरासीको प्रतापपुरमा पनि देखा परेको थियो। रोग देखा परेपछि आवश्यक सावधानी अपनाउन भने पनि त्यसप्रति कुनै पनि निकाय गम्भीर नबन्दा समस्या विकराल बन्ने खतरा बढेको पौडेल बताए। भारतबाट अवैध रूपमा आयात हुने बिरुवाको सट्टा नेपालकै सरकारी स्वीकृति प्राप्त नर्सरीबाट उत्पादित बिरुवा प्रयोग गर्नुपर्नेमा प्लान्ट क्वारेन्टाइन तथा विषादी व्यवस्थापन कार्यालयको जोड छ। पानामाको टिआरफोर देखा परेपछि गतवर्ष नै आचारसंहिता बनाई आन्तरिक ओसारपसारमा समेत स्वीकृति लिनुपर्ने व्यवस्थासहितको मापदण्ड बनाइएको थियो। तर, कुनै सावधानी नअपनाउँदा केरा खेती जोखिममा परेको विज्ञहरूको भनाइ छ। परियोजनाका प्रमुख, वरिष्ठ कृषि अधिकृत नारायण काफ्लेले प्रतापपुर र सुस्ताका २१ सय बिघा क्षेत्रफलमा पकेट क्षेत्र बनाएर विभिन्न कार्यक्रम सञ्चालन गरेको जानकारी दिए। केरा उत्पादक समिति नवलपरासीका अध्यक्ष लख्खु यादवले बिरुवाको उचित विकल्प दिनुपर्ने माग गरे। नेपालमा सरकारले तोकेका नर्सरीले केराको बिरुवा नै उत्पादन गर्न नसकेकाले किसानहरूले अवैध रूपमा ल्याउनु परेको बताए। अवैध रूपमा आउने बिरुवालाई रोक्न सरकारी निकाय र किसानहरू पनि आफैं सजग हुनुपर्नेमा उनको जोड छ।"
लायकु दरबारमा नयाँ पमा: नियुक्ति हुने,"भक्तपुर : मध्यपुर थिमिको नगदेशको लायकु दरबारमा नयाँ पमा: (प्रधान) नियुक्ति हुने भएको छ। शनिबार मध्यपुर थिमि नगरपालिका ७ का स्थानीय वासी, जनप्रतिनिधि, पूर्व पमा: र नगदेश लायकु दरबार पूर्ण निर्माण उपभोक्ता समिति समेत सम्मिलित सार्वजनिक भेलाले लायकुमा नयाँ पमा: ( प्रधान)का रूपमा पदभार ग्रहण गरी जिम्मेवारी सम्हाल्न इच्छुक ५ जनालाई छनोट गरेको छ। भेलाले स्थानीयको सर्वसम्मतीले नै वडा कार्यालयलाई गुठी संस्थानमा नियुक्तिका लागि सिफारिस गर्न ५ जना नयाँ पमा:लाई छनौट गरेको हो। भेलाबाट छनोट हुने पमा: हरूमा नगदेशका ५ जना स्थानीय बसिन्दाहरू एवम् पूर्व पमा:हरू राम कृष्ण बाडे,कृष्ण भक्त बाडे,काजी नरसिंह दंगोल, विक बहादुर घजु र राम कृष्ण वैद्य छन्। छनोट गरिएका ४ जना केही वर्ष अगाडि पमा: बनिसकेका तर आन्तरिक कारणले गर्दा राजीनामा दिएर पमा: पद त्यागेका व्यक्तिहरू हुन्। अब उनीहरूलाई वडा नम्बर ७ कार्यालयले गुठी संस्थान, भक्तपुरमा सिफारिस गरिदिएपछि औपचारिक रूपमा नै गुठी संस्थानले पमा: तोकी नियुक्ति दिने छ। भेलाबाट छनोट भएका यी ५ जना पमा: हरू भने लायकु दरबारका साबिकका पमा:हरू अष्ट वरसिंह बाडेका छोरा राज कुमार बाडेका नातिहरूले वडा कार्यालयमा लिखित राजीनामा दिएपछि नियमित पूजा गर्ने र चाड पर्व सञ्चालन गर्ने प्रधानहरूको खाली पदलाई परिपूर्ति गर्नका लागि तत्काल नै नियुक्तका लागि छनोट गरिएका हुन्। साबिकका पमा: अष्ट वरसिंह बाडेका छोरा राज कुमार बाडेका नातिहरूले लायकु दरबारमा पमा : को रूपमा काम, जिम्मेवारी पूरा गर्न नसकेको भनी वडा कार्यालयमा लिखित राजीनामा दिएपछि पद रिक्त भएको थियो। यस अघि मध्यपुर थिमि नगरपालिकाका प्रमुख, गुठी संस्थान,भक्तपुरका प्रतिनिधिहरू सामेल सार्वजनिक भेलामा समेत उनीहरूले अब पमा: का रूपमा काम नगर्ने भयौ भनेर घोषणा समेत गरेका थिए। अब भने यो पदको परिपूर्ति हुने भएको छ। भेलामा पमा: छनोट भएर नियुक्त भएपछि सम्पूर्ण काम काज भने यी ४ जना पमा:ले मात्र नगर्ने बताइएको छ। अहिलेका लागि पहिला ५ जना पमा: छनोट गरी नियुक्तिका लागि सिफारिस गरिने र पछि समिति मार्फत लायकुको काम कार्य सञ्चालन गर्ने बताइएको छ। लायकुबाट सञ्चालन हुने सम्पूर्ण काम कार्यका लागि थप व्यक्तिहरू छनोट गरी विभिन्न समिति बनाइने बताइएको छ। विशेष गरी लायकुका पमा: हरूले विभिन्न समयमा सञ्चालन हुने जात्रा तथा मनाइने चाड पर्वमा महत्वपूर्ण भूमिका निर्वाह गर्छन्। हरेक वर्ष नगदेशमा मनाइने विस्का जात्रा मा पमा: हरूले दोस्रो दिन श्री सिद्धि गणेशको खतमा फूल र सिंदूर छरेपछि मात्र औपचारीक रूपमा सिन्दूर छरेर विस्का जात्रा मनाइन्छ। पमा: हरूको भूमिका कति सम्म हुन्छ भन्ने कुराको यो ज्वलन्त उदाहरण हो। भेलाको लागि भने नागरिक स्तर बाटै धीमे बाजा बजाएर गएको शुक्रवार राति नगदेशका टोल टोलमा सूचना दिएको थियो। मध्यपूर थिमि नगरपालिका७ का अध्यक्ष कृष्ण कुमार प्रजापतिले वडाले सोमबारसम्ममा सिफारिस गरिसक्ने जानकारी दिए।"
बंगलादेशमा भइरहेको आन्दोलनप्रति एक्यबद्धता,"काठमाडौं : नेकपा एकीकृत समाजवादी निकट विद्यार्थी संगठन अनेरास्ववियुले बंगलादेशमा आरक्षणको विरोधमा विद्यार्थीले गरेको प्रदर्शनप्रति ऐक्यबद्धता जनाउँदै काठमाडौंमा प्रदर्शन गरेको छ। बंगलादेशमा विद्यार्थीमाथिको दमन बन्द गर्नुपर्ने भन्दै अनेरास्ववियुले काठमाडौंको माइतीघरमा प्रदर्शन गरेका हुन्। सो क्रममा उनीहरूले विद्यार्थी हत्या बन्द गर, बंगलादेशका विद्यार्थीलाई समर्थनलगायतका प्लेकार्ड प्रदर्शन गरेका थिए। अनेरास्ववियुकी अध्यक्ष आरती लामाले बंगलादेशमा विद्यार्थीहरूमाथि भइरहेका दमन र हत्याको विरोध र आन्दोलनरत विद्यार्थी संगठनको पक्षमा समर्थन रहेको बताइन्। उनले वंगलादेशका विधार्थीहरूको समर्थनमा विश्वका विद्यार्थी संगठनहरू गोलबन्द हुन जरुरी रहेको उल्लेख गरिन्। बंगलादेशमा सन् १९७१ को स्वतन्त्रता संग्राममा भाग लिने स्वतन्त्रता सेनानीका परिवारलाई सरकारी जागिरमा दिएको आरक्षणको विरोधमा विद्यार्थी र युवाहरूको आन्दोलन चलिरहेको छ। आन्दोलनका क्रममा भएको हिंसामा अहिलेसम्म ३५ जनाको मृत्यु भइसकेको छ।"
उपल्लो डोल्पामा पर्ने मोरिम्ला नाका खुल्दै,"डोल्पा : हिमाली जिल्ला डोल्पाको उत्तरी क्षेत्रमा पर्ने मोरिम्ला नाका ६ वर्षपछि खुल्ने भएको छ। डोल्पा र चीनको सिमानामा पर्ने उक्त नाका कोरोना महामारीपछि पहिलो पटक खुल्न लागेको हो। नाका यही साउन १७ गते खुल्ने गरी धमाधम सीमा पास जारी भइरहेको जिल्ला प्रशासन कार्यालय डोल्पाले जनाएको छ। जिल्ला प्रशासन कार्यालयबाट मात्रै हालसम्म १ हजार ८ सयभन्दा धेरै सीमा पास जारी भइसकेको प्रमुख जिल्ला अधिकारी तुलसी प्रसाद दाहालले जानकारी दिए। नाका खुल्न करिब दुई हप्तामात्र बाँकी रहे पनि प्रत्येक दिनजस्तो पास लिन सर्वसाधारणहरू आइरहेको प्रजिअ दाहालले बताए। उपल्लो डोल्पाबासीको प्रमुख व्यापारिक केन्द्रका रूपमा रहेको उक्त नाका लामो समयपछि खुल्न लागेकाले यस अवधिमा झै झगडा चोरी डकैती लगायतका कुनै पनि प्रकारका अप्रिय घटना नघटुन भनेर सीमा क्षेत्र आसपासमा अस्थायी सुरक्षा पोस्ट खडा गरेर चेकजाँचमा कडाइ गरिने प्रजिअ दाहालले बताए। सुरक्षा व्यवस्थालाई कडाइ गर्न थप सुरक्षाकर्मी पठाइने बताइएको छ। यस अवधिमा सयौँको संख्यामा मान्छेहरू चिनियाँ सिमा क्षेत्रमा प्रवेश गर्ने भएकाले अवैध तथा प्रतिबन्धित वस्तु छिर्न सक्ने भएकाले डिभिजन वन कार्यालय डोल्पा र सुरक्षाकर्मीले प्रत्येक व्यक्तिलाई चेकजाँच गर्ने प्रजिअ दाहालको भनाइ छ। प्रन्ध दिनकालागिमात्र खुल्ने चिनियाँ नाकाबाट उपल्लो डोल्पाबासीले चामल, नुन, तेल, चिया, लत्ताकपडा, घिउ, चिया, पेय पदार्थ लगायतका खाद्यवस्तुको किनमेल गर्ने गर्दछन् भने चिनियाँ मोटरसाइकल लगायतका मेसिनरी सामान समेत यसै चिनियाँ नाकाबाट खरिद गर्दै आएका छन्। यसरी खरिद गरिएको दैनिक सामग्रीहरू घोडा, खच्चड, याक, चौरी, भेडा र मोटरसाइकलमा ढुवानी गर्ने गरिन्छ। उपल्लो डोल्पाका डोल्पोबुद्ध, शेफोक्सुण्डो र छार्काताङ्सोङ् गाउँपालिकाका नागरिकलाई सदरमुकाम झरेर सामान किन्न एक सातासम्म लाग्नुको साथै महंगो पनि पर्ने गर्दछ। डोल्पोबुद्ध गाउँपालिकाबाट एक दिन एक बिहानमै चिनियाँ नाका पुग्न सकिन्छ। मोटरसाइकलमा सात देखि आठ घण्टामै नाका पुग्ने सकिने सर्वसाधारण बताउँछन्। यस वर्ष तिब्बतको सिँगाचे प्रदेशमा पर्ने डोङ्बा काउण्टी नाकामा व्यापारिक मेला नै लाग्ने भएकाले सामानहरू सस्तो पाइने डोल्पोबुद्ध गाउँपालिकाका सर्वसाधारण बताउँछन्। नेपालमा सात लाखसम्म पर्ने मोटर साइकल दुई तिन लाखमै आउने भएपछि उपल्लो डोल्पाका स्थानीयले चिनियाँ मोटरसाइकल खरिद गर्ने गरेको डोल्पोबुद्ध गाउँपालिकाका स्थानीय युवा पेमाछेवाङ् गुरुङले बताए। नाका खुल्ने मिति समेत तोकिसकिएकाले उपल्लो डोल्पामा मानवीय चहलपहल समेत बढेको उनको भनाइ छ। लामो समयपछि खुलेको नाकामा व्यापारिक मेला हेर्न र किनमेल गर्न पाइने भएपछि सर्वसाधारणहरू खुशी हुनुका साथै जिल्लाका विभिन्न ठाउँबाट मान्छेहरू भित्रिएको गुरुङले बताए।"
भीमेश्वर मन्दिरको शिलामा पसिना,"दोलखा : दोलखाको प्रसिद्ध धार्मिकस्थल भीमेश्वर मन्दिरको शिलामा २१ औँ पटक पसिना आएको छ। शिलामा पसिना आएपछि ठूलो संख्यामा स्थानीय भक्तजन भेला भएका थिए। उनीहरूले ठूलो आवाजमा घण्टा, नगरा बजाएका थिए भने मन्दिरका पुजारी तथा समितिका मानिसले शिलाको पसिना कपासले पुछेका थिए। त्यसैगरी परम्परा अनुसार तान्त्रिक विधिबाट शिलामा पूजासमेत गरिएको भीमेश्वर मन्दिर व्यवस्थापन समितिका सचिव राजेन्द्र श्रेष्ठले बताए। भीमेश्वरको शिलामा शनिबार दिउँसो १:४७ बाट पसिना आउन सुरु भएर ३:५१ मा रोकिएको थियो। लगतै ३:५१ पछि एकैछिन रोकिएर फेरि आउन सुरु गरेको पसिना ४:१५ मा रोकिएको थियो। मन्दिरमा सुरुमा शिलाको बाँयातर्फबाट पसिना आउन सुरु गरेकोमा पछि शिलाको बीचबाट पसिना आएको थियो। शिलामा पसिना पुछेको कपास लिनेको ठुलो भीड मन्दिरमा लागेको थियो। शिलामा आएको पसिना पुछेको कपास साथमा राख्दा रोगब्याधी नलाग्ने, यात्रा सफल हुने, मनोकांक्षा पूरा हुने जनविश्वास समेत रहेको छ। मन्दिरको शिलामा पसिना आएपछि पुजारीले स्थानीय र मन्दिर व्यवस्थापन समितिलाई खबर गरेका थिए। प्रसिद्ध भीमेश्वरको शिलामा अहिलेसम्म २१औँ पटक पसिना आइसकेको स्थानीयले बताएका छन्। पछिल्लो पटक २०७८ वैशाख २५ गते भीमेश्वरको शिलामा पसिना आएको समितिका सचिव राजेन्द्र श्रेष्ठले बताए। भीमेश्वरको शिलामा १९९०, २००७, २०२८, २०४५, २०६३, २०७१, २०७४ मा पनि पसिना आएको स्थानीयहरूको भनाइ छ। शिलामा पसिना आएपछि तान्त्रिक विधिबाट पूजा नगरी पसिना रोकिँदैन भन्ने विश्वास रहेको छ। शनिबार पनि भीमेश्वर मन्दिरमा तान्त्रिक विधिबाट पूजा गरेपछि पसिना आउन रोकिएको थियो। भीमेश्वरको शिलामा दायाँ पट्टी पसिना आउँदा राष्ट्रप्रमुखलाई असर गर्ने र बाँया पट्टी पसिना आउँदा जनतालाई असर गर्ने जनविश्वास रहँदै आएको छ। शिलामा पसिना आउँदा शुभ या अशुभ दुवै खाले प्रभाव पर्न सक्ने मन्दिर व्यवस्थापन समितिका सचिव राजेन्द्र श्रेष्ठको भनाइ छ। अहिले नयाँ सरकार गठनको अवसर पनि भएकोले सकारात्मक सन्देश कै लागि हो भनेर हामीले भगवानप्रति विश्वास गरौं, उनले भने। शिलामा पसिना आएपछि उक्त पसिना पुछेको कपास राष्ट्र प्रमुखकोमा पठाउने र राष्ट्रप्रमुखको तर्फबाट क्षमा पूजा गर्ने प्रचलन समेत रहेको छ। पसिना आएको खबर लगत्तै जिल्ला प्रशासन, प्रहरी, नेपाली सेना लगायतका प्रमुख तथा प्रतिनिधि मन्दिरमा पुगेका थिए। भीमेश्वरको शिलामा पसिना आएमा परिवर्तनको संकेतका रूपमा लिने जनविश्वास रहेको छ। शिलामा पसिना आएकाले राष्ट्र प्रमुखले क्षमा पूजा गर्ने चलन छ। जसका लागि राष्ट्रपतिबाट हुने क्षमा पूजाका विषयमा आइतबार प्रमुख जिल्ला अधिकारीको नेतृत्वमा भीमेश्वर मन्दिर व्यवस्थापन समितिका पदाधिकारीसहित १० जना राष्ट्रपति कार्यालयमा सुरुमा पसिना पुछेको कपास लिएर जाने निर्णय भएको सचिव श्रेष्ठले बताए ।"
आइतबार देशका यी स्थानमा हुने छ वर्षा,"काठमाडौं : आइतबार देशभर आंशिकदेखि साधारणतया बदली रहने छ। मौसम पूर्वानुमान महाशाखाका अनुसार कोशी र बागमती प्रदेशका पहाडी भूभाग लगायत गण्डकी, लुम्बिनी र सुदूरपश्चिम प्रदेशका केही स्थानहरूमा तथा बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी र लुम्बिनी प्रदेशका एकदुई स्थानमा भारी वर्षाको सम्भावना रहेको छ। आइतबार राति देशभर आंशिकदेखि साधारणतया बदली रहने छ। सुदूरपश्चिम प्रदेशका धेरै स्थानहरूमा, कोशी, बागमती, गण्डकी, लुम्बिनी र कर्णाली प्रदेशका केही स्थानहरूमा तथा मधेश प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। सुदूरपश्चिम प्रदेशका थोरै स्थानहरूमा तथा बागमती, गण्डकी र लुम्बिनी प्रदेशका एकदुई स्थानमा भारी वर्षाको सम्भावना रहेको छ।"
धार्मिक स्थलहरूमा साइकल यात्रा,"काभ्रे : काभ्रेको विभिन्न धार्मिक स्थलहरूमा साइकलबाट यात्रा गरिएको छ। साइकलको प्रयोग र आपसी सद्भाव र सहकार्य बढाउनका लागि पनौती, धुलिखेल नमोबुद्ध हुँदै पनौतीसम्म कोरा च्यालेन्ज साइकल यात्रा भएको हो। साइकल यात्रीहरूले शनिबार जिल्लाको महत्त्वपूर्ण धार्मिक स्थलहरू साइकलमै यात्रा गरे। धार्मिक पर्यटकीय स्थलहरू साइकल मार्फत घुम्न सकिने सन्देश दिन कोरा च्यालेन्ज गरिएको पनौती बाइक स्टेसन प्रमुख बिपिन श्रेष्ठले जानकारी दिए। काभ्रेको धार्मिक पर्यटकीय पनौती नगरबाट सुरु भएर धुलिखेल हुँदै नमोबुद्ध गुम्बासम्म पुगेर साइकल यात्रीहरू पुनः पनौती बजारसम्म पुगेका थिए। पनौती बाट सुरु हुँदै चौकोट, धुलिखेल सरस्वती बजार, धुलिखेल भटटिडाँडा, काभ्रे भन्ज्याङ हुँदै बौद्ध धर्मावलम्बीहरूको महत्वपूर्ण रहेको नमोबुद्ध गुम्बामा साइकल यात्रीहरू साइकलमै पुगेका थिए। साइकल यात्रीहरूलाई विभिन्न स्थानहरूमा स्वागतसँगै पानी, चिसो र मोही खुवाएका थिए। धुलिखेल पुगेका साइकल यात्रीहरूलाई धुलिखेल नगरपालिका वडा नम्बर ८ का वडाध्यक्ष विनोद गौतम लगायतको टोलीले सबैलाई मोही खुवाएका थिए। काभ्रेको मुख्य सहर पनौती, धुलिखेल र नमोबुद्धमा रहेका विभिन्न पर्यटकिय स्थलहरूको प्रचार र आन्तरिक पर्यटनमा जोड दिन यस्तो युवाहरूको अभियानले अगामी दिनमा राम्रो पहिचान दिन सक्ने पनौती नगरपालिका वडा नम्बर ५ का अध्यक्ष विनोद खत्रीले बताए। दोस्रो पनौती कोरा च्यालेन्जमा करिब २ सय साइक्लिस्टको सहभागिता रहेको आयोजकले जनाएको छ।"
पर्यटक भित्र्याउन खेलकुद मेला,"जोमसोम : मुस्ताङमा पर्यटक भित्र्याउनका लागि खेलकुद मेला सञ्चालन गरिएको छ। जिल्लाको स्याङ गाउँमा शनिबारदेखि सुरु भएको खिल्हा पर्वका अवसरमा खेलकुद मेला सञ्चालन गरिएको हो। खिल्हा पर्वलाई तिब्बती पात्रोको तिथिमा पर्ने स्थानीय भाषामा साउन मेलाका रुपमा लिने गरिन्छ। घरपझोङ३ स्याङका वडाध्यक्ष फलेन्द्रप्रसाद थकालीले बर्खे बाली भित्र्याएर खेतबारीमा उवा छरेपछि खिल्हा पर्व मनाउने प्रचलन रहेको बताए। वडाध्यक्ष थकालीका अनुसार सदिंयौदेखिको धार्मिक तथा सांस्कृतिक प्रचलन अनुसार पर्वको पहिलो दिन गाउँको १६ जना रोवा (मितज्यु)हरू लस्करै घोडा चढेर समुन्द्री सतहको ४५ सय मिटर उचाइमा अवस्थित गाउँ माथिको लेंक चाङफुई ओढारमा पुग्छन्। पर्वको पहिलो दिन चाङफुई ओढार पुगेका १६ रोवाले पूर्णिमाको तिथिमा त्यहाँ लामा राखेर विधिपूर्वक पूजाआजा गरि पुनः गाउँ फर्किन्छन्। चाङफुई ओढारमा पूजाआजा गरी १६ रोवा गाउँ फर्किएपछि खिल्हा पर्वका अन्य गतिविधि सञ्चालन हुने वडाध्यक्ष थकालीको भनाइ छ। खिल्हा पर्व अवधिमा गाउँभित्र परम्परागत प्रचलन अनुसार याक नाच र जोगी नाचहरू देखाइने चलन रहेको वडाध्यक्ष थकालीको भनाई छ। वडाध्यक्ष थकालीले स्याउँ गाउँको धार्मिक तथा सांस्कृतिक पर्व खिल्हा पर्वलाई गाउँले मिलेर पर्यटन प्रवर्द्धनका लागि बृहत खेलकुद मेला सञ्चालन गरिएको बताए। सधैंझैँ परम्परागत रूपमा गाउँले मात्रै मिलेर मनाइने खिल्हा पर्वलाई यसपटक स्याउ गाउँले विभिन्न खेलकुदका कार्यक्रमहरू सञ्चालन गरिरहेको छ। साउन ५ गतेदेखि साउन ९ गतेसम्म सञ्चालन हुने खिल्हा मेलामा राष्ट्रिय तथा क्षेत्रीय र जिल्ला स्तरीय आर्चरी तथा भलिबल खेलाडीहरू मुस्ताङ आइपुगेका छन्। जनकल्याण युवा क्लब स्याङ गाउँको आयोजनामा हुने खिल्हा मेलामा भलिबल, आर्चरी, तारो हान्ने खेल, घोडा दौड तथा घोडा दौडाउँदै खादा टिप्ने लगायतका प्रतियोगिताहरू समावेश गरिएको छ।"
ट्राफिक नियम उल्लंघन गर्नेबाट ३ करोड बढी राजश्व संकलन,"वीरगन्ज : पर्सामा ट्राफिक नियम उल्लंघन गर्ने सवारी साधन र त्यसका चालकलाई कारबाही गरेर जिल्ला ट्राफिक प्रहरी कार्यालयले एक वर्षमा तीन करोड रुपेयाँभन्दा बढी राजश्व संकलन गरेको छ। गत आर्थिक बर्ष २०८०८१ मा जिल्लाका विभिन्न स्थानमा ट्राफिक नियम उल्लंघन गरेका सवारीसाधन र त्यसका चालकलाई कारबाही गरेर ३ करोड १६ लाख ३८ हजार ३९१ रुपैयाँ राजश्व संकलन गरिएको जिल्ला ट्राफिक प्रहरी कार्यालय पर्साका प्रमुख ट्राफिक प्रहरी निरीक्षक भाष्कर खतिवडाले जानकारी दिए। उनका अनुसार उक्त अवधिमा ट्राफिक नियम उल्लंघन गरेका २९ हजार ५०७ सवारी साधन कारबाहीमा परेका हुन्। तीमध्ये सबै भन्दा बढी १० हजार ७५२ ट्रक चालकलाई कारबाही गरी उनीहरुबाट जरिवाना बापत १ करोड ५४ लाख ५१ हजार ५१ रुपैयाँ राजश्व संकलन गरिएको ट्राफिक प्रहरी निरीक्षक खतिवडाले जानकारी दिए। यस्तै ट्राफिक नियम मिचेका १२ हजार ७७४ जना मोटरसाइकल चालकलाई कारबाही गरि उनीहरुबाट जरिवाना बापत ८८ लाख ७८ हजार ५५१ रुपैयाँ र २ हजार १६७ वटा हलुका सवारी (कार,जीप र भ्यान) लाई कारबाही गरि २० लाख २१ हजार ७५२ रुपैयाँ राजश्व उठाइएको खतिवडाले बताए। यस्तै १ हजार ३५ वटा ईरिक्सा र टेम्पोलाई कारबाही गरी ७ लाख ३२ हजार १०० , ४ सय ६ वटा ट्याक्टरबाट ३ लाख ४० हजार ५०० र २ सय ३८ वटा बसबाट २ लाख ३८ हजार रुपैयाँ राजश्व संकलन गरिएको जिल्ला ट्राफिक प्रहरी कार्यालय पर्साले जनाएको छ। गत आर्थिक वर्षमा मादक पदार्थ सेवन (मापसे) गरेर सवारी चलाउने १ हजार ९९ सय जना चालकलाई कारबाही गरी उनीहरुबाट जरिवाना बापत ११ लाख १३ हजार रुपैयाँ राजश्व संकलन गरिएको ट्राफिक प्रहरी निरीक्षक खतिवडाले जानकारी दिए। यस्तै हेल्मेट र सिट बेल्ट नलगाई सवारी चलाउने ८ सय ९८ चालकबाट ४ लाख २२ हजार रुपैयाँ, सवारी चालक अनुमतिपत्र (लाइसेन्स ) बेगर सवारी चलाउने २ हजार ९ सय ४८ चालकबाट ३० लाख ५६ हजार रुपैयाँ राजश्व संकलन गरिएको उनले बताए। यसैगरी सिट क्षमता भन्दा बढी यात्रु चढाउने ६ सय ४० चालकबाट ६ लाख ४४ हजार ५०० रुपैयाँ जरिवाना असुल गरिएको जानकारी खतिवडाले दिए। अघिल्लो आर्थिक बर्ष २०७९८० मा भने जिल्ला ट्राफिक प्रहरी कार्यालय पर्साले जिल्लाका विभिन्न स्थानमा ट्राफिक नियम उल्लंघन गरेका ३५ हजार ५३४ वटा सवारी र सवारीसाधन र त्यसका चालकलाई कारबाही गरेर जरिवाना बापत ३ करोड ४२ लाख ६५ हजार रुपैयाँ राजश्व संकलन गरेको थियो। शहरसँगै ग्रामीण भेगमा पनि ट्राफिक प्रहरीको परिचालन गरिएको तथा समुदाय तथा विद्यालयस्तरमै ट्राफिक सचेतनासम्बन्धि जनचेतनामुलक कार्यक्रम सञ्चालन गरिएका कारण पर्सामा पछिल्लो समय ट्राफिक उल्लंघनका घटना कम हुँदै गएको ट्राफिक प्रहरी निरीक्षक खतिवडाले बताए। ट्राफिक उल्लंघनका घटना कम हुँदा जरिवाना बापत असुलिने राजश्वको परिमाण पनि घटेको उनले बताए।"
मेलम्चीको पानी नआएसम्म वैकल्पिक माध्यमबाट काठमाडौंमा वितरण गर्न मन्त्री यादवको निर्देशन,"काठमाडौं : खानेपानीमन्त्री प्रदीप यादवले काठमाडौंबासीलाई मेलम्चीको पानी उपलब्ध नभएसम्म वैकल्पिक माध्यमबाट वितरण गर्न निर्देशन दिएका छन्। सुन्दरी जलस्थित मेलम्ची सुरुङ आउटलेटको निरीक्षण गर्ने क्रममा उनले वर्षायाममा मेलम्चीबाट पानी ल्याउन नसकिने अवस्थामा अन्य स्रोतबाट पानी व्यवस्थापन गर्न निर्देशन दिए। उनले काठमाडौंबासीका लागि बाह्रै महिना सफा, शुद्ध र स्वच्छ पानी उपलब्ध गराउन आग्रह गरे। उनले भने, 'मानिसको जीवनमा सबैभन्दा महत्वपूर्ण पानी हो। काठमाडौंमा वर्षभरि सफा, शुद्ध र स्वच्छ पानी वितरण गर्न जे आवश्यक पर्छ, त्यो गर्नुस्, बजेट, आधुनिक उपकरण र जनशक्ति जे चाहिन्छ मन्त्रालयबाट म व्यवस्था गर्छु।' मन्त्री यादवले हालः काठमाडौंमा पानीको अभावले जनजीवन कष्टकर बन्दै गएको उल्लेख गर्दै वैकल्पिक स्रोत प्रयोग गरेर पानी आपूर्ति गर्न निर्देशन दिए। उनले बागमती नदीको पानी र भूमिगत पानीलाई प्रशोधन गरी वितरणको व्यवस्था मिलाउन आग्रह गरे। मन्त्री यादवले काठमाडौंमा आधुनिक पानी प्रशोधन केन्द्रहरूको स्थापना, पुराना पाइपलाइनको मर्मत तथा पुनःनिर्माण, डिजिटल प्रणालीबाट पानी वितरणको निगरानी गर्ने योजना पनि सुनाए। उनले भने, 'पानी वितरणलाई प्रभावकारी बनाउन र जनतालाई सन्तुष्ट पार्न हामीले डिजिटल प्रणालीबाट पानी वितरणको निगरानी गर्नेछौं।' मन्त्री यादवले काठमाडौंमा मात्र नभइ देशका अन्य स्थान, विशेष गरी तराईमधेसमा देखिएको पानीको समस्याप्रति पनि चिन्ता व्यक्त गरे। उनले मधेसमा चापाकल (ह्याण्ड पम्प) सुक्दा निम्तिएको समस्यालाई समाधान गर्न पनि काम गरिरहेको जानकारी दिए। उनले भने, 'कुनै जमानामा तराईमधेस क्षेत्रमा ८० फिट खन्दा पानी आउँथ्यो, तर अहिले चार सय फिट खन्दा पनि पानी आइरहेको छैन, समस्या विकराल छ, यसलाई समाधान गर्न हामीले काम गरिरहेका छौं।' मन्त्री यादवले मेलम्ची सुरुङ आउटलेटसँगै मेलम्ची खानेपानी प्रशोधन केन्द्र, बागमतीबाट प्रशोधन केन्द्रमा आउने पानीको प्रणाली, पानी प्रशोधन ल्याब, सुपरभिजन कन्ट्रोल एन्ड डेटा एक्युजीसन सेन्टरलगायतको निरीक्षण गरेका थिए। निरीक्षण कार्यक्रममा मन्त्रालयका सचिव सुरेश आचार्य लगायतको सहभागिता थियो।"
कुशको शव बनाएर थालियो दाहसंस्कार,"वीरगन्जचितवन : बिहानै ७ बजे नारायणी नदीकिनारमा सुरक्षाकर्मीको ड्युटी सुरु हुन्छ। त्रिशूली र नारायणीको खोंच, किनारैकिनार पुग्छन्। कतै माखा भन्किएको, केही गन्हाएको जस्तो लागे त्यसमा नजर लगाउँछन्। बिहानैदेखि साँझसम्म आँखाले देखुञ्जेल नदीको किनारैकिनार खोज्दै हिँड्छन्। गत साता शुक्रबार पहिरोले दुई वटा बस बगाएपछि बससहित यात्रुको खोजीमा सुरक्षाकर्मीको खटाइ यस्तो छ। दुई वटा बसमा चालक दलका सदस्यसहित ६२ जना थिए। तीन जना पौडिएर बाँचे। अहिलेसम्म २३ जनाको शव फेला परेको छ। ३६ जना अझै बेपत्ता छन्। हरेक दिन खोजी कार्य जारी छ। घटनास्थलबाट करिब १०५ किलोमिटर टाढा रहेको भारतको चम्पारण नागाहास्थित नारायणी नदीमा समेत शव फेला पारिएको छ। केही शव गण्डक नहरमा पनि फेला परेको थियो। भारतको वाल्मीकि नहरमा पनि शव फेला परेको थियो। समय बित्दै जाँदा शव पत्ता लगाउन कठिन भएको छ। कतिपय शवको सनाखत गर्न गाह्रो भएको छ। नेपाली सेना, सशस्त्र प्रहरी र नेपाल प्रहरीले खोजी कार्य तीव्र पारेको छ। गोताखोरले पानीभित्र गएर खोजतलास गरिरहेका छन्। पानीभित्र खोजी गर्ने सोनार र ड्रोन क्यामेराको प्रयोग गरिएको छ। तैपनि नदीमा हराएको बसको कुनै आधार भेटिएको छैन। तीव्र वेगको त्रिशूली, पानीको वहाव र खोंचले खोजी कार्यमा कठिनाइ भएको छ। मृतकका आफन्त प्रशासन र प्रहरीलाई खोजीका लागि आग्रह गरिरहेका छन्। पिडामा रहेका आफन्त प्रहरी कार्यालय आसपास त कहिले नदीकिनारमा भौतारिन्छन्। कुरिनटारमा रहेको सशस्त्र प्रहरी बल विपद् व्यवस्थापन शिक्षालयको टोलीले देवघाटसम्म खोज्ने गरेको छ। नदीको किनार, घुमाउरो ठाउँमा खोजी गरिएको छ। घटना भएकै दिन घटनास्थलमा गोताखोरले पानीमुनि खोज्दा गाडी भेटेनन्। गाडी बगाएको अनुमानमा केही पर मोटरबोटको प्रयोग गरेर निरन्तर खोज्दा पनि फेला पार्न सकिएको छैन। सेतीदोभान, भोर्ले, गाईघाट, घुमाउनेमा सशस्त्रको विज्ञ टोली खटिएको छ। पानीको वेग बढी भएकोले कतिपय ठाउँमा जान मुस्किल हुने गरेको छ। कुरिनटारबाट दैनिक ७५ जना खटिएका छन्। नदीको गहिराइ र पानीको वेग बढी भएको कारण खोजी कार्यमा कठिनाइ भएको सशस्त्र प्रहरी बल विपद् व्यवस्थापन तालिम शिक्षालयका प्रमुख एसपी माधव पौडेलले बताए। साँघुरो ठाउँमा नदी बगेको छ। कतिपय स्थानमा जान पनि सकिँदैन। तैपनि हामीले कोसिस गरिरहेका छौं। गाडी रहेको हुनसक्ने सम्भावित ठाउँमा टोली खटाएका छौं, पौडेलले भने, त्रिशूलीको प्रकृति नै जटिल खालको छ। खोंच, वहाव र गहिराइले अप्ठेरो भएको हो। हामीले कोसिस जारी राखेका छौं। बिहान ७ बजेदेखि साँझ ६ बजेसम्म दिनहुँ टोली खटिएको उनले बताए। भरतपुर महानगरपालिका२९ अन्तर्गत नारायणघाटमुग्लिन खण्डको सिमलतालमा लेदोसहितको पहिरोले असार २८ गते बिहान दुईवटा बस बगाएको हो। सशस्त्रले पानीभित्र प्रयोग गरी खोज्न सकिने सोनार क्यामराको प्रयोग गरेर बसको खोजी गरेको छ। पानीको वेगले सोनार क्यामेराबाट गरिने खोजी कार्य पनि प्रभावित छ। यो क्यामेराले तीन सय मिटरसम्मको वस्तु या आकृति कैद गर्छ। मोटरबोटमा राखेर यसको प्रयोग गरिएको छ। तर पानीको वेगले मोटरबोट हुत्याउँदा क्यामेरा हल्लिएर तस्विर कैद गर्न अप्ठ्यारो भएको छ। स्थिर ठाउँमा जसरी यो क्यामेराले राम्रो काम गर्छ बगेको पानीमा क्यामेरा हल्लिने हुँदा सोचेअनुसार काम हुन पाएको छैन, एसपी पौडेलले भने, जमेको पानीमा खिच्न सहज हुन्छ। तर यहाँ मोटरबोट नै पानीले हल्लाएर खिच्नै गाह्रो भएको छ। दुर्घटनाका बारेमा अध्ययन गर्न असार ३१ गते गृह मन्त्रालयले कार्यदल गठन गरेको थियो। उक्त कार्यदलले स्थलगत अध्ययन गरेर फर्किएको थियो। कार्यदलले घटनास्थलको अवलोकन र चितवनमा छलफल गर्यो। चितवनका प्रमुख जिल्ला अधिकारी इन्द्रदेव यादवका अनुसार सशस्त्र प्रहरीका तीन सयभन्दा बढी, नेपाल प्रहरीका डेढ सय र नेपाली सेना डेढ सयको संख्यामा परिचालित छन्। हामीले हरेक दिन उत्तिकै सक्रियताका साथ खोजी गरेका छौं। सम्भावित ठाउँमा खोजी भइरहेको छ। हरेक दिन शव फेला परेको छ, प्रजिअ यादवले भने, सबै प्रविधि लगाएर खोजेका छौं। कुनै कसर बाँकी राखेका छैनौं। वर्षात्को कारण पनि नदीको बहाव बढी भएकाले कठिनाइ भएको हो। काठमाडौंबाट गौर जाँदै गरेको प्रदेश ०३००१ ख २४९५ नम्बरको गणपति यातायातको बस र वीरगन्जबाट काठमाडौं जाँदै गरेको वागमती प्रदेश ०३००६ ख १५१६ नम्बरको एन्जल नामको यात्रुबस नदीमा बेपत्ता भएको हो। त्रिशूलीमा यसअघि पनि धेरै गाडी बेपत्ता भएका छन्। त्रिशूलीको किनार भएकै कारण यो सडकखण्डको यात्रा जोखिमपूर्ण छ। नारायणघाटमुग्लिन सडकखण्डमा गत वर्ष भएको ५५ दुर्घटनामा २१ जनाको मृत्यु भएको थियो। ती घटनामा १ सय ५१ जना घाइते भएको जिल्ला ट्राफिक प्रहरी कार्यालयका प्रमुख सुरेश सुवेदीले बताए। पृथ्वी राजमार्गअन्तर्गत चितवनमा पर्ने सडकखण्डमा भएका १८ सवारी दुर्घटनामा परी १० जनाको मृत्यु भएको थियो भने ६२ जना घाइते भएका छन्। पर्सा र बाराका १६ जना त्रिशूली नदीमा बस खसेर बेपत्ता हुने ६२ जनामध्ये पर्साका १० र बाराका ६ गरी १६ जना परेका छन्। तीमध्ये एन्जल डिलक्स बसमा १५ र गणपति बसमा १ जना सवार थिए। शुक्रबार साँझसम्म ती १६ मध्ये दुई जनाको मात्र शव भेटिएको छ। बाँकी १४ जनाको कुनै अत्तोपत्तो छैन। यस्तै दुवै बस पनि अहिलेसम्म फेला पर्न सकेका छैनन्। घटना भएको यतिका दिनसम्म पनि शव भेटाउन नसकेपछि दुर्घटनामा परेका पर्सा र बाराका यात्रु र चालक जीवित नरहेको मान्दै उनीहरूका परिवारजन र आफन्तले धार्मिक रीतिरिवाजअनुसार कुशको शव बनाएर दाहसंस्कार गर्न थालेका छन्। दुर्घटनामा परेका पर्सा र बाराका १६ मध्ये शुक्रबार साँझसम्म शव नभेटिएका १४ मध्ये ९ जनाको कुशको शव बनाएर दाहसंस्कार गरिएको छ। शुक्रबार मात्रै एन्जल बसका चालक पर्साको वीरगन्ज१६ का ३६ वर्षीय जवाहिर महतो, बाराको कलैया१४ की स्वास्थ्यकर्मी २५ वर्षीया सृष्टि यादव र बाराकै देवताल३ का २२ वर्षीय अरबिन्द पण्डित दुबेको कुशको शव बनाएर अन्त्येष्टि गरिएको छ। यस्तै, दुर्घटनामा एकै परिवारका तीन जना परेका पर्साको सखुवाप्रसौनी३ का ५८ वर्षीय हृदयनारायण राउत चौधरी र उनकी पत्नी ५३ वर्षीया कुसमी देवीको पनि शव नभेटिएपछि बिहीबार कुशको शव बनाएर अन्तिम दाहसंस्कार गरिएको थियो। उनीहरूका छोरी २८ वर्षीया चन्द्रप्रभाकुमारी चौधरीको भने शव गत बुधबार दुर्घटनास्थल भन्दा १०३ किलोमिटरको दूरीमा भेटिएको थियो। त्यसैदिन उनको देवघाटमा अन्त्येष्टि गरिएको थियो। यस्तै, एन्जल बसमै सवार बाराको प्रसौनी१ का ५५ वर्षीय ताराचन्द पटेल र उनकी पत्नी ५० वर्षीय कुसमी देवीको पनि शव नभेटिएपछि परिवारजन र आफन्तले गत बुधबार नै कुशकोे छुट्टाछुट्टै शव बनाएर दाहसंस्कार गरिसकेका छन्। पर्साको बहुदरमाई ८८ का १९ वर्षीय सुजितकुमार साह र उनका सहपाठी त्यही गाउँका २१ वर्षीय ओमहरि यादवको पनि कुनै अत्तोपत्तो लाग्न नसकेपछि परिवारजनले गत मंगलबार कुशको शव बनाएर अन्त्येष्टि गरेका थिए। एन्जल बसमा सवार बाराको विश्रामपुर ३ का ४० वर्षीय परमानन्द पण्डितको भने शव भेटिएको थियो। उनको पनि अन्तिम संस्कार भइसकेको छ। गणपति बसमा सवार बाराकै जितपुरसिमरा१६ का ४५ वर्षीय नरबहादुर विकको अवस्था अझै अज्ञात छ। यस्तै, एन्जल बसमा सवार पर्साको सखुवा प्रसौनी ३ का स्वास्थ्यकर्मी २२ वर्षीय रैफुल आलम, पर्साकै पर्सागढी७ का ६३ वर्षीय सलिम मियाँ र उनकी पत्नी ६२ वर्षीय सैनुफ खातुन पनि अहिलेसम्म अज्ञात नै छन्। यतिका दिनसम्म कुर्दा पनि न सास भेट्यौं, न त लास नै घटना घटेको झन्डै एक साता बितिसक्यो। तर दाइभाउजूमध्ये कसैको पनि अवस्था पत्ता नलागेको बारा प्रसौनी१ का रमेश पटेलले दुःखेसो पोखे। दाजु भाउजू जीवित रहेको आस मारेर हिन्दू रीतिरिवाजअनुसार कुशको शव बनाएर अन्तिम संस्कार गरिएको पटेलले बताए। उनले भने, यतिका दिनसम्म न सास भेट्यौं, न त लास नै। अब मेरा दाइभाउजू जिउँदै हुनुहोला भन्ने आस नै मारिसक्यौं हामीले। त्यही भएर कुशको शव बनाएर दाहसंस्कार गरिदियौं। १३ दिने काजकिरियाको काम पनि अगाडि बढाइसक्यौं। रमेशका अनुसार दुर्घटनामा परेका उनका दाजु ताराचन्द र भाउजू कुसमीदेवीका दुई छोरी र दुई छोरा छन्। यस्तै, शुक्रबार कुश बनाएर दाहसंस्कार गरिएकी बारा कलैया१४ की स्वास्थ्यकर्मी सृष्टि यादवका बुवा जगदीश यादवले भने, छोरीको लास पाइहाल्छ कि भनेर सात दिनसम्म कुर्यौं तर भेटिएन। लासमात्रै भए पनि पाइदिएको भए मन बुझाउनु हुन्थ्यो। अब पक्कै पनि जीवित छैन होलि भनेर आज कुशको शव बनाएर हिन्दू रीतिरिवाजअनुसार दाहसंस्कार गरिदियौं। कुशको शव बनाएर दाहसंस्कार गरे पनि छोरीको अन्तिम बिदाइ गर्दा पनि उनको मुख हेर्न नपाएको पिडाले नमरेसम्म आफूहरूलाई सताइरहने पिडा उनले पोखे। दुई वटा बसमा चालक दलका सदस्यसहित ६२ जना थिए। तीन जना पौडिएर बाँचे। अहिलेसम्म २३ जनाको शव फेला परेको छ। ३६ जना अझै बेपत्ता छन्। त्रिशूली नदीमा बस खसेर बेपत्ता हुने ६२ जनामध्ये पर्साका १० र बाराका ६ गरी १६ जना परेका छन्। तीमध्ये एन्जल डिलक्स बसमा १५ र गणपति बसमा १ जना सवार थिए। पर्साको पर्सागढी नगरपालिका७ रघुनाथपुरका सलिम मियाँ र उनकी पत्नी सैनफ खातुनका परिवारजन भने जीवितै नभेटिए पनि शव भेटिन्छ कि भन्ने आसमा छन्। सलिमका सहोदार भाइ हमिद मियाँ भन्छन्, दाइभाउजू यतिका दिनसम्म पनि जिउँदै होलान् भन्ने आस त छैन अब। तर कमसेकम लास त पाइन्छ होला भनेर आस अझै मरेको छैन। लासमात्रै भए पनि पाइदिए हुन्थ्यो। किनकि आफ्नो रीतिरिवाज अनुसार लास दफनाइयो (अन्त्येष्टि) भने मात्रै दाइभाउजूको आत्माले शान्ति पाउँथ्यो। पीडितलाई स्थानीय र प्रदेश सरकारको राहत त्रिशूली दुर्घटनामा परेकाहरूको परिवारका लागि सम्बन्धित पालिकाका जनप्रतिनिधिले राहतको घोषणा गरेका छन्। वीरगन्ज महानगरपालिकाका मेयर राजेशमान सिंहले दुर्घटनामा परेका एन्जल बसका चालक जवाहिर महतोका तीन छोराछोरीको शिक्षादीक्षाको जिम्मा वीरगन्ज महानगरपालिकाले लिने बताएका छन्। गत बुधबार बिहानै वीरगन्ज१६ नगवास्थित महतोको घरमै पुगेर पीडित परिवारसँग भेट्दै मेयर सिंहले महतोका दुई छोरा र एक छोरीको पठनपाठनको सम्पूर्ण जिम्मा महानगरले लिने बताएका हुन्। यस्तै वडाध्यक्ष परशुराम चौरसियाले पनि चालक महतोको १३ दिने किरियामा लाग्ने सम्पूर्ण खर्च आफूले व्यहोर्ने बताए। यस्तै दुर्घटनामा परेका पर्साको सखुवा प्रसौनी गाउँपालिकामा घर भएका चार जना र त्यहाँ कार्यरत बारा घर भएकी एक स्वास्थ्यकर्मी गरी पाँच जनाको परिवारलाई जनही १ लाख २५ हजार रुपैयाँका दरले राहत उपलब्ध गराउने गाउँपालिका अध्यक्ष यशवन्त यादवले बताए। यसका अतिरिक्त दुर्घटनामा परेका महुवन स्वास्थ्य चौकीका ल्याब असिस्टेन्ट रैफुल आलमको उनकै वडामा गाउँपालिकाले सालिक निर्माण गरिने उनले जानकारी दिए। त्रिशूली दुर्घटनामा परेका बाराको प्रसौनी गाउँपालिका १ का ताराचन्द पटेल र उनकी पत्नी कुसमी देवीको परिवारलाई राहतस्वरूप एक लाख रुपैयाँ दिने गाउँपालिका अध्यक्ष विनोदप्रसाद जयसवालले बताए। दुर्घटनामा परेका पर्सा र बाराका अन्य पालिकाका यात्रुका लागि भने ती पालिकाले अहिलेसम्म राहतको कुनै घोषणा गरेका छैनन्। मधेस प्रदेश सरकारले भने दुर्घटनामा परेका मधेसवासीका परिवारलाई जनही एक लाख रुपैयाँ दिने घोषणा गरेको छ। सरकारप्रति पीडित परिवारको आक्रोश स्थानीय र प्रदेश सरकारले राहतको घोषणा गरे पनि दुर्घटनामा परेकाहरूका आफन्त र छिमेकीहरू सरकारको रवैयाप्रति आक्रोशित छन्। त्रिशूलीमा ६२ जनासहितको बस खसेको एक साता बितिसक्दा पनि खोज तथा उद्धारमा सरकारको गम्भीर पहल नभएको उनीहरूको गुनासो छ। स्थानीय र प्रदेश सरकारले राहतका नाममा १ लाख रुपैयाँमात्रै दिने घोषणाले उनीहरू झन् आक्रोेशित छन्। दुर्घटनामा परेका एन्जल बसका चालक जवाहिरका छिमेकी वीरगन्ज१६ नगवाका जितेन्द्र पटेलले ६२ जनाको ज्यान लिने गरी दुर्घटना हुँदा पनि सरकार र नेताहरूले खोजी तथा उद्धार कार्यलाई गम्भीरताका साथ नलिएको बताए। उनले भने, जुन दिन दुर्घटना भयो त्यो दिन काठमाडौंमा सरकारमा रहेकाहरू र नेताहरू प्रधानमन्त्री र मन्त्री बन्नमा व्यस्त थिए। घटनास्थलमा कोही मन्त्री वा नेता पुगेनन्। आज एक साता बढी भइसक्यो तैपनि न त प्रधानमन्त्री न त कुनै मन्त्री दुर्घटनास्थल पुगेका छन्। काठमाडौंका मात्रै नभई आफ्नै क्षेत्रबाट जितेका सांसद र विधायक पनि पीडितहरूको घरमा अहिलेसम्म मुख देखाउन पनि नआएकोमा पनि उनले आक्रोश पोखे। उनले भने, प्रदेश सरकारले एक लाख दिन्छु भनेको छ। त्यसले के नै हुन्छ र ? जवाहिरका तीन जना छोरा छोरी छन्। त्यो एक लाखले उनीहरूको पालनपोषण र शिक्षादीक्षा के हुन्छ ? अब केन्द्र सरकारले भए पनि कम्तीमा १० लाख रुपैयाँ राहत दिने घोषणा गर्नुपर्छ। अर्का छिमेकी मधु चौरसियाले पीडित परिवारको भरणपोषणका लागि सरकारले ध्यान दिनुपर्ने बताए। मधेस सरकारले घोषणा गरेको एक लाख रुपैयाँको राहत झारा टार्ने काम मात्रै भएको भन्दै उनले भने, त्यो एक लाखले के नै हुन्छ र ? घरमूली नै नरहेको अवस्थामा एक लाखले श्रीमती र बालबच्चालाई कहिलेसम्म थेग्छ ? यो एक लाखको घोषणा गरेर मधेस सरकारले झारा टार्ने काममात्रै गरेको छ। कम्तीमा पनि पीडित परिवारका एक सदस्यलाई सरकारी जागिरको व्यवस्था गरिदिनुपर्ने उनले बताए। यस्तै, जीविकोपार्जनका लागि बैंकबाट लिएको ऋण पनि सरकारले मिनाहा गरिदिनुपर्ने उनको माग छ। बाराका प्रमुख जिल्ला अधिकारी शशिधर घिमिरेले केन्द्र सरकारले हालै कुनै पनि प्राकृतिक दुर्घटनामा परेकाहरूका लागि १० दिनसम्म पनि अवस्था पत्ता लाग्न नसकेमा पीडित परिवारलाई जनही २२ लाख रुपैयाँ राहत दिने घोषणा गरेको बताए। त्यसका कारण त्रिशूली घटना भएको १०औं दिन आइतबार पुग्ने र त्यसपछि सरकारले घोषणा गरेको उक्त राहत उपलब्ध गराउन सम्बन्धित पीडित परिवारलाई सम्पर्क गरिने उनले बताए।"
बाढीले नहर बगाउँदा दुई सातादेखि विद्युत् अवरुद्ध,"गुल्मी : बाढीले विद्युत् परियोजनाको नहर बगाउँदा दुई सातादेखि गुल्मीको मुसिकोट क्षेत्रका नागरिक अन्धकारमा बस्न बाध्य बनेका छन्। गत असार २३ गते आएको बाढीले मुसिकोट नगरपालिका८ स्थित कोप्चामा रहेको लघुजलविद्युत् परियोजनाको बाँध बगाइदिएपछि त्यस क्षेत्रका नागरिक विद्युत् सेवाबाट वञ्चित भएका हुन। स्थानीय दरम खोलाले ८० मिटरभन्दा लामो बाँध बगाइदिएपछि त्यस क्षेत्रका एक हजार छ सयभन्दाबढी घरधुरी प्रत्यक्ष रुपमा प्रभावित बनेको मुसिकोट नगरपालिका प्रमुख जीवलाल खरेलले जानकारी दिएका छन्। बाढीले बगाएको बाँध मर्मत गर्न लामो समय लाग्ने भएका कारण विद्युत् प्राधिकरणसँग समन्वय गरेर केन्द्रीय प्रशारणको लाइन जोडनका लागि पहल गरिरहेको नगर प्रमुख खरेलले बताए। यसका लागि नगरपालिकाले प्राविधिक पठाएर लागत मूल्याङ्कल गर्न सुरु गरेको उनको भनाइ छ। बाढीका कारण परोपकार बहुउद्देश्यीय सहकारी संस्थाबाट सञ्चालित लघु जलविद्युत् र दरमखोला लघु जलविद्युत्को नहर बगाएको परोपकार बहुउद्देश्यीय सहकारी संस्थाका व्यवस्थापक भुवन काफ्लेले बताए। नहर बगाएपछि विद्युत् सेवा अवरुद्ध हुँदा मुसिकोट नगरपालिकका, बाग्लुङ्को बढिगाड गाउँपालिका र गल्कोट नगरपालिकासहित त्यस क्षेत्रका आठ हजार भन्दाबढी उपभोक्ता विद्युत् उपभोग गर्नबाट वञ्चित बनेको बताइएको छ। उक्त क्षेत्रमा परोपकार लघुजलविद्युत्बाट एक सय ३५ किलोवाट र दरमखोला लघु जलविद्युत्बाट ५० किलोवाट विद्युत् उत्पादन हुँदै आएको थियो। खोलामा पानीको बहाव धेरै भएका कारण वर्षा नरोकिएसम्म नहर मर्मत गर्न समस्या परेको बताइएको छ। स्थानीयले उपभोग गर्दै आएको विद्युत् सेवा बन्द भएपछि त्यस क्षेत्रका नागरिकलाई मोबाइल चार्ज गर्नेदेखि अन्य सञ्चार र उद्योग उपकरण सञ्चालनमा थप समस्या उत्पन्न भएको छ। रासस"
"रुकुमपश्चिममा बाढी र पहिरोका कारण ४८ घर परिवार विस्थापित, एक हजार ६६१ जोखिममा","रुकुम पश्चिम : रुकुमपश्चिममा बाढीपहिरोका कारण हालसम्म ४८ घर परिवार विस्थापित भएका छन्। आठबिसकोट नगरपालिकामा ४५ र बाँफिकोट गाउँपालिकामा तीन घरपरिवार विस्तापित भएको जनाइएको छ। जिल्लामा बाढी र पहिरोका कारण एक हजार छ सय ६१ घरपरिवार उच्च जोखिममा रहेको जिल्ला विपत् व्यवस्थापन समितिले जनाएको छ। बाढी र पहिरोको उच्च जोखिममा आठबिसकोट नगरपालिकाकै घर धेरै रहेको समितिको भनाइ छ। आठबिसकोटमा नगरपालिकामा एक हजार पाँच सय ५७ घरपरिवार बाढी र पहिरोको उच्च जोखिममा रहेको जिल्ला विपत् व्यवस्थापन समितिका अध्यक्ष एवम प्रमुख जिल्ला अधिकारी हरिप्रसाद पन्तले बताउनुभयो। उहाँका अनुसार बाँफिकोट गाउँपालिकामा ५४ र मुसिकोट नगरपालिकामा ५० घरपरिवार उच्च जोखिममा छन्। उक्त परिवार जोखिममै बस्न बाध्य छन्। जोखिममा रहेका घर परिवारलाई तत्काल अस्थायी आश्रय स्थलका लागि जिल्ला विपत् व्यवस्थापन समितिले टेन्ट माग गरेको छ। तत्कालका लागि एक हजार सात सय नौ थान टेन्टलगायतका अत्यावश्यक सामग्रीको व्यवस्था गर्न राष्ट्रिय विपत् जोखिम न्यूनीकरण तथा व्यवस्थापन प्राधिकरण समक्ष माग गरिएको जिल्ला विपत् व्यवस्थापन समितिका अध्यक्ष एवं प्रमुख जिल्ला अधिकारी पन्तले जानकारी दिए। जिल्लामा पर्ने मध्यपहाडी राजमार्ग, राप्ती राजमार्ग तथा अन्य ग्रामीण सडक मनसुनजन्य विपत्का कारण अवरुद्ध हुने अवस्थालाई मध्यनजर गर्दै सडक अवरोध हटाउनका लागि डोजर, सडक मजदुरलगायतका स्रोत साधनहरू तयारी अवस्थामा राखिएको बताएको छ। गत सोमबार राति आठबिसकोट नगरपालिकाको १२ गिजागार खोलामा बाढी आउँदा झिनचौर बगरमा अस्थायी आवासमा सुतिरहेका तीन बालिकाको मृत्यु भएको थियो भने एक जना अझै बेपत्ता छन्। विस्थापित परिवारलाई नजिकै रहेको कर्णाली वेभरेज र काष्ठ उद्योगमा स्थान्तरण गरिएको विपत् व्यवस्थापन समिति रुकुम पश्चिमले जनाएको छ। रासस"
दिल्ली पब्लिक स्कुल बसमा भारतबाट मालसामानको तस्करी,वीरगन्ज : चौधरी ग्रुपद्वारा सञ्चालित दिल्ली पब्लिक स्कुलको विद्यार्थी ओसार्ने स्कुल बसले भारतबाट मालसामानको तस्करी गर्दै आएको खुलासा भएको छ। विद्यार्थी ओसार्ने बहानामा दिल्ली पब्लिक स्कुलको बसमा भारतको रक्सौलबाट नेपालमा मालसामानको तस्करी हुँदै आएको रहस्य खुलेको हो। बाराको परवानीपुर गाउँपालिका४ चैनपुरमा सञ्चालित दिल्ली पब्लिक स्कुलको विद्यार्थी ओसार्ने प्रदेश २(०३(००१ क ०११६ नम्बरको स्कुल बसबाट राजश्व छलेर भारतबाट वीरगन्ज ल्याउँदै गरिएको ३ लाख ६३ हजार ७ सय रुपैयाँ मूल्यको कपडा र मोबिल सशस्त्र प्रहरीले बरामद गरेको छ। शुक्रबार रक्सौलमा विद्यार्थीहरूलाई पुर्याएर फर्किँदै गरेको उक्त स्कुल बसलाई वीरगन्ज भन्सार क्षेत्रमा रोकेर सशस्त्र प्रहरीले चेकजाँच गर्दा बसभित्रबाट राजश्व छलीको २ लाख ६३ हजार ७ सय रुपैयाँ मूल्य बराबरका कपडा र मोबिल बरामद भएको सशस्त्र प्रहरी नायब उपरीक्षक सुरज रिजालले जानकारी दिए। बरामद उक्त सामान र बससहित बसका चालक बाराको परवानीपुर गाउँपालिका४ का ३२ वर्षीय किशोरी राम र सहचालक वीरगन्ज११ श्रीपुरका ४२ वर्षीय दीपक गिरीलाई पनि नियन्त्रणमा लिइएको रिजालले जानकारी दिए। बरामद सामानको २ लाख ६३ हजार ७ सय र बसको ३० लाख गरी कूल ३२ लाद ६३ हजार रुपैयाँ मूल्यांकन गरेर चालक र सहचालकसहित आवश्यक कारबाहीका लागि शुक्रबार नै वीरगन्ज भन्सार कार्यालयमा बुझाइएको सशस्त्र प्रहरी नायब उपरीक्षक रिजालले जानकारी दिए।
बर्दिया अदालतमा सम्बन्ध विच्छेदका मुद्दाको चाङ,"गुलरिया : बर्दिया जिल्ला अदालतमा सबैभन्दा बढी सम्बन्धविच्छेदका मुद्दा दर्ता भएका छन् । वर्षभरि दर्ता भएका विभिन्न मुद्दाहरूमध्ये सम्बन्धविच्छेदको मुद्दा बढी दर्तासँगै फैसला पनि भएका छन् । आर्थिक वर्ष २०८००८१ मा बर्दिया जिल्ला अदालतमा विभिन्न शीर्षकमा २ हजार १ सय १३ वटा मुद्दाको वास्तविक लगत रहेकोमा सम्बन्धविच्छेदको मुद्दातर्फ जिम्मेवारी सरेको १ सय ३०, नयाँ दर्ता ४ सय ४४ गरी ५ सय ७४ वटा मुद्दाको लगत कायम रहेको बर्दिया जिल्ला अदालतकी शाखा अधिकृत अमृता केसीले बताइन् । सम्बन्ध विच्छेदतर्फको लगत मुद्दामध्ये ४ सय ४८ वटा मुद्दा गत असार मसान्तभित्र फैसला भइसकेको र १ सय २६ वटा मुद्दा फैसला गर्न बाँकी छन् । उनले भनिन्, नयाँ दर्ता मुद्दाको सबैभन्दा धेरै ३१ दशमलव ८२ प्रतिशत मुद्दा सम्बन्धविच्छेदको दर्ता भएको र ३४ दशमलव ३० प्रतिशत मुद्दा फस्र्योट भएका छन् । बर्दिया जिल्ला अदालतका जिल्ला न्यायाधीश कमलप्रसाद ज्ञवालीका अनुसार सम्बन्धविच्छेदका मुद्दा बढ्दै गइरहेको छ । आर्थिक विपन्नता, वैदेशिक रोजगारी, पारिवारिक बेमेलका कारण सम्बन्धविच्छेदका मुद्दामा वृद्धि भएको हो । पछिल्लो समय बालविवाह पनि सम्बन्धविच्छेदको कारक बन्दै गएको छ । समग्रमा बर्दिया जिल्ला अदालतमा मुद्दा दर्ताको संख्या बर्सेनि बढेको छ । आर्थिक वर्ष २०७८०७९ मा मुद्दाको कुल लगत १ हजार ८ सय ७५ मध्ये १ हजार १ सय १० वटा मुद्दा फस्र्योट भएका छन् । त्यस्तै २०७९०८० को लगत १ हजार ९ सय ५५ मध्ये १ हजार २ सय ३७ वटा मुद्दा फस्र्योट भएका छन् । गत आर्थिक वर्ष २०८००८१ को मुद्दाको कुल लगत २ हजार १ सय १३ मध्ये १ हजार ३१० (६२ प्रतिशत) मुद्दा फस्र्योट भएको अधिकृत केसीको भनाइ छ । जसमध्ये १ हजार ३ सय ६८ मुद्दा फस्र्योटको लक्ष्य थियो । गत वर्षको ८ सय ३ वटा मुद्दा फस्र्योट हुन बाँकी छन् । बर्दिया जिल्ला अदालतमा न्यायाधीश कमलप्रसाद ज्ञवाली र टेकराज जोशीको इजलासमार्फत न्याय सम्पादन हुँदै आएको छ । न्यायाधीश कैलाशप्रसाद सुवेदीले लक्ष्यअनुसारको ६ सय ८४ वटा मुद्दामध्ये २ सय ५५ वटा मुद्दा फस्र्योट गरी उच्च अदालतमा बढुवा भई गएपश्चात जिल्ला न्यायाधीश ज्ञवालीको इजलासमा ३ सय ६५ वटा मुद्दा फस्र्योट भएका छन् । सरुवाबढुवाको प्रक्रियाका कारण न्यायाधीश ज्ञवालीको इजलासमा लक्ष्यअनुसार मुद्दा फस्र्योट हुन सकेन । त्यस्तै, न्यायाधीश टेकराज जोशीको इजलासमा लक्ष्यअनुसारको ६ सय ८४ मुद्दामध्ये लक्ष्यभन्दा ६ वटा बढी ६ सय ९० वटा मुद्दा फस्र्योट भएको छ ।"
मनसुनी विपदमा परी मृत्यु हुनेको परिवारलाई दुई लाख राहत,"काठमाडौं : मनसुनी विपद्मा परी ज्यान गुमाएका ६९ जनाका परिवारलाई मापदण्ड अनुरुप दुई लाखका दरले राहत वितरणका लागि जिल्ला विपद् व्यवस्थापन कोषमा निकासा गरिएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार अहिलेसम्म मृत्यु भएका ६९ जनाका परिवारका लागि एक करोड ३८ लाख निकासा भएको र उक्त रकमबाट कतिपय जिल्लाले प्रक्रिया पुर्याएर पीडितपरिवारलाई राहत वितरण पनि गरिसकेका छन्। मनसुनको अवधिमा सबै प्रकृतिका विपदमा परेर अहिलेसम्म एक सय २५ भन्दा बढीको मृत्यु भइसकेको छ। त्यसमा सबैभन्दा बढी बाढीपहिरो र चट्याङका कारण मानवीय क्षति भएको छ। मनसुनका समयमा देशभर परेको भारी वर्षाका कारण विपदका घटना बढेपछि उच्च जोखिममा रहेका एक सय २५ जनालाई सुरक्षा निकायद्वारा जीवित्तै उद्धार गर्न सफल भएको पनि प्राधिकरणले जानकारी गराएको छ। प्राधिकरणका प्रवक्ता उपसचिव डा डिजन भट्टराईले ओखलढुङ्गा, ताप्लेजुङ, कालीकोट र बझाङलगायत जिल्लाबाट हेलिकप्टरमार्फत उद्धार गरिएको पनि जानकारी दिए। शुक्रबार मात्रै गएको एक महिनामा भएको मनसुनी विपद्को अवस्था प्रतिवेदन सार्वजनिक गर्दै प्राधिकरणले जिल्ला तथा स्थानीय विपद् व्यवस्थापन समिति, नेपाल रेडक्रसलगायत सङ्घ संस्थाद्वारा प्रभावित परिवारलाई खाद्यान्न तथा गैरखाद्यान वस्तु वितरण गरिएको जानकारी दिएको छ। प्रतिवेद अनुसार मनसुनबाट प्रभावित परिवारलाई तत्काल राहतस्वरुप १५ हजारदेखि २० हजारसम्म वितरण गरिएको जनाइएको छ। प्रवक्ता भट्टराईका अनुसार रेडक्रसबाट हालसम्म सात सय ४५ थान तारजाली, दुई सय ९५ थान ब्ल्याङ्केट, दुई सय पाँच थान म्याट्रेस, एक सय २५ थान भाँडाकुँडा, एक सय थान झुल, दुई सय २५ थान सरसफाइ किट, एक हजार एक सय ३८ मिटर कपडा उपलब्ध गराइएको र गृह मन्त्रालयमातहत निकायबाट पाँच सय २० थान त्रिपाल, ५० थान टेन्ट, तीन सय थान ब्ल्याङ्केट, एक सय थान म्याट्रेस र ५० थान स्लिपिङ ब्याग उपलब्ध गराइएको छ। उनले समन्वयात्मक रुपमा विपद् व्यवस्थापनको काम जारी रहेको पनि जानकारी दिए। यसपाली बढी वर्षा हुने आँकलन रहेको थियो। मनसुनको सुरुआत महिनामै भारी वर्षाले जनधनको क्षति गराएको छ। रासस"
चितवन राष्ट्रिय निकुञ्जमा पर्यटकको आगमन बढ्यो,चितवन : चितवन राष्ट्रिय निकुञ्जमा पर्यटक आगमन बढेको छ। आर्थिक वर्ष २०८०८१ मा मा तीन लाख ६ हजार आठ सय ३७ पर्यटकले निकुञ्जको भ्रमण गरेका छन्। अघिल्लो आर्थिक वर्ष २०७९८० मा दुई लाख ९९ हजार चार सय १२ पर्यटकले मात्र निकुञ्जको भ्रमण गरेका थिए। निकुञ्जका सूचना अधिकारी गणेशप्रसाद तिवारीका अनुसार गत आर्थिक वर्षमा अघिल्लो आर्थिक वर्षभन्दा सात हजार चार सय २५ बढी पर्यटक निकुञ्ज भित्रिएका हुन्। गत आर्थिक वर्षमा एक लाख ७६ हजार तीन सय १६ आन्तरिक पर्यटकले निकुञ्जको भ्रमण गरेका थिए। आव २०७९८० मा दुई लाख पाँच हजार ६ सय पाँच आन्तरिक पर्यटक यहाँ घुम्न आएका थिए। गत आर्थिक वर्षमा सार्क मुलुकका ३६ हजार चार सय ७१ तथा आव २०७९८० मा ३७ हजार नौ सय ३५ पर्यटक भित्रिएका थिए। अन्य मुलुकका विदेशी पर्यटक गत आर्थिक वर्षमा ९४ हजार ५० यहाँ घुम्न आएका थिए भने आव २०७९८० मा ५५ हजार आठ सय ७२ जनाले निकुञ्जको अवलोकन गरेका थिए। आव २०७८७९ मा एक लाख ९० हजार चार सय ५८ पर्यटक निकुञ्ज भित्रिएका सूचना अधिकारी तिवारीले जानकारी दिए। गत आवमा अघिल्लो आवको तुलनामा तेस्रो मुलुकका पर्यटकको यहाँ आगमन बढेको पाइएको छ। निकुञ्जमा पर्यटकको आगमन बढेसँगै राजस्वमा समेत वृद्धि भएको छ। सूचना अधिकारी तिवारीका अनुसार गत आवमा पर्यापर्यटनबाट रु ३० करोड ५७ लाख राजस्व सङ्कलन भएको छ। अघिल्लो आवमा यो रकम रु २२ करोड ९४ लाख रहेको थियो। आव २०७८७९ मा एक लाख ९० हजार चार सय ५८ पर्यटक निकुञ्ज भित्रिएका थिए। यो आवमा रु ११ करोड ४९ लाख ९७ हजार चार सय १३ राजस्व सङ्कलन भएको थियो। यसैगरी आव २०७७७८ मा ९८ हजार नौ सय २८ पर्यटक भित्रिँदा तीन करोड ५० लाख ८३ हजार तीन सय ७६ राजस्व सङ्कलन भएको थियो। आव २०७६७७ मा १९ करोड ९२ लाख ५५ हजार राजस्व सङ्कलन भएको थियो। निकुञ्ज स्थापनासँगै आव २०३१३२ देखि पर्यटकको तथ्याङ्क राख्न थालिएको हो। सो आवमा आठ सय ३६ पर्यटकले मात्र निकुञ्ज घुमेको तथ्याङ्क छ। सो आवमा एक लाख ४० हजार राजस्व सङ्कलन भएको थियो। आव २०३२३३ मा दुई हजार दुई सय ६ पर्यटकले निकुञ्जको भ्रमण गर्दा दुई लाख एक हजार राजस्व सङ्कन भएको थियो। सन् २०२४ लाई भरतपुर महानगरपालिकाले भरतपुर भ्रमण वर्षका रुपमा मनाइरहेको छ। भरतपुर महानगरपालिका प्रमुख रेनु दाहालले राष्ट्रिय र अन्तर्राष्ट्रिय रुपमा भ्रमण वर्षको प्रचार भइरहेकाले यहाँ आउने पर्यटकको सङ्ख्या बढेको बताए। भ्रमण वर्षमा आउने पर्यटकको मुख्य गन्तव्य निकुञ्ज रहेको उनले उल्लेख गरे। रासस
गाउँभरिका खेतमा महिलाले गरे सामूहिक रोपाइँ,"बाँके : जिल्लाको खजुरा गाउँपालिका१ राधापुरका महिलाले गाउँभरिको खेतमा सामूहिक रोपाइँ गरेका छन्। रोजगारीका लागि अधिकांश पुरुषले घर छोडेपछि राधापुरका महिलाले सामूहिक रोपाइँ गर्दै आएका हुन्। रोपाइँ समूहमा आवद्ध २५ महिला एक महिनादेखि गाउँका खेतमा आलोपालो गर्दै रोपाइँमै व्यस्त देखिन्छन्। 'घरमा लोग्ने मान्छे छैनन्, भान्सादेखि घरबाहिरको खेती किसानी सबै हाम्रै जिम्मामा छ', धान रोप्दै गरेकी राधापुरकी ममता विकले भनिन्, 'एक्लै खेत रोपेर नसकिने, गाउँमा खेताला पनि नपाइने भएपछि गाउँका दिदीबहिनी मिलेर सामूहिक रोपाइँ सुरु गरेका हौं।' महिला दिदीबहिनीले आफ्नो मात्र नभइ मूल्य तोकेर गाउँमा सबैको धान रोपाइँको काम गर्न थालेपछि अहिले खेताला खोज्नुपर्ने झण्झट हराएको उनले बताइन्। यसरी सामूहिक रोपाइँ गर्दा काम खोज्ने र कामदार खोज्ने दुवै पक्षलाई सहज भएको उनको बुझाइ छ। समूहका सदस्यभित्र प्रति घण्टा दुई हजार र समूह बाहिरप्रति घण्टा तीन हजारका दरले महिला दिदीबहिनीले रोपाइँ गर्दै आएका छन्। सामूहिक रोपाइँबाट यसवर्षको हालसम्म एक लाख ८० हजार आम्दानी भइसकेको समूहकी अगुवा अञ्जली सुनारले जानकारी दिइन्। 'समूहमा आवद्ध भएर काम गर्दा आफ्नो धान रोपाइँ समयमै हुनुको साथै आर्थिक बचत पनि गर्न सफल भएका छौं', उनले भनिन्,'यो वर्षको अहिलेसम्म रु एक लाख ८० हजार बचत भइसकेको छ, अझै एक हप्तासम्म रोपाइँ गर्दा रु दुई लाख पुग्छ।' राधापुरको न्याउलीडाँडा निवासी बालसरा सुनारले सामूहिक रोपाइँले गाउँमा खेती किसानीको काममा धेरै सहज भएको बताइन्। 'आफ्नो सात कठ्ठा खेतमा धान रोप्ने गरेकामा महिला समूहमा आवद्ध भएपछि यो वर्ष थप १० कठ्ठा खेत अधियाँ लगाएर रोपाइँ गरेको छु', उनले भनिन्। 'गाउँका अधिकांश युवा रोजगारीको लागि विदेश पलायन भएका छन्, घरमा वृद्ध सासूससुरा मात्रै हुनुहुन्छ', स्थानीय समिक्षा खड्का विकले भनिन्, 'बच्चाबच्चीको हेरचाह गर्ने, खेती किसानीका साथै परिवारको सम्पूर्ण जिम्मेवारी हेर्नुपर्ने हुन्छ। यस्तो अवस्थामा समूहमा काम गर्दा सहयोग हुनुका साथै काम छिटो सम्पन्न भएको छ।' विगतमा एक्लै वा एकदुईजना पर्म लगाउने गरे पनि गतवर्षदेखि महिला समूहमा आवद्ध भएसँगै पर्म खोज्ने झन्झट अन्त्य भएको उले बताइन्। 'गतवर्ष १७ जनाको समूह बनाएर रोपाइँको सुरुवात गरेका थियौं, त्यसबाट एक लाख पाँच हजार आम्दानी गरेका थियौँ', समिक्षाले भनिन्, 'यो वर्ष २५ जनाको समूहबाट रोपाइँ गरिरहेका छौं, आम्दानी पनि धेरै हुने अपेक्षा लिएका छौँ।' राधापुरका महिला दिदीबहिनीले सामूहिक रुपमा काम गरेर आर्थिक बचत गर्न सफल हुनुका साथै सकरात्मक सन्देश दिएको दलित महिला सङ्घकी सहजकर्ता तारा विकले बताइन्। उनीहरूको उत्साहलाई कायम राख्न संस्थागत रूपमा आवश्यक सहयोग र समन्वय गरिने उनले जानकारी दिइन्। खजुरा गाउँपालिका१ का वडाध्यक्ष मनवीर क्षेत्रीले दिदीबहिनीले सामूहिक रुपमा रोपाइँ गरेर उदाहरणीय कार्य गरिरहेका बताइन्। महिलाको हौसला वृद्धि गर्न अन्य सीपमूलक कार्यक्रम सञ्चालनको योजना बनाइएको जनाउँदै महिला सक्षम भए समाज नै समृद्ध बन्ने उनले धारणा राखिन्। रासस"
इकोली मिश्रित पानी पिउँदै रुकुमेली,"रुकुमपूर्व :रुकुमपूर्वमा खानेपानीका संरचना कमजोर खालको निर्माणले जिल्लाका खानेपानी लथालिंग अवस्थाका छन्। खानेपानी योजनाको भौतिक संरचना निर्माण गर्दा कमजोर र मापदण्डअनुसारको निर्माण गर्न नसक्दा उपभोक्ता दूषित पानी खान बाध्य छन्। खानेपानीका योजना निर्माण गर्दा उपभोक्ता समिति र ठेकेदारले मापदण्डअनुसारको संरचना निर्माण गर्न नसक्दा हाल उपभोक्ताले दूषित पानी खाँदै आएका छन्। मापदण्डविपरीत भौतिक संरचनाको काम गर्ने समिति र ठेकेदारलाई कसैले पनि कारबाही नगरेपछि संरचना कमजोर निर्माण गर्ने गरेका हुन्। जसको कारण खानेपानी योजना छोटो समयमै जीर्ण अवस्थामा पुग्ने र खानेपानीको मूल र वितरण ट्यांकी असुरक्षित भएपछि दूषित पानी खानुपर्ने बाध्यता रहेको भूमे गाउँपालिका६ का मनजित रोका बताउँछन्। उनले भने, सरकारले खानेपानी योजनाका लागि बजेटको व्यवस्था गरिदिन्छ तर, उक्त बजेटले मापदण्डअनुसारको संरचना निर्माण भयो कि भएनन् भने चेकजाँच नहुँदा खानेपानीका योजना छोटो समयमै लथालिंगको अवस्थामा पुग्ने गरेको छ। खानेपानीको भौतिक संरचना निर्माण मापदण्डअनुसारको र मुहानको सुरक्षित ट्यांकी निर्माण हुन नसक्नु, पाइप जडान तथा गाड्नेमा लापरबाही र पानी वितरण ट्यांकीको राम्रोसँग सुरक्षित घेराबार नहुँदा खानेपानी दूषित भएको रोकाको भनाइ छ। जिल्लाका अधिकांश स्थानीय बासिन्दाले दिसामा पाइने जीवाणु इकोली मिसिएको पानी उपभोग गरिरहेको एक अध्ययनले देखाएको छ। जिल्लामा हाल प्रयोग भइरहेकोमध्ये अधिकांश पानीको स्रोत पिउन अयोग्य रहेको पनि अध्ययनले निष्कर्ष निकालेको छ। नमुनाका रूपमा रुकुमपूर्व जिल्लाको भूमे र सिस्ने गाउँपालिकाका ३२ ठाउँको खानेपानी परीक्षणका क्रममा इकोली जीवाणु भेटिएको स्वास्थ्य कार्यालय रुकुमपूर्वका सूचना अधिकारी नीमप्रसाद गिरीले बताए। ३२ ठाउँको खानेपानीको मुहान, ट्यांकी, धारामा नमुना परीक्षणका क्रममा २२ ठाउँको पानीमा इकोली पुष्टि भएको गिरीको भनाइ छ। परीक्षण गरिएकामध्येमा ६५ प्रतिशत ठाउँको पानीमा इकोली भेटिएको हो। हेर्दा सङ्लो देखिए पनि पानी परीक्षणका क्रममा इकोली भेटिएकाले निर्मलीकरण गरेर मात्र पानी उपभोग गर्नु पर्ने स्वास्थ्यकर्मीको भनाइ छ। बलियो र सुरक्षितका साथ मापदण्डअनुसार संरचना निर्माण गरिएको खानेपानीको स्रोतमा भने इकोली भेटिएको छैन। जहाँ भौतिक संरचना लथालिंग र कमजोर अवस्थाको छ त्यहाँका प्रायः खानेपानीमा इकोली भेटिएको छ।"
सिमलताल दुर्घटनाः बेपत्ता यात्रु खोज्न भारतीय टोली नेपाल आइपुग्यो,काठमाडौं : नारागणगढमुग्लिन सडकखण्डअन्तर्गत चितवनको सिमलतालबाट पहिरोसँगै त्रिशूलीमा खसेको दुई बस र यात्रुको खोजीका लागि भारतको खोज तथा उद्धार टोली नेपाल आइपुगेको छ। भारत सरकारको नेसनल डिजास्टर रेस्पोन्स फोर्स (एनडिआरएफ) को १२ सदस्यीय टोली सिमलताल घटनाको खोज तथा उद्धारका लागि नेपाल आएको राष्ट्रिय विपद् जोखिम न्यूनीकरण तथा व्यवस्थापन प्राधिकरणका कार्यकारी प्रमुख अनिल पोखरेलले जानकारी दिए। उनका अनुसार गएराति सुनौली नाका हुँदै नेपाल भित्रिएको टोली भैरहवामा बसेर आज बिहानै घटनास्थलतर्फ आइरहेको छ। टोलीले आजैदेखि काम थाल्ने प्राधिकरणका कार्यकारी प्रमुख पोखरेलले बताए। पानीमुनि खोजतलासमा प्रयोग हुने यन्त्र उपकरणलगायत सेटसहित उनीहरू आएका हुन्। उनीहरूले तीन वटा अत्याधुनिक सोनार उपकरण पनि ल्याएका बताइएको छ। उनीहरू सशस्त्र प्रहरीको एक टोलीका साथ घटनास्थल पुग्दै छन्। कार्यकारी प्रमुख पोखरेलका अनुसार नेपालको स्रोतसाधनले बसको अवस्था पत्ता लगाउन नसकेपछि सरकारले खोजीका लागि अन्तर्राष्ट्रिय उद्धार टोली मगाएको हो। गृह मन्त्रालयले परराष्ट्रमार्फत भारतीय उद्धार टोली मगाएको थियो। गृह मन्त्रालयको विपद् तथा द्वन्द्व व्यवस्थापन महाशाखाका प्रमुख डा भीष्मकुमार भुसालका अनुसार गएको असार ३१ गते भारतबाट विज्ञसहतिको उद्धार टोली मगाउन परराष्ट्रमार्फत पत्राचार गरिएको थियो। सोही आधारमा भारतीय खोज तथा उद्धार टोली नेपाल आएको हो। यही असार २८ गते शुक्रबार वीरगञ्जबाट काठमाडौँ आउँदै गरेको बागमती प्रदेश ०३००६ ख १५१६ नम्बरको एञ्जल डिलक्स र काठमाडौँबाट गौर जाँदै गरेको बागमती प्रदेश ०३२४९५ ख ००१ नम्बरको गणपति डिलक्स बस चितवनको सिमलतालमा खसेको पहिरोसँगै बगेर त्रिशूली नदीमा यात्रु बेपत्ता भएका थिए। उक्त बसमा सवार ६५ जनामध्ये ३ जना सकुशल निस्किएका थिए भने ६२ जना बेपत्ता भएका थिए। आजसम्म २३ जनाको शव विभिन्न क्षेत्रमा फेला पारिएको छ। अझै ३९ यात्रुको दुईवटै बसको अवस्था पत्ता लाग्न सकेको छैन। उक्त घटनाको अध्ययन गर्न गृहमन्त्रालयले गठन गरेको कार्यदलले अहिले काम गरिरहेको छ। रासस
"बझाङमा जंगली च्याउ खाँदा तीनजना बिरामी, दुईको अवस्था गम्भीर",बझाङ : बझाङमा जङ्गली विषालु च्याउ खाँदा एकै घरका तीन जना बिरामी परेका छन्। बिरामी पर्नेमा दुर्गाथली गाउँपालिका वडा नम्बर ४ का ४० वर्षीय तिलक पुजारा तथा उनका छोराहरू १२ वर्षीय दर्शन पुजारा र ५ वर्षीय शुभम पुजारा रहेका छन्। उनीहरू शुक्रबार दिउँसो १२ बजे विषालु च्याउ खाएर बेहोस भएको र तिलककी श्रीमतीले तत्काल जिल्ला अस्पताल बझाङ ल्याएको जिल्ला प्रहरी कार्यालय बझाङका सूचना अधिकारी तथा प्रहरी निरीक्षक किशोर जोशीले बताए। तिलक पुजारा र उनका कान्छा छोरा शुभमको जिल्ला अस्पतालमा उपचार हुन नसकेपछि थप उपचारका लागि डडेल्धुरा रेफर गरिएको छ। उनीहरू दुबैको अवस्था गम्भीर रहेको सूचना अधिकारी जोशीले बताए। तिलकका जेठो छोरा दर्शन पुजारा भने सामान्य उपचारपश्चात जिल्ला अस्पताल बझाङबाट डिस्चार्ज भएको उनको भनाइ छ।
श्रममा सहभागिता बढाउँदै मधेसी महिला,"मधेसी महिलाको रोजगारीको अवस्था हेर्दा कहालीलाग्दो भए पनि पछिल्लो समय महिलाको श्रम क्षेत्रमा सहभागिता बढ्न थालेको छ। जनकपुरधाम : लैंगिक समानताका लागि आर्थिक सशक्तीकरण महत्त्वपूर्ण सर्त हो। मधेसी महिलाको रोजगारीको अवस्था हेर्दा कहालीलाग्दो भए पनि पछिल्लो समय महिलाको श्रम क्षेत्रमा सहभागिता बढ्न थालेको छ। ४५ वर्षीया रामपरी देवीलाई पढ्न लेख्न आउँदैन। सानो छँदा विद्यालयको मुखसमेत नदेखेकी रामपरीको विवाह पनि सानै उमेरमा भएको थियो। ससुराली घर महोत्तरीको धिरापुर आउँदा करिब २० वर्षसम्म उनले घर बाहिर निस्केर काम गर्ने त के हाटबजार जानसमेत अरूकै भर पर्नुपथ्र्याे। तर, घरपरिवारका पुरुष सदस्यहरू वैदेशिक रोजगारका लागि बाहिरिएपछि रामपरीकै काँधमा परिवारको जिम्मेवारी आइपुग्यो। उनले एक्लै खेतीकिसानी र हाटबजार सबै हेर्नु परेको छ। अहिले गाउँमै बुहारीहरूसँग मिलेर करिब ६ कठ्ठा जग्गामा तरकारी खेती गरिरहेकी रामपरी आफूले उब्जाएको तरकारी हाटबजारमा आफैंले बेच्न जान्छिन्। उनको श्रमले उनको परिवारको अर्थ उपार्जनमा निकै सहयोग भएको छ। धिरापुरकै रेखादेवी साह उमेरले ५० कट्न थालेकी छिन्। करिब १५ वर्ष पहिलासम्म उनले आफ्नै खेतबारीमा पनि काम गर्छु भनेर सोचेकी थिइनन्। घरकै कामहरूमा दिन बित्थ्यो तर, अहिले रेखाले पनि किसानी गर्न थालेकी छिन्। पहिलाको समय नै अर्कै थियो। हाम्रो समाजमा महिलालाई घरबाहिर निस्कनै दिँदैनथे। हामी नयाँ बुहारी हुँदा जोडले हाँस्ने बोल्नेमा पनि मनाही थियो तर, अहिले समय फेरिएको छ। पढेलेखेका बुहारीहरू छन्। महिलाले पनि कृषि, व्यवसाय र अन्य कामहरू गर्न थालेका छन्, रेखा भन्छिन्, मधेसका गाउँघरहरू पहिलाजस्तो रहेन। पहिले गाउँमा महिलालाई श्रमको काममा लगाउने प्रचलन नै थिएन तर, अहिले महिला पुरुष दुवै मिलेर काम गर्छन्। आर्थिक सशक्तीकरणका लागि रोजगार, व्यवसाय, सम्पत्तिमा अधिकार, प्रतिव्यक्ति आम्दानीको अवस्था सबै हेर्नुपर्ने हुन्छ। अन्य प्रदेशको तुलनामा मधेसमा महिला आर्थिक सशक्तीकरणको पिँधमा रहे पनि विस्तारै खुड्किला सार्न थालेका छन्। महोत्तरीको मटिहानीकी दिलखुस पासवान दलित समुदायको भएकै कारण घरबाहिर निस्केर श्रम गर्न र आर्थिक उपार्जन गर्न निकै संघर्ष गर्नु परेको थियो। आफ्ना संघर्षका दिनहरू सम्झिँदै दिलखुस भन्छिन्, सबैभन्दा बढी समस्या त घरपरिवारबाटै भयो। घरबाहिर निस्केर काम गर्न गयो वा महिला समूहहरूमा लाग्यो भने बिग्रिन्छ, गलत क्रियाकलापमा लाग्छ जस्ता लाञ्छनाहरू लगाइन्थ्यो। कतिले त यो दलित महिलालाई राखेर समूह बनायो भने कामै नदिने कुरा पनि गर्थे तर, निकै संघर्ष पछि अहिले गाउँमै सानो व्यापार गर्न पाएको छु। घरपरिवारमा पनि सम्मान भेटाएको छ। दिलखुसले गाउँमै सानो व्यापार र खेती किसानी गर्दै आएकी छिन्। १० वर्ष पहिलेसम्म समान श्रमका लागि महिलालाई समान ज्याला पाउनसमेत मधेसमा कठिनाइ थियो। महिलाहरूलाई कृषि, पशुपालन र सानो व्यापारमा संलग्न गराउने परम्परा नै थिएन। तर, अहिले गाउँघरका पुरुष वैदेशिक रोजगारमा जान थालेपछि महिलालाई पनि श्रमिकका रूपमा स्वीकार्न थालिएको छ। अहिले ज्यालामा पनि समानता आएको कृषि कामदार संगीता सदा बताउँछिन्। पहिला खेतीकिसानीको काम गर्दा पुरुषलाई तीन सय रुपैयाँ दिइन्थ्यो भने महिलालाई २ सय ५० दिने गरिन्थ्यो। त्यो पनि महिलाको हातमा पैसा दिँदैनथ्यो । उसका अभिभावक भएर पुरुष जान्थे र पैसा बुझ्थे। तर, अहिले महिला पनि समझदार भएका छन्। आफ्नो घरपरिवार आफैं चलाउन सक्ने भएका छन्, सदा भन्छिन्, अहिले रोपाइँमा जाँदा जति पुरुष श्रमिकले ज्याला पाउँछ त्यत्ति नै हामी महिलाले पनि पाउँछौं। अहिले त धान रोप्ने समयमा मधेसका गाउँघरमा महिलाहरू नै बढी कामदारका रूपमा प्रयोग भइरहेका छन्, महोत्तरीको मधवा गाउँमा धानको बेर्ना रोपाइँमा लागेका बेदानन्द झा भन्छन्, पुरुषहरू अधिकांश विदेश खट्न थालेछन्। यस्तोमा महिलाले नै कृषिको जिम्मा सम्हाल्न थालेका छन्। महिला कामदारहरू काममा लागेनन् भने त कृषि कर्म अझ बढी गाहे हुन जान्छ। मधेसको सामाजिक परिवेश फरक छ। यहाँ महिला पारिवारिक, सामाजिक र आर्थिक दबावले थिचिएका छन्। आर्थिक रूपमा सशक्त नभएकै कारण अधिकांश महिलाहरूले हिंसा भोग्नु परिराखेको हुन्छ, महिला अधिकारको क्षेत्रमा काम गर्ने संस्था ओरेक नेपालकी धनुषा संयोजक वीना सिंह भन्छिन्, अझ पनि मधेसमा महिला र युवतीलाई घरबाहिर काम गर्न सहज वातावरण छैन। महिला त्यसमा पनि दलित, मुस्लिम, निम्न वर्गको महिला आर्थिक परनिर्भरता र गरिबीको जालोमा फसेका छन् तर, यी सबै जालोहरूलाई विस्तारै तोड्ने प्रयास पनि हुन थालेको छ। अहिले छोरीहरूलाई शिक्षित बनाउने र उनीहरूलाई कामकाजमा पनि लगाउने क्रम बढ्न थालेको छ। राष्ट्रिय जनगणना २०७८ अनुसार मधेस प्रदेशको जनसंख्या ६१ लाख १४ हजार ६ सय छ। जसमध्ये महिलाको संख्या ३० लाख ४८ हजार ८ सय ४९ अर्थात् ४९८६ प्रतिशत छ। महिलाको साक्षरता दर ५४७ प्रतिशत छ भने पुरुषको साक्षरता दर ७२५ प्रतिशत छ। घरेलु व्यवसायमध्ये मुख्य रूपमा पुरुषले सञ्चालन गरेका ६८७ प्रतिशत र महिलाले सञ्चालन गरेका ३१३ प्रतिशत छन्।"
प्याजको चोरी तस्करी बढ्यो,कपिलवस्तु : अवैध रूपमा भारतीय बजारबाट भन्सार छलेर ल्याउने प्याजको कारोबार बढेको छ। जिल्लाको सीमावर्ती नाका मर्यादपुर आसपासका ससाना सीमा बाटोहरूको प्रयोग गरी कारोबारीहरूले भारतबाट नेपाल तर्फ अवैध रूपमा प्याज भित्र्याउने गरेका छन्। यसरी नेपाल तर्फ भित्र्याइएको प्याजलाई उनीहरूले भन्सार छलेर मोटरसाइकलमा तौलिहवास्थित हाट बजारसम्म पुर्याउने गरेका छन्। साँझ परेपछि मोटरसाइकलबाट तौलिहवा बजारको गोदामसम्म प्याज आउने गरेको छ। एक मोटरसाइकलमा ६० किलोसम्म प्याज लोड हुने गरेको छ। दैनिक ५० देखि ६० क्विन्टलसम्म प्याज तौलिहवा बजारको गोदाममा आउने गरेको छ। तौलिहवा हाटबजारस्थित गोदामबाट स्थानीय व्यवसायीहरूले आफ्नो फर्मको बिल काटेर सो प्याजलाई साना साना मिनी ट्रकमा लोड गरेर जिल्ला बाहिर पठाउने गरेका छन्। भन्सार छलेर अवैध रूपमा आएको प्याजलाई स्थानीय व्यवसायीले स्थानीय उत्पादन रहेको दावी गर्ने गरेका छन्। पछिल्लो ६ महिनाको अवधिमा मात्रै सुठौली भन्सार कार्यालयले ५ सय बोरा बढी प्याज तस्करी गरेर आउँदै गर्दा पक्राउ गरी जफत गरेको छ। नियम अनुसारका कागज पत्र पुरा गरी भन्सार गर्न आए प्याजको भन्सार हुने तर तस्करीबाट भित्र्याउने व्यवसायीले चोर बाटो बाटै प्याज भित्र्याउन गरेको सुठौली भन्सार कार्यालयका प्रमुख नारायण गैरेले बताए।
