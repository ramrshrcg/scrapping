शीर्षक,विवरण
सिन्धु विकास बैंकमा आगलागी,"सिन्धुपाल्चोक : सिन्धु विकास बैंकको सिन्धुपाल्चोकस्थित लामेसाँघु शाखामा आगलागी भएको छ। बलेफी गाउँपालिका८ लामोसाँघुमा रहेको बैंकमा आगलागी भएको हो। आगलागीबाट सिन्धु विकास बैंकको कार्यालय ध्वस्त भएको छ, बलेफी गाउँपालिका ८ वडाध्यक्ष रमेश श्रेष्ठले भने सँगै रहेको ग्रिल्ड सहकारीमा पनि क्षति पुगेको छ। आगलागी इन्भर्टरको लाइन सर्ट भएर भएको उनले जनाए। आगलागीबाट भएको क्षतिको विवरण आइनसकेको श्रेष्ठले जानकारी दिए। स्थानीय, सशस्त्र प्रहरी र नेपाल प्रहरीको सहायताले आगो नियन्त्रणमा लिइएको प्रहरीले बताएको छ। इलाका प्रहरी कार्यालय बाह्रबिसेका प्रहरीले आगलागीका कारण के कति क्षति भयो अध्ययन गरिरहेको जनाएको छ।"
इरानमा दुई न्यायाधीशको गोली हानी हत्या,काठमाडौं : इरानमा दुई जना न्यायाधीशको गोली हानी हत्या गरिएको छ। तेहरानस्थित सर्वोच्च अदालतका दुई न्यायाधीशलाई शनिबार गोली हानी हत्या गरिएको त्यहाँको सरकारी मिडियाले जानकारी दिएको छ। अल्जाजीराका अनुसार घटनामा एक जना न्यायाधीश र एक बडीगार्ड घाइते भएका छन्। गोली हान्ने व्यक्तिले आफूलाई पनि गोली हानेर आत्महत्या गरेको एजेन्सीहरूले उल्लेख गरेका छन्। ती न्यायाधीशहरूलाई के कारणले गोली हानेको हो भन्ने खुलेको छैन। तर उनीहरूलाई ८०९० को दसकमा इस्लामी शासनको विरोधीहरूको उत्पीडन र हत्या गर्नेहरूमा चिनिन्थे।
दार्चुलाको दुहुँमा पुरुषको शव फेला,"दार्चुला : दार्चुलामा एक पुरुष मृत फेला परेका छन्। दुहुँ गाउँपालिका२ हिकिलाका ४६ वर्षीय हर्क सिंह बडाल मृत फेला परेको जिल्ला प्रहरी कार्यालय दार्चुलाका प्रहरी निरीक्षक तथा सूचना अधिकारी कान्तीराज जोशीले बताए। जिल्लाको दुहुँ गाउँपालिकामा५ सुतखोला, थाममा शव फेला परेको हो। बिहीबार घरबाट सदरमुकाम खलंगा जान्छु भनेर हिँडेका बडाल शनिबार दिउँसो मृत फेला परेका हुन्। शव भेटिएको ठाउँको प्रकृति हेर्दा भीरबाट लडेको हुन सक्ने अनुमान गरिएको छ। घटनास्थलमा अहिले जिल्ला प्रहरी कार्यालयबाट प्रहरी टोली गएको र थप विवरण आउन बाँकी रहेको प्रहरी निरीक्षक जोशीले बताए।"
महिला यु१९ विश्वकप : नेपाल बंगलादेशसँग पराजित,"काठमाडौं : आइसीसी महिला यु१९ विश्वकपको पहिलो खेलमा नेपाल पराजित भएको छ। मलेसियाको बांगी क्रिकेट मैदानमा शनिबार भएको खेलमा नेपाल ५ विकेटले पराजित भएको हो। टस हारेर ब्याटिङको निम्तो पाएको नेपालले १८२ ओभरमा अलआउट हुँदै ५२ रनमात्र बनाउन सक्यो। जवाफी ब्याटिङ गरेको बंगलादेशले १३२ ओभरमा ५ विकेटको क्षतिमा लक्ष्य पूरा गर्यो। नेपालका लागि साना प्रवीणले १९ र सीमा केसीले १९ रन बनाउँदा अन्य खेलाडीले दोहोरो अंकको रन जोड्न सकेनन्। कप्तान पूजा महतो २ रनमै पेभेलियन फर्किएका थिए। त्यस्तै बंगलादेशलाई जिताउन सदिया इस्लामल १६ रन र कप्तान सुमैया अख्तरले १२ रन बनाए। नेपालका लागि रचना चौधरी, रीया शर्मा, सीमा केसी र पूजा महतोले ११ विकेट लिए।"
"कांग्रेस र एमालेसँग सहकार्य गरेर कमजोरी भएकै हो, आगामी स्थानीय निर्वाचनमा २५० पालिका जितेर देखाउँछौं : प्रचण्ड","ग्रामथान : नेकपा माओवादी केन्द्रका अध्यक्ष पुष्पकमल दाहालले आगामी स्थानीय तहको निर्वाचनमा कम्तीमा २५० पालिका जितेर माओवादी केन्द्रलाई पहिलो पार्टी बनाउने बताएका छन्। मोरङको ग्रामथान गाउँपालिका ५ तेतेरियामा आयोजित खबरदारी सभालाई सम्बोधन गर्दै उनले २०७९ को स्थानीय तह निर्वाचनमा तेस्रो बनेको माओवादीलाई यसपटक ग्रामथानबासीले पहिलो बनाएर पालिका अध्यक्षमा जिताउनु रणनैतिक महत्वको विषय भएको बताए। हामीले २०७९ को निर्वाचनमा १२२ पालिकामा प्रमुख तथा अध्यक्ष जितेका थियौं। अब ग्रामथान थपिएपछि यो संख्या १२३ पुगेको छ। आगामी स्थानीय तह निर्वाचनमा २५० भन्दा बढी पालिकामा जीत हात पारेर माओवादी पहिलो पार्टी बन्छ। यो हामीलाई उपनिर्वाचनले दिएको महत्वपूर्ण सन्देश हो,' उनले भने। गत मंसिर १६ गतेको स्थानीय तहको उपनिर्वाचनबाट पूर्वले माओवादी केन्द्रलाई नयाँ उचाइँमा उठाउने सन्देश दिएको उल्लेख गर्दै उनले मोरङको ग्रामथान गाउँपालिका र उदयपुरका दुई वटा जिताउनुका साथै अन्य वडामा पनि मत संख्या बढाएर पूर्वले विरोधीहरूलाई ठूलै जवाफ दिएको बताए। विरोधीहरूले अब माओवादी कमजोर भयो। एक्लै चुनाव लड्न सक्दैन भनेर अफवाह फैलाइरहेको बेला पूर्वले माओवादीलाई संख्या र लोकप्रिय मत दुबैमा पहिलो पार्टी बनाएको छ। यो एउटा पालिकाको मात्रै विजय होइन। यो देशैभरि विशेष सन्देश दिने रणनैतिक महत्वको जीत हो,' उनले भने। उनले ग्रामथानबासीले माओवादीलाई ठूलो गुण लगाएको उल्लेख गर्दै यहाँका जनताका लागि आफ्नो निवास खुला रहने र जनताको समस्या समाधानका लागि प्रतिवद्ध भएर लाग्ने बताए। केन्द्रीय समिति बैठकको दस्तावेजमा आफूले ग्रामथानको नामै उल्लेख गरेर देशभरि विजयको सन्देश प्रवाह गरिएको जानकारी पनि उनले गराए। उनले आफ्नो पार्टी ओरालो यात्रामा लागेका बेला कहिले कांग्रेस र कहिले एमालेसँग सहकार्य गर्दै केही कमजोरी पनि गरेको उल्लेख गर्दै अब आफ्नै बलबुतामा अघि बढ्ने बताए। देशमा माओवादी केन्द्रकै कारण आम उत्पीडित जनताले अधिकार पाएको उल्लेख गर्दै अध्यक्ष प्रचण्डले अब यसलाई कार्यान्वयन गर्दै देशबाट भ्रष्टाचारको जरा उखेलेर भ्रष्टाचारीलाई लखेट्नका लागि फेरि एक माओवादी केन्द्रलाई बहुमत दिन आग्रह गरे। हामीले २०६४ मा जनताको मत पाएर पनि पार्टीलाई एकतावद्ध राख्न सकेनौं। जनताको विश्वास कायम राख्न नसकेकै हौं,' उनले भने, 'त्यतिबेलाको जनमत र आजको जस्तो हाम्रो सुझबुझपूर्ण चेतना र शैली मिल्यो भने अब हामी नेपाललाई राजनीतिक परिवर्तनको पूर्ण अनुभूति गराउने छौं। हामी धेरै कुरा सम्झेर तपाइँहरूसमक्ष आएका छौं। तपाईँहरूलाई पनि २०६४ साल सम्झिदिन अपील गर्छु।'"
भरुवा बन्दुक बरामद,सुर्खेत : सुर्खेतमा भरुवा बन्दुक बरामद भएको छ। बराहाताल गाउँपालिका८ दमारे भुल्केस्थित खेतबाट एक थान भरुवा बन्दुक शनिबार बिहान प्रहरीले बरामद गरेको हो। प्रहरी चौकी बड्डीचौरबाट खटिएको प्रहरीले उक्त बन्दुक फेला पारी बरामद गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
ऊर्जा क्षेत्रको बृहत्तर विकासका लागि निजी क्षेत्र र सरकार दुवै पक्षमा खुलापन आवश्यक : विज्ञ,"काठमाडौं : ऊर्जा क्षेत्रको बृहत्तर विकासका लागि निजी क्षेत्र र सरकार दुवै पक्षमा खुलापन आवश्यक रहेको विज्ञहरूले बताएका छन्। स्वतन्त्र ऊर्जा उत्पादकहरूको संस्था, नेपाल (इप्पान)को २५ औं रजतजयन्तीको अवसरमा आयोजित ड्राइभिङ इकोनोमिक एण्ड सोसियल ट्रान्सफर्मेसन थ्रो इनर्जी विषयक प्राविधिक सत्रमा धारणा राख्ने जानकारहरूले निजी क्षेत्र र सरकार दुवैमा खुलापन भए मात्रै यस क्षेत्रको बृहत्तर विकास हुने बताएका हुन्। इप्पानका उपाध्यक्ष भरत बहादुर खत्रीले निजी क्षेत्रले २६०० बढी मेगावाट बराबरका आयोजना बनाएर सञ्चालनमा ल्याएको बताउँदै उनले निजी क्षेत्रकै उत्पादनका कारण मुलुक अन्धकारमुक्त भएको बताए। खत्रीले निजी क्षेत्रले जलविद्युत उत्पादनको काम गरिरहँदा ३ हजार ५०० किलोमिटर सडक, २ किमी सडक टनेल, ११०० किमी टनेल , १५० स्वास्थ्य केन्द्र, २२० बेलिबृज, ५२ वटा सिँचाइ आयोजना, ३५ एम्बुलेन्स र २३० शिक्षकशिक्षिकाहरू विद्यालयका लागि उपलब्ध गराएको विवरण प्रस्तुतीकरणमार्फत सार्वजनिक गरेका थिए। अर्थशास्त्री डागोविन्द नेपालले क्षेत्रगत विद्युत खपत समेत व्यापक बढिरहेको बताए। उनले विकास निर्माणको विद्युतको प्रयोग बढिरहेको बताए। उनले हाउस होल्डमा खपत बढाउन नसकिएको भन्दै हाउस होल्डमा खपत बढाउनु पनि कार्ययोजना ल्याउनुपर्ने बताए। लोडसेडिङको समयमा गरिएको एक अध्ययनले २० प्रतिशतले इनर्जी सप्लाइ कम हुँदा सेवा क्षेत्रमा माइनस ४ प्रतिशत , यातयात र सञ्चारमा माइनस ६६ प्रतिशत, निर्माण क्षेत्रमा माइनस ३२४ प्रतिशत, विद्युतमा माइनस २० प्रतिशत, उत्पादनमा माइनस ८४ प्रतिशत, फुडमा माइनस २ प्रतिशत, माइनिङ र खानीमा माइनस २६८ प्रतिशत र कृषि तथा वनमा माइनस ०९ प्रतिशत असर हुने उल्लेख छ। उनले सबैले मिलेर २८५०० मेगावाटको लक्ष्य पूरा गर्न काम गर्नुपर्ने पनि बताए। योजना आयोगकी पूर्वसदस्य डासंगिता सिंहले सूचना प्रविधिको क्षेत्रमा ऊर्जाको खपत बढ्दै जाने बताइन्। उनले ऊर्जा विकास मार्गचित्रमा महिला र समावेशीकरणको विषय उल्लेख नभएको बताइन्। मार्गचित्र कार्यान्वयन गर्दा जलवायु परिवर्तनको दृष्टिकोणबाट पनि हेर्नुपर्ने बताइन्। पूर्व अर्थमन्त्री सुरेन्द्र पाण्डेले आफू अर्थमन्त्री हुँदा १७ घण्टा लोडसेडिङ भएको बताए । त्यतिबेला १२० मेगावाट बराबरको मात्रै प्रसारणलाइन क्षमता रहेको र एक अर्कोमा इन्टरकनेक्सन नरहेको पनि पाण्डेले सम्झिए। मैले त्यतिबेला दुई काम गरे। ढल्केबरमुजफ्फरपुरको काम अघि बढाएर अहिले आयात र निर्यात भइरहेको छ। दोस्रो माथिल्लो तामाकोसी अघि बढाए। निजी क्षेत्रलाई प्रोत्साहन गरे। उनका अनुसार २८५०० मेगावाट उत्पादनका लागि विदेशी लगानी चाहिन्छ। उक्त लक्ष्य पूरा गर्न व्यवसायी र सरकार दुवैको खुलपान चाहिने उनले बताए। प्रतिनिधि सभा सदस्य डा स्वर्णिम वाग्लेले सरकारले ल्याएको ऊर्जा विकास मार्गचित्रमा २८ हजार५०० मेगावाट लक्ष्य अनुसारको उत्पादनको सम्भावना रहेको बताए। उनका अनुसार उपभोगका हिसाबले पनि सम्भव छ। आन्तरिक खपत पनि बढिरहेको छ। आन्तरिक खपतको लक्ष्य १३ हजार ५०० मेगावाटको छ। ग्रीन इनर्जीको एडभान्टेज छ। बाह्य लगानी भित्र्याउन सक्ने हो भने सम्भव रहेको उनको दाबी छ। पूर्वाधार विकास समितिका सभापति दीपक सिंहले सरकारले भन्दा ७५ प्रतिशत बढी उत्पादन गरेर अन्धकार हटाएर निर्यातसम्मको अवस्थामा पुर्याएको निजी क्षेत्रलाई बधाई दिए। उनले विद्युत विधेयक समितिमा अन्तिम चरणमा छलफल भइरहेको र त्यो निजी क्षेत्र मैत्री विधेयक भएरै आउने दाबी गरे।"
अमेरिका र रोमानिया पठाइदिन्छु भनी ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी अमेरिका र रोमानिया पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा सुनसरी धरान उपमहानगरपालिका१९ घर भई काठमाडौं महानगरपालिका२६ बस्ने ५५ वर्षीया चन्द्रकला रदाखु राई र महोत्तरी सोनाम गाउँपालिका२ घर भई ललितपुर महालक्ष्मी नगरपालिका५ बस्ने ५४ वर्षीया सरिता कुमारी यादव रहेका छन्। पक्राउमध्ये चन्द्रकलाले अमेरिका पठाइदिन्छु भन्दै ७ पीडितबाट ४२ लाख रुपैयाँ र सरिताले रोमानिया पठाइदिन्छु भन्दै १ जना पीडितबाट ६ लाख ३० हजार रुपैयाँ लिई सम्पर्कबिहीन भएका थिए। पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले चन्द्रकलालाई काठमाडौं बौद्धबाट बिहीबार र सरितालाई ललितपुर महालक्ष्मी नगरपालिका५ बाट शुक्रबार पक्राउ गरेको हो।
नेपाल पुलिस क्लबले जित्यो राष्ट्रिय बिच भलिबल च्याम्पियनको उपाधि,"सिन्धुपाल्चोक : नेपाल पुलिस क्लब आठौं पुरुष र सातौं महिला राष्ट्रिय बिच भलिबल प्रतियोगिताको च्याम्पियन बनेको छ। पुरुषतर्फ नेपाल पुलिस क्लबका चन्द्र कुँवर र सफल विकको जोडीले एपिएफका बलिराम चौधरी र रमेश विकको जोडीलाई शनिवार २१ सेटमा हराउँदै आठौं पुरुष राष्ट्रिय बिच भलिबल प्रतियोगिताको उपाधि जितेको हो। नेपाल भलिबल संघ, सिन्धु सुकुटे पर्यटन व्यवसायी संघ र सिन्धुपाल्चोक जिल्ला भलिबल संघद्वारा सुकुटेस्थित सुनकोशी नदी किनारको बगरमा आयोजित प्रतियोगितामा चन्द्र र सफलको जोडी १८२१, २११४, १५८ ले विजयी भएको हो। समूह चरणबाट हरेक खेलमा पहिलो सेट गुमाएको पुलिसको जोडी अन्ततः च्याम्पियन बनेको छ। पुलिसका कमला पुन र मनिषा चौधरीको जोडीले सातौं राष्ट्रिय बिच भलिबल प्रतियोगिताको उपाधि जितेको छ। आफ्नै क्लबका पुनम चन्द र कामना विष्टको जोडीलाई शनिवार २० को सेटमा हराउँदै कमला र मनिषाको जोडी च्याम्पियन बनेको हो। कमला र मनिषाको जोडी २११९, २११० ले विजयी भएको हो। उनीहरूको जोडीले साउनमा भुटानमा भएको काभा बिच भलिबलमा स्वर्ण पदक जितेका थिए। नेपाल एपिएफ क्लब र त्रिभुवन आर्मी क्लबका जोडी राष्ट्रिय बिच भलिबल प्रतियोगितामा तेस्रो भएको छ। महिला एपिएफको निरुता ठगुन्ना र नेविका चौधरी जोडी तथा पुरुषतर्फ टिकराज तामाङ र सूर्य परियारको जोडी तेस्रो भएको हो। २११२, २११५ ले हराउँदै निरुता र नेविकाको जोडी तेस्रो भएको थियो। एपिएफका महेन्द्र श्रेष्ठ र राजकुमार निरौलाको जोडीलाई २११९, २४२२ ले पराजित गर्दै टिकराज र सूर्यको जोडी विजयी भएको थियो। प्रतियोगितामा प्रथम, द्वितीय र तृतीय हुने टोलीले क्रमशः नगद ५० हजार, २५ हजार र १५ हजार रुपैंयासहित ट्रफी, मेडल र प्रमाणपत्र प्राप्त गरे। नेपाल भलिबल संघको वार्षिक कार्यक्रम अनुसार जिल्ला भलिबल संघ सिन्धुपाल्चोक र सिन्धु सुकुटे पर्यटन व्यवसायी संघको आयोजना माघ १ गतेदेखि सुरु भएको प्रतियोगितामा महिलामा १७ र पुरुषमा १५ टोलीको सहभागिता थियो।"
खो खो विश्वकप : नेपालका दुवै टोली फाइनलमा,"काठमाडौं : भारतको नयाँदिल्लीमा आयोजना भएको खो खो विश्वकपमा नेपालको पुरूष तथा महिला टोली फाइनल प्रवेश गरेको छ। शनिबार भएको सेमिफाइनलमा जित निकाल्दै दुवै टोलीले फाइनलमा स्थान बनाएका हुन्। नेपालको पुरुष टोलीले सेमिफाइनलमा इरानलाई पराजित गर्दै फाइनल यात्रा तय गरेको हो। नयाँदिल्लीस्थित इन्दिरा गान्धी इन्डोर हलमा भएको खेलमा नेपालले इरानलाई ७२२० अंकले पराजित गरेको हो। नेपालले उपाधिका लागि घरेलु टोली भारत र दक्षिण अफ्रिकाबीचको विजेतासँग प्रतिस्पर्धा गर्नेछ। उद्घाटन खेलमै भारतसँग पराजित भएपनि त्यसपछि उत्कृष्ट प्रदर्शन गर्दै नेपाल समूह एको उपविजेताका रुपमा बन्दै क्वार्टरफाइनलमा पुगेको थियो। पहिलो खेलमा भारतसँग ४२३७ ले पराजित भएको नेपालले दोस्रो खेलमा पेरूलाई ८०३४, तेस्रो खेलमा ब्राजिललाई १३४८ र चौथो खेलमा भुटानलाई ९८८ ले पराजित गरेको थियो। क्वार्टरफाइनलमा नेपालले बंगलादेशलाई ६७१८ ले हराउँदै अन्तिम चारमा स्थान बनाएको थियो। यसैगरी शनिबार नै भएको महिलातर्फको सेमिफाइनलमा युगान्डालाई ८९१८ अंकले पराजित गर्दै नेपालले फाइनलमा स्थान बनाएको हो। महिलातर्फ पनि नेपालले उपाधिका लागि दक्षिण अफ्रिका र भारतबीच हुने दोस्रो सेमिफाइनलको विजेतासँग खेल्नेछ। नेपालले समूह चरणमा भुटानलाई ८३३४, जर्मनीलाई ७३३४, श्रीलंकालाई ११०१० र बंगलादेशलाई ८३२४ ले पाखा लगाउँदै अन्तिम आठमा स्थान बनाएको थियो। यस्तै क्वार्टरफाइनलमा इरानलाई १०३८ अंकले हराउँदै सेमिफाइनलमा स्थान बनाएको थियो। नेपाल कुनै पनि खेलको विश्वकपको फाइनलमा पुगेको यो पहिलो पटक हो। त्यसमा पनि एकै विश्वकपमा महिला र पुरुष टोली फाइनलमा पुग्दै नेपालले इतिहास रचेको छ। महिला टोलीले विश्वकपमा अपराजित रहँदै फाइनलमा स्थान बनाएर इतिहास बनाएको छ। विश्वकपमा पुरुषमा २० र महिलामा १९ टोली सहभागी छन्।"
तामाकोसी जलविद्युत् आयोजना आइतबार साँझसम्म बन्द हुने,"दोलखा : ४५६ मेगावाटको माथिल्लो तामाकोसी जलविद्युत् आयोजना आइतबार साँझ ७ बजेसम्मका लागि बन्द हुने भएको छ। असोज ११ र १२ को बाढीले माथिल्लो तामाकोसी विद्युत् केन्द्रमा क्षति गरेपछि पुस १० गतेबाट नदीको पानीको आधारमा विद्युत् उत्पादन गर्दै आएको थियो। पूर्ण क्षमतामा विद्युत् उत्पादनका लागि संरचनाको सरसफाइ गर्न विद्युत् उत्पादन बन्द गरिएको माथिल्लो तामाकोसी जलविद्युत केन्द्रका प्रबन्धक पूर्णगोपाल रञ्जितले बताए। सबै काम सकेर आइतबार साँझ ७ बजेबाट विद्युत् उत्पादन थालिने उनले बताए। हाल खोलामा भएको पानीको आधारमा विद्युत सञ्चालन भइरहेकोमा संरचनाको सरसफाइपछि पूर्ण क्षमतामा ४ सय ५६ मेगावाट विद्युत् उत्पादनको लागि विद्युत बन्द गरिएको हो। पानीको लेवललाई अहिलेसम्म ड्यामको माथिसम्म वा समुद्री सतहबाट १९ सय ८७ सम्म पुर्याएको छैन। भोलिबाट १९ सय ८७ को लेवलमा पानी गइसकेपछि ४ सय ५६ मेगावाटमा नै विद्युत उत्पादन हुने प्रबन्धक रञ्जितले बताए। हाल बाढीले क्षति गरेको बायाँतर्फको बालुवा थिग्र्याउने पोखरी मर्मतपछि सञ्चालनमा ल्याएको जलविद्युत् केन्द्रले दायाँतर्फको बालुवा थिग्र्याउने पोखरी पनि सञ्चालनमा ल्याउने तयारी गरिएको हो। बालुवा थिग्र्याउने दुईवटा पोखरीको बीचको क्षति भएको कंक्रिट वालको काम जारी भएको र विद्युत सञ्चालन भइरहेको अवस्थामा वालमा भएको फर्मा निकाल्न नसकिने र सरसफाइ गर्न विद्युत् उत्पादन बन्द गरेको हो, उनले भने।"
पीडित पक्ष र व्यवसायीबीच सहमति जुटेपछि लामोसाँघु जिरी सडक सञ्चालन,"सिन्धुपाल्चोक : बन्द रहेको लामोसाँघुजिरी सडकखण्ड सञ्चालनमा आएको छ। ट्रकको ठक्करबाट मोटरसाइकल चालकको जलेर मृत्यु भएपछि मृतकका आफन्तहरूले हिजोदेखि अवरुद्ध गरेको सडक शनिबार दिउँसोबाट सञ्चालनमा आएको हो। पीडित पक्ष र व्यवसायीबीच भएको वार्तामा सहमति जुटेपछि अवरुद्ध लामोसाँघुजिरी सडक सञ्चालनमा आएको जिल्ला प्रहरी कार्यालयका प्रहरी उपरीक्षक सन्तोष खड्काले बताए। यात्रुले वैकल्पिक सडकको प्रयोग गरेपछि आफूहरूको मागमा प्रशासन र यातायात व्यवसायी गम्भीर नभएको भन्दै मृतकका आफन्तहरूले अरनिको मुख्य राजमार्ग खाडिचौर बजार शनिबार बिहानैदेखि सडक अवरोध गरेका थिए। उनीहरूले ठूलोपाखर, २१ किलो लगायतका स्थानमा पनि रुख काटेर सडक अवरुद्ध गरेका थिए। आफन्तहरूले क्षतिपूर्ति लगायतका माग पूरा नहुँदासम्म शव नउठाउने बताउँदै सडक अवरुद्ध गरेपछि प्रहरी, जनप्रतिनिधि, यातायात व्यवसायी र पीडित पक्षबीच सहमति जुटेपछि सडक सञ्चालनमा आएको प्रहरी उपरीक्षक खड्काले बताए। बिहीबार दोलखाबाट काठमाडौं जाँदै गरेको मालबाहक ट्रकले विपरीत दिशाबाट आउँदै गरेको मोटरसाइकललाई लामोसाँघु जिरी सडक खण्डको ८ किलो नजिक ठक्कर दिँदा डाँडापाखरका दावा छिरिङ तामाङको जलेर मृत्यु भएको थियो। मधेश प्रदेश ०३००२ ख ०५३४ नम्बरको ट्रकले बागमती प्रदेश ०२०३३ प ७३०६ नम्बरको मोटरसाइकललाई ठक्कर दिएपछि मोटरसाइकलमा आगलागी भएको थियो। मोटरसाइकलमा लागेको आगोमा परी चालकको जलेर मृत्यु भएको जिल्ला प्रहरी कार्यालय सिन्धुपाल्चोकले जनाएको छ।"
मधेस केन्द्रित दलहरूले मनाए बलिदानी दिवस,"काठमाडौं : मधेस आन्दोलनको पहिलो शहीद रमेश महतोको सम्झनामा मधेस केन्द्रित दलहरूले १८औं बलिदानी दिवस मनाएका छन्। २०६३ साल माघ ५ गते मधेस आन्दोलनका क्रममा पहिलो पटक सिरहाको लहानमा रमेश महतो शहीद भएका थिए। प्रहरीको गोली लागेर मृत्यु भएपछि मधेसभरि आन्दोलन चर्किएको थियो। यसै दिनलाई मधेस प्रदेश सरकार लगायत मधेस केन्द्रित दलहरूले बलिदानी दिवसका रूपमा मनाउँदै आएका छन्। १८औं बलिदानी दिवसका अवसरमा लोकतान्त्रिक समाजवादी पार्टी, नेपालले पार्टी कार्यालय बबरमहलमा मधेस आन्दोलनमा शहीद भएकाहरूको तस्बिरमा माल्यार्पण गर्दै श्रद्धाञ्जली अर्पण गरेको थियो। लोसपा नेपालका उपाध्यक्ष श्याम गुप्ताले मधेस आन्दोदनमा आहुति दिएकाहरूको सपना अझै पूरा हुन नसकेको बताए। उनले मधेसी जनताको माग पुरा हुने गरी अब संविधान संशोधन हुनुपर्नेमा जोड दिए। गुप्ताले मधेस देशको मेरुदण्ड भए पनि सधैं उपेक्षित रहनुपरेकाले अब मधेसका आवाजलाई राज्यले सम्बोधन गर्ने बेला आएको बताए। लहानस्थित पूर्वपश्चिम राजमार्गमै पहिलो शहीद महतोसहितको शालिक निर्माणसमेत गरिएको छ।"
लागुऔषधसहित एकजना पक्राउ,"धरान : लागुऔषधसहित धरान उपमहानगरपालिकाबाट एकजना पक्राउ परेका छन्। पक्राउ पर्नेमा धरान१४ का किसान तामाङ रहेका छन्। वडा प्रहरी कार्यालय धरानबाट प्रहरी नायब निरीक्षक रुद्र बहादुर खड्काको नेतृत्वमा खटिएको प्रहरी टोलीले शुक्रबार राति धरान उपमहानगरपालिका१५ सुवेदी टोलबाट तामाङलाई पक्राउ गरेको हो। सुनसरीका प्रहरी प्रमुख एसपी सुमन्कुमार तिमल्सिनाका अनुसार तामाङको साथबाट कालो झोलामा लुकाई राखेको अवस्थामा लागू औषध ट्रामाडोल ४ हजार २ सय ३० क्याप्सुल, स्पास्पेन ३ हजार २ सय ३० ट्याब्लेट बरामद गरिएको छ। तामाङलाई इलाका प्रहरी कार्यालय धरानको हिरासतमा राखेर थप अनुसन्धान गरिरहेको प्रहरीले जनाएको छ।"
महाकुम्भमा छैटौं दिन २५ लाखभन्दा बढी तीर्थयात्रीको आगमन,"प्रयागराज : प्रयागराज शहरमा चलिरहेको महाकुम्भको छैटौं दिन बेलुका ४ बजेसम्म २५ लाखभन्दा बढी तीर्थयात्रीले भ्रमण गरेका छन्। महाकुम्भको छैटौं दिन त्रिवेणी सङ्गममा १० लाखभन्दा बढी कल्पवासी र ३५ लाख भक्तजनले स्नान गरेको तथ्याङ्क छ।जनवरी १७ शुक्रबारसम्मको तथ्याङ्कअनुसार हालसम्म ७३ लाखभन्दा बढी तीर्थयात्रीले महाकुम्भ मेलामा दर्शन गरेका छन्। यसैबीच रक्षामन्त्री राजनाथ सिंहले चलिरहेको महाकुम्भलाई भारतीय संस्कृति र सनातन धर्मको आध्यात्मिक अनुभवको पर्व बताए। प्रयागराजमा चलिरहेको महाकुम्भको छैटौं दिन त्रिवेणी सङ्गममा स्नान गरेपछि राजनाथ सिंहले भने, मलाई भगवानले यो अवसर दिनुभएकोमा म आफ्नो सौभाग्य ठान्छु। आज सङ्गममा स्नान गरेपछि म धेरै सन्तुष्ट महसुस गरेको छु। यो पर्व भारतीय संस्कृति र सनातन धर्मको आध्यात्मिक अनुभवको पर्व हो, जुन प्राचीन वैदिक खगोलीय घटनामा आधारित छ, उनले भने। उनले उत्तर प्रदेशका मुख्यमन्त्री योगी आदित्यनाथलाई विश्वको सबैभन्दा ठूलो सार्वजनिक जमघट आयोजना गरेकोमा बधाई पनि दिए। १३ जनवरीबाट सुरु भएको महाकुम्भ फेब्रुअरी २६ मा समापन हुनेछ।"
पोखरामा एकैस्थानमा विभिन्न फरक ब्रान्डका सवारी साधनको एक्सचेन्ज एन्ड टेस्ट ड्राइभ कार्निभल हुने,"काठमाडौं : पोखरामा निसान, ओमोडा एन्ड जेइको, जिकर, लिपमोटर र सिट्रोन लगायतका विभिन्न ब्रान्डका सवारी साधन बिक्रीवितरण गरिरहेको बराल ग्रुपले तीन दिने पोखरा एक्सचेन्ज एन्ड टेस्ट ड्राइभ कार्निभल आयोजना गर्ने भएको छ। सो बृहत अटोमोबाइल प्रदर्शनी ५ देखि ७ माघसम्म पोखरा इभेन्ट सेन्टर, बुलौदी, लेकसाइडमा आयोजना हुनेछ। बराल ग्रुप अन्तर्गतको एलिट मोटर्स प्रालि ले पोखरामा निसान, ओमोडा एन्ड जेइको र जिकर तथा एसएसएल मोटर्स कम्पनी ले लिपमोटर र सिट्रोन ब्रान्डका सवारी साधन बिक्रीवितरण गरिरहेको छ। यी सबै ब्रान्डको नेपालका लागि आधिकारिक वितरकका रूपमा शारडा ग्रुप र गोल्छा ग्रुप अन्तर्गतका विभिन्न कम्पनी रहेका छन्। सो तीन दिने कार्यक्रममा सहभागीहरूले विभिन्न सवारीसाधनहरूको अवलोकन र टेस्ट ड्राइभ गर्न सक्नेछन्। यसका साथै आकर्षक छुट तथा डिस्काउन्टको अवसर समेत प्राप्त गर्नेछन्। एलिट मोटर्स र एसएसएल मोटर्स बराल ग्रुप अन्तर्गतका कम्पनी हुन्। नेपाली अटोमोबाइल बजारका प्रख्यात र अग्रणी नामहरू शारडा ग्रुप र गोल्छा अर्गनाइजेसनको सहकार्यमा सो कार्निभल आयोजना हुने भएको हो। शारडा ग्रुपले ओमोडा, जेइको, जिकर (ईभी सेग्मेन्ट) र निसान म्याग्नाइट (पेट्रोल संस्करण) का पछिल्ला मोडलहरू प्रदर्शन गर्नेछ भने गोल्छा अर्गनाइजेसनले लिपमोटर र सिट्रोन ईसी३ जस्ता अत्याधुनिक विद्युतीय सवारी साधनहरू प्रदर्शन गर्नेछ। सहभागीहरूले यी सवारी साधनहरूको टेस्ट ड्राइभ गर्ने, आफ्नो पुरानो तथा हालको गाडी एक्सचेन्ज गर्दा आकर्षक एक्सचेन्ज बोनसको फाइदा उठाउने र प्रतिस्पर्धात्मक बैंक ब्याजदरमा ८० प्रतिशत सम्मको फाइनान्सिङ सहित ठाउँको ठाउँ वित्तीय सहजीकरण सुविधा प्राप्त गर्न सक्ने व्यवस्था रहेको छ। साथै सो कार्निभलले सहभागीहरूलाई प्रख्यात गाडीका ब्रान्डहरूको नवीनतम मोडलहरूको उत्साहजनक टेस्ट ड्राइभका साथै बजारको उत्कृष्ट प्रतिस्पर्धात्मक एक्सचेन्ज अफरहरूको लाभ लिन एक महत्वपूर्ण अवसर प्रदान गर्नेछ। विभिन्न आधुनिक गाडीहरूको प्रदर्शन र टेस्ट ड्राइभबाहेक कार्निभलले अन्य आकर्षक र लाभदायी विशेषताहरू पनि प्रदान गर्नेछ। सहभागीहरूले कार्निभल अवधिभर विशेष छुट, अफर तथा बजारमै प्रतिस्पर्धात्मक डिलको लाभ लिन सक्नेछन्। हरेक गाडीको खरिदमा निःशुल्क एसेसरिजको सुविधा र कम्प्लिमेन्टरी अटो प्लस इन्सुरेन्स पनि समावेश रहेको छ। साथै, विद्युतीय सवारी साधन खरिद गर्नेहरूलाई घरमा नै सहज चार्जिङका लागि निःशुल्क ७ किलोवाटको वाल चार्जर प्रदान गरिनेछ। पोखरा एक्सचेन्ज एन्ड टेस्ट ड्राइभ कार्निभलको अवसरमा कम्पनीले नयाँ गाडी खरिद गर्न चाहने, गाडी तथा ईभी पारखीहरूलाई कार्निभलमा भव्य सहभागिताको लागि हार्दिक आमन्त्रण गरेको छ।"
"कोशीका पूर्व मुख्यमन्त्री उद्धव थापामाथि कुटपिट, दुई जना पक्राउ",झापा : कोशी प्रदेशका पूर्व मुख्यमन्त्री उद्धव थापामाथि कुटपिट भएको छ। कुटपिटबाट नेपाली कांग्रेस कोशी प्रदेश संसदीय दलका नेतासमेत रहेका थापाको देब्रे आँखाको माथिल्लो भागमा चोट लागेको छ। बिर्तासिटी हस्पिटल बिर्तामोडमा उपचारपश्चात् हालः उनी घर फर्किसकेका छन्। नेपाल प्रेस युनियन झापाले दोमुखामा आयोजना गरेको वार्षिक साधारण सभाबाट फर्किँदै गर्दा शनिबार साँझ करिब ६ बजे कनकाई नगरपालिकास्थित जामुनबारी चोकमा उनीमाथि कुटपिट भएको हो। बा१झ ६५३ नम्बरको गाडीमा बिर्तामोड घर फर्किँदै गरेका थापामाथि बा१झ १८७० नम्बरको विद्युत् प्राधिकरण सुरुङ्गाको गाडीमा सवार कर्मचारीहरूले कुटपिट गरेको जिल्ला प्रहरी कार्यालय झापाका डीएसपी कृष्णकुमार चन्दले जानकारी दिए। विद्युत् कर्मचारी सवार गाडीलाई थापा चढेको गाडीले ओभरटेक गरेको विषयमा विवाद भएको थियो। सोही क्रममा उनीहरूले थापामाथि कुटपिट गरेको हो। यता पक्राउ पर्नेहरूमा कर्मचारीहरू शिवसताक्षी नगरपालिका ११ का ४९ वर्षीय भक्तबहादुर कटवाल र कनकाई नगरपालिका ३ का ४२ वर्षीय पृथ्वी श्रेष्ठलाई इलाका प्रहरी कार्यालय बिर्तामोडमा राखिएको डीएसपी चन्दले बताए।
मधेस मुक्तिका लागि संघर्ष अझै जरुरी छ : राजेन्द्र महतो,"सिरहा : राष्ट्रिय मुक्ति पार्टी नेपालका अध्यक्ष राजेन्द्र महतोले मधेसको मुक्तिका लागि अझै संघर्ष आवश्यक रहेको बताएका छन्। सिरहाको लहानमा आयोजित कार्यक्रममा उनले मधेसले एकल नश्लीय औपनिवेशिक शोषणविरुद्ध विद्रोह गरे पनि अझै मुक्त हुन नसकेको बताए। उनले भने, 'मधेसी जनताले बलिदानी दिए, कडा प्रतिरोध गरे। तर, पनि पूर्ण सफलता हात पार्न सकेनौं। असफलतापछि संघर्षको रणनीति परिवर्तन गर्नुको सट्टा केही नेताहरूले सत्तासामु आत्मसमर्पण गरे।' उनले शहीदहरूको सपना पूरा गर्न राष्ट्रिय मुक्ति क्रान्तिको आवश्यकता रहेको बताए। मधेस मुक्तिको खाका तयार गर्दै बहुलराष्ट्र राज्यको स्थापना गर्नुपर्ने उनको भनाइ छ। 'यस प्रणालीमा सम्पूर्ण राष्ट्रविहीन राष्ट्रका जनताले अपनत्व महसुस गर्नेछन्। सबै भाषा र संस्कृतिको सम्मान हुनेछ,' उनले भने। नेता महतोले मधेसी, थारू, पहाडका जनजाति, मुस्लिम र दलित लगायत सम्पूर्ण समुदायको सभ्यता र संस्कृतिको रक्षा गर्दै सुशासन र समृद्धिको लागि एकजुट भएर संघर्ष गर्न अपील गरे।"
"आँधीखोलामा टिपर दुर्घटना हुँदा एक जनाको मृत्यु, चार घाइते","स्याङ्जा : आँधीखोला गाउँपालिका५ कृषि स्थित कृषिओहिया सडकखण्डमा शुक्रबार राति ११ बजे टिपर दुर्घटना भएको छ। एक जनाको उपचारका क्रममा मृत्यु भएको छ भने ४ घाइते भएका प्रहरीले जनाएको छ। दुर्घटनापछि गम्भीर घाइते भएका पर्वतको कुश्मा नगरपालिकाका ३७ वर्षीय चन्द्रबहादुर नेपालीको क्षेत्रीय अस्पताल पोखरामा मृत्यु भएको हो भने अन्य ४ जना उपचाररत रहेको प्रहरी नायब उपरीक्षक हरिप्रसाद पौडेलले जानकारी दिए। सल्यान सारदा नगरपालिकाका १५ वर्षीय हरि परियार, स्याङ्जा आँधीखोलाका ३३ वर्षीय कमल नेपाल, चितवन राप्ती नगरपालिकाका ४१ वर्षीय प्रकाश विक र ४१ वर्षीया सुमित्रा विकको भने सोही अस्पतालमा उपचार भइरहेको जिल्ला प्रहरी कार्यालय स्याङ्जाले जनाएको छ। भित्री कच्ची सडकमा कृषिबाट ओहियातर्फ जाँदै गरेको ग १ क ५१३९ नम्बरको आरम्भ निर्माण सेवाको टिपर दुर्घटना भएको हो। सो टिपर सडक देखि अन्दाजी ५० मिटर तल खसेको र घटना बारे अनुसन्धान भइरहेको प्रहरीको भनाइ छ।"
'दोकान बन्द हुन लागेका मधेसी दलहरू नै मोर्चाको प्रयास गर्दैछन्',"वीरगन्ज : संघीय सरकारका खानेपानी मन्त्री प्रदीप यादवले अस्तित्व नै संकटमा परेका मधेस केन्द्रित दलहरू मोर्चा, सहकार्य र एकताको प्रयासमा लागेको बताएका छन्। जनता समाजवादी पार्टी (जसपा)का उपमहासचिवसमेत रहेका मन्त्री यादवले मधेस र मधेसीका अधकिारका लागि नभई आफ्नो निहित स्वार्थपूर्तिका लागि उनीहरू मोर्चा र सहकार्यको प्रयासमा लागेको बताए। वीरगन्जमा शनिबार जसपा पर्साले आयोजना गरेको बृहत् पार्टी प्रवेश कार्यक्रमलाई सम्बोधन गर्दै यादवले व्यंग्य गर्दै भने, जजसको दोकान बन्द हुन लाग्या छ। ती दल नै मधेसी दलहरूबीच सकार्य, मोर्चा र एकता गराउने भनेर अहिले लागेका छन्।' उनीहरूको छलफल र अभियानमा जसपा सहभागी नभएको उनले प्रस्ट्याए। उनले भने, मधेसी दलहरूबीच सहकार्य, एकता वा मोर्चाबन्दी कुनै दल विशेषका नेतालाई चुनावमा जिताउन लागि हुनुहुँदैन। जसपाको शर्त छ, मधेस र मधेसीको अधिकार प्राप्तिका लागि मोर्चा वा सहकार्य हुनुपर्छ। मधेस आन्दोलनबाट प्राप्त राजनीतिक उपलब्धिको रक्षाका लागि मधेसी दलहरूबीच सहकार्य वा मोर्चा हुनुपर्छ। तर, अहिले सहकार्य वा मोर्चाका लागि भनेर छलफलमा जुटेका मधेस केन्द्रित दलहरूको स्वार्थ मधेस र मधेसका मुद्दाभन्दा पनि आगामी निर्वाचनमा आफू जित्नका लागि रहेको टिप्पणी उनले गरे। पर्सा क्षेत्र नम्बर १ का प्रतिनिधिसभा सदस्यसमेत रहेका मन्त्री यादवले पूर्वमन्त्री एंव आम जनता पार्टीका अध्ध्यक्ष प्रभु साहलाई लक्षित गर्दै वीरगन्ज र पर्सा जिल्लाका नेताहरूका बारेमा गलत शब्द प्रयोग नगर्न चेतावनी दिए। केही दिन पहिला वीरगन्ज आएका पूर्वमन्त्री साहले पर्साका नेता र मन्त्रीहरूलाई चोर र दलालको संज्ञा दिँदै सार्वजनिक अभिव्यक्ति दिएका थिए। मन्त्री यादवले पनि साहलाई सर्कस चलाउने सर्कसवाला नेताको संज्ञा दिए। साहले राजनीतिक दल नभई सर्कस देखाउने पार्टी खोलेको टिप्पणी गर्दै मन्त्री यादवले भने, औद्योगिक नगरी वीरगन्जमा आएर चन्दा असुल्ने नियतले यहाँका व्यपारी र कर्मचारीलाई डरत्रासको धम्कीपूर्ण भाषण दिँदैछन्। यो उनको पुरानो बानी नै हो। तर, अब वीरगन्जमा ती नेताको केही पनि चल्न नसक्ने उनले बताए। 'यदि वीरगन्जका व्यपारी वा कर्मचारीलाई धम्क्याएर चन्दा उठाएको जुन दिन सुनिन्छ त्यही दिन ती नेतालाई भूइँमा पछारेर छातीमा रगडी दिन्छौं। हेक्का रहोस्, उनले भने। रौतहटबाट पर्सा वा वीरगन्जमा आएर प्यारासुटवाला नेताले बढी फूर्ति नलगाउन पनि उनले चेतावनी दिए। उनले भने, जातको राजनीति गर्ने उपेन्द्र यादवको जस्तो राजनीति वीरगन्जमा चल्दैन। त्यसैले ती नेतालाई यही कार्यक्रमबाट सन्देश दिन चाहन्छु कि वीरगन्ज वा पर्सामा आएर धेरै फूर्ति नलगाएकै बेस होला।"
सद्भावना,"शृंखलाबद्ध किन खस्छन् अत्यासका पहाडहरू र चिथोरेर किन लैजान्छ मान्छेबाटै मान्छेको चेतना। म वर्षौंदेखि नियालिरहेछु र देखिरहेछु, उसको अकर्मण्य आस्थाको पहाड। विसंगत सपनाको अंकमाल गरेर धाजा फाटेको महलमा प्राय: मान्छे निरंकुश पलंगमा सुत्छ अघोरी सिरक ओढेर सफेद पर्दाभरि कुटिल आँखा घुमाइरहन्छ। हो, मौका मौकामा नबज्रेको होइन, मान्छेमाथि चट्याङ इतिहास रचेर भूकम्प र बाढीपहिरो र नसल्केको होइन डढेलो हो, मौकामौकामा पछारेर मान्छेहरूलाई खहरे गाउँ नछिरेको होइन। समय एम्बुस थापेर सिकार खेल्न अभ्यस्त छ र डामेर मान्छेकै आस्था आर्तनादको खेती गरिरहेछ हेर्नुस् पटकपटक गइरहेछ नीलडाम बोकेर हृदयमा आशंकाको कम्पन र भत्काउँदै छ मान्छे भित्र पलाउँदै गरेको विश्वासको पर्खाल। हेरेर घटनाहरूको शृंखला मान्छे शोक मनाउँछ र ग्लानी बोकेर आँखामा झार्छ वेदनाको आँसु विडम्बना नसुक्दै आँसुका बुँदहरू पुन: मान्छे मुटुमा पाल्छ आक्रोश हुर्काउँछ कुटिलता र सँगालेर दम्भ डुग्रिरहन्छ निरंकुशता। कैले पलाउँछ मान्छेमा समानताको टुसा कैले बग्छ नसानसामा संवेदनाको रगत आँखाले सबैतिर खै कहिले देख्छ ममता ? सद्भावना नफुलेसम्म बस्तीबस्तीमा मान्छे कहिल्यै हुन सक्दैन मान्छेजस्तो !"
लोसपाका केन्द्रीय उपाध्यक्ष झा जसपामा प्रवेश,"वीरगन्ज : लोकतान्त्रिक समाजवादी पार्टी (लोसपा)का केन्द्रीय उपाध्यक्ष एवं वीरगन्जका पूर्व उपमेयर पुरुषोत्तम लाल झा जनता समाजवादी पार्टी(जसपा)मा प्रवेश गरेका छन्। बलिदानी दिवसका अवसरमा शनिबार वीरगन्जमा जसपा पर्साले आयोजना गरेको बृहत् पार्टी प्रवेश कार्यक्रममा लोसपाका केन्द्रीय उपाध्यक्ष झा, लोसपाका केन्द्रीय सदस्य रेखा कर्ण, उद्योगपति भागमतलाल झा, थारू कल्याणकारिणी समाजका महासचिव विकास चौधरीसहितका अन्य दलका सयौं नेताकार्यकर्ता जसपामा प्रवेश गरेका हुन्। कार्यक्रममा उनीहरूलाई जसपाका केन्द्रीय अध्यक्ष अशोक राई, जसपाका उपमहासचिव तथा खानेपानी मन्त्री प्रदीप यादव, वीरगन्ज महानगरका मेयर राजेशमान सिंह लगायतले झालाई अबिर टीका लगाएर पार्टीमा स्वागत गरे। कार्यक्रममा लोसपा, जसपा नेपाल, नेपाली कांग्रेस, नेकपा एमाले, नेकपा माओवादी केन्द्रका गरी ५ सय बढी नेता कार्यकर्ता जसपामा प्रवेश गरेको जसपाका केन्द्रीय सदस्य जनार्दन यादवले बताए।"
दिपल एसयूभी एस०७ एल नेपाली बजारमा सार्वजनिक,"काठमाडौं : नेपालका लागि दिपलको आधिकारिक वितरक एमएडब्लू वृद्धिले इलेक्ट्रिक एसयूभी दिपल एस०७ को अपग्रेडेड र थप शक्तिशाली तथा बढी रेन्ज दिने एसयूभी एस०७ एल सार्वजनिक गरेको छ। दिपलका ब्रान्ड एम्बेसडर पारस खड्का, एमएडब्लू ग्रुपका अध्यक्ष विष्णु कुमार अग्रवाल र एमएडब्लू वृद्धि अटोकर्पका प्रबन्ध निर्देशक विवेक सिकारिया लगायतले सो एसयूभी सार्वजनिक गरे। दिपल एस०७ एलमा १६० किलोवाटको रियर ह्विल ड्राइभ रहेको छ भने ७९९ किलोवाट आवरको ब्याट्री प्याक दिइएको हुनेछ जसले सिंगल चार्जमा ४८५ किलोमिटर डब्लुएलटीपी रेन्ज दिनेछ। स्पिड इन्थुजियास्टका लागि डिजाइन गरिएको यो इलेक्ट्रिक एसयूभीको टप स्पिड १८० किलोमिटर प्रति घन्टा रहेको छ भने ० देखि १०० किलोमिटर प्रति घन्टाको रफ्तार मात्र ६६ सेकेन्डमा हासिल गर्नेछ। एस०७ एलले पनि चर्चित दिपल एस०७ ले जस्तै बोल्ड एक्सटेरियर, फ्रेमलेस डोर, ठूला २० इन्चका टायरले सबैको ध्यान आकर्षित गर्नेछ। क्याबिनमा क्वालकम स्न्यापड्रागन ८१५५ चिपजडित १५६ इन्चको सनफ्लावर टचस्क्रिन हुनेछ। यसले इन्फोटेनमेन्ट र भेइकल कन्ट्रोललाई बेजोड बनाउनेछ। यसबाहेक दिपल एस०७ एलमा नेभिगेसन र ड्राइभर इन्फर्मेसनका लागि अग्मेन्टेड रियालिटी हेडअप डिस्प्ले, ह्यान्ड्स फ्रि अपरेसनका लागि जेस्चर कन्ट्रोल, वेलकम सिट, एन्डभान्स्ड सेफ्टी ड्राइभिङ, एडास २५ जस्ता फिचरहरु रहनेछन्। सुरक्षाका लागि यसमा एआईसीसी एडाप्टिभ क्रुज कन्ट्रोल, एक्टिभ इमर्जेन्सी ब्रेकिङ, ब्लाइन्ड स्पट मोनिटरिङ, ट्रान्सपरेन्ट च्यासिस सहितको ३६० डिग्री प्यानोरामिक क्यामेरा पनि रहेको छ। दिपल एस०७ एलको मूल्य ८४ लाख ९९ हजार रुपैयाँ तोकिएको छ। तर १५ दिन सम्मका लागि यसमा ३ लाख रुपैयाँ छुट प्रदान गरिएको छ। यस अनुसार हाल ग्राहकले ८१ लाख ९९ हजार रुपैयाँमै सो इलेक्ट्रिक एसयूभी पाउने छन्।"
सिर्जनामा पोखिएको प्रकृतिको अजस्र स्रोत,"सूर्यप्रसाद लाकोजू लेखनमा सक्रिय सर्जक हुन्। उनी संस्कृति र सम्पदा विषयक लेखरचना लेख्नुका साथै साहित्यका विविध विधामा पनि उत्तिकै निरन्तर लेखिरहन्छन्। कविता, कथा, मुक्तक, हाइकुजस्ता लेखनमा उनी छन्। यसका साथै बालसाहित्य लेखन र अक्षरमार्ग पत्रिकाको सम्पादनमा पनि उनको अग्रसरता देखिन्छ। विविध विधामा लागे पनि उनको एउटा प्रमुख क्षेत्र भनेको कविता हो। सरल तथा सहज रूपमा जीवनका विविध अनुभूति र संवेदनालाई आत्मीयताका साथ व्यक्त गर्नु उनको काव्यिक विशेषता हो। कवितामा आफ्नो विशेषतालाई प्रखरता दिन उनले घामलाई विभिन्न सन्दर्भमा रेखांकित गर्न थालेका छन्। घामलाई विम्ब बनाएर कवितामा अभिव्यक्त गर्ने सन्दर्भमा पछिल्लो समय उनको घामको पर्खाल कविताकृति प्रकाशित भएको छ। प्रकृतिजन्य शब्दका माध्यमबाट जीवनका अनेकन सन्दर्भ हेर्न र व्यक्त गर्न सकिन्छ। उनले केही समयदेखि घाममाथि अनुभूति र चिन्तनलाई जोडेर कविता लेख्दै आएका छन्। मेरो घाम, घामको चुम्बन पछिल्लो प्रकाशन घामको पर्खाल आदि शीर्षकबाट उनी घामलाई केन्द्र बनाएर सिर्जनामा लिप्त रहेको देखिन्छ। घामलाई केन्द्रमा राखेर त्यसमार्फत उनले मानवीय सरोकारका विषयलाई अभिव्यक्त गर्ने प्रयास भने गरेका छन्। कविहरू प्रकृति र समाजिक परिवेशसित सम्बन्धित विषयलाई नै प्रतीक र विम्बको निर्माण गरेर अनुभूति, विचार र संवेदनालाई अभिव्यक्त गर्छन्। अनुभूतिमा स्रष्टाको मात्र अनुभूति वा विचार निहित हुँदैन। ती अनुभूतिसित आफ्ना र अरूका चिन्ता र सरोकार साथै चेतना पनि जोडिएका हुन्छन्। यसले नै साहित्यलाई सार्वजनीन बनाउन सघाउ पुग्छ। वास्तवमा कविले कवितामा शब्द र शिल्पले भाव सम्प्रेषण गर्ने हो। त्यसमा कविकै अनुभूति मात्र हुन्छ भन्ने छैन। प्राय:ले भोगेको विचारलाई नै स्रष्टाले प्राथमिकता दिने हो। स्रष्टाले केवल शब्द प्रदान गर्ने हो, विम्बको निर्माण गरेर भावलाई प्रभावकारी बनाइदिने हो। चिन्तनका नयाँ नयाँ दैलाहरू देखाइदिने हो। स्रष्टाहरूले भावना अनुभूति व्यक्त गर्न कहिलेकाहीँ कुनै खास शब्द, विम्ब, वस्तु र चित्रको निर्माण र सहारा लिएको हुन्छ। स्रष्टाहरू आगो, पानी, पहाड, जंगल, आकाश, नदी, समुद्र, चट्टान, हुरी, धुलोजस्ता शब्दमार्फत अनुभूतिलाई नयाँ नयाँ अर्थ दिन्छन्। ईश्वर, मृत्यु पानी, आकाश, समुद्र, पहाड आदि शब्दमार्फत केन्द्रित विषयमा केही स्रष्टाले अनुभूतिका विम्बहरूको निर्माण गरेर सिंगो कृति निकालेका छन्। यहाँ कवि लाकोजूले पनि घामलाई काव्यको विषय बनाएका छन्। अर्थात् घाममार्फत उनले भावना, अनुभूति र चिन्तनलाई गहिरो अर्थ दिन खोजेका हुन्। घामको पर्खालमा मानिसमा एकअर्काप्रति विश्वास र मेल हराउँदै गएको, संवेदना शून्यताको बढ्दो अवस्था, राजनीतिक क्षेत्रमा देखिएको विकृतिले जनजीवन निरीह र कष्टप्रद बनेको जस्ता विषय छन्। सत्तामा पुगेपछि गाउँसहर र छाप्रोप्रति उपेक्षा गर्ने प्रवृत्ति मौलाएको, मानवीय सम्बन्धमा देखा परेको विघटन, विभेद, उपेक्षा, दूरी, तृष्णा, ईष्र्या बढेको विषय पनि कृतिमा छ। मानवले जे गरे पनि प्रकृतिले भने सबैका लागि समान व्यवहार गरेको विषय कविले राम्ररी उठान गरेका छन्। यथार्थ र वास्तविकतामा भन्दा देखावटी र प्रचारमा ज्यादा मोहित हुने स्थिति देखा परेको आदि सन्दर्भ जो समसामयिक विषय हुन्, लाई पनि उनले कवितामा कोरेका छन्। कवितामार्फत कविले जीवनमा घामका अनुभूतिहरूलाई प्रत्यक्ष र परोक्ष अर्थहरूबाट बोध गराउन खोजेका छन्। घामको न्यानो जीवनको आवश्यकता हो। जीवनका लागि अत्यावश्यक घामलाई पनि छेक्ने तŒवहरू हुनु भनेको समाजमा गलत तत्वहरू पनि उत्तिकै रहेको देखाउनु हो। घामले दिने न्यानोपन, सुखद अनुभूति र हार्दिकतासित जोडिनु मानवीय जीवनको आपसी सम्बन्ध र व्यवहारको पुष्टि हो। कोर्नु छ नौलो आयाम, जीवनका कथा, विश्वास, तिमीलाई, लुकाउनु छ र थापिरहुँ आदि कवितामा घामको सन्दर्भ छ। तर यहाँ घामको सन्दर्भ प्रत्यक्ष नभए पनि घामले दिने अर्थ र व्यञ्जना अनुभूत हुने भाव भने अन्य कवितामा पनि छन्। घामले तिमीलाई ताप र राप दिन्छु उसलाई दिन्न भन्दैन पानीले तिम्रो प्यास मेट्छु उसको मेट्दिनँ भन्दैन (कोर्नु छ नौलो आयाम)। प्रकृति सबैका लागि समान हो। यसलाई दिन्छु र उसलाई दिन्न, यसको मात्र हो उसको होइन भन्ने खालको विभेदको व्यवहार उसबाट हुन्न। सबैसित समान व्यवहार नै प्रकृतिको विशेषता हो। तर प्रकृतिको विशेषता विपरीत मानिसबाट भने अनेकन प्रकारले विभेद गर्ने, असहिष्णु हुने र संवेदनहीन भएर व्यवहार गर्नेजस्ता उदाहरण छन्। त्यही कारण दमित सत्यमा कविले ओठसम्म सत्य आउन नसकेको विवशतालाई औंल्याएका छन्। लुकाउनु छ कवितामा जिन्दगीको घाउ कसैलाई देखाउनु हुन्न, लुकाउनु पर्छ भन्ने बोधका साथ दु:खमा रुझेका निराशालाई आशाको पारिलो घाममा सुकाउनुपर्छ भन्ने भावनालाई अगाडि सारिएको छ। जीवनको विसंगति कस्तो भने जेलाई हामी मलम ठान्छांैं यथार्थमा त्यो नुन भइदिन्छ। छलिया, विश्वास, विकास, सरकार, गाउँको सिंहदरबार र म अभिमन्युजस्ता कविता मुख्यत: राजनीतिक विषयमा केन्द्रित छन्। आजको मान्छे चक्रव्यूहमा फँसिरहेको तर चक्रव्यूह तोड्न सिकाउने द्रोणाचार्य नहुनु आजको अर्को सत्य हो। गाउँमा सिंहदरबारसँगै शासन गर्ने राजाहरू पनि आउन थालेबाट समस्या झनै गहिरिएको, समय फेरिए पनि सरकारको प्रवृत्ति नफेरिएको, छल्ने र ढाँट्ने प्रवृत्ति झनै बढेको, विश्वासलाई दाउमा हालेपछि सबथोक गुम्नुको नियति नै आजको यथार्थ हो। यस्ता विकृतिहरूका विरोधमा लेखिएको कविता हो, बेला आएको छ र पत्थर। विकृति विसंगति, निराशालाई छोडेर आशा, विश्वास र भरोसाको गायन पनि केही कवितामा छन्। यहाँ विरोधको, आक्रोशको ठूलो स्वर छैन। अत्यन्त नरमसित यथार्थको स्वीकारोक्ति र सन्तोषलाई सहजताका साथ लिने प्रवृत्ति देखिन्छ। नेपालीहरूको सन्तोष मान्ने प्रवृत्तिमाथि लेखिएको कविता हो चढ्नु छैन शिखर मलाई। नेपालीहरू सगरमाथा हेरेर बेंसीमै रमाउन सक्छन्। फेदीमै जीवन गुजार्न सक्छन्। गलत, लुकाउनु छ, एक्लो, मेरो अक्षमता, सपना, प्रश्न, बुँख्याचा आदि कवितामा यस्तै चेतनाका अतिरिक्त वैयक्तिक अनुभूति र संवेदनालाई आफ्नै छातीभित्र राखिछोड्ने, सत्यलाई चुपचाप स्वीकार्ने र प्रतिक्रियालाई दमित रूपमा व्यक्त गर्ने भावहरू छन्। केही कवितामा जीवनको दर्शन र शाश्वत भाव, मानवीय सम्बन्धले निर्धारण गर्ने अनुभूति, प्रेमको हार्दिक पक्ष, शान्तिको कामना, सकारात्मक सोचबाट समाजलाई चलाउनुपर्ने जस्ता विचारहरू आएका छन्। थापिरहूँ, तिमीलाई, स्मृति, तिमी, मुस्कान फाल्नुपर्छ, प्रिय मन, दमित स्पर्श, जीवनका कथा आदि कवितामा यस प्रकारका भावहरू छन्। संग्रहमा भएका विविध भावका कविताहरूमा प्रश्न, म अभिमन्यु, चढ्नु छैन शिखर मलाई, पत्थर, भोक, गलत, सरकार आदि कविता विशेषगरी सहज अभिव्यक्तिका दृष्टिले प्रभावकारी छन्। विषयको आकारमा भन्दा कवि लाकोजू भावको संक्षेपीकरण र प्रस्तुतिमा विशेष ध्यान दिन्छन्। अत: उनका प्राय: कविताहरू छोटा र अर्थपूर्ण छन्। घामको प्रतीकलाई लिएर केही सन्दर्भबद्ध कविताहरू लेखेका उनले प्रस्तुत कृतिमा पनि घामसित सम्बद्ध विम्बमार्फत अनुभूतिहरू व्यक्त गरेका छन्। तथापि घाममार्फत जीवनका पछिल्ला सन्दर्भ र अनुभूतिलाई व्यक्त गर्न सकिन्छ। यहाँ समसामयिक विसंगति, मानवीय सम्बन्धमा आएको तिक्तता, पारिवारिक विघटन, संवेदनहीनता, प्रविधिका कारण आएको अन्योल, वैश्विक सन्दर्भजस्ता पछिल्ला विषयलाई घामको विम्बमार्फत अभिव्यक्त गर्न नसकिने होइन। त्यो आउन बाँकी नै छ। घाम प्रकृतिको अजस्र स्रोत हो। कविको चिन्तन र सोचले त्यसमार्फत धेरै सन्दर्भ र नयाँ नयाँ विम्बको निर्माण गर्न सकिन्छ। यहाँ घामको पर्खालले विम्बको एउटा आकार दिए पनि घामसित पर्खालको अर्थमा तादात्म्यता भएन कि भन्ने लाग्छ। घामको पर्खाल भन्नासाथ त्यसले रोक्ने वा छेक्ने कुरा गर्छ। घाम र पर्खालविपरीत अर्थबोघ गर्ने शब्दलाई कविले नयाँ अर्थ दिन खोजेको पनि हुन सक्छ। त्यसमाथि कविता नहुँदा अर्थ प्रक्षेपणमा केही आघात पुगेको छ।"
स्रोत नखुलेको १५ लाख ७० हजार रुपैयाँसहित एक जना पक्राउ,"कपिलवस्तु : स्रोत नखुलेको १५ लाख ७० हजार नगद नेपाली रुपैयाँसहित प्रहरीले एक जनालाई पक्राउ गरेको छ । पक्राउ पर्नेमा मायादेवी गाउँ पालिका वडा नं ७ वसन्तपुर बस्नेत ३० वर्षीय निरज कुमार मिश्र रहेको जिल्ला प्रहरी कार्यालयले जनाएको छ । स्रोत नखुलेको रकम भएका कारण बरामद गरिएको १५ लाख ७० हजारसहित मिश्रलाई पक्राउ गरी थप अनुसन्धान अघि बढाइएको प्रहरी नायब उपरीक्षक मोहनमणि अधिकारीले बताए । साइकलमा बर्रोहियादेखि तौलिहवा जाँदै गर्दा बाटोमा रोकेर मिश्रलाई चेक जाँच गर्दा उनले बोकेको कालो झोलामा सो रकम बरामद गरिएको प्रहरीले जनाएको छ । पक्राउ परेका मिश्रलाई मुलुकी अपराध संहिता, २०७४ को दफा १२५ को क बमोजिम हुण्डी सम्बन्धी कारोबार गर्न नहुने कसूर मुद्धामा थप अनुसन्धानका लागि ७ दिन म्याद थप गरि जिल्ला प्रहरी कार्यालयको नियन्त्रणमा राखिएको छ ।"
"अमेरिकामा तन, नेपालमा मन","तन पो अमेरिकामा हुन्छ, मन त नेपालमै घुम्छ नि। यो मन त मेरो नेपाली हो। नेपाली मूलका अमेरिकी नागरिक डा अनन्त सुवेदी यसै भन्छन् र घोत्लिन्छन्, नेपालका लागि। नेपाली मूलका अमेरिकी नागरिक हुन्, डा अनन्त सुवेदी। प्राय: उनी अमेरिकाको नर्थ क्यारोलिनाको केरीस्थित क्लिनिकमा तल्लीन हुन्छन्। शरीरका जोर्नीमा प्रभाव परेर कक्रक्क परेका बाथरोगीको सेवामा जुटेको भेटिन्छन् उनी। फुर्सद भयो कि नेपाल र नेपालीका लागि के गर्न सकिन्छ ? भनेर घोत्लिन्छन्। किन त ? उनी भन्छन्, तन पो अमेरिकामा हुन्छ, मन त नेपालमै घुम्छ नि। यो मन त मेरो नेपाली हो। जेनवाई पुस्ता (मिलेनियम जेनरेसन) का सुवेदी बाथरोग विशेषज्ञ हुन्। डायस्पोरामा रहेर उनी अमेरिकानेपाल मेडिकल फाउन्डेसन (एएनएमएफ) मार्फत नेपालको स्वास्थ्य उपचारमा सहयोग गर्छन्। विभिन्न अनुसन्धानले भन्छ, बाथ रोग दुई सयभन्दा बढी प्रकारका छन्। तर, नेपालमा बाथ रोग विशेषज्ञहरू दुई दर्जन पनि छैनन्। यो न्यून संख्यामा कसरी वृद्धि कसरी गर्न सकिन्छ ? ४२ वर्षीय सुवेदी निधार खुम्च्याउँदै भन्छन्, के गर्न सकिएला ? यही प्रश्नले सधैं घोच्छ। योजना बनाउँदै छु।  बुवा संस्कृतका गुरु, आमा गृहिणी। तीन सन्तानमध्ये कान्छा सुपुत्र हुन्, सुवेदी। सुवेदीलाई आमाले डोहोर्याउँदै मावली जाँदाका पलहरू स्मरणयोग्य लाग्छन्। एउटै चट्टानबाट बनेको सहरका रूपमा चिनिने पनौतीमा जन्मिए हुर्किए। बाल्यकाल स्मरण गर्दै उनी भन्छन्, आमासँग मामाघर जाँदा खुसी भइन्थ्यो। हजुरआमा, सानिमाले आफ्ना हातहरू कक्रक्क परेको दु:खेसो आमालाई सुनाउनु हुन्थ्यो। उहाँहरूलाई कसरी उपचार गरेर निको पार्न सकिएला ? म भित्रभित्रै पिरोलिन्थें। मेरो बाल मनमस्तिष्कमा उदासी छाउँथ्यो। सुवेदीको यो इतिहास फुत्त उम्केर अहिले भविष्य बनेको छ। त्यही हात कक्रक्क पार्ने बाथ रोगमै विशेषज्ञता हासिल गर्न पुगे उनी। बाल शरीर दौडाउँदै गरेको त्यो मावली यात्रा भविष्यका लागि शुभमुहूर्त झैं भयो। युवा शरीर सात समुद्र पारि पुगेको छ। यो विशेषज्ञता हासिल सजिलै भएको होइन। प्रयास गर्न उनले दिलोज्यान दिए। हण्डर र सास्ती त कति खेप्नु पर्यो पर्यो। त्यो उनैलाई थाहा छ। प्रतिकूलतालाई अनुकूल बनाउँदै उनले मेहनत गर्न छोडेनन्। बिरामीप्रतिको लगाव लत्याएनन्। अमेरिकी प्रोफेसरहरूलाई पनि नतमस्तक बनाए। जसका कारण उनले अवार्डसमेत हात पारे। फलस्वरूप अमेरिकन कलेज अफ फिजिसियन्स, मेरिल्यान्ड च्याप्टरबाट उनले एक्सिलेन्स अवार्ड हात पारेका छन्। त्यस्तै, मेडस्टार गुड समरिटान हस्पिटलबाट एम्बुलटरी मेडिसिनमा आउटस्ट्यान्डिङ पर्फर्मेन्स अवार्ड पाएका छन्। बिहान पौने ५ बजे उठिसक्छन्, उनी। नित्यकर्मपछि दम्पती नै १५ मिनेट जति नियमित योग गर्छन्। अनुलोम, विलोम, कपालभातीजस्ता प्राणायामको अभ्यास गर्छन्। एरोबिक व्यायाम पनि कहिल्यै छुट्दैन। सातामा दुई दिन मांसपेशी मजबुत बनाउने व्यायाम गर्छन्। एक घण्टा ड्राइभ गर्दै क्लिनिक पुग्छन्। गठिया बाथ, भास्कुलाइटिस, अस्टियोअर्थराईटिस, लुपसलगायतका विभिन्न बाथ रोगका बिरामीको उपचारमा ध्यान दिन्छन्। राति सुत्ने बेलामा दिनभरिको कार्यव्यस्तताको स्मरण गर्छन्। समीक्षा गर्छन्। उनको मान्यता छ, नियमित शारीरिक अभ्यास गर्ने, मस्त निदाउने, तनावरहित जीवन जिउने। यो किनकि असल सामाजिक कनेक्सन भएको व्यक्तिको जीवन हेल्दी र ह्याप्पी हुन्छ।  सुवेदी बिरामीलाई उच्च प्राथमिकता दिन्छन्। कुन खालको बाथ रोग हो ? त्यसको बारेमा सुसूचित गर्छन्। कस्तो र कसरी उपचार गरुँ ? बिरामीलाई नै सोध्छन्। उपचारका सम्पूर्ण आयामबारे झन्झट नमानी बताउँछन्। राय लिन्छन्। बिरामीलाई विभिन्न किसिमका उपचार प्रणालीबारे जानकारी दिएर छनोटको अवसर दिइन्छ। पेसेन्ट फस्र्ट (बिरामीलाई पहिलो प्राथमिकता) भनिन्छ, भन्छन्, नेपालमा डाक्टर फस्र्ट भन्ने सोच छ। कुन उपचार र कस्तो उपचार गर्ने भन्ने बिरामीलाई जानकारी दिन अनिवार्य ठानिँदैन। डाक्टरले नै छनोट गर्छ। आफ्नो रोगप्रति कौतुहल राख्दै जिज्ञासा राख्नेप्रश्न गर्ने बिरामीप्रति झर्किनु साटो पर्याप्त जानकारी दिएर खुसी बनाउनुपर्ने उनको सुझाव छ। भन्छन्, प्रश्न गर्ने वा जिज्ञासा राख्ने बिरामीको अधिकार हो। बिरामीले अधिकारको प्रयोग गरेको बेला चिकित्सकले धन्यवाद भनेर सौहाद्रपूर्ण व्यवहार गर्नुपर्छ। ओपन माइन्डमा गरिने संवादले डाक्टरबिरामीको सम्बन्ध पनि सुमधुर बन्छ। दूषित वातावरणमा बस्ने, अस्वस्थ खानपान र जीवनशैलीले पनि बाथ रोग निम्त्याउँछबढाउँछ। बिरामीलाई उपचार गर्नुअघि नै उपचार विधिबारे सुसूचित गर्छन् उनी। कुन उपचार विधि मन पर्छ ? बिरामीलाई छनोट गर्न सुझाउँछन्। बिरामीकै इच्छालाई प्राथमिकता दिन्छन्। भन्छन्, उपचारको छनोट गर्ने अधिकार बिरामीको हो। नेपालमा बिरामीलाई उपचारमा छनोट गर्न दिइँदैन। डाक्टरले जे राय दिन्छन्, त्यसैलाई शिरोपर गर्नुपर्छ। यो सोच र व्यवहार त्रुटिपूर्ण छ। अमेरिकामा बिरामीलाई छनोट गर्ने अवसर दिइन्छ। माया मातृभूमिको : अमेरिकी नायिकागायिका भेनेसा हजेन्सले भनेकी छन्, मिहिनेत गर्नुहोस्। सपना देख्न नछाड्नु होस्। तर, आफू कहाँबाट आएको थिएँ, कहिल्यै नभुल्नुहोस्। सिद्धार्थ वनस्थलीको शाखा पनौतीमा थियो। २०५५ सालमा उनले सिद्धार्थ वनस्थलीबाट फलामे ढोका भनिने एसएलसी उत्तीर्ण गरे। काठमाडौं विश्वविद्यालयबाट एमबीबीएस र एमडी गरे। केही समय उनी इन्टर्नका रूपमा नेपाली बिरामीको उपचारमै संलग्न रहे। कुनै बेला अमेरिकाको रजिस्टर्ड डाक्टरको सपना देख्ने डा सुवेदीको सपनाले मूर्तरूप लिएको छ। उनी अमेरिकन बोर्ड अफ इन्टर्नल मेडिसिन र र्र्युमाटोलोजी बोर्ड सर्टिफिकेसनबाट बोर्ड सर्टिफाइड हुन्। सुवेदीले द जोन हप्किन्स स्कुल अफ मेडिसिन, बाल्टिमोरबाट एमडी गरेका छन्। युनिभर्सिटी अफ म्यासाचुसेट्सबाट जनस्वास्थ्य विषयमा एमपीएच गरेका छन्। अहिले इम्पावर्ड आर्थराइटिस एण्ड र्र्युमाटोलोजी सेन्टर खोलेर बाथरोगीको सेवामा तल्लीन छन्। नर्थक्यारोलिना र त्यसवरपरका सहरहरूका बाथरोगीहरूलाई गुणस्तरीय सेवा दिइरहेका छन्। सहयात्री हुन्, डा मनिषा घिमिरे। जनरल फिजिसियन उनी चाहिँ टेलिमेडिसिन माध्यमबाट घरबाटै बिरामी हेर्नउपचार गर्नमा व्यस्त छिन्। दम्पतीलाई जन्मभूमिप्रतिको स्नेह गढेको छ। नेपालमै जन्मियौं। हुर्कियौं। पढ्यौं। देशले हामीलाई लगानी गरेको छ, दुवै भन्छन्, जन्मभूमिप्रति स्नेह प्रकट गर्नु छ। हाम्रो व्यक्तित्व बनाउन सहयोग गरेको मुलुकलाई केही अवश्य दिनु छ। यतिबेला नेपाल आएका उनी फुर्सदिलो समय परिवारसँग बिताउन, घुमफिर गर्न र पुस्तक अध्ययन गर्न रुचाउँछन्। नेपालीलाई निरोगी बनाउने उपायमा योगदान गर्न चाहन्छन्। भन्छन्, अमेरिकामा बस्दाबस्दै पनि नेपालमा के योगदान गर्न सकिन्छ त ? यो प्रश्नले घोचिरहन्छ। जवाफ खोज्दै मातृभूमिले डोहोर्याइरहन्छ। अमेरिकाबाटै नेपाली आमाबुवा, दाजुभाइ, दिदीबहिनीलाई बाथ रोगका बारेमा सचेतना फैलाउने सोच छ। सञ्चारमाध्यम र सामाजिक सञ्जालको उपयोग गर्न सकिन्छ नि। विश्वव्यापीकरण र सूचना प्रविधिले संसारलाई एउटै गाउँमा रूपान्तरण गरेको छ। अमेरिकामै रहेर पनि जन्मभूमिमा धेरै योगदान गर्न सकिने उनको लेखाजोखा छ। नेपालमा बाथ रोगीको उपचारमा पहुँच पुर्याउन पर्याप्त मात्रामा बाथ रोग विशेषज्ञ उत्पादन गर्नुपर्छ भन्ने उनको सोच छ। पाटन स्वास्थ्य विज्ञान प्रतिष्ठानसँग सहकार्य गरेर फेलोसिप कार्यक्रममा सहयोग गरेका छन्। हरेक वर्ष आउँदा पाटन पुग्छन्। विशेषज्ञ चिकित्सक र अन्य विद्यार्थीसँग अन्तरक्रिया गर्छन्। डा सुवेदी थप्छन्, स्वदेशमै रहेर नेपालीजनको सेवामा तल्लीन जनशक्तिको क्षमतादक्षता वृद्धिमा सघाउने नै मेरो दीर्घकालीन सोच हो।"
"एनपीएलपछि एनकेएल : कबड्डीको शान,अन्तर्राष्ट्रिय पहिचान","काठमाडौं : कबड्डी भन्नेबित्तिकै धेरैले आफ्नो बाल्यकालको सम्झिन्छन् । बाल्यकालमा साथीहरूसँग खेलेको यो खेल सम्झियो भने धेरैको मानसपटलमा पुराना यादलाई ताजा गराइदिन्छ । नेपालीको मन, मस्तिष्कमा गढेको कबड्डी २०७४ जेठ ८ गते अघिसम्म नेपालको अनौपचारिक रूपमा राष्ट्रिय खेल थियो । २०७४ जेठ ८ मा सरकारले भलिबललाई राष्ट्रिय खेल घोषणा गरेपछि मात्रै यसले राष्ट्रिय खेलको मान्यता गुमाएको हो । नेपालको मनमनमा बसेको यो खेललाई लोकप्रिय र व्यावसायिक बनाउन एस्ट्रोनिक्स म्यानेजमेन्ट कम्पनी लागेको छ । धेरैको मन बसेको खेल भइकन पनि पछिल्लो समय ओझेलमा परेको कबड्डीलाई फ्रेन्चाइज मोडलमार्फत लोकप्रिय बनाउन एस्ट्रोनिक्स म्यानेजमेन्ट कम्पनी लागेको हो । एस्ट्रोनिक्सले फ्रेन्चाइज टिमको अवधारणामा नेपाल कबड्डी लिग (एनकेएल) आयोजना गरेर यसको साख र लोकप्रियतालाई पुनः फर्काउन लागिपरेको हो । एनकेएललाई लिएर आफू निकै उत्साहित रहेको आयोजक एस्ट्रोनिक्स म्यानेजमेन्ट कम्पनीका अध्यक्ष अमितकुमार बेगानी बताउँछन् । कबड्डी, स्क्वास, ब्याडमिन्टन, टेबुलटेनिसलगायत थुप्रै खेलका खेलाडीसमेत रहेका बेगानी सबै खेलको मिश्रण कबड्डीमा पाइने बताउँछन् । सबै खेलको मिश्रण कबड्डीमा पाइन्छ । जुन छोटोमीठो छ । हामीले नेपाली कबड्डीको स्तर वृद्धि नगरेसम्म यसको आकर्षण बढाउन सकिँदैन, उनी भन्छन्, नेपाली कबड्डीलाई विश्वस्तरमै पुर्याउनका लागि एनकेएललाई स्तरीय बनाउन कुनै पनि सम्झौता नगरी लगानी गरेका छौं । यसले नेपाली कबड्डीलाई व्यावसायिक बनाउन महत्त्वपूर्ण भूमिका खेल्नेछ । उनले एस्ट्रोनिक्स नेपाल कबड्डी लिग खेलमात्र नभएर सारा युवाको सपना रहेको र नेपाली कबड्डीलाई अन्तर्राष्ट्रियस्तरमा पुर्याउने लक्ष्य रहेको बताए । एनकेएल खेल मात्र नभएर सारा नेपालीको सपना हो । नेपाली कबड्डीलाई विश्वमञ्चमा पुर्याउने प्रयास हो । युवाहरूलाई माथि उठाउन, विश्वसामु नेपालको प्रतिभा पुर्याउनु हो, उनले भने । यसैगरी, राष्ट्रिय खेलकुद परिषद्का सदस्यसचिव टंकलाल घिसिङले नेपाली खेलकुदको विकास र विस्तारका लागि निजी क्षेत्रबाट ठूलो योगदान भइरहेको बताउँदै नेपाल कबड्डी लिगले पनि नेपाली खेलकुदको विकासमा महत्त्वपूर्ण योगदान पुर्याउने बताए । गत मंसिर ३० मा भएको खेलाडी ड्राफ्ट कार्यक्रममा उपस्थित घिसिङले भनेका थिए, निजी क्षेत्रबाट देशको खेलकुदको लागि ठूलो योगदान भइरहेको छ । ठूला कार्यक्रम आइरहेका छन् । यसमा एनकेएल पनि आएको छ । एनकेएलको सुरुवातले कबड्डीलाई नेपालमा विकास, विस्तार र व्यावसायिकताको मार्गमा लाने विश्वास छ । व्यावसायिकताको मार्गमा कबड्डी निजी क्षेत्रबाट देशको खेलकुदको लागि ठूलो योगदान भइरहेको छ । ठूला कार्यक्रम आइरहेका छन् । यसमा एनकेएल पनि आएको छ । एनकेएलको सुरुवातले कबड्डीको विकास, विस्तार र व्यावसायिकताको मार्गमा लाने विश्वास छ । अब कबड्डीजस्तै अन्य खेलले पनि व्यावसायिकताको बाटो रोज्नु पर्दछ । टंकलाल घिसिङ, सदस्यसचिव, राष्ट्रिय खेलकुद परिषद् १९औं एसियाली खेलकुदपछि चर्चा विगतमा लोकप्रियताको शिखरमा रहेको यो खेल लामो समयसम्म गुमनाम झैं अवस्थामा रह्यो । संघका पदाधिकारीबीचको टकराब र द्वन्द्वले कबड्डीले समयानुकूल फक्रिने अवसर पाउन सकेन । राष्ट्रिय खेलकुद प्रतियोगिता र केही अन्तर्राष्ट्रिय प्रतियोगितामा सीमित बन्न पुग्यो । डेढ वर्षअघि चीनको हाङझावमा आयोजना भएको १९औं एसियाली खेलकुदमा पहिलो सहभागितामै ऐतिहासिक कांस्य पदक जितेपछि कबड्डीले चर्चा बटुलेको हो । १९औं एसियाली खेलकुदको महिला कबड्डीमा सात राष्ट्रले सहभागिता जनाएका थिए । थोरै राष्ट्रले सहभागिता जनाए पनि पदक जित्न नेपाली खेलाडीले धेरै मेहनत गरेका थिए । सहभागी राष्ट्रलाई दुई समूहमा विभाजन गरिएको थियो । साबिक विजेता इरानसँगै नेपाल र बंगलादेश समूह बीमा परे । नेपाले समूह चरणको खेलमा बंगलादेशलाई पराजित गरेको थियो भने इरानसँग पराजय बेहोरेको थियो । एक जित र एक हारको नतिजासहित सेमिफाइनलमा पुगेको नेपाल सेमिफाइनलमा पराजित भएपछि कांस्य पदक पक्का गरेको थियो । त्यो पदक नेपालका लागि ऐतिहासिक थियो । यसअघि नेपालले एक रजत र २२ कांस्य पदक जिते पनि टिम इभेन्टमा भने पदक जित्न सकेको थिएन । टिम इभेन्टमा पदक जित्ने नेपालको सपना हाङझावमा पूरा भएको थियो । अखिल नेपाल कबड्डी संघका महासचिव अरविन्दकुमार झा पनि १९औं एसियाली खेलकुद प्रतियोगितापछि नेपाली कबड्डीले बढी चर्चा र लोकप्रियता पाएको बताउँछन् । हामीले सन् २०१९ मा नेपालमै आयोजना भएको १३औं दक्षिण एसियाली खेलकुद (साग) मा रजत पदक जितेका थियौं । त्यो बेला नेपालले ऐतिहासिक रूपमा ५१ स्वर्ण जितेकाले रजत पदकको धेरै चर्चा भएन, महासचिव झा भन्छन्, १९औं एसियाली खेलकुदमा कांस्य पदक जितेपछि भने धेरै चर्चा बटुल्न सफल भयो । एनकेएलपछि यसले झनै चर्चा र लोकप्रियता पाउने विश्वास छ । खेलाडीको अध्ययन गरेपछि एनकेएलको अवधारणा एस्ट्रोनिक्स म्यानेजमेन्ट प्रालिका अध्यक्ष अमितकुमार बेगानीले नेपालमा कबड्डी खेलाडीका बारेमा अध्ययन गरेपछि मात्रै एनकेएल आयोजनाको तयारी थालेको बताए । नेपालको पुरानो र चर्चित खेल भए पनि यसका बारेमा यकिन तथ्यांक कोहीसँग थिए । त्यसैले हामीले कबड्डीका विषयमा एउटा अध्ययन गर्ने निर्णय गर्यौं । अध्ययनका क्रममा यो खेल देशको तराई र पश्चिमी क्षेत्रमा निकै लोकप्रिय रहेको पायौं, बेगानी भन्छन्, अनुसन्धान गर्दा नेपालमा २० हजारभन्दा बढी खेलाडी पाइयो । कबड्डी काठमाडौंमा पनि खेलिन्छ । दक्षिण एसियामा भूगोल सुहाउँदो पनि छ । भारतमा क्रिकेटपछि सर्वाधिक हेरिने खेल कबड्डी नै हो । त्यसैले हाम्रा खेलाडीलाई त्यो स्तरमा पुर्याउने लक्ष्य बोकेर यसमा होमिएका हौं । अखिल नेपाल कबड्डी संघका महासचिव झा पनि नेपालमा खेलाडीको कमी नरहेको र काठमाडौं महानगरपालिकाभित्रका विद्यालयमा मात्रै सात सयभन्दा बढी खेलाडी रहेको दाबी गर्छन् । अन्य खेलको तुलनामा कबड्डीका खेलाडी धेरै छन् । देशका जुनसुकै भागमा पनि यो खेल खेल्न सकिन्छ । लगानी पनि धेरै चाहिँदैन । ७ सय ५३ वटै पालिकामा हाम्रा खेलाडी छन्, उनी भन्छन्, हामीसँग खेलाडीको कमी छैन । चौथो नेपाली फ्रेन्चाइज लिग त्रिपुरेश्वरस्थित राष्ट्रिय खेलकुद परिषद्को कभर्डहलमा सञ्चालन हुने एनकेएल क्रिकेट, फुटबल र भलिबलपछिको चौथो फ्रेन्चाइज लिग हो । यसअघि क्रिकेटको नेपाल प्रिमियर लिग (एनपीएल), फुटबलको नेपाल सुपर लिग (एनएसएल) र भलिबलको नेपाल भलिबल लिग (एनभीएल) आयोजना भइसकेको छ । क्रिकेट, फुटबल र भलिबलमा जस्तै कबड्डीमा पनि एनकेएलले राम्रो पहिचान बनाउने एस्ट्रोनिक्सका अध्यक्ष बेगानीको विश्वास छ । कबड्डीको विकाससँगै देशको पहिचान र खेलाडीको भविष्यका लागि पनि एनकेएल आयोजनामा अगाडि बढेको उनी बताउँछन् । विराटनगरबाट उदाएको व्यावसायिक समूह बेगानी ग्रुपको नेतृत्व गरिरहेका उनले एनकेएलको पहिलो संस्करणमा तीन करोडभन्दा बढी लगानी हुने उल्लेख गर्दै लगानी फिर्ताभन्दा पनि खेलको विकासलाई जोड दिएको बताए । १० वर्षको सम्झौता, ६ टोलीबीच प्रतिस्पर्धा नेपाल कबड्डी लिग शुक्रबारबाट सुरु भएको छ । फ्रेन्चाइज टिमको अवधारणामा सञ्चालन गरिएको प्रतियोगिता राउन्ड रोबिन लिग र नकआउटका आधारमा माघ १८ गतेसम्म सञ्चालन हुनेछ । एस्ट्रोनिक्स म्यानेजमेन्टको आयोजनामा हुने प्रतियोगितामा ६ टोलीको सहभागिता रहेको छ । गत वर्ष नै एस्ट्रोनिक्स म्यानेजमेन्टले अखिल नेपाल कबड्डी संघसँग दसवर्षे सम्झौता गर्दै एनकेएल आयोजनाको अधिकार लिएको थियो । संघका महासचिव झा सुरुमा पुरुष लिग आयोजना र केही समयपछि महिला लिग पनि गर्ने सहमतिमा एस्ट्रोनिक्ससँग १० वर्षको सम्झौता गरिएको बताउँछन् । नेपालमा पहिलो पटक पुरुष कबड्डी लिग हुन लागेको छ । पुरुष लिग भएको केही समयपछि महिला लिग पनि गर्ने गरी संघले एस्ट्रोनिक्स म्यानेजमेन्टसँग सम्झौता गरेको छ, महासचिव झा भन्छन्, केही समयपछि महिलापुरुष दुवैको फ्रेन्चाइज लिग हुनेछ । भारतको प्रोकबड्डीबाट प्राविधिक जनशक्ति ल्याएर एनकेएलमा नेपालीलाई तयार पारिएको छ । प्रोकबड्डी लिगका प्राविधिक निर्देशक, मेन्टर र ६ जना प्रशिक्षकले प्रशिक्षण दिइरहेका छन् । एनकेएलको पहिलो सिजनमा विराटनगर ब्यान्डिट्स, जनकपुर नाइट्स, काठमाडौं माभरिक्स, पोखरा लेकर्स, हिमालयन रेडर्स (बुटवल) र धनगढी वाइल्डक्याट्स सहभागी छन् । राउन्ड रोबिन लिगको शीर्ष चारमा रहने टिम नकआउट चरणमा प्रवेश गर्नेछन् । जहाँ इलिमिनेटर र क्वालिफायर खेल्दै फाइनल खेल्ने दुई टिमको टुंगो लाग्नेछ । प्रतियोगिताको उद्घाटन खेलमा काठमाडौं माभरिक्स र पोखरा लेकर्स भिड्ने छन् । एनकेएलमा स्वदेशी ६६ र विदेशी १८ खेलाडीले प्रतिस्पर्धा गर्नेछन् । थाइल्यान्ड र बंगलादेशका ६६, श्रीलंकाका र केन्याका ३३ जना खेलाडी नेपाल आइसकेका छन् । हरेक टिममा स्वदेशीविदेशी गरी १४ खेलाडी छन् । यी विदेशी खेलाडीले खेल्दैछन् एनकेएल पहिलो संस्करणको नेपाल कबड्डी लिगमा ६६ स्वदेशी र १८ विदेशी खेलाडीले प्रतिस्पर्धा गर्दैछन् । भारतको प्रोकबड्डीबाट प्राविधिक जनशक्ति ल्याएर सुरु गरिएको लिगमा थाइल्यान्ड, बंगलादेश, केन्या र श्रीलंकाका १८ खेलाडीले प्रतिस्पर्धा गर्दैछन् । एस्ट्रोनिक्स म्यानेजमेन्टका अध्यक्ष अमितकुमार बेगानी प्रोकबड्डीलगायत विश्वका चर्चित प्रतियोगितामा सहभागिता जनाइसकेका विदेशी खेलाडीलाई एनकेएलका ६ टोलीले भित्त्याएको बताउँछन् । सब टोलीले राम्रा विदेशी खेलाडी भित्त्याएका छन् । प्रोकबड्डीदेखि विश्वका चर्चित प्रतियोगिता खेलिसकेका खेलाडी नेपाल आएका छन्, अध्यक्ष बेगानीले भने । बंगलादेश, थाइल्यान्ड, केन्या र श्रीलंकाका खेलाडी नेपाल आए पनि भारतका कोही पनि खेलाडी एनकेएलमा सहभागी छैनन् । एस्ट्रोनिक्स म्यानेजमेन्टले भारतको प्रोकबड्डीबाट प्राविधिक जनशक्ति ल्याएर प्रतियोगिता सञ्चालन गरेको छ । तर, प्रतियोगितामा कोही पनि भारतीय खेलाडी भने सहभागी छैनन् । संघका महासचिव झाले भारतीय कबड्डी संघलाई एसियाली कबड्डी फेडरेसनले प्रतिबन्ध लगाएको र भारतका कुनै पनि खेलाडीलाई अन्तर्राष्ट्रिय प्रतियोगितामा सहभागी हुनबाट रोकेकाले भारतीय खेलाडी नआएको जानकारी दिए । एनकेएल खेलमात्र नभएर नेपालीको सपना हो हामीले नेपाली कबड्डीको स्तरवृद्धि नगरेसम्म यसको आकर्षण बढाउन सकिँदैन । नेपाली कबड्डीलाई विश्वस्तरमै पुर्याउनका लागि एनकेएललाई स्तरीय बनाउन कुनै पनि सम्झौता नगरी लगानी गरेका छौं । यसले नेपाली कबड्डीलाई व्यावसायिक बनाउन महत्त्वपूर्ण भूमिका खेल्नेछ । एनकेएल खेल मात्र नभएर सारा नेपालीको सपना हो । भारतमा क्रिकेटपछि सर्वाधिक हेरिने खेल कबड्डी नै हो । त्यसैले हाम्रा खेलाडीलाई त्यो स्तरमा पुर्याउने लक्ष्य बोकेर यसमा होमिएका हौं । अमितकुमार बेगानी, अध्यक्ष, एस्ट्रोनिक्स म्यानेजमेन्ट कम्पनी एनकेएलमा काठमाडौं माभरिक्सले बंगलादेशका मोहमद मिजानुर रहमान, थाइल्यान्डका रोएंग्रोम चतुरोनफैसन र सहारत फेल्चुईलाई भित्त्याएको छ । यस्तै विराटनगर ब्यान्डिट्सले रतनकोन योसुंगनोएन र नोफाडान पोन्टेसोनलाई ल्याएको छ । यसैगरी जनकपुर नाइट्सले थाइल्यान्डका कायाफोन कामुनी र तानोङसाक श्रीहेरा तथा श्रीलंकाका दिलसान सञ्जय र लक्ष्यमोहन थामुसोनलाई टोलीमा अनुबन्ध गरेको छ । यस्तै पोखरा लेकर्सले बंगलादेशका मोहमद मोनिरुल चौधरी र मोहमद सबुज मियालाई ल्याएको छ । धनगढी वाइल्डक्याट्सले पनि तीन जना विदेशी खेलाडी भित्त्याएको छ । धनगढीले बंगलादेशका मोहमद यासिन एराफात, श्रीलंकाका अहंगमा पोलवत्था गैलाप्पथिगे र केन्याका स्टिफेन अमोलो एडोंगोलाई भित्त्याएको छ । यसैगरी हिमालयन रेडर्सले केन्याका जर्ज एम्बुगा, फ्रेङलन ओटायो, बंगलादेशका सा मोहमद सान र मोहमद रोमन हुसेनलाई अनुबन्ध गरेको छ । यी हुन् मार्की, कति पाउँछन् खेलाडीको पारिश्रमिक ? एनकेएलमा सहभागी ६ वटै फ्रेन्चाइज टोलीले नेपाली खेलाडीलाई मार्की खेलाडीमा अनुबन्ध गरेका छन् । विराटनगर ब्यान्डिट्सले कल्याण भुजेल, जनकपुर नाइट्सले रामु टमाटा, काठमाडौं माभरिक्सले घनश्याम रोकामगर, पोखरा लेकर्सले प्रदीप मिजार, हिमालयन रेडर्सले गणेशबहादुर पार्की र धनगढी वाइल्डक्याट्सले पद्मबहादुर विष्टलाई मार्की खेलाडीमा अनुबन्ध गरेको छ । मार्की खेलाडीमध्ये सबैभन्दा चर्चित नाम हो, घनश्याम रोकामगर । काठमाडौं माभरिक्सका मार्की खेलाडी घनश्यामले यो सिजनको प्रोकबड्डी लिग हरियाणा स्टिलर्सबाट खेल्दै दुई साताअघि उपाधि जितेका थिए । घनश्यामले पछिल्लो दुई सिजन हरियाणाबाटै प्रो कबड्डी खेलेका थिए । गत सिजन उपविजेता बनेपछि हरियाणाले उनलाई टिममा रिटेन गरेको थियो । यस सिजन भने हरियाणाबाट उनले उपाधि जित्ने अवसर पाएका थिए । घनश्यामले यस सिजन दुई खेल मात्र खेल्न पाए । उनले चोटका कारण यस सिजन धेरै खेल खेल्न नपाए पनि टिम च्याम्पियन बन्दा खुसी लागेको बताए । दुई सिजन प्रो कबड्डी खेल्दा राम्रो अनुभव भयो । चोटका कारण धेरै खेल खेल्न पाइनँ । तर पाएको अवसरमा आफ्नो शतप्रतिशत दिएँ उनले भने, त्यहाँ हासिल गरेको सीप र ज्ञानलाई एनकेएलमा देखाउने छु । उनले नेपालमा एनकेएल सुरु हुनु राम्रो रहेको भन्दै यहाँ प्रतिभावान् खेलाडी रहेकोकाले भविष्यमा अन्य खेलाडीले पनि प्रो कबड्डी खेल्न सक्ने सम्भावना रहेको बताए । यस्तै काठमाडौंकै लालमोहर यादवले प्रोकबड्डीको लगातार तीन सिजन खेलेका छन् । ७५३ वटै पालिकामा खेलाडी छन् एनकेएलले नेपाल कबड्डीमय हुनेछ । पछिल्लो एक डेढ वर्षमा हामीले हासिल गरेको उपलब्धिका कारण फ्रेन्जाइज टोली यसप्रति आकर्षित भएका हुन् । लिगपछि कबड्डीले ठूलो फड्को मार्ने विश्वास गरेका छौं । अन्य खेलको तुलनामा कबड्डीका खेलाडी धेरै छन् । देशका जुनसुकै भागमा पनि यो खेल खेल्न सकिन्छ । लगानी पनि धेरै चाहिँदैन । अरविन्दकुमार झा, महासचिव, अखिल नेपाल कबड्डी संघ संघका महासचिव झाका अनुसार मार्की खेलाडीले एक लाख रुपैयाँ पारिश्रमिक पाउनेछन् । यसैगरी ए श्रेणीका खेलाडीले ७५ हजार, बी श्रेणीकाले ६५ हजार र सी श्रेणीका खेलाडीले ५० हजार रुपैयाँ पारिश्रमिक पाउने छन् । महासचिव झाका अनुसार ड्राफ्टमा छनोट भएका ८४ खेलाडीमध्ये हरेक टोलीले ए श्रेणीका तीन जनामात्रै खेलाडी लिन पाउने प्रावधान राखिएको छ । संघका महासचिव झाले केही सिजन ड्राफ्टमार्फत नै खेलाडी छनोट गरिने जानकारी दिए । कबड्डी भर्खर चर्चामा आइरहेको छ । यस्तो अवस्थामा फ्रेन्चाइज टोलीले प्रायोजन पाउन गाह्रो छ । त्यसैले हामीले अक्सन नगरी ड्राफ्टमार्फत नै खलाडी छनोट गर्ने नीति लिएका हौं, महासचिव झाले भने, यो मात्रै होइन, आगामी केही सिजन पनि ड्राफ्टमार्फत नै खेलाडी छनोट हुनेछ । पुरुष टिम सम्हाल्दै पार्वती एनकेएलका ६ फ्रेन्चाइज टोलीमध्ये पाँच टोलीले प्रशिक्षकको जिम्मेवारी पुरुषलाई दिएका छन् । तर, जनकपुर नाइट्सले भने प्रशिक्षणको जिम्मेवारी सुम्पिएको छ, पार्वती राईलाई । राष्ट्रिय खेलकुद परिषद्की मुख्य प्रशिक्षकसमेत रहेकी राई आफ्नो सफलता र प्रदर्शनलाई हेरेर टोलीले जिम्मेवारी सम्हालेको बताउँछिन् । मेरा लागि यो अवसरसँगै चुनौती पनि हो । मैले यो चुनौतीलाई अवसरका रूपमा लिएको छु, उनी भन्छिन्, विगतमा मेरो प्रशिक्षणमा भएका उपलब्धिले नै जनकपुरले विश्वास गरेको हो । जनकपुरले एनपीएल क्रिकेटको उपाधि जितेजस्तै हामी एनकेएल च्याम्पियन बन्न चाहन्छौं । चीनको हाङझावमा भएको १९औं एसियाली खेलकुदमा नेपाली महिला टिमले कांस्यपदक जित्दाकी प्रशिक्षक पार्वती पुरुष टिम सम्हाल्ने सम्भवतः पहिलो नेपाली प्रशिक्षक हुन् । उनकै प्रशिक्षणमा नेपालले १९औं एसियाली खेलकुदसँगै यू१९ पुरुष विश्वकपमा कांस्य र बंगबन्धु कपमा दोस्रो स्थान हात पारेको थियो । ७५ लाखको मुख्य प्रायोजन एस्ट्रोनिक्स म्यानेजमेन्टले नेपाल कबड्डी लिगका लागि केबी सामलाई मुख्य प्रायोजकका रूपमा भित्त्याएको छ । एस्ट्रोनिक्स म्यानेजमेन्टले केबी सामसँग तीन वर्षका लागि केबी सामसँग सम्झौता गरेको हो । सम्झौताअनुसार केबी सामले वार्षिक ७५ लाख रुपैयाँ एस्ट्रोनिक्सलाई दिनेछ । यो रकम नेपाली खेलकुद इतिहासकै चौथो ठूलो रकम हो । यो नेपाल प्रिमियर लिग (एनपीएल) क्रिकेट, सहिद स्मारक ए डिभिजन लिग र सूर्य नेपाल गल्फ टुरपछिको सबैभन्दा ठूलो प्रायोजन हो । वीरगन्जमा कारखाना रहेको केबी सामले २५ वर्षयता देशका सबै जिल्लामा आल्मुनियमको व्यवसाय गर्दै आएको छ ।"
बिराटचोकमा हात्तीको आक्रमणबाट एकजनाको मृत्यु,बिराटनगर : मोरङको सुन्दरहरैचामा हात्तीको आक्रमणबाट एक जनाको मृत्यु भएको छ। आज राती लगभग १ बजेतिर घरबाहिर निस्केको बेलामा सुन्दरहरैचा८ भृकुटीटोलका ७३ वर्षीय हरी प्रसाद घिमिरेलाई जंगली हात्तीले आक्रमण गरेको थियो। हात्तीको आक्रमणबाट घिमिरेको घटनास्थलमा नै मृत्यु भएको प्रहरीले जनाएको छ। प्रहरीलाई घटनाको बारेमा जानकारी प्राप्त हुनासाथ प्रहरी नायक निरीक्षकको टोली घटनास्थल पुगेको जनाइएको छ। घिमिरेलाई आक्रमण गर्ने हात्ती भने जंगलतर्फ नै फर्किएको उनीहरुले बताए।
अँध्यारोउज्यालो !,"जिन्दगी छ र त अनुभवहरू छन्। जिन्दगी छ र त बुझाइहरू छन्। जिन्दगी छ र त घामछायाँहरू छन्। जिन्दगी छ अनि पो झ्याम्म परेको विशाल मायाको छहारी छ। हृदयमा अथाह मायाको खानी छ। जिन्दगीबिना यो सब कहाँ पाउनु ! नत्र कल्पना बाहिरको कुरा पो हुन्छ यी सबै। जिन्दगी भैदिन्छ अतृप्त ! कहिले भइदिन्छ, असन्तुष्ट ! कहिलेकाहीँ जिन्दगीले असीमित लालसाको मनसुवा राख्छ। अनेकौं अपेक्षाहरूको चास्नीमा डुबुल्की मार्छ। सम्भावनाहरूको माकुरी जाल बुन्छ। मायाको अप्राप्य तृष्णा बुन्छ। सपना नै सपनाहरूको नौरंगी प्वाँख उमार्छ। चाहिने नचाहिने ढोंग रच्छ। खै यो जिन्दगी पनि कस्तो कस्तो ! हरिभक्त कटुवालको कविता जस्तो। यो अनन्त आकाशमा कावा खाँदै मन कहाँ हो कहाँ पुग्छ। जिन्दगी छ र पो यो सबथोक सम्भव छ। यो जिन्दगी छउन्ज्याल मनको चरो कति उड्छ र उड्छ। कहिलेकाहीँ असम्भव कुरामा पिङ खेल्दा पनि रमाइलो नै हुन्छ। यद्यपि कहाँ सम्भव छ र ? यो सब पूरा गर्न। जीवनमा जहिल्यै उज्यालो हुँदैन नि। अँध्यारो पनि त छाउँछ। उहिलेका मानिसले उसै के गीत गाउँथे जिन्दगी घामछाया हो। यो त दर्शन पो रहेछ दर्शन ! कहिलेकाहीँ जिन्दगीमा अध्याँरोले धुम्म पार्छ। मसानघाट जस्तो चकमन्न एकलास र भयानक डरलाग्दो क्षणसँग पनि साक्षात्कार गर्नुपर्छ। भयानक भयानक सन्नाटाहरू छाउँदा के हाल हुन्छ ! निस्तब्द रातहरूमा अनिँदो बस्नुको बित्याँस कस्तो हुन्छ ? त्यही हालतमा हुन्छु म कहिलेकाहीँ। थुप्रै कहालीलाग्दा पलहरूसँग पौंठेजोरी खेल्दै आजसम्म आइपुगेको छु। जिन्दगी संघर्ष हो भन्ने बुझेको छु र मन समालिन्छ। हृदय सँगालिन्छ। हुन त उति साह्रो छाएको छैन जिन्दगीमा अँधेरो। छाएको छैन निराशाको नमीठो पीडा। उदासीको कहिलेकाहीँ छाउँदा भने भयले मन डराएको आभास भएको थियो। हुन पनि अँध्यारोले जीवनलाई पछ्याउनु राम्रो होइन नि। तपाईंले यस्तो अत्यासलाग्दो कालोको सामना गर्नु भएको छ ? छ भने अनुभवी हुनुहुन्छ। अनि त्यतिबेलाको डरलाई यहाँले छोप्न सक्नुभयो त ? जुध्नुपर्छ जिन्दगीका अँधेरोसँग अनि पो आउँछ उज्यालो। सधैं चूक घोप्टिएको अँध्यारो जिन्दगीका लागि हानिकारक छ। जिन्दगीको मज्जा नै यही हो। ब्रिटिस दार्शनिक बर्टेन्ड रसेलले लेखेको कतै पढेको थिएँ : मानिसको अस्तित्व पनि नदीको पानी जस्तै हो। सुरुमा सानो हुन्छ। दुई किनारको साँघुरो भागबाट बग्छ र चट्टानहरूमा ठोक्किँदै अघि बढ्छ र झरनाबाट खस्छ। नदी क्रमश: फराकिलो हुँदै जान्छ, नदी किनार पर सर्दै जान्छ, नदी विस्तारै बग्न थाल्छ। अन्तमा, कुनै प्रस्ट सिमानाबिना समुद्रमा गएर विलीन हुन्छ र कुनै पीडाबिना नै आफ्नो अस्तित्व गुमाउँछ। जिन्दगी पानीको यात्रा जस्तै लाग्छ। आफ्नै जीवनसँग बर्टेन्ड रसेलको भनाइ मिल्न जान्छ। अँध्यारो र उज्यालो जीवनका दुई पाटा हुन्। कहिले अँध्यारो कहिले उज्यालो। बरु अँध्यारोमा आत्तिनु र उज्यालोमा मात्तिनु पो हुन्न। कहिले कसको पालो त कहिले कसको। आखिर पालो त सबैको आउँछ। उज्यालोको चाह राख्नुपर्छ, अपेक्षा गर्नुपर्छ। यसले जिन्दगीको सार्थकता बुझाउँछ। तर उज्यालो ल्याउन कर्मको मैदानमा डट्नुपर्छ। पसिनाको रंग चिन्नुपर्छ। श्रमको पखेटा फैलाउनुपर्छ। उसै बसेर न मुखमा माड लाग्छ। न शरीरमा त्राण ! पछि अँध्यारो छायो भनेर चुकचुकाउनुको अर्थ हुँदैन। समय छँदै उज्यालोका लागि मरिमेटेर लाग्नुपर्छ। उज्यालो सपना हो। उज्यालो चाहना हो। उज्यालो परिवर्तन हो। उज्यालो दिव्य हो। उज्यालो जीवनको आभूषण हो। समय हुँदै सोच्नुपर्छ, मनलाई सत्कर्ममा लगाउनु पर्छ ता कि जीवनको उज्यालो आओस्। सुखसुविधा छाओस्। शान्तिले मनमा बास गरोस्। दु:ख र कष्ट नास गरोस् भन्ने चाह सबैको हुन्छ। यस्तो चाह राख्नेले जीवनलाई उज्यालो गोरेटोमा हिँडाउँछ। अँध्यारो आफसे आफ दूर हुन्छ। दु:खले गुन्टा कस्छ। जिन्दगीको स्वच्छ र खुला आकाशमा अँध्यारो तुवाँलो लाग्यो भने सम्झनुस् जीवनमा दु:खको प्रवेश भयो। तसर्थ, त्यस्तो कालो तुवाँलो फटाउन प्रयास जारी राखौं। कालो तुवाँलो फाटेपछि सन्तुष्टिको उज्यालोले मनमा पदार्पण गर्नेछ। मनमा मात्र हैन, जीवनमै सुख ल्याउनेछ। यसो सोच्छु, लाग्दैन प्रयास जारी राख्नेको जीवनमा अँध्यारो सदैव उभिन्छ। जीवनबाट अँध्यारो हामीले हटाउने हो। बाल्ने हो हर्षको आलोक। फाल्ने हो दु:खको अँध्यारो ! जीवनलाई बनाउने हो तमसोमा ज्योतिर्गमय ! अध्याँरोसँग जीवन नठोक्काउँ भन्छु म। तर कहिलेकाहीँ ठोक्किहाल्छ। सायद आममान्छेको भोगाइ हो यो। अँध्यारोले क्वाप्लक्क जीवन निल्यो भने त सक्किगो नि जिन्दगी जिउनुको मज्जा। एकाध पल यस्तो हुनु चाहिँ स्वाभाविक नै होला। यद्यपि कालो धब्बासँग नडराउँ, त्यो हटाउने र घटाउने यत्न गरौं। कालोको निस्सारता हटेर उज्यालो आउने आशावादी जिन्दगी बाँचौं। धर्तीमा टेकिसकेपछि आसन्न परिस्थितिसँग जुध्नुको मज्जा पनि छ। भिड्नुको आनन्द पनि छ। दु:ख छ अनि पो सुख छ। कालो छ अनि पो उज्यालो छ। चिसो छ अनि पो तातो छ। सधैं अन्यौलमा पर्नु जरुरी छैन। अन्यौललाई छिचोल्दै अगाडि बढ्ने र खोंचहरूबाट उकालो चढ्ने हो। पृथ्वीलाई पनि ग्रहण लाग्छ, हाम्रो त एकबारको जिन्दगी ! कहिले कहिले लाग्छ नि ग्रहण। लाग्दैन छेकवार सधैं त। आउँदैन अवरोध सधैं। हरेकका जीवनमा सहज पल पनि त आउँछन्। उज्यालो पनि त छाउँछ। तथापि यी दुवै जिन्दगीका बोधगम्य कुरा रहेछन्। हारहरू जितेर चढ्ने हो विजयको शिखर ! उज्यालो आफैंमा शब्दै राम्रो। यो हाम्रो व्यावहारिक जीवनमा आइदिँदा मन कति खुसी होला। खुसी पनि उज्यालो नै हो। उज्यालो नभै खुसी कहाँ सम्भव छ र। उज्यालो छाउनु, अनि उज्यालोकै गीत गाउनु सबैलाई छुट छ। उज्यालो आभाको स्पर्श मात्रैले पनि मन आल्हादित हुन्छ नि हैन र ! मित्र राजकुमार दिक्पालको कथाकी राजकुमारीलाई छडीले छोएर ब्युँत्याए जस्तै लरक्क लर्केको उज्यालोले जीवनलाई छोइदिए आहा कस्तो हुन्थ्यो ? यसका निम्ति कर्म गर्नुपर्छ। कर्मयोगी भइयो भने असहजतासँग जुध्न सहज हुन्छ। अभावका बाछिटाहरू पुछ्न गाह्रो पर्दैन। असम्भवलाई सम्भावनामा बदल्न सकिन्छ। अभावको अनुभूति गर्नु पर्दैन। केही प्रयास जारी राखौं न। अनि पछ्याउँछ उज्यालोले हामीलाई। मन र शरीरमा आलस्य पाल्यो भने उत्साहलाई मार्यो भने अँध्यारोले जीवनमा भाँजो हाल्नेछ। छेकारो हान्नेछ। त्यसैले त्यो कालो जीवनमा छिर्न नदिन कमजोरीका छिद्रहरू टालौं। अभावका भ्वाङहरू पुरौं। तृष्णाका तर्कनाहरू बिर्सौं। जिम्मेवार बनौं। श्रम र सीपलाई अवलम्बन गरौं। अविराम, अविश्रान्त कर्ममा जुटिरहौं। सधैं डटिरहौं। निरन्तर खटिरहौं। कर्मशील बनेर निरन्तर यात्रा गरिरहौं। अनि उज्यालो नआई सुक्खै छैन ! अँध्यारो कस्तो नजाति ! अँध्यारो कस्तो अप्रिय ! अँध्यारोले जीवनमा घाउ बनेर ढाकिदियो भने हाम्रो यो बिछट्टै सुन्दर जीवन निमेषभरमै कालो हुन्छ। मन, तन, धन सब हिसाबले कमजोर बनिदिन्छ। यस्तो हुँदा न चाहना पुग्छ न रहर नै मेटिन्छ। अप्ठ्याराहरू एकगठ भएर गाँठा पर्छन्। भोकले पेट कराउँछ। शारीरिक र मानसिक थकाइले जीवन गल्छ। टक्क रोकिन्छ सुख अनि दु:खले आफ्ना हिस्साहरू सबैतिर खोज्न थाल्छ। खुसीका पोखरीहरू दु:खका पोखरीमा रूपान्तरित भैदिन्छन्। गाह्रो छ नि जीवनलाई अँध्यारोले गम्लंग छोपिदिँदा। घर गुफा जस्तो हुन के बेर ! नीद नलागीदिँदा सुन्दर सपनाहरू अनिँदो बनिदिन्छन्। सुकिलो हृदय कालो भैदिन्छ। धर्ममा पाप आइदिन्छ। दुर्गन्धले सुवासलाई निलिदिन्छ। शान्त तलाउमा ढुंगा हान्दा निस्कने छाल जस्तो भैदिन्छ मान्छेको मन। यतिबेला उसले बिर्सन्छ विवेक, कर्तव्यच्युत हुन बेर लाग्दैन। सबैको प्यारो मान्छे उपहासको पात्रमा बदलिन्छ। त्यसैले जीवनमा त्यो डरलाग्दो कर्कस अँध्यारोले प्रहार नगरोस् भन्नेतिर ध्यान जानुपर्ने रहेछ। बेहिसाब वर्षात्मा पहिरोले लाछेको बारीको कान्लाजस्तो। अँध्यारोले गाँजेर लाछ्न थाल्यो भने जीवनप्रतिको मोह सक्किन के बेर ? हामी मान्छे, सृष्टिको सबैभन्दा चेतनशील प्राणी रे ! अनि यति त ज्ञान हुन परेन। त्यही ज्ञानले जीवनको गंगा तर्ने हो। ज्ञान छ त सबथोक छ। याद गरौं है जीवनको उज्यालोको अपरिहार्यता कति छ। जीवनले उज्यालोबाट अँध्यारोमा रंग फेर्नै हुँदैन। जीवनप्रतिको आशावादिता हो उज्यालो। जीवनको भरोसा हो उज्यालो। यसलाई अँध्यारोले कप्लक्कै निल्यो भने हाम्रो अस्तित्व नामेट हुन के बेर ? जीवनको अँध्यारोले त सबकुछ् छिन्छ नीदहराम हुन्छ। भोक हराउँछ। चाहना मर्छ। मनका इच्छा, आकांक्षा, चाहना र मुमुक्षा र जीजीविषा मर्छ। सपनामा विवशताको जब्बरे ताल्चा लाग्छ। दुर्गति पो हुन्छ बाबै। सम्झिँदा नि झसंग हुन्छु र आतिन्छु म। शरीर फतक्कै गल्छ, अँध्यारोको सम्झना मात्रले पनि। मेरो इमान समयको ऐनामा फेरिएको देखिन सक्छ। दिनचर्यामा आउने बदलावको त कुरै गर्नु परोइन। तर होइन म कसरी भाग्छु र अँध्यारोसँग। कसरी झुक्छु र अप्ठ्यारोसँग ? रातैरात छाउँछ जीवनमा। उज्यालोले अस्ताचलमा पुगेपछि दु:ख बोल्छ, सुखले मौनता साँध्छ। सोचमग्न हुन्छु म। जीवनको अँध्यारोको डरले पिरोल्छ मलाई। रुमल्लिइरहेछ मेरो दिमाग। उज्यालो चिप्लिएर गयो भने उफ् ! त्यसैले जीवनलाई उज्यालो लयमा हिँडाउनु छ। उज्यालोको गति समाउनु छ। अँध्यारोलाई उज्यालोले निलाउनु छ। उज्यालोका सीमारेखा र बाँधहरूमा बलियो बाँध बाँध्नु छ। कर्मको पिलरलाई इमान्दारीको गहिरो खाडलमा श्रमका मजबुद सिमेन्ट र बालुवा मिसाएर ठड्याउनु छ। जीवनमा रात पार्नु हुँदैन। दिन नै दिनमा राख्नु पर्छ। हारहरूलाई जितमा परिणत गर्न होमिनु छ कर्ममा। यति भएपछि अँध्यारोले झुक्किएर पनि हेप्न नसक्ला कि ! अनेक प्रपञ्चमा पार्ने उसको कोसिस असफल होला कि ? जीवनको अँध्यारो र उज्यालोको बीचमा ठड्याइने सीमा स्तम्भलाई बलियो पारेर राख्न सक्नु या नसक्नु हाम्रै कुरा पो रहेछ। मान्छेका कर्मले त्यो चर्किएर कमजोर हुन सक्ने वा नसक्ने हुने रहेछ। शक्ति आर्जन उज्यालोले गरेमा त्यो स्तम्भको रक्षा हुने रहेछ। नत्र अँध्यारोको भय, डर र त्रासले जिन्दगी पिरोल्छ र त्यो स्तम्भ ढल्न बेर नलाग्ने रहेछ बाबै ! आइपर्ने समस्याहरू सुल्झाउन सकियो भने शान्ति र अमनचयनले जिन्दगी चलाउन जानियो भने उज्यालै उज्यालो। नत्र त दु:ख र कष्ट अनि अभावले त्यो उज्यालो लुटिदिन्छ। कति चलाख छ के यो अँध्यारो अलिकति दायाँबायाँ गर्यो कि फैलिन्छ क्यान्सर जसरी हाम्रो जीवनमा। मान्छेका निम्ति दुर्भाग्य बनेर जहिल्यै खडा हुने अँध्यारोलाई हामीले प्लेटफर्म जिन्दगीमा कहीँ कतै भुलेर पनि दिनु हुँदैन है। दुईदिने जिन्दगीलाई सधैं उज्यालोमै व्यतीत गर्ने हो। खुसी भर्ने हो। उमंगको लहलहाउँदो बेर्ना उमार्ने हो। अँध्यारो, खोलामा बकुल्लाले माछा कुरे जसरी बसिरहेको हुन्छ यत्र तत्र सर्वत्र। सावधानी अपनाउनु पर्छ। आफूलाई सत्मार्गमा सदा लगाउन सके, जीवनको अर्थलाई गहिराइमा डुबेर बुझ्न सके, गलत मातको लतमा जीवनलाई नभुलाउन सके, त्यो नाथे अँध्यारोले केही लछारपाटो लाउने होइन। अँध्यारो सत्कर्मसँग डराउँछ। कर्मसँग जहिल्यै पराजित हुन्छ। सत्चरित्रसँग बाह्र हात परै रहने त्यसको चरित्र हुन्छ। सत्मार्गमा कहिल्यै आउँदैन। असल आचरणमा कहिल्यै छाउँदैन। परैबाट घुरेर हेर्छ। फैलन सक्दैन। पोषण मिल्दैन, त्यहाँ अँध्यारोलाई। तीखा दाँतहरू देखाएर विस्तारै विस्तारै ब्वाँसाजस्तो चरित्र बोकेको अँध्यारोको अस्तित्व संकटमा पर्छ। त्यो आफैं दुर्गतिको खोंचमा झर्छ। कर्मको आँगनमा मिहेनतको बिस्कुन सुकाऔं। जीवनमा हरपल उज्यालो भित्र्याउँ। मनमा उज्यालो छाए जीवनको आलोक अझै चम्किलो हुन्छ। श्रमलाई विश्वास र माया गरौं। मनको गहिराइदेखि नैतिकता र सत्चरित्रको भावलाई अँगालौं। मेहेनतको बलमा सुख जोडौं। भद्र र शालीन बनौं। कर्ममा जहिल्यै लागौं। समृद्धिको मार्ग कोरौं। सुखका कम्बल ओढ्न पाइनेछ। यति भयो भने अँध्यारो निकम्मा र बेकम्मा बनेर हामीबाट पर भाग्नेछ। त्यसैले मलाई लाग्यो, जीवनको उज्यालो र अँध्यारोको जन्मदाता हामी आफैं हौं। यसमा शंकाको सुविधा हामीलाई छैन है। भावीले होइन, हामीले नै कोर्ने हो हाम्रो हातको समृद्धिका सुनौला रेखा ! कि के हो ?"
डबल बेड,"सुधांशु गुप्त आज उनीहरूको विवाहको चौथो वार्षिकोत्सव। चार वर्षअघि इन्दु बेहुली बनेर यो घर आएकी थिइन्। यी चार वर्षबीच सबै कुरा बेसै छन्। घरमा सामान धेरै नै बढेका छन्। उनले परिवारलाई सँगै बसेर खान सिकाएकी छन्। परिवारका सदस्यहरू इन्दुलाई लच्छिनको मान्छन् र उनको आगमनले सबैजना खुसी छन्। उनी एकदमै घरेलु स्वभावकी छन्। परिवारले उनलाई एकदमै माया गर्छन्। श्रीमान् आफैं पनि श्रीमतीलाई उत्तिकै माया गर्छन्। जरुरी काम नभए आज छुट्टी लिएर घरमै बस्न इन्दुले उनलाई भनेकी थिइन्। तर श्रीमान्ले जानाजानी छुट्टी लिएनन्। दिनभरि घरमै बस्न उनलाई ठीक लाग्दैन। कार्यालयमा आज उनी इन्दुका बारेमा सोचिरहेका छन्। इन्दु घरमा वार्षिकोत्सवको तयारी गरिरहेकी होलिन्। उनी चाहिँ अफिसमा काम गरिरहेका छन्। श्रीमतीसँगको सम्बन्धमा कुनै समस्या छैन तर पनि उनको मनमा एउटा गाँठो परेको छ। त्यो गाँठो हो डबल बेड। केही कुरा आपसमा कसरी जोडिएका हुन्छन् भने तिनलाई छुट्ट्याएर हेर्न सम्भव हुँदैन। डबल बेड र वैवाहिक जीवनबीच के सम्बन्ध छ ? विवाह सफल हुन डबल बेड हुनैपर्ने हो ? विवाहपछि जो जो डबल बेडमा सुत्न पाउँदैनन्, उनीहरूको वैवाहिक जीवन असफल हुने हो ? डबल बेडको चलन नहुँदा मानिसहरूको वैवाहिक जीवन सुखी हुँदैन थियो र ? एक समय थियो, पतिपत्नी एउटै खाटमा सुत्थे। त्यति हुँदा पनि उनीहरूको सम्बन्ध राम्रै हुन्थ्यो। थाहा छैन, उनलाई के भएको हो ? उनी जहिल्यै डबल बेडको बारेमा मात्र सोचिरहन्छन्। उनका लागि विवाहको अर्थ नै डबल बेड हुँदै गएको छ। इन्दुसँग उनको सम्बन्ध राम्रो छैन कि के हो ? उनीहरूको घरमा डबल बेड छैन। चार वर्षअघि आजकै दिन उनको मागी विवाह भएको थियो। दाइजो विरोधी हुनाले उनले कुनै पनि कुरा माग्नु ठीक थिएन। तर उनलाई लाग्थ्यो, केटी पक्षले अत्यावश्यक सामान त दिनेछन्। अत्यावश्यक सामान भनेको डबल बेड नै हो। घरमा विवाहको सामान आउँदा उनको पहिलो नजर खाटमै पयो। तर त्यो डबल बेडवाला थिएन, सिंगल थियो। खाट देख्नेबित्तिकै उनको निधार खुम्चियो। उनलाई लाग्यो, अचानक उनका सारा सपना चकनाचुर भयो। उनले श्रीमतीतिर हेरे, राम्री थिइन्। घरका सबै सदस्य श्रीमतीको स्वागत गर्न र रीत पुयाउन व्यस्त थिए। तर, सिंगल बेड देखेर भने उनको मन खुम्चियो। उनी आफ्नो मधुमासको कल्पना गर्न थाले। श्रीमान् एउटा अखबारमा पत्रकारिता गर्छन्। निम्न मध्यमवर्गीय परिवारमा हुने प्रकारकै विवाह भएको थियो त्यो। जसले केटीलाई हेरेर मन पराएको थियो। केटीले पनि यसमा कुनै आपत्ति जनाइन्। चाँडै नै विवाहको मिति तय भएथ्यो। उनले आफ्नो घरलाई घरजस्तो देख्न थाले। अब निश्चित के भएको थियो भने घरमा श्रीमती आउँछिन् र साथमा डबल बेड आउनेछ। उनीहरूको वैवाहिक जीवनको सुरुआत यही डबल बेडबाट हुनेछ। उनी यो कुरा कसैलाई भन्दैनथ्यो। विवाहअघि पनि उनी इन्दुसँग दुईचारपटक किनमेल गर्न गएकै थिए। तर उनले डबल बेड कति महŒवपूर्ण छ भन्ने कुरा इन्दुलाई कहिल्यै भनेनन्। इन्दु उनलाई साँच्चै प्रिय लागेकी थिइन्। जो कम खर्च गर्ने र एकदमै घरेलु स्वभावकी थिइन्। किनमेल गर्दा इन्दुले महँगा सुट र सारीहरू नकिन्न विशेष ध्यान दिएकी थिइन्। उनले डबल बेडको इच्छा इन्दुसँग व्यक्त नगर्नुको कारण के थियो भने यसले दाइजो मागेको अर्थ लाग्न सक्थ्यो। सबै कुरा ठीकठाकै भइरहेको थियो। समय बित्दै गयो र विवाहको मिति नजिक आइपुग्यो। सबै कुरा रीतपूर्वक सम्पन्न भए। त्यो घडी पनि आयो, जब उनले इन्दुलाई घर भिœयाए। सबै सामान आइपुगे। घर आइपुग्दा पनि उनको नजर इन्दुतिरभन्दा बढी सामानतिर थियो। सामानमा डबल बेडको सट्टा सिंगल बेड देख्दा उसको पारो चढ्यो। सुत्न जानुअघि उनले रिस नियन्त्रणमा राख्ने कोसिस गरे। डबल बेडप्रति आफ्नो मोहबारे इमानदारीपूर्वक उनले कारण खोज्न प्रयास गरे। कुनै खास कारण भेटेनन्। हिन्दी फिल्महरूमा देखाइने डबल बेड कतै न कतै उनको अवचेतन मनमा बसेको हुनुपर्छ। घरमा यति धेरै सामान आउँदै थियो जसमा डबल बेड आउन बाँकी पनि हुन सक्थ्यो। उनको अवचेतनमा के परेको छ भने विवाहको अर्थ नै डबल बेडको आगमन हो। तर डबल बेड आएन। आज उनलाई काम गर्न मन लागिरहेको छैन। चार वर्षअघि कसरी इन्दुसँग जीवनको सुरुआत भएको थियो भन्नेबारे उनी सोचिरहेका छन्। कोठाभित्र आएर उनले ढोका बन्द गरेका थिए। इन्दु सिंगल बेडमा बसेकी थिइन्। बस्ने उनको शैली फिल्ममा देखाइने सुहागरातभन्दा एकदमै फरक थियो। रातो सारी लगाएकी थिइनन्, फिल्मी नायिकाहरू झैं ओछ्यानमा खुम्चिएर बसेकी पनि थिइनन्। सनिलको गाउन लगाएकी इन्दु निकै राम्री देखिएकी थिइन्। फेरि उनको मनमा आयो, यहाँ सिंगलको ठाउँमा डबल बेड भएको भए कति राम्रो हुन्थ्यो ! इन्दुसँग कुरा गर्दागर्दै आफूले कुन बेला बत्ती निभाएँ भन्ने उनलाई पत्तै भएन। आज उनको विवाहको चौथो वार्षिकोत्सव। काममा उनको मनै छैन। उनी चाँडै घर फर्किए। पत्नीले उत्सव मनाउन धेरै कुरा तयार पारेकी थिइन्। इन्दु खाना मीठो बनाउँछिन्। घरका सबैजना उनले पकाएको खाना मन पराउँछन्। श्रीमान् स्वयंलाई पनि मीठो लाग्छ। सबैजना सँगै बसेर खाना खाए। धेरैबेर कुरा गरेपछि उनी शयन कक्ष पुगे। सिंगल बेडले एकपल्ट फेरि चार वर्ष पुरानो हैरानीलाई जीवित गरिदियो। आज किन हो, उनलाई यसबारे इन्दुसँग कुरा गर्नु जरुरी छ भन्ने लाग्यो। सबै काम सकाएर इन्दु शयन कक्ष आइपुगिन्। सिंगल बेडमा। यसबीच उनले डबल बेडबारे कुरा गर्न तयारी गरिरहे। कोठाको बत्ती निभेपछि उनले इन्दुलाई आफूतर्फ नतानी सोधे, एउटा कुरा भनौं इन्दु ? एक हातको दूरीमा रहेकी इन्दुले भनिन्, भन्नुस्। तिम्रा माइतीले बिहे त ठीकै तरिकाले गरिदिएका थिए, उनले भूमिका बाँधे। हो, सक्ने जति उनीहरूले गरेका थिए, इन्दुले भनिन्। अँध्यारोमा उनलाई इन्दु अचानक तनावग्रस्त भएको महसुस भयो। कुरोको चुरो पक्रन उनले फेरि सोधे, तर उनीहरू डबल बेड दिन सक्दैनथे ? नसक्ने कुरा के थियो र ? यत्रो खर्च गर्नेले डबल बेड दिन नसक्ने भन्ने हुन्छ र ? इन्दुले आत्मविश्वासपूर्वक भनिन्। उनले जोड दिएर सोधे, त्यसो भए किन दिएनन् ? अब इन्दुलाई ठट्टा सुझिरहेको थियो। तपाईंलाई डबल बेड चाहिएको भए भन्नुपथ्र्यो नि ! इन्दुले भनिन्। उनलाई थाहा थियो, जबाफ यही आउनेवाला छ। त्यसैले उनी एकछिन चुपचाप बसे। सायद यसको जबाफ पर्खिरहेका थिए। तर, ज्यादा मेहनत गर्नु परेन। उनीहरूले त डबल बेड नै दिन चाहेका थिए तर मैले सिंगल दिनु भनेर जिद्दी कसें, उनले भनिन्। अचानक उनलाई इन्दुसँग रिस उठ्यो। तर रिस नियन्त्रणमा राख्दै सोधे, किन ? किन तिमीले डबल बेड नदिनु भनेकी ? इन्दु चुप लागिन्। उनलाई आफ्नो अनुहार रातो भएको महसुस भयो। फेरि उनले सोधे, भन, किन डबल बेड नदिनू भनेकी ? इन्दु एक हात वर सरिन्, उनको छातीमा शिर घुसारिन् र फुसफुसाउँदै भनिन्, सानो ठाउँमा म तपाईंको नजिक रहन पाउँछु, त्यसैले। श्रीमान्का रौं ठाडा भए। आज उनलाई इन्दु असाध्यै राम्री लागिन्। सिंगल बेड एकाएक उनलाई प्रिय लाग्यो। (भारतीय कथाकार सुधांशु गुप्त तीन दशकदेखि त्यहाँको पत्रकारिता, रेडियो र टेलिभिजनका लागि अनेक धारावाहिक तथा स्तम्भ लेखनमा सक्रिय छन्। चार कथा संग्रह प्रकाशित गरिसकेका गुप्तको आलोचनाको किताब नेपथ्य में विमर्शकुछ किताबें, कुछ बातें चर्चित छ।) हिन्दीबाट अनुवाद: अभय श्रेष्ठ"
ऐना र मान्छे,"ऐनाको ठीक अगाडि नदेखिन सक्छ एउटा सग्लो मान्छे ठ्याक्कै दुरुस्त देखिने मान्छे ऐनाको ठीक अगाडि नहुन सक्छ खाट्टी आवरणभित्र कतै लुकेको हुन सक्छ अर्कै मान्छे म यसकारण तर्सिन्छु बेलाबखत सग्लो मान्छे देखाउन नसक्ने कसरी भयो ऐना ? जो आफंैलाई लुकाउँछ त्यो कसरी हुनसक्छ मान्छे ? फरक कति नै फरक छ हामीबीच ? तिमी मान्छे बन्ने दौडमा छौं म स्वयं बन्ने दौडमा छु संसार देख्नु छ, तिमी चाहन्छौं आफैंलाई देख्नु छ, म चाहन्छु चिनोस् कसैले, तिमी चाहन्छौं चिनौं आफैंलाई, म चाहन्छु त्यसैले, कति नै फरक छ हामीबीच ? जति फरक छ, त्यो निकै काफी छ !"
सम्पदाको जीवन्त टेपेस्ट्री,"अध्यात्मसँग गाँसिएको काठमाडौं उपत्यकाको मुटुमा अजिमाहरूको उपस्थितिले सांस्कृतिक परिदृश्यमा देशकै अद्वितीय पहिचान प्रस्तुत गरेको छ। नेपालको राजधानी रहेको यो प्राचीन सहरमा यी दैवी शक्तिहरूले एकसाथ बुनेका विश्वास र अनुष्ठानहरूले समृद्ध सभ्यताको प्रतिनिधित्व गरेका छन्। हालैका अध्ययनले उल्लेखनीय कुल ६० अजिमाहरू पहिचान गरेका छन्। अलि बलि पूजा ग्रहण गर्ने विशेष तान्त्रिक अजिमा प्रधान देवीमध्ये पिगं (पीठ) अजिमा ३९ छन् भने पीठमा नपरेका २१ अजिमा छन्। तान्त्रिक देवीका रूपमा चिनिने अजिमाहरू काठमाडौंमा महŒवपूर्ण आध्यात्मिक संस्थाहरूको रूपमा सेवा गर्छन्। तीमध्ये ३९ लाई पिगं अजिमाको रूपमा नामित गरिएको छ। रैथानेहरूले एक विस्तृत अनुष्ठानमार्फत अजिमाहरूको शक्ति र उपस्थितिलाई भक्तिभाव अर्पण गर्छन्। यी देवीहरू पूजाका प्रतीक मात्र होइनन्। तिनीहरू उपत्यकाको पहिचान र इतिहासका आधार हुन्। तिनीहरूको वंशावली राजा गुणकामदेवमा पत्ता लगाउन सकिन्छ, जसले ३८२७ कालीगता संवत्मा कान्तिपुरको रक्षा गर्न खड्गकरको सुरक्षात्मक घेरा स्थापना गरेका थिए। यस ऐतिहासिक सम्बन्धले राजतन्त्र र स्थानीय आध्यात्मिक अभ्यासहरूबीचको लामो समयदेखिको सम्बन्धलाई रेखांकित गर्छ। यस क्षेत्रको कपडामा यी विश्वासहरू कत्तिको गहिरो रूपमा सम्मिलित रहेको छन् भनेर चित्रण हुन्छ। अजिमा परम्पराको दिव्य संरक्षकहरू पुरानो परम्परा र आधुनिक जीवनको सहअस्तित्व भएको काठमाडौंको मुटुमा अजिमाहरू आध्यात्मिकता र सांस्कृतिक पहिचानको गहिरो प्रतीकका रूपमा उभिएका छन्। यी आदरणीय तान्त्रिक देवीहरू, प्रत्येकको आफ्नै अनौठो कथाको साथ, सहरका छिमेकीहरू, मन्दिरहरू र पवित्र स्थलहरूमा बुनेको पूजाको परम्परा चल्दै आएको छ। नेपालभरका प्राचीन नेवाः बस्तीहरूका संरक्षकका रूपमा अजिमाहरूको उपस्थिति रहेको छ। तापनि यो आलेखमा काठमाडौं सहरका केही प्रमुख अजिमाको चर्चा गर्ने प्रयास गरिएको छ। लुँमधि अजिमा (भद्रकाली): टुँडिखेलको जीवन्त इलाकामा अवस्थित लुम्धी आजिमालाई भद्रकाली पनि भनिन्छ। लुँमधि आजिमाले आफ्नो उग्र तर सुरक्षात्मक भावनाले बात्सल्यता प्रदान गरिरहेका छन्। यिनी अजिमालाई शक्ति र अनुकूलनतालाई मूर्तरूप दिने एक शक्तिशाली देवीको रूपमा चित्रण गरिएको छ। फूलहरू र धूपको प्रसादले एक सुगन्धित वातावरण सिर्जना गर्दै स्थानीय भक्तहरू उनको मन्दिरमा भेला हुन्छन्। यो वातावरणमा हावालाई पवित्रताको भावनाले भर्छ। चाडपर्वहरूमा यहाँ मनाइने अनुष्ठानहरू टुँडिखेललाई भक्तिको एक जीवन्त केन्द्रमा परिणत गर्छ, नृत्य, संगीत र आत्मीय प्रार्थनाहरू प्रदर्शन गर्छ म्हयपि अजिमा (ज्ञानेश्वरीयोगाम्बर): म्हयपि म्हेपीको शान्त इलाकामा, म्हयपि अजिमा वा ज्ञानेश्वरीयोगम्बर, ज्ञान र बुद्धिको देवीको रूपमा पूजा गरिन्छ। उनको उपस्थितिमा गहिरो भक्तिभाव महसुस गर्दै विद्यार्थी र विद्वान्हरूले बौद्धिक खोजका लागि उनको आशीर्वाद खोज्छन्। दैविक गुणहरू चित्रण गर्दै मन्दिर परिसर प्रायः रंगीन परिदृश्य र जटिल सजावटहरूले सिंगारिएको हुन्छ। मन्दिरमा आगन्तुकहरूले मार्गदर्शन र अन्तरदृष्टिका लागि प्रार्थना गर्दा प्रायः पुस्तक र कलमहरू चढाउँछन्। वत्सला अजिमा (वत्सलेश्वरी): पशुपतिनाथको छेउ तर अलि टाढा रहेको वत्सला अजिमा जसलाई वत्सलेश्वरी भनेर चिनिन्छ, जो प्रायः मातृप्रेमसँग सम्बन्धित पालनपोषण गर्ने व्यक्तित्व हो। उनको मन्दिरमा न्यानोपन छ। यहाँ उपासनाको कोमल मन्त्रहरू वरपर गुञ्जिन्छ। भक्तहरू आफ्नो परिवारका लागि उनको आशीर्वाद लिन आउँछन्। यहाँको वातावरण सान्त्वना र सुरक्षाको भावनाले भरिएको छ। मातृत्व र करुणाको सारलाई मूर्तरूप दिँदै देवीसँगै प्रायः बच्चाहरूलाई चित्रण गरिएको छ। ङ्यतमरु अजिमा (श्वेतकाली): श्वेतकाली रहस्यमयी मन्दिरमा विराजमान छिन्। रोग निको पार्ने शक्तिहरूका लागि परिचित उनी शारीरिक र आध्यात्मिक कल्याण खोज्नेहरूलाई आकर्षित गर्छिन्। पवित्रता र स्पष्टताको प्रतीक सेतो फूलहरूले मन्दिर सजिएको छ। भक्तहरूले प्रायः दीप प्रज्वलन गर्छन् र पवित्र जडीबुटीहरू चढाउँछन्। भक्तहरू उनको आशीर्वादले उनीहरूको रोगहरू निको गर्ने र उनीहरूको जीवनमा शान्ति ल्याउने विश्वास गर्छन्। चन्द्रलखु अजिमा: नारायणहिटीको पुरानो दरबार क्षेत्र नजिकै रहेको चन्द्रलखु अजिमा सायद सबैभन्दा रहस्यमयी अजिमा हो। परम्परागत तीर्थहरूको विपरीत, उनको सार नजिकैको पोखरीको पानीमा बस्ने विश्वास गरिन्छ। पुरातन ढुंगाहरूले घेरिएको यो क्षेत्रले आदिम आध्यात्मिकताको भावना जगाउँछ, उपासकहरूलाई प्रकृतिसँग जोड्छ। स्थानीयवासीले पोखरीलाई ईश्वरीय द्वारको रूपमा वर्णन गर्छन्। यहाँ अनुष्ठानहरू भक्तिको रूपमा मात्र होइन, एक माध्यमको रूपमा पनि ग्रहण गरिन्छ। ब्रह्माण्डको मौलिक शक्तिहरूसँग कुराकानी गर्ने विश्वास गरिन्छ। हारती अजिमा: स्वयम्भूको पुरातन स्थलमा, हारती अजिमाले संरक्षण र उग्रताको दोहोरो प्रकृतिलाई मूर्तरूप दिन्छ। प्रजनन क्षमता र बच्चाहरूको सुरक्षा गर्ने देवीको रूपमा परिचित, उनको छवि प्रायः जीवन्त रातो र हरियो रंगहरूले सजाइन्छ, उनको गतिशील ऊर्जा झल्काउँछ। प्रचुरता र समृद्धिको प्रतीक हुने मिठाई र फलफूलहरू छोडेर बच्चा जन्माउन र परिवार कल्याणका लागि आशीर्वाद लिन भक्तहरू उनको मन्दिरमा जान्छन्। चुलीं अजिमा (चुनी अजिमा) चुनदेवी: चुनदेवी अजिमा भनेर चिनिने चुलीं अजिमाले स्थानीय आध्यात्मिक परिदृश्यमा महŒवपूर्ण भूमिका खेल्छ। उनको तीर्थस्थल, प्रायः गतिविधिले हलचल गर्ने, एउटा ठाउँ हो जहाँ समुदायका सदस्यहरू कथाहरू साझा गर्न र आफ्नो सम्पदासँग जोडिन भेला हुन्छन्। उनलाई समर्पित चाडपर्व, जुलुस र उत्सवहरूद्वारा चिह्न लगाइन्छ जुन समकालीन सांस्कृतिक अभिव्यक्तिहरूसँग परम्परागत अनुष्ठानहरू मिश्रण गर्छ, समुदायको बन्धनलाई सुदृढ पार्छ। प्रमुख अजिमाहरू देवताहरू मात्र होइनन्: तिनीहरू उपत्यकाको इतिहास, संस्कृति र आध्यात्मिकताका जीवित मूर्तिहरू हुन्। प्रत्येक देवी, आफ्ना विशिष्ट विशेषता र अनुष्ठानका साथ, काठमाडौं उपत्यकाको पहिचानलाई आकार दिने गहिरो जरा भएका परम्पराहरूको सम्झनाको रूपमा काम गर्छन्। सहरको विकास हुँदै जाँदा, अजिमाहरू आफ्नो विरासतको अटल संरक्षक बनिरहन्छन्, जसले आफ्नो ईश्वरीय उपस्थितिको सामना गर्ने सबैलाई आदर र प्रतिविम्ब दुवैलाई निम्तो दिन्छन्। यी देवीहरूको पूजाद्वारा, काठमाडौंका मानिसले परिवर्तनशील संसारमा निरन्तरताको भावनालाई पोषण गर्दै आफ्नो विगतसँग सम्बन्ध गाँस्छन्। आधुनिक जीवनको गति बढ्दै जाँदा र सामाजिक संरचनाहरू परिवर्तन हुँदै जाँदा निश्चित अजिमाहरूको नाम र स्थानहरू बिर्सिने जोखिम हुन्छ। यस क्षतिले यी सांस्कृतिक खजानाहरूको दस्ताबेजीकरण र संरक्षणका लागि तत्काल आवश्यकतालाई उजागर गर्छ। भविष्यका पुस्ताहरू उनीहरूको सम्पदा र आध्यात्मिक जराहरूसँग जोडिन सक्छन् भन्ने सुनिश्चित पनि यसले दिएको छ। सबै अजिमाले समान मान्यता प्राप्त गर्दैनन्: धेरैलाई धेरै प्रमुख देवताहरूले ढाकेका छन्। स्वयम्भूको हारती अजिमा र चुलीं अजिमाजस्ता दैवी शक्तिहरू आध्यात्मिक परिदृश्यका अत्यावश्यक अंग हुन्। तर पनि प्रायः उपत्यकाका दैवी व्यक्तित्वहरूका बारेमा छलफलमा अपरिचित छन्। काठमाडौंको आध्यात्मिकताको समृद्ध परम्परामा उनीहरूको योगदानलाई बेवास्ता गर्नु हुँदैन किनकि प्रत्येक अजिमाले समुदायको सांस्कृतिक संरचनामा महŒवपूर्ण भूमिका खेलेका छन्। समकालीन काठमाडौंमा, अजिमाहरूले महŒवपूर्ण सांस्कृतिक प्रतीकको रूपमा सेवा गरिरहन्छन्। चाडपर्वहरू, अनुष्ठानहरू र सामुदायिक जमघटहरू प्रायः तिनीहरूको वरिपरि घुम्छन्, जसले स्थानीयहरूलाई सांस्कृतिक निरन्तरताको पालनपोषण गर्दै आफ्नो भक्ति व्यक्त गर्न अनुमति दिन्छ। यी देवीहरूले आध्यात्मिक शक्ति मात्र नभई उपत्यकाको ऐतिहासिक कथाहरूको अनुस्मारकको रूपमा काम गर्छन् र अतीतलाई वर्तमानसँग मिसाउँछन्। अजिमा वरपरका परम्पराहरूलाई पुनर्जीवित गर्ने र मनाउने प्रयासहरूले आकर्षण प्राप्त गर्दैछ। सामुदायिक समूहहरू र सांस्कृतिक संस्थाहरू यी देवीहरूलाई सम्मान गर्ने कार्यक्रम आयोजना गर्न, युवा पुस्तालाई संलग्न गराउने प्रयास गर्दै र स्थानीय सम्पदामा चासो जगाउनका लागि बढ्दो रूपमा समर्पित छन्। यस आन्दोलनले उपत्यकाको विगतसँग जोड्ने माध्यमका रूपमा यी परम्परालाई संरक्षण गर्ने महŒवलाई जोड दिन्छ। काठमाडौं उपत्यकाका अजिमाहरू परम्परा र संस्कृतिका संरक्षक हुन्: यी अजिमाहरू परम्परा र संस्कृतिका संरक्षक हुन्, जसले यस क्षेत्रको समृद्ध इतिहास र विविधतालाई मूर्तरूप दिन्छ। पुरातन प्रथाहरूको संरक्षकको रूपमा, यी देवीहरूले समुदायको विगतलाई यसको वर्तमानसँग जोड्छन्, उनीहरूको महŒवलाई कायम राख्दै विकसित सांस्कृतिक परिदृश्यमा अनुकूलन गर्दै। आफ्ना कथाहरू र अर्थहरू जोगाउन समर्पित प्रयासका साथ अजिमाहरू काठमाडौंमा आध्यात्मिक लचिलोपन र सांस्कृतिक पहिचानको प्रतीकका रूपमा फस्टाउँदै जानेछन्। उपत्यका अगाडि बढ्दै जाँदा, यी देवताहरूलाई सम्मान गर्नु यसको सम्पदाको जीवन्त टेपेस्ट्री कायम राख्न महत्वपूर्ण हुनेछ। जसकारण अजिमाहरूको विरासत आगामी पुस्तासम्म कायम रहनेछ।"
योगले पूर्वीय सभ्यतालाई उजागर गर्छ : पूर्वराष्ट्रपति यादव,"काठमाडौं : पूर्वराष्ट्रपति डा रामवरण यादवले योग साधनाले पूर्वीय सभ्यतालाई उजागर गरेको बताएका छन्। ललितपुर महानगरपालिका वडा न१६ तथा पतञ्जलि योग समिति बागमती प्रदेशको संयुक्त रुपमा आयोजनामा सुरु भएको योग उत्सव समारोहमा यादवले उक्त कुरा बताएका हुन्। उनले भने, 'योग साधनाले पूर्वीय सभ्यतालाई उजागर गर्छ र यसले स्वास्थ्यका लागि सकारात्मक प्रभाव पार्छ ।' डा यादवले योग साधनको महत्त्व, गरिमा र अभ्यासका बारेमा देशभर प्रचारप्रसार गर्नुपर्नेमा जोड दिए । स्वास्थ्य जीवनबिना देश अगाडि बढ्न नसक्ने भएकाले योगको निकै महत्व रहेको उनले उल्लेख गरेका छन्। नियमित योग गर्नाले शरीर र दिमागलाई सन्तुलित बनाउन सहयोग गर्ने कुरामा पनि पूर्वराष्ट्रपति यादवले जोड दिएका छन्।"
"सरकारले कस्यो सहकारी, सुझाव माग्दै राष्ट्र बैंक","काठमाडौं : सहकारीमा विकृति देखिएपछि कानुनी र नियमनमा कडाइ गर्न पहल भइरहेको छ। जसअनुरूप नेपाल राष्ट्र बैंकले पनि बचत तथा ऋणको कारोबार गर्ने सहकारी संस्थाका लागि जारी गरिएको निर्देशन तथा मापदण्डको मस्यौदा गत पुस २९ गते सार्वजनिक गर्दै माघ मसान्तसम्म राय तथा सुझाव दिन भनिसकेको छ। यस्तो सूचना सार्वजनिक भएपछि यतिबेला सहकारी सम्बद्ध संस्थाहरू बृहत् कार्यक्रम आयोजनाको तयारीमा जुटेका छन्। राष्ट्रिय सहकारी महासंघ र यससँग सम्बन्धित संघहरूको बृहत् छलफल आगामी १० गते गर्ने तयारी भएको महासंघका कार्यवाहक अध्यक्ष रमेशप्रसाद पोखरेलले जानकारी दिए। केन्द्र र प्रदेश सबैबाट सुझावको टुंगो लागेपछि नेपाल राष्ट्र बैंंकले तोकेको समय सीमाभित्र बुझाउने उनको भनाइ छ। सरकारले अध्यादेशमार्फत सहकारी ऐन ल्याएपछि केन्द्रीय बैंकले सहकारीको बचत तथा ऋणको अनुगमन गर्न निर्देशन तथा मापदण्ड जारी गर्ने व्यवस्था गरेको थियो। यसकारण राष्ट्र बैंकले आफ्नो तहबाट मात्रै छलफल गरेर तर यो तयारी हुँदा सहकारी महासंघसँग कुरा नभए पनि अहिले राय सुझावका लागि समय तोकिदिएको काम सराह्रनीय भएको कावा अध्यक्ष पोखरेल बताउँछन। उनी भन्छन्, अब हामीले पहिलो चरणमा विभिन्न प्रारम्भिक संस्थाहरू, जिल्ला संघ, विषयगत संघ र केन्द्रीय संघसँग छलफल गर्न महासंघले भनेको छ। यसपछि आएको निचोड एकमुष्ठ रूपमा संकलन गर्न महासंघले माघ १० गते बृहत् छलफलको मिति तोकेको छ। महासंघअन्तर्गत रहेको १८ वटा केन्द्रीय सहकारी संघहरू छलफलमा हुन्छन्। राष्ट्रिय सहकारी बैंक, बचत तथा ऋणको कारोबार गर्ने केन्द्रिय संघ नेपाल केन्द्रीय बचत तथा ऋण सहकारी संघ (नेफ्स्कुन), केन्द्रीय संघ, उपत्यका (काठमाडौं, ललितपुर, भक्तपुर) मा भएका संघहरू सबैलाई बोलाएर महासंघको हलमा छलफल गरेर आएको निचोड र प्रदेशगत संघबाट आएका सुझावहरूलाई एकीकृत गरेर केन्द्रीय बैंकमा सुझाव दिने योजना रहेको उनले जनाए। यसै क्रममा सहकारी महासंघअन्तर्गतका प्रदेशस्तरीय सहकारी संघहरूले पनि सुझाव पठाउँदै छन्। कोशी प्रदेशले पनि प्रदेशस्तरको छलफल गराउँदै छ। सहकारीले सामाजिक व्यवसाय गर्ने र यसको छुट्टै दर्शन, सिद्धान्त र मूल्य मान्यता भएका कारण कसैको अन्डरमा रहनुपर्छ भनेर स्विकार नगर्ने पोखरेल तर्क गर्छन्। अहिले १ सय १२ वटा देशले सहकारी ऐन बनाएका छन् र अन्तर्राष्ट्रिय सहकारी महासंघमा आबद्ध भएका छन्। यसो हुँदा हामीले कारोबारलाई व्यवस्थित, कानुन सम्बन्ध, नीति विधिलाई कार्यान्वयन गर्न अनुगमन पाटो मजबुत बनाउनु पयो। तर कारोबार संकुचन गर्ने काम नेपालको संविधानविरुद्धमा जानु हो, उनले अन्नपूर्णसँग भने। उनका अनुसार अहिले पनि नेपालको सहकारी अभियानले बचत तथा ऋणमा मात्रै करिब १७१८ प्रतिशतको योगदान छ। उनी सरकारले अध्यादेशमा समेटेकामध्ये पुँजी संकलनमा रोक लगाएकोमा आपत्ति जनाउँछन्। अध्यादेशले ३ तहमा क्रमशः १० लाख, २५ लाख र ५० लाखभन्दा बढी नराखलगायत भनेर सीमा तोक्नु उपयुक्त हुँदैन। यो सहकारीको मूल्य मान्यता, सिद्धान्तभन्दा बाहिर गयो, उनले थप्दै भने। राष्ट्र बैंकले पनि अध्यादेशमा आधारित भएर मापदण्ड बनाउन लागेको हो। अध्यादेशमा उल्लेख भएकैलाई व्यवस्थित गर्न खोजेको हो भने पुँजीको सीमाको हकमा पहिला अध्यादेशमै सच्चिएर राष्ट्र बैंकको मापदण्ड आउनुपर्छ भन्ने उनको जोड छ। संस्थाले सदस्यहरूबाट मात्र बचत संकलन गर्न सक्नेछ। संस्थाले प्राथमिक पुँजी कोषको १५ गुणासम्म बचत संकलन गर्न सक्नेछ। संस्थाले बैंक तथा वित्तीय संस्थाबाट कुल सम्पत्तिको पाँच प्रतिशतसम्म वा पुँजी कोषको बढीमा सय प्रतिशतसम्म (जुन कम हुन्छ त्यो सीमासम्म) ऋण लिन सक्नेछ। संस्थाको कार्य क्षेत्र अधिकतम सीमा एक जिल्ला कार्यक्षेत्र भएकोमा १० लाख, एकभन्दा बढी जिल्ला कार्यक्षेत्र भएकोमा २५ लाख र एक प्रदेशभन्दा बढी कार्यक्षेत्र भएकोमा ५० लाखमात्रै राखने सीमा तोकेको छ। यसैगरी, विसं २०८१ पुस १४ अघि कायम रहेको बचतको हकमा सो मितिबाट दुई वर्षभित्र सीमाभित्र ल्याइसक्नु पर्नेछ। सदस्यले १० लाख रुपैयाँभन्दा बढी बचत रकम जम्मा गर्दा अनिवार्य रूपमा स्रोत खुलाउनु पर्नेछ। संस्थाले सदस्यता लिएको न्यूनतम तीन महिना नपुगेका सदस्यहरूलाई ऋण लगानी गर्न सक्ने छैन। संस्थाले नियमित बचत गरिरहेका सदस्यलाई निजको बचत रकमको पाँच गुणा वा बढीमा तीन लाखमध्ये जुन कम हुन्छ सो बराबरको रकममात्र बिना धितो ऋण प्रवाह गर्न सक्नेछ। यसरी बिना धितोकर्जा प्रवाह गर्दा कम्तीमा दुई जना सदस्यहरूको जमानी लिनु पर्नेछ। सञ्चालकले बचतको सुरक्षणमा प्राप्त हुने ऋणबाहेक कुनै प्रकारको थप ऋण लिन पाउने छैन। संस्थाले इजाजतपत्र प्राप्त सहकारी बैंक र साना किसान लघुवित्त संस्थाको सेयर तथा नेपाल सरकारले जारी गरेको ऋणपत्रमा लगानी गर्न सक्नेछ। संस्था विगत तीन वर्षदेखि निरन्तर खुद मुनाफामा सञ्चालनमा रहेको, सञ्चित नोक्सानी नरहेको र न्यूनतम पुँजी कोष कायम रहको अवस्थामा प्राथमिक पुँजीको बढीमा २५ प्रतिशत वा जगेडा कोषको बढीमा ५० प्रतिशतसम्म (जुन कम हुन्छ सोही बराबर) हुने रकमबराबरको जग्गाभवन कार्यालय प्रयोजनका लागि प्रतिस्पर्धात्मक विधिबाट पारदर्शी रूपमा खरिदनिर्माण गर्न सक्नेछ। साधारणसभाको कम्तीमा ५१ प्रतिशत बहुमतको निर्णयबाट मात्र गर्नुपर्नेछ र सम्पत्ति खरिदनिर्माण गरिएको जानकारी ३० दिनभित्र नियमनकारी निकायमा दिनुपर्नेछ। संस्थाले प्रवाह गरेको ऋणलाई किस्ताब्याज भुक्तानी अवधिका आधारमा सक्रिय ऋणमा असल ऋणअन्तर्गत भाखा ननाघेका वा भाखा नाघी थप तीन महिना व्यतीत नभएको, सदस्यहरूको बचतको सुरक्षणमा प्रवाह गरेको ऋण पर्छन्। निष्क्रिय ऋणमा कमसल ३ देखि ६ महिनासम्म भाखा नाघेका ऋण, शंकास्पद ६ देखि १२ महिनासम्म भाखा नाघेका ऋण र खराब ऋणमा १२ महिनाभन्दा बढीले भाखा नाघेका ऋण पर्छन्। यसकै आधारमा पुनर्तालिकीकरणपुनर्संरचना गरिएका ऋणमा संस्थाले यस निर्देशनबमोजिम वर्गीकरण गरिएका ऋणको लागि बक्यौता रकमको आधारमा ऋण नोक्सानी व्यवस्था कायम गर्नु पर्नेछ।"
बालगीतभित्रको झंकार,"विश्व पृष्ठभूमिमा बालबालिकाको समग्र अवस्था सन्तोषजनक छ। तर सम्पूर्ण विश्वमै चाहिँ फरक रहेकोमा द्विविधा नहोला। अधिकांश देश त्यसमा पनि खासगरी अल्पविकसित र विकासोन्मुख देशका बालबालिका सानै उमेरदेखि भोकमरी, दु:ख, युद्ध, उत्पीडनले ग्रसित हुँदा तिनको शारीरिक एवं मानसिक अवस्था कमजोर भएको पाइन्छ। विशेषत: दक्षिण एसियाली देशमा र युद्धग्रस्त मध्यपूर्व एसियाका खाडी राष्ट्र अनि अफ्रिकी अधिकांश देशमा बालबालिकाको हविगत दयनीय पाइन्छ। यस्तो विषम परिस्थितिबाट उम्कन पारिवारिक प्रयासले मात्र पुग्दैन। बालबालिकाका लागि सुरक्षित वातावरण सिर्जना गर्न सम्बन्धित देश नै लाग्नु पर्नेमा दुई मत रहँदैन। वातावरणको कुरा गर्दा अन्य राष्ट्रको तुलनामा नेपाल केही अपवादलाई छाडेर बालबालिकाको सुरक्षित स्थल नै मान्न सकिन्छ। आमाबुवाको न्यानो काख र मायालु परिवेशमा हुर्केका नेपाली बालबालिकालाई उसो त विद्यालयबाट पनि भरपूर भरथेग प्राप्त भएकै छ, अपवाद छाडेर। यसबाहेक खासगरी यसअघिको पुस्ता हेर्ने हो भने तिनलाई यसका लागि परम्परागत रूपमा बालगीत सुन्दै हुर्कने अवसरले पनि व्यक्तित्व बनाउने वातावरण पाएभन्दा अत्युक्ति हुँदैन। गीतको इतिहास केलाउँदा सम्भवत: पहिलो नमुना इपू ४६०० वर्षअघिको सन्दर्भ फेला पर्छ। जसअन्तर्गत तत्कालीन मानवीय प्रवृत्तिअन्तर्गत शक्तिका लागि स्तुतिभक्ति र भोगिएका दु:खका लागि शोक गीतहरू रचिएको पाइन्छ। वयस्क बाहेक बालगीतहरू समयसान्दर्भिक रूपमा बालमनोविज्ञानमा आधारित हुन्छन्। जस्तै उनीहरूका रुचि, क्षमता, विषय रोजाइ र भाव आदि तत्त्वहरू समेटेर लेखिन्छन्। गेयात्मक, सुललित शब्द पदावलीहरूको चयन, विषय र अवस्थामा आधारित भएर पद्य संरचनामा लेखिएका गीतहरू वास्तवमा कविताकै उपविधा हुन् भन्ने तथ्य सर्वजनीन नै छ। हालै नेपाल प्रज्ञा प्रतिष्ठानले प्रकाशनमा ल्याएको प्रज्ञा नेपाली बालगीत नामक ग्रन्थबारे चर्चा गर्ने प्रयास गरिएको छ। हरेक कृतिको जन्म विभिन्न संरचनागत हिसाबले फरक हुन्छन्, पाइन्छन्। त्यसरी नै यस कृतिको स्वरूप पनि भिन्न प्रकृतिको अर्थात् आफ्नै स्वरूप रहेको छ। शीर्षकअनुसार नै प्राप्य स्रोत र प्रकाशित रचनाहरूको संकलन गरी बृहत् आकारमा प्रकाशनमा ल्याइएको छ यो। साहित्य एवं सञ्चारकर्मी गोपीकृष्ण ढुंगानाले यस संग्रहको सम्पादन गरेका हुन्। यो कृतिभन्दा पहिले उनले शब्दबिम्बमा सत्यमोहन नामक बृहत् पुस्तकको सम्पादन गरिसकेका छन्। त्यसो त उनले सात दर्जन पुस्तकको सम्पादन गरिसकेका छन्। डेढ दर्जन बालकृतिका लेखक ढुंगानाका कैयौं बालगीत रेकर्ड भएका छन् भने केही बालगीत पाठ्यक्रममा पनि समेटिएका छन्। त्यसैले सायद उनको रुचि बालगीतमा बढी देखिन्छ। उनै लेखकसम्पादक ढुंगानाले यस पुस्तकलाई तीन अध्यायमा विभाजन गरी लोभलाग्दो ढंगले प्रस्तुत गरेका छन्। बालकविता वा बालगीतको आधार वा पृष्ठभूमि भानुभक्त आचार्यदेखि गंगाधर शास्त्रीको गोर्खा पैह्ला किताब (१९४९ साल)बाटशुरु भई १९९६ सालसम्मको अवधिलाई मान्न सकिन्छ। तत्पश्चात् आजको मितिसम्मलाई आधुनिक युग मानिएको छ। यहाँ प्रज्ञा नेपाली बालगीतको पहिलो अध्यायमा स्वतन्त्र तवरले रचित गीतबाहेक नेपाली बालगीतको सिद्धान्त, परम्परा र प्रवृत्ति केलाइएको छ। जहाँ बालगीतको इतिहास र वर्तमान केलाउने प्रयास भएको छ। बुँदा र उपबुँदा गरी सम्पादक गोपीकृष्ण ढुंगानाले लामो अनुसन्धानात्मक लेख पुस्तकमा लेखेका छन्। जसमा आजपर्यन्त बालरचनामा समर्पितहरूको नालीबेली प्रस्तुत गरिएको छ। विषय परिवेश, गीत, बालगीत र नेपाली बालसाहित्य, बालगीतको सैद्धान्तिक स्वरूप, नेपाली बालसाहित्यमा बालगीतको प्रवर्तन र विकास, संकलित नेपाली बालगीतका प्रवृत्तिहरू र निष्कर्षसमेत गरी व्यापक खोजीका विषयलाई समेटेर लेखिएको समालोचनात्मक उक्त लेख पठनीय र प्रशंसनीय छ। कविता विधाको उपविधा भए तापनि गीत आफैंमा पूर्ण विधात्मक सिर्जना हो। गीतले बाल, वृद्ध र युवालाई समेटेको हुन्छ। विशेषत: युवा पुस्ताको ढुकढुकी र भावनात्मक संवेदनाहरू पोखिने गीतहरू सर्वथा लोकप्रिय भएका पाइन्छन्। हिजोआज बालगीतले केही फड्को मारेको पाइन्छ। दोस्रो अध्यायमा तीसको दशकदेखि आजसम्म सिर्जना गरिएका एकसय ५९ गीतकारका दुई दुई बालगीत समेटिएका छन्। २०४० सालभन्दा अगाडि तुलनात्मक रूपमा नगण्य प्रकाशित र स्वरबद्ध भएका थिए। झन्डै पछिल्ला दुई दशकयता बालकविताका साथै बालगीतले पनि सन्तोषजनक गति लिएको पाइन्छ। विभिन्न मिडियाबाट प्रसारण र प्रकाशित हुने अनि विभिन्न वेभसाइटमा पनि बालगीत राखिने भएकाले यसको भविष्यप्रति आशा गर्न सकिन्छ। त्यसो त बालगीतका संग्रह फाट्टफुट्ट रूपमा सानो आकारमा प्रकाशन भएका छन्। तर, आजसम्म यति धेरै बालगीतलाई समेटेर बालगीत संग्रह प्रकाशित भएको पाइँदैन। त्यसमा पनि सरकारी तवरबाट अर्थात् नेपाल प्रज्ञा प्रतिष्ठानबाट प्रकाशन हुनुले गौरवपूर्ण काम भएको मान्न सकिन्छ। तेस्रो अध्यायमा नेपालको एकमात्र सरकारी रेडियो, रेडियो नेपालबाट प्रसारित बालगीत छन्। जुन अधिकांश रेडियो नेपालमै रेकर्ड भएका हुन्। जुन गीत सुनेर हुर्केका पुस्ता आज देशको नेतृत्व गर्ने तहसम्ममा भेटिन्छन्। दोस्रो अध्यायमा समेटिएका र नसमेटिएका गीतकारहरूका गीत यसमा छन्। त्यसो त रेडियो नेपाल नेपाली गीतसंगीतकै अध्ययन, अनुसन्धान र खोजी गर्न भावी पुस्तालाई समेत काम लाग्ने सुवर्ण संस्था हो। यस्तो ऐतिहासिक संस्थाबाट चिरपरिचित गीतकारले रचेका ५६ वटा गीतहरू उतारी प्रकाशित गर्ने ऐतिहासिक काम भएको छ। यो सोच र सत्प्रयासका लागि पनि सम्पादक ढुंगानाको भूमिका अहम् देखिन्छ। संगीतबद्ध गीतका गीतकारहरूमा कोइलीदेवी, बासुदेव मुनाल, हरिभक्त कटुवाल, भैरवबहादुर थापा, भानुभक्त पोखरेल, रामविक्रम सिजापति, गणेश रसिक, खेमराज केशवचरण, उपेन्द्र प्रेमी, कृष्णहरि बरालसमेत केही नवसर्जकका गीतलाई यस संग्रहमा समेट्ने काम भएको छ। यसैगरी, कृतिभित्र शान्ता गौतम, उन्नति बोहोरा शीला, नर्मदेश्वरी सत्याल,डा कौशिला रिसाल, अस्मिता भण्डारी, जयन्ती स्पन्दन, डा गीता त्रिपाठी, बाबा बस्नेत, कमला अत्री, प्रभा बराल, प्रभा भट्टराई, बालिका थपलिया, जीविका अश्रु, गंगा कर्माचार्य पौडेल, गीता सापकोटा, बालिका घिमिरे चन्द्रमा पौडेललगायत महिला गीतकारका बालगीत पढ्न पाइन्छ। बूँद राना, दिनेश अधिकारी, डा घनश्याम न्यौपाने परिश्रमी, प्राडा ध्रुव घिमिरे, प्रा जगत् उपाध्याय प्रेक्षित, भूपाल राई, डा देवी नेपाल, हरिहर तिमिल्सिना, गोपीकृष्ण ढुंगाना, सुरेश हाचेकाली, असीम सागर, उद्धवप्रसाद प्याकुरेल, हरि खनाल, काशीराम विरस, घनेन्द्र ओझा, गोपाल अश्क, प्रमोद स्नेही, प्रभाती किरण, नारायण निराशी, धीरेन्द्र प्रेमर्षि, प्रकट पंगेनी शिव, प्रेम ओझा, जितेन्द्र रसिकलगायत पुरुष स्रष्टाका बालगीत छन्। नेपाली साहित्यिक जगत्मा लामो इतिहास बोकेको गीतसंगीतको क्षेत्रमा बालगीतको हालसम्मको उपलब्धि नगण्य मात्र मान्न सकिन्छ। यस क्षेत्रलाई सुदृढ र सबलीकरण गर्ने उद्देश्यले आफैंमा वरिष्ठ पत्रकार, लेखक एवं सम्पादक गोपीकृष्ण ढुंगानाको लामो समयको अनुसन्धानपश्चात् तयार पारिएको यस प्रज्ञा नेपाली बालगीत संग्रहलाई प्रज्ञा प्रतिष्ठानले प्रकाशित गरी बजारमा ल्याउनु एउटा इतिहास रच्नु हो, यसमा सरोकारवाला सबैले गर्व गर्ने वातावरण सिर्जना भएको छ। नेपाली बालसाहित्यमा विविध विधामा प्रशस्त काम भए पनि संस्थागत रूपमा नेपाली बालगीतको संकलित कार्य न्यून छ, सम्पादक ढुंगानाले भूमिकामा लेखेका छन्, बालगीतको विकास लागि ठोस कार्य हुन नसकिरहेका बेला यो कृतिले नेपाली साहित्यमा एउटा इँटा थपेको छ। जसले बालबालिकालाई जीवन र जगत्का अनेक आयाम सिकाएका छन्। आगामी पुस्ताका लागि यो कृति पथप्रदर्शक र संग्रहणीय बनेको छ। खोज, अन्वेषण र अनुसन्धानका लागि त झन् यो प्रज्ञा नेपाली बालगीतले अवश्यम्भावी अहम् भूमिका खेल्नेछ। इति।"
सीमास्तम्भ मर्मत सम्भार र दशगजाको अतिक्रमण हटाउन नेपालभारत डीआईजी स्तरीय छलफल,"गुलरिया : सशस्त्र प्रहरी बल नेपाल र भारतीय सशस्त्र सीमा वल बीच पाल्पाको तिनाउ ३ स्थित लुम्बिनी केबलकार बुटवल हिलमा सम्पन्न डिआईजी स्तरीय छैठौँ समन्वयात्मक बैठकमा समयमै सीमा स्तम्भहरूको मर्मत तथा सम्भार र दशगजा क्षेत्र अतिक्रमण गरी बनाइएका भौतिक संरचनाहरू संयुक्त प्रयासद्वारा हटाउने लगायतका विषयमा छलफल गरिएको छ। शुक्रवार दुवै समकक्षीहरु बीच यससँगै विविध विषयहरूमा छलफल गरिएको छ। नम्बर ५ बाहिनी मुख्यालय रुपन्देहीका बाहिनीपति सशस्त्र प्रहरी नायव महानिरीक्षक प्रदिप कुमार पाल र भारतीय समकक्षी सेक्टर हेडक्वाटर एसएसबी लखीमपुर खीरीका डिआईजी बी विक्रमन तथा सेक्टर हेडक्वाटर गोरखपुरका डिआईजी मुन्ना सिंहको नेतृत्वमा बैठक गरिएको सशस्त्र प्रहरी वल नेपाल नम्बर ३१ हेडक्वाटर बर्दियाका गणपति सशस्त्र प्रहरी उपरीक्षक चित्रांगत दाहालले बताए। यसअघि डिआईजी स्तरीय समन्वयात्मक बैठक भारतको उत्तर प्रदेशस्थित आईसिपी रुपैडियाको बहराईचमा सम्पन्न भैसकेको छ। सीमा क्षेत्रमा हुने अवैध क्रियाकलाप नियन्त्रण, दशगजा क्षेत्रको सरसफाई तथा सौन्दर्यीकरण, सीमा अपराधहरू मानव तस्करी, अपहरण, नक्कली मुद्रा, हातहतियार, गोलिगठ्ठा, लागूऔषध तथा प्रतिबन्धित औषधी लगायत अवैध वन्यजन्तु तस्करी नियन्त्रण, गैरकानुनी रूपमा प्रवेश गर्न खोज्ने तेस्रो देशका नागरिकहरूको नियन्त्रण तथा रोक लगाउने विषयमा समेत छलफल भएको उनले प्रस्ट्याए। त्यसैगरी सशस्त्र प्रहरी बल नेपाल र भारतीय सशस्त्र सीमा बलबीच संयुक्त अभियान अन्तर्गत दशगजा क्षेत्रमा संयुक्त गस्ती, हेल्थ डेस्क संचालन, खेलकुद तथा विविध अभ्यासहरूलाई समेत निरन्तरता दिने बारेमा छलफल गरिएको हो। बैठकमा नम्बर ५ बाहिनी मुख्यालय रुपन्देहीका सहायक बाहिनीपति सशस्त्र प्रहरी वरिष्ठ उपरीक्षक कमलप्रसाद तिउसीना लगायत बाहिनी मातहत गणका गणपति र भारतीय सशस्त्र सीमा बलका बटालियन कमान्डरहरू सहभागी रहेको गणपति दाहालले बताएका छन्। बैठकमा वरिष्ठ उपरीक्षक तिउसीनाले स्वागत मन्तव्य राख्दै नेपालभारत खुल्ला सीमा सम्बन्धी समस्या तथा चुनौतीहरु र त्यसका समाधानका विषयमा प्रस्तुति गर्दै यस्ता किसिमका नियमित बैठकहरूको संचालनले नेपाल भारत सीमासँग सम्बन्धित समस्याहरू तत्काल समाधान गर्न सहयोग पुग्ने बताएका छन्। डिआईजी स्तरीय छैठौँ समन्वयात्मक बैठकमा सहभागी प्रमुखहरू।"
"सरकारले कस्यो सहकारी, सुझाव माग्दै राष्ट्र बैंक","काठमाडौं : सहकारीमा विकृति देखिएपछि कानुनी र नियमनमा कडाइ गर्न पहल भइरहेको छ। जसअनुरूप नेपाल राष्ट्र बैंकले पनि बचत तथा ऋणको कारोबार गर्ने सहकारी संस्थाका लागि जारी गरिएको निर्देशन तथा मापदण्डको मस्यौदा गत पुस २९ गते सार्वजनिक गर्दै माघ मसान्तसम्म राय तथा सुझाव दिन भनिसकेको छ। यस्तो सूचना सार्वजनिक भएपछि यतिबेला सहकारी सम्बद्ध संस्थाहरू बृहत् कार्यक्रम आयोजनाको तयारीमा जुटेका छन्। राष्ट्रिय सहकारी महासंघ र यससँग सम्बन्धित संघहरूको बृहत् छलफल आगामी १० गते गर्ने तयारी भएको महासंघका कार्यवाहक अध्यक्ष रमेशप्रसाद पोखरेलले जानकारी दिए। केन्द्र र प्रदेश सबैबाट सुझावको टुंगो लागेपछि नेपाल राष्ट्र बैंंकले तोकेको समय सीमाभित्र बुझाउने उनको भनाइ छ। सरकारले अध्यादेशमार्फत सहकारी ऐन ल्याएपछि केन्द्रीय बैंकले सहकारीको बचत तथा ऋणको अनुगमन गर्न निर्देशन तथा मापदण्ड जारी गर्ने व्यवस्था गरेको थियो। यसकारण राष्ट्र बैंकले आफ्नो तहबाट मात्रै छलफल गरेर तर यो तयारी हुँदा सहकारी महासंघसँग कुरा नभए पनि अहिले राय सुझावका लागि समय तोकिदिएको काम सराह्रनीय भएको कावा अध्यक्ष पोखरेल बताउँछन। उनी भन्छन्, अब हामीले पहिलो चरणमा विभिन्न प्रारम्भिक संस्थाहरू, जिल्ला संघ, विषयगत संघ र केन्द्रीय संघसँग छलफल गर्न महासंघले भनेको छ। यसपछि आएको निचोड एकमुष्ठ रूपमा संकलन गर्न महासंघले माघ १० गते बृहत् छलफलको मिति तोकेको छ। महासंघअन्तर्गत रहेको १८ वटा केन्द्रीय सहकारी संघहरू छलफलमा हुन्छन्। राष्ट्रिय सहकारी बैंक, बचत तथा ऋणको कारोबार गर्ने केन्द्रिय संघ नेपाल केन्द्रीय बचत तथा ऋण सहकारी संघ (नेफ्स्कुन), केन्द्रीय संघ, उपत्यका (काठमाडौं, ललितपुर, भक्तपुर) मा भएका संघहरू सबैलाई बोलाएर महासंघको हलमा छलफल गरेर आएको निचोड र प्रदेशगत संघबाट आएका सुझावहरूलाई एकीकृत गरेर केन्द्रीय बैंकमा सुझाव दिने योजना रहेको उनले जनाए। यसै क्रममा सहकारी महासंघअन्तर्गतका प्रदेशस्तरीय सहकारी संघहरूले पनि सुझाव पठाउँदै छन्। कोशी प्रदेशले पनि प्रदेशस्तरको छलफल गराउँदै छ। सहकारीले सामाजिक व्यवसाय गर्ने र यसको छुट्टै दर्शन, सिद्धान्त र मूल्य मान्यता भएका कारण कसैको अन्डरमा रहनुपर्छ भनेर स्विकार नगर्ने पोखरेल तर्क गर्छन्। अहिले १ सय १२ वटा देशले सहकारी ऐन बनाएका छन् र अन्तर्राष्ट्रिय सहकारी महासंघमा आबद्ध भएका छन्। यसो हुँदा हामीले कारोबारलाई व्यवस्थित, कानुन सम्बन्ध, नीति विधिलाई कार्यान्वयन गर्न अनुगमन पाटो मजबुत बनाउनु पयो। तर कारोबार संकुचन गर्ने काम नेपालको संविधानविरुद्धमा जानु हो, उनले अन्नपूर्णसँग भने। उनका अनुसार अहिले पनि नेपालको सहकारी अभियानले बचत तथा ऋणमा मात्रै करिब १७१८ प्रतिशतको योगदान छ। उनी सरकारले अध्यादेशमा समेटेकामध्ये पुँजी संकलनमा रोक लगाएकोमा आपत्ति जनाउँछन्। अध्यादेशले ३ तहमा क्रमशः १० लाख, २५ लाख र ५० लाखभन्दा बढी नराखलगायत भनेर सीमा तोक्नु उपयुक्त हुँदैन। यो सहकारीको मूल्य मान्यता, सिद्धान्तभन्दा बाहिर गयो, उनले थप्दै भने। राष्ट्र बैंकले पनि अध्यादेशमा आधारित भएर मापदण्ड बनाउन लागेको हो। अध्यादेशमा उल्लेख भएकैलाई व्यवस्थित गर्न खोजेको हो भने पुँजीको सीमाको हकमा पहिला अध्यादेशमै सच्चिएर राष्ट्र बैंकको मापदण्ड आउनुपर्छ भन्ने उनको जोड छ। संस्थाले सदस्यहरूबाट मात्र बचत संकलन गर्न सक्नेछ। संस्थाले प्राथमिक पुँजी कोषको १५ गुणासम्म बचत संकलन गर्न सक्नेछ। संस्थाले बैंक तथा वित्तीय संस्थाबाट कुल सम्पत्तिको पाँच प्रतिशतसम्म वा पुँजी कोषको बढीमा सय प्रतिशतसम्म (जुन कम हुन्छ त्यो सीमासम्म) ऋण लिन सक्नेछ। संस्थाको कार्य क्षेत्र अधिकतम सीमा एक जिल्ला कार्यक्षेत्र भएकोमा १० लाख, एकभन्दा बढी जिल्ला कार्यक्षेत्र भएकोमा २५ लाख र एक प्रदेशभन्दा बढी कार्यक्षेत्र भएकोमा ५० लाखमात्रै राखने सीमा तोकेको छ। यसैगरी, विसं २०८१ पुस १४ अघि कायम रहेको बचतको हकमा सो मितिबाट दुई वर्षभित्र सीमाभित्र ल्याइसक्नु पर्नेछ। सदस्यले १० लाख रुपैयाँभन्दा बढी बचत रकम जम्मा गर्दा अनिवार्य रूपमा स्रोत खुलाउनु पर्नेछ। संस्थाले सदस्यता लिएको न्यूनतम तीन महिना नपुगेका सदस्यहरूलाई ऋण लगानी गर्न सक्ने छैन। संस्थाले नियमित बचत गरिरहेका सदस्यलाई निजको बचत रकमको पाँच गुणा वा बढीमा तीन लाखमध्ये जुन कम हुन्छ सो बराबरको रकममात्र बिना धितो ऋण प्रवाह गर्न सक्नेछ। यसरी बिना धितोकर्जा प्रवाह गर्दा कम्तीमा दुई जना सदस्यहरूको जमानी लिनु पर्नेछ। सञ्चालकले बचतको सुरक्षणमा प्राप्त हुने ऋणबाहेक कुनै प्रकारको थप ऋण लिन पाउने छैन। संस्थाले इजाजतपत्र प्राप्त सहकारी बैंक र साना किसान लघुवित्त संस्थाको सेयर तथा नेपाल सरकारले जारी गरेको ऋणपत्रमा लगानी गर्न सक्नेछ। संस्था विगत तीन वर्षदेखि निरन्तर खुद मुनाफामा सञ्चालनमा रहेको, सञ्चित नोक्सानी नरहेको र न्यूनतम पुँजी कोष कायम रहको अवस्थामा प्राथमिक पुँजीको बढीमा २५ प्रतिशत वा जगेडा कोषको बढीमा ५० प्रतिशतसम्म (जुन कम हुन्छ सोही बराबर) हुने रकमबराबरको जग्गाभवन कार्यालय प्रयोजनका लागि प्रतिस्पर्धात्मक विधिबाट पारदर्शी रूपमा खरिदनिर्माण गर्न सक्नेछ। साधारणसभाको कम्तीमा ५१ प्रतिशत बहुमतको निर्णयबाट मात्र गर्नुपर्नेछ र सम्पत्ति खरिदनिर्माण गरिएको जानकारी ३० दिनभित्र नियमनकारी निकायमा दिनुपर्नेछ। संस्थाले प्रवाह गरेको ऋणलाई किस्ताब्याज भुक्तानी अवधिका आधारमा सक्रिय ऋणमा असल ऋणअन्तर्गत भाखा ननाघेका वा भाखा नाघी थप तीन महिना व्यतीत नभएको, सदस्यहरूको बचतको सुरक्षणमा प्रवाह गरेको ऋण पर्छन्। निष्क्रिय ऋणमा कमसल ३ देखि ६ महिनासम्म भाखा नाघेका ऋण, शंकास्पद ६ देखि १२ महिनासम्म भाखा नाघेका ऋण र खराब ऋणमा १२ महिनाभन्दा बढीले भाखा नाघेका ऋण पर्छन्। यसकै आधारमा पुनर्तालिकीकरणपुनर्संरचना गरिएका ऋणमा संस्थाले यस निर्देशनबमोजिम वर्गीकरण गरिएका ऋणको लागि बक्यौता रकमको आधारमा ऋण नोक्सानी व्यवस्था कायम गर्नु पर्नेछ।"
डबल बेड,"सुधांशु गुप्त आज उनीहरूको विवाहको चौथो वार्षिकोत्सव। चार वर्षअघि इन्दु बेहुली बनेर यो घर आएकी थिइन्। यी चार वर्षबीच सबै कुरा बेसै छन्। घरमा सामान धेरै नै बढेका छन्। उनले परिवारलाई सँगै बसेर खान सिकाएकी छन्। परिवारका सदस्यहरू इन्दुलाई लच्छिनको मान्छन् र उनको आगमनले सबैजना खुसी छन्। उनी एकदमै घरेलु स्वभावकी छन्। परिवारले उनलाई एकदमै माया गर्छन्। श्रीमान् आफैं पनि श्रीमतीलाई उत्तिकै माया गर्छन्। जरुरी काम नभए आज छुट्टी लिएर घरमै बस्न इन्दुले उनलाई भनेकी थिइन्। तर श्रीमान्ले जानाजानी छुट्टी लिएनन्। दिनभरि घरमै बस्न उनलाई ठीक लाग्दैन। कार्यालयमा आज उनी इन्दुका बारेमा सोचिरहेका छन्। इन्दु घरमा वार्षिकोत्सवको तयारी गरिरहेकी होलिन्। उनी चाहिँ अफिसमा काम गरिरहेका छन्। श्रीमतीसँगको सम्बन्धमा कुनै समस्या छैन तर पनि उनको मनमा एउटा गाँठो परेको छ। त्यो गाँठो हो डबल बेड। केही कुरा आपसमा कसरी जोडिएका हुन्छन् भने तिनलाई छुट्ट्याएर हेर्न सम्भव हुँदैन। डबल बेड र वैवाहिक जीवनबीच के सम्बन्ध छ ? विवाह सफल हुन डबल बेड हुनैपर्ने हो ? विवाहपछि जो जो डबल बेडमा सुत्न पाउँदैनन्, उनीहरूको वैवाहिक जीवन असफल हुने हो ? डबल बेडको चलन नहुँदा मानिसहरूको वैवाहिक जीवन सुखी हुँदैन थियो र ? एक समय थियो, पतिपत्नी एउटै खाटमा सुत्थे। त्यति हुँदा पनि उनीहरूको सम्बन्ध राम्रै हुन्थ्यो। थाहा छैन, उनलाई के भएको हो ? उनी जहिल्यै डबल बेडको बारेमा मात्र सोचिरहन्छन्। उनका लागि विवाहको अर्थ नै डबल बेड हुँदै गएको छ। इन्दुसँग उनको सम्बन्ध राम्रो छैन कि के हो ? उनीहरूको घरमा डबल बेड छैन। चार वर्षअघि आजकै दिन उनको मागी विवाह भएको थियो। दाइजो विरोधी हुनाले उनले कुनै पनि कुरा माग्नु ठीक थिएन। तर उनलाई लाग्थ्यो, केटी पक्षले अत्यावश्यक सामान त दिनेछन्। अत्यावश्यक सामान भनेको डबल बेड नै हो। घरमा विवाहको सामान आउँदा उनको पहिलो नजर खाटमै पयो। तर त्यो डबल बेडवाला थिएन, सिंगल थियो। खाट देख्नेबित्तिकै उनको निधार खुम्चियो। उनलाई लाग्यो, अचानक उनका सारा सपना चकनाचुर भयो। उनले श्रीमतीतिर हेरे, राम्री थिइन्। घरका सबै सदस्य श्रीमतीको स्वागत गर्न र रीत पुयाउन व्यस्त थिए। तर, सिंगल बेड देखेर भने उनको मन खुम्चियो। उनी आफ्नो मधुमासको कल्पना गर्न थाले। श्रीमान् एउटा अखबारमा पत्रकारिता गर्छन्। निम्न मध्यमवर्गीय परिवारमा हुने प्रकारकै विवाह भएको थियो त्यो। जसले केटीलाई हेरेर मन पराएको थियो। केटीले पनि यसमा कुनै आपत्ति जनाइन्। चाँडै नै विवाहको मिति तय भएथ्यो। उनले आफ्नो घरलाई घरजस्तो देख्न थाले। अब निश्चित के भएको थियो भने घरमा श्रीमती आउँछिन् र साथमा डबल बेड आउनेछ। उनीहरूको वैवाहिक जीवनको सुरुआत यही डबल बेडबाट हुनेछ। उनी यो कुरा कसैलाई भन्दैनथ्यो। विवाहअघि पनि उनी इन्दुसँग दुईचारपटक किनमेल गर्न गएकै थिए। तर उनले डबल बेड कति महŒवपूर्ण छ भन्ने कुरा इन्दुलाई कहिल्यै भनेनन्। इन्दु उनलाई साँच्चै प्रिय लागेकी थिइन्। जो कम खर्च गर्ने र एकदमै घरेलु स्वभावकी थिइन्। किनमेल गर्दा इन्दुले महँगा सुट र सारीहरू नकिन्न विशेष ध्यान दिएकी थिइन्। उनले डबल बेडको इच्छा इन्दुसँग व्यक्त नगर्नुको कारण के थियो भने यसले दाइजो मागेको अर्थ लाग्न सक्थ्यो। सबै कुरा ठीकठाकै भइरहेको थियो। समय बित्दै गयो र विवाहको मिति नजिक आइपुग्यो। सबै कुरा रीतपूर्वक सम्पन्न भए। त्यो घडी पनि आयो, जब उनले इन्दुलाई घर भिœयाए। सबै सामान आइपुगे। घर आइपुग्दा पनि उनको नजर इन्दुतिरभन्दा बढी सामानतिर थियो। सामानमा डबल बेडको सट्टा सिंगल बेड देख्दा उसको पारो चढ्यो। सुत्न जानुअघि उनले रिस नियन्त्रणमा राख्ने कोसिस गरे। डबल बेडप्रति आफ्नो मोहबारे इमानदारीपूर्वक उनले कारण खोज्न प्रयास गरे। कुनै खास कारण भेटेनन्। हिन्दी फिल्महरूमा देखाइने डबल बेड कतै न कतै उनको अवचेतन मनमा बसेको हुनुपर्छ। घरमा यति धेरै सामान आउँदै थियो जसमा डबल बेड आउन बाँकी पनि हुन सक्थ्यो। उनको अवचेतनमा के परेको छ भने विवाहको अर्थ नै डबल बेडको आगमन हो। तर डबल बेड आएन। आज उनलाई काम गर्न मन लागिरहेको छैन। चार वर्षअघि कसरी इन्दुसँग जीवनको सुरुआत भएको थियो भन्नेबारे उनी सोचिरहेका छन्। कोठाभित्र आएर उनले ढोका बन्द गरेका थिए। इन्दु सिंगल बेडमा बसेकी थिइन्। बस्ने उनको शैली फिल्ममा देखाइने सुहागरातभन्दा एकदमै फरक थियो। रातो सारी लगाएकी थिइनन्, फिल्मी नायिकाहरू झैं ओछ्यानमा खुम्चिएर बसेकी पनि थिइनन्। सनिलको गाउन लगाएकी इन्दु निकै राम्री देखिएकी थिइन्। फेरि उनको मनमा आयो, यहाँ सिंगलको ठाउँमा डबल बेड भएको भए कति राम्रो हुन्थ्यो ! इन्दुसँग कुरा गर्दागर्दै आफूले कुन बेला बत्ती निभाएँ भन्ने उनलाई पत्तै भएन। आज उनको विवाहको चौथो वार्षिकोत्सव। काममा उनको मनै छैन। उनी चाँडै घर फर्किए। पत्नीले उत्सव मनाउन धेरै कुरा तयार पारेकी थिइन्। इन्दु खाना मीठो बनाउँछिन्। घरका सबैजना उनले पकाएको खाना मन पराउँछन्। श्रीमान् स्वयंलाई पनि मीठो लाग्छ। सबैजना सँगै बसेर खाना खाए। धेरैबेर कुरा गरेपछि उनी शयन कक्ष पुगे। सिंगल बेडले एकपल्ट फेरि चार वर्ष पुरानो हैरानीलाई जीवित गरिदियो। आज किन हो, उनलाई यसबारे इन्दुसँग कुरा गर्नु जरुरी छ भन्ने लाग्यो। सबै काम सकाएर इन्दु शयन कक्ष आइपुगिन्। सिंगल बेडमा। यसबीच उनले डबल बेडबारे कुरा गर्न तयारी गरिरहे। कोठाको बत्ती निभेपछि उनले इन्दुलाई आफूतर्फ नतानी सोधे, एउटा कुरा भनौं इन्दु ? एक हातको दूरीमा रहेकी इन्दुले भनिन्, भन्नुस्। तिम्रा माइतीले बिहे त ठीकै तरिकाले गरिदिएका थिए, उनले भूमिका बाँधे। हो, सक्ने जति उनीहरूले गरेका थिए, इन्दुले भनिन्। अँध्यारोमा उनलाई इन्दु अचानक तनावग्रस्त भएको महसुस भयो। कुरोको चुरो पक्रन उनले फेरि सोधे, तर उनीहरू डबल बेड दिन सक्दैनथे ? नसक्ने कुरा के थियो र ? यत्रो खर्च गर्नेले डबल बेड दिन नसक्ने भन्ने हुन्छ र ? इन्दुले आत्मविश्वासपूर्वक भनिन्। उनले जोड दिएर सोधे, त्यसो भए किन दिएनन् ? अब इन्दुलाई ठट्टा सुझिरहेको थियो। तपाईंलाई डबल बेड चाहिएको भए भन्नुपथ्र्यो नि ! इन्दुले भनिन्। उनलाई थाहा थियो, जबाफ यही आउनेवाला छ। त्यसैले उनी एकछिन चुपचाप बसे। सायद यसको जबाफ पर्खिरहेका थिए। तर, ज्यादा मेहनत गर्नु परेन। उनीहरूले त डबल बेड नै दिन चाहेका थिए तर मैले सिंगल दिनु भनेर जिद्दी कसें, उनले भनिन्। अचानक उनलाई इन्दुसँग रिस उठ्यो। तर रिस नियन्त्रणमा राख्दै सोधे, किन ? किन तिमीले डबल बेड नदिनु भनेकी ? इन्दु चुप लागिन्। उनलाई आफ्नो अनुहार रातो भएको महसुस भयो। फेरि उनले सोधे, भन, किन डबल बेड नदिनू भनेकी ? इन्दु एक हात वर सरिन्, उनको छातीमा शिर घुसारिन् र फुसफुसाउँदै भनिन्, सानो ठाउँमा म तपाईंको नजिक रहन पाउँछु, त्यसैले। श्रीमान्का रौं ठाडा भए। आज उनलाई इन्दु असाध्यै राम्री लागिन्। सिंगल बेड एकाएक उनलाई प्रिय लाग्यो। (भारतीय कथाकार सुधांशु गुप्त तीन दशकदेखि त्यहाँको पत्रकारिता, रेडियो र टेलिभिजनका लागि अनेक धारावाहिक तथा स्तम्भ लेखनमा सक्रिय छन्। चार कथा संग्रह प्रकाशित गरिसकेका गुप्तको आलोचनाको किताब नेपथ्य में विमर्शकुछ किताबें, कुछ बातें चर्चित छ।) हिन्दीबाट अनुवाद: अभय श्रेष्ठ"
सम्पदाको जीवन्त टेपेस्ट्री,"अध्यात्मसँग गाँसिएको काठमाडौं उपत्यकाको मुटुमा अजिमाहरूको उपस्थितिले सांस्कृतिक परिदृश्यमा देशकै अद्वितीय पहिचान प्रस्तुत गरेको छ। नेपालको राजधानी रहेको यो प्राचीन सहरमा यी दैवी शक्तिहरूले एकसाथ बुनेका विश्वास र अनुष्ठानहरूले समृद्ध सभ्यताको प्रतिनिधित्व गरेका छन्। हालैका अध्ययनले उल्लेखनीय कुल ६० अजिमाहरू पहिचान गरेका छन्। अलि बलि पूजा ग्रहण गर्ने विशेष तान्त्रिक अजिमा प्रधान देवीमध्ये पिगं (पीठ) अजिमा ३९ छन् भने पीठमा नपरेका २१ अजिमा छन्। तान्त्रिक देवीका रूपमा चिनिने अजिमाहरू काठमाडौंमा महŒवपूर्ण आध्यात्मिक संस्थाहरूको रूपमा सेवा गर्छन्। तीमध्ये ३९ लाई पिगं अजिमाको रूपमा नामित गरिएको छ। रैथानेहरूले एक विस्तृत अनुष्ठानमार्फत अजिमाहरूको शक्ति र उपस्थितिलाई भक्तिभाव अर्पण गर्छन्। यी देवीहरू पूजाका प्रतीक मात्र होइनन्। तिनीहरू उपत्यकाको पहिचान र इतिहासका आधार हुन्। तिनीहरूको वंशावली राजा गुणकामदेवमा पत्ता लगाउन सकिन्छ, जसले ३८२७ कालीगता संवत्मा कान्तिपुरको रक्षा गर्न खड्गकरको सुरक्षात्मक घेरा स्थापना गरेका थिए। यस ऐतिहासिक सम्बन्धले राजतन्त्र र स्थानीय आध्यात्मिक अभ्यासहरूबीचको लामो समयदेखिको सम्बन्धलाई रेखांकित गर्छ। यस क्षेत्रको कपडामा यी विश्वासहरू कत्तिको गहिरो रूपमा सम्मिलित रहेको छन् भनेर चित्रण हुन्छ। अजिमा परम्पराको दिव्य संरक्षकहरू पुरानो परम्परा र आधुनिक जीवनको सहअस्तित्व भएको काठमाडौंको मुटुमा अजिमाहरू आध्यात्मिकता र सांस्कृतिक पहिचानको गहिरो प्रतीकका रूपमा उभिएका छन्। यी आदरणीय तान्त्रिक देवीहरू, प्रत्येकको आफ्नै अनौठो कथाको साथ, सहरका छिमेकीहरू, मन्दिरहरू र पवित्र स्थलहरूमा बुनेको पूजाको परम्परा चल्दै आएको छ। नेपालभरका प्राचीन नेवाः बस्तीहरूका संरक्षकका रूपमा अजिमाहरूको उपस्थिति रहेको छ। तापनि यो आलेखमा काठमाडौं सहरका केही प्रमुख अजिमाको चर्चा गर्ने प्रयास गरिएको छ। लुँमधि अजिमा (भद्रकाली): टुँडिखेलको जीवन्त इलाकामा अवस्थित लुम्धी आजिमालाई भद्रकाली पनि भनिन्छ। लुँमधि आजिमाले आफ्नो उग्र तर सुरक्षात्मक भावनाले बात्सल्यता प्रदान गरिरहेका छन्। यिनी अजिमालाई शक्ति र अनुकूलनतालाई मूर्तरूप दिने एक शक्तिशाली देवीको रूपमा चित्रण गरिएको छ। फूलहरू र धूपको प्रसादले एक सुगन्धित वातावरण सिर्जना गर्दै स्थानीय भक्तहरू उनको मन्दिरमा भेला हुन्छन्। यो वातावरणमा हावालाई पवित्रताको भावनाले भर्छ। चाडपर्वहरूमा यहाँ मनाइने अनुष्ठानहरू टुँडिखेललाई भक्तिको एक जीवन्त केन्द्रमा परिणत गर्छ, नृत्य, संगीत र आत्मीय प्रार्थनाहरू प्रदर्शन गर्छ म्हयपि अजिमा (ज्ञानेश्वरीयोगाम्बर): म्हयपि म्हेपीको शान्त इलाकामा, म्हयपि अजिमा वा ज्ञानेश्वरीयोगम्बर, ज्ञान र बुद्धिको देवीको रूपमा पूजा गरिन्छ। उनको उपस्थितिमा गहिरो भक्तिभाव महसुस गर्दै विद्यार्थी र विद्वान्हरूले बौद्धिक खोजका लागि उनको आशीर्वाद खोज्छन्। दैविक गुणहरू चित्रण गर्दै मन्दिर परिसर प्रायः रंगीन परिदृश्य र जटिल सजावटहरूले सिंगारिएको हुन्छ। मन्दिरमा आगन्तुकहरूले मार्गदर्शन र अन्तरदृष्टिका लागि प्रार्थना गर्दा प्रायः पुस्तक र कलमहरू चढाउँछन्। वत्सला अजिमा (वत्सलेश्वरी): पशुपतिनाथको छेउ तर अलि टाढा रहेको वत्सला अजिमा जसलाई वत्सलेश्वरी भनेर चिनिन्छ, जो प्रायः मातृप्रेमसँग सम्बन्धित पालनपोषण गर्ने व्यक्तित्व हो। उनको मन्दिरमा न्यानोपन छ। यहाँ उपासनाको कोमल मन्त्रहरू वरपर गुञ्जिन्छ। भक्तहरू आफ्नो परिवारका लागि उनको आशीर्वाद लिन आउँछन्। यहाँको वातावरण सान्त्वना र सुरक्षाको भावनाले भरिएको छ। मातृत्व र करुणाको सारलाई मूर्तरूप दिँदै देवीसँगै प्रायः बच्चाहरूलाई चित्रण गरिएको छ। ङ्यतमरु अजिमा (श्वेतकाली): श्वेतकाली रहस्यमयी मन्दिरमा विराजमान छिन्। रोग निको पार्ने शक्तिहरूका लागि परिचित उनी शारीरिक र आध्यात्मिक कल्याण खोज्नेहरूलाई आकर्षित गर्छिन्। पवित्रता र स्पष्टताको प्रतीक सेतो फूलहरूले मन्दिर सजिएको छ। भक्तहरूले प्रायः दीप प्रज्वलन गर्छन् र पवित्र जडीबुटीहरू चढाउँछन्। भक्तहरू उनको आशीर्वादले उनीहरूको रोगहरू निको गर्ने र उनीहरूको जीवनमा शान्ति ल्याउने विश्वास गर्छन्। चन्द्रलखु अजिमा: नारायणहिटीको पुरानो दरबार क्षेत्र नजिकै रहेको चन्द्रलखु अजिमा सायद सबैभन्दा रहस्यमयी अजिमा हो। परम्परागत तीर्थहरूको विपरीत, उनको सार नजिकैको पोखरीको पानीमा बस्ने विश्वास गरिन्छ। पुरातन ढुंगाहरूले घेरिएको यो क्षेत्रले आदिम आध्यात्मिकताको भावना जगाउँछ, उपासकहरूलाई प्रकृतिसँग जोड्छ। स्थानीयवासीले पोखरीलाई ईश्वरीय द्वारको रूपमा वर्णन गर्छन्। यहाँ अनुष्ठानहरू भक्तिको रूपमा मात्र होइन, एक माध्यमको रूपमा पनि ग्रहण गरिन्छ। ब्रह्माण्डको मौलिक शक्तिहरूसँग कुराकानी गर्ने विश्वास गरिन्छ। हारती अजिमा: स्वयम्भूको पुरातन स्थलमा, हारती अजिमाले संरक्षण र उग्रताको दोहोरो प्रकृतिलाई मूर्तरूप दिन्छ। प्रजनन क्षमता र बच्चाहरूको सुरक्षा गर्ने देवीको रूपमा परिचित, उनको छवि प्रायः जीवन्त रातो र हरियो रंगहरूले सजाइन्छ, उनको गतिशील ऊर्जा झल्काउँछ। प्रचुरता र समृद्धिको प्रतीक हुने मिठाई र फलफूलहरू छोडेर बच्चा जन्माउन र परिवार कल्याणका लागि आशीर्वाद लिन भक्तहरू उनको मन्दिरमा जान्छन्। चुलीं अजिमा (चुनी अजिमा) चुनदेवी: चुनदेवी अजिमा भनेर चिनिने चुलीं अजिमाले स्थानीय आध्यात्मिक परिदृश्यमा महŒवपूर्ण भूमिका खेल्छ। उनको तीर्थस्थल, प्रायः गतिविधिले हलचल गर्ने, एउटा ठाउँ हो जहाँ समुदायका सदस्यहरू कथाहरू साझा गर्न र आफ्नो सम्पदासँग जोडिन भेला हुन्छन्। उनलाई समर्पित चाडपर्व, जुलुस र उत्सवहरूद्वारा चिह्न लगाइन्छ जुन समकालीन सांस्कृतिक अभिव्यक्तिहरूसँग परम्परागत अनुष्ठानहरू मिश्रण गर्छ, समुदायको बन्धनलाई सुदृढ पार्छ। प्रमुख अजिमाहरू देवताहरू मात्र होइनन्: तिनीहरू उपत्यकाको इतिहास, संस्कृति र आध्यात्मिकताका जीवित मूर्तिहरू हुन्। प्रत्येक देवी, आफ्ना विशिष्ट विशेषता र अनुष्ठानका साथ, काठमाडौं उपत्यकाको पहिचानलाई आकार दिने गहिरो जरा भएका परम्पराहरूको सम्झनाको रूपमा काम गर्छन्। सहरको विकास हुँदै जाँदा, अजिमाहरू आफ्नो विरासतको अटल संरक्षक बनिरहन्छन्, जसले आफ्नो ईश्वरीय उपस्थितिको सामना गर्ने सबैलाई आदर र प्रतिविम्ब दुवैलाई निम्तो दिन्छन्। यी देवीहरूको पूजाद्वारा, काठमाडौंका मानिसले परिवर्तनशील संसारमा निरन्तरताको भावनालाई पोषण गर्दै आफ्नो विगतसँग सम्बन्ध गाँस्छन्। आधुनिक जीवनको गति बढ्दै जाँदा र सामाजिक संरचनाहरू परिवर्तन हुँदै जाँदा निश्चित अजिमाहरूको नाम र स्थानहरू बिर्सिने जोखिम हुन्छ। यस क्षतिले यी सांस्कृतिक खजानाहरूको दस्ताबेजीकरण र संरक्षणका लागि तत्काल आवश्यकतालाई उजागर गर्छ। भविष्यका पुस्ताहरू उनीहरूको सम्पदा र आध्यात्मिक जराहरूसँग जोडिन सक्छन् भन्ने सुनिश्चित पनि यसले दिएको छ। सबै अजिमाले समान मान्यता प्राप्त गर्दैनन्: धेरैलाई धेरै प्रमुख देवताहरूले ढाकेका छन्। स्वयम्भूको हारती अजिमा र चुलीं अजिमाजस्ता दैवी शक्तिहरू आध्यात्मिक परिदृश्यका अत्यावश्यक अंग हुन्। तर पनि प्रायः उपत्यकाका दैवी व्यक्तित्वहरूका बारेमा छलफलमा अपरिचित छन्। काठमाडौंको आध्यात्मिकताको समृद्ध परम्परामा उनीहरूको योगदानलाई बेवास्ता गर्नु हुँदैन किनकि प्रत्येक अजिमाले समुदायको सांस्कृतिक संरचनामा महŒवपूर्ण भूमिका खेलेका छन्। समकालीन काठमाडौंमा, अजिमाहरूले महŒवपूर्ण सांस्कृतिक प्रतीकको रूपमा सेवा गरिरहन्छन्। चाडपर्वहरू, अनुष्ठानहरू र सामुदायिक जमघटहरू प्रायः तिनीहरूको वरिपरि घुम्छन्, जसले स्थानीयहरूलाई सांस्कृतिक निरन्तरताको पालनपोषण गर्दै आफ्नो भक्ति व्यक्त गर्न अनुमति दिन्छ। यी देवीहरूले आध्यात्मिक शक्ति मात्र नभई उपत्यकाको ऐतिहासिक कथाहरूको अनुस्मारकको रूपमा काम गर्छन् र अतीतलाई वर्तमानसँग मिसाउँछन्। अजिमा वरपरका परम्पराहरूलाई पुनर्जीवित गर्ने र मनाउने प्रयासहरूले आकर्षण प्राप्त गर्दैछ। सामुदायिक समूहहरू र सांस्कृतिक संस्थाहरू यी देवीहरूलाई सम्मान गर्ने कार्यक्रम आयोजना गर्न, युवा पुस्तालाई संलग्न गराउने प्रयास गर्दै र स्थानीय सम्पदामा चासो जगाउनका लागि बढ्दो रूपमा समर्पित छन्। यस आन्दोलनले उपत्यकाको विगतसँग जोड्ने माध्यमका रूपमा यी परम्परालाई संरक्षण गर्ने महŒवलाई जोड दिन्छ। काठमाडौं उपत्यकाका अजिमाहरू परम्परा र संस्कृतिका संरक्षक हुन्: यी अजिमाहरू परम्परा र संस्कृतिका संरक्षक हुन्, जसले यस क्षेत्रको समृद्ध इतिहास र विविधतालाई मूर्तरूप दिन्छ। पुरातन प्रथाहरूको संरक्षकको रूपमा, यी देवीहरूले समुदायको विगतलाई यसको वर्तमानसँग जोड्छन्, उनीहरूको महŒवलाई कायम राख्दै विकसित सांस्कृतिक परिदृश्यमा अनुकूलन गर्दै। आफ्ना कथाहरू र अर्थहरू जोगाउन समर्पित प्रयासका साथ अजिमाहरू काठमाडौंमा आध्यात्मिक लचिलोपन र सांस्कृतिक पहिचानको प्रतीकका रूपमा फस्टाउँदै जानेछन्। उपत्यका अगाडि बढ्दै जाँदा, यी देवताहरूलाई सम्मान गर्नु यसको सम्पदाको जीवन्त टेपेस्ट्री कायम राख्न महत्वपूर्ण हुनेछ। जसकारण अजिमाहरूको विरासत आगामी पुस्तासम्म कायम रहनेछ।"
"एनपीएलपछि एनकेएल : कबड्डीको शान,अन्तर्राष्ट्रिय पहिचान","काठमाडौं : कबड्डी भन्नेबित्तिकै धेरैले आफ्नो बाल्यकालको सम्झिन्छन् । बाल्यकालमा साथीहरूसँग खेलेको यो खेल सम्झियो भने धेरैको मानसपटलमा पुराना यादलाई ताजा गराइदिन्छ । नेपालीको मन, मस्तिष्कमा गढेको कबड्डी २०७४ जेठ ८ गते अघिसम्म नेपालको अनौपचारिक रूपमा राष्ट्रिय खेल थियो । २०७४ जेठ ८ मा सरकारले भलिबललाई राष्ट्रिय खेल घोषणा गरेपछि मात्रै यसले राष्ट्रिय खेलको मान्यता गुमाएको हो । नेपालको मनमनमा बसेको यो खेललाई लोकप्रिय र व्यावसायिक बनाउन एस्ट्रोनिक्स म्यानेजमेन्ट कम्पनी लागेको छ । धेरैको मन बसेको खेल भइकन पनि पछिल्लो समय ओझेलमा परेको कबड्डीलाई फ्रेन्चाइज मोडलमार्फत लोकप्रिय बनाउन एस्ट्रोनिक्स म्यानेजमेन्ट कम्पनी लागेको हो । एस्ट्रोनिक्सले फ्रेन्चाइज टिमको अवधारणामा नेपाल कबड्डी लिग (एनकेएल) आयोजना गरेर यसको साख र लोकप्रियतालाई पुनः फर्काउन लागिपरेको हो । एनकेएललाई लिएर आफू निकै उत्साहित रहेको आयोजक एस्ट्रोनिक्स म्यानेजमेन्ट कम्पनीका अध्यक्ष अमितकुमार बेगानी बताउँछन् । कबड्डी, स्क्वास, ब्याडमिन्टन, टेबुलटेनिसलगायत थुप्रै खेलका खेलाडीसमेत रहेका बेगानी सबै खेलको मिश्रण कबड्डीमा पाइने बताउँछन् । सबै खेलको मिश्रण कबड्डीमा पाइन्छ । जुन छोटोमीठो छ । हामीले नेपाली कबड्डीको स्तर वृद्धि नगरेसम्म यसको आकर्षण बढाउन सकिँदैन, उनी भन्छन्, नेपाली कबड्डीलाई विश्वस्तरमै पुर्याउनका लागि एनकेएललाई स्तरीय बनाउन कुनै पनि सम्झौता नगरी लगानी गरेका छौं । यसले नेपाली कबड्डीलाई व्यावसायिक बनाउन महत्त्वपूर्ण भूमिका खेल्नेछ । उनले एस्ट्रोनिक्स नेपाल कबड्डी लिग खेलमात्र नभएर सारा युवाको सपना रहेको र नेपाली कबड्डीलाई अन्तर्राष्ट्रियस्तरमा पुर्याउने लक्ष्य रहेको बताए । एनकेएल खेल मात्र नभएर सारा नेपालीको सपना हो । नेपाली कबड्डीलाई विश्वमञ्चमा पुर्याउने प्रयास हो । युवाहरूलाई माथि उठाउन, विश्वसामु नेपालको प्रतिभा पुर्याउनु हो, उनले भने । यसैगरी, राष्ट्रिय खेलकुद परिषद्का सदस्यसचिव टंकलाल घिसिङले नेपाली खेलकुदको विकास र विस्तारका लागि निजी क्षेत्रबाट ठूलो योगदान भइरहेको बताउँदै नेपाल कबड्डी लिगले पनि नेपाली खेलकुदको विकासमा महत्त्वपूर्ण योगदान पुर्याउने बताए । गत मंसिर ३० मा भएको खेलाडी ड्राफ्ट कार्यक्रममा उपस्थित घिसिङले भनेका थिए, निजी क्षेत्रबाट देशको खेलकुदको लागि ठूलो योगदान भइरहेको छ । ठूला कार्यक्रम आइरहेका छन् । यसमा एनकेएल पनि आएको छ । एनकेएलको सुरुवातले कबड्डीलाई नेपालमा विकास, विस्तार र व्यावसायिकताको मार्गमा लाने विश्वास छ । व्यावसायिकताको मार्गमा कबड्डी निजी क्षेत्रबाट देशको खेलकुदको लागि ठूलो योगदान भइरहेको छ । ठूला कार्यक्रम आइरहेका छन् । यसमा एनकेएल पनि आएको छ । एनकेएलको सुरुवातले कबड्डीको विकास, विस्तार र व्यावसायिकताको मार्गमा लाने विश्वास छ । अब कबड्डीजस्तै अन्य खेलले पनि व्यावसायिकताको बाटो रोज्नु पर्दछ । टंकलाल घिसिङ, सदस्यसचिव, राष्ट्रिय खेलकुद परिषद् १९औं एसियाली खेलकुदपछि चर्चा विगतमा लोकप्रियताको शिखरमा रहेको यो खेल लामो समयसम्म गुमनाम झैं अवस्थामा रह्यो । संघका पदाधिकारीबीचको टकराब र द्वन्द्वले कबड्डीले समयानुकूल फक्रिने अवसर पाउन सकेन । राष्ट्रिय खेलकुद प्रतियोगिता र केही अन्तर्राष्ट्रिय प्रतियोगितामा सीमित बन्न पुग्यो । डेढ वर्षअघि चीनको हाङझावमा आयोजना भएको १९औं एसियाली खेलकुदमा पहिलो सहभागितामै ऐतिहासिक कांस्य पदक जितेपछि कबड्डीले चर्चा बटुलेको हो । १९औं एसियाली खेलकुदको महिला कबड्डीमा सात राष्ट्रले सहभागिता जनाएका थिए । थोरै राष्ट्रले सहभागिता जनाए पनि पदक जित्न नेपाली खेलाडीले धेरै मेहनत गरेका थिए । सहभागी राष्ट्रलाई दुई समूहमा विभाजन गरिएको थियो । साबिक विजेता इरानसँगै नेपाल र बंगलादेश समूह बीमा परे । नेपाले समूह चरणको खेलमा बंगलादेशलाई पराजित गरेको थियो भने इरानसँग पराजय बेहोरेको थियो । एक जित र एक हारको नतिजासहित सेमिफाइनलमा पुगेको नेपाल सेमिफाइनलमा पराजित भएपछि कांस्य पदक पक्का गरेको थियो । त्यो पदक नेपालका लागि ऐतिहासिक थियो । यसअघि नेपालले एक रजत र २२ कांस्य पदक जिते पनि टिम इभेन्टमा भने पदक जित्न सकेको थिएन । टिम इभेन्टमा पदक जित्ने नेपालको सपना हाङझावमा पूरा भएको थियो । अखिल नेपाल कबड्डी संघका महासचिव अरविन्दकुमार झा पनि १९औं एसियाली खेलकुद प्रतियोगितापछि नेपाली कबड्डीले बढी चर्चा र लोकप्रियता पाएको बताउँछन् । हामीले सन् २०१९ मा नेपालमै आयोजना भएको १३औं दक्षिण एसियाली खेलकुद (साग) मा रजत पदक जितेका थियौं । त्यो बेला नेपालले ऐतिहासिक रूपमा ५१ स्वर्ण जितेकाले रजत पदकको धेरै चर्चा भएन, महासचिव झा भन्छन्, १९औं एसियाली खेलकुदमा कांस्य पदक जितेपछि भने धेरै चर्चा बटुल्न सफल भयो । एनकेएलपछि यसले झनै चर्चा र लोकप्रियता पाउने विश्वास छ । खेलाडीको अध्ययन गरेपछि एनकेएलको अवधारणा एस्ट्रोनिक्स म्यानेजमेन्ट प्रालिका अध्यक्ष अमितकुमार बेगानीले नेपालमा कबड्डी खेलाडीका बारेमा अध्ययन गरेपछि मात्रै एनकेएल आयोजनाको तयारी थालेको बताए । नेपालको पुरानो र चर्चित खेल भए पनि यसका बारेमा यकिन तथ्यांक कोहीसँग थिए । त्यसैले हामीले कबड्डीका विषयमा एउटा अध्ययन गर्ने निर्णय गर्यौं । अध्ययनका क्रममा यो खेल देशको तराई र पश्चिमी क्षेत्रमा निकै लोकप्रिय रहेको पायौं, बेगानी भन्छन्, अनुसन्धान गर्दा नेपालमा २० हजारभन्दा बढी खेलाडी पाइयो । कबड्डी काठमाडौंमा पनि खेलिन्छ । दक्षिण एसियामा भूगोल सुहाउँदो पनि छ । भारतमा क्रिकेटपछि सर्वाधिक हेरिने खेल कबड्डी नै हो । त्यसैले हाम्रा खेलाडीलाई त्यो स्तरमा पुर्याउने लक्ष्य बोकेर यसमा होमिएका हौं । अखिल नेपाल कबड्डी संघका महासचिव झा पनि नेपालमा खेलाडीको कमी नरहेको र काठमाडौं महानगरपालिकाभित्रका विद्यालयमा मात्रै सात सयभन्दा बढी खेलाडी रहेको दाबी गर्छन् । अन्य खेलको तुलनामा कबड्डीका खेलाडी धेरै छन् । देशका जुनसुकै भागमा पनि यो खेल खेल्न सकिन्छ । लगानी पनि धेरै चाहिँदैन । ७ सय ५३ वटै पालिकामा हाम्रा खेलाडी छन्, उनी भन्छन्, हामीसँग खेलाडीको कमी छैन । चौथो नेपाली फ्रेन्चाइज लिग त्रिपुरेश्वरस्थित राष्ट्रिय खेलकुद परिषद्को कभर्डहलमा सञ्चालन हुने एनकेएल क्रिकेट, फुटबल र भलिबलपछिको चौथो फ्रेन्चाइज लिग हो । यसअघि क्रिकेटको नेपाल प्रिमियर लिग (एनपीएल), फुटबलको नेपाल सुपर लिग (एनएसएल) र भलिबलको नेपाल भलिबल लिग (एनभीएल) आयोजना भइसकेको छ । क्रिकेट, फुटबल र भलिबलमा जस्तै कबड्डीमा पनि एनकेएलले राम्रो पहिचान बनाउने एस्ट्रोनिक्सका अध्यक्ष बेगानीको विश्वास छ । कबड्डीको विकाससँगै देशको पहिचान र खेलाडीको भविष्यका लागि पनि एनकेएल आयोजनामा अगाडि बढेको उनी बताउँछन् । विराटनगरबाट उदाएको व्यावसायिक समूह बेगानी ग्रुपको नेतृत्व गरिरहेका उनले एनकेएलको पहिलो संस्करणमा तीन करोडभन्दा बढी लगानी हुने उल्लेख गर्दै लगानी फिर्ताभन्दा पनि खेलको विकासलाई जोड दिएको बताए । १० वर्षको सम्झौता, ६ टोलीबीच प्रतिस्पर्धा नेपाल कबड्डी लिग शुक्रबारबाट सुरु भएको छ । फ्रेन्चाइज टिमको अवधारणामा सञ्चालन गरिएको प्रतियोगिता राउन्ड रोबिन लिग र नकआउटका आधारमा माघ १८ गतेसम्म सञ्चालन हुनेछ । एस्ट्रोनिक्स म्यानेजमेन्टको आयोजनामा हुने प्रतियोगितामा ६ टोलीको सहभागिता रहेको छ । गत वर्ष नै एस्ट्रोनिक्स म्यानेजमेन्टले अखिल नेपाल कबड्डी संघसँग दसवर्षे सम्झौता गर्दै एनकेएल आयोजनाको अधिकार लिएको थियो । संघका महासचिव झा सुरुमा पुरुष लिग आयोजना र केही समयपछि महिला लिग पनि गर्ने सहमतिमा एस्ट्रोनिक्ससँग १० वर्षको सम्झौता गरिएको बताउँछन् । नेपालमा पहिलो पटक पुरुष कबड्डी लिग हुन लागेको छ । पुरुष लिग भएको केही समयपछि महिला लिग पनि गर्ने गरी संघले एस्ट्रोनिक्स म्यानेजमेन्टसँग सम्झौता गरेको छ, महासचिव झा भन्छन्, केही समयपछि महिलापुरुष दुवैको फ्रेन्चाइज लिग हुनेछ । भारतको प्रोकबड्डीबाट प्राविधिक जनशक्ति ल्याएर एनकेएलमा नेपालीलाई तयार पारिएको छ । प्रोकबड्डी लिगका प्राविधिक निर्देशक, मेन्टर र ६ जना प्रशिक्षकले प्रशिक्षण दिइरहेका छन् । एनकेएलको पहिलो सिजनमा विराटनगर ब्यान्डिट्स, जनकपुर नाइट्स, काठमाडौं माभरिक्स, पोखरा लेकर्स, हिमालयन रेडर्स (बुटवल) र धनगढी वाइल्डक्याट्स सहभागी छन् । राउन्ड रोबिन लिगको शीर्ष चारमा रहने टिम नकआउट चरणमा प्रवेश गर्नेछन् । जहाँ इलिमिनेटर र क्वालिफायर खेल्दै फाइनल खेल्ने दुई टिमको टुंगो लाग्नेछ । प्रतियोगिताको उद्घाटन खेलमा काठमाडौं माभरिक्स र पोखरा लेकर्स भिड्ने छन् । एनकेएलमा स्वदेशी ६६ र विदेशी १८ खेलाडीले प्रतिस्पर्धा गर्नेछन् । थाइल्यान्ड र बंगलादेशका ६६, श्रीलंकाका र केन्याका ३३ जना खेलाडी नेपाल आइसकेका छन् । हरेक टिममा स्वदेशीविदेशी गरी १४ खेलाडी छन् । यी विदेशी खेलाडीले खेल्दैछन् एनकेएल पहिलो संस्करणको नेपाल कबड्डी लिगमा ६६ स्वदेशी र १८ विदेशी खेलाडीले प्रतिस्पर्धा गर्दैछन् । भारतको प्रोकबड्डीबाट प्राविधिक जनशक्ति ल्याएर सुरु गरिएको लिगमा थाइल्यान्ड, बंगलादेश, केन्या र श्रीलंकाका १८ खेलाडीले प्रतिस्पर्धा गर्दैछन् । एस्ट्रोनिक्स म्यानेजमेन्टका अध्यक्ष अमितकुमार बेगानी प्रोकबड्डीलगायत विश्वका चर्चित प्रतियोगितामा सहभागिता जनाइसकेका विदेशी खेलाडीलाई एनकेएलका ६ टोलीले भित्त्याएको बताउँछन् । सब टोलीले राम्रा विदेशी खेलाडी भित्त्याएका छन् । प्रोकबड्डीदेखि विश्वका चर्चित प्रतियोगिता खेलिसकेका खेलाडी नेपाल आएका छन्, अध्यक्ष बेगानीले भने । बंगलादेश, थाइल्यान्ड, केन्या र श्रीलंकाका खेलाडी नेपाल आए पनि भारतका कोही पनि खेलाडी एनकेएलमा सहभागी छैनन् । एस्ट्रोनिक्स म्यानेजमेन्टले भारतको प्रोकबड्डीबाट प्राविधिक जनशक्ति ल्याएर प्रतियोगिता सञ्चालन गरेको छ । तर, प्रतियोगितामा कोही पनि भारतीय खेलाडी भने सहभागी छैनन् । संघका महासचिव झाले भारतीय कबड्डी संघलाई एसियाली कबड्डी फेडरेसनले प्रतिबन्ध लगाएको र भारतका कुनै पनि खेलाडीलाई अन्तर्राष्ट्रिय प्रतियोगितामा सहभागी हुनबाट रोकेकाले भारतीय खेलाडी नआएको जानकारी दिए । एनकेएल खेलमात्र नभएर नेपालीको सपना हो हामीले नेपाली कबड्डीको स्तरवृद्धि नगरेसम्म यसको आकर्षण बढाउन सकिँदैन । नेपाली कबड्डीलाई विश्वस्तरमै पुर्याउनका लागि एनकेएललाई स्तरीय बनाउन कुनै पनि सम्झौता नगरी लगानी गरेका छौं । यसले नेपाली कबड्डीलाई व्यावसायिक बनाउन महत्त्वपूर्ण भूमिका खेल्नेछ । एनकेएल खेल मात्र नभएर सारा नेपालीको सपना हो । भारतमा क्रिकेटपछि सर्वाधिक हेरिने खेल कबड्डी नै हो । त्यसैले हाम्रा खेलाडीलाई त्यो स्तरमा पुर्याउने लक्ष्य बोकेर यसमा होमिएका हौं । अमितकुमार बेगानी, अध्यक्ष, एस्ट्रोनिक्स म्यानेजमेन्ट कम्पनी एनकेएलमा काठमाडौं माभरिक्सले बंगलादेशका मोहमद मिजानुर रहमान, थाइल्यान्डका रोएंग्रोम चतुरोनफैसन र सहारत फेल्चुईलाई भित्त्याएको छ । यस्तै विराटनगर ब्यान्डिट्सले रतनकोन योसुंगनोएन र नोफाडान पोन्टेसोनलाई ल्याएको छ । यसैगरी जनकपुर नाइट्सले थाइल्यान्डका कायाफोन कामुनी र तानोङसाक श्रीहेरा तथा श्रीलंकाका दिलसान सञ्जय र लक्ष्यमोहन थामुसोनलाई टोलीमा अनुबन्ध गरेको छ । यस्तै पोखरा लेकर्सले बंगलादेशका मोहमद मोनिरुल चौधरी र मोहमद सबुज मियालाई ल्याएको छ । धनगढी वाइल्डक्याट्सले पनि तीन जना विदेशी खेलाडी भित्त्याएको छ । धनगढीले बंगलादेशका मोहमद यासिन एराफात, श्रीलंकाका अहंगमा पोलवत्था गैलाप्पथिगे र केन्याका स्टिफेन अमोलो एडोंगोलाई भित्त्याएको छ । यसैगरी हिमालयन रेडर्सले केन्याका जर्ज एम्बुगा, फ्रेङलन ओटायो, बंगलादेशका सा मोहमद सान र मोहमद रोमन हुसेनलाई अनुबन्ध गरेको छ । यी हुन् मार्की, कति पाउँछन् खेलाडीको पारिश्रमिक ? एनकेएलमा सहभागी ६ वटै फ्रेन्चाइज टोलीले नेपाली खेलाडीलाई मार्की खेलाडीमा अनुबन्ध गरेका छन् । विराटनगर ब्यान्डिट्सले कल्याण भुजेल, जनकपुर नाइट्सले रामु टमाटा, काठमाडौं माभरिक्सले घनश्याम रोकामगर, पोखरा लेकर्सले प्रदीप मिजार, हिमालयन रेडर्सले गणेशबहादुर पार्की र धनगढी वाइल्डक्याट्सले पद्मबहादुर विष्टलाई मार्की खेलाडीमा अनुबन्ध गरेको छ । मार्की खेलाडीमध्ये सबैभन्दा चर्चित नाम हो, घनश्याम रोकामगर । काठमाडौं माभरिक्सका मार्की खेलाडी घनश्यामले यो सिजनको प्रोकबड्डी लिग हरियाणा स्टिलर्सबाट खेल्दै दुई साताअघि उपाधि जितेका थिए । घनश्यामले पछिल्लो दुई सिजन हरियाणाबाटै प्रो कबड्डी खेलेका थिए । गत सिजन उपविजेता बनेपछि हरियाणाले उनलाई टिममा रिटेन गरेको थियो । यस सिजन भने हरियाणाबाट उनले उपाधि जित्ने अवसर पाएका थिए । घनश्यामले यस सिजन दुई खेल मात्र खेल्न पाए । उनले चोटका कारण यस सिजन धेरै खेल खेल्न नपाए पनि टिम च्याम्पियन बन्दा खुसी लागेको बताए । दुई सिजन प्रो कबड्डी खेल्दा राम्रो अनुभव भयो । चोटका कारण धेरै खेल खेल्न पाइनँ । तर पाएको अवसरमा आफ्नो शतप्रतिशत दिएँ उनले भने, त्यहाँ हासिल गरेको सीप र ज्ञानलाई एनकेएलमा देखाउने छु । उनले नेपालमा एनकेएल सुरु हुनु राम्रो रहेको भन्दै यहाँ प्रतिभावान् खेलाडी रहेकोकाले भविष्यमा अन्य खेलाडीले पनि प्रो कबड्डी खेल्न सक्ने सम्भावना रहेको बताए । यस्तै काठमाडौंकै लालमोहर यादवले प्रोकबड्डीको लगातार तीन सिजन खेलेका छन् । ७५३ वटै पालिकामा खेलाडी छन् एनकेएलले नेपाल कबड्डीमय हुनेछ । पछिल्लो एक डेढ वर्षमा हामीले हासिल गरेको उपलब्धिका कारण फ्रेन्जाइज टोली यसप्रति आकर्षित भएका हुन् । लिगपछि कबड्डीले ठूलो फड्को मार्ने विश्वास गरेका छौं । अन्य खेलको तुलनामा कबड्डीका खेलाडी धेरै छन् । देशका जुनसुकै भागमा पनि यो खेल खेल्न सकिन्छ । लगानी पनि धेरै चाहिँदैन । अरविन्दकुमार झा, महासचिव, अखिल नेपाल कबड्डी संघ संघका महासचिव झाका अनुसार मार्की खेलाडीले एक लाख रुपैयाँ पारिश्रमिक पाउनेछन् । यसैगरी ए श्रेणीका खेलाडीले ७५ हजार, बी श्रेणीकाले ६५ हजार र सी श्रेणीका खेलाडीले ५० हजार रुपैयाँ पारिश्रमिक पाउने छन् । महासचिव झाका अनुसार ड्राफ्टमा छनोट भएका ८४ खेलाडीमध्ये हरेक टोलीले ए श्रेणीका तीन जनामात्रै खेलाडी लिन पाउने प्रावधान राखिएको छ । संघका महासचिव झाले केही सिजन ड्राफ्टमार्फत नै खेलाडी छनोट गरिने जानकारी दिए । कबड्डी भर्खर चर्चामा आइरहेको छ । यस्तो अवस्थामा फ्रेन्चाइज टोलीले प्रायोजन पाउन गाह्रो छ । त्यसैले हामीले अक्सन नगरी ड्राफ्टमार्फत नै खलाडी छनोट गर्ने नीति लिएका हौं, महासचिव झाले भने, यो मात्रै होइन, आगामी केही सिजन पनि ड्राफ्टमार्फत नै खेलाडी छनोट हुनेछ । पुरुष टिम सम्हाल्दै पार्वती एनकेएलका ६ फ्रेन्चाइज टोलीमध्ये पाँच टोलीले प्रशिक्षकको जिम्मेवारी पुरुषलाई दिएका छन् । तर, जनकपुर नाइट्सले भने प्रशिक्षणको जिम्मेवारी सुम्पिएको छ, पार्वती राईलाई । राष्ट्रिय खेलकुद परिषद्की मुख्य प्रशिक्षकसमेत रहेकी राई आफ्नो सफलता र प्रदर्शनलाई हेरेर टोलीले जिम्मेवारी सम्हालेको बताउँछिन् । मेरा लागि यो अवसरसँगै चुनौती पनि हो । मैले यो चुनौतीलाई अवसरका रूपमा लिएको छु, उनी भन्छिन्, विगतमा मेरो प्रशिक्षणमा भएका उपलब्धिले नै जनकपुरले विश्वास गरेको हो । जनकपुरले एनपीएल क्रिकेटको उपाधि जितेजस्तै हामी एनकेएल च्याम्पियन बन्न चाहन्छौं । चीनको हाङझावमा भएको १९औं एसियाली खेलकुदमा नेपाली महिला टिमले कांस्यपदक जित्दाकी प्रशिक्षक पार्वती पुरुष टिम सम्हाल्ने सम्भवतः पहिलो नेपाली प्रशिक्षक हुन् । उनकै प्रशिक्षणमा नेपालले १९औं एसियाली खेलकुदसँगै यू१९ पुरुष विश्वकपमा कांस्य र बंगबन्धु कपमा दोस्रो स्थान हात पारेको थियो । ७५ लाखको मुख्य प्रायोजन एस्ट्रोनिक्स म्यानेजमेन्टले नेपाल कबड्डी लिगका लागि केबी सामलाई मुख्य प्रायोजकका रूपमा भित्त्याएको छ । एस्ट्रोनिक्स म्यानेजमेन्टले केबी सामसँग तीन वर्षका लागि केबी सामसँग सम्झौता गरेको हो । सम्झौताअनुसार केबी सामले वार्षिक ७५ लाख रुपैयाँ एस्ट्रोनिक्सलाई दिनेछ । यो रकम नेपाली खेलकुद इतिहासकै चौथो ठूलो रकम हो । यो नेपाल प्रिमियर लिग (एनपीएल) क्रिकेट, सहिद स्मारक ए डिभिजन लिग र सूर्य नेपाल गल्फ टुरपछिको सबैभन्दा ठूलो प्रायोजन हो । वीरगन्जमा कारखाना रहेको केबी सामले २५ वर्षयता देशका सबै जिल्लामा आल्मुनियमको व्यवसाय गर्दै आएको छ ।"
'दोकान बन्द हुन लागेका मधेसी दलहरू नै मोर्चाको प्रयास गर्दैछन्',"वीरगन्ज : संघीय सरकारका खानेपानी मन्त्री प्रदीप यादवले अस्तित्व नै संकटमा परेका मधेस केन्द्रित दलहरू मोर्चा, सहकार्य र एकताको प्रयासमा लागेको बताएका छन्। जनता समाजवादी पार्टी (जसपा)का उपमहासचिवसमेत रहेका मन्त्री यादवले मधेस र मधेसीका अधकिारका लागि नभई आफ्नो निहित स्वार्थपूर्तिका लागि उनीहरू मोर्चा र सहकार्यको प्रयासमा लागेको बताए। वीरगन्जमा शनिबार जसपा पर्साले आयोजना गरेको बृहत् पार्टी प्रवेश कार्यक्रमलाई सम्बोधन गर्दै यादवले व्यंग्य गर्दै भने, जजसको दोकान बन्द हुन लाग्या छ। ती दल नै मधेसी दलहरूबीच सकार्य, मोर्चा र एकता गराउने भनेर अहिले लागेका छन्।' उनीहरूको छलफल र अभियानमा जसपा सहभागी नभएको उनले प्रस्ट्याए। उनले भने, मधेसी दलहरूबीच सहकार्य, एकता वा मोर्चाबन्दी कुनै दल विशेषका नेतालाई चुनावमा जिताउन लागि हुनुहुँदैन। जसपाको शर्त छ, मधेस र मधेसीको अधिकार प्राप्तिका लागि मोर्चा वा सहकार्य हुनुपर्छ। मधेस आन्दोलनबाट प्राप्त राजनीतिक उपलब्धिको रक्षाका लागि मधेसी दलहरूबीच सहकार्य वा मोर्चा हुनुपर्छ। तर, अहिले सहकार्य वा मोर्चाका लागि भनेर छलफलमा जुटेका मधेस केन्द्रित दलहरूको स्वार्थ मधेस र मधेसका मुद्दाभन्दा पनि आगामी निर्वाचनमा आफू जित्नका लागि रहेको टिप्पणी उनले गरे। साहले राजनीतिक दल नभई सर्कस देखाउने पार्टी खोलेको टिप्पणी गर्दै मन्त्री यादवले भने, औद्योगिक नगरी वीरगन्जमा आएर चन्दा असुल्ने नियतले यहाँका व्यपारी र कर्मचारीलाई डरत्रासको धम्कीपूर्ण भाषण दिँदैछन्। यो उनको पुरानो बानी नै हो। तर, अब वीरगन्जमा ती नेताको केही पनि चल्न नसक्ने उनले बताए। 'यदि वीरगन्जका व्यपारी वा कर्मचारीलाई धम्क्याएर चन्दा उठाएको जुन दिन सुनिन्छ त्यही दिन ती नेतालाई भूइँमा पछारेर छातीमा रगडी दिन्छौं। हेक्का रहोस्, उनले भने। रौतहटबाट पर्सा वा वीरगन्जमा आएर प्यारासुटवाला नेताले बढी फूर्ति नलगाउन पनि उनले चेतावनी दिए। उनले भने, जातको राजनीति गर्ने उपेन्द्र यादवको जस्तो राजनीति वीरगन्जमा चल्दैन। त्यसैले ती नेतालाई यही कार्यक्रमबाट सन्देश दिन चाहन्छु कि वीरगन्ज वा पर्सामा आएर धेरै फूर्ति नलगाएकै बेस होला।"
मधेस केन्द्रित दलहरूले मनाए बलिदानी दिवस,"काठमाडौं : मधेस आन्दोलनको पहिलो शहीद रमेश महतोको सम्झनामा मधेस केन्द्रित दलहरूले १८औं बलिदानी दिवस मनाएका छन्। २०६३ साल माघ ५ गते मधेस आन्दोलनका क्रममा पहिलो पटक सिरहाको लहानमा रमेश महतो शहीद भएका थिए। प्रहरीको गोली लागेर मृत्यु भएपछि मधेसभरि आन्दोलन चर्किएको थियो। यसै दिनलाई मधेस प्रदेश सरकार लगायत मधेस केन्द्रित दलहरूले बलिदानी दिवसका रूपमा मनाउँदै आएका छन्। १८औं बलिदानी दिवसका अवसरमा लोकतान्त्रिक समाजवादी पार्टी, नेपालले पार्टी कार्यालय बबरमहलमा मधेस आन्दोलनमा शहीद भएकाहरूको तस्बिरमा माल्यार्पण गर्दै श्रद्धाञ्जली अर्पण गरेको थियो। लोसपा नेपालका उपाध्यक्ष श्याम गुप्ताले मधेस आन्दोदनमा आहुति दिएकाहरूको सपना अझै पूरा हुन नसकेको बताए। उनले मधेसी जनताको माग पुरा हुने गरी अब संविधान संशोधन हुनुपर्नेमा जोड दिए। गुप्ताले मधेस देशको मेरुदण्ड भए पनि सधैं उपेक्षित रहनुपरेकाले अब मधेसका आवाजलाई राज्यले सम्बोधन गर्ने बेला आएको बताए। लहानस्थित पूर्वपश्चिम राजमार्गमै पहिलो शहीद महतोसहितको शालिक निर्माणसमेत गरिएको छ।"
मधेस मुक्तिका लागि संघर्ष अझै जरुरी छ : राजेन्द्र महतो,"सिरहा : राष्ट्रिय मुक्ति पार्टी नेपालका अध्यक्ष राजेन्द्र महतोले मधेसको मुक्तिका लागि अझै संघर्ष आवश्यक रहेको बताएका छन्। सिरहाको लहानमा आयोजित कार्यक्रममा उनले मधेसले एकल नश्लीय औपनिवेशिक शोषणविरुद्ध विद्रोह गरे पनि अझै मुक्त हुन नसकेको बताए। उनले भने, 'मधेसी जनताले बलिदानी दिए, कडा प्रतिरोध गरे। तर, पनि पूर्ण सफलता हात पार्न सकेनौं। असफलतापछि संघर्षको रणनीति परिवर्तन गर्नुको सट्टा केही नेताहरूले सत्तासामु आत्मसमर्पण गरे।' नेता महतोले मधेसी, थारू, पहाडका जनजाति, मुस्लिम र दलित लगायत सम्पूर्ण समुदायको सभ्यता र संस्कृतिको रक्षा गर्दै सुशासन र समृद्धिको लागि एकजुट भएर संघर्ष गर्न अपील गरे।"
"कोशीका पूर्व मुख्यमन्त्री उद्धव थापामाथि कुटपिट, दुई जना पक्राउ",झापा : कोशी प्रदेशका पूर्व मुख्यमन्त्री उद्धव थापामाथि कुटपिट भएको छ। कुटपिटबाट नेपाली कांग्रेस कोशी प्रदेश संसदीय दलका नेतासमेत रहेका थापाको देब्रे आँखाको माथिल्लो भागमा चोट लागेको छ। बिर्तासिटी हस्पिटल बिर्तामोडमा उपचारपश्चात् हालः उनी घर फर्किसकेका छन्। विद्युत् कर्मचारी सवार गाडीलाई थापा चढेको गाडीले ओभरटेक गरेको विषयमा विवाद भएको थियो। सोही क्रममा उनीहरूले थापामाथि कुटपिट गरेको हो। यता पक्राउ पर्नेहरूमा कर्मचारीहरू शिवसताक्षी नगरपालिका ११ का ४९ वर्षीय भक्तबहादुर कटवाल र कनकाई नगरपालिका ३ का ४२ वर्षीय पृथ्वी श्रेष्ठलाई इलाका प्रहरी कार्यालय बिर्तामोडमा राखिएको डीएसपी चन्दले बताए।
"कांग्रेस र एमालेसँग सहकार्य गरेर कमजोरी भएकै हो, आगामी स्थानीय निर्वाचनमा २५० पालिका जितेर देखाउँछौं : प्रचण्ड","ग्रामथान : नेकपा माओवादी केन्द्रका अध्यक्ष पुष्पकमल दाहालले आगामी स्थानीय तहको निर्वाचनमा कम्तीमा २५० पालिका जितेर माओवादी केन्द्रलाई पहिलो पार्टी बनाउने बताएका छन्। मोरङको ग्रामथान गाउँपालिका ५ तेतेरियामा आयोजित खबरदारी सभालाई सम्बोधन गर्दै उनले २०७९ को स्थानीय तह निर्वाचनमा तेस्रो बनेको माओवादीलाई यसपटक ग्रामथानबासीले पहिलो बनाएर पालिका अध्यक्षमा जिताउनु रणनैतिक महत्वको विषय भएको बताए। हामीले २०७९ को निर्वाचनमा १२२ पालिकामा प्रमुख तथा अध्यक्ष जितेका थियौं। अब ग्रामथान थपिएपछि यो संख्या १२३ पुगेको छ। आगामी स्थानीय तह निर्वाचनमा २५० भन्दा बढी पालिकामा जीत हात पारेर माओवादी पहिलो पार्टी बन्छ। यो हामीलाई उपनिर्वाचनले दिएको महत्वपूर्ण सन्देश हो,' उनले भने। विरोधीहरूले अब माओवादी कमजोर भयो। एक्लै चुनाव लड्न सक्दैन भनेर अफवाह फैलाइरहेको बेला पूर्वले माओवादीलाई संख्या र लोकप्रिय मत दुबैमा पहिलो पार्टी बनाएको छ। यो एउटा पालिकाको मात्रै विजय होइन। यो देशैभरि विशेष सन्देश दिने रणनैतिक महत्वको जीत हो,' उनले भने। उनले ग्रामथानबासीले माओवादीलाई ठूलो गुण लगाएको उल्लेख गर्दै यहाँका जनताका लागि आफ्नो निवास खुला रहने र जनताको समस्या समाधानका लागि प्रतिवद्ध भएर लाग्ने बताए। केन्द्रीय समिति बैठकको दस्तावेजमा आफूले ग्रामथानको नामै उल्लेख गरेर देशभरि विजयको सन्देश प्रवाह गरिएको जानकारी पनि उनले गराए। उनले आफ्नो पार्टी ओरालो यात्रामा लागेका बेला कहिले कांग्रेस र कहिले एमालेसँग सहकार्य गर्दै केही कमजोरी पनि गरेको उल्लेख गर्दै अब आफ्नै बलबुतामा अघि बढ्ने बताए। देशमा माओवादी केन्द्रकै कारण आम उत्पीडित जनताले अधिकार पाएको उल्लेख गर्दै अध्यक्ष प्रचण्डले अब यसलाई कार्यान्वयन गर्दै देशबाट भ्रष्टाचारको जरा उखेलेर भ्रष्टाचारीलाई लखेट्नका लागि फेरि एक माओवादी केन्द्रलाई बहुमत दिन आग्रह गरे। हामीले २०६४ मा जनताको मत पाएर पनि पार्टीलाई एकतावद्ध राख्न सकेनौं। जनताको विश्वास कायम राख्न नसकेकै हौं,' उनले भने, 'त्यतिबेलाको जनमत र आजको जस्तो हाम्रो सुझबुझपूर्ण चेतना र शैली मिल्यो भने अब हामी नेपाललाई राजनीतिक परिवर्तनको पूर्ण अनुभूति गराउने छौं। हामी धेरै कुरा सम्झेर तपाइँहरूसमक्ष आएका छौं। तपाईँहरूलाई पनि २०६४ साल सम्झिदिन अपील गर्छु।'"
योगले पूर्वीय सभ्यतालाई उजागर गर्छ : पूर्वराष्ट्रपति यादव,"काठमाडौं : पूर्वराष्ट्रपति डा रामवरण यादवले योग साधनाले पूर्वीय सभ्यतालाई उजागर गरेको बताएका छन्। ललितपुर महानगरपालिका वडा न१६ तथा पतञ्जलि योग समिति बागमती प्रदेशको संयुक्त रुपमा आयोजनामा सुरु भएको योग उत्सव समारोहमा यादवले उक्त कुरा बताएका हुन्। उनले भने, 'योग साधनाले पूर्वीय सभ्यतालाई उजागर गर्छ र यसले स्वास्थ्यका लागि सकारात्मक प्रभाव पार्छ ।' डा यादवले योग साधनको महत्त्व, गरिमा र अभ्यासका बारेमा देशभर प्रचारप्रसार गर्नुपर्नेमा जोड दिए । स्वास्थ्य जीवनबिना देश अगाडि बढ्न नसक्ने भएकाले योगको निकै महत्व रहेको उनले उल्लेख गरेका छन्। नियमित योग गर्नाले शरीर र दिमागलाई सन्तुलित बनाउन सहयोग गर्ने कुरामा पनि पूर्वराष्ट्रपति यादवले जोड दिएका छन्।"
लोसपाका केन्द्रीय उपाध्यक्ष झा जसपामा प्रवेश,"वीरगन्ज : लोकतान्त्रिक समाजवादी पार्टी (लोसपा)का केन्द्रीय उपाध्यक्ष एवं वीरगन्जका पूर्व उपमेयर पुरुषोत्तम लाल झा जनता समाजवादी पार्टी(जसपा)मा प्रवेश गरेका छन्। बलिदानी दिवसका अवसरमा शनिबार वीरगन्जमा जसपा पर्साले आयोजना गरेको बृहत् पार्टी प्रवेश कार्यक्रममा लोसपाका केन्द्रीय उपाध्यक्ष झा, लोसपाका केन्द्रीय सदस्य रेखा कर्ण, उद्योगपति भागमतलाल झा, थारू कल्याणकारिणी समाजका महासचिव विकास चौधरीसहितका अन्य दलका सयौं नेताकार्यकर्ता जसपामा प्रवेश गरेका हुन्। कार्यक्रममा उनीहरूलाई जसपाका केन्द्रीय अध्यक्ष अशोक राई, जसपाका उपमहासचिव तथा खानेपानी मन्त्री प्रदीप यादव, वीरगन्ज महानगरका मेयर राजेशमान सिंह लगायतले झालाई अबिर टीका लगाएर पार्टीमा स्वागत गरे। कार्यक्रममा लोसपा, जसपा नेपाल, नेपाली कांग्रेस, नेकपा एमाले, नेकपा माओवादी केन्द्रका गरी ५ सय बढी नेता कार्यकर्ता जसपामा प्रवेश गरेको जसपाका केन्द्रीय सदस्य जनार्दन यादवले बताए।"
पीडित पक्ष र व्यवसायीबीच सहमति जुटेपछि लामोसाँघु जिरी सडक सञ्चालन,"सिन्धुपाल्चोक : बन्द रहेको लामोसाँघुजिरी सडकखण्ड सञ्चालनमा आएको छ। ट्रकको ठक्करबाट मोटरसाइकल चालकको जलेर मृत्यु भएपछि मृतकका आफन्तहरूले हिजोदेखि अवरुद्ध गरेको सडक शनिबार दिउँसोबाट सञ्चालनमा आएको हो। पीडित पक्ष र व्यवसायीबीच भएको वार्तामा सहमति जुटेपछि अवरुद्ध लामोसाँघुजिरी सडक सञ्चालनमा आएको जिल्ला प्रहरी कार्यालयका प्रहरी उपरीक्षक सन्तोष खड्काले बताए। यात्रुले वैकल्पिक सडकको प्रयोग गरेपछि आफूहरूको मागमा प्रशासन र यातायात व्यवसायी गम्भीर नभएको भन्दै मृतकका आफन्तहरूले अरनिको मुख्य राजमार्ग खाडिचौर बजार शनिबार बिहानैदेखि सडक अवरोध गरेका थिए। उनीहरूले ठूलोपाखर, २१ किलो लगायतका स्थानमा पनि रुख काटेर सडक अवरुद्ध गरेका थिए। आफन्तहरूले क्षतिपूर्ति लगायतका माग पूरा नहुँदासम्म शव नउठाउने बताउँदै सडक अवरुद्ध गरेपछि प्रहरी, जनप्रतिनिधि, यातायात व्यवसायी र पीडित पक्षबीच सहमति जुटेपछि सडक सञ्चालनमा आएको प्रहरी उपरीक्षक खड्काले बताए। बिहीबार दोलखाबाट काठमाडौं जाँदै गरेको मालबाहक ट्रकले विपरीत दिशाबाट आउँदै गरेको मोटरसाइकललाई लामोसाँघु जिरी सडक खण्डको ८ किलो नजिक ठक्कर दिँदा डाँडापाखरका दावा छिरिङ तामाङको जलेर मृत्यु भएको थियो। मधेश प्रदेश ०३००२ ख ०५३४ नम्बरको ट्रकले बागमती प्रदेश ०२०३३ प ७३०६ नम्बरको मोटरसाइकललाई ठक्कर दिएपछि मोटरसाइकलमा आगलागी भएको थियो। मोटरसाइकलमा लागेको आगोमा परी चालकको जलेर मृत्यु भएको जिल्ला प्रहरी कार्यालय सिन्धुपाल्चोकले जनाएको छ।"
भरुवा बन्दुक बरामद,सुर्खेत : सुर्खेतमा भरुवा बन्दुक बरामद भएको छ। बराहाताल गाउँपालिका८ दमारे भुल्केस्थित खेतबाट एक थान भरुवा बन्दुक शनिबार बिहान प्रहरीले बरामद गरेको हो। प्रहरी चौकी बड्डीचौरबाट खटिएको प्रहरीले उक्त बन्दुक फेला पारी बरामद गरेको हो। यस सम्बन्धमा प्रहरीले आवश्यक अनुसन्धान गरिरहेको जनाएको छ।
तामाकोसी जलविद्युत् आयोजना आइतबार साँझसम्म बन्द हुने,"दोलखा : ४५६ मेगावाटको माथिल्लो तामाकोसी जलविद्युत् आयोजना आइतबार साँझ ७ बजेसम्मका लागि बन्द हुने भएको छ। असोज ११ र १२ को बाढीले माथिल्लो तामाकोसी विद्युत् केन्द्रमा क्षति गरेपछि पुस १० गतेबाट नदीको पानीको आधारमा विद्युत् उत्पादन गर्दै आएको थियो। पूर्ण क्षमतामा विद्युत् उत्पादनका लागि संरचनाको सरसफाइ गर्न विद्युत् उत्पादन बन्द गरिएको माथिल्लो तामाकोसी जलविद्युत केन्द्रका प्रबन्धक पूर्णगोपाल रञ्जितले बताए। सबै काम सकेर आइतबार साँझ ७ बजेबाट विद्युत् उत्पादन थालिने उनले बताए। हाल खोलामा भएको पानीको आधारमा विद्युत सञ्चालन भइरहेकोमा संरचनाको सरसफाइपछि पूर्ण क्षमतामा ४ सय ५६ मेगावाट विद्युत् उत्पादनको लागि विद्युत बन्द गरिएको हो। पानीको लेवललाई अहिलेसम्म ड्यामको माथिसम्म वा समुद्री सतहबाट १९ सय ८७ सम्म पुर्याएको छैन। भोलिबाट १९ सय ८७ को लेवलमा पानी गइसकेपछि ४ सय ५६ मेगावाटमा नै विद्युत उत्पादन हुने प्रबन्धक रञ्जितले बताए। हाल बाढीले क्षति गरेको बायाँतर्फको बालुवा थिग्र्याउने पोखरी मर्मतपछि सञ्चालनमा ल्याएको जलविद्युत् केन्द्रले दायाँतर्फको बालुवा थिग्र्याउने पोखरी पनि सञ्चालनमा ल्याउने तयारी गरिएको हो। बालुवा थिग्र्याउने दुईवटा पोखरीको बीचको क्षति भएको कंक्रिट वालको काम जारी भएको र विद्युत सञ्चालन भइरहेको अवस्थामा वालमा भएको फर्मा निकाल्न नसकिने र सरसफाइ गर्न विद्युत् उत्पादन बन्द गरेको हो, उनले भने।"
अमेरिका र रोमानिया पठाइदिन्छु भनी ठगी गर्ने दुई जना पक्राउ,काठमाडौं : वैदेशिक रोजगारीमा आकर्षक तलबको प्रलोभनमा पारी अमेरिका र रोमानिया पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। पक्राउ पर्नेहरूमा सुनसरी धरान उपमहानगरपालिका१९ घर भई काठमाडौं महानगरपालिका२६ बस्ने ५५ वर्षीया चन्द्रकला रदाखु राई र महोत्तरी सोनाम गाउँपालिका२ घर भई ललितपुर महालक्ष्मी नगरपालिका५ बस्ने ५४ वर्षीया सरिता कुमारी यादव रहेका छन्। पक्राउमध्ये चन्द्रकलाले अमेरिका पठाइदिन्छु भन्दै ७ पीडितबाट ४२ लाख रुपैयाँ र सरिताले रोमानिया पठाइदिन्छु भन्दै १ जना पीडितबाट ६ लाख ३० हजार रुपैयाँ लिई सम्पर्कबिहीन भएका थिए। पीडितहरूको उजुरीका आधारमा काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले चन्द्रकलालाई काठमाडौं बौद्धबाट बिहीबार र सरितालाई ललितपुर महालक्ष्मी नगरपालिका५ बाट शुक्रबार पक्राउ गरेको हो।
दार्चुलाको दुहुँमा पुरुषको शव फेला,"दार्चुला : दार्चुलामा एक पुरुष मृत फेला परेका छन्। दुहुँ गाउँपालिका२ हिकिलाका ४६ वर्षीय हर्क सिंह बडाल मृत फेला परेको जिल्ला प्रहरी कार्यालय दार्चुलाका प्रहरी निरीक्षक तथा सूचना अधिकारी कान्तीराज जोशीले बताए। जिल्लाको दुहुँ गाउँपालिकामा५ सुतखोला, थाममा शव फेला परेको हो। बिहीबार घरबाट सदरमुकाम खलंगा जान्छु भनेर हिँडेका बडाल शनिबार दिउँसो मृत फेला परेका हुन्। शव भेटिएको ठाउँको प्रकृति हेर्दा भीरबाट लडेको हुन सक्ने अनुमान गरिएको छ। घटनास्थलमा अहिले जिल्ला प्रहरी कार्यालयबाट प्रहरी टोली गएको र थप विवरण आउन बाँकी रहेको प्रहरी निरीक्षक जोशीले बताए।"
बिराटचोकमा हात्तीको आक्रमणबाट एकजनाको मृत्यु,बिराटनगर : मोरङको सुन्दरहरैचामा हात्तीको आक्रमणबाट एक जनाको मृत्यु भएको छ। आज राती लगभग १ बजेतिर घरबाहिर निस्केको बेलामा सुन्दरहरैचा८ भृकुटीटोलका ७३ वर्षीय हरी प्रसाद घिमिरेलाई जंगली हात्तीले आक्रमण गरेको थियो। हात्तीको आक्रमणबाट घिमिरेको घटनास्थलमा नै मृत्यु भएको प्रहरीले जनाएको छ। प्रहरीलाई घटनाको बारेमा जानकारी प्राप्त हुनासाथ प्रहरी नायक निरीक्षकको टोली घटनास्थल पुगेको जनाइएको छ। घिमिरेलाई आक्रमण गर्ने हात्ती भने जंगलतर्फ नै फर्किएको उनीहरुले बताए।
लागुऔषधसहित एकजना पक्राउ,"धरान : लागुऔषधसहित धरान उपमहानगरपालिकाबाट एकजना पक्राउ परेका छन्। पक्राउ पर्नेमा धरान१४ का किसान तामाङ रहेका छन्। वडा प्रहरी कार्यालय धरानबाट प्रहरी नायब निरीक्षक रुद्र बहादुर खड्काको नेतृत्वमा खटिएको प्रहरी टोलीले शुक्रबार राति धरान उपमहानगरपालिका१५ सुवेदी टोलबाट तामाङलाई पक्राउ गरेको हो। सुनसरीका प्रहरी प्रमुख एसपी सुमन्कुमार तिमल्सिनाका अनुसार तामाङको साथबाट कालो झोलामा लुकाई राखेको अवस्थामा लागू औषध ट्रामाडोल ४ हजार २ सय ३० क्याप्सुल, स्पास्पेन ३ हजार २ सय ३० ट्याब्लेट बरामद गरिएको छ। तामाङलाई इलाका प्रहरी कार्यालय धरानको हिरासतमा राखेर थप अनुसन्धान गरिरहेको प्रहरीले जनाएको छ।"
सीमास्तम्भ मर्मत सम्भार र दशगजाको अतिक्रमण हटाउन नेपालभारत डीआईजी स्तरीय छलफल,"गुलरिया : सशस्त्र प्रहरी बल नेपाल र भारतीय सशस्त्र सीमा वल बीच पाल्पाको तिनाउ ३ स्थित लुम्बिनी केबलकार बुटवल हिलमा सम्पन्न डिआईजी स्तरीय छैठौँ समन्वयात्मक बैठकमा समयमै सीमा स्तम्भहरूको मर्मत तथा सम्भार र दशगजा क्षेत्र अतिक्रमण गरी बनाइएका भौतिक संरचनाहरू संयुक्त प्रयासद्वारा हटाउने लगायतका विषयमा छलफल गरिएको छ। शुक्रवार दुवै समकक्षीहरु बीच यससँगै विविध विषयहरूमा छलफल गरिएको छ। नम्बर ५ बाहिनी मुख्यालय रुपन्देहीका बाहिनीपति सशस्त्र प्रहरी नायव महानिरीक्षक प्रदिप कुमार पाल र भारतीय समकक्षी सेक्टर हेडक्वाटर एसएसबी लखीमपुर खीरीका डिआईजी बी विक्रमन तथा सेक्टर हेडक्वाटर गोरखपुरका डिआईजी मुन्ना सिंहको नेतृत्वमा बैठक गरिएको सशस्त्र प्रहरी वल नेपाल नम्बर ३१ हेडक्वाटर बर्दियाका गणपति सशस्त्र प्रहरी उपरीक्षक चित्रांगत दाहालले बताए। यसअघि डिआईजी स्तरीय समन्वयात्मक बैठक भारतको उत्तर प्रदेशस्थित आईसिपी रुपैडियाको बहराईचमा सम्पन्न भैसकेको छ। सीमा क्षेत्रमा हुने अवैध क्रियाकलाप नियन्त्रण, दशगजा क्षेत्रको सरसफाई तथा सौन्दर्यीकरण, सीमा अपराधहरू मानव तस्करी, अपहरण, नक्कली मुद्रा, हातहतियार, गोलिगठ्ठा, लागूऔषध तथा प्रतिबन्धित औषधी लगायत अवैध वन्यजन्तु तस्करी नियन्त्रण, गैरकानुनी रूपमा प्रवेश गर्न खोज्ने तेस्रो देशका नागरिकहरूको नियन्त्रण तथा रोक लगाउने विषयमा समेत छलफल भएको उनले प्रस्ट्याए। त्यसैगरी सशस्त्र प्रहरी बल नेपाल र भारतीय सशस्त्र सीमा बलबीच संयुक्त अभियान अन्तर्गत दशगजा क्षेत्रमा संयुक्त गस्ती, हेल्थ डेस्क संचालन, खेलकुद तथा विविध अभ्यासहरूलाई समेत निरन्तरता दिने बारेमा छलफल गरिएको हो। बैठकमा नम्बर ५ बाहिनी मुख्यालय रुपन्देहीका सहायक बाहिनीपति सशस्त्र प्रहरी वरिष्ठ उपरीक्षक कमलप्रसाद तिउसीना लगायत बाहिनी मातहत गणका गणपति र भारतीय सशस्त्र सीमा बलका बटालियन कमान्डरहरू सहभागी रहेको गणपति दाहालले बताएका छन्। बैठकमा वरिष्ठ उपरीक्षक तिउसीनाले स्वागत मन्तव्य राख्दै नेपालभारत खुल्ला सीमा सम्बन्धी समस्या तथा चुनौतीहरु र त्यसका समाधानका विषयमा प्रस्तुति गर्दै यस्ता किसिमका नियमित बैठकहरूको संचालनले नेपाल भारत सीमासँग सम्बन्धित समस्याहरू तत्काल समाधान गर्न सहयोग पुग्ने बताएका छन्। डिआईजी स्तरीय छैठौँ समन्वयात्मक बैठकमा सहभागी प्रमुखहरू।"
सिन्धु विकास बैंकमा आगलागी,"सिन्धुपाल्चोक : सिन्धु विकास बैंकको सिन्धुपाल्चोकस्थित लामेसाँघु शाखामा आगलागी भएको छ। बलेफी गाउँपालिका८ लामोसाँघुमा रहेको बैंकमा आगलागी भएको हो। आगलागीबाट सिन्धु विकास बैंकको कार्यालय ध्वस्त भएको छ, बलेफी गाउँपालिका ८ वडाध्यक्ष रमेश श्रेष्ठले भने सँगै रहेको ग्रिल्ड सहकारीमा पनि क्षति पुगेको छ। आगलागी इन्भर्टरको लाइन सर्ट भएर भएको उनले जनाए। आगलागीबाट भएको क्षतिको विवरण आइनसकेको श्रेष्ठले जानकारी दिए। स्थानीय, सशस्त्र प्रहरी र नेपाल प्रहरीको सहायताले आगो नियन्त्रणमा लिइएको प्रहरीले बताएको छ। इलाका प्रहरी कार्यालय बाह्रबिसेका प्रहरीले आगलागीका कारण के कति क्षति भयो अध्ययन गरिरहेको जनाएको छ।"
"आँधीखोलामा टिपर दुर्घटना हुँदा एक जनाको मृत्यु, चार घाइते","स्याङ्जा : आँधीखोला गाउँपालिका५ कृषि स्थित कृषिओहिया सडकखण्डमा शुक्रबार राति ११ बजे टिपर दुर्घटना भएको छ। एक जनाको उपचारका क्रममा मृत्यु भएको छ भने ४ घाइते भएका प्रहरीले जनाएको छ। दुर्घटनापछि गम्भीर घाइते भएका पर्वतको कुश्मा नगरपालिकाका ३७ वर्षीय चन्द्रबहादुर नेपालीको क्षेत्रीय अस्पताल पोखरामा मृत्यु भएको हो भने अन्य ४ जना उपचाररत रहेको प्रहरी नायब उपरीक्षक हरिप्रसाद पौडेलले जानकारी दिए। सल्यान सारदा नगरपालिकाका १५ वर्षीय हरि परियार, स्याङ्जा आँधीखोलाका ३३ वर्षीय कमल नेपाल, चितवन राप्ती नगरपालिकाका ४१ वर्षीय प्रकाश विक र ४१ वर्षीया सुमित्रा विकको भने सोही अस्पतालमा उपचार भइरहेको जिल्ला प्रहरी कार्यालय स्याङ्जाले जनाएको छ। भित्री कच्ची सडकमा कृषिबाट ओहियातर्फ जाँदै गरेको ग १ क ५१३९ नम्बरको आरम्भ निर्माण सेवाको टिपर दुर्घटना भएको हो। सो टिपर सडक देखि अन्दाजी ५० मिटर तल खसेको र घटना बारे अनुसन्धान भइरहेको प्रहरीको भनाइ छ।"
