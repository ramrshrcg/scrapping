शीर्षक,विवरण
"चितवनमा जलपंक्षीको गणना सुरू, ५३ गणक खटिए","काठमाडौं : जलमा आश्रित चराको गणना चितवनमा सुरू भएको छ । प्रत्येक वर्षको जनवरी ४ देखि सुरू हुने चरा गणना यस पटक भने जनवरी ६ देखि सुरू भएको हो । यो समयमा बाहिरबाट जलपक्षीहरू आउने र जाडो सकिएपछि फर्कने गर्दछन् । जलपक्षी गणना चितवनको पटिहानी २२ घडगाईदेखि गोलाघाटसम्म र माडीको बगई पुलदेखि रिउ दोभान सम्म ३६ किलोमिटर सम्म गरिने पश्चिम चितवन क्षेत्र चरा गणनाका सयोजक मनेश कुमार लिम्बूले बताए। त्यस्तै जल आश्रित चरा गणना चितवनको नारायणी नदी राप्ती नदी र सिमसार क्षेत्रमा गर्ने गरिएको उनले जनकारी दिए। राप्ती नारायणी नदीको दिब्यनगर र माडी क्षेत्रमा चरा गणनाका लागि ५३ जना गणकहरू खटिएको लिम्बूले बताए। पानी चरा उत्तरी क्षेत्र साईबेरीया, रसिया, तिव्वत, मंगोलिया लगायतको देशहरूबाट आउने गरेका छन् । गत वर्षको गणनामा ४७ प्रजातीको पानी चरा भेटिएका थिए । चरा गणना जनवरी १९ सम्म चल्ने बताइएको छ ।"
संविधान संशोधन एजेन्डासहित कांग्रेसको कचनकवलसगरमाथा जागरण अभियान सुरू,"झापा : नेपाली कांग्रेसले कचनकवलसगरमाथा जागरण अभियानको शुभारम्भ गरेको छ। नेपाली कांग्रेस कोशी प्रदेश समितिले सङ्गठन सुदृढीकरण, ऐतिहासिक खोज, समृद्धिको आधार र जलवायु परिवर्तनका प्रभाव पहिचान गर्ने उद्देश्य राखेर नेपालको सबैभन्दा होचो भूभाग कचनकवल स्तम्भबाट जागरण अभियानको शुभारम्भ गरेको हो। नेपाली कांग्रेसका नेता कृष्णप्रसाद सिटौला, महामन्त्री विश्वप्रकाश शर्मालगायत मन्त्री तथा नेताहरूले बुधबार एक समारोहकाबीच अभियानको शुभारम्भ गरे। शुभारम्भ कार्यक्रमलाई सम्बोधन गर्दै कांग्रेसका महामन्त्री विश्वप्रकाश शर्माले जनताको अपेक्षाबमोजिम संविधान संशोधन गर्नुपर्ने बताए। ७० वर्षसम्म एउटै प्रधानमन्त्रीले पाँच वर्षसम्म शासन नगरेको देशमा पाँच वर्षसम्म लगातार टिक्ने प्रधानमन्त्री कसरी बनाउने भनी पद्धतिको खोजी गरी संविधान संशोधन गर्नुपर्ने महामन्त्री शर्माको भनाइ छ। प्रधानमन्त्रीज्युले २०८७ मा मात्रै संविधान संशोधन हुन्छ भन्नुभएको मैले सुने, महामन्त्री शर्माले भने, एमालेको बैठकमा प्रधानमन्त्रीले त्यो भन्नुभयो भने त्यसमा पनि मेरो विमति छ। कांग्रेस र एमालेले सात बुँदे समझदारी गर्दै संविधान संशोधन आजको आवश्यकता र पुनःमुल्यांकन गरी संशोधन गर्नुपर्ने भनेका छौं। ०८७ मै संविधान संशोधन गर्नुपर्ने भएमा एमाले र कांग्रेसको छलफलबाट मात्रै नयाँ मितिको परिकल्पना गर्न सकिन्छ। न त्यो भन्ने हक एमालेका अध्यक्षलाई छ, न कांग्रेसका सभापति वा महामन्त्रीलाई नै छ। हामीले ०८४ को निर्वाचनअघि संविधान संशोधन गर्नुपर्छ। स्थिर प्रकृतिको प्रधानमन्त्रीको परिकल्पना गर्नुपर्ने सार्वजनिक रूपमै प्रस्ताव राख्दै आएको छु, उनले भने। संविधान संशोधन एमाले र कांग्रेसले चाहेरमात्र हुँदैन। संविधान लेख्ने बेलामा जसरी सबै पार्टीका नेताहरूको साथ सहयोग रहेको थियो। उनले भने, अब संशोधन गर्ने बेला पनि प्रमुख प्रतिपक्ष माओवादी, मधेस केन्द्रित दल तथा नयाँ दलहरूलाई विश्वास दिलाएर संशोधनको प्रक्रियामा जानुपर्छ। हामीलाई ०८४ को चुनाव कसरी जित्ने विषयभन्दा पनि देशलाई कसरी जोगाउने भन्ने ठूलो चिन्ता रहेको बताउँदै उनले भने, जलवायु परिवर्तनका कारण बढ्दो प्राकृतिक विपत्तिको रक्षा कसरी गर्नेमा चिन्ता बढी छ। त्यस्तै कांग्रेस नेता कृष्णप्रसाद सिटौलाले जनताको आर्थिक प्रगतिका लागि कांग्रेसले संर्घष गरिरहेको बताए। कांग्रेस र एमालेको सहमतिमा सरकार बनेको र एमाले नेतृत्वमा सरकार गठन भएपनि सैद्धान्तिक तथा नीतिगत रूपमा देशलाई अगाडि बढाउने सन्दर्भमा कांग्रेस पार्टीको नीतिगत नेतृत्व रहने नेता सिटौलाको भनाइ छ । त्यसैले हामीले भन्ने गरेका छौं संविधान संशोधन गरौं। कुनै पार्टी वा नेता विशेषको पक्षमा होइन, जनताको पक्षमा गरौं, नेता सिटौलाले भने। कांग्रेस झापा सभापति देउमान थेबेको अध्यक्षतामा भएको शुभारम्भ कार्यक्रममा कोशी सभापति उद्धव थापाले यो जागरण अभियान आगामी असार २० गते विश्वकै अग्लो चुचुरो सगरमाथामा पुगेर समापन गरिने कार्यक्रम रहेको बताए। आजबाट सुरु भएको यो अभियानको क्रममा १४ वटै जिल्लामा सात महिने विभिन्न कार्यक्रमहरू आयोजना गरिने कोशी सभापति थापाले बताए।"
यौनकर्मी महिलामाथि चक्कु प्रहार गर्ने युवक पक्राउ,काठमाडौं : शारीरिक सम्बन्ध राखेर युवतीमाथि चक्कु प्रहार गर्ने एक युवक पक्राउ परेका छन्। युवतीलाई शारीरिक सम्पर्कपश्चात चक्कु प्रहार गर्ने दोलखाका २२ वर्षीय रविन बस्नेत बुधबार पक्राउ परेका हुन्। जिल्ला प्रहरी परिसर काठमाडौंका प्रवक्ता नवराज अधिकारीका अनुसार उनी गत कात्तिक ८ गते देहव्यापारमा संलग्न एक २२ वर्षीय युवतीलाई चक्कु प्रहार गरी फरार रहेका थिए। दोलखाको शैलुङ गाँउपालिका५ स्थायी घर भएका बस्नेत काठमाडौंमा सार्वजनिक बसमा सहचालकको काम गर्थे। पछिल्लो समय बालुवा डिपोमा भरियाको काम गर्छन्। रत्नपार्कमा चिनजान भएका रविन बस्नेतले उनलाई एक हजार दिने सर्तमा गत कात्तिक ७ गते भक्तपुरको काँडाघारीमा बोलाएका थिए। त्यहीँको झाडीमा सम्बन्ध राखेका उनले एक हजार रुपैयाँ दिएका थिए। दोस्रो दिन पनि युवतीलाई फोन गरेर सोही ठाँउमा बोलाएका थिए। युवती रत्नपार्कबाट गाडी चढेर काँडाघारीको उही ठाउँमा पुगेको र सहमतिमै सम्बन्ध राखेको प्रहरी अनुसन्धानमा खुलेको छ। पैसा दिने विषयमा विवाद भएपछि युवकले बोकेर लगेको चक्कु युवतीमाथि प्रहार गरेका थिए। गत कात्तिक ८ गते भक्तपुरको काँडाघारीमा रहेको आँखा अस्पताल पछाडि एक युवती रगताम्मे अवस्थामा भेटिएकी थिइन्। अस्पताल पछाडि फोहर फाल्ने झाडीमा भेटिएको उनको शरीरको विभिन्न ठाँउमा चोट लागेको थियो। स्थानीय व्यक्तिले उनलाई त्यहाँबाट उद्धार गरी वीर अस्पताल पुर्याएका थिए। चक्कु प्रहारपछि बस्नेत भने दोलखा पुगेका थिए। पीडित युवतीसँग भएको बस्नेतको नम्बरका आधारमा नै आरोपी पक्राउ परेका हुन्। उनलाई हालः प्रहरी वृत्त बानेश्वरको हिरासतमा राखिएको छ। पक्राउ परेका बस्नेतविरुद्ध ज्यान मार्ने उद्योगमा जाहेरी दर्ता भएको छ।
ठोरीमा हात्तीले फेरि आतंक मच्चायो,"वीरगन्ज : पर्साको ठोरीमा फेरि जंगली हात्तीले आतंक मच्चाएको छ । चितवन राष्ट्रिय निकुञ्जको जंगलबाट बुधबार बिहान गाउँ छिरेको हात्तीले आतंक मच्चाएको हो । बुधबार बिहान ३ बजेतिर जंगलबाट गाउँ छिरेको हात्तीले ठोरी गाउँपालिका  २ गौतमनगरका चेतबहादुर बस्नेतको घरको बार भत्काएर भकारीमा राखिएको १२ मुरी भन्दा बढी धान खाइदिएको छ। त्यस्तै, गौतमनगरकै काजी प्याकुरेलको घर पनि हात्तीले भत्काइदिएको छ। घरमा राखिएको धान खाइदिएको वडाध्यक्ष अमृतकृष्ण सापकोटाले जानकारी दिए। त्यहि हात्तीले गौतमनगरकै सीता गौतमको घरको बार पनि भत्काइ दिएको सापकोटाले जानकारी दिए। घरमा धान खाइ रहेको अवस्थामा गाउँलेहरूले होहल्ला गरी भगाएको गौतमनगरका स्थानीय जगन्नाथ बस्नेतले जानकारी दिए। स्थानीयहरूले हल्लागरी भगाएको हात्ती इच्छानगरमा पसेको थियो । गौतमनगरबाट धपाइएको हात्ती इच्छानगरमा पसेर बिहान ११ बजेसम्म मानवबस्तीमै डुलेको थियो । जसका कारण स्थानीय आतंकीत बनेका थिए । हात्ती भएको क्षेत्रतिर नेपाली सेनालले स्थानीयबासीलाई आवतजावतमा रोक लगाएको थियो । तीनदिन पहिले मात्रै ठोरीसँगै जोडिएको निकुञ्जको अमुवा पोष्टमा तैनाथ नेपाली सेनाका एक जवानलाई हात्तीले घाइते बनाएको थियो ।"
कृषि मन्त्रीसँग पर्याप्त रासायनिक मलको माग,नुवाकोट : नुवाकोटका किसानहरूले पर्याप्त मात्रामा रासायनिक मल नपुगेको गुनासो गरेका छन्। कृषि मन्त्रीलाई ज्ञापन पत्र बुझाउँदै उनीहरूले रासायनिक मलको कोटा वृद्धि गर्न माग गरे। १२ स्थानीय तह रहेको पहाडी संरचनाको नुवाकोटमा रासायनिक मलको कोटा वृद्धि गर्न कृषिमन्त्री रामनाथ अधिकारीलाई किसानहरूले ज्ञापन पत्र बुझाएका हुन्। कृषि तथा पशुपन्छी विकास मन्त्रालय पुगेर मन्त्री अधिकारीलाई संविधान सभा सदस्य जगदिश्वरनरसिंह केसीसहित बेलकोटगढी नगरपालिकाका जनप्रतिनिधिलगायतको टोलीले ध्यानाकर्षण गराएको हो। नुवाकोटमा कृषि मल अभाव भई उत्पादनमा ह्रास आउने स्थितिको सिर्जना भएको हुँदा उक्त समस्या निराकरण गर्न थप कोटा वृद्धि गर्दै उत्पादनउन्मुख बालीको संरक्षण गर्नुपर्ने जनाउँदै कृषिमन्त्रीलाई ध्यानाकर्षण गराएका हुन्। नुवाकोटको उत्पादन वृद्धिले राजधानीको मागलाई समेत धान्ने हुदाँ समयमा आवश्यक मलखादको उचित प्रबन्ध गर्न माग गरिएको बेलकोटगढी नगरपालिकाका उपमेयर शिवप्रसाद दाहालले बताए। यसअघि निर्धारित रासायनिक मलको कोटा अव्यवहारिक भएकाले त्यसमा पुनर्विचार गर्न समेत माग गरिएको उपमेयर दाहालले बताए।
आमाले नै गारिन् दुई छोरीको हत्या,दाङ : सल्यानमा एक महिलाले आफ्ना दुई छोरीको हत्या गरेकी छन्। बुधबार बिहान बनगाड कुपिण्डे नगरपालिका११ सिस्नेपातलमा आमाले दुई छोरीको हत्या गरेकी हुन्। घटनास्थल पुगेको प्रहरी टोलीले सोधपुछ गर्दा २५ वर्षीया आमा पूर्णिमा रानाले नै हत्या गरेको स्वीकार गरेकी छन्। उनले ३ वर्षीया छोरी करिष्मा र ६ महिनाकी छोरी राघवीको हत्या गरेकी हुन्। बालिकाका बुबा टेकमान राना भने रोजगारीका क्रममा नुवाकोटमा रहेको प्रहरीले जनाएको छ। प्रहरीले सोधपुछ गर्दा पूर्णिमाले श्रीमानसँग बेलाबेलामा हुने घरायसी विवादका कारण छोरीहरूको हत्या गरेको स्वीकारेको जिल्ला प्रहरी कार्यालय सल्यानका प्रहरी प्रमुख प्रहरी नायब उपरीक्षक केशरकुमार न्यौपानेले बताए। कपडाको सलले घाँटी थिचेर आफूले छोरीहरूको हत्या गरेको प्रहरीसँगको बयानमा भनेकी छन्। प्रहरीले पूर्णिमालाई नियन्त्रणमा लिएर अनुसन्धान अघि बढाएको छ। प्रहरी टोलीले घटनास्थलको मुचुल्का उठाएर शव पोस्टमार्टमका लागि जिल्ला अस्पताल पठाएको छ।
अञ्जला कोइरालालाई १० लाख धरौटीमा रिहा गर्न आदेश,"विराटनगर : सहकारी ठगीका आरोपी अञ्जला कोइरालालाई जिल्ला अदालत मोरङले १० लाख धरौटीमा रिहा गर्न आदेश दिएको छ। बुधबार भएको थुनछेक बहसपछि न्यायाधीश उद्धवप्रसाद भट्टराईको इजलासले १० लाख धरौटीमा रिहा गर्न आदेश दिएको अदालतका सूचना अधिकारी हेमबहादुर बुढाथोकीले जानकारी दिए। कोइराला प्रतिनिधिसभाको सार्वजनिक लेखा समिति सभापति ऋषिकेश पोखरेलकी श्रीमती हुन्। सहकारी ठगी प्रकरणमा फरार रहेकी कोइराला आज बिहान मोरङ जिल्ला अदालतमा उपस्थित भएकी थिइन्। मोरङ धनपालथान४ मा रहेको उमागौरी कृषि सहकारीको रकम अपचलनमा नाम मुछिएकी कोइराला अदालतले पक्राउ पुर्जी जारी गरेपछि फरार थिइन्। कोइरालासहित सहकारीका अध्यक्ष शम्भु रौनियार, रंगली २ का वडाअध्यक्ष सन्तलाल खवास गरी २६ जनाविरुद्ध अदालतले पक्राउ पुर्जी जारी गरेको थियो। इलाका प्रहरी कार्यालय रंगेलीले बुझाएको प्रतिवेदनका आधारमा सरकारी वकिलको कार्यालय मोरङले गत मंसिर २७ गते अञ्जला र सहकारीका अध्यक्ष रौनियारसहित २६ जनाविरुद्ध २६ करोड ४८ लाख २७ हजार रुपैयाँ बिगो मागसहित मुद्दा दर्ता गरेको थियो।"
"परराष्ट्रमन्त्री र इजरायली राजदूतबीच भेटवार्ता, विपिनको रिहाइका लागि पहल गरिदिन आग्रह","काठमाडौं : परराष्ट्रमन्त्री आरजु राणा देउवाले नेपालका लागि इजरायली राजदूत समुलिक एरी बासमार्फत इजरायल सरकारसँग हमास समूहको नियन्त्रणमा रहेका नेपाली विद्यार्थी विपिन जोशीको रिहाइका लागि आग्रह गरेकी छन्। बुधबार मन्त्रालयमा भेटवार्ताका क्रममा राजदूत बाससँग उनले नेपाली विद्यार्थी विपिनको अवस्थाका बारेमा जानकारी लिँदै हमासको नियन्त्रणबाट मुक्त गराउन पहल गर्न इजरायल सरकारसँग आग्रह गरेकी हुन्। हमास समूहले अपहरण गरी लगेकामध्ये ३४ जनालाई रिहा गर्न लागेको भन्ने सूचना आइरहेकाले यस विषयमा मन्त्री राणाले इजरायली राजदूतसँग जानकारी लिइन्। हमास समूहले आफ्नो नियन्त्रणमा रहेकामध्ये ३४ जनालाई अपहरण मुक्त गर्न लागेका भन्ने समाचार आएकाले जोशीको रिहाइलाई विशेष प्राथमिकतामा राख्न मन्त्री राणाले राजदूत बासमार्फत इजरायल सरकारलाई आग्रह गरिन्। भेटमा राजदूत बासले हमासको नियन्त्रणमा रहेका वृद्धवृद्धा, महिला तथा बालबालिका समेतका नाजुक स्वास्थ्य अवस्थामा रहेका नागरिकहरूको रिहाइका लागि इजरायल सरकारले केही महिनाअघि हमासलाई सूची पठाएको र पहिलो चरणमा उनीहरूलाई नियन्त्रणमुक्त गर्ने तयारी भएको भन्ने सूचना आएको जानकारी गराएका थिए। सन् २०२३ को अक्टोबरमा इजरायली भूमिमा आक्रमण गरी प्यालेस्टाइनी हमास समूहले १० जना नेपालीसहित एक हजारभन्दा बढी व्यक्तिको हत्या गरेका थिए। त्यसलगत्तै उनीहरूले केही व्यक्तिलाई अपहरण गरी लागेकामा विपिन जोशी पनि रहेका छन्। विपिनको रिहाइका लागि नेपाल सरकारले आफ्ना कूटनीतिक प्रयास जारी राखेको छ। संयुक्त राष्ट्रसंघ, विभिन्न अन्तर्राष्ट्रिय एवं क्षेत्रीय मञ्चहरूका साथै विभिन्न द्विपक्षीय एवं बहुपक्षीय बैठकहरूमा समेत परराष्ट्रमन्त्री राणाले अन्तर्राष्ट्रिय समुदायलाई विपिनको रिहाइका लागि पहल गरिदिन आग्रह गर्दै आएकी छन्।"
४ सुत्रीय माग राख्दै नगर बरघरद्वारा ज्ञापनपत्र,"गुलरिया : बर्दियाको मधुवन नगरपालिकामा रहेको नगर बरघर समितिले नगरप्रमुख समक्ष ज्ञापन पत्र बुझाएका छन्। विभिन्न ४ सुत्रीय माग राख्दै उनीहरूले ज्ञापन पत्र बुझाएका हुन्। नेपालको संविधानको धारा २२१, २२६ तथा अनुसूची ८ ले प्रदान गरेको अधिकारका साथै स्थानीय सरकार सञ्चालन ऐन २०७४ ले प्रदान गरेको अधिकारहरू आदिवासी थारूहरूले पालिकामा प्राप्त गर्न नसकेकाले बरघर ऐनमा उल्लेखित अधिकार र निर्दिष्ट कानुन कार्यान्वयन गर्न बरघर समिति मधुवनले माग गरेको छ। समितिका अध्यक्ष फुलराम थारू तथा सचिव जयराम थारूको संयुक्त हस्ताक्षरमा बुझाइएको ज्ञापन पत्रमा बरघर ऐन २०७७ लागू गर्नुपर्ने, उचित बजेट विनियोजन गरिनुपर्ने, परम्परागत प्रथाको समानान्तर कुनै समिति वा संस्था गठन गर्न रोक लगाउनुपर्ने र नगर परिषदमा पेस गरेको प्रस्तावनाको सुनुवाई गरिनुपर्ने माग छ। बर्दिया जिल्लाको जनसंख्यामध्ये ५३ प्रतिशत बहुमत थारू जाति रहेपनि राज्यसत्ताको हेपाहा प्रवृत्तिका कारण आर्थिक सामाजिक राजनीतिक रूपमा पछाडि परेको विज्ञप्तिमा उल्लेख गरिएको छ। मधुवन नगरपालिकामा ४३ प्रतिशत थारू जातिको बसोबास रहेकाले थारू संस्कृति परम्परा जोगाउन सबैको दायित्व रहने बताइएको छ। मधुवन नगरपालिकाले २०७७ सालमा बरघर ऐन पारित गरी राजपत्रमा समेत प्रकाशित गरेको छ। बरघरहरूको ज्ञापन पत्र बुझ्दै मधुवन नगरपालिकाका नगरप्रमुख तेजबहादुर भाटले पालिकामा बरघर ऐन लागू भइसकेकोले विस्तारै कार्यान्वयन गर्दै लैजाने प्रकृयामा पालिका रहेको बताए। आगामी वर्षदेखि ऐनमा उल्लेखित बजेट लगायतका विषय बस्तुहरूलाई क्रमशः सम्बोधन गर्ने उनको भनाइ छ।"
जय ट्रफी : मधेसमाथि पुलिसको ४५ रनको अग्रता,"वीरगन्ज : जय ट्रफी मेन्स एलिट कप क्रिकेटको आफ्नो दोस्रो खेलको पहिलो दिनमा नेपाल पुलिस क्लबले मधेस प्रदेशविरुद्ध ४५ रनको अग्रता लिएको छ। वीरगन्जको नारायणी क्रिकेट मैदानमा बुधबारदेखि सुरु दोस्रो खेलको पहिलो दिनमा मधेसविरुद्ध पुलिसले ४५ रनको अग्रता बनाएको हो। दुई दिवसीय फर्म्याटको खेलमा बुधबार पुलिसले ४० ओभर खेल्दै ३ विकेटको क्षतिमा १७४ रन बनाएको हो। उसका लागि कुशल भुर्तेलले ६८ बलमा १० चौका प्रहार गर्दै सर्वाधिक ६३ रन जोडे। त्यस्तै दिलिपनाथले ४० र अमित श्रेष्ठले ३४ रन बनाए। बलिङतर्फ मधेसका हरिशंकर साहले २ र अभिषेक तिवारीले १ विकेट लिए। त्यसअघि आफ्नो इनिङ्समा मधेसले ४२४ ओभरमा अलआउट हुँदै १२९ रनमात्र बनाएको थियो। उसका लागि मयन यादवले ५९ रन बनाए। मयनले पहिलो खेलमा बागमती प्रदेशविरुद्ध शतक हानेका थिए। बुधबार मधेसका लागि निरज यादवले २९ र अभिषेक तिवारीले १७ रन जोडे। बलिङतर्फ पुलिसका गुलशन झा एक्लैले ५ विकेट लिए भने कुशल भुर्तेलले २ तथा श्रवण यादव र ललित राजवंशीले समान एकएक विकेट लिए। यसअघि गत सोमबार सकिएको पहिलो खेलमा मधेसले बागमतीसँग र पुलिसले आर्मी क्लबसँग बराबरी खेलेका थिए। रेड बल र ह्वाइट जर्सीको प्रयोग भइरहेको दुई दिवसीय जय ट्रफी एलिट कपमा गत वर्ष सम्पन्न प्रधानमन्त्री कपमा शीर्ष चारमा रहेका नेपाल पुलिस क्लब, त्रिभुवन आर्मी क्लब, बागमती प्रदेश र मधेस प्रदेशले प्रतिस्पर्धा गरिरहेका छन्। वीरगन्ज र जनकपुरमा भइरहेको प्रतियोगिता माघ ३ गतेसम्म चल्नेछ। सिंगल राउण्ड रोबिनका ६ खेलपछि शीर्ष दुई टोलीले फाइनल खेल्नेछन्। लिग चरणका खेल दुई दिवसीय हुनेछ भने फाइनल खेल तीन दिवसीय हुने पर्सा क्रिकेट संघका अध्यक्ष मनिष सिंहले जानकारी दिए।"
१०औं राष्ट्रिय खेलकुद तयारीका लागि सचिवालय स्थापना,"काठमाडौं : कर्णाली प्रदेशमा हुने १०औं राष्ट्रिय खेलकुदको तयारीका लागि काठमाडौंमा सचिवालय स्थापना गरिएको गरिएको छ। राखेप भवन त्रिपुरेश्वरमा स्थापना गरिएको सचिवालयको बुधबार खेलकुदमन्त्री तेजुलाल चौधरीले उद्घाटन गरे। स्वास्थ्यका लागि खेलकुद, राष्ट्रका लागि खेलकुद भन्ने नाराका साथ चैत २३ गतेदेखि ३० गतेसम्म कर्णालीमा १०औं राष्ट्रिय खेलकुद २०८१ आयोजना हुँदैछ। राष्ट्रिय खेलकुदलाई सफल बनाउनका लागि आवश्यक कामकाजलाई सहजीकरण गर्न काठमाडौंमा नै सचिवालय स्थापना गरिएको राष्ट्रिय खेलकुद परिषद् (राखेप)ले जनाएको छ। सचिवालयको उद्घाटन गर्दै खेलकुदमन्त्री चौधरीले माघ ३ गते राखेप बोर्डको बैठक बोलाइएको र बैठकमा १०औं राष्ट्रिय खेलकुदका विषयमा विस्तृत छलफल हुने जानकारी दिए। उनले राष्ट्रिय खेलकुदलाई भव्यरूपमा सम्पन्न गर्नका लागि बजेटको अभाव नहुने भन्दै यसअघिको भन्दा भव्यरूपमा सम्पन्न गर्ने जिकिर गरे। मन्त्री चौधरीले २७ वटा संघमध्ये कतिपय संघहरू सक्रिय नरहेको अवस्थामा संघलाई कारबाही गरेको र त्यसकै कारण प्रशिक्षक र खेलाडीहरूलाई कुनै असर नपर्ने बताए। त्यस्तै राखेप सदस्यसचिव टंकलाल घिसिङले खेलकुदका लागि प्रदेशले छनौट कार्यलाई अन्तिम चरणमा पुर्याएको बताए। प्रतियोगितामा सहभागी विभिन्न टोलीलाई आवश्यक बजेट उपलब्ध गराउने र टोली व्यवस्थापनको जिम्मेवारी पनि उनीहरूलाई नै दिइने जानकारी दिए। १०औं राष्ट्रिय खेलकुदमा यसअघिको भन्दा पनि बढिको संख्यामा टोली र खेलाडीहरूलाई सहभागिता गराउने राखेपले जनाएको छ।"
ऐतिहासिक डबली मेलामा खुलेआम जुवाको खाल,"भोजपुर : हरेक वर्षको पुष र माघ महिनामा आयोजना हुँदै आएको स्थानीय भोजपुर डबली मेलामा सट्टेबाजी खेलको विकृति बढेको छ। डबली मेलाको नाममा मेला भर्नेभन्दा पनि बढि सट्टेबाजी (डाइस)मा ठूलो मात्रामा पैसाको चलखेल हुने गरेको छ। भोजपुर सदरमुकामको स्थानीय टुँडीखेलमा चलिरहेको उक्त डबली मेलामा दैनिक लाखौंको हानथाप हुने उक्त सट्टेबाजीको खेल चलिरहँदा पनि स्थानीय प्रशासनले बेवास्ता गर्दै आएको छ। ऐतिहासिक डबली मेलाको मौलिकता, महत्त्व र पहिचान विपरीत खुलेआम खेलाइने सट्टेबाजी खेललाई नियमन गर्न प्रशासन नै उदासीन छ। सार्वजनिक रूपमै लाखौं धनराशिको सट्टेबाजी भइरहेको उक्त विकृति नियन्त्रण गर्ने कुनै पनि नियमनकारी निकायहरू मौन बनेको सरोकारवालाहरू बताउँछन्। सार्वजनिक रूपमा खेलाइने सट्टेबाजी नियमनका लागि मेला आयोजकहरूकै कमजोरी रहेको उनीहरू सुनाउँछन्। डबली मेला भन्यो, डाइस खेलायो, दुनियाँ सर्वसाधरणलाई प्रलोभन देखायो, पैसा लुट्नबाहेक केही जानेन, स्थानीय शरण राईले भने। ऐतिहासिक डबली मेलाले परिचित भोजपुरको आफ्नै साख छ। झण्डै ५ दशक पहिले सुरु भएको भोजपुर डबली मेलामा मानिसहरू रातभर दोहोरी (गाउँले भाकाको जुहारी) गाउने, नाँच्ने, स्थानीय अर्गानिक उत्पादन, कृषिमेला, राडिपाखी, मादल, खुकुरी जस्ता स्थानीय सामाग्री, विभिन्न जातीय तथा साँस्कृतिक महत्व झल्काउने पहिरन, खानाका स्टलहरु प्रदर्शन हुने गथ्र्यो । टाढा टाढाबाट मानिसहरु पैदलै हिँडेर सदरमुकाम आउने गर्दथे। तरऽ पछिल्ला वर्षहरूमा भने डबली मेलाको पहिचान जोगाउनेभन्दा पनि विकृतितिर धकेलिरहेको सर्वसाधरण सुनाउँछन्। भोजपुरको डबलीले ख्याती कमाएको ठाउँ हो यो, यसको आफ्नै मौलिक पहिचान छ, तर आजकल मेलाको नाममा सार्वजनिक रूपमै मनपरी सट्टेबाजी खेल हुन्छ, दिक्पाल राईले थपे, यस्तो जुवाखाल खेलाएर हाम्रो डबली मेलाको पहिचान जोगिन्छ र? हाम्रा स्थानीय पहिचान र मौलिकपन खै त? अहिले उक्त डबली मेलामा कहिलेकाँही देखाइने छिटफुटका केही सांस्कृतिक कार्यक्रम, साना केटाकेटी खेल्ने खेल र रोटेपिङबाहेक मेलाका अधिकांश स्थानमा लङ्गुरबुर्जासहितका साना सट्टेबाजीका खेलहरु खेलाइएका छन्। विकृतिपूर्ण जुवाखेललाई नियमन गर्न सुझाव दिइएको र सुझावको बेवास्ता गरे दोषीलाई कडा काराबाही पनि गरिने जिल्ला प्रहरी कार्यालय भोजपुरको डिएसपी युवराज तिमल्सिनाले बताए। भने, हामी सट्टेबाजीका सबै खेल बन्द गर्न निर्देशन दिएका छौं। अटेरी गरे हामी खेल खेलाउनेहरुलाई कानुनी कारबाही गर्नेछौं। ठुलो धनराशीमा रकम कुम्ल्याउने प्रलोभनले मेला भर्न आउने सोझा सर्वसाधरणहरुको सट्टेबाजी खेलबाट दैनिक १ लाखदेखि १० लाखसम्मको हानथाप हुने गरेको खुलेको छ।"
मायादेवी मन्दिरको दानपेटिकाबाट १ करोड ४३ लाख संकलन,काठमाडौं : बुद्धजन्मस्थल लुम्बिनीस्थित मायादेवि मन्दिरमा राखिएको दानपेटिकाबाट १ करोड ४३ लाख ५९ हजार ९ सय ९० रुपैयाँ संकलन भएको छ। आर्थिक वर्ष २०८१०८२ अन्तर्गत दोस्रो पटक गणना गरिएको दानपेटिकाबाट उक्त रकम संकलन भएको लुम्बिनी विकास कोषले जनाएको छ। पुस १८ गतेदेखि २३ गतेसम्म ५ दिनसम्म लगाएर दानपेटिकाको गणना गरिएको लुम्बिनी विकास कोषका कोषाध्यक्ष ढुण्डिराज भट्टराईले जानकारी दिए। दानपेटिकामा संकलित दानलाई सिसिटिभि क्यामेराको निगरानीमा कोषका ३२ जना कर्मचारीहरू खटाएर गणनाको व्यवस्था मिलाइएको उनले बताए। मायादेवी मन्दिरको अवलोकन गर्ने तीर्थयात्रुहरूले श्रद्धाले चढाउँदै आएको दानवापत संकलित आम्दानीबाट कोषले आन्तरिक खर्च व्यवस्थापन गर्दै आएको छ।
"नेप्से परिसूचक सामान्य अंकले बढ्यो, कुनकु कम्पनीको मूल्य घटयो ?","काठमाडौं : साताको चौथो सेयर कारोबार दिन बुधबार नेप्से परिसूचक सामान्य अंकले बढेर बन्द भएको छ। नेप्से परिसूचक ६३८ अंकले बढेर २६५३२३ विन्दुमा अडिएको छ। सेन्सेटिभ इण्डेक्स ०२२ प्रतिशतले बढेर ४५१५० विन्दुमा पुगेको हो। अघिल्लो कारोबार दिन मंगलबार नेप्से परिसूचक ६१६ अंकले बढेर २६४६८४ विन्दुमा बन्द भएको थियो । सो दिन ५ अर्ब ३८ करोड मूल्यको सेयर कारोबार भएको थियो। आज ३०५ स्क्रिप्सको १ करोड ५५ लाख २ हजार ७५१ कित्ता सेयर ६ अर्ब ४० करोड ७९ लाख ९२ हजार ७८४ रुपैयाँमा खरिदबिक्री भए। सामान्य अंकले बढेको बजारमा दुईवटा कम्पनीको सेयर सकारात्मक सर्किट लेभलमा कारोबार भयो। समृद्धि फाइनान्स र सिन्धु विकास बैंकको सेयर १० प्रतिशतले बढेको हो। सामुदायिक लघुवित्त वित्तीय संस्थाका लगानीकर्ताले भने सर्वाधिक गुमाए। सो कम्पनीको सेयर १० प्रतिशतले घट्यो। कारोबार रकमका आधारमा न्यादी हाइड्रोपावर शीर्षस्थानमा रह्यो। सो कम्पनीको २२ करोड ५३ लाख ४९ हजार ५९७ रुपैयाँको सेयर कारोबार भयो। सिन्धु विकास बैंकको १९ करोडको कारोबार हुँदा सुपर मादी हाइड्रोपावरको १८ करोड,एनआरएन इन्फ्रास्टक्चर एण्ड डेभलपमेन्टको १५ करोड र नेपाल फाइनान्सको १४ करोड मूल्य बराबरको सेयर कारोबार भयो। कारोबारमा आएकामध्ये १३९ स्टक्सको मूल्य बढ्दा ९५ वटाको घट्यो। ८ वटा समूहको मूल्य भने आज स्थिर रह्यो। आज ६ समूहको उपसूचक बढ्दा अन्यको घट्यो। फाइनान्स समूहको उपसूचक सर्वाधिक ४७० प्रतिशतले बढ्यो।"
लेखा समिति सभापति पोखरेलकी श्रीमती अञ्जला अदालतमा उपस्थित,विराटनगर : प्रतिनिधिसभाको सार्वजनिक लेखा समिति सभापति ऋषिकेश पोखरेलकी श्रीमती अञ्जला कोइराला अदालतमा उपस्थित भएकी छन्। मोरङ जिल्ला अदालतका सूचना अधिकारी हेमबहादुर बुढाथोकीले कोइराला बुधबार अदालतमा हाजिर भएको जानकारी दिए। उनका अनुसार कोइरालाको बयान पछि थुनछेक बहस सुरू हुनेछ। सहकारी ठगी प्रकरणमा मुछिएपछि उनी फरार थिइन्। मोरङको धनपालथान४ कर्सिया बजारस्थित उमागौरी कृषि सहकारी संस्थाको ठगी प्रकरणमा नाम मुछिएपछि अदालतले पुस २ गते उनीविरुद्ध पक्राउ पुर्जी जारी गरेको थियो। लगत्तै उनी फरार थिइन्। सहकारी संकटमा परेपछि कोइरालाले ५ माघ २०७८ मा सहकारीबाट राजीनामा दिएकी थिइन्। सहकारी ठगीमा श्रीमतीको नाम मुछिएपछि सभापति पोखरेलको राजीनामाको समेत विषय उठेको थियो। केही दिनअघि बसेको प्रतिनिधिसभाअन्तरगतको सार्वजनिक लेखा समिति बैठकमा सांसदहरूले सभापति पोखरेलको राजीनमा मागेका थिए। सरकारको नेतृत्व गरिरहेका सांसदकी श्रीमती सहकारी ठगीमा मुछिएपछि स्वयं सभापति पोखरेलले पदबाट राजीनामा दिनुपर्ने सांसदहरूको माग थियो।
मूलपानी क्रिकेट मैदान निर्माणका लागि स्रोत सुनिश्चितता गर्न सरकारलाई निर्देशन,काठमाडौं : राष्ट्रियसभाअन्तर्गतको संघीयता सबलीकरण तथा राष्ट्रिय सरोकार समितिले काठमाडौंको मूलपानी क्रिकेट मैदान निर्माणका लागि स्रोत सुनिश्चितता गर्न सरकारलाई निर्देशन दिएको छ । सिंहदरबारमा बुधबार बसेको समिति बैठकले लामो समयसम्म पनि निर्माण सम्पन्न हुन नसकेको मूलपानी क्रिकेट मैदानको छिटो निर्माणसम्पन्न गर्नका लागि स्रोत सुनिश्चितता गर्न सरकारलाई निर्देशन दिएको हो । त्यस्तै बैठकले राष्ट्रिय गौरवका आयोजनाका लागि जनशक्तिलगायत आवश्यक पूर्वाधार तयार गरि खेलकुदका आयोजनाहरूलाई समयमा नै सम्पन्न गर्ने गरि काम गर्न युवा तथा खेलकुद मन्त्रालयलाई निर्देशन दिएको छ । बैठकमा खेलकुदमन्त्री तेजुलाल चौधरीले पूर्वाधारमा एक वर्ष परेको बजेटले अर्को निरन्तरता पाउन नसक्दा समयमा सम्पन्न गर्न कठिन हुने गरेको बताए । फुटबल रंगशालाका लागि विश्व फिफाले सहयोग गर्न तयार भएपनि जग्गा प्राप्त भने गर्न नसकिएको उनले बताए। मन्त्री चौधरीले सीमित स्रोत साधनकाबीच पछिल्लो समय खेलाडीहरुको प्रदर्शन निकै राम्रो हुँदै गएको बताए।
रहर समृद्ध सहर !,"संमृद्ध सहरहरू सबैका लागि अवसर हुन्। प्रत्यक्ष, परोक्ष सबै मानिस अवसरकै खोजीमा छन्। युवा उमेरमै नोबेल शान्ति पुरस्कार पाउने मालाला युसुफजईले भने झैं जब सहर समृद्ध बन्छन् तब सबैले अनेक अवसर पाउँछन्। मानवअधिकारको वकालत गर्ने पाकिस्तानी नागरिक उनको साहस र दृढताले संसारभरकै मानिसलाई प्रेरित गरेको छ। पूर्व जर्मन चान्सलर एन्जेला मर्केलले पनि समृद्ध सहर भनेका सिर्जनशीलताका केन्द्र हुन् भनिन्, जसले आर्थिक वृद्धिसँगै सामाजिक एकता र सांस्कृतिक समृद्धिमा पनि योगदान पुर्याउँछन् र ती ज्ञानका पनि केन्द्र बन्छन्। यसरी समृद्ध सहर : समृद्ध सहर नेपाल र नेपालीको मात्र होइन, विश्वका आम नागरिकको रहर हो। सूचनाप्रविधिको यूगमा त अझ समृद्ध सहरको पनि उच्चतम स्वरूपको कल्पना गर्ने बेला हो यो। टोकियो, जापानको राजधानी जो संसारकै ठूलो महानगरमध्ये एक समृद्ध सहर हो। जसको जनसंख्या ३७ मिलियनभन्दा बढी छ। टोकियो वित्त, संस्कृति र प्रविधिका लागि एक वैश्विक केन्द्र हो, जसले परम्परा र आधुनिकताको मि श्रण गर्यो र अब्बल बन्यो। उसको समृद्धिका प्रमुख कारक भनेकै अर्थतन्त्रको विविधता हो। समृद्ध सहरको नाम लिँदा सिंगापुर विश्वको उत्कृष्ट सूचीमा पर्न थालेको छ। यसले टोकियोलााई उछिनेको भान हुन्छ। सिंगापुरलाई सशक्त अर्थतन्त्र, दिगो विकास, प्रभावकारी शासन र उच्च जीवनस्तरका लागि सहरी समृद्धिको मोडेलको रूपमा प्राय:ले प्रशंसा गरेको सुनिन्छ। सिंगापुर देश हो, सिंगापुर सहर पनि हो। ५७ मिलियन जनसंख्यावाला यो सहर एक वैश्विक वित्तीय केन्द्र हो, जो सफाइ, सुरक्षा र आधुनिक पूर्वाधारका लागि प्रसिद्ध छ। समृद्ध हुँदाका भूमिका : संयुक्त राष्ट्रसंघको वल्र्ड अर्बनाइजेसन प्रोस्पेक्टस् : द २०१८ रिभिजन अनुसार, सहरीकरण २१औं शताब्दीको सबैभन्दा महत्वपूर्ण ट्रेन्डमध्ये एक हो, जसमा अहिले विश्वको आधा जनसंख्या सहरी क्षेत्रहरूमा बसोबास गरिरहेको छ। यसले दिएको सन्देश भनेकै आममानिस सहरकेन्द्रित बसोबास रुचाउँछन् र सोहीअनुसार सेवासुविधा चाहन्छन्। समृद्ध सहरको अवधारणामा आर्थिक समृद्धि, सामाजिक समानता, वातावरणीय दिगोपन र सांस्कृतिक जीवन्तता जस्ता विभिन्न आयाम समावेश छन् भनी दिगो विकास र सहरीकरण तथा यसको सामाजिक एवं वातावरणीय प्रभावमा दक्खल राख्ने डेभिड सटर्थवेटले सन् २०१७ मा द रोल अफ सिटिज इन सस्टेनेबल डेभलपमेन्टमा लेखेका छन्। सहरहरू गरिबी, असमानता र जलवायु परिवर्तनजस्ता विश्वव्यापी चुनौतीहरू सम्बोधन गर्न प्रयासरत देखिएका छन्। विश्व बैंक (सन् २०२०) अनुसार, सहरी क्षेत्रहरूले विश्वको कुल गार्हस्थ्य उत्पादन (जीडीपी)को लगभग ८० प्रतिशत योगदान पुर्याउँछन्, जसले आर्थिक वृद्धिमा तिनको महŒवलाई उजागर गर्छन्। यूएन ह्याबिटेटले सोही वर्ष प्रकाशन गरेको वल्र्ड सिटिज रिपोर्ट २०२०लाई आधार मान्ने हो भने सहरीकरणको तीव्र गतिका कारणले सहरहरूले महत्वपूर्ण चुनौतीहरूको सामना पनि गर्नुपरेको छ। जसमा अपर्याप्त पूर्वाधार, आवासको कमी र वातावरणीय क्षति आदि देखिएका छन्। समृद्ध सहरका मुख्य आयाम : यसमा आर्थिक वृद्धि र आविष्कार, सामाजिक समावेशिता र समानता, पर्यावरणीय दिगोपन र प्रविधिमा नयाँपन पर्छन्। आर्थिक विकास र सहरी नीतिमा दक्खल राख्ने रिचार्ड फ्लोरिडाले अनुसन्धान गरी द न्यु अर्बन क्राइसिस शीर्षकमा लेखेका छन्, सान फ्रान्सिस्को र सेनझेनजस्ता सहरहरू प्रविधि र उद्यमशीलताका लागि विश्वव्यापी केन्द्र बनेका छन्, जसले प्रतिभा र लगानीलाई आकर्षित गरेका छन्। तर यसमा आर्थिक समृद्धि भने समावेशी हुनु आवश्यक देखिन्छ, जहाँ सबै सहरवासीले समान ढंगले त्यो वृद्धिको फाइदा लिन पाउनु र सक्नुपर्छ। नेल ब्रेन्नर र क्रिश्चियन स्सेमिडले सहर नामको जर्नलमा सन् २०१५ मा टुवार्डस् अ न्यु इपिस्टेमोलोजी अफ द अर्बन शीर्षकमा निष्कर्ष निकालेका छन्, सेवाप्रवाह, रोजगार र आवासको पहुँच आदिमा सहरहरूले असमानताहरूलाई सम्बोधन गर्नुपर्छ। पर्यावरणीय दिगोपनका सन्दर्भमा सहरीकरणको वातावरणीय प्रभावलाई नजरअन्दाज गर्न सकिँदैन। दिगो सहरी विकासमा स्थानीय सरकारहरूको ग्लोबल नेटवर्क इन्टरनेसनल काउन्सिल फर लोकल इन्भाइरोन्मेन्टल इनिसिएटिभस्ले सन् २०१९ मा गरेको एक अध्ययनले सहरहरू विश्वव्यापी ग्रिनहाउस ग्यास उत्सर्जनको महŒवपूर्ण हिस्सा बनिरहेका छन् भन्ने देखाएको छ। जसमा लेखिएको छ, दिगो सहरी योजना, हरित पूर्वाधार र नवीकरणीय ऊर्जाका लागि दिगो सहरहरू सिर्जना गर्न पनि उनीहरू सक्षम छन्, जसले जलवायु परिवर्तनको सामना गर्न सक्छन्। समृद्ध सहरका चुनौतीहरू : समृद्ध सहर चाहना हो। तर यो सम्भव बनाउन सबै देशले धेरै चुनौतीको सामना गर्नुपर्छ। मूलत: असमानता, पर्यावरणीय क्षति र सुशासनमा देखिएका समस्या आदि मुद्दाहरूको सम्बोधन जरुरी छ। हार्भर्ड विश्वविद्यालयबाट प्रकाशित क्यापिटल इन द टान्टी फस्र्ट सेन्चुअरी नामके किताबमा थोमस पिकेट्टीले स्पष्ट पारेका छन्, सहरहरूमा आर्थिक वृद्धिले प्राय: असमानतालाई बढाउँछ, जसमा सीमान्तकृत समुदायहरूले स्रोत र अवसरहरूको पहुँचका लागि थुपै्र बाधाको सामना गर्नुपर्छ। समृद्ध सहरको राजमार्ग भनेकै तीव्र तर स्वस्थ्य सहरीकरण हो। यद्यपि त्यसले वातावरणीय क्षतिलाई निम्त्याउनेमा दुईमत नहोला। जसमा वायु र पानीमा प्रदूषण हुने, हरित क्षेत्रको कमी देखिने र प्राकृतिक प्रकोपहरूले संवेदनशीलता बढाउने आदि समावेश छन् भनी यूएन ह्याबिटेट (२०२०)ले उल्लेख गरेको छ। समृद्ध सहरका लागि प्रभावकारी शासन समृद्ध सहरको अत्यावश्यक सूचक हो। यसमा सटर्थवेटले निकालेको निष्कर्षले आधार दिन्छ, सहरी वृद्धिलाई व्यवस्थापन गर्न र सबै सहरवासीले समृद्धिबाट फाइदा लिन सकून् भन्ने कुराको सुनिश्चित गर्न आवश्यक छ। त्यसका लागि भ्रष्टाचार, पारदर्शिताको कमी र अपर्याप्त सार्वजनिक सहभागिताजस्ता प्रगतिका अवरोधकलाई समयमै समूल नष्ट गर्नुपर्छ। नयाँ सहरी नीति र समृद्ध सहरका सूचक : नेपाल सरकारले १७ वर्षपछि नयाँ राष्ट्रिय सहरी नीति, २०८१ ल्याएको छ। यो नीति संघीय संरचनामा सहरी विकासका लागि संघ, प्रदेश र स्थानीय तहलाई जिम्मेवार बनाउने उद्देश्यले तयार गरिएको छ। १७ वर्षपछि आएको यो नीतिले सामाजिक, राजनीतिक र आर्थिक विकासक्रमलाई समेट्ने ढंगले ल्याइएको छ। सहरी पूर्वाधारमा पहुँच विस्तार यसको मुख्य लक्ष्य हो तर सरकारले समृद्ध सहरका सूचक अनुसार वातावरणीय पक्षलाई पनि समेट्नुपर्ने देखिन्छ। आर्थिक सूचकमा रोजगारी तथा आय स्तर, आर्थिक विविधता र व्यापारको विकास छन् भने सामाजिक सूचकमा शिक्षाको स्तर, स्वास्थ्य सेवामा पहुँच, सार्वजनिक सुरक्षा र समुदायको संलग्नता छन्। वातावरणीय सूचकमा हरित प्रविधि र दिगो अभ्यासहरूको कार्यान्वयन, प्रभावकारी र पहुँचयोग्य सार्वजनिक यातायात प्रणाली, पार्क र मनोरञ्जनका हरित क्षेत्रहरू अनि गुणस्तरीय हावा र पानीसँगै प्रभावकारी फोहोर व्यवस्थापनमा अब नेपालका सहर अब्बल हुनुपर्छ। जीवनको गुणस्तरका सूचकमा त सरकार झनै हाई अलर्ट हुनैपर्छ। जसमा सस्तो आवासको पहुँचका साथै सांस्कृतिक सुविधाहरू, सामाजिक समानता र सन्तुलित जीवनशैलीका अनेक अवसरको व्यवस्था हुनुपर्छ। अन्त्यमा चुरो कुरो : समृद्ध सहर भनेको व्यवस्थित, समावेशी र दिगो विकास नै हो। समान अवसर प्रदान गर्ने केन्द्र पनि हो। जसका लागि स्थानीय स्रोतसाधनको पहिचान, संरक्षण र विकास गर्दै अन्तर्राष्ट्रिय अभ्यास र सहयोगसमेत जोड्नुपर्ने आवश्यकता छ। जहाँ कम्तीमा शिक्षा, स्वास्थ्य र सुरक्षा सुनिश्चित हुनुपर्छ। सहरहरूको समृद्धि केवल नेपाल वा नेपालीको मात्र चाहना होइन, यो त विश्वका नागरिकको आवश्यकता हो। सहरलाई गाउँ पुर्याएर सिंगो देशलाई सहरमा रूपान्तरण गर्नुपर्छ। समृद्ध सहर भनेको पूर्वाधार तथा सुविधा सम्पन्न स्थान विशेष मात्र पनि होइन, स्वस्थ सोच पनि हो। व्यवस्थित, समावेशी र दिगो विकास सहितको समृद्ध सहरलाई गाउँगाउँ पु्र्याउनु आजको आवश्यकता पनि हो।"
मकवानपुरमा ट्राफिक नियम उल्लङ्घनको घटना बढ्यो,"हेटौंडा : मकवानपुरमा ट्राफिक नियम उल्लङ्घनका घटनामा वृद्धि भएको छ। जिल्ला ट्राफिक प्रहरी कार्यालय मकवानपुरले चालु आर्थिक वर्षको ६ महिनाको अवधिमा १६ हजार ३ सय २१ वटा सवारी साधनलाई कारबाही गरेको छ। कार्यालयले चालु आर्थिक वर्षको साउनदेखि पुस १८ गतेसम्म ट्राफिक नियम उल्लंघन गर्ने सवारी साधनलाई कारबाही गर्दा १ करोड २६ लाख ४३ हजार रुपैयाँ राजश्व संकलनसमेत गरेको छ। कार्यालयले चालु आर्थिक वर्षको श्रावण मसान्तमा ट्राफिक नियम उल्लंघन गर्ने सवारी साधन मार्फत ३० लाख ८७ हजार ५ सय रुपैयाँ,भदौमा २६ लाख १४ हजार रुपैयाँ राजश्व संकलन गरेको जिल्ला ट्राफिक कार्यालयका प्रमुख प्रहरी निरीक्षक केशव अधिकारीले बताए। यस्तै असोज महिनामा १६ लाख ६६ हजार ५ सय रुपैयाँ, कात्तिकमा २१ लाख ९ हजार, मंसिरमा १८ लाख ९५ हजार र पुस महिनाको १८ गतेसम्म ११ लाख ७१ हजार रुपैयाँ गरी कुल १ करोड २६ लाख ४३ हजार रुपैयाँ राजश्व संकलन उनले बताए। यसबीच जिल्ला ट्राफिक कार्यालय मकवानपुरले ट्राफिक नियम उल्लंघनको घटना न्यूनीनकरणका लागि जिल्लामा सवारी चालक र सहचालकको स्वास्थ परीक्षणको कार्यक्रम, सवारी साधनको यान्त्रिक परीक्षण, मादक पदार्थ सेवन गरेर सवारी साधन चलाउने चालकहरूलाई कक्षा संचालन, लागू पदार्थ सेवन गरी सवारी साधन चलाउने गरेको जन गुनासो आए लगत्तै त्यसको चेकजाँच लगायतको कार्यक्रमहरू गर्दै आइरहेको कार्यालयका प्रमुख प्रहरी निरीक्षक अधिकारीले बताए। यसअघि कार्यालयले आर्थिक वर्ष २०७६०७७ मा १ करोड ८ लाख ९१ हजार ५ सय रुपैयाँ, आर्थिक वर्ष २०७७०७८ मा २ करोड ४५ लाख ८८ हजार ५ सय रुपैयाँ र आर्थिक वर्ष २०७८०७९ मा २ करोड ३६ लाख ९० हजार ५ सय राजश्व संकलन गरेको थियो। यस्तै आर्थिक वर्ष २०७९८० मा ३ करोड ६९ लाख ६७ हजार रुपैयाँ र आर्थिक वर्ष २०८०८१ मा २ करोड ८३ लाख ४२ हजार ५ सय ४ रुपैयाँ राजश्व संकलन गरेको थियो। कार्यालयले सवारी नियम उल्लंघन गर्ने मादकपदार्थ सेवन गरि सवारी चलाउने, लेन अनुशासन कायम नराख्ने, जथाभावी सवारी पार्किङ गर्ने, तोकिएको भन्दा बढी भाडा लिने सार्वजनिक यातायातहरूलाई कारबाहीको प्रक्रियामा ल्याइ कारबाही गर्ने गरेको छ।"
सूर्यदर्शन सहकारी ठगी प्रकरण : प्रतिवादीहरूको थुनछेक बहस जारी,"पोखरा : पोखराको सूर्यदर्शन सहकारी ठगी मुद्दाका प्रतिवादीहरूको थुनछेक बहस जारी छ। जिल्ला अदालत कास्कीमा राष्ट्रिय स्वतन्त्र पार्टी (रास्वपा) का सभापति एवं गोर्खा मिडिया नेटवर्क प्रालिका पूर्वप्रबन्ध निर्देशक रवि लामिछानेलगायत सातजना प्रतिवादीको थुनछेक बहस भइरहेको छ। जिल्ला न्यायाधीश नीतिज राईको इजलासमा बहस जारी छ। सहकारी ठगीका आरोपित लामिछानेसहित पूर्वडीआईजी छविलाल जोशी,लिला पछाई,रामबहादुर खनाल,मीना गुरूङ ,कृष्णबहादुर गुरुङ र आरती गुरूङविरुद्ध जिल्ला अदालत कास्कीमा मुद्दा दायर भएको छ। मंगलबार लामिछाने तर्फका कानुन व्यवसायीहरूको बहस गरेका थिए। उनीहरूको बहस सकिएपछि आज अन्य प्रतिवादीहरूको बहस सुरू भएको हो। सरकारी वकिल र जाहेरवाला सहकारी पीडितका तर्फका कानुन व्यवसायीहरूले उक्त मुद्दामा बहस गरेका थिए। उनीहरूको बहस सकिएपछि प्रतिवादी तर्फका कानुन व्यवसायीहरूको बहस सुरू भएको थियो। सरकारतर्फबाट बहस गरेका कानुन व्यवसायीहरूले सहकारी ठगीको आरोप लागेका लामिछानेसहित सातैजनालाई पुर्पक्षका लागि थुनामा पठाउन आदेश जारी गर्नुपर्ने तर्क गरेका थिए। प्रहरीको अनुसन्धान प्रतिवेदन,संसदीय छानबिन विशेष समितिको प्रतिवेदन र पोखरा महानगरपालिकाको वित्तीय विश्लेषण प्रतिवेदनका आधार,कारण र प्रमाणबाट सातैजनालाई थुनामा पठाउनुपर्ने तर्क उनीहरूको थियो। प्रतिवादीका कानुन व्यवसायीहरूको बहस सकिएपछि पुन : सरकारी वकिलका तर्फबाट जवाफी बहस सुरू हुने जनाइएको छ। थुनछेक बहसपछि लामिछानेलगायत सहकारी ठगीका आरोपितलाई धरौटी वा साधारण तारेखमा छाड्ने वा पुर्पक्षका लागि पठाउने आदेश आउनेछ। लामिछानेमाथि सहकारी ठगीसँगै सङ्गठित अपराध र सम्पत्ति शुद्धिकरण कसुरमा समेत मुद्दा दायर भएको छ । सरकारी वकिलको कार्यालय,कास्कीले लामिछानेसहित ४४ जनालाई सहकारी ठगीको आरोपमा प्रतिवादी बनाएर मुद्दा दर्ता गरेको थियो। सरकारी वकिलको कार्यालयले सूर्यदर्शन सहकारीको रकम ठगी प्रकरणमा अहिलेसम्म ६३ जनाविरुद्ध जिल्ला अदालत कास्कीमा मुद्दा दायर गरिएको जनाएको छ । लामिछानेसहित १९ जनाविरुद्ध सङ्गठित अपराधमासमेत मुद्दा चलाइएको छ । यस्तै लामिछानेसँगै जोशी,पछाई, गुरूङ र खनालविरुद्ध सम्पत्ति शुद्धिकरणमा मुद्दा दायर गरिएको छ। लामिछानेमाथि सम्पत्ति शुद्धीकरणमा २७ करोड ८९ लाख ४४ हजार ७ सय बिगो दाबीसहति मुद्दा दर्ता गरिएको छ। यस्तै पूर्वडीआईजी जोशीविरुद्ध पनि सम्पत्ति शुद्धीकरणसम्बन्धी अभियोग पत्र दायर गरिएको छ। जोशीले ७४ करोड, ३४ लाख ७१ हजार ५५ रुपैयाँ ५२ पैसा गैरकानुनी ढंगले आर्जन गरेको दाबी गर्दै बिगो कायम गरिएको छ। यसैगरी पछाईंलाई २४ करोड ६७ लाख ७ हजार ३४ रुपैयाँ बिगो कायम गरिएको छ। अर्का प्रतिवादी रामबहादुर खनाललाई १४ करोड ३० लाख ९१ हजार ९ सय ११ रुपैयाँ बिगो कायम गरिएको छ। सहकारीको बचत रकम उपचलन गरेको आरोपमा रास्वपा सभापति लामिछाने गत कात्तिक २ गते काठमाडौंबाट पक्राउ परेका थिए।"
ठूला आयोजना अलपत्र परेर जागिर खाने ठाउँमात्र बनाए : ऊर्जामन्त्री खड्का,"काठमाडौं : ऊर्जा, जलस्रोत तथा सिंचाईमन्त्री दीपक खड्काले जगदुल्ला जलविद्युत् आयोजनाको ठेक्का प्रकरणमा आफ्नो संलग्नता पुष्टि गर्न चुनौती दिएका छन्। बुधबार काठमाडौंमा विद्युत नियमन आयोगको डकुमेन्ट म्यानेजमेन्ट सिस्टम (डिएमएस) शुभारम्भ गर्दै मन्त्री खड्काले उक्त प्रकरणमा आफ्नो कुनै संलग्नता नरहेको स्पष्ट पारे। उनले उक्त प्रकरणमा सत्यतथ्य ल्याए पुरस्कार दिने भन्दै गलत सूचनाले देशलाई नै नोक्सान पुग्ने बताए। जलविद्युत क्षेत्रमा सरकारको अर्वौं लगानी भए पनि त्यसको प्रतिफल निकै कम देखिएको उनले बताए। उनले बूढीगण्डकी, अपर अरुणलगायतका ठूला जलाशययुक्त आयोजना अलपत्र परेको र यसका नाममा विदेशी घुम्ने र जागिर खाने ठाउँबाहेक अरु केही हुन नसकेको बताए। मन्त्री खड्काले सबै आयोजनाहरूलाई एकसाथ अघि बढाउने गरी योजना तयार गरिएको बताए। उनले विद्युत् क्षेत्रमा देखिएका समस्या सरकार र निजी क्षेत्र मिलेर समाधान गर्दै सहजरूपमा अघि बढ्ने वातावरण बनाउन प्रतिबद्ध रहेको बताए। मन्त्री खड्काले मुलुकको समृद्धिको आधार ऊर्जा क्षेत्र नै रहेकाले प्रयाप्त रहेका स्रोतको अधिकतम परिचालन गर्नुपर्नेमा जोड दिए। आयोगले सेवाग्राही निकायहरूका लागि प्रवाह गर्दै आएको सेवालाई प्रभावकारी बनाउन अनलाइन सफ्टवेयरमा आधारित प्रणाली डकुमेन्ट म्यानेजमेन्ट सिस्टम (डीएमएस) सञ्चालनमा ल्याएको हो।"
माघे संक्रान्ति : चाकु बनाउने चटारो (फोटोफिचर),"काठमाडौं : चाकु, लड्डु र घिउको पर्व माघे संक्रान्ति आउन ५ दिन बाँकी छ। तर, काठमाडौंको टोखा, ललितपुरको टंगाल लगायतका स्थानमा रहेका चाकु कारखानामा भने लामो समयदेखि कामदारलाई भ्याई नभ्याई छ। अहिले चाकुको बास्नाले शहर मगमगाउन थालेको छ। चाकु बनाउनका लागि उनीहरुले तराईंका विभिन्न स्थानबाट सख्खर ल्याउने गर्छन्। यति बेला काठमाडौं उपत्यकामा खोलिएका चाकु कारखानाका कामदार र उद्योगी चाकु बनाउन र प्याकिङ गरेर बजार पठाउन व्यस्त देखिन्छन्। ५५ वर्षीय कृष्ण महर्जन माघे संक्रान्तिको तयारीका लागि आफ्नो आँगनमा चाकु बनाउन व्यस्त छन्। महर्जनले दशकदेखि यो परम्परागत अभ्यासले संस्कृति र परम्परा जोगाउन मद्दत पुर्याएको छ। महर्जनले भने, आजकल धेरै मानिसहरूले यो आफ्नै हातले बनाउन समय निकाल्न सक्दैनन्, किनकी यस्ता परिकारहरू तयार गर्न धैर्य र सीप लाग्दछ। नेवारी भाषामा टुको अर्थ उखु, ख्यःको अर्थ फल्ने ठाउँहो। टोखा उखु खेती हुने ठाउँका रुपमा चिनिन्छ। परम्परागत समयदेखि उखुबाट चाकु उत्पादन गरिने टोखामा उक्त व्यवसायलाई अहिलेसम्म पनि निरन्तरता दिइँदै आएको छ। उत्पादन भएको चाकु काठमाडौँ उपत्यकाका असन, इन्द्रचोक, भक्तपुर, पाटन, कीर्तिपुर र उपत्यका बाहिरका नारायणघाट, पोखरा, बुटवल, विराटनगरलगायत सहरमा पनि बिक्री हुँदै आएको छ। माघ १ गते चाकु खाने प्रचलन छ। चाकु चिसो लागेका बेला पनि खाने चलन छ। चाकु खाँदा शरीरमा धेरै फाइदा हुनाका साथै रोगसँग लड्नसक्ने क्षमता विकास हुने र बालबालिकादेखि बूढाबूढीलाई जाडो महिनामा चाकु खुवाउँदा राम्रो हुने मान्यता छ। यस्तै माघे सङ्क्रान्तिमा चाकुबाहेक सख्खर, तरुललगायतका खानेकुरा समेत खाने प्रचलन रहेको छ। तस्बिर : अभिषेक महर्जन"
वीरगन्जको हरपतगन्जबाट गाँजासहित चारजना पक्राउ,"वीरगन्ज : वीरगन्ज महानगरको ग्रामीण भेगबाट प्रहरीले लागुऔषध गाँजासहित चारजनालाई पक्राउ गरेको छ । वीरगन्ज महानगरपालिका २० हरपतगञ्जबाट मंगलबार राति प्रहरीले चारवटा पोकामा रहेको ५० केजी गाँजासहित चारजनालाई पक्राउ गरेको हो । पक्राउ पर्नेहरूमा पर्साको बहुदरमाई नगरपालिका१ विश्रामपुरका ४० वर्षीय पारस यादव,५२ वर्षीय मैनुदिन मियाँ,वडा नम्बर ७ तीनटोलियाका ३६ वर्षीय अकबर मियाँ र वडा नम्बर ७ कै छपकैयाका ४५ वर्षीय शिव महत्तो रहेका छन् । विशेष सूचनाको आधारमा मंगलबार राति ९३० बजे खटिएको प्रहरी टोलीले हरपतगन्ज चोकस्थित सडकभन्दा ५ सय मिटर परको कू्रलोको बाटो हुँदै टाउकोमा गाँजा बोकेर जाँदै गरेका उनीहरूलाई नियन्त्रणमा लिएको पर्साका प्रहरी उपरीक्षक किशोर लम्सालले बताए । गाँजासहित नियन्त्रणमा लिइएकाहरूलाई जिल्ला प्रहरी कार्यालय पर्साको हिरासतमा राखेर लागुऔषधसम्बन्धी कसूरमा थप अनुसन्धान भइरहेको लम्सालले बताए ।"
"दक्षिण कोरियामा अवैधरुपमा बसेका नेपालीमाथि धरपकड, थप चारजना निष्काशित","काठमाडौं : दक्षिण कोरियामा गैरकानुनी रुपमा बसेका थप चारजना नेपालीलाई निष्काशन गरिएको छ। अध्यागमन स्रोतका अनुसार निष्काशित हुनेमा दुर्गाबहादुर राई, खुमबहादुर छत्याल, बिनोद निरौला र विजय पुन रहेका छन्। उनीहरू गत साता कोरियन एयरबाट काठमाडौं आएका हुन्। कोरियामा गैरकानुनी रुपमा बसेका उनीहरूलाई त्यहाँको अध्यागमन कार्यालयले पक्राउ गरि नेपाल पठाएको हो। पछिल्लो समय गैरकानुनी रुपमा बसोबास गर्ने विदेशीहरूमाथि दक्षिण कोरियाले निगरानी बढाएको छ। अवैध रुपमा बसोबास गर्ने नेपालीहरू पनि त्यहाँको अध्यागमनको निसानामा पर्दै आएका छन्। लामो समयदेखि सिओलमा बस्दै आएका एक नेपालीका अनुसार कागजपत्र नभएका विदेशीहरूमाथि यहाँको अध्यागमन प्रहरीले सोधखोज गर्ने र त्यस्ता विदेशीहरूलाई काम दिने कम्पनीहरूमाथि समेत निगरानी बढाएको छ। दक्षिण कोरियाको अध्यागमनले अवैधरुपमा बसेका विदेशीहरूमाथि निगरानी बढाएपछि नेपालीहरू समेत धमाधम निष्काशित हुन थालेका छन्। यसअघि पुस १७ गते दक्षिण कोरियाले ९ जना नेपालीलाई निष्काशन गरेको थियो। त्यहाँको अध्यागमन कानुन उल्लंघन गरेको आरोपमा उनीहरूलाई निष्कासन गरिएको थियो। कान्छालाल मोक्तान, दावा छिरिङ शेर्पा, नवदत्त गुरुङ, विशेष लामा, गोपाल राना मगर, निर्मल गौतम, रुद्रबहादुर भुजेल र सन्दीप लामालाई पक्राउ गरी नेपाल पठाएको थियो। भिसाको म्यादभन्दा बढी बसेका कुमार तामाङलाई पनि दक्षिण कोरियाले निष्कासन गरेको थियो। उनीहरूलाई थाइ एयरवेयजको जहाजबाट नेपाल फर्काइएको हो। इपीएसबाहेक पनि दलालहरूको प्रलोभनमा परेर दक्षिण कोरिया जाने नेपालीहरूको जमात ठूलो छ। आकर्षक तलब र भाषा परीक्षा बिनै दक्षिण कोरिया जाने प्रलोभनमा परेर नेपालीहरू त्यहाँ पुग्ने गरेका छन्।"
पोल्याण्ड पठाइदिने भन्दै ठगी गर्ने दुई जना पक्राउ,काठमाडौं : वैदेशिक रोजगारमा पोल्याण्ड पठाइदिन्छु भन्दै रकम ठगी गरेको अभियोगमा २ जनालाई प्रहरीले पक्राउ गरेको छ। सप्तरी बिष्णुपुर गाउँपालिका७ घर भई काठमाडौं महानगरपालिका३१ बस्ने ३१ वर्षीय कृष्ण यदुवंशी र गोरखा घर भई काठमाडौं महानरगपालिका२६ सामाखुसी बस्ने ३७ वर्षीय राजेश बरामलाई प्रहरीले पक्राउ गरेको हो। पक्राउमध्ये कृष्णले पोल्याण्ड पठाइदिन्छु भन्दै पीडितहरूबाट ७२ लाख ४८ हजार १ सय ५० रूपैयाँ र राजेशले ८ लाख ९० हजार रूपैयाँ लिई सम्पर्कबाहिर रहेका थिए। काठमाडौं उपत्यका अपराध अनुसन्धान कार्यालय टेकुबाट खटिएको प्रहरीले कृष्णलाई काठमाडौं महानगरपालिका३१ बाट र राजेशलाई काठमाडौं टेकुबाट पक्राउ गरेको हो। उनीहरूलाई आवश्यक अनुसन्धान तथा कारवाहीको लागि जिल्ला प्रहरी परिसर काठमाडौं भद्रकाली पठाइएको छ।
उद्योगीले प्रधानमन्त्रीलाई भने : बक्यौता रकम भुक्तानी र पूर्वाधारमैत्री वातावरण निर्माण होस्,"काठमाडौं : नेपाल निर्माण उद्योग परिषद्ले प्रधानमन्त्री केपी शर्मा ओलीसँग बक्यौता रकम भुक्तानी र भौतिक पूर्वाधारमैत्री वातावरण निर्माण गर्न आग्रह गरेको छ। बालुवाटारमा भएको भेटमा परिषद्का अध्यक्ष बलिभद्र रानासहित पदाधिकारीले सार्वजनिक खरिद नियमावलीमा संशोधन, छड, सिमेन्टलगायत निर्माण सामग्रीमा भएको मुल्यवृद्धिलाई ध्यान दिएर ठेक्काहरूमा मूल्य समायोजन लगायतका विषयमा प्रधानमन्त्री ओलीको ध्यानाकर्षण गराएका हुन्। प्रधानमन्त्री ओलीले निर्माण व्यवसायीको केही रकम भुक्तानी गरिसकिएको र बाँकी रकम भुक्तानी प्रक्रियालाई सहज बनाउने गरी काम गर्न आफूले सम्बन्धित निकायलाई निर्देशन दिइसकेको जानकारी गराए। सबैभन्दा कम रकममा ठेक्का दिने प्रक्रियाले कतिपय ठाउँमा गुणस्तरीय निर्माण कार्य हुन नसकेको भन्दै प्रधानमन्त्री ओलीले गुणस्तरमा सम्झौता नगर्न निर्माण व्यवसायीलाई आग्रह गरे। सरकारलाई गुणस्तर मापदण्ड पूरा नभएका कुनै पनि कार्य स्वीकार्य नहुने स्पष्ट गर्दै उनले लागत अनुमान गर्दा सम्भावित जोखिमलाई ध्यानमा राखिएको बताए। उनले सरकारले विकास निर्माणलाई उच्च प्राथमिकतामा राखेको उल्लेख गर्दै विगतमा भूकम्पपछिको पुननिर्माणलाई सफलतापूर्वक सम्पन्न गरेको स्मरण गरे।"
स्वर्णलक्ष्मी सहकारी ठगी प्रकरणमा पक्राउ परेका दुईजना धरौटीमा रिहा,"काठमाडौं : कालीमाटीमा रहेको स्वर्णलक्ष्मी बहुउद्देश्यीय सरकारी संस्थाको रकम अपचलन गरेको आरोपमा पक्राउ परेका दुईजना धरौटीमा रिहा भएका छन्। काठमाडौं जिल्ला अदालतको आदेशपछि मंगलबार उनीहरू रिहा भएका हुन्। जिल्ला अदालतका न्यायाधीश पदमराज पाण्डयेको इजलासले उनीहरूलाई धरौटीमा रिहा गर्ने आदेश दिएको थियो। रिहा हुनेमा सहकारीको लेखा समिति सदस्य सुनिता नेवा चार लाख र सञ्चालक समिति सदस्य कमल लामा तीन लाख रुपैयाँ धरौटीमा रिहा भएको जिल्ला प्रहरी परिसर काठमाडौंले जनाएको छ। आइतबार राष्ट्रिय स्वतन्त्र पार्टीका सभापति रवि लामिछानेसहित ३९ जनाविरुद्ध सहकारी ठगी र संगठित अपराधको कसूरमा मुद्दा दर्ता भएको छ। जिल्ला सरकारी वकिलको कार्यालय काठमाडौंले जिल्ला अदालत काठमाडौंमा मुद्दा दर्ता गरेको हो। जिल्ला प्रहरी परिसर काठमाडौंले पुस १८ गते रायसहितको अनुसन्धान प्रतिवेदन सरकारी वकिलको कार्यालयलाई बुझाएको थियो। उनीहरूविरुद्ध सहकारी ठगी,सङ्गठित अपराधको कसूरमा सजाय हुनुपर्ने मागसहितको प्रतिवेदन बुझाएको हो। उक्त सहकारीबाट अपचलन भएको रकमसहित प्रहरीले १ अर्ब १९ करोड ४९ लाख २१ हजार २७० रुपैयाँ बिगो मागदावीसहितको प्रतिवेदन बुझाएको हो। स्वर्णलक्ष्मी सहकारीको रकम अपचलनमा संलग्न लामिछानेसहित जीबी राई,पूर्वडीआईजी छविलाल जोशी,जीबीको साढुभाई दीपक लामा,कोषाध्यक्ष कुमार रम्तेल र व्यवस्थापक नवीन अछामीसहितका ३९ जनालाई प्रतिवादी कायम गरिएको छ। उक्त सहकारी ठगी प्रकरणमा ६९० जनाले ९३ वटा जाहेर दिएका छन्। सहकारीमा ५ हजार ६६९ जना बचतकर्ताको २ अर्ब ६५ करोड ९५ लाख ५९ हजार ५८ रुपैयाँ अपचलन भएको प्रहरीको अनुसन्धानबाट खुलेको छ। सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धानले देखाएको छ। यस्तै विद्यार्थी नेता दिपेश पुनकी पत्नी सविना आले मगरलाई उक्त मुद्दामा प्रतिवादी कायम गरिएको छ। उक्त सहकारीबाट ऋण लिएका अन्य एक दर्जन संघसंस्थालाई पनि प्रहरीले प्रतिवादी बनाएको छ । रकम अपचलन भएको सहकारीबाट गोर्खा मिडिया नेटवर्क प्रालिमा ६४ करोड ८३ लाख ३८ हजार ४ सय ६५ रुपैयाँ कारोबार भएको प्रहरीको अनुसन्धान खुलेको छ। यसैगरी पोखराको सूर्यदर्शन सहकारी ठगी प्रकरणमा रास्वपा सभापति एवं गोरखा मिडिया नेटवर्क प्रालिका पूर्वप्रबन्ध निर्देशक लामिछानेसहित गोरखा मिडियाकै पूर्वउपाध्यक्ष एवं पूर्वडीआईजी छविलाल जोशीलगायत सातजनाको मुद्दामा कास्की जिल्ला अदालतमा थुनछेक बहस जारी छ। कास्की जिल्ला अदालतमा छुनछेक बहस सकिएपछि उनीहरूलाई काठमाडौं झिकाएर सुनुवाइ अघि बढाइने जनाइएको छ।"
माओवादी नेतृत्वलाई सिध्याउने समय यहि हो भनेर केहि राजनीतिज्ञ लागेका छन् : प्रचण्ड,"अहिले पनि संक्रमणकालीन न्यायको विषय टुंग्याउन कठिन हुनुमा राजनीति नै कारक रहेको उनको दाबी छ। काठमाडौं : नेकपा माओवादी केन्द्रका अध्यक्ष पुष्पकमल दाहाल प्रचण्ड ले सबै एकताबद्ध बनेर शान्ति प्रक्रिया टुंगो पुर्याउनुपर्ने बताएका छन्। काठमाडौंमा आज शान्ति प्रक्रिया र बेपत्ता नागरिक सार्वजनिकीकरणको सवालको विषायक कार्यक्रमलाई सम्बोधन गर्दै उनले ऐन बनेपछि संक्रमणकालीन न्यायको विषय अगाडि बढ्ने आफूले सोचे पनि अवरोध भएको टिप्पणी गरेका हुन्। अहिले पनि संक्रमणकालीन न्यायको विषय टुंग्याउन कठिन हुनुमा राजनीति नै कारक रहेको उनको भनाई छ। उनले सडक र सदनबाट दबाब नदिए राज्य र राजनीतिक नेतृत्वलाई अब त बर्बाद भयो भन्ने नबनाएसम्म शान्ति प्रक्रिया टुंगोमा नपुग्ने धारणा राखेका हुन्। प्रचण्डले बाह्र बुँदे समझदारी, विस्तृत शान्ति सम्झौता र संविधान निर्माणका बेला एक ठाउँ उभिएका शक्तिहरू फेरि पनि एकै ठाउँ उभिनुपर्ने धारणा राखे। पूर्वप्रधानमन्त्री प्रचण्डले भने, १२ बुँदे समझदारी र विस्तृत शान्ति सम्झौता आफैँमा राजनीतिक दस्तावेज हुन्, ती सम्झौताहरु सबै संविधानको अगंको रुपमा मानिएको छ। १२ बुँदे समझदारी र शान्ति प्रक्रिया राजनीतिक सहमति भएको हो। किनभने, राज्यपक्ष र विद्रोही पक्षबाट हजारौंको बलिदान भयो सहमति गरेर शान्ति सम्झौता भएको हो। प्रचण्डले माओवादी नेतृत्वलाई तह लगाउने र सिध्याउने अन्तिम हतियार रुपमा संक्रमणकालीन न्यायको विषयलाई लिने गरिएको आरोप लगाए। माओवादी सिध्याएर मात्रै अनि के गर्नुपर्छ ? गरौंला भन्ने सोच र प्रवृत्तिका राजनीतिक मान्छे पनि छन्। यो कुरा आवेग र सेन्टिमेट पनि होइन, एउटा राजनीतिक प्रवृत्ति यस्तो छ, टुंगिन लागेको बेला रोक्छ त्यसले। माओवादी नेतृत्वलाई तह लगाउने, ठिक लगाउने र सिध्याउने अन्तिम हतियार यही हो, टुंग्याउन हुन्न भन्ने प्रवृत्ति छ। उनले राष्ट्रिय सहमतिमार्फत पीडितको माग सम्बोधन र मुलुकका समस्या समाधान गर्नुपर्ने तर्क गरे।"
सहकारी ठगी प्रकरण : अञ्जला कोइरालाको थुनछेक बहस जारी,"विराटनगर : सहकारी ठगीमा मुछिएकी अञ्जला कोइरालाको थुकछेक बहस सुरू भएको छ। मोरङ जिल्ला अदालतमा उनको बयान सकिएलगत्तै थुनछेक बहस सुरू भएको हो। अदालतका सूचना अधिकारी हेमबहादुर बुढाथोकीले अहिले कोइरालाविरुद्धको थुनछेक बहस भइरहेको जानकारी दिए। उनका अनुसार थुनछेक बहस सकिए आजै फैसला आउने संभावना रहेको बताए। न्यायाधीश उद्धवप्रसाद भट्टराईको इजलासमा थुनछेक जारी छ। थुनछेक बहसपछि कोइरालालाई पुर्पक्षका लागि थुनामा पठाउने कि धरौटीमा छोड्ने आदेश आउनेछ। कोइराला प्रतिनिधिसभाको सार्वजनिक लेखा समिति सभापति ऋषिकेश पोखरेलकी श्रीमती हुन्। सहकारी ठगी प्रकरणमा फरार कोइराला आज बिहान मोरङ जिल्ला अदालतमा उपस्थित भएकी हुन्। मोरङ धनपालथान४ मा रहेको उमागौरी कृषि सहकारीको रकम अपचलनमा नाम मुछिएकी कोइराला अदालतले पक्राउ पुर्जी जारी गरेपछि फरार थिइन्। कोइरालासहित सहकारीका अध्यक्ष शम्भु रौनियार,रंगली २ का वडाअध्यक्ष सन्तलाल खवास गरी २६ जनाविरुद्ध अदालतले पक्राउ पुर्जी जारी गरेको थियो। इलाका प्रहरी कार्यालय रंगेलीले बुझाएको प्रतिवेदनका आधारमा सरकारी वकिलको कार्यालय मोरङले गत मंसिर २७ गते अञ्जला र सहकारीका अध्यक्ष रौनियारसहित २६ जनाविरुद्ध २६ करोड ४८ लाख २७ हजार रुपैयाँ बिगो मागसहित मुद्दा दर्ता गरेको थियो।"
सिम्रिक एयरले पोखरामा साहसिक खेलकुद स्काई डाइभिङ आयोजना गर्दै,"काठमाडौं : नेपाली साहसिक खेलकुदको इतिहासमा पहिलो पटक अनुभवी नेपाली प्रशिक्षकले पोखरामा स्काइडाइभिङ कार्यक्रम गर्ने भएका छन्। सिम्रिक एयरको आयोजनामा हजारौं सफल जम्प र दशकभन्दा बढी अनुभवी प्रशिक्षकहरूले नेपालको साहसिक पर्यटनमा नयाँ युगको सुरुवात गर्न लागेका हुन्। सिम्रिक एयर लिमिटेड विगत २२ वर्षदेखि नेपाली आकाशमा सुलभ र सुरक्षित हवाई सेवा प्रदान गर्दै आएको नेपालकै एक अग्रणी हेलिकप्टर सेवा प्रदायक कम्पनी हो। यस कम्पनीले नेपालमै पहिलो पटक भन्ने नाराका साथ कार्यहरु गर्दै आइरहेको छ। जस्तै  ,        लगायत अन्य जोखिमपूर्ण रेस्क्यू फ्लाइट गर्दै आएको छ। सोही अन्तर्गत पहिलो पटक नेपाली प्राविधिक टीमको सहकार्यमा स्काइ डाइभिङ गर्न लागिरहेको छ। जस अर्न्तगत यही १० जनवरी २०२५ देखि २१ जनवरी २०२५ सम्म पोखराको लौरुक क्षेत्रमा सञ्चालन गरिनेछ। यसमा दुईवटा भीआइपी र डिलक्स प्याकेजहरु रहेका छन्। भीआइपी १ लाख १५ हजार र डिलक्स ९५ हजारमा उपलब्ध हुने कम्पनीले जनाएको छ। सपनालाई यथार्थमा बदल्दै यो ऐतिहासिक कार्यक्रम अनुभवी प्रशिक्षक र साहसिक खेलकुदका उत्साही एलिस थापाको नेतृत्वमा आयोजित भएको हो। एलिसले पछिल्ला १४ वर्षदेखि प्याराग्लाइडिङ प्रशिक्षकको रूपमा काम गर्दै आएका थिए। २०१७ मा पहिलो पटक ट्याण्डम जम्प गरेपछि, उनले नेपालमा स्काइडाइभिङ स्थापना गर्ने उद्देश्यले २०१८ मा गहन तालिम सुरु गरे। थाइल्यान्डमा सुरक्षा र तालिम सल्लाहकार (), मुख्य प्रशिक्षक,  र ट्याण्डम प्रशिक्षक र एरियल फोटोग्राफरको रूपमा अनुभव हासिल गरेका एलिसले यो ऐतिहासिक कार्यक्रम सफलतापूर्वक सञ्चालन गरेका छन्। यो वर्षौंदेखि मेरो सपना हो, एलिस भन्छन्, सिम्रिक एयर, नागरिक उड्डयन प्राधिकरण (), र पर्यटन मन्त्रालयको सहयोगका कारण हामी नेपाललाई साहसिक खेलकुदको केन्द्र बनाउने दिशामा अघि बढिरहेका छौं। यदि सरकारबाट स्काइडाइभिङका लागि हवाई क्षेत्रको व्यवस्था हुने हो भने यसले युवाहरूका लागि रोजगारी र वर्षभरि आर्थिक लाभ प्रदान गर्न सक्छ। उडानको पछाडि रहेको टिम एलिसलाई सुवास थापा, मनिष हिराचन, आशिष थापा र नेपालको पहिलो महिला स्काइडाइभर तथा  प्रमाणित प्रशिक्षक यसोदा केसी थापाको टोलीले साथ दिएका छन्। उनीहरूको लक्ष्य नेपालको प्राकृतिक सुन्दरताको फाइदा उठाएर विश्वभरका साहसिक पर्यटकलाई आकर्षित गर्नु हो। नेपालसँग स्काइडाइभिङका लागि उत्कृष्ट प्राकृतिक वातावरण छ, यशोदा केसी थापा भन्छिन्। हामीले यसमा ठूलो सम्भावना देख्छौं, तर यसलाई पूर्ण रूपमा उपयोग गर्न सही नीति र समर्पित हवाई क्षेत्र आवश्यक छ। स्काइडाइभिङ विकासका चुनौतीहरू यो कार्यक्रम साहसिक खेलकुदतर्फको महत्त्वपूर्ण कदम भएपनि नेपालमा स्काइडाइभिङलाई मुख्यधारको गतिविधि बनाउन चुनौतीहरू छन्। हाल स्काइडाइभिङ गतिविधिका लागि अनुमति प्राप्त गर्न लामो समय लाग्ने हुँदा धेरै इच्छुक ग्राहकहरू निराश भएर फर्कन्छन्। अनुमति प्रक्रियामा धेरै समय लाग्छ, जसले गर्दा धेरै ग्राहकले चाँडै जम्प गर्न सक्दैनन्, सुवास थापा भन्छन्। पोखरामा स्काइडाइभिङ, प्याराग्लाइडिङ, प्यारामोटर, तातेको हावा भरिएको बेलुन, र अल्ट्रालाइट फ्लाइट जस्ता हवाई खेलकुदका लागि समर्पित हवाई क्षेत्र हुनु आवश्यक छ। यसले न केवल सञ्चालनलाई सहज बनाउँछ, तर नेपालको साहसिक पर्यटनको प्रतिष्ठालाई पनि बढाउँछ। भविष्यको दृष्टिकोण उचित नीति, पूर्वाधार, र सरकारी समर्थनका भए नेपाल स्काइडाइभिङ र अन्य हवाई खेलकुदको लागि विश्वव्यापी केन्द्र बन्न सक्ने आयोजनकको विश्वास छ। हिमालयको छेउमा रहेको पोखराको प्राकृतिक सौन्दर्य साहसिक खेलकुद प्रेमीहरूको लागि बेजोड अनुभव प्रदान गर्न सक्षम छ। यो केवल स्काइडाइभिङको कुरा होइन, एलिस भन्छन्। यो नेपालको युवाहरूका लागि अवसर सिर्जना गर्ने र साहसिक पर्यटनको आर्थिक सम्भावना अनलक गर्ने कुरा हो। यो कार्यक्रमको सफलताले हवाई खेलकुदको थप विकासका लागि नयाँ आधार तयार पार्ने र साहसिक प्रेमीहरूको लागि नेपाललाई अन्तर्राष्ट्रिय गन्तव्यको रूपमा स्थापित गर्ने आयोजकको दाबी छ।"
"राजनीति, शिक्षासेवा तथा समाजसेवाका त्रिवेणी","राजनीति, शिक्षासेवा तथा समाजसेवाका त्रिवेणी हुन्, द्वारिकादास कर्माचार्य। पनौती, बलाक्षे टोल द्वारिका मार्गमा १९८७ सालमा जंगलाल र रत्नमायाका सुपुत्रको रूपमा उहाँको जन्म भएको थियो। द्वारिकादासको स्वभाव बुवा जंगलालको स्वभाव झैं जंगे प्रवृत्तिको हुनुहुन्थ्यो। आफूले भनेबमोजिम गर्नु पर्ने ठाडो मिजासको हुनुहुन्थ्यो। उहाँ साँच्चै प्रजातन्त्र पक्षधर नेपाली जनताको जंगी योद्धा र काभ्रे जिल्लाकै अमूल्य रत्न हुनुहुन्थ्यो। पनौतीमा जन्मिएर पनि उहाँको लोकतान्त्रिक आन्दोलनको सन्दर्भको महत्ता पूर्व १ नं भरी झाँगिएको थियो भन्ने कुरा २०१८ सालको सशस्त्र क्रान्तिमा उहाँले काभ्रे सिन्धुपाल्चोककै इन्चार्जको रूपमा निभाउनु भएको भूमिकाबाट बुझ्न सकिन्छ। राजनीति, शिक्षासेवा तथा समाजसेवाका त्रिवेणीका रूपमा मृत्युपर्यन्त रहनुभयो। आधुनिक पनौतीको निर्माणमा उहाँको प्रसंशनीय भूमिका रहेको कसैबाट छिपेको छैन। सादगीपन उहाँको जीवन संस्कृति थियो। गरिब गुरुवासँग रमाउनु उहाँको जीवनशैली थियो। अन्यायलाई कहिल्यै स्थान दिनु भएन। अत्याचार रोज्नु भएन। सामन्ती संस्कार र चरित्रलाई सधैं दुत्कार्नु भयो। कर्मयोगी द्वारिकादास २००६ सालदेखि मृत्युपर्यन्त प्रजातन्त्रप्रति निरन्तर र संघर्षरत रहनु भयो। प्रष्टवक्ता मिलनसार सादा जीवन उच्च विचारका धनी सदा हँसिलो व्यक्तिका रूपमा उहाँको छवि छ। हाम्रा लागि र आउने पुस्ताका लागि उहाँ आदर्श हुनुहुन्छ। काभ्रेको राजनीतिक चेतनाको अग्रभागमा रहनु भएको द्वारिकादासको जीवनमा जेलयात्रा, मानसिक एवं शारीरिक यातना तथा निर्वासनले घेरा हालिरह्यो। उहाँ डाकेआई सिंह काण्ड (२००८) मा ८ महिना केन्द्रीय कारागार, नेपाली कांग्रेसको आह्वानमा भएको २०१४ सालको भद्र अवज्ञा आन्दोलन (सत्याग्रह) मा नेतृत्व एवं एक वर्ष धुलिखेल जेल पर्नुभयो। २०१८ सालमा घरबाटै पक्राउ गरी ६ महिना चौतारा एवं सेन्ट्रल जेल बिताउनु भयो। यसका साथै २००७ सालको आन्दोलनमा जीउभरि घाउ नै घाउ हुनेगरी शारीरिक तथा मानसिक यातना पनि भोग्नुभयो। त्यसो त उहाँलाई २०१४ सालको भद्र अवज्ञा आन्दोलनमा जिल्ला प्रशासन धुलिखेलमा मरणासन्न हुने गरी कुटेर जेल चलान गरियो। २०१८ सालमा तारिखमा जेलबाट छुटेपछि पिताको बरखी रहँदारहँदै भारत पसेर लगातार ९ वर्ष निर्वासित जीवन व्यतित गर्नुभएको थियो। यस्ता यातना र प्रहारहरूवाट समेत कति पनि विचलित नहुनु भएको उहाँमाथि २०२२ चैत्रमा रक्सोलमा पर्सा वीरगन्जका तेजबहादुर अमात्यसँगै एकसाथ गोली प्रहार भएको थियो। तर गोलीलाई समेत पराजित गर्दै कल्पनातीत विजयी बन्नुभयो उहाँ। उहाँ अर्थात् प्रजातन्त्रसेनानी स्व द्वारिकादास कर्माचार्य। पनौतीको शैक्षिक क्षेत्रमा समेत उहाँको योगदान अतुलनीय रह्यो। यस क्षेत्रमा एकमात्र विद्यालय भएकाले क्षेत्रगत रूपमा यो क्षेत्र ठूलो भएको र जिल्लाकै दक्षिण भेगको केन्द्र बिन्दु पनौती भएकाले एउटा विद्यालय खोल्ने सोच उहाँले निकाल्नुभयो। तदनुरूप स्थानीय समाजसेवी, शिक्षाप्रेमी एवं भद्रभलाद्मीहरूसँग २०२६ वैशाखमा बैठक बसी निर्णय गरी २०२६ जेठ १ गतेदेखि नै श्री पुण्य प्राथमिक विद्यालय सञ्चालनमा आएको थियो। यस कार्यमा सक्रिय भई अगुवा रहनुभयो। यसका साथै इन्द्रेश्वर उच्च माध्यमिक विद्यालय पनौतीमा चार थान कम्प्युटर र फर्निचर सेटसहित उपलब्ध गराउन प्रत्यक्ष उल्लेखनीय भूमिका खेल्नुभयो। सिद्धार्थ वनस्थली इन्स्टिच्युटमा जेहन्दार विद्यार्थीलाई छात्रवृत्ति प्रदान कार्यमा सहयोगात्मक उल्लेखनीय भूमिका रहेको पनि पाइन्छ। द्वारिकादास विकास निर्माणमा पनि सदा समर्पित हुनुहुन्थ्यो। उहाँको व्यक्तित्वमा समाजसेवाको वेग्लै अटुट शृंखला पनि जोडिएको छ। उहाँले राजनीतिक सामाजिक क्षेत्रमा गरेको योगदानलाई जनताले बिर्सेनन्। र त २०३९ सालमा पनौतीको प्रमुखमा उहाँलाई आफ्नो अमूल्य मत दिएर निर्वाचित गरे। उहाँ २०३८ सालमा जिल्ला पञ्चायत समितिको सदस्य हुनुभयो। जो राजनीतिक सक्रिय जीवनभन्दा पनि ज्येष्ठ र श्रेष्ठ रह्यो। उहाँको कार्यकालमा तत्कालीन निर्माण तथा यातायात मन्त्रीसँग सम्पर्क गरी पनौतीनमोबुद्ध बाटोका लागि पनौती बसपार्कमा पुल निर्माणमा उहाँको भूमिका उल्लेखनीय छ। तत्कालीन अवस्थामा बाटो नभएको ठाउँमा पुल निर्माण भयो भनेर चर्चा पनि नभएको होइन तर दूरदृष्टिलाई दृष्टिगत गरी बनाइएको उक्त पुल आज व्यापारिक क्रियाकलापका लागि महत्वपूर्ण सावित भएको छ। राष्ट्रिय कार्यक्रम ल्याएर पनौतीबनेपा सडक पिच, पनौतीमा चाइनिज इँटा बिछ्याउने कार्य, ऐतिहासिक पुरातात्त्विक सांस्कृतिक नगर पनौतीमा वैदेशिक सहायता जुटाउने क्रममा फ्रान्सेली राष्ट्रको सहयोगको सुरुआत गर्नुभयो। वाटर एडको सहयोगमा भूमिडाँडास्थित मूलखोलामा पनौती खानेपानी योजनाको शिलान्यास लगायत दूरसञ्चार सेवा भित्र्याउन आदिमा प्रत्यक्ष संलग्नता रहेको देखिन्छ। उपरोक्त विशिष्ट कार्यहरू पनौतीवासीले अझैसम्म सम्झिरहेका छन्। पनौती त्रिवेणीघाट उपभोक्ता समितिको अध्यक्ष तथा उक्त समितिबाट त्रिवेणीघाटमा ब्रम्हा, विष्णु, महेश्वर अंकित तीन ढुंगेधारा निर्माण तथा पनौती त्रिवेणीघाटमा रहने सन्न्यासी (जोगी)लाई नियमित सिधाको व्यवस्थामा अगुवा भई गरेको कार्यले सांस्कृतिक पक्षमा समेत योगदानको उजागर गर्छ। तत्कालीन सामाजिक एवं राजनीतिक क्षेत्रमा लाग्नेहरूको विचार सधैं काम हुनुपर्छ, जस चाहिँदैन र नाम पनि चाहिँदैन भन्ने कुरामा केन्द्रित हुनुहुन्थ्यो उहाँ। त्यसैका कारण लिखोत कार्यमा कम प्राथमिकता दिन्थे। रेडक्रस पनौती स्थापना एवं भवन निर्माण कार्यमा प्रत्यक्ष सक्रिय संलग्नता तथा मृत्युपर्यन्त निरन्तरता रहिरह्यो। तत्कालीन श्री ५ वडामहारानी ऐश्वर्य राज्यलक्ष्मी देवी शाह पनौती आउनु हुँदा काभ्रेली नागरिकका तर्फबाट रेडक्रस अक्षय कोषका लागि नगद २५ हजारको थैली प्रदान गर्नु भएको थियो। उहाँले मुलुककै प्रजातान्त्रिक आन्दोलनमा पुर्याउनु भएको समर्पणलाई कदर गरेर विभिन्न सम्मान, दोसल्ला तथा पुरस्कृत गरिएको पाउँछौं। २०५७ फागुन ८ गते सहिद थीरबम मल्ल मेमोरियल फाउन्डेसनबाट राष्ट्रिय सभागृह काठमाडौंमा सम्मानपत्र, दोसल्ला तथा नगदसहित सम्माननीय प्रधानमन्त्री गिरिजाप्रसाद कोइरालाबाट प्रजातन्त्र सेनानी सम्मान प्रदान गरिएको थियो। २०५८ मा नेपाली कांग्रेस काभ्रेपलाञ्चोकबाट प्रजातन्त्र सेनानी सम्मानपत्र पाउनुभएका उहाँले २०५६ मा नेपाल तरुण दल काभ्रेद्वारा जनआन्दोलन दिवसको उपलक्ष्यमा सम्माननीय प्रधानमन्त्री शेरबहादुर देउवाबाट अभिनन्दन तथा सम्मान प्राप्त गर्नुभयो। २०५६ मा नेपाल रेडक्रस सोसाइटी काभ्रेद्वारा अन्तर्राष्ट्रिय वृद्ध वर्षको अवसरमा दोसल्ला ओढाई सम्मान ग्रहण गर्ने उहाँ इन्द्रेश्वर प्राथमिक विद्यालयबाट २०४३ सालमा चाँदीको शिक्षा दिवस सेवा पदकबाट पनि सम्मानित हुनुभयो। जिल्लाका वरिष्ठ व्यक्तिलाई प्रत्येक वर्ष प्रदान गरिने सिरपा स्व रामभक्त कोख श्रेष्ठ सिरपा प्रबन्ध समितिद्वारा २०६० को नगद, दोसल्लासहित सिरपा मरणोप्ररान्त प्रदान (उक्त सम्मानमा प्राप्त रकम जेहेन्दार बालबालिकालाई प्रदान) गरिएको थियो। सामाजिक क्षेत्रमा उल्लेखनीय भूमिका निर्वाह गरेबापत नेपाल रेडक्रस सोसाइटी, पनौती उपशाखा कार्यालय रेडक्रस भवन पनौतीमा स्मृतिमा फोटो राख्ने निर्णय अनुरूप फोटो राखिएको छ। अन्त्यमा, जीवनपर्यन्त प्रजातन्त्रप्रति प्रतिबद्ध रहनुभएका द्वारिकादास कर्माचार्य १९८७ सालमा आकाशशाट धरतीमा उभिएको चम्किलो तारा अनायास २०६० असोज ३ गते फेरि आकासमै विलिन हुनुभयो। जसले अन्तिम घडीसम्ममा पनि सेवामा विश्राम लिनु भएन। यथार्थमा उहाँ समाजमा दिन आउनु भएको थियो न कि लिन। अत: हामीले उहाँले देखाउनु भएको आदर्शमय बाटोमा हिँड्नु नै उहाँमाथिको साँच्चो अर्थमा श्रद्धाञ्जली हुनेछ।"
प्रि ओपन सेसनमा नेप्से परिसूचक साढे २३ अंकले बढ्यो,काठमाडौं : प्रि ओपन सेसनमा नेप्से परिसूचक दोहोरो अंकले बढेर बन्द भएको छ। आज प्रि ओपन सेसनमा नेप्से परिसूचक २३६५ अंकले बढेर २६७०५० विन्दुमा पुगेर बन्द भएको हो। यो समयमा १०१ स्क्रिप्सको २२ हजार ४४० कित्ता सेयर १ करोड ३६ लाख ३३ हजार २४८ रुपैयाँमा खरिदबिक्री भए। यो समयमा कारोबारमा आएकामध्ये ७१ वटा स्टक्सको मूल्य बढ्यो भने २४ वटाको घट्यो। ५ वटा स्टक्सको मूल्य भने यस दिन स्थिर रह्यो।
अष्ट्रेलियामा नेपाली महिलाको शंकास्पद मृत्यु,"काठमाडौं : अष्ट्रेलियाको सिड्नीमा एक नेपाली महिलाको शंकास्पद मृत्यु भएको छ। सेभेनन्युजका अनुसार ३९ वर्षीया दीक्षा दाहालको बालकोनीबाट खसेर मृत्यु भएको हो। गत पुस १८ गते सिड्नीको पर्रामाट्टा अपार्टमेन्टको सातौं तल्लाबाट खसेर उनको मृत्यु भएको प्रहरीले जानकारी दिएको छ। बालकोनीमा झुन्डिरहेका बेला सडकमा हिंडिरहेका मानिसहरूले त्यहाँको इमरेजेन्सी नम्बर  मा फोन गरेका थिए। प्रहरी आइनपुग्दै दीक्षाको खसेर मृत्यु भइसकेको स्थानीय मिडियाहरूले उल्लेख गरेका छन्। दीक्षा बाल्कोनीबाट १:४० मिनेटमा खसेको बताइएको छ। त्यसअघि ११:४५ मा उनले  मा कल गरेको प्रहरी अनुसन्धानबाट खुलेको छ। फोनमा कुराकानी नभए पनि त्यहाँ होहल्ला सुनिएको र यसबारे प्रहरीलाई जानकारी गराइएको अनुसन्धानबाट खुलेको छ। 'ट्रिपल० बाट दुईपटक सम्पर्क गर्ने प्रयास गरिए पनि फोन उठेन,' डिटेक्टिभ सुपरिटेन्डेन्ट ब्यारी भिन्सेन्टले भनेका छन्। मृत्यु शंकास्पद लागेपछि प्रहरीले उनका पति लबिन्द्र सुवेदीलाई पक्राउ गरेर सोधपुछ गरेको थियो। उनीविरुद्ध प्रमाण जुटाउन नसकेपछि प्रहरी उनलाई छाडेको थियो। दीक्षा र लबिन्द्रको दुई वर्षअघि विवाह भएको बताइएको छ। दीक्षा पेसाले नर्स थिइन्। विवाहपश्चात उनीहरूको सम्बन्धमा राम्रो नरहेको समाचारमा उल्लेख छ।"
अर्थतन्त्र सुदृढ गर्न सरकार नीति र संरचना सुधारमा केन्द्रित छ : अर्थमन्त्री पौडेल,काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले नेपालको अर्थतन्त्रलाई सुदृढ गर्न सरकार नीतिगत र संरचनागत सुधारमा केन्द्रित रहेको बताएका छन्। अन्तर्राष्ट्रिय मुद्रा कोषको पाँचौं समीक्षा मिसन टोलीसँग शिष्टाचार भेटका क्रममा अर्थमन्त्री पौडेलले पछिल्लो समय अर्थतन्त्रमा सुधार भइरहेको र नीतिगत तथा संरचनागत सुधारले थप परिणाम ल्याउन महत्वपूर्ण भूमिका निर्वाह गर्ने विश्वास व्यक्त गरे। अर्थमन्त्री पौडेलले अर्थतन्त्रमा देखा परेका मुद्दाहरूलाई ऐन कानुन तथा नीति र संवादबाट सम्बोधन गर्न र सुधारका कामहरू अघि बढाउन सरकारले विशेष ध्यान दिएको जानकारी गराए। उनले अन्तर्राष्ट्रिय समुदायबाट प्राप्त सुझावलाई राष्ट्रिय सन्दर्भ र आवश्यकता अनुसार अघि बढाउने बताए। अर्थमन्त्री पौडेलले अन्तर्राष्ट्रिय मुद्रा कोषसँगको सहकार्यमा पाँचौं समीक्षाको सफलता निकै महत्त्वपूर्ण हुने उल्लेख गर्दै सो क्रममा नेपाली पक्षबाट पर्याप्त सहकार्य एवं समन्वय हुने विश्वास व्यक्त गरे। उनले अर्थतन्त्र सुधारका विषयमा उठेका विषयहरूबारे सम्बन्धित निकायसँग थप संवाद र परामर्श गर्न समीक्षा मिसनलाई आग्रह गरे। सर्वत जहानको नेतृत्वको अन्तर्राष्ट्रिय मुद्रा कोषको टोलीले विगतका सुधारको कार्यक्रमहरूको समीक्षा जारी रहेको र आगामी दिनका लागि गृहकार्यमा रहेको जानकारी गराएको थियो।
आच्छु ! कति चिसो,"जनकपुरधाम : निरन्तर बग्ने चिसो हावाले मुटु नै जमाउला जस्तो भएको छ । शीतका थोपाहरू निरन्तर आकाशबाट झरिरहेका छन् । कुहिरोले नजिकैको घरसमेत ठम्याउन अप्ठ्यारो परेको छ । मधेसमा अहिले शीतलहरले चौतर्फी कब्जा जमाएको बेला बच्ने एक मात्र सहारा छ न्यानो लुगाफाटो, तातो र पौष्टिक खानेकुरा, बाक्लो ओछ्याउने र ओढ्ने सरसामान र आगो ताप्न दाउरा वा हिटर जनकपुरधाम उपमहानगरपालिका१४ मुजेलियास्थित मुसहर बस्तीका अधिकांश बासिन्दाहरूसँग यी कुनै उपायहरू छैनन् । चिसो भुइँमा पराल ओछ्याएर माटोको घरमा जेनतेन शीतलहर कटाउन बाध्य मुसहरीका बासिन्दाहरूका लागि न त स्थानीय सरकारले कुनै सहयोग गरेको छ न प्रदेश वा संघले नै । उपमहानगरपालिकाकै बासिन्दा भए पनि मुसहर बस्तीको अवस्था कुनै दुर्गम गाउँको भन्दा कम छैन । ६० घर मुसहरको बसोबास रहेको बस्तीमा चिसो वा शीतलहरबाट जोगिन पराल नै मुख्य सहारा छ । उपमहानगरपालिकाले सहरका मुख्य चौक तथा बस्तीहरूमा चिसो छल्न आगो बाल्नका लागि दाउरा वितरण गरे पनि मुसहर बस्तीमा अहिलेसम्म कोही हेर्नसमेत नआएको दुःखेसो ५५ वर्षीय आगैर सदाले पोखिन् हाम्रो लागि कोही छैन हजुर । त्यता पर चौकमा दाउरा लिएर गाडीहरू आएको देख्छु । हिजो त मैले हाम्रो टोलमा पनि दाउरा दिनुस् आगो ताप्नका लागि भनेर मागेको पनि थिए तर, कसैले सुन्दैनन् । कुनै सहयोग गर्दैनन् उल्टा हप्काएर भन्छ तिमीहरूलाई खाना पकाउनका लागि दाउरा दिने होइन नि, यो त आगो ताप्नेहरूका लागि मात्रै हो । हामी त पराल तापेरै जेनतेन बस्न बाध्य छौं । श्रीमान् लाल सदा बेरोजगार भएकाले आर्थिक रूपमा निकै कमजोर रहेकी आगैर मुटु कमाउने चिसोमा समेत बाक्लो स्विटर र कम्बल किन्न नसकेको सुनाइन् । माटोको दुईकोठे सानो छाप्रोमा आगैर १२ जनाको परिवार लिएर यस्तो चिसोमा जेनतेन गुजारा गरिरहेकी छिन् । ६० वर्षीय शिवशक्ति सदाको पनि चिसोले हाल बेहाल छ । चिसो हातमा लागेर अहिले हातै नचल्ने भएको छ, ठाउँठाउँबाट च्यातिएको सुइँटर र पुरानो सलले जेनतेन जिउँ ढाकेर न्यानो बन्न खोजिरहेकी शिवशक्तिले भनिन्, हाम्रो घरपरिवारमा कमाउने मान्छे छैन । मौसम राम्रो भएको बेला जेनतेन मजदुरी गरेर घर परिवार चलाउँछौं । अहिले त घर बाहिर निस्कने अवस्था छैन् । कुनै आम्दानी छैन, अनि यस्तोमा खान त पुगेकै छैन, अनि न्यानो लुगाफाँटो कहाँबाट किन्ने । हामीलाई सहयोग गर्न न त कुनै नेताहरू आउँछ न त त्यो वडाअध्यक्ष नै । मधेसमा मंसिरको मध्यबाटै सुरु हुने शीतलहरले सबैभन्दा बढी त्रासदी गरिब, दलित र विपन्न बस्तीहरूमा नै हुने गर्दछ । तर, यस्ता बस्तीहरूमा न त सरकारको कुनै पहुँच हुन सकेको न त दात्रृ संस्थाहरूकै । दैनिक ज्यालादारी गरेर जीवन निर्वाह गर्ने मुसहर र दलित समुदायका बस्तीहरूका बालबालिकाहरूलाई रुखाखोकी, श्वासप्रश्वास र निमोनियाजस्ता रोगले सताउँदासमेत स्वास्थ्य उपचार हुन सकेको छैन । सोही बस्तीको एक झुप्रो अगाडि दुई वर्षका रवि सदा चिसो भुइँमा नांगै खुट्टा खेलिरहेको भेटे । नाकबाट निरन्तर सिंगान बगिरहेको रविलाई पछिल्लो एक महिनादेखि रुघाखोकीले सताइराख्दा समेत आमा रीता सदाले उपचार गराउन सकेकी छैनन् । उल्टै शीतलहरको बेलासमेत रविलाई न्यानो बनाएर राख्ने उपाय रीतासँग छैन् । उसको बुवा विदेश कमाउन गएको छ । घरमा पैसो छैन । मैले अर्काको जग्गामा काम गरेर जेनतेन परिवार चलाएको छु । खानपिउन त पैसा छैन् भने उसको उपचार कहाँबाट गराउने । एउटा जुत्ता किनदिउ भनेको त्यो पनि जोहो गर्न सकेको छैन्, आमा रीताले निकै मलिन अनुहार लगाउँदै भनिन्, सानो छ अहिले अलि ठूलो भएपछि खासै बिरामी पर्दैन होला । यस्तै परालको आगो तापेर चिसो कटाउँछौं । चिसोमा परालकै सहारा धानबाली भित्र्याएर पराल थन्काएपछि मात्रै चिसो आउँछ र धन्न त्यो पराल हामी गरिबको चिसोबाट बच्ने सहारा बन्छ यदि पराल नभएको भए मधेसमा शीतलहरले सयौं गरिबहरू अकालमै ज्यान गुमाउथे होला, दलित अभियन्ता तथा शिक्षक सञ्जीव महरा भन्छन्, हुने खानेका लागि यो चिसो वा शीतलहरले खासै फरक पार्दैन् । घरघरमा हिटर तापेर मान्छेहरू जाडो कटाउँछन् तर, गरिब र विपन्नहरूका लागि यस्तो विपत्तिमा एक मात्र सहारा पराल हुन्छ । परालै ओछ्याउने, त्योनै ओढ्ने र परालै बालेर आगो ताप्ने । यी गरिबहरूलाई हेर्न कसैको आँखा पुगेको छैन । यता, मधेस प्रदेश सरकारले समेत शीतलहरका बेला जनतालाई राहत दिने कुनै योजना ल्याउन नसकेको भन्दै मंगलबार प्रदेशसभाको बैठकमा चर्को आलोचना भएको छ । प्रदेशसभाको चौथो अधिवेशनको पहिलो बैठकमा बोल्दै सांसद विमला अन्सारी तरनुमले भनिन्, मधेसको मुख्य प्राकृतिक विपद्को रूपमा रहेको शीतलहरमा जनतालाई राहत पुर्याउन प्रदेश सरकारको कुनै ध्यान नजानु निन्दनीय छ । गत साता नै रौतहटमा एकजना ४० वर्षीय अटो चालकको चिसोले कठ्यांग्रिएर मृत्यु भयो ।"
एमालेलाई निर्णायक राष्ट्रिय शक्ति बनाउने प्रतिबद्धता,"काठमाडौं : सत्तासीन एमालेले समाजवादको लक्ष्य हासिल गर्न पार्टीलाई निर्णायक राष्ट्रिय शक्ति बनाउने प्रण गरेको छ। केन्द्रीय कमिटीको मंगलबार सम्पन्न बैठकले राष्ट्रिय हित र स्वाभिमानको रक्षा, लोकतन्त्रको सुदृढीकरण, राजनीतिक स्थायित्वको सुनिश्चितताका लागि पार्टीलाई निर्णायक राष्ट्रिय शक्ति बनाउनुको विकल्प नरहेको निश्कर्ष निकालेको छ। समृद्ध नेपाल, सुखी नेपालीको राष्ट्रिय आकांक्षा परिपूर्ति निर्णायक राष्ट्रिय शक्तिबाट मात्रै सम्भव हुने एमालेको ठहर छ। यस्तो शक्तिको निर्माण एमालेको नेतृत्वमा मात्रै संभव छ, एमालेको निर्णय छ। तीन दिनसम्म चलेको बैठकले १४ वटा समसामयिक प्रस्ताव पारित गरेको छ। पार्टी विभाजनलगायत कारणले पार्टी बाहिर भएका नेता कार्यकर्ता र स्वतन्त्र ढंगले क्रियाशील रहेकालाई पार्टीमा फर्कन एमालेले आह्वान गरेको छ। राजनीतिक स्थायित्वको आशा जागृत कांग्रेस एमालेको संयुक्त सरकार बनेसँगै मुलुकमा राजनीतिक स्थायित्वको आशा जागृत भएको एमालेको ठम्याइ छ। सत्तारुढ दलहरू बीचको आपसी विश्वास तथा समझदारी अझ सुदृढ होस् र यो सरकार प्राप्त ऐतिहासिक अवसरलाई सदुपयोग गर्दै अर्थतन्त्रलाई गतिशील बनाउन, सुशासन, विकास र समृद्धिको अभिभारा पूरा गर्न एवं राजनीतिक स्थायित्व सुनिश्चित गर्न सफल होस् भन्ने कामना एमाले बैठकले गरेको छ। एमालेले ७ बुँदे सहमतिको कार्यान्वयन र सरकारको सफलताका लागि हरसंभव योगदान गर्ने प्रतिबद्धता पनि गरेको छ। स्वदेशभित्र अवसर नदेखेर या भएको अवसर सदुपयोग गर्न नसकेर भइरहेको युवाहरूको ठूलो संख्यामा प्रवासनप्रति पार्टी चिन्तित र संवेदनशील रहेको जनाएको छ। देशभित्रै केही गरौं भन्ने हुटहुटी बोकेका युवाहरूलाई प्रोत्साहन, सहयोग र साझेदारी गर्नुपर्ने एमालेको जोड छ। उसले युवाहरूमा उद्यमशीलताको विकास गर्न, उनीहरूलाई उत्पादन, रोजगारी र स्वरोजगारीमा जोड्न र सूचना प्रविधिलगायत क्षेत्रमा प्राप्त अवसरलाई सदुपयोग गर्ने उपयुक्त वातावरण निर्माण निर्णय गर्न सरकारको ध्यानाकर्षण गराएको छ। एमालेले समृद्धिका संवाहकका रूपमा युवाहरूलाई परिचालन गन सरकारसँग माग गरेको छ। सबै भ्रष्टाचार काण्डको छानबिन गर्न माग एमालेले चर्चामा आएका सबै भ्रष्टाचार काण्डको छानबिन गर्न माग गरेको छ। उसले भ्रष्टाचार भएको भनी चर्चामा रहेका सबै प्रकरणहरूको यथाशीघ्र छानबिन गरी निष्कर्षमा पुर्याउन सरकारको ध्यानाकर्षण गराएको छ। भ्रष्टाचारको अनुसन्धान, अभियोजन र न्याय निरुपणका लागि स्थापित राज्यका निकायहरूलाई अझ अधिकारसम्पन्न र साधनस्रोतले युक्त बनाउन सरकारको ध्यानाकर्षण गरेको छ। राजनीतिक स्थायित्वलाई सुनिश्चित गर्ने गरी संविधान संशोधन एमालेले संविधान कार्यान्वयनको समीक्षा गर्दै संविधानको समयानुकूल संशोधनको प्रक्रिया अगाडि बढाउन आग्रह गरेको छ। नेपालको संविधान कार्यान्वयनको १० वर्ष हुन लागेको छ। २०७२ असोज ३ गते संविधान सभाबाट संविधान जारी भएको हो। मिथ्यासूचना रोक्नुपर्ने मिथ्यासूचना (मिसइन्फर्मेसन), दुराशययुक्त सूचना (डिसइन्फर्मेसन) र झुठ्ठा सूचना (फेक इन्फरमेशन) विश्वव्यापी चुनौती बनेको एमाले निश्कर्ष छ। मिथ्या सूचनाले समाजमा विभाजन, प्रदूषण र नैराश्य सिर्जना गरिरहेको एमालेको विश्लेषण छ। नेपाल पनि यो समस्यासँग जुझिरहेको उल्लेख गर्दै पारित प्रस्तावमा संविधानप्रदत्त प्रेस र अभिव्यक्ति स्वतन्त्रतालाई सुनिश्चित गर्दै मिथ्या प्रचारलाई रोक्न राज्यका नियामक निकायको भूमिका थप प्रभावकारी बनाउन सरकारसँग आग्रह गरिएको छ। भूकम्पको पुनस्र्थापना र पुनर्निर्माणमा ढिलाइ गत वर्ष जाजरकोट र रुकुम (पश्चिम) मा गएको भूकम्पबाट प्रभावित भूकम्पपीडितहरूको पुनस्र्थापना र पुनर्निर्माणका काममा भइरहेको ढिलाइप्रति गम्भीर ध्यानाकर्षण भएको एमालेले जनाएको छ। यो बैठक अबिलम्ब बाँकी किस्ता राहत सहयोग उपलब्ध गराई पुनस्र्थापना र क्षतिग्रस्त क्षेत्रमा पुनर्निर्माणमा तीव्रता दिन नेपाल सरकारको गम्भीर ध्यानाकर्षण गर्दछ, पारित प्रस्तावमा उल्लेख छ। एमालेले गएको असोज दोस्रो साता बागमती प्रदेशलगायत विभिन्न ठाउँमा आएको बाढी, पहिरो र डुबानबाट भएको क्षतिबाट प्रभावितहरूको पुनस्र्थापना र पुनर्निर्माणका लागि पनि सरकारसँग गम्भीर आग्रह गरेको छ। संभाव्य प्राकृतिक विपत्तिको पूर्वतयारीलाई प्रभावकारी बनाउन आवश्यक रहेको कुरामा जोड दिँदै एमालेले यस विषयमा संघ, प्रदेश, स्थानीय तह र नागरिकहरूबीच बलियो साझेदारी निर्माणका लागि सम्बद्ध सबैको ध्यानाकर्षण गराएको छ। सुदूरपश्चिम र कर्णाली प्रदेशमा बारम्बार गइरहेका ससाना भूकम्पका धक्काहरूले त्यस क्षेत्रमा त्रास बढाएको छ। पारित प्रस्तावमा उल्लेख गरिएको छ, यही पुस ६ गते बिहान बाजुराको जगन्नाथ ५ गोत्री केन्द्रबिन्दु बनाइ गएको भूकम्पले सयौं घरहरू भत्काएको छ। मंगलबार चीनको तिब्बत केन्द्रबिन्दु बनाएर गएको भूकम्पले नेपालमा पनि केही भौतिक क्षति पुगेको छ। एमालेले मंगलबार बिहान चीनको स्वशासित क्षेत्र तिब्बतको सिगात्सेनजिकै केन्द्रबिन्दु भएर गएको शक्तिशाली भूकम्मबाट पीडित चिनियाँ जनताप्रति गहिरो सहानुभूति व्यक्त गरेको छ। हालसम्म चीनमा ९५ जनाको ज्यान गएको र ठूलो भौतिक क्षति पुगेको छ। कुनै पनि पूर्व समूह छैनन प्रधानमन्त्री तथा पार्टी अध्यक्ष ओलीले पार्टीको अभिभारा पूरा गर्न वैचारिक, राजनीतिक रूपमा सुस्पष्ट भएर काममा जुट्न निर्देशन दिएका छन्। अध्यक्ष ओलीले पार्टीमा अनुशासनहीनता र अराजकता सह्य नहुने बताए। बैठकमा उठेका प्रश्नको जवाफ दिँदै अध्यक्ष ओलीले भने, एमाले अनुशासित लोकतान्त्रिक पार्टी हो, हामीलाई समाजवादमा जानु छ, समृद्ध नेपाल, सुखी नेपाली बनाउनु छ। पार्टीमा अराजकता र अनुशासनहीनता सह्य हुँदैन। उनले पार्टीमा कुनै गुट र विचारधारा नभएको पनि स्पष्ट पारे। ओलीले पार्टीभित्र अब कुनै पनि पूर्वसमूहहरू कायम नरहेको र सबै एमालेको भरभराउँदो पंक्ति भएको बताए। पार्टीभित्र अब कोही पनि पूर्वमाले, पूर्वमाओवादी वा १० बुँदेजस्ता समूहहरू कायम नरहेकाले त्यस्ता पूर्वसमूहहरू खोज्नतिर नलाग्न आग्रह गरे। एमालेमा अब कुनै पनि पूर्वसमूहहरू छैनन्। हामीले पूर्वसमूह खोज्नतिर होइन वर्तमानको एमाले खोजौं। भरभराउँदो आजको एमाले खोजौँ, अध्यक्ष ओलीले भने, हामी यथास्थितिवादी होइनौं। क्रान्तिकारी हौं। हाम्रो लक्ष्य समाजवाद हो, समृद्ध नेपाल, सुखी नेपाली हो। हामीमाथि भएका आन्तरिक र बाह्य घेराबन्दीविरुद्ध एक भएर लड्दै हामीले मुलुक र देशको हितमा प्रभावकारी काम गर्न सक्नुुपर्छ। अध्यक्ष ओलीले आलोचनाका विषय पार्टीभित्र राख्न सकिने तर लोकतन्त्रका नाममा पार्टीलाई ध्वस्त बनाउने खालको गुटबन्दी र अराजकता अस्वीकार्य नहुने स्पष्ट पारे। अध्यक्ष ओलीले निलम्बनमा परेका स्थायी समिति सदस्य बिन्दा पाण्डे र केन्द्रीय सदस्य उषाकिरण तिम्सिनाको कारबाही फिर्ता नहुने पनि बताए। सच्चिन तयार हुनुपयो। गल्ती महसुस हुनुपर्यो। त्यतिकै फिर्ता भन्ने हुँदैन, ओलीले भने। पहिलेदेखि सार्वजनिक रुपमा बोल्दै आएको र निलम्बनको निर्णयपछि पनि मिडियाहरूमा बोल्न नछोडेकाले फिर्ता लिन नमिल्ने ओलीले बताएका थिए।उनले एमाले प्रतिचौतर्फी घेराबन्दी प्रहार भइरहेको पनि बताए। हाम्रो महान् कार्यको रिसडाह गर्नेहरू अनेक लान्छना लगाएर एमालेलाई कमजोर बनाउन लागिरहेका छन्, ओलीले भने, आपराधिक कुरा गरेर, जनतालाई भ्रममा पारेर एमालेलाई आक्रमण गर्ने काम भएको छ। यी सबै षड्यन्त्र र आक्रमणका विरुद्ध सबै पार्टीपंक्ति एक ढिक्का भएर हामी लड्नेछौँ। ओलीले राष्ट्रियता, राष्ट्रिय स्वाभिमान, लोकतन्त्र मुलुकको विकास र समृद्धि आफूहरूको प्रथम प्राथमिकताका विषय भएको बताए। प्रधानमन्त्री ओलीले २०८७ सालसम्ममा संविधान संशोधन हुने बताए। संविधानमा केही त्रुटि छन्, संशोधन गर्नुपर्नेछ। तर, ०८७ मा मात्रै हुन्छ, उनले भने। हामी अहिले पनि संविधान संशोधन गर्न चाहिने दुईतिहाइ जुटाउने पक्षमा छौं। तर, राष्ट्रिय सभाका कारण संभव भइरहेको छैन, प्रधानमन्त्री ओलीले भने, संविधान संशोधन त गर्ने नै हो। तर ०८७ मा।"
कर्णालीमा स्वस्थ खानेपानीको पहुँच,"हरेक विकासमा पछि रहेको कर्णाली प्रदेश आधारभूत खानेपानीको पहुँचमा समेत छैन । यहाँका अधिकांश नागरिकलाई शुद्ध र सुरक्षित पानीको पहुँच छैन । ८४ प्रतिशत घरधुरीमा खानेपानीको सुविधा पुगेको भए तापनि ९६ प्रतिशतभन्दा धेरै नागरिक प्रदूषित पानी पिउन बाध्य छन् । यो स्थिति कर्णालीको विकास र जनजीवनका लागि ठूलो चिन्ता र चुनौती हो । यदि अहिलेको अवस्था सुधार्न पहल नगरिए भविष्यमा यसका गम्भीर स्वास्थ्य र सामाजिक असरहरू पर्न सक्छ । २०७८ को राष्ट्रिय जनगणनाअनुसार कर्णाली प्रदेशको जनसंख्या लगभग १७ लाख छ, जसमा ८४ प्रतिशत नागरिक आधारभूत खानेपानीको पहुँचमा छन् । तथापि, यी नागरिकको अधिकांशलाई स्वच्छ र शुद्ध पानी उपलब्ध छैन । प्रदेशका चार प्रतिशत मात्र नागरिकले शुद्ध पानी पिउन पाउँछन्् । यसले स्पष्ट रूपमा देखाउँछ कि कर्णालीको अधिकांश जनता अझै पनि जलजन्य रोगहरूको जोखिममा छन् । पोखरी, खोला र नदीको दूषित पानी प्रयोग गर्नु कर्णालीका ग्रामीण क्षेत्रका नागरिकहरूको दैनिक आवश्यकता बनिसकेको छ । यस्तो पानी स्रोतले उनीहरूलाई संक्रमणजन्य रोगहरूको सिकार बनाउन सक्छ, जसले स्वास्थ्य समस्याहरूलाई थप जटिल बनाउँछ । कर्णालीका स्थानीय तहहरूमा ३ लाख ६६ हजार घरधुरी छन् । तीमध्ये १ लाख ३० हजार ४ सय ६५ घरधुरीमा मात्र घरपरिसरमै खानेपानी सेवा पुगेको छ । अझ बढी चिन्ताजनक कुरा के छ भने १ लाख ६२ हजार ६ सय १० घरधुरीले पानीको धारा नजिकै भए तापनि उनीहरूको पहुँच सीमित छ । पानीको व्यवस्थापन र पहुँच विस्तारको काम तिनका लागि अत्यन्त आवश्यक छ । सरकारको प्राथमिक दायित्व हो कि यस्तो खाले समस्यामा तात्कालिक र दिगो समाधान ल्याउन काम गरोस् । तीन तहका सरकारलाई यसको समाधानमा गम्भीर हुन आवश्यक छ । खानेपानीको संरचना विस्तार गर्ने, नदीहरू र पोखरीहरूको प्रदूषण नियन्त्रण गर्ने र शुद्ध पानीको स्रोत सुनिश्चित गर्ने कार्यहरू चाँडोभन्दा चाँडोअघि बढाउनु पर्छ । कर्णालीका नागरिकलाई स्वास्थ्य र जीवनस्तर सुधारका लागि सबैको मिलेर काम गर्नुपर्ने समय आएको छ । कर्णालीको प्रदेश सरकारले खानेपानीका योजनाको कार्यान्वयनलाई प्रभावकारी बनाउनुपर्छ । यो न केबल कर्णालीका नागरिकहरूका लागि, बरु समग्र नेपालको समृद्धि र सामाजिक न्यायका लागि एक आवश्यकता हो । खानेपानीको सहज पहुँचसँगै कर्णालीमा जीवनस्तरको सुधार सम्भव छ । यसका लागि सरकार र स्थानीय तहहरूको समन्वय र जिम्मेवारी महत्वपूर्ण छ ।"
कुल गार्हस्थ्य उत्पादनको प्रारम्भिक अनुमान : पहिलो त्रैमासमा ३४ प्रतिशत आर्थिक वृद्धिदर,"काठमाडौं : चालु आर्थिक वर्ष २०८१८२ को पहिलो त्रैमासमा ३४ प्रतिशतले वृद्धि हुने प्रारम्भिक अनुमान गरिएको छ । राष्ट्रिय तथ्यांक कार्यालयले सार्वजनिक गरेको प्रथम त्रैमासिक कुल गार्हस्थ्य उत्पादन (जीडीपी) प्रतिवेदनले ३४ प्रतिशतको आर्थिक वृद्धि हुने प्रक्षेपण गरेको छ । यो त्रैमासिकमा अर्थतन्त्रको धनात्मक वृद्धि हुनुमा कृषि उत्पादनमा भएको वृद्धि, विद्युत् उत्पादन तथा वितरणमा भएको वृद्धि, पर्यटन आगमनमा भएको वृद्धिसँगै होटल क्षेत्रको कुल मूल्य अभिवृद्धिमा भएको वृद्धि प्रमुख कारक रहेको बताइएको छ । यसका अतिरिक्त यातायात क्षेत्रमा भएको वृद्धि, स्वास्थ्य सेवामा भएको वृद्धि, सार्वजनिक प्रशासनका क्षेत्रमा भएको वृद्धिले समग्र अर्थतन्त्र सकारात्मक वृद्धितर्फ उन्मुख रहेको हो, प्रतिवेदनमा उल्लेख छ, खासगरी यस अवधिमा गएको बाढी तथा पहिरोको नकारात्मक प्रभाव र निर्माण क्षेत्रको वृद्धि धनात्मक हुन नसकेका कारणले अर्थतन्त्रको वृद्धि सामान्य रहन गएको अनुमान रहेको छ । प्रतिवेदन अनुसार त्रैमासिक कुल गार्हस्थ्य उत्पादन आधारभूत मूल्यमा चालु आर्थिक वर्ष २०८०८१ को चौथो त्रैमासिकको तुलनामा चालु आर्थिक वर्ष २०८१८२ को पहिलो त्रैमासिकमा ०२ प्रतिशतले मात्र वृद्धि हुने प्रारम्भिक अनुमान छ । गत आर्थिक वर्षको चौथो त्रैमासिकको तुलनामा चालु आर्थिक वर्षको प्रथम त्रैमासिकमा कुल १८ वटा औद्योगिक क्षेत्रमध्ये ६ वटामा भएको ऋणात्मक वृद्धिको प्रभाव तथा अन्य क्षेत्रको सामान्य वृद्धिको कारणले समग्र कुल गार्हस्थ्य उत्पादन झिनो अंकले मात्र वृद्धि हुने अनुमान गरिएको प्रतिवेदनमा छ । यद्यपी, विद्युत् र सूचना तथा सञ्चार क्षेत्रमा भने उल्लेख्य वृद्धि हुने अनुमान गरिएको तथ्यांक कार्यालय उपप्रमुख तथ्यांक अधिकारी एवं प्रवक्ता डा हेमराज रेग्मीले जानकारी दिए । मौसमी प्रभाव असमायोजित त्रैमासिक कुल मूल्य अभिवृद्धि वृद्धिदर चालु आर्थिक वर्ष २०८१८२ को प्रथम त्रैमासिक र अघिल्लो आर्थिक वर्ष २०८०८१ को प्रथम त्रैमासिक अवधिबीच क्षेत्रगत तुलना गर्दा अर्थतन्त्रका प्रस्तुत गरिएका कुल १८ वटा औद्योगिक वर्गीकरणमध्ये १७ वटा औद्योगिक क्षेत्रहरूको कुल मूल्य अभिवृद्धि वृद्धिदर धनात्मक रहेको प्रतिवेदनमा छ । प्रतिवेदनअनुसार जसमध्ये विद्युत् तथा ग्याँससँग सम्बन्धित क्रियाकलापको सबैभन्दा धेरै वृद्धिदर (२१४) रहेको छ । यातायात तथा गोदाम क्षेत्र ६७ प्रतिशत वृद्धिदरसहित दोस्रो धेरै वृद्धि हुने औद्योगिक क्षेत्र रहेको छ । यी औद्योगिक क्षेत्रलाई पछ्याउँदै आवास तथा भोजन सेवा क्षेत्रले ६३ प्रतिशत वृद्धिदर कायम गरेको छ । प्रतिवेदनअनुसार निक्षेप तथा कर्जामा भएको वृद्धिसँगै वित्तीय तथा बिमा क्षेत्रको मूल्य अभिवृद्धि वृद्धिदर ५७ प्रतिशत हुने अनुमान गरिएको छ । प्रशासनिक सहयोगी सेवा क्षेत्रको वृद्धिदर ५४ प्रतिशत र पेसागत वैज्ञानिक तथा प्राविधिक सेवाको वृद्धिदर ५१ प्रतिशत रहने प्रारम्भिक अनुमान गरिएको छ । अर्कोतर्फ, चालु आर्थिक वर्ष २०८१८२ को प्रथम त्रैमासिकमा निर्माणजन्य वस्तुको आयातमा आएको गिरावटका कारण निर्माण क्षेत्र झिनो अंकले संकुचनमा रहेको प्रारम्भिक अनुमान गरिएको छ । कृषि, वन तथा मत्स्य क्षेत्रका ३ प्रतिशत अर्थतन्त्रमा सबैभन्दा बढी हिस्सा ओगटेको कृषि, वन तथा मत्स्य क्षेत्रको मूल्य अभिवृद्धि वृद्धिदर ३ प्रतिशत हुने प्रारम्भिक अनुमान छ । धानलगायतका वर्षे बालीको उत्पादनमा वृद्धि हुनुका साथै तरकारी तथा नगदे वालीहरू र पशुपन्छीजन्य उत्पादनमा भएको वृद्धिले यस क्षेत्रको कुल मूल्य अभिवृद्धिमा सकारात्मक प्रभाव परेको देखिएको प्रतिवेदनमा छ । समयमा मलको उपलब्धता, उन्नत बीउको प्रयोग, तथा यथेष्ट मनसुनी वर्षा भएका कारण कृषिजन्य उत्पादनमा वृद्धि भएको हो, प्रतिवेदनमा भनिएको छ, यद्यपि, वर्षायामको बाढी र पहिरोले पुर्याएको क्षतीका कारणले कृषि क्षेत्रको कुल मूल्य अभिवृद्धिमा उल्लेख्य वृद्धि हुनसकेन । अर्थतन्त्रको दोस्रो ठूलो क्षेत्र थोक तथा खुद्रा व्यापार क्षेत्रको चालु आर्थिक वर्षमा २०८१८२ को प्रथम त्रैमासिकमा ०५ प्रतिशतले मात्र वृद्धि हुने प्रारम्भिक अनुमान गरिएको छ । कृषि तथा व्यापारजन्य वस्तुहरूको स्वदेशी उत्पादनमा भएको सामान्य वृद्धि तथा प्रमुख व्यापारजन्य वस्तुको आयातमा भएको सामान्य वृद्धिका कारणले गर्दा व्यापार क्षेत्रको वृद्धि धनात्मक दिशा उन्मुख भएको प्रतिवेदनमा उल्लेख छ । यो त्रैमासिकमा औद्योगिक वस्तु उत्पादन क्षेत्रको मुल्य अभिवृद्धि वृद्धिदर २३ प्रतिशतले धनात्मक रहन गएको छ । गत आर्थिक वर्षको प्रथम त्रैमासिकको तुलनामा चालु आर्थिक वर्षको प्रथम त्रैमासिकमा औद्योगिक वस्तुको उत्पादनमा क्रमिक सुधार आएका कारण यो क्षेत्रको वृद्धि सुधारोन्मुख रहन गएको प्रारम्भिक अनुमान गरिएको प्रतिवेदनमा छ । यस त्रैमासमा शिक्षामा ०४ प्रतिशत, स्वास्थ्यमा ४१ प्रतिशत, घरजग्गा कारोबारमा ३१ प्रतिशतलगायतका सेवा क्षेत्रका अन्य क्रियाकलापको वृद्धिदर सामान्य रहेको उल्लेख छ । नेपालको आर्थिक वृद्धिदर विगतमा कहिले बढ्ने, कहिले घट्ने गरेको भए तापनि आर्थिक वर्ष २०७९८० देखि सुधारात्मक रूपमा निश्चित दिशा तय गर्न खोजेको देखिएको प्रतिवेदनमा छ । मौसमी प्रभाव समायोजित त्रैमासिक कुल मूल्य अभिवृद्धि वृद्धिदर मौसमी प्रभाव समायोजित त्रैमासिक वृद्धिलाई हेर्दा गत आर्थिक वर्षको चौथो त्रैमासिक (वैशाख, जेठ र असार) को तुलनामा चालु आर्थिक वर्षको प्रथम त्रैमासिक (साउन, भदौ र असोज) को प्रारम्भिक अनुमान अनुसार प्रस्तुत गरिएका कुल १८ वटा औद्योगिक क्षेत्रमध्ये १२ वटाको उत्पादन बढेको देखिएको प्रतिवेदनमा छ । छ वटा औद्योगिक क्षेत्रको उत्पादन घटेको देखिएको छ । प्रतिवेदन अनुसार विद्युत् तथा ग्याँस क्षेत्रमा सबैभन्दा बढी ८५ प्रतिशत वृद्धि हुनेछ ।"
"सरकारले तोक्छ धानको मूल्य, त्यही पनि पाउँदैनन् किसान","टीकापुर : सरकारले असार २० गते धानको समर्थन मूल्य तोक्यो। मोटा धानको प्रतिक्विन्टल ३ हजार ४ सय १० रुपैयाँ ५१ पैसा र मध्यमको मूल्यप्रति क्विन्टल ३ हजार ५ सय ८० रुपैयाँ ६२ पैसा निर्धारण गर्यो। यो समाचार सुनेर कैलाली लम्कीचुहा४ बलियाका देवी चौधरी निकै खुसी भए। झन्डै ८ बिघामा धानखेती गरेका चौधरी यसपटक राम्रै कमाई हुने आशामा थिए। खाद्य व्यापारीले प्रतिक्विन्टल ३ हजार १ सयमा धान खरिद गरिरहेका बेला सरकारले त्योभन्दा बढी समर्थन मूल्य तोकिदिएपछि चौधरीसहितका किसान खुसी नहुने कुरै थिएन। सरकारले धानको समर्थन मूल्य त तोकिदियो। तर, त्यसअनुसार चौधरीको धान किनिदिने सरकारी संस्थानजिक भएनन्। खाद्य संस्थान तथा व्यापार कम्पनी लिमिटेडको धान खरिद केन्द्रनजिक नहुँदा चौधरीले निजी फर्मलाई धान बेच्नुपर्यो, त्यो पनि सरकारले तोकेको भन्दा निकै कम अर्थात् प्रतिक्विन्टल २ सय रुपैयाँभन्दा सस्तोमा। त्यति मात्र होइन, राम्रै मूल्य पाउने आशामा झन्डै दुई महिनासम्म घरमै धान राख्दा उल्टै घाटा भएको चौधरीले बताए। सरकारले समर्थन मूल्य तोकेको समाचार सुनेर दंग परें, चौधरीले भने, संस्थानको धान खरिद केन्द्रनजिक थिएनन्। बजारसम्म लैजान ढुवानी खर्च नै धेरै लाग्ने भयो। त्यही भएर सस्तो मूल्यमै निजी फर्मलाई बेच्नुपर्यो। झन्डै दुई महिनासम्म धान घरमै राख्दा उल्टो घाटा भयो। दुई महिनासम्म धान घरमै राख्दा सुकेर, मुसा, चराहरूले खाएर घाटा भएको चौधरीले बताए। सरकारको नारा मात्रै चौधरीले ३ बिघा खेतमा धानखेती गर्थे। यस वर्ष थप ५ बिघा भाडामा लिएर खेती बढाएका थिए। मौसमले पनि साथ दिएको थियो। त्यसैकारण, असार तेस्रो साता नै धान रोपेका थिए। समयमै गोडमेल, मलखाद र सिँचाइको व्यवस्थाका कारण २ सय बढी क्विन्टल धान फलाएका थिए। तर, सरकारले तोकेको भन्दा प्रतिक्विन्टल २ सय कममा धान बेच्नुपर्दा चौधरी खिन्न छन्। त्यसैकारण सरकारले घोषणा गर्ने समर्थन मूल्य लोकप्रिय नारा मात्रै भएको उनि बताउँछन्। मूल्य तोकेपछि किसानको धान पनि सहजरूपमा किनिदिनुपर्यो नि !, चौधरी भन्छन्, किसानले राहत नपाउने भए यो त सस्तो नारा मात्रै भयो नि ! धान रोप्नुअघि नै सरकारले न्यूनतम समर्थन मूल्य तोके पनि बिक्री केन्द्र निश्चित हुनु, खाद्य संस्थानले निश्चित कोटा मात्रै खरिद गर्नु र बिक्री केन्द्रसम्म आम किसानको सहज पहुँच नहुदा समर्थन मूल्यको फाइदा आमकिसानले लिन नसकेको चौधरी बताउँछन्। किन बेच्छन् किसानले निजी खाद्य फर्मलाई ? ठूलो मात्रामा व्यावसायिक खेती गर्ने किसानले बिउ र मलखाद्य आदिको व्यवस्था गर्छन्। तर, आम किसानलाई भने समस्या हुन्छ। त्यसैकारण, खेती गर्नुअघि नै खाद्य व्यापारीबाट धान बिक्री गर्ने शर्तमा किसानहरू बिउ, मलखाद्य लिन्छन्। कतिपयले नगदसमेत लिइसकेका हुन्छन्। व्यापारीबाट झन्डै चार महिनासम्म उधारोमा बिउ र मलखाद्य लिएका किसान तिनै व्यापारीलाई सस्तोमा धान बिक्री गर्न बाध्य हुन्छन्। धानको बिउ नै निजी फर्मबाट ल्याएर रोपिएको हो, धेरै वर्षदेखि उहाँ (व्यापारी) लाई धान बिक्री गर्दै आइरहेका छौं, समर्थन मूल्यबारे जानकारी नै नपाएका पुरन पाण्डेले भने, व्यापारीसँगको सम्बन्ध, उधारोमा लिएको बिउ, मल आदिले हामी कम मूल्य पाए पनि यहाँ नै बेच्दै आएका छौं। खाद्य संस्थानले धान बिक्रीका लागि लगाउने काँटा (धान खरिद गर्ने स्थान) भएको स्थानसम्म किसानको पहँुच नहुँदासमेत समर्थन मूल्यको फाइदा आमकिसानले पाउन सकेका छैनन्। जेठ, असारकै महिनादेखि धान खरिद गर्ने व्यापारीले किसानलाई बिउ, मलखाद्य र नगद रुपैयाँसमेत लगानी गरेको हुन्छ, खाद्य व्यापारी रघु उपाध्याय भन्छन् व्यापारीले सुरुमै लगानी गर्दा अलिकति फाइदा त लिन्छन नै। किसानको उत्पादन हुने कि नहुने, रकम फिर्ता हुने कि नहुने ? लगायतका जोखिम पनि त्यत्तिकै हुनाले समर्थन मूल्यभन्दा कममा व्यापारीले धान खरिद गरेका हुन्छन्। अर्को कुरा खाद्यको काँटा किसानको पहुँचमा छैन, टाढा पर्छ। लक्षित कोटा नै खरिद गर्न सक्दैन संस्थान सरकारको स्वामित्वमा रहेको खाद्य व्यवस्था तथा व्यापार कम्पनी लिमिटेडले किसानको धान समर्थन मूल्यमा खरिद गर्छ। खाद्य कम्पनीको प्रादेशिक कार्यालय धनगढीले यसवर्ष कैलालीको टीकापुर, धनगढीको मोहनपुर, भजनी, जोशीपुर, सत्ती, गौरीगंगा र हसुलियामा धान खरिद गर्यो। टीकापुरलाई मुख्य धान खरिद केन्द्र तोकेको कम्पनीले जिल्लाबाट ५५ हजार क्विन्टल धान खरिद गर्ने लक्ष्य लिएको थियो। तर, पुस १५ सम्म ३५ हजार क्विन्टल मात्रै धान खरिद गरेको छ। त्यसयता धान खरिद प्रायः बन्द नै छ। कम्पनीका खाद्य वरिष्ठ सहायक पुष्प बजगाईंका अनुसार टीकापुरबाट १५ हजार, सत्तीबाट १० हजार २६५, जोशीपुरबाट ४ हजार १४२, भजनीबाट २ हजार ६००, धनगढीको मोहनपुरबाट २ हजार ६८ र गौरीगंगाबाट ३ सय क्विन्टल धान खरिद गरिएको छ। हसुलिया र बर्दगोरियामा धान खरिद केन्द्र राखेका थियौं, यस वर्ष कुनै पनि किसान धान बिक्रीका लागि नआएकाले त्यहाँबाट धान खरिद हुन सकेन बजगाईंले भने, सरकारले निर्धारण गरेको समर्थन मूल्यबारे किसानलाई जानकारी नहुनुले पनि लक्ष्यअनुसारको धान खरिद हुन सकेको छैन। संस्थानले स्थानीय तहसँगको सहकार्यमा धान खरिद केन्द्रका रूपमा काँटा लगाउने गरेको बजगाईंले बताए। यस वर्ष जोशीपुरबाट काँटा लगाउन आग्रह भएपछि हामीले काँटा राखेका हौं, त्यहाँका किसानले धान बिक्रीमा राहत पाएका छन्। राम्रोसँग नसुकेको र राम्रोसँग सफा नगरेको धान कम्पनीले खरिद गर्दैन। समर्थन मूल्यका लागि धान खरिद गर्न सम्बन्धित जिल्लाका प्रमुख जिल्ला अधिकारीको अध्यक्षतामा स्थानीय खरिद समितिको बैठकले निर्णय गर्नुपर्छ। यस वर्ष कैलालीमा कात्तिक ११ गतेबाट धान खरिद गर्ने निर्णय भएको थियो। कम्पनीले किसानसँग धान खरिद गर्नका लागि नागरिकताको फोटोकपी, वडा कार्यालयले सिफारिस गरेको किसान प्रमाणित पत्र आदि अनिवार्य माग्ने गरेको छ। किसानले गरेको उत्पादनको प्रमाणित लिन वडा कार्यालय धाउनुपर्ने, नागरिकता राख्नुपर्ने, कम्पनीले धान काँचोभन्दै खरिद नगर्ने जस्ता समस्या किसानले भोग्दै आएका छन् जानकी गाउँपालिका४ मुनुवाका दीपक कठरियाले भने, ट्र्याक्टर, डन्लप (बयलगाडा) मा किसानले धान लगेर गयो, खाद्यले सफा छैन, काँचो छ भनेर फिर्ता पठाइ दिन्छ, त्यही भएर पनि किसानहरू सस्तोमा निजी खाद्य फर्मलाई धान बिक्री गर्न बाध्य हुन्छन्। किसानको उत्पादन सहज रूपमा किसानकै बारीबाटै खरिद गर्ने व्यवस्था सरकारले गर्नुपर्ने उनले बताए। मुलुकभर ४ प्रतिशतले बढ्यो धान उत्पादन कृषि तथा पशुपन्छी विकासमुलुकभर ४ प्रतिशतले बढ्यो धान उत्पादन मन्त्रालयले सार्वजनिक गरेको तथ्यांकअनुसार यो वर्ष धान उत्पादन ४०४ प्रतिशतले बढेको छ। मन्त्रालयका प्रवक्ता डाक्टर मनिता जोशी वैद्यले अन्नपूर्ण पोस्ट्लाई दिएको जानकारीअनुसार यो वर्ष ५९ लाख ५५ हजार ४७६ मेट्रिक टन धान उत्पादन भएको छ। चैते र वर्षे दुबैगरी चालु आर्थिक वर्षमा १४ लाख २० हजार ६३६ हेक्टर क्षेत्रफलमा धान खेती गरिएको थियो, प्रवक्ता डाक्टर वैद्यले भनिन्, उत्पादकत्व बढेको भए पनि धान खेतीको क्षेत्रफल भने गत आर्थिक वर्षको तुलनामा १२८ प्रतिशतले कम हो। प्रवक्ता वैद्यले यो वर्ष औसत उत्पादकत्व ४१९ मेट्रिक टन प्रतिहेक्टरमा पुगेको बताइन्, जुन हालसम्मकै उच्च हो। समग्रमा चैते धानको उत्पादकत्व वर्षेको भन्दा बढी देखिएको मन्त्रालयले जनाएको छ। गण्डकी र कर्णालीमा घट्यो, अरूमा बढ्यो यस वर्ष कोशी, मधेस, लुम्बिनी र सुदूरपश्चिम प्रदेशमा धान उत्पादनमा वृद्धि भएको छ। गण्डकी र कर्णाली प्रदेशमा भने धानको उत्पादन घटेको छ। आर्थिक वर्ष ०८००८१ को तुलनामा धान खेती हुँदै आएको जमिन १ दशमलब २८ प्रतिशतले घटेको छ। उत्पादनयोग्य जमिनको क्षेत्रफल घट्नुले पनि समग्र उत्पादनमा असर पुर्याउँछ। अन्नभण्डारका रूपमा रहेको सुदूरपश्चिमको कैलाली र कञ्चनपुरको धान उत्पादनले सुदूर पहाडका सात जिल्लामा धान, चामल उपलब्ध गराउँदै आएका छन्। धान र चामलको मागको तुलनामा उत्पादन भने हुन सकेको छैन। जसले गर्दा विभिन्न देशबाट चामल, धान आयात गर्नु परिरहेको छ। उचित मलखाद्य तथा बिउको समयमै व्यवस्थापन हुन नसक्नु, कृषियोग्य जमिनको क्षेत्रफल घट्दै जानु, उत्पादन प्रोत्साहन गर्ने सरकारको नीति निकै फितलो हुनुले बर्सेनि अर्बौंको धान र चामल विभिन्न देशबाट आयात गर्नु परिरहेको हो। पहिचान नै नगरी समर्थन मूल्य तोक्ने अभ्यासले मात्र धानलगायत कृषि उत्पादनको बजारको समस्या समाधान हुँदैन। कृषि क्षेत्र मूलतः अनौपचारिक क्षेत्रका रूपमा रहेकाले बजार मागमा आधारित रहेर बजारले नै प्रतिस्पर्धी मूल्य निर्धारण गर्न सक्ने अवस्था छैन। अनिरुद्र न्यौपाने, अर्थशास्त्री भन्सार विभागको तथ्यांकअनुसार आर्थिक वर्ष २०८००८१ को असार मसान्तसम्म २२ अर्ब २३ करोड ९ लाख ४४ हजार बढी रुपैयाँको धान तथा चामल आयात भएको छ। मुख्य रूपमा भारत, चीन, थाइल्यान्ड, इटाली, इन्डोनेसिया, अमेरिका लगायतका देशबाट नेपालीको मूल खाद्यान्न मानिएको धान र चामल आउने गरेको हो। कहाँ छ समस्या ? देशभित्र उत्पादन बढाउने, कृषकको उत्पादनको खरिद ग्यारेन्टी गर्ने र मूल्य निर्धारण गर्ने लक्ष्यका साथ सुरु गरिएको न्यूनतम समर्थन मूल्य निर्धारण गर्दासमेत किसानहरूले यसको लाभ लिन सकेका छैनन्। अर्कोतिर मुलुकको बजार प्रणाली प्रतिस्पर्धी छैन। बजार प्रणालीले काम नगर्दा वस्तु तथा सेवाको उत्पादक र उपभोक्ता मूल्यको बीचमा ठूलो अन्तर छ। कृषि क्षेत्र मूलतः अनौपचारिक क्षेत्रका रूपमा रहेकाले बजार मागमा आधारित रहेर बजारले नै प्रतिस्पर्धी मूल्य निर्धारण गर्न सक्ने अवस्था छैन। यस्तो अवस्थामा कृषकले उत्पादनको न्यूनतम मूल्य पाउन सकून् भन्नका लागि सरकारले न्यूनतम समर्थन मूल्य तोक्ने गरेको हो, युवा अर्थशास्त्री अनिरुद्र न्यौपाने भन्छन्, तर कृषि क्षेत्रको संरक्षणका लागि अल्पकालीन साधन भए पनि बजारीकरणको समस्याको दिगो समाधानको विकल्प होइन, कृषिलाई औपचारिक कृषि व्यवसाय र कृषकलाई कृषि उद्यमी बनाउने गरी सरकारले काम गर्नुपर्छ। धानको सन्दर्भमा पनि यो नै प्रमुख आवश्यकता हो। न्यौपानेका अनुसार मुलुकको बजार प्रणालीले प्रभावकारी काम गर्न नसक्नुका आन्तरिक र बाह्य कारणको पहिचान गरी सुधार गर्नेतर्फ सरकारले ध्यान दिन सकेको छैन। बजार प्रणालीले काम नगर्नुका कारण पहिचान नै नगरी समर्थन मूल्य तोक्ने अभ्यासले मात्र धानलगायत कृषि उत्पादनको बजारको समस्या समाधान हुँदैन, न्यौपानेले भने। खाद्यका लागि कृषि अभियानका संयोजक उद्धब अधिकारी सरकारले तोक्ने समर्थन मूल्यको व्यावहारिक कार्यान्वयन नभएको बताउँछन्। समर्थन मूल्य तोकि दिने र कोटा प्रणाली राखेर खाद्य संस्थानलाई खरिद गर्ने त्यो पनि खाद्यान्न व्यापारीहरूले धान उठाई सकेपछि ढिलो गरी निर्णय गर्ने परिपाटीले सरकारले दिएको अनुदान कुनै न कुनै नाममा वास्तविक किसानसँग पुग्दैन। बिचौलिया वा व्यापारीसँगै रहने यो खालको संयन्त्रले देशमा कृषि क्षेत्र उभो लाग्दैन, अधिकारीले भने, सरकारले व्यापारीलाई मूल्य निर्धारणमा काउन्टर दिनका लागि समर्थन मूल्य तोक्ने गरिएको हो, तर यो मूल्यले पनि घटीमा बेच्दा पनि किसानलाई थप रकम क्षतिपूर्ति दिने गरी संयन्त्र बनाउन सकेको छैन। त्यसैकारण सरकारले तोक्ने समर्थन मूल्यको औचित्य कसरी पुष्टि हुन सक्छ ? अभियन्ता अधिकारी सरकारले किसानको सबै धान किनेर भण्डारण गर्ने, सुकाउने, स्टोर गर्ने, कुट्ने र सस्तो मूल्यमा उपभोक्तालाई चामल बेच्ने संयन्त्र निर्माण गरेर मात्रै समर्थन मूल्य व्यवहारमा लागु हुने बताउँछन्। अहिलेको अवस्थामा समर्थन मूल्यले फुलफेजमा काम गर्दैन, नाम मात्रैका लागि हुन्छ अधिकारीले थपे, यसले किसानले खासै फाइदा लिन सकेका छैनन्, थोरै फाइदा भएको छ, त्यो पनि व्यापारीलाई हो। मुलुकको हिमाली क्षेत्रदेखि तराईसम्म धान फल्छ। त्यसैकारण समर्थन मूल्यको दृष्टिकोणमै दोष देख्छन्, कृषि विज्ञ डाक्टर कृष्णप्रसाद पौडेल। अहिलेको अवस्थामा समर्थन मूल्य तराईका केही जिल्लाका धान खरिद केन्द्र भएको क्षेत्रका किसानका लागि मात्रै हो, यसले समग्र देशका कृषकको मागलाई सम्बोधन गर्न सकेको छैन, कृषि विज्ञ डाक्टर पौडेलले भने, किसानले चाहेको बेला बीउ, मलखाद्य पाउन सकेका छैनन्, मल र बिउमा अनुदान दिएको छैन। अनि किसानले भनेको बेला बिक्री गर्नसमेत पाउँदैनन्, त्यसले समर्थन मूल्य सरकारको थेगो मात्रै हो, यसको औचित्य छैन। कृषिको उत्पादन र उत्पादकत्व बढाउन सरकारले ठोस कृषि नीति नै बनाउन नसकेको पौडेलको जिकिर छ। कृषि तथा पशुपन्छी विकास मन्त्रालय, कृषि विभागका महानिर्देशक प्रकाशकुमार सञ्जेल भने सरकारले धानको समर्थन मूल्य तोक्ने विषय मूल्य नियन्त्रणको बेञ्चमार्क भएको दाबी गर्छन्। सरकारले कृषकको सबै धान खरिद गर्नसक्ने पुँजी छैन, खाद्य कम्पनीले थोरै मात्रामा खरिद गर्छ, कतिपय सहकारीले खरिद गर्ने गरी सम्झौता भएको छ, त्यो पनि पर्याप्त मात्रामा छैन, महानिर्देशक सञ्जेलले भने, त्यसैले न्यूनतम् समर्थन मूल्य तोकेर सरकारले मूल्य नियन्त्रणको टुल्सका रूपमा काम गरिरहेको छ, किसानले पूरै फाइदा लिन नसके पनि तुलनात्मक रूपमा धानको बिक्री मूल्य पाइरहेका छन्। धान खेतीतर्फ किसानलाई आकर्षित गर्न, उत्पादन बढाउन प्रोत्साहित गर्न र किसानको उत्पादनको न्यूनतम मूल्य किसानलाई उपलब्ध गराउन सरकारले केही वर्षअघिदेखि धानको न्यूनतम् समर्थन मूल्य तोक्दै आएको छ। सरकारको नीतिगत निर्णयको कार्यान्वयन गर्ने संयन्त्र पूर्ण नहुनु, खाद्य संस्थानका गोदामहरूमा सरकारको लगानी नहुनु, भएका गोदामहरूसमेत भत्किने अवस्थामा हुनु र आम किसानलाई समर्थन मूल्यबारे पर्याप्त जानकारी नहुनुले पनि यसको कार्यान्वयन हुन सकेको छैन। त्यसैकारण धान खरिद केन्द्र आसपासका थोरै किसानले मात्रै धानको समर्थन मूल्यको फाइदा लिइरहे पनि अधिकांश किसान समर्थन मूल्यभन्दा कममै धान बिक्री गर्न बाध्य छन्। देशमा खेती गर्ने उमेर समूहका युवाहरूको पलायन, कृषिजन्य उत्पादनका लागि उचित नीति र त्यसको कार्यान्वयन हुन नसक्दा वर्षेनी नेपालले अर्बौं रुपैयाँको धान तथा चामल आयात गरिरहेको छ। किसानले भनेको बेला धान बिक्री गर्नसमेत पाउँदैनन्, त्यसैले समर्थन मूल्य सरकारको थेगो मात्रै हो, यसको औचित्य छैन। अर्कोतिर समर्थन मूल्य तराईका केही जिल्लामा धान खरिद केन्द्र भएका क्षेत्रका किसानका लागि मात्रै हो, यसले समग्र देशका कृषकको मागलाई सम्बोधन गर्न सकेको छैन । डा कृष्णप्रसाद पौडेल, कृषिविज् उत्पादनको अनुपातमा न्यून खरिद धानको न्यूनतम समर्थन मूल्य तोकेर खरिद आश्वासन दिने गरिए पनि खाद्य कम्पनीमार्फत न्यून मात्रामा मात्रै धान खरिद हुने गरेको छ। कृषिज्ञान केन्द्र कैलालीका अनुसार यसवर्ष कैलालीमा ३ लाख २४ हजार मेट्रिक टन धान उत्पादन भयो। जबकी खाद्य कम्पनीले जम्मा ३५ हजार क्विन्टल मात्रै खरिद गरेको छ। अन्य धान समर्थन मूल्यभन्दा कम मूल्यमा निजी खाद्य व्यापारीले खरिद गर्ने गरेका छन्। कैलालीमा यस वर्ष ६८ हजार ५४१ हेक्टर क्षेत्रफलमा बर्खे धानखेती गरिएकामा ४ दशमलव ७४ मेट्रिक टन प्रतिहेक्टर धान उत्पादन भएको कृषि ज्ञान केन्द्रका सूचना अधिकारी शंकरदत्त अवस्थीले जानकारी दिए। अवस्थीका अनुसार गत वर्षको तुलनामा यसवर्ष शून्य दशमलव दुई प्रतिशतले बर्खे धान उत्पादनमा वृद्धि भयो। गत वर्ष पनि सोही क्षेत्रफलमा धानखेती गरिएकामा ३ लाख २३ हजार २८० मेट्रिक टन धान उत्पादन भएको थियो। गत वर्ष र यस वर्ष बराबरी क्षेत्रफलमा बर्खे धानखेती गरिएको थियो। उत्पादन भने खासै बढ्न सकेन, झिनो मात्रामा बढेको देखिन्छ सूचना अधिकारी अवस्थीले भने गत वर्ष धानको उत्पादकत्व चार दशमलव ७२ मेट्रिक टन प्रतिहेक्टर रहेको थियो।"
"माओवादीले भन्यो, संविधान संशोधनभन्दा कार्यान्वयन आवश्यक","काठमाडौं : विपक्षी माओवादी केन्द्रले संविधान संशोधनभन्दा प्रभावकारी कार्यान्वयन गर्नुपर्ने निष्कर्ष निकालेको छ। मंगलबार सम्पन्न केन्द्रीय समिति बैठकले संविधान कार्यान्वयनमा जोड दिएको हो। संशोधन गर्ने नै हो भने जनताको अधिकार कटौती गर्न नहुने निर्णय भएको पार्टीका उपाध्यक्ष तथा प्रवक्ता अग्निप्रसाद सापकोटाले जनाए। तीन दिनसम्म चलेको माओवादीको आठौं केन्द्रीय समितिको पूर्णबैठकमा संविधान संशोधनको एजेन्डामा पनि छलफल भएको थियो। संविधान संशोधन गर्ने हो भने अग्रगमनतिर सोच्नुपर्छ। महिला, दलित, जनजाति, मुस्लिमलाई विशेष अधिकार दिनुपर्छ। महिलालाई ३३ प्रतिशतबाट ५० प्रतिशत अधिकार दिनुपर्छ। दलितको १३ प्रतिशत जनसंख्या त्यहीअनुसार अधिकार दिनुपर्छ। मुस्लिमलाई विशेषअधिकार दिलाउन सक्नुपर्छ, प्रवक्ता सापकोटाले बैठकमा भएको छलफलबारे उनले भने। निर्वाचन प्रणालीमा ध्यान दिनु पर्ने माओवादी बैठकले एजेन्डा बनाएको छ। संविधान संशोधन गर्दा अब प्रत्यक्ष कार्यकारी राष्ट्रपति प्रणाली लागू गर्नुपर्छ। पूर्णसमानुपातिक निर्वाचन प्रणालीतिर जानु पर्छ, प्रवक्ता सापकोटाले भने, संविधान संशोधन गर्दा जनताको अधिकार कटौतीका लागि होइन् बिस्तारका लागि सोच्नु पर्छ। राष्ट्रिय बहस सञ्चालन गरे मात्रै संविधान संशोधनतिर सरकारले कदम चाल्नुपर्नेमा उनले जोड दिए। अभियानपछि मात्रै महाधिवेशन माओवादीले एक वर्षपछि मात्रै महाधिवेशन गर्ने भएको छ। विशेष महाधिवेशन गर्ने भनेको माओवादीले अब अभियान चलाएर एकैपटक महाधिवेशनमा जाने निर्णय गरेको छ। ६ महिना अभियानमा गएर असारमा केन्द्रीय समिति बैठक आयोजना गरी अहिलेको केन्द्रीय समितिलाई महाधिवेशन आयोजक समितिमा बदलेर महाधिवेशनको तयारीमा जाने अध्यक्ष पुष्पकमल दाहाल(प्रचण्ड)ले बैठकमा घोषणा गरेका थिए। अभियानबाट व्यापक रुपमा जनताको सुझाव आउँछ। ६ महिने अभियान पनि अन्ततःः महाधिवेशनकै तयारी हुने छ, बैठकमा प्रचण्डले भने, माघ महिनाभरि अभियानको तयारी गर्छौं। फागुन १ गते जनयुद्ध मनाएर हुलाकी र पूर्वपश्चिम राजमार्ग केन्द्रीत जनतासँग माओवादी अभियान सञ्चालन गर्छौं। त्यस्तै चैतमा तयारी गरेर वैशाख महिनाभरि हिमाली र मध्यपहाडी क्षेत्रलाई मध्यनजर गरी मध्य पहाडी लोकमार्गमा जनतासँग माओवादी अर्को अभियान सञ्चालन गर्छौं। बल्ल केन्द्रीय सदस्यलाई जिम्मेवारी दिँदै माओवादी बैठकले सबै नेताहरूलाई जिम्मेवारी दिएर काममा खटाउने निर्णग बैठकले गरेको छ। सबै नेतालाई पालिका र वडासम्म पुग्ने गरी केन्द्रीय कार्यालयले एक हप्ताभित्र कार्य विभाजन गर्दै अन्तिम रूप दिनेछ। माघको पहिलो सातासम्म तल सर्कुलर पठाउनेपार्टी अध्यक्ष प्रचण्डले बैठकमा नेताहरू योजना सुनाए। पार्टी एकता पनि प्राथमिकतामा बैठकले विचार मिल्ने पार्टीसित पार्टी एकताको तयारी गर्न उच्चस्तरीय पार्टी एकता संवाद समिति गठन गरेको छ। समितिले चाँडै एकता वार्ताको पहल गर्ने बैठकले निर्णय गरेको हो। बैठकमा प्रचण्डले प्रस्तुत गरेको पार्टी रूपान्तरण र पुनर्गठनको संकल्प, आजको ऐतिहासिक आवश्यकता शीर्षकको राजनीतिक प्रस्ताव सर्वसम्वतरुपमा बैठकले पास गरेको छ। त्यसैगरी बैठकले माओवादी नेताहरूको सम्पत्ति सार्वजनिक गर्ने निर्णयसमेत गरेको छ। त्यसको अनुगमनको जिम्मा पार्टीको लेखा आयोगलाई दिइएको छ।"
दुबईमा पासपोर्ट नवीकरण गर्नै सास्ती,"दुबई : दुबई बस्ने झापाकी मुना अधिकारीको पासपोर्टको म्याद फेब्रुअरी ५ मा सकिँदै छ । अनलाइनमार्फत मुनाले फारम भर्न प्रयास गरेको एक महिनाभन्दा बढी भयो । तर, सकिनन् । त्यसैकारण मुनाले ५० दिर्हाम (१ हजार ८ सय ५० रुपैयाँ) दिएर टाइपिङ सेन्टरलाई पासपोर्ट बुझाइन् । टाइपिंग सेन्टरले पनि भोलिभोलि भन्दै झुलाइएको दुई साता भयो । अनलाइनमा कहिले खुल्छ र कहिले बन्द हुन्छ भन्ने नै थाहा नपाएर टाइपिंग सेन्टरलाई फाराम भर्न दिन बाध्य भइयो, स्नातकसम्म अध्ययन गरेकी मुनाले भनिन्, अझैसम्म फारम भरिएको छैन । फाराम भरेपछि कहिले फोटो खिच्ने पालो आउने हो, त्यसको पनि टुंगो छैन । अब कहिले नयाँ पासपोर्ट आउने त्यो पनि टुंगो भएन । फुजेराहमा कार्यरत सुर्खेतका जीवन शाहीले दुबईकै एउटा टाइपिंग सेन्टरलाई ३ सय ७५ दिराम तिरेर पासपोर्ट बनाए । ३४ पेजको पासपोर्ट नवीकरण शुल्क २ सय दिराम भए पनि १ सय ७५ दिराम सेवा शुल्क र कुरियर सेवाबापत तिर्नु परेको हो । फेरि आउनु परे गाडी भाडा धेरै तिर्नुपर्छ, त्यसैले व्यवसायीले जति भने पनि तिर्न बाध्य भइन्छ, शाहीले भने । युनाइटेड अरब इमिरेट्स (यूएई) मा रहेका नेपाली श्रमिकहरूले पासपोर्ट नवीकरणमा सास्ती बेहोर्नु परिरहेको छ । नेपाली दूतावास अबुधावीले भने श्रमिकहरूको सेवाका लागि प्राथमिकताको साथ पासपोर्ट नवीकरण गर्ने काम भइरहेको जनाएको छ । दूतावासले जनवरी ५ तारिखका दिन अबुधावीबाट ३ सय किलोमिटर टाढा घुम्ती शिविर सञ्चालन गरेको थियो । उक्त शिविरमा ३ सय ३५ जनाको पासपोर्ट नवीकरण गरिएको र ५ सय ५० जनालाई श्रम नवीकरण, विप्रेषण र अन्य जनचेतना प्रदान गरिएको जनाएको छ । दूतावासमा दैनिक २ सय जनाको मात्र पासपोर्टको नवीकरण गर्ने गरिएको छ । यसरी कोटा सिस्टमले हजारौं श्रमिकहरूको पासपोर्ट अनलाइन फारम भर्न टाइपिङ सेन्टरमा थन्किएका छन् । यसअघि दूतावासले दैनिक ३ सय ५० भन्दा बढी पासपोर्ट नवीकरण गरेको थियो । दूतावासले एक विज्ञप्ति जारी गर्दै म्याद सकिएको, भिसाको म्याद सकिएको र हराएर समस्यामा परेका सेवाग्राहीलाई प्राथमिकतामा राखेको जानकारी दिएको छ । यद्यपि दूतावासको सेवा प्रवाह श्रमिकमैत्री नभएको श्रमिकहरूले गुनासो गरेका छन् । अबुधावी बस्ने भोजपुरकी मन्दिरा बस्नेतले त आफूलाई कर्मचारीले ह्यारेसमेन्ट गरेको गुनासो गरेकी छिन् । बस्नेतले आफ्नो गुनासो दूतावासमा सुनाइदिन आग्रह गरेकी छिन् । बाराका सुमन सिंहले पनि दूतावासको कर्मचारीले रुखो व्यवहार गरेको अनुभव सुनाए । नेपाली दूतावासका द्वितीय सचिव तिलबहादुर सुनारले कर्मचारीको अभावले भनेजस्तो सेवा प्रवाह गर्न कठिनाइ भइरहेको बताए । उपलब्ध जनशक्तिले काम गर्दा अहिले दूतावास गुडिरहेको अवस्थामा सेवा दिइरहेको उनको दाबी छ । यूएईमा रहेका नेपालीहरूको संख्यालाई मध्यनजर गर्दै अरू दुई जना थप जनशक्ति भए दूतावासले उड्ने गरी सेवा प्रवाह गर्ने सुनारले बताए । दूतावासकी उपनियोग प्रमुख रञ्जिता दाहालले भने आफूहरू पासपोर्ट नवीकरणलाई सहज बनाउन प्रयासरत रहेको बताइन् । यद्यपि दाहालले पनि दूतावासले अहिले लागू गरिरहेको कोटा प्रणाली सही रहेको दाबी गरिन् । बजारमा श्रमिकहरूको पासपोर्ट नवीकरणमा हाहाकार स्थितिलाई सम्बोधन गर्न घुम्ती शिविरबाहेक दूतावासको कुनै योजना देखिएको छैन । गैरआवासीय नेपाली संघ यूएईका अध्यक्ष विकास शाहीले पासपोर्ट नवीकरणको समस्या तुरुन्त सामाधान खोजिनुपर्ने बताए । सामान्य श्रमिकले आफैं फारम भर्ने अवस्था नरहेको भन्दै शाहीले सहज तरिकाले फारम भर्नभराउन दूतावासलाई सहयोग गर्न तयार रहेको बताए ।"
"अमेरिकाको लस एन्जलसमा आगलागी, १३ हजार भवन जोखिममा",वासिङटन डिसी : अमेरिकाको लस एन्जलसको जंगलमा लागेको आगो फैलिएको छ। २० एकड क्षेत्रफलमा सुरु भएको आगलागी केही घण्टामै १२ सय एकडमा फैलिएको बीबीसी समाचारमा उल्लेख छ। दमकल विभागले आगलागी भएको क्षेत्रबाट ३० हजार मानिसलाई बाहिर निकाल्न निर्देशन दिइएको बताएका छन्। यस वनको आगलागीबाट १३ हजार भवन जोखिममा छन्। केही भिडियो फुटेजमा प्यासिफिक पालिसेड क्षेत्रका घरहरू नजिकका क्षेत्रहरूबाट बाक्लो धुवाँ निस्किरहेको देखिन्छ। यहाँ बसोबास गर्ने मानिसहरू आफ्नो घर र सवारीसाधन छोडेर भागेका देखिन्छन्। क्यालिफोर्नियामा लाखौं मानिसहरूका लागि चेतावनी जारी गरिएको छ। आगो अझै फैलिने खतरा भएको जनाइएको छ।
"आसामको कोइला खानीमा फसेका एक मजदुरको शव फेला, अरुको खोजी कार्य जारी","नयाँ दिल्ली : आसामको दिमा हासाओ जिल्लाको उमराङ्शु क्षेत्रमा कोइला खानीमा फसेका नौ कामदारमध्ये एक जनाको शव फेला परेको छ । आसामका मुख्यमन्त्री हिमन्त विश्व शर्माले सोसल मिडिया प्लेटफर्म एक्समार्फत उक्त जानकारी दिएका हुन्। त्यहाँ फसेका मध्ये एकजना नेपाली कामदार पनि रहेको जनाइएको छ। शव निकालिएको व्यक्तिको परिचय भने हालसम्म खुलाइएको छैन। आसाम राइफल्स, एनडीआरएफ र एसडीआरएफको संयुक्त टोली उद्धार कार्यमा संलग्न छ। उद्धारकर्मीहरूले निरन्तर कामदारहरूको खोजी गरिरहेका छन्। यसअघि एनडीआरएफ फर्स्ट बटालियनका डेपुटी कमान्डेन्ट एन तिवारीले समाचार एजेन्सी एएनआईलाई मंगलबार साँझ अपरेसन रोकिएको तर बुधबार बिहान फेरि सुरु भएको बताएका थिए। यी मजदुरहरू सोमबार बिहान करिब ८ बजे आसामको दिमा हासाओ जिल्लाको उमराङ्शु क्षेत्रमा रहेको कोइला खानीबाट कोइला निकाल्न गएका थिए । यी कामदारहरूलाई बचाउन एनडीआरएफका उद्धारकर्मीहरूले मंगलबार विभिन्न समयमा पाँच पटक खानीभित्र पसे तर कुनै सफलता प्राप्त भएन। बीबीसी"
"निकुञ्जले हवाई उडान खुलायो, वायुसेवाले खोजे सुरक्षाको प्रत्याभूति","काठमाडौं : सगरमाथा राष्ट्रिय निकुञ्ज क्षेत्रमा पर्ने खुम्बु क्षेत्रमा हवाई उडानको रोक खुलाए पनि वायुसेवा कम्पनीहरूले नउडाउने भएका छन् । सगरमाथा राष्ट्रिय निकुञ्जले खुम्बु क्षेत्रमा हवाई उडानअवतरणहोभरिङ गर्न वायुसेवा कम्पनीहरूलाई अनुरोध गरेको छ । निकुञ्जले मंगलबार विज्ञप्ति जारी गर्दै निकुञ्जकोे वन, वन्यजन्तु तथा जैविक विविधतामा कुनै किसिमको बाधा तथा असर नपुग्ने गरी उडान सुचारु गर्न अनुरोध गरेको हो । निकुञ्ज र खुम्बु पासाङल्हामु गाउँपालिकाको यही पुस १७ गतेबाट अत्यावश्यक बाहेक हेलिकप्टरको व्यावसायिक उडानमा रोक लगाएका थिए । गाउँपालिकाको रोकपछि वायुसेवा कम्पनीहरूले शान्तिसुरक्षाको कारण देखाउँदै त्यसको प्रत्याभूति नभएसम्मका पुस २१ गतेबाट अनिश्चितकालीन उडान स्थगन गरेका थिए । वायुसेवा कम्पनीहरूले स्टल उडानमा पनि रोक लगाउने चेतावनी दिएका थिए । वायुसेवा कम्पनीहरूको चेतावनीपछि निकुञ्जले उडान खुलाउने निर्णय गरेको हो । उक्त विज्ञप्तिमा भनिएको छ, निकुञ्ज क्षेत्रमा सेवा उपलब्ध गराइरहेका निजी हेलिकप्टर कम्पनीहरूलाई निकुञ्जको वन, वन्यजन्तु तथा जैविक विविधतामा कुनै किसिमको बाधा तथा असर नपुग्ने गरी निकुञ्जको अनुमति लिएर तया नियमानुसार तोकिएको राजस्व बुझाई प्रचलित कानुनअनुसार सुरक्षित तवरले हेलिकप्टरको उडानअवतरण होभरी गर्नगराउन हुन सबै हेलिकप्टर कम्पनीहरूलाई अनुरोध गरिन्छ, भनिएको छ । निकुञ्ज प्रशासनले उडानमा लगाएको रोक खुलाए पनि पूर्ण रूपमा शान्ति सुरक्षाको प्रत्याभूति नभएसम्म उडान सञ्चालन नगरिने वायुसेवा सञ्चालक संघ, नेपालका प्रथम उपाध्यक्ष प्रतापजंग पाण्डे बताउँछन् । स्थानीय युवा तथा संघसंस्थाहरूले विरोध गरिरहेको र हेलिप्याडहरूमा रातो झन्डा ठड्याइरहेको र अहिले नै उडान सुचारु गर्दा उडान सुरक्षामा चुनौती आउन सक्ने पाण्डेको भनाइ छ । निकुञ्ज नेपालको उच्च हिमाली पारिस्थितिकीय प्रणाली, वन वन्यजन्तु, जैविक विविधता तथा सांस्कृतिक सम्पदाको संरक्षणका लागि स्थापना गरिएको हो । यस निकुञ्जको जैविक विविधता तथा सांस्कृतिक सम्पदा विश्वका लागि अनुपम भएको कारणले यस राष्ट्रिय निकुञ्जलाई युनेस्कोले सन् १९७९ मा विश्व प्राकृतिक सम्पदामा सूचीकृत गरेको छ । बर्सेनि हजारौं पर्यटकहरू यस निकुञ्जको भ्रमणमा आउने गरेका छन् । जसको कारणले आर्थिक रूपमा राष्ट्रिय तथा स्थानीय अर्थतन्त्र तथा रोजगारीमा ठूलो टेवा पुगेको भनिएको छ । कोभिडपछिको समयमा निकुञ्जभित्र हेलिकप्टर उडानको गतिविधि बढिरहेको छ । यहाँ भएको विश्वको सर्वोच्च शिखर सगरमाथा लगायत हिमाल, तालतलैया तथा प्राकृतिक सुन्दरताको अवलोकन गर्न आउने पर्यटकहरूलाई सो स्थानको दृश्यावलोकन गर्न, पर्यटक तथा स्थानीय बिरामीको उद्वार गर्न, विकास निर्माणका सामग्री, खाद्यसामग्री तथा अन्य सामग्री ढुवानी गर्नेलगायतका कार्यका लागि निजी हेलिकप्टर कम्पनीहरूले सेवा दिँदै आइरहेका छन् । तर, पछिल्लो समयमा निकुञ्ज, खुम्बु पासाङल्हामु गाउँपालिकालगायत अन्य स्थानीय समूह तथा संघसंस्थाहरूले निकुञ्ज क्षेत्रभित्र हेलिकप्टर उडान तथा अवतरणका कारण निकुञ्जको वन, वातावरण तथा वन्यजन्तु सुरक्षा तथा बासस्थान संरक्षणमा चुनौती देखिएको भन्दै उडानमा रोक लगाएका हुन् । स्थानीय समूहहरूले हेलिकप्टर उडानमा लगाएको प्रतिबन्ध सम्बन्धमा सम्बन्धित पदाधिकारीहरूसँग वायुसेवा संघका प्राधिकारीहरूले पटकपटक वार्ता गरेका छन् । उडान प्रतिबन्धका सम्बन्धमा स्थानीय गाउँपालिका, पर्यटन मन्त्रालय, गृह मन्त्रालय, वन मन्त्रालय, नेपाल नागरिक उड्डयन प्राधिकरणका सरोकारवाला निकायहरूलाई वायुसेवा कम्पनीहरूले जानकारी गराएका छन् । खुम्बु क्षेत्र पदमार्गका लागि पर्यटकहरू माझ परिचित छ । यस क्षेत्रमा वार्षिक करिब ६० हजार पर्यटक आगमन हुने गरेको छ । त्यसमा करिब १५ प्रतिशत पर्यटकले हेलिकप्टरको प्रयोग गर्ने गरेका छन् । हेलिकप्टर कम्पनीहरूको वार्षिक कुल उडानमा करिब ६० प्रतिशत उडान यस क्षेत्रमा हुने गरेको पाण्डे बताउँछ । अहिले माउन्टेन फ्लाउट हुने समयमा उडानमा प्रतिबन्ध लगाउँदा वायुसेवा कम्पनीहरूको आम्दानीमा असर गरेको छ ।"
