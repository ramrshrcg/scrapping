शीर्षक,विवरण
नेपालको अटोमोबाइल क्षेत्रलाई बलियो बनाउन एनएभिटी र एनएडिएबीच सहमति,"काठमाडौं : नेपालको अटोमोबाइल क्षेत्रलाई बलियो बनाउन एनएभिटी र एनएडिएबीच सहमति भएको छ। आज श्रम, रोजगार तथा सामाजिक सुरक्षा मन्त्रालय अन्तर्गत रहेको राष्ट्रिय व्यावसायिक प्रशिक्षण प्रतिष्ठान (एनएभिटी) र नाडा अटोमोबाइल्स एशोसिएशन अफ नेपाल (एनएडिए) का प्रतिनिधिहरु बीच नेपालको अटोमोबाइल क्षेत्रमा कुशल श्रमिक र रोजगारीको बढ्दो माग पूरा गर्न तीन वटा क्षेत्रमा पारस्परिक सहकार्य गर्ने सहमति भएको हो। १ त्यसका लागि आवश्यक पाठ्यक्रम निर्माण, तालिम कार्यक्रम, र रोजगारीका लागि अवसरहरू सिर्जनागरी आवश्यक सुधार समेत गर्ने। २ दुवै संस्थाहरुले नेपालको अटोमोबाइल उद्योगहरुको वृद्धिका लागि नविनतम अध्ययन अनुसन्धानलाई अघि बढाउने। र ३ यस्तो पारस्परिक सहकार्य मार्फत उद्योगको आवश्यकताहरु र कर्मचारीहरुको क्षमता बीचको खाडल पूरा गर्ने। ४ लेवल एक बाट तालिमको शुरुआत गर्ने र क्रमसः लेवेल दुईमा जाने। ५ आवश्यकता अनुसार पाठयक्रम बनाउने र त्यसका लागि आवश्यक ओरिएण्टेशन दिलाउने। ६ तालिम र पाठयक्रम निर्माणका लागि एनएभिटीले एनएडिएसंग सहमतीगरी (एमओयु) अघि बढने। छलफलमा नाडाकातर्फबाट अध्यक्ष करणकुमार चौधरी, उपाध्यक्ष राजनबाबु श्रेष्ठ र महासचिव सुरेन्द्रकुमार उप्रेती समेतको उपस्थित थियो। दुई निकायहरु बीच भएको यस्तो ऐतिहासिक पारस्परिक सहमतीले अटोमोबाइल क्षेत्रमा योग्य र सक्षम श्रमिकहरुको आपूर्तिमा निरन्तरता र सहजता आउने अपेक्षा समेत राखिएको छ।"
स्कटल्यान्डका तीन शहरमा लन्डन दूतावासको घुम्ती सेवा,"लन्डन : स्कटल्यान्डका विभिन्न तीन शहरमा लन्डनस्थित नेपाली दूतावासले घुम्ती सेवा प्रदान गरेको छ। एबरडिन, एडिनबरा र ग्लास्गोमा एकएक दिन गरी जम्मा तीन दिन चलाइएको घुम्ती डेस्कबाट करिब २ सय नेपालीले लाभ लिएका छन्। एनआरएनए स्कटल्यान्डको समन्वय र स्थानीय नेपाली संघसंस्थासमेतको सहयोगमा फेब्रुअरी १ तारिखमा एबरडिन, २ तारिखमा एडिनबरा र ३ तारिखमा ग्लास्गोमा सेवा दिइएको थियो। एबरडिनमा ३५, एडिनबरामा ८० र ग्लास्गोमा ७७ जना स्थानीय नेपालीले सेवा लिएको एनआरएनए स्कटल्यान्ड अध्यक्ष दिवाकर पाण्डेले जानकारी दिए। घुम्ती डेस्कबाट अधिकांशले पासपोर्ट नवीकरणको आवेदन भरेका छन्। अन्यले वारेसनामा, एनआरएनए कार्ड, नयाँ पासपोर्ट, भिसालगायतका सेवा पनि लिएका छन्। संकलित आवेदनमध्ये दूतावासबाटै पूरा हुने कागजातहरू केही दिनभित्रै हुलाकमार्फत सेवाग्राहीलाई पठाइनेछ। नेपाल पठाउनुपर्ने पासपोर्टसहितका आवेदनहरू पनि केही सातामा काम सकिएपछि स्कटल्यान्डसम्मै पुर्याइने दूतावासले जनाएको छ। घुम्ती डेस्क लिएर उपनियोग प्रमुख विपिन दुवाडी नेतृत्वको दूतावासको टोली स्कटल्यान्ड पुगेको थियो। दूतावासको सेवा लिन कम्तीमा २ दिन बिदा मिलाएर आठ दश घण्टाको यात्रा गरी लन्डन जानुपर्ने बाध्यता छ। हवाई मार्ग पनि झन्झटिलो र खर्चिलो छ, एनआरएनए स्कटल्यान्डका अध्यक्ष दिवाकर पान्डेले सुनाए, घरदैलोमै आएर दूतावासले सेवा दिँदा निकै सहज भएको छ। दूतावासका उपनियोग प्रमुख दुवाडीले तीन दिने घुम्ती सेवामा सेवाग्राहीको उत्साहजनक सहभागिता रहेकोमा खुसी व्यक्त गरे। भौगोलिक हिसाबले निकै टाढा र उल्लेख्य संख्यामा रहेको नेपालीको बसोबासलाई ध्यानमा राखेर स्कटल्यान्डमा घुम्ती सेवा दिइएको उनले बताए। आवश्यकताका आधारमा बेलायतका अन्य क्षेत्रमा पनि घुम्ती डेस्कहरू सञ्चालन गर्दै जाने योजना रहेको उपनियोग प्रमुख दुवाडीले जनाए।"
राष्ट्रपति पौडेल र बेलायती राजकुमारबीच भेटवार्ता,"काठमाडौं : राष्ट्रपति रामचन्द्र पौडेलसँग नेपाल भ्रमणमा रहेका बेलायतका राजकुमार डुयक अफ एडिनब्रा एडवार्डले शिष्टाचार भेटवार्ता गरेका छन्। राष्ट्रपति भवन शीतल निवासमा आज भएको शिष्टाचार भेटमा उनीहरूबीच द्विपक्षीय आपसी हितका विविध विषयमा छलफल भएको राष्ट्रपतिको कार्यालयले जनाएको छ। भेटमा राष्ट्रपति पौडेलले जलवायु परिवर्तन आजको विश्वको प्रमुख चिन्ताको विषय भएकाले यो समस्या समाधानका लागि सबै मिलेर काम गर्नुपर्ने बताए। 'जलवायु परिवर्तन आज विश्वको प्रमुख चिन्ताको विषय बनेको छ। यसको प्रत्यक्ष मारमा परेको नेपालले विभिन्न अन्तर्राष्ट्रिय मञ्चहरूमा हिमाल संरक्षणको विषयलाई प्रमुखताका साथ आवाज उठाउँदै आएको छ,' राष्ट्रपति पौडेलको भनाइ उद्धृत गर्दै उनका प्रेस सल्लाहकार किरण पोखरेलले जानकारी दिए। नेपालले सगरमाथा संवादको थालनी गर्न लागेको राष्ट्रपति पौडेलले जानकारी गराएका थिए। उक्त मञ्चको पहिलो संस्करण आगामी १६ देखि १८ मेसम्म काठमाडौंमा जलवायु परिवर्तन, हिमाल र मानवको भविष्य विषयमा आयोजना हुन गइरहेको उनको भनाइ थियो। राष्ट्रपति पौडेलले बेलायतका राजपरिवारका सदस्यहरूबाट विभिन्न समयमा हुँदै आएका नेपाल भ्रमणले दुई देशबीच रही आएको सुमधुर सम्बन्धलाई अझ मजबुत पार्न योगदान दिएको बताए। उनले महारानी एलिजाबेथ द्वितीय र राजकुमार फिलिपबाट सन् १९६० र १९८६ मा नेपालको राजकीय भ्रमण भएको स्मरण गरे। 'नेपाल र बेलायतबीच सदियौंदेखि घनिष्ट सम्बन्ध रही आएको छ। महत्त्वपूर्ण विकास साझेदारसमेत रहेको बेलायतले नेपालको चौतर्फी विकासमा सहयोग पुर्याउँदै आएकोमा धन्यवाद व्यक्त गर्दछु,' राष्ट्रपति पौडेलले भने। उनले नेपाली नागरिक र आफ्नातर्फबाट राजा चार्ल्सको व्यक्तिगत सुख एवं सुस्वास्थ्यको कामना व्यक्त गरे। नेपाल भ्रमणका लागि बेलायतका अधिराजकुमार एडवार्ड धर्मपत्नी सोफीसहित आजै काठमाडौं आइपुगेका हुन्। भेटमा बेलायतका अधिराजकुमारका धर्मपत्नी सोफी, नेपालका लागि बेलायती राजदूत रब फेन सहभागी थिए। त्यस अवसरमा अधिराजकुमार एडवार्डले नेपालमा जलवायु परिवर्तनले पारेको असर र त्यसको न्यूनीकरणमा नेपालले गरेका प्रयासबारे भ्रमणका क्रममा जानकारी हुने विश्वास व्यक्त गरे। उनले भ्रमणका क्रममा हिमालमा जलवायु परिवतर्नले पारेका असरबारे बुझ्न पाउने अपेक्षा व्यक्त गरे। बेलायतको राजपरिवारका सदस्यबाट नेपाल आउने प्रयास भइरहेको र नेपाल आउँदा आफूलाई अत्यन्त खुसी लागेको बताउँदै अधिराजकुमारले नेपाल बेलायतबीच भविष्यमा सहयोगको आदानप्रदान गर्दा युवा र महिला सशक्तीकरणको विषय थप सान्दर्भिक हुने धारणा व्यक्त गरे। उनले ब्रिटिस सेनामा नेपालले भर्तीको लागि दिएको स्वीकृतिका लागि आभार प्रकट गर्दै नेपाल बेलायतबीचको सुमधुर सम्बन्धमा ब्रिटिस गोर्खा सैनिकको सम्बन्ध कोसेढुङ्गा रहेको उल्लेख गरे। ब्रिटिसगोर्खा द्विपक्षीय सम्बन्धको महत्त्वपूर्ण कडी राष्ट्रपति पौडेलसमक्ष बेलायती सेनाको गोर्खाब्रिगेडका प्रमुख मेजरजनरल जेराल्ड स्ट्रिकल्याण्डले ब्रिगेड अफ गोर्खा को सन् २०२४ को वार्षिक प्रतिवेदन पेस गरे। राष्ट्रपति पौडेलले सो प्रतिवेदन प्रस्तुत गरेकामा बेलायत सरकारप्रति आभार प्रकट गर्दै ब्रिटिसगोर्खा द्विपक्षीय सम्बन्धको महत्त्वपूर्ण कडी भएको बताए। 'ब्रिटिसगोर्खा हाम्रो द्विपक्षीय सम्बन्धको महत्त्वपूर्ण कडी हो, जनस्तरको सम्बन्धलाई थप सुदृढ गर्न पनि यसले महत्त्वपूर्ण योगदान पुर्याएको छ,' राष्ट्रपति पौडेलले भने। उनले पूर्वब्रिटिस गोर्खाका केही जायज गुनासा सम्बोधन गर्न गठन भएको द्विपक्षीय संयन्त्र मा सकारात्मक छलफल भइरहेको विश्वास व्यक्त गरे।"
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले २०८२ साल जेठ पहिलो साता काठमाडौंमा सगरमाथा संबाद आयोजना गर्ने निर्णय गरेको छ। सोमबार बसेको मन्त्रिपरिषद बैठकको निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले २०८२ जेठ २, ३ र ४ गते काठमाडौंमा सगरमाथा संबाद आयोजना गर्ने निर्णय भएको जानकारी दिए। बैठकले काठमाडौं, भक्तपुर र ललितपुर जिल्लाभित्रका सम्बन्धित मुद्दाको कामकारबाही तथा किनारा गर्ने क्षेत्राधिकारसहित काठमाडौं उपत्यका मुकाम रहने गरी उपभोक्ता अदालत गठन गर्ने निर्णय भएको उनले जानकारी दिए। बैठकले बालसुधार गृह भक्तपुर, मोरङ र कास्की तथा बाँकेको सञ्चालन र व्यवस्थापनको लागि महिला बालबालिका मन्त्रालय र न्यूनतम सुविधाविहीन बालकालिकाका लागि शैक्षिक कार्यक्रमबीच भएको सम्झौताको अवधि २०८२ साल असार मसान्तसम्मका लागि थप गर्ने निर्णय गरेको छ भने शहरी विकास मन्त्रालयअन्तर्गत सञ्चालन हुने कार्यक्रमहरूका लागि चालू आर्थिक वर्षमा अधिकृत स्तरका थप १० अस्थायी दरबन्दी स्वीकृत गर्ने निर्णय भएको प्रवक्ता गुरुङले बताए। बैठकले विश्वविद्यालय अनुदान आयोग आर्थिक कार्यविधि नियमावली, २०८१ स्वीकृत गरेको छ भने आन्तरिक नियन्त्रण प्रणाली दिग्दर्शन, २०८१, विशेष आर्थिक क्षेत्र (दोस्रो संशोधन) नियमावली २०८१ स्वीकृत गरेको छ।"
विपदपछिको पुनर्निर्माण पहिलो प्राथमिकतामा : मन्त्री दाहाल,"काठमाडौं : भौतिक पूर्वाधार तथा यातायात मन्त्री देवेन्द्र दाहालले विपद् पछिको पुनर्निर्माणलाई पहिलो प्राथमिकतामा राखेर काम गर्न निर्देशन दिएका छन्। मन्त्रालयका विभागीय प्रमुख एवं आयोजना प्रमुखहरूलाई मंगलबार निर्देशन दिँदै उनले बाढी पहिरोले क्षतिग्रस्त बनाएका सडकमा आगामी वर्षायाममा समेत सवारी सञ्चालन हुने गरी काम थाल्न निर्देशन दिएका हुन्। हामीले विभिन्न माइलस्टोनहरू कायम गरेका छौं, तिनको उपलब्धिबारे समीक्षा गर्नुहोला मन्त्री दाहालले भने, अहिले सबैभन्दा बढी काम गर्ने बेला हो, यसको अधिकतम उपयोग गरी लक्ष्य हासिल तर्फ लाग्न आवश्यक छ। सडक एवं पुल निर्माणका लागि बाँकी ठेक्काहरूलाई लगाई सक्न सडक विभागलाई निर्देशन दिँदै उनले रूग्ण आयोजनाहरूको व्यवस्थापन तर्फ लाग्न समेत आग्रह गरे। यस्तै सवारी चालक अनुमति पत्र वितरणलाई प्रदेश स्तरबाटै प्रभावकारी बनाउन आवश्यक समन्वयका लागि यातायात व्यवस्था विभागलाई मन्त्री दाहालले निर्देशन दिए। सम्भावनायुक्त थप नदीहरूमा पानी जहाज सञ्चालनको अध्ययनका लागि नेपाल पानी जहाज कार्यालयलाई निर्देशन दिँदै मन्त्री दाहालले समुद्रमा नेपाली पानी जहाज सञ्चालनको कानुनी व्यवस्थाका लागि मन्त्रालयले काम गरि रहेको मन्त्री दाहालले बताए। यस्तै पूर्वपश्चिम रेलमार्गका लागि अधिग्रहण गर्नुपर्ने जग्गाको मुआब्जा वितरणका लागि समेत मन्त्रालयले काम गरी रहेको उनले जनाएका छन्।"
दुई थान भरुवा बन्दुकसहित तीन जना पक्राउ,"धनगढी: प्रहरीले धनगढी उपमहानगरपालिका१८ एफगाउँबाट आज भरुवा बन्दुकसहित तीन जनालाई पक्राउ गरेको छ। पक्राउ पर्नेमा दुई भारतीय र एक नेपाली छन्। भारतको लखिमपुरखिरी नउसर बस्ने ३२ वर्षीय रियासत अली, सोही ठाउँका ४० वर्षीय देशराज राना र धनगढी उपमहानगरपालिका१९ का ३९ वर्षीय गुरूप्रसाद चौधरीलाई भरूवा बन्दुकसहित पक्राउ गरिएको जिल्ला प्रहरी कार्यालय कैलालीका प्रवक्ता कविन्द्रसिंह बोहराले बताए। उनीहरूको साथबाट दुई थान भरुवा बन्दुक र एक थान चक्कु बरामद गरिएको छ। विशेष सूचनाका आधारमा खटिएको प्रहरी टोलीले उनीहरूलाई पक्राउ गरेको हो। जिल्ला प्रहरी कार्यालय कैलालीको टोलीले धनगढी, टीकापुर र भजनी क्षेत्रबाट भन्सार छली गरेर ल्याउँदै गरिएको आठ लाख २३ हजार ३० रुपैयाँ मूल्य बराबरको मालसामान बेवारिसे अवस्थामा बरामद गरेको छ। सीमापारि भारतीय क्षेत्रबाट ल्याउँदै गरिएको अवस्थामा बरामद गरिएका सामानमा आइफोन र त्यसको कभर, डाटा केबल, राँगा, गोरू र डन्लप रहेको छ।"
गैंडा स्थानान्तरणको काम सकियो,चितवन : चितवन राष्ट्रिय निकुञ्जको पश्चिम सेक्टरबाट चार वटा गैंडा स्थानान्तरणसँगै यस वर्षका लागि गैंडा स्थानान्तरणको काम सकिएको छ। निकुञ्जले पश्चिम सेक्टरबाट पूर्वी सेक्टरमा तीनवटा पोथी र एउटा भाले गैंडा यस वर्ष स्थानान्तरण गरिएको हो। एउटा भाले गैंडा सोमबार नमूना मध्यवर्ती सामुदायिक वन पिठौली क्षेत्रबाट पूर्वी क्षेत्र स्थानान्तरण गरिएको हो। तीन वटा पोथी गैंडामध्ये एउटा नमूना मध्यवर्ती सामुदायिक वन पिठौलीबाट र दुईवटा पोथी गैंडा अमलटारी क्षेत्रबाट ल्याइएको निकुञ्जका सूचना अधिकारी अविनास थापामगरले जानकारी दिए। उनका अनुसार आज साँझ पोथी गैंडा स्थानान्तरणसँगै यस वर्षका लागि आन्तरिक स्थानान्तरणको काम सकिएको छ। स्थानान्तरण गरिएका गैंडालाई पूर्वी सेक्टरको खगेन्द्रमल्ली क्षेत्रमा छोडिएको छ। आज छोडिएको पोथी गैंडा अन्दाजी १३ वर्षको रहेको उनले जानकारी दिए। शनिबारदेखि गैंडा आन्तरिक स्थानान्तरणको काम गरिएको हो। आन्तरिक स्थानान्तरणका क्रममा शनिबार १५ वर्षको र आइतबार १६ वर्षको पोथी गैंडालाई एवं सोमबार अन्दाजी १८ वर्षको भाले गैंडालाई ल्याइएको थियो। विभागले गैंडाको स्थानान्तरणका लागि उपमहानिर्देशक बेदकुमार ढकालको नेतृत्वमा अध्ययन टोली गठन गरी अध्ययन गरेको थियो। सो समितिले पश्चिम सेक्टरमा ६० प्रतिशत र पूर्वी सेक्टरमा ४० प्रतिशत गैंडा रहेको अनुमान गरिएको छ। स्थानान्तरणसँगै पश्चिम र पूर्वका गैंडाको बीचमा संसर्ग भएर प्रजननमा समेत सहयोग पुग्ने अपेक्षा गरिएको छ। पछिल्लो गणनाअनुसार नेपालमा सात सय ५२ वटा गैंडा रहेका छन्। जसमध्ये बर्दियामा ३८ र शुक्लाफाँटामा १७ वटा गैंडा रहेका छन्। चितवन राष्ट्रिय निकुञ्जमा छ सय ९४ गैंडा छन्। पर्सा राष्ट्रिय निकुञ्जमा तीन वटा गैंडा छन्। निकुञ्जले गत वर्ष छ वटा गैंडा स्थानान्तरण गरेको थियो।
"झापामा गोली चल्यो, एक जना घाइते",झापा : झापामा लागुऔषध कारोबारीलाई पक्राउ गर्ने क्रममा प्रहरीले गोली चलाएको छ। प्रहरीको गोली लागेर एक भारतीय लागुऔषध कारोबारी घाइते भएका छन्। झापाको कन्काई नगरपालिका४ स्थित सुरुङ्गामा लागुऔषध कारोबारी पक्राउ गर्न खोज्दा प्रहरीमाथि आक्रमण गरेपछि प्रतिकारमा गोली चलाएको जिल्ला प्रहरी कार्यालय झापाका एसपी मिलन केसीले जानकारी दिए। प्रहरीले पाँच राउन्ड गोली चलाएको हो। कनकाईमा दुईजनाले लागूऔषध लुकाएर राखेको भन्ने खबर पाएपछि इलाका प्रहरी कार्यालय सुरुङ्गा र लागूऔषध नियन्त्रण ब्यूरो काँकडभिट्टाको संयुक्त टोलीले पक्राउ गर्न पुगेका थिए। त्यस क्रममा उनीहरू भागेपछि खेदाउने क्रममा प्रहरीले गोली चलाएको थियो। तर पनि भागेपछि दुई राउन्ड गोली हानेर लागू औषधसहित दुई भारतीय नागरिकलाई प्रहरीले पक्राउ गरेको हो। एक जनाको खुट्टामा दुई गोली लागेको छ। दुवै जनालाई पक्राउ गर्न प्रहरी सफल भएको छ। पक्राउ पर्नेहरूमा भारत डिघलबैंकका अन्जार आलम र उनका भाइ युसुफ आलम रहेका छन्। एक जनालाई नियन्त्रणमा लिएको र अर्का घाइतेलाई उपचारका लागि कन्काई नगर अस्पतालमा भर्ना गरिएको छ। उनीहरूको साथबाट ३५ ग्राम ब्राउन सुगर बरामद भएको जनाइएको छ। घटनाको बारेमा थप विवरण आउन बाँकी रहेको एसपी केसीको भनाइ छ।
सामाजिक सञ्जाल विधेयकबारे विरोध हुनु स्वभाविक : सञ्चारमन्त्री,"काठमाडौं : सञ्चार एवं सूचना प्रविधिमन्त्री पृथ्वीसुब्बा गुरुङले सामाजिक सद्भाव विथोल्न खोज्ने प्रयास रोक्नका लागि सामाजिक सञ्जाल नियमनसम्बन्धी कानुन आवश्यक परेको बताएका छन्। मंगलबार काठमाडौंमा आयोजित एक कार्यक्रममा बोल्दै मन्त्री गुरुङले सामाजिक सञ्जालमार्फत एकअर्कालाई ठोस पुराउने क्रियाकलाप बढ्दै गएकाले सामाजिक सद्भाव विथोल्न खोज्ने प्रयास रोक्नका लागि सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक ल्याइएको बताएका हुन्। विधेयकका बारेमा विरोध र छलफल हुनु लोकतन्त्रमा स्वभाविक रहेको उनको भनाइ छ। उनले राष्ट्रिय एकता खल्बलाउने काम देशद्रोह भन्ने आधारमा दण्ड र सजाय तोकिएको जिकिर गरे । देशका विरुद्ध मनपरी लेख्न पाउनुपर्ने कुरालाई प्रेस स्वतन्त्रता भन्न खोज्ने कुरामा राज्य सहमत नरहेको उनले बताए। मन्त्री गुरुङले सुसुचित हुने जनताको अधिकार नखोस्ने र जनताको वाक स्वतन्त्रको ग्यारेन्टी सरकारले गर्ने धारणा राखे । अराजकतालाई नियमन गरेर मात्रै लोकतन्त्र बलियो बनाउन सकिने उनको भनाइ छ । त्यस्तै सञ्चारमन्त्री गुरुङले सुशासन र आर्थिक समृद्धिका लागि सरकारले अध्यादेश ल्याएको र ४७ साल यताकै ठूलो सुधारको प्रयास भएको दावी गरे। सामाजिक सञ्चालनको दुरूपयोग रोक्न र प्लाटफर्मलाई नियमन गर्न भन्दै सरकारले तयार गरेको विधेयक २०८१ संसदमा दर्ता भएको छ। उक्त विधेयक दर्ता भएसँगै विवाद सुरू भएको छ।"
बुधबार देशका यी स्थानमा हुने छ हिमपात,"काठमाडौं : बुधबार देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार सुदूरपश्चिम प्रदेश, कर्णाली प्रदेश, गण्डकी प्रदेश र बागमती प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति देशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। सुदूरपश्चिम प्रदेश, कर्णाली प्रदेश, गण्डकी प्रदेश र कोशी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
"सूचना प्रविधि प्रणालीलाई आधुनिक, प्रभावकारी एवम् विश्वसनीय बनाउनुपर्छ : अर्थमन्त्री","काठमाडौं : उपप्रधानमन्त्री एवं अर्थमन्त्री विष्णुप्रसाद पौडेलले सरकारी सेवाप्रवाहसँग सम्बन्धित सूचना प्रविधि प्रणालीलाई पूर्णरुपमा आधुनिक, प्रभावकारी एवम् विश्वासनीय बनाउन निर्देशन दिएका छन्। अर्थ मन्त्रालय र मातहतका निकायहरूमा प्रयोगमा रहेका विभिन्न सूचना प्रविधि प्रणालीको अवस्था सम्बन्धमा अर्थ मन्त्रालयमा आयोजित छलफल कार्यक्रममा उनले त्यस्तो निर्देशन दिएका थिए। वर्तमान अवस्थामा सेवा प्रवाहलाई चुस्तदुरुस्त एवम् छिटो छरितो र प्रभावकारी बनाउनका लागि सूचना प्रविधिको प्रयोग अपरिहार्य रहेको उल्लेख गर्दै अर्थमन्त्री पौडेलले अब तदर्थवादी ढंगले चल्ने स्थिति नरहेको बताए। सेवा प्रवाहलाई भरपर्दो र अविछिन्न बनाउन अत्याधुनिक प्रविधिको प्रयोगलाई बढाउँदै जानुपर्ने, सूचना प्रणालीका कारण कुनै पनि काम प्रभावित हुन नहुने, साथै प्रविधि सञ्चालनका लागि आवश्यक योग्य जनशक्ति र प्राविधिक सक्षमता विकसित गर्दै जानसमेत उनले सम्बन्धित अधिकारीहरूलाई निर्देशन दिए। हरेक निकाय सूचना प्रणालीमा सक्षम भएमात्र गुणस्तरीय सेवा प्रवाह हुन सक्ने अर्थमन्त्रीको भनाइ छ। कार्यक्रममा सहभागी निकायका अधिकारीहरूले आआफ्नो निकायमा सञ्चालनमा रहेका सूचना प्रविधि सम्बन्धी प्रणालीहरूको आवधिकरुपमा सेक्युरिटी अडिट गर्ने गरिएको र सुरक्षाका दृष्टिकोणले सबल रहेको बताउँदै प्रणालीको ब्याकअप क्षमता वृद्धि गर्न थप लगानी योजना प्रस्तुत गरेका थिए। साथै सूचनाप्रविधिको प्रयोग बढाउँदै जाँदा दक्ष प्राविधिक जनशक्तिको माग बढ्दै जाने तर त्यस्ता जनशक्तिलाई संस्थाभित्र टिकाई राख्न न्यून सेवासुविधाका कारण चूनौतीपूर्ण रहेको बताएका थिए। यस्ता समस्यालाई सम्बोधन गर्नका लागि सरकारले उपयुक्त नीतिगत निर्णय लिने पनि अर्थमन्त्री विष्णुप्रसाद पौडेलले बताए। बैठकमा अर्थ मन्त्रालय, नेपाल राष्ट्र बैंक, महालेखा नियन्त्रक कार्यालय, आन्तरिक राजस्व विभाग, भन्सार विभाग, नागरिक लगानी कोष, नेपाल बीमा प्राधिकरण, नेपाल धितोपत्र बोर्ड, नागरिक लगानी कोष, नेपाल स्टक एक्सचेन्ज, राष्ट्रिय वाणिज्य बैंक, नेपाल बैंक लिमिटेड लगायतका अधिकारीहरूको सहभागिता रहेको थियो।"
जनकपुर अन्तर्राष्ट्रिय फिल्म महोत्सव फागुन १६ देखि,"ललितपुर : नेपाली चलचित्र क्षेत्रको अन्तरराष्ट्रियकरण, बजार प्रवर्द्धन, सम्भावना र अवसरको खोजी गर्ने उद्देश्यले प्रथम जनकपुर अन्तरराष्ट्रिय चलचित्र महोत्सव हुने भएको छ । संवाद फाउण्डेसनले चलचित्रकर्मी र सञ्चारकर्मीको उपस्थितिमा मंगलबार ललितपुरमा आयोजना गरेको एक कार्यक्रममा आगामी फागुन १६ देखि १८ सम्म प्रथम चलचित्र महोत्सव हुने जानकारी दिएको हो । कार्यक्रममा चलचित्र विकास बोर्डका अध्यक्ष दिनेश डिसीले महोत्सव नेपाली र मिथिला चलचित्रलाई विश्वमा बजारीकरण गर्न महत्वपूर्ण माध्यम हुने विश्वास व्यक्त गरे । जनकपुरले मिथिलाञ्चललाई प्रतिनिधित्व गर्छ, महोत्सवले यसलाई उजागर गर्नेछ । विश्वका एक सय ३७ भन्दा बढी देशले हाम्रो चलचित्रका बारेमा थाहा पाउनेछन्, उनले भने । अध्यक्ष डिसीले पैसा कमाउने उद्देश्य राखेर महोत्सव गर्नु उचित होइन भन्दै यस्ता अन्तर्राष्ट्रिय चलचित्र महोत्सवलाई अरु क्षेत्रको बजेट कटौती गरेर पनि सहयोग गर्ने प्रतिबद्धता व्यक्त गरे । राष्ट्रिय समाचार समिति (रासस)का कार्यकारी अध्यक्ष धर्मेन्द्र झाले नेपाली सिनेमा निर्माणको प्रक्रिया बदलिनुपर्नेमा जोड दिए । नेपाली सिनेमा कताकता एकाङ्गी पो छ कि भन्ने मलाई लागेको छ, मैले फरक भूगोल, फरक विषयको चित्रण गर्ने परिपाटीको अभाव भएको महसुस गरेको छु । स्थानीय परिवेशका कुरालाई हामीले सिनेमामा बुझाउन सकिरहेका छैनौं, आशा छ, जनकपुरमा हुने यो कार्यक्रमले नयाँपन खोज्ने छ, उनले भने । कार्यकारी अध्यक्ष झाले महोत्सवले नेपाली चलचित्र निर्मातालाई स्थानीय कथा खोजीमा प्रेरित गर्ने विश्वास व्यक्त गर्दै भविष्यमा नेपाली सिनेमालाई दिगो र अन्तरराष्ट्रियकरण गर्न पनि निकै ठूलो सहयोग पुग्ने धारणा राखे । अभिनेत्री रेखा थापाले मिथिला सभ्यता, कला र महिलाको जननी भएको बताउँदै महोत्सवले त्यो महत्वलाई उजागर गर्ने बताइन् । मधेशको कलासँग प्रगाढ सम्बन्ध छ । पछिल्लो समय हाम्रो संस्कृति र भाषामाथि आक्रमण भएको छ, यसलाई चिर्नु आवश्यक छ, उनको भनाइ थियो । निर्माता माधव वाग्लेले मिथिला सभ्यताको चित्र कोर्न धेरै महङ्गो हुने भएकाले आफूहरूलाई मिथिला क्षेत्रको कथा समेटेर चलचित्र निर्माणमा समस्या भइरहेको सुनाए । चलचित्र निर्देशक सुवर्ण थापाले महोत्सवले हिमाल, पहाड र तराईलाई जोड्दै बालबालिका, युवा, महिलालगायतलाई समेट्नुपर्नेमा जोड दिए । जेआइएफएफ नेपाली चलचित्रको अन्तरराष्ट्रियकरण, युवा फिल्मकर्मीलाई उत्प्रेरित गर्ने र सांस्कृतिक विविधताको प्रवद्र्धन गर्ने अभिप्रायले महोत्सव आयोजना गर्न लागिएको संवाद फाउन्डेसनका प्रमुख कुमार भास्करले जानकारी दिए । उनले नेपालमा फिल्मको महत्व बुझाउने, नेपाली चलचित्रलाई विश्वभर प्रस्तुत गर्ने, नेपाली युवालाई प्रेरणा र अवसर दिनेलगायत नेपाललाई अन्तर्राष्ट्रिय चलचित्र मञ्चमा स्थापित गर्ने अभियानस्वरूप आफूहरू बताए।"
क्यान्सर रोगको सचेतना फैलाउन युवाको भूमिका महत्त्वपूर्ण : तेजुलाल चौधरी,काठमाडौं : युवा तथा खेलकुद मन्त्री तेजुलाल चौधरीले क्यान्सर रोगबारे जनचेतना फैलाउन युवाहरूको भूमिका महत्त्वपूर्ण हुने बताएका छन्। नेपाल अर्बुद रोग निवारण संस्था (एनसीआरएस)ले आज काठमाडौंमा आयोजना गरेको जनचेतनामूलक र्यालीको उद्घाटन गर्दै उनले यस्तो बताएका हुन्। नेपालमा क्यान्सर रोगको रोकथामका लागि सरकारले आजबाट सुरु गरेको एचपीभी भ्याक्सीन अभियानलाई सफल बनाउन युवाहरूले भूमिका खेल्नुपर्ने मन्त्री चौधरीको भनाइ छ। संस्थाका केन्द्रीय अध्यक्ष महेश श्रेष्ठले क्यान्सर रोकथाममा सरकारको योजनाहरू सकारात्मक हुँदै गएकाले यसमा सबैको साथ आवश्यक रहेको बताए। उनले क्यान्सर रोगीहरूप्रति जिम्मेवार भएर व्यवहार गर्नु हामी सबैको दायित्व भएको बताए। विश्व क्यान्सर दिवसकै अवसर पारेर नेपाल अर्बुद रोग निवारण संस्थाले काठमाडौंका विभिन्न स्थानबाट उपचारका लागि भक्तपुर क्यान्सर अस्पताल जाने बिरामीहरूका लागि निःशुल्क बस सेवा सुरु गरेको छ। हालः काठमाडौंको रत्नपार्कबाट रिङरोड हुँदै बस भक्तपुर क्यान्सर अस्पताल पुग्नेछ।
"सरकारले जेठ २ गतेदेखि सगरमाथा संबाद आयोजना गर्ने, उपभोक्ता अदालत गठन","काठमाडौं : सरकारले २०८२ साल जेठ पहिलो साता काठमाडौंमा सगरमाथा संबाद आयोजना गर्ने निर्णय गरेको छ। सोमबार बसेको मन्त्रिपरिषद बैठकको निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले २०८२ जेठ २, ३ र ४ गते काठमाडौंमा सगरमाथा संबाद आयोजना गर्ने निर्णय भएको जानकारी दिए। बैठकले काठमाडौं, भक्तपुर र ललितपुर जिल्लाभित्रका सम्बन्धित मुद्दाको कामकारबाही तथा किनारा गर्ने क्षेत्राधिकारसहित काठमाडौं उपत्यका मुकाम रहने गरी उपभोक्ता अदालत गठन गर्ने निर्णय भएको उनले जानकारी दिए।"
रामेछापको लिखुभुजी हाङथुम कपको सेमिफाइनलमा,"सङ्खुवासभा : संखुवासभाको मुलखर्कमा जारी ४६ औ हाङथुम क्लबको सेमीफाइनलमा आयोजकलाई हराउँदै रामेछापको लिखुभुजी युथ प्रवेश गरेको छ। मंगलबार भएको खेलमा आयोजक हाङथुम क्लबलाई १० गोलले हराउँदै रामेछाप सेमिफाइनलमा प्रवेश गरेको हो। दोस्रो हाफको ३५ औ मिनेटमा रामेछापका करण खड्काले गोल गरेका थिए। खड्काले गरेको निर्णायक गोलले रामेछापलाई सेमिफाइनलको यात्रामा पुर्याएको हो। आयोजकले प्राप्त गरेको अवसरलाई सदुपयोग गर्न नसक्दा हार व्यहोर्नु पर्यो। बुधवार झापाको चुलाचुली स्पोटिङ क्लब र संखुवासभाको एड्भान्स क्लब बीच तेस्रो खेल हुनेछ। प्रतियोगिताका विजेताले २ लाख २० हजार २ सय रुपैयाँ र उपविजेताले १ लाख १० हजार १ सय रुपैयाँ पाउनेछन्। प्रतियोगितामा झापा, धनकुटा, सुनसरी, रामेछाप र संखुवासभाका गरी ८ टिम सहभागी छन्।"
नेपाल औषधि लिमिटेडले पायो अन्तर्राष्ट्रिय मान्यताको जिएसपी प्रमाणपत्र,"काठमाडौं : नेपाल औषधि लिमिटेडले विश्व स्वास्थ्य संगठनको मापदण्ड कुशल औषधि उत्पादन अभ्यास (जिएमपी) प्रमाणपत्र प्राप्त गरेको छ। लिमिटेडले सम्पूर्ण मापदण्ड पूरा गरेपछि स्थापना भएको पाँच दशकपछि आज औषधि व्यवस्था विभागबाट अन्तर्राष्ट्रिय मान्यताको उक्त प्रमाणपत्र प्राप्त गरेको कम्पनीका महाप्रबन्धक कैलाशकुमार पनेरुले बताए। २०२९ सालमा कम्पनी स्थापना भए पनि २०६४६५ सम्म जिएमपीको प्रावधान थिएन, यो प्रावधान आएपछि कम्पनीले औषधि उत्पादन बन्द गरेको थियो, उनले भने, २०७४ सालदेखि कम्पनीले सो मापदण्डमा औषधि उत्पादन सुरु गरेपछि आज मात्रै उक्त प्रमाणपत्र प्राप्त भएको हो। प्रमाणपत्र प्राप्त गर्नु आफैमा ठूलो उपलब्धी भएको उनको भनाइ छ। हाल कम्पनीले ओरल रिहाइड्रेसन साल्ट (ओआरएस), ट्याबलेट र हेमोडालाईसस फ्लूइड (पार्ट१ र २) अन्तर्गत १४ प्रकारका औषधि उत्पादन गरिरहेको छ। कम्पनीले आगामी दिनमा दीर्घरोगीका लागि लक्षित गरी कोलेस्ट्रोल, सुगर र प्रेसरको औषधि उत्पादनका योजना बनाएको महाप्रबंधक पनेरु बताए। सरकारबाट आवश्यक बजेट विनियोजन भए कम्पनीको योजनामा रहेका सबै ९८ वटा प्रकारका औषधि उत्पादन गर्न समेत सकिने उनको भनाइ थियो। दीर्घरोगीका लागि औषधि उत्पादन गर्न काठमाडौं महानगरपालिकासँग सहकार्य सुरु भइसकेको उनले बताए। कम्पनी र काठमाडौं महानगरपालिकाबीच दीर्घरोगीका लागि औषधि उत्पादनका लागि समझदारी पत्रमा हस्ताक्षर भइसकेको छ, आजैमात्रै निर्णय भइ अनुसन्धानको काम सुरु भइसकेको छ, उनले भने।"
दैलेखमा भूकम्पको धक्का,काठमाडौं : दैलेखको तोलीजैसी केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार आज साँझ ५ बजेर २० मिनेटमा ४४ म्याग्निच्युडको भूकम्प गएको हो। नेपालमा पछिल्लो समय भूकम्प जाने क्रम जारी रहेको छ। नेपाल हिमालय क्षेत्र भएको कारणले भूकम्पको जोखिमको क्षेत्रका रूपमा लिने गरिन्छ ।
साइबर ब्यूरोको फेक इमेल बनाई ठगी गर्ने २ जना पक्राउ,"काठमाडौं : नेपाल प्रहरीका विशिष्ट व्यक्तिको नाम र दर्जा दुरुपयोग गरी साइबर ब्यूरोको फेक इमेल बनाई ठगी गरेको आरोपमा दुईजना पक्राउ परेका छन्। पक्राउ पर्नेमा सुनसरीको देवानगन्ज गाउँपालिका७ का २० वर्षीय मनिष कुमार मेहता र देवानगन्ज गाउँपालिका१ का २१ वर्षीय ईन्द्रजित यादव रहेका छन्। साइबर ब्यूरोका प्रहरी उपरीक्षक प्रवक्ता एवं सूचना अधिकारी दीपक राज अवस्थीका अनुसार उनीहरूले नेपाल प्रहरीका विशिष्ट व्यक्तिहरुको नाम, दर्जा तथा कार्यालयको लोगो समेत दुरुपयोग गरी झुट्टा पत्र तयार गरी यस ब्यूरोको फेक इमेल () बनाएका थिए। सोही इमेलमार्फत पीडितलाई डर त्रासमा पारी रकम माग गरी ठगी गरेको भन्दै पीडितले उजुरी दिएपछि प्रहरी अनुसन्धान सुरु गरेको थियो। उनीहरूलाई विद्युतीय माध्यम सम्बद्ध ठगी अन्तर्गतको कसुरमा जिल्ला प्रहरी कार्यालय सुनसरीको सहयोगमा पक्राउ गरिएको सूचना अधिकारी अवस्थीले बताए। दुवै जनालाई काठमाडौं जिल्ला अदालतबाट ७ दिन म्याद थप गरेर आवश्यक अनुसन्धान भइरहेको ब्यूरोले जनाएको छ।"
"हामीबाट गल्ती भएकै हो, पार्टी एकता कायम राख्न सकेनौं : प्रचण्ड","म्याग्दी : नेकपा माओवादी केन्द्रका अध्यक्ष पुष्पकमल दाहाल प्रचण्डले पार्टीलाई आफ्नै वर्ग र समुदायतर्फ फर्काएर जनताको सेवामा जुट्ने अभियान सुरु गरिएको बताएका छन्। माओवादी केन्द्र म्याग्दीले बेनीमा आयोजना गरेको खबरदारी सभालाई सम्बोधन गर्दै उनले नेपालको राजनीतिक परिवर्तनमार्फत जनतालाई अधिकार सम्पन्न बनाउन माओवादीले निर्णायक र ऐतिहासिक आन्दोलनको अगुवाई गरे पनि पछिल्लो समय पार्टीले केही त्रुटि गरेको स्वीकार गरे। हामीले पार्टी एकता कायम राख्न सकेनौं। हामी आफ्नो वर्ग र समुदायबाट केही टाढा हुन पुग्यौं। म अन्तरआत्माका साथ भन्न चाहन्छु, गल्ती भएकै हो। अब फेरि हामी आफ्नै वर्ग र समुदायमा फर्कने संकल्पका साथ अघि बढेका छौं, उनले भने। पार्टीले केके राम्रा काम गर्यो? कहाँ चुकियो र अब के गर्छ भनेर खुलस्तरूपमा जनताका बीचमा जाने अभियान सुरु गरिएको उल्लेख गर्दै उनले अब फेरि पनि जनताको तागतका साथ अघि बढ्ने बताए। हिजो क्रान्तिको बेलामा जंगलमा होइन जनताको काखमा थियौं। बरु पछि गएर हामी दलाल र बिचौलियाको घेरामा पर्दा जंगलमा फसेजस्तो भयो। फेरि अब हामीले त्यो घेरा तोडेका छौं, उनले भने, अब हामी जनतासँगै रहेर सुशासन, सामाजिक न्याय र समृद्धिको एजेण्डाका साथ अघि बढ्ने छौं। हामीमा अहिले प्राप्त भएको चेतना र जिम्मेवारीबोध अनि २०६४ को जनमतबीच तालमेल हुने हो भने देशलाई नयाँ ठाउँमा उठाइने छ। ८४ मा ६४ भन्दा राम्रो जनमत प्राप्त गर्ने हो भने देशबाट भ्रष्टाचारको जरोकिलो उखेलेर फालिने छ। म अहिले यही अपीलका साथ देशब्यापी अभियानमा हिंडेको छु। अब चाँडै सिंगो पार्टी पंक्ति देशव्यापी अभियानमा जुट्ने छ । आफूले तेस्रोपटक सरकारको नेतृत्व गर्दा भ्रष्टाचारविरुद्ध र सुशासनका पक्षमा ऐतिहासिक अभियानको सुरुवात गरेको उल्लेख गर्दै अध्यक्ष प्रचण्डले सेटिङमा देश चलाउनेहरूका विरुद्ध धावा बोलिएको बताए। आफूले सुशासन, सामाजिक न्याय र समृद्धिको पक्षमा थालेको अभियानका कारण जनतामा आशा र भरोसा बढेको पनि उनले स्पष्ट गरे। नेपालको असंलग्ल परराष्ट्र नीतिलाई थप मजबुत बनाउन आफूले छिमेकीदेखि अन्तर्राष्ट्रिय स्तरमा पहल थालेको उल्लेख गर्दै अध्यक्ष उनले भने, 'मैले भारत भ्रमण गर्दा पहिलोपटक भारतीय प्रधानमन्त्रीले आफ्नै मुखबाट सीमा समस्या समाधान गर्ने प्रतिबद्धता जनाउनुभयो। भारतलाई दश वर्षमा दश हजार मेगावाट विद्युत बिक्री गर्ने र भारत हुँदै बंगलादेशसम्म विद्युत् बिक्री ऐतिहासिक सम्झौता भयो, यी काम नेपालको इतिहासमा पहिलोपटक भएका हुन्। आफू चीन भ्रमणमा गएको बेलामा परम्परागत आठ वटा नाका खोल्ने समझदारीमा हस्ताक्षर गरिएको र यसले उत्तरी छिमेकीसँगको आवागमन थप सहज बन्ने प्रक्रियाको थालनी गरिएको उल्लेख गर्दै अध्यक्ष प्रचण्डले त्यसक्रममा आफूले चीनसँग पनि विद्युत् ब्यापारको बाटो खोल्ने समझदारीमा हस्ताक्षर गरेको स्मरण गराए। आफूले संयुक्त राष्ट्रसंघको महासभा, विश्व खाद्य सम्मेलन र जलवायु परिवर्तनसम्बन्धी अन्तर्राष्ट्रिय सम्मेलनमा नेपालको तर्फबाट स्पष्ट दृष्टिकोण राखेपछि यसले विश्वब्यापी प्रभाव छाडेको स्मरण गराए। उनले आफ्नो एउटा निमन्त्रणाको आधारमा संयुक्त राष्ट्रसंघका महासचिव नेपाल आएर विश्व समुदायलाई सम्बोधन गर्ने घटना नेपालका लागि ऐतिहासिक परिघटना भएको बताए।"
नेपाली महिला टोलीको लगातार चौथो हार,"काठमाडौं : त्रिदेशीय टी२० आई शृंखलाअन्तर्गत नेपाली महिला टोली लगातार चौथो हार व्यहोरेको छ। टियु क्रिकेट मैदानमा मंगलबार भएको खेलमा नेपाल थाइल्यान्डसँग पुनः पराजित भएको हो। नेपाल ५ रनले पराजित भएको हो। यससँगै नेपाल उपाधि होडबाट बाहिरिएको छ। थाइल्यान्डले दिएको १०७ रनको लक्ष्य पछ्याएको नेपाल निर्धारित ओभरमा १०१ रनमात्र बनाउन सक्यो। नेपालका लागि पूर्व कप्तान रुविना क्षेत्रीले सर्वाधिक २६ रन बनाइन्। त्यस्तै कविता जोशीले २४, पूजा महतोले ८ र रोमा थापाले अविजित १ रन बनाए। अन्य खेलाडीले दोहोरो अंकको रन जोड्न सकेनन्। यसअघि टस जितेर ब्याटिङ गरेको थाइल्यान्डले निर्धारित ओभरको खेलमा ६ विकेट गुमाएर १०६ रन बनाएको थियो। थाइल्यान्डका लागि चनिदा सुथिरुले सर्वाधिक २७ रन बनाइन् भने थिप्त्चा पुथावोङले २५ रन बनाइन्। नेपालका लागि मनिषा उपाध्यायले ३ विकेट लिँदा पूजा महतो र रचना चौधरीले ११ विकेट लिए। यसअघि नेपालले आफ्नो तीनवटै खेलमा पराजित भएको थियो।"
भूमिहीन र सुकुम्वासीको समस्या समाधानमा आयोगलाई सहयोग गर्न आग्रह,"वीरगन्ज : भूमि समस्या समाधान आयोग पर्साका अध्यक्ष तबरेज अहमदले पर्सामा सबैभन्दा बढी दलित समुदाय भूमिहीन र सुकुम्वासी रहेको बताएका छन्। जिल्ला प्रशासन कार्यालय पर्सामा मंगलबार आयोगले दलित समुदायका अगुवा र दलित अधिकर्मीहरूसँग आयोजना गरेको अभिमूखीकरण कार्यक्रममा अध्यक्ष अहमदले अहिलेको आयोगले भूमिहीन दलितहरूलाई नै प्राथमिकतामा राखेर काम थालेको बताए। भूमिहीन दलित र सुकुम्वासीका लागि भनेर यसअघि १८ वटा आयोग गठन भएको तर समस्या समाधान हुन नसकेको भन्दै उनले अहिलेको आयोग नै अन्तिम आयोग बनोस् भन्ने सरकारको इच्छा रहेकाले यो आयोगले आफ्नो तीन वर्षे कार्यकालमै देशभरका भूमिहीन दलित र सुकुम्वासीको समस्या समाधान गर्ने लक्ष्य बनाएर काम थालेको बताए । पर्सामा मात्र नभई देशभर नै सबैभन्दा बढी भूमिहीन र सुकुम्बासी दलित समुदायका व्यक्तिहरू रहेको भन्दै उनले त्यसैकारण उनीहरूको वास्तविक समस्या बुझ्न दलित समुदायका अगुवा र अधिकारकर्मीलाई बोलाएर अन्तरक्रिया गरिएको बताए। भूमिहीन दलित र सुकुम्वासीका समस्या समाधानमा आयोगले थालेको काममा समन्वय, सहयोग र साथ दिन दलित समुदायका अगुवा र अधिकारकर्मीहरूसँग उनले आग्रहपनि गरे। कार्यक्रममा दलितहरूका तर्फबाट आएका गुनासा र सुझावहरू बारे आफूले केन्द्रको आयोग र विभागमा पुगेर ध्यानाकर्षण गराउने प्रतिबद्धता पनि उनले जनाए।"
स्याङ्जामा एचपीभी खोप लगाउन सुरु,स्याङ्जा : स्याङ्जामा मंगलबारदेखि पाठेघरको मुखको क्यान्सर विरुद्धको एचपीभी खोप लगाउन सुरु गरिएको छ। पुतलीबजार नगर प्रमुख तुलसीराम रेग्मीले स्वास्थ्यकर्मीलाई खोप बक्स हस्तान्तरण गर्दै खोप अभियान सुरु गरिएको हो। स्याङ्जाका ११ पालिकाका ९ हजार ३१९ जना किशोरीलाई पाठेघरको मुखको क्यान्सर विरुद्ध प्रयोग गरिने ह्युमन प्यापिलोमा भाइरस (एचपीभी) खोप लगाइने छ। १० देखि १४ वर्ष उमेर समूहका किशोरीलाई एचपीभी खोप लगाइने भएको छ। यहाँका ५ नगरपालिकासहित ६ गाउँपालिकामा अध्ययनरत कक्षा ६ देखि १० कक्षाका ९ हजार २८८ जना छात्रा र विद्यालय नजाने ३१ जना किशोरीलाई खोप लगाइने छ। लक्षित उमेर समूहका सबैलाई खोप लगाउन आग्रह गर्दै पाठेघरको मुखको क्यान्सरबाट हुन सक्ने संक्रमणबाट सुरक्षित रहन नगर प्रमुख रेग्मीले सुझाव दिए।
आजदेखि किशोरीहरूलाई नि:शुल्क एचपीभी खोप,काठमाडौं : आज फेबु्रअरी ४ अर्थात् विश्व क्यान्सर दिवस । यही दिवसको अवसर पारेर स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपिभी खोप दिँदैछ । विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशभरि एकैपटक सञ्चालन गर्न लागिएको हो । नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गर्न लागिएको हो । स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको हो । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो । मन्त्रालयका प्रवक्ता डा प्रकाश बुढाथोकीले देशभरि तोकिएको उमेर समूहका किशोरीलाई पाठेघरको मुखको क्यान्सरविरुद्ध ह्युमन प्यापिलोमा भाइरस (एचपिभी) खोप दिन लागिएको बताउँदै सबैजना आआफ्नोतर्फबाट अभियानमा जोडिन आग्रह गरेका छन्। स्वास्थ्य सेवा विभागअन्तर्गतको परिवार कल्याण महाशाखाको बाल स्वास्थ्य तथा खोप शाखा प्रमुख डा अभियान गौतमले खोप अभियानमा १८ हजार नौ सय विद्यालयका खोप केन्द्र र आठ हजार दुई सय अन्य खोप केन्द्र रहने र २७ हजार ८० स्वास्थ्यकर्मी परिचालन हुने जानकारी दिए। त्यसैगरी ५४ हजार एक सय ६० स्वयंसेवक खटाइनेछन् भने १५ हजार छ सय ७४ जना सुपरिवेक्षकहरू संलग्न हुनेछन् ।
ग्लोबल आइएमई बैंक र इन्फोडेभलपर्सबीच बजेट ३६० प्रयोग सम्बन्धी सम्झौता,"ग्लोबल आइएमई बैंक लिमिटेडले इन्फोडेभलपर्स प्राइभेट लिमिटेडले विकास गरेको बजेट सूचना व्यवस्थापन प्रणाली बजेट ३६० प्रयोगमा ल्याउने भएको छ। ग्लोबल आइएमई बैंकका प्रमुख कार्यकारी अधिकृत सुरेन्द्रराज रेग्मी र इन्फोडेभलपर्सका स्ट्राटेजी एण्ड इनोभेसन निर्देशक उमेश रघुबंशीले यस सम्बन्धी सम्झौतामा हस्ताक्षर गरे। उक्त सफ्टवेयरले बैंकको बजेट तथा योजना तर्जुमाको लागि क्षमता अभिवृद्वि गरी स्रोत परिचालनमा सहयोग पुग्ने छ। बैंकका प्रमुख कार्यकारी अधिकृत सुरेन्द्रराज रेग्मीले बैंकिङ इकोसिस्टममा बजेट ३६० को प्रयोगले बैंकको बजेट र योजना क्षमतामा वृद्धि हुनुको साथै श्रोतहरूको उपयुक्त परिचालन सुनिश्चित गर्न, बैंकको वित्तीय उद्देश्यहरू पूरा गर्न र वित्तीय व्यवस्थापनमा प्रभावकारी निर्णय लिन मद्दत पुर्याउने र साथै समग्र बैंकको दिगो विकासमा योगदान पुर्याउन मद्दत गर्ने विश्वास व्यक्त गरे। इन्फोडेभलपर्सका स्ट्राटेजी एण्ड इनोभेसन निर्देशक रघुवंशीले ग्लोबल आइएमई बैंकसँग सम्झौता गरेर बजेट ३६० कार्यान्वयन गर्न पाउँदा उत्साहित भएको बताउँदै यस सफ्टवेयरले बैंकको वित्तीय योजनाहरूको कार्यलाई सरल बनाउन र डेटाआधारित निर्णय लिन सहयोग पुर्याउने समेत जानकारी दिए। बजेट ३६० स्वचालित रूपमा वित्तीय व्यवस्थापन गर्ने एक आधुनिक वित्तीय व्यवस्थापन प्रणाली हो। इन्फोडेभलपर्सले विकास गरेको यस सफ्टवेयरमा स्वचालित लक्ष्य निर्धारण, रियलटाइम रिपोर्टिङ, निरन्तर ट्रर्याकिङ लगायतको सुविधा जडित प्रणाली हो। यो सफ्टवेयर बैंकले आफ्नो अनुकूलतामा प्रयोग गर्न सकिने गरी डिजाइन गरिएको छ। यो प्रणाली कुनै पनि कोर बैंकिङ सिस्टम (सीबीएस)सँग सहज रुपमा इन्ट्रिगेट गरेर जान सकिने गरी डिजाइन गरिएको छ। उक्त कार्यक्रममा बैंकको तर्फबाट नायब प्रमुख कार्यकारी अधिकृत सुमन पोखरेल, सहायक प्रमुख कार्यकारी अधिकृत चन्द्रराज शर्मा र इन्फोडेभलपर्सका तर्फबाट कर्पोरेट म्यानेजर सुवास पौडेलको समेत उपस्थिति रहेको थियो।"
सन् २०३० सम्म एचपीभी खोप अभियानलाई पूर्णरुपमा सफल पार्छौं : प्रधानमन्त्री,"काठमाडौं : प्रधानमन्त्री केपी शर्मा ओलीले पाठेघरको मुखको क्यान्सरविरुद्धको खोप (एचपीभी) अभियानलाई सन् २०३० सम्म सफल पार्ने बताएका छन्। मंगलबार स्वास्थ्य तथा जनसंख्या मन्त्रालयले देशैभर सुरू गरेको पाठेघरको मुखको क्यान्सरविरुद्धको (एचपीभी) खोप अभियानको शुभारम्भ गर्दै प्रधानमन्त्रीले यो अभियानलाई सफल पारेर छोड्ने बताएका हुन्। 'सन् २०३० सम्ममा हामी यो अभियानलाई पूर्णरुपमा सफल पार्छौं। अर्को वर्ष छुटेकालाई पनि लगाउन सकिनेछ,'प्रधानमन्त्रीले भने,'तर,यो विषयमा सबै सजग हुनुपर्छ।' उनले पाठेघरको मुखको क्यान्सरको रोकथामका लागि जनस्वास्थ्यको समस्या नरहनेगरी खोप अभियान शुभारम्भ गरिएको बताए। विद्यालयमा खोपपछि विभिन्न स्वास्थ्य संस्थाबाट विभिन्न कारणले विद्यालय जान नसकेका किशोरीहरूलाई खोप दिइने प्रधानमन्त्रीको भनाइ छ। प्रधानमन्त्री ओलीले निरोगी नेपाल निर्माणमा एचपीभी खोप अभियानको ठूलो महत्व हुने बताए। प्रधानमन्त्री ओलीले निरोगी नेपाल बनाउन सबै नागरिक निरोगी हुनुपर्ने बताउँदै सन्तुलित आहारमा जोडदिनुपर्ने बताए। उनले भने,'हामीले निरोगी नेपालको नारा लिएका छौं। यसका लागि आहार, बिहार र आराम तीनवटा कुराको सन्तुलन मिलाउनुपर्छ।' प्रधानमन्त्री ओलीले यो खोप अभियानमा सहभागी हुन सबै किशोरीहरूलाई आग्रह गरेका छन्। स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपीभी खोपदिँदैछ । विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशैभर एकैपटक सञ्चालन गर्न लागिएको हो । नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गर्न लागिएको हो । स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको छ । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो ।"
पर्सामा मुस्लिम समुदायका किशोरीलाई खोप लगाएर सुरू गरियो एचपीभी अभियान,"वीरगन्ज : महिलाको पाठेघरको मुखमा हुने क्यान्सरविरुद्धको एचपीभी खोप अभियान पर्सामा सुरू भएको छ। मंगलबार पर्साको वीरगन्ज महानगरपालिका१४ बहुअरीस्थित मदरसा तौहिदुल इस्लाम सलफिया माध्यमिक विद्यालयमा अध्यनरत मुस्लिम समुदायका बालिका र किशोरीहरूलाई एचपीभी खोप लगाएर खोप अभियानको शुभारम्भ गरिएको हो। स्वास्थ्य कार्यालय पर्साले मदरसामा आयोजना गरेको खोप अभियान शुभारम्भ कार्यक्रममा जिल्ला समन्वय समिति पर्साका प्रमुख अजय सर्राफ र पर्साका प्रमुख जिल्ला अधिकारी गणेश अर्यालले स्वास्थ्यकर्मीलाई खोप हस्तान्तरण गरेर खोप अभियान सुभारम्भ कार्यमक्रमको उद्घाटनपनि गरे। त्यस अवसरमा स्वास्थ्य कार्यालय पर्साका प्रमुख डा मुक्तिनारायण साह,वडाध्यक्ष महबुब इलाहीलगायतको उपस्थिति थियो। मंगलबारदेखि सुरु खोप अभियानअन्तर्गत पर्सा जिल्लामा ३८ हजार भन्दा बढी बालिका र किशोरीहरूलाई लगाउने लक्ष्य रहेको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए । उनका अनुसार,माघ २२ देखि सुरू भइ फागुन ६ गतेसम्म सञ्चालन हुने एचपीभी खोप अभियान२०८१ अन्तर्गत पर्सा जिल्लाका १४ वटै पालिकामा गरी ३८ हजार ५ सय ५७ जना बालिका र किशोरीलाई खोप लगाइनेछ । उक्त अभियानअन्तर्गत विद्यालयमा अध्ययनरत कक्षा ६ देखि कक्षा १० सम्ममा अध्ययनरत तथा विद्यालय नजाने १० देखि १४ वर्षसम्मका बालिका र किशोरीलाई एचपीभी खोप लगाइनेछ। पर्सामा एचपीभी खोप अभियान पर्सा दुई चरणमा सञ्चालन हुनेछ। ठाकुरका अनुसार अभियानअन्तर्गत पहिलो चरणमा माघ २२ गतेदेखि वीरगन्ज महानगरपालिकाको वडा नम्बर १ देखि वडा नम्बर १६ सम्ममा,पर्सागढी र पोखरिया नगरपालिका,पटेर्वा सुगौली ,जिराभवानी,सखुवा प्रसौनी र जगरनाथपुर गाँउपालिकामा बालिका र किशोरीहरुलाई खोप लगाउन सुरू गरिएको छ । पहिलो चरणको अभियान माघ २८ गतेसम्म चल्ने छ। यस्तै माघ ३० देखि फागुन ६ गतेसम्म सञ्चालन गरिने दोस्रो चरणको अभियानमा वीरगन्ज महानगरपालिकाको वडा नम्बर १७ देखि वडा नम्बर ३२ सम्म,बहुदरमाईनगरपालिका,पकाहा मैनपुर,कालिकामाई,धोबिनी,बिन्दवासिनी,छिपहरमाई र ठोरी गाउँपालिकामा लक्षित उमेर समूहका बालिका र किशोरीहरूलाई खोप लगाइने ठाकुरले जानकारी दिए । उनका अनुसार,जिल्लाका १४ पालिकामध्ये सबैभन्दा बढी वीरगन्ज महानगरपालिकामा १६ हजार ९ सय ४७ जना बालिका र किशोरीहरूलाई एचपीभी खोप लगाइनेछ । एचपीभी खोप अभियानअन्तर्गत जिल्लामा रहेका सबै सामुदायिक र संस्थागत विद्यालयमा खोप केन्द्र स्थापना गरिएको उनले बताए । अभियानको अन्तिम दिन फागुन ६ गते खोप लगाउन छुटेका बालिका र किशोरीहरूका लागि जिल्लाका हरेक वडामा रहेका स्वास्थ्य संस्थामा खोपकेन्द्र स्थापना गरेर एचपीभी खोप लगाइने ठाकुरले बताए । नेपालमा हरेक वर्ष पाठेघरको मुखको क्यान्सर औसतमा २ हजार १ सय ६९ जना महिलामा हुँदै आएकोमा तीमध्ये १ हजार ३ सय १३ जनाको मृत्यु हुने गरेको विश्व स्वास्थ्य संगठनका मधेस प्रदेश प्रतिनिधि डाक्टर सुरेश शुक्लाले बताए । पाठेघरको मुखको क्यान्सरबाट नेपालमा दैनिक औसतमा चार जना महिलाको मृत्यु हुने गरेको जानकारी पनि उनले गराए। शुक्लाका अनुसार,गत वर्ष वीरगन्जको नारायणी अस्पतालमा सञ्चालन गरिएको खोप केन्द्रबाट १ हजार ६ सय ८० जना बालिका र किशोरीहरुले एचपीभी खोप लगाएका थिए ।"
"मध्यपहाडी लोकमार्ग : १० वर्षदेखि म्याद मात्र थपियो, काम अघि बढेन","गोरखा : ठेकेदारको चरम लापरबाहीले राष्ट्रिय गौरवको आयोजनाअन्तर्गत मध्यपहाडी लोकमार्गको गोरखा खण्ड विगत १० वर्षदेखि म्याद थप्ने काममात्र भइरहेको छ। पुष्पलाल मध्यपहाडी लोकमार्गअन्तर्गत ओख्लेघ्याम्पेशालनिवेल खण्ड र मसानेठाँटीपालुङटार खण्डको कामको प्रगति छैन म्याद मात्रै थपिएको हो। २०७२ माघमा ठेक्का सम्झौता भएर काम अघि बढेको ओख्लेघ्याम्पेसालनिवेल खण्डको हालसम्म ८८ प्रतिशत मात्र भौतिक प्रगति छ। १६ किलोमिटर सडक कालोपत्रे गर्ने ठेक्का सम्झौता भए पनि काम अघि बढेको छैन। मध्यपहाडी लोकमार्गको गोरखास्थित कार्यालयका अनुसार एमपीएफटीएफ, ईसीसी जेभी निर्माण कम्पनीले २०७५ भित्र काम सम्पन्न गर्ने गरी ठेक्का सम्झौता गरेको थियो। भ्याटसहित ३५ करोड रुपैयाँमा ठेक्का सम्झौता भएको उक्त योजनाको काम म्याद थपिने मात्रै भइरहेको मध्यपहाडी लोकमार्ग योजना कार्यालय पालुङटारका इन्जिनियर गोबिन्द श्रेष्ठले बताए। पछिल्लो म्याद थपको अवधि पनि यही पुस मसान्तमा समाप्त भइसक्यो तर काम भने सम्पन्न भएको छैन, श्रेष्ठले भने, हामीले ठेकेदारलाई छिटोभन्दा छिटो काम सम्पन्न गर्न निर्देशन दिएका छौं। अर्को खण्ड मसानेठाँटीदेखि पालुङटारसम्मको १५८ किलोमिटर सडक कालोपत्रे गर्न हिमजुङ प्यासेफिक जेभीले २०७७ असारमा ठेक्का सम्झौता भएको थियो। दुईवर्षभित्र सम्पन्न गर्नेगरी सम्झौता भएको सो योजनाको हालसम्मको भौतिक प्रगति ५० प्रतिशत मात्र छ। हिमजुङ प्यासेफिक जेभीसँग ५५ करोड रुपैयाँमा ठेक्का सम्झौता भएको योजनाको पछिल्लो पटकको थप भएको म्याद यही चैत मसान्तभित्र सकिँदै छ। तर कामले भने गति नलिएको कार्यालयले जनाएको छ। पटकपटक म्याद थप गर्दै काम अघि बढाउँदै गरेको छ, श्रेष्ठले भने, यसअघि यो खण्डमा जंगल क्षेत्र र रुखहरू पर्ने भएकाले वन कार्यालयले अवरोध गरेको थियो। अहिले अवरोध फुकिसकेको छ तर, काम अघि बढेको छैन। दुवै कम्पनीलाई पटकपटक पत्रचार गरेर छिटो योजना सम्पन्न गर्न निर्देशनसमेत दिइएको उनले जानकारी गराए। कार्यालयले यो दुवै ठेक्कालाई क्रोनिक ठेक्का को सूचीमा राखेको छ। लामो समयसम्म काम नहुँदा यी खण्डमा काम सम्पन्न भएका छैनन्। ठेकेदारको लापरवाही कारण समस्या भएको कार्यालयले जनाएको छ।"
काठमाडौं आइपुगे बेलायतका राजकुमार एडवार्ड,"काठमाडौं :बेलायतका राजकुमार एडवार्ड काठमाडौं आइपुगेका छन्। उनी केहीबेरअघि एयर इण्डियाको जहाजबाट काठमाडौं आइपुगेका हुन्। यसअघि आजै बिहान राजकुमार एडवार्डकी पत्नी सोफी काठमाडौं आइपुगेकी थिइन्। उनी कतार एयरको उडान नम्बर क्यूआर ६५२ बाट काठमाडौं आइपुगेकी हुन्। उनीहरूसँग ११ जनाको टोली पनि काठमाडौं आइपुगेको हो। उनीहरू पहिलो पटक नेपाल भ्रमणमा आएका हुन्। नेपाल बसाइका क्रममा उनीहरूले उच्चस्तरीय भेटघाट गर्ने जनाइएको छ। उनीहरूको नेपाल भ्रमण युवा सशक्तिकरण, स्वास्थ्य सेवा, महिला अधिकार र संरक्षणमा केन्द्रित हुनेछ।"
रविसहित १५ जनाविरूद्ध ठगी र संगठित अपराध कसूरमा मुद्दा दर्ता,"चितवन : चितवनको साहारा बहुउद्देश्य सहकारीको रकम अपचलन गरेको आरोपमा रवि लामिछानेसहित थप १५ विरुद्द मुद्दा दायर भएको छ । चितवन जिल्ला अदालतमा मंगलबार पूरक मुद्दा दर्ता गरिएको हो । साहाराको रकम अपचलन र संगठित अपराध कसुरमा कारबाही गर्न माग गर्दै राष्ट्रिय स्वतन्त्र पार्टीका सभापति एवं पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्व डीआईजी छविलाल बन्जाडे जोशीसहित १५ जना पुरक सहित मुद्दा दर्ता भएको जिल्ला अदालत चितवनका सूचना अधिकृत अमृत विश्वकर्माले जानकारी दिए। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल , विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठ मुद्दा दर्ता भएको छ । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको छ । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन २०७० को दफा ३ (१)(२) (३) र ५ बिपरितको कसुर कायम गरि अभियोग दर्ता भएको चितवन जिल्ला अदालतको सुचना अधिकारी शाखा अधिकृत अमृत बिश्वकर्माले बताए । उनका अनुसार सोहि ऐन बमोजिम र सङ्गठित अपराधमा दफा ९ ९ क ० र ९ ग० बमोजिम मागदाबी लिएको छ । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी१७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशी लगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनी तर्फ ६ वटा कम्पनी बाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जना विरुद्ध पुरक मुद्दा दर्ता गरिएको जिल्ला सरकारी वकिल कार्यालय चितवनका प्रमुख शान्तिराज लुईटेलले जानकारी दिए । यसअघि जिल्लाका प्रहरी कार्यालय चितवनले माघ ४ गते लामिछाने सहितका व्यक्तिलाई प्रतिवादी बनाउनुपर्ने रायसहितको अनुसन्धान प्रतिवेदन जिल्ला सरकारी वकिल कार्यालय चितवनमा बुझाएको थियो । जिल्ला सरकारी वकिलको कार्यालयले प्रहरीले बुझाएको अनुसन्धान प्रतिवेदन अध्ययन गरेर अभियोगपत्र तयार गरी अदालतमा पेस गरेको हो । जिल्ला सरकारी वकिलको कार्यालयले पेस गरिएको छ । सरकारी वकिलको कार्यालयले सहकारीको रकम गएको देखिएको गोर्खा मिडिया नेटवर्कको थप अनुन्धान गर्न निर्देशन दिएबमोजिम प्रहरीले पूरक अनुसन्धान गरी प्रतिवेदन बुझाएको हो। साथै आर्थिक लेनदेन देखिएका ६वटा कम्पनीलाई पनि मुद्दा चलाउन प्रहरीले सिफारिस गरेको थियो । प्रतिवादीका लागि उपस्थित हुन अदालतले म्याद जारी गरेपछि प्रहरीले हाजिर गराउछ्न । आरोपी आफै हाजिर भए त्यसैबेलाबाट बयान सुरु हुने चितवन जिल्ला अदालतका स्रेस्तेदार बिष्णुप्रसाद आचार्यले बताए । यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ । सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई, अनन्त बाबु राई, आशिष आनन्द, देवेन्द्र बाबु राई, दिनेश रोका, दिपा न्यौपाने, शिवप्रसाद आचार्य, मनोज गुरुङ, तिर्थराज लामिछाने, शरण विश्वकर्मा, थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जना को पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए । लामिछानेलाई गोर्खा मिडियाको तत्कालीन सेयरधनीसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की जिल्ला अदालत,रुपन्देही जिल्ला अदालत र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबा६ १ करोड धरौटी बुझाएर उनी रिहा भएका हुन्।"
देश चिनाउँदै संजित,"काठमाडौं : खेलकुद यस्तो माध्यम हो, जसले मानिसलाई स्वस्थ राख्ने काम मात्रै गर्दैन, देशलाई संसारभर चिनाउने काम पनि गर्दछ। त्यसैले त भनिन्छ, करोडौं खर्चेर पनि नपाइने प्रचार एउटा खेलाडीले गरिरहेको हुन्छ। अन्तर्राष्ट्रिय एरिनामा देशको झन्डा फहराउने र राष्ट्रको शिर जति उँचो बनाउनेमध्येका एक हुन्, संजित राई। संजितले कहिले खेलाडी, कहिले व्यवस्थापक र कहिले निर्णायकका रुपमा विभिन्न मुलुकमा पुगेर राष्ट्र र राष्ट्रवासीलाई गौरवान्वित बनाउने काम गर्दै आएका छन्। काठमाडौंको बुढानीलकण्ठ माविमा ९ कक्षामा पढ्दादेखि संजित खेलकुदमा होमिएका हुन्। उनका बुबा कृष्णबहादुर ३० को दशकका खेलाडी थिए। बुवाकै पाइला पछ्याउँदै संजित पनि खेलकुदमा होमिए। अरु खेलाडीले भोगेजस्तो परिवारबाट सहयोग नपाउने पीडा उनले भोग्नु परेन। परिवारको साथ र सहयोगबाटै उनले खेलकुदमा अगाडि बढ्ने अवसर पाए। संजितलाई मार्सल आर्ट्स खुवै मन पथ्र्यो। उनी मार्सल आर्ट्समा आफ्नो भविष्य देख्थे। यही खेलबाट राष्ट्रिय तथा अन्तर्राष्ट्रिय जगतमा ख्याति कमाउन सकिन्छ भन्ने सोच उनमा थियो। त्यसैले उनले मार्सल आर्ट्सलाई रोजे। उनको खेलकुदमा सुरुवात तेक्वान्दोबाट भयो। जाडो बिदाको समयमा उनले तेक्वान्दो सिक्न थाले। उनले मार्सल आर्ट्सको प्रारम्भिक शिक्षा तेक्वान्दोबाटै सिके। केही समय तेक्वान्दोमा बिताएपछि संजितले खेल परिवर्तन गर्दै उसु खेल्न सुरु गरे। करिब तीन वर्ष उसु खेलेपछि उनले उमा कुङ्फुलाई रोजे। यही खेलबाट राष्ट्रिय तथा अन्तर्राष्ट्रिय पहिचान बनाएका उनी पछिल्लो समय उमा कुङ्फु संघको नेतृत्व सम्हालिरहेका छन्। विभिन्न अन्तर्राष्ट्रिय प्रतियोगितामा उपलब्धि संजितले सन् २०२२ सेप्टेम्बरमा आफ्नो खेल करियरकै ठूलो उपलब्धि हासिल गरे। स्लोभेनियामा भएको वल्र्ड मार्सल आर्ट्स गेम्स (डब्ल्यूएमएसी) को चाइनिज क्रिएटिभ विधामा उनले स्वर्ण पदक जित्दै नयाँ इतिहास बनाएका थिए। ३५ वर्षमाथिको चाइनिज क्रिएटिभ विधामा अस्ट्रियाका खेलाडीलाई पराजित गर्दै स्वर्ण जितेका उनले ट्रेडिसनल मार्सल आर्ट्स विधामा कांस्य पदक जितेका थिए। यस्तै सन् २०२४ जनवरी २८ मा अमेरिकामा आयोजना भएको ब्याटल अफ ड्रागन वल्र्ड च्याम्पियनसिपमा चाइनिज क्रियटिभ मार्सल आर्ट्समा स्वर्ण पदक जितेका थिए। पदक जितेपछि किरात राई सोसाइटी अफ अमेरिकाले उनलाई सम्मान पनि गरेको थियो। यसैगरी सन् २०२४ नोभेम्बरमा बेलायतको वेल्स सहरमा आयोजना भएको वेल्स ओपन च्याम्पियनसिपमा पनि संजितले एक स्वर्ण र एक रजत पदक जितेका थिए। उनको योगदानको कदर गर्दै एनआरएनए बेलायत र किरात राई यायोख्या बेलायत शाखाले विशेष सम्मान गरेको थियो। उनले अन्तर्राष्ट्रिय प्रतियोगिता मात्रै होइन, राष्ट्रिय प्रतियोगितमा पनि आफूलाई अब्बल सावित गरेका छन्। सन् २०१५ मा भएको राष्ट्रिय उमा कुङ्फु च्याम्पियनसिपलगायत थुप्रै प्रतियोगितामा उनले विभिन्न पदक जितेका छन्। व्यवस्थापनमा पनि सक्रिय संजित खेलाडी, प्रशिक्षक र निर्णायकसँगै व्यवस्थापनमा पनि उत्तिकै सफल र सक्रिय छन्। नेपाल उमा कङ्फु संघ उपाध्यक्ष भएर लामो समय काम गरेका उनले उमा कङ्फुलाई राष्ट्रिय तथा अन्तर्राष्ट्रिय पहिचान दिलाउन महत्वपूर्ण भूमिका निर्वाह पनि गर्दै आएका छन्। उनको यही योगदानको कदर गर्दै गत कात्तिकमा भएको संघको पाँचौं साधारण सभाबाट अध्यक्षमा निर्वाचित भएका छन्। खेलाडीका दुःखका बारेमा जानकार छु। राष्ट्रिय तथा अन्तर्राष्ट्रिय प्रतियोगितामा सहभागिता हुँदा खेलाडीले कति दुःख र कष्ट बेहोर्नुपर्छ भन्ने मलाई पनि थाहा छ, उनी भन्छन्, आफू पनि खेलाडी भएकाले खेलाडीकै हकहितका लागि काम गर्छु। विभिन्न देशमा निर्णायक संजितले विश्वका विभिन्न देशमा पुगेर अन्तर्राष्ट्रिय प्रतियोगिताहरूमा प्रतिस्पर्धा गर्नुका साथै निर्णायकको भूमिका पनि निर्वाह गर्दै आएका छन्। उनले स्लोभेनिया, जर्मनी, अमेरिका, अस्ट्रिया, क्रोएसिया, बेलायत, भारत, स्विट्जरल्यान्डलगायतका देशमा पुगेर राष्ट्रको झण्डा फहराउनुका साथै निर्णायकको भूमिका पनि निर्वाह गरिसकेका छन्। उमा कुङ्फु खेल स्वदेशसँगै विदेशमा पनि उत्तिकै लोकप्रिय रहेको संजित बताउँछन्। नेपाललाई युरोपेली राष्ट्र र अमेरिकाले राम्रो सद्भाव देखाएका छन्। नेपाललाई सम्मान गरेका छन्। हालै मात्र मलाई भारतीय कुङ्फु महासंघले प्राविधिक मानार्थ सदस्य प्रदान गरेको छ। उनीहरूले नेपाल उमा कुङ्फुलाई स्थापित गर्न सहयोग गरिरहेका छन्। यो भनेको नेपाल उमा कुङ्फुमा लाग्ने खेलकर्मीका लागि निकै गर्वको विषय हो, उनी भन्छन्, नेपालका भेट्रान खेलाडीका लागि यो एक प्रेरणादायक क्षण पनि हो। संजितले पुयाएको योगदानको कदर गर्दै विभिन्न राष्ट्रले महत्वपूर्ण जिम्मेवारी पनि दिएको छ। अस्ट्रियामा हेड क्वार्टर रहेको वल्र्ड मार्सल आर्ट्स कमिटी (डब्लूएमएसी) को नेपाल च्याप्टरका उनी महासचिव हुन्। यस्तै टोआ कुङ्फु डेनमार्कको पनि नेपाल च्याप्टरको महासचिवको जिम्मेवारी सम्हाल्दै आएका छन्। संजितले प्रमुख निर्णायक भएर स्वदेश तथा विदेशका विभिन्न प्रतियोगिता सफलतापूर्वक सम्पन्न गरिसकेका छन्। खुला उमा कुङ्फु प्रतियोगिता २०१८, पाँचौं राष्ट्रिय उमा कुङ्फु प्रतियोगिता २०२०, छैटौं उमा कुङ्फु, राष्ट्रिय नेपाल केम्पो खुकुरी मार्सल आटर््स २०२१, दोस्रो राष्ट्रिय नेपाल केम्पो खुकुरी मार्सल आर्टस २०२२ र भारतको लखनउमा सन् २०२२ मा भएको १४औं राष्ट्रिय कुङ्फु च्याम्पियनसिपलाई सफलतापूर्वक सम्पन्न गरेका छन्।"
"एचपीभी खोपले स्वास्थ्यमा असर गर्दैन, ढुक्क भएर लगानुहोस् : स्वास्थ्यमन्त्री","काठमाडौं : स्वास्थ्य तथा जनसंख्या मन्त्री प्रदीप पौडेलले पाठेघर मुखको क्यान्सरविरुद्धको (एचपीभी) खोप ढुक्क भएर लगाउन आग्रह गरेका छन्। मंगलबार स्वास्थ्य तथा जनसंख्या मन्त्रालयले देशैभर सुरू गरेको पाठेघरको मुखको क्यान्सरविरुद्धको (एचपीभी) खोप अभियानको शुभारम्भ कार्यक्रममा बोल्दै स्वास्थ्य मन्त्री पौडेलले परीक्षणबाट पूर्णरुपमा सही ठहरिएको भ्याक्सिन भएकाले ढुक्क भएर लगाउन आग्रह गरेका हुन्। 'यसमा कुनैखालको जोखिमता छैन। यसले स्वास्थ्यमा कुनै प्रतिकूल असर गर्दैन,'उनले भने,'यो परीक्षणबाट पूर्णरुपमा सही ठहरिएको भ्याक्सिन हो। यसकारण सरकारले लक्षित गरेको उमेर समूहलाई खोप लगाउनु आग्रह गर्न चाहन्छु।' मन्त्री पौडेलले खोपबारे प्रचारप्रसार गरिदिन सामाजिक अभियन्ताहरूसँग आग्रह समेत गरे। युवा पुस्तालाई क्यान्सर रोगबाट बचाउन अभियान सञ्चालन गरिएको उनको भनाइ छ। १७ लाख बढि किशोरीलाई खोप लगाउने तयारी रहेको बताउँदै मन्त्री पौडेलले अभियानमा सहभागी गराइन दिन आग्रह समेत गरे। मन्त्री पौडेलले फागुनमा ५ लाख बढी महिलामा स्क्रिनिङ सेवा दिने तयारी रहेको बताए। उनले भने,'क्यान्सरविरुद्ध लड्न एचपीभी मात्रै पूर्ण हुँदैन। स्क्रिनिङ गरेर क्यान्सर छ छैन जानकारी हुन्छ। यसकारण सरकारले फागुन महिनामा स्क्रिनिङ अभियान सञ्चाल गर्दैछ। फागुनमा मात्रै ५ लाख बढि महिलामा स्क्रिनिङ सेवा दिने लक्ष्य लिएका छौं।' उनले नयाँ पुस्तामा स्वास्थ्य चेतना अभिवृद्धि गर्न विद्यालय तहमा स्वास्थ्य विषय अनिवार्य गराउन सरकारले शिक्षा मन्त्रालयसँग मिलेर काम गरिरहेको समेत जानकारी दिए। स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपीभी खोपदिँदैछ । विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशभरि एकैपटक सञ्चालन गर्न लागिएको हो । नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गर्न लागिएको हो । स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको छ । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो ।"
"सेयर बजारमा दोहोरो अंकको गिरावट,कारोबार रकम ८ अर्बमा झर्यो","काठमाडौं : सेयर कारोबार साताको तेस्रो दिन मंगलबार नेप्से परिसूचक दोहोरो अंकले घटेर बन्द भएको छ। नेप्से परिसूचक १४०८ अंकले घटेर २७१५९१ विन्दुमा पुगेको छ। सेन्सेटिभ इण्डेक्स पनि २४९ अंकले घटेर ४५७१२ विन्दुमा पुगेको छ। नेप्से घटेसँगै कारोबार रकम पनि सोमबारको तुलनामा घटेको छ। यसदिन ८ अर्ब बराबरको सेयर कारोबार भएको छ। सोमबार ११ अर्ब ८७ करोड मूल्य बराबरको सेयर कारोबार भएको थियो। त्यसअघि साताको पहिलो कारोबार दिन १२ अर्ब बढिको सेयर कारोबार भएको थियो। आज ३१५ स्क्रिप्सको १ करोड ६९ लाख १७ हजार ८३५ कित्ता सेयर ८ अर्ब ९१ करोड ९६ लाख ९७ हजार ७७५ रुपैयाँमा खरिदबिक्री भए। नेप्से घट्दा आज कुनै पनि कम्पनीको सेयर सकारात्मक सर्किटल लेभलमा कारोबार हुन सकेन। जोशी हाइड्रोपावरको सेयर सर्वाधिक ९९८ प्रतिशतले बढ्यो। सामुदायिक लघुवित्त वित्तीय संस्थाको ८३०,मध्य भोटेकोश जलविद्युतको ८२५,न्यादी हाइड्रोपावरको ८१९ र उपकार लघुवित्त वित्तीय संस्थाको सेयर ८१२ प्रतिशतले बढ्यो। करिब ४ कम्पनीको सेयर नकारात्मक सर्किट लेभलमा कारोबार भयो। कर्पोरेट डेभलपमेन्ट बैंक,ग्रीन डेभलपमेन्ट बैंक,सिन्धु विकास बैंकको सेयर १० प्रतिशतले घटदा सप्तकोशी डेभलपमेन्ट बैंकको सेयर ९९९ प्रतिशतले घट्यो। कारोबार रकमका आधारमा एनआरएन इन्फ्रास्टक्चर एण्ड डेभलपमेन्ट शीर्षस्थानमा रह्यो। सो कम्पनीको ३० करोड मूल्य बराबरको सेयर कारोबार भयो। नेपाल रिइन्स्योरेन्स कम्पनीको २६ करोड,हिमालयन उर्जा विकास कम्पनीको २५ करोड,हिमालयन रिइन्स्योरेन्सको २१ करोड र पिपुल्स हाइड्रोपावरको १९ करोड मूल्य बराबरको सेयर कारोबार भयो। कारोबारमा आएकामध्ये ७१ स्टक्सको मूल्य बढ्द १६२ वटाको घटयो। बाँकी ९० स्टक्सको मूल्य स्थिर रह्यो। दुई समूहको उपसूचकबाहेक अन्यको सूचक नकारात्मक देखिएका छन्। डेभलपमेन्ट बैंक समूहको उपसूचक सर्वाधिक २ प्रतिशतले घट्यो।"
यसरी लगाइँदैछ पाठेघर क्यान्सरविरुद्धको एचपीभी खोप,काठमाडौं : आज फेबु्रअरी ४ अर्थात् विश्व क्यान्सर दिवस । यही दिवसको अवसर पारेर स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपीभी खोपसुरू गरेको छ। यसै अवसरमा बालुवाटारस्थित शिवपुरी उच्च माध्यमिक विद्यालयका कक्षा ६ देखि १० सम्म अध्ययनरत किशोरीहरूले एचपीभी खोप लगाएका छन्। विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशभरि एकैपटक सञ्चालन गरिएको हो। नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गरिएको हो। स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको हो । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो ।
एक तोला सुनको मूल्य १ लाख ६४ हजार नाघ्यो,काठमाडौं : स्थानीय बजारमा सुनको मूल्य वृद्धि भएको छ। नेपाल सुनचाँदी व्यवसायी महासंघका अनुसार आज १ हजार ९ सयले बढेर प्रतितोला सुनको मूल्य १ लाख ६४ हजार ७०० रुपैयाँ कायम भएको छ। महासंघका अनुसार प्रतितोला चाँदी १९ सय ३० रुपैयाँमा कारोबार भइरहेको छ। सोमबार एक तोला चाँदीको मूल्य १ हजार ८९५ रुपैयाँ कायम थियो।
"बेलायतकी राजकुमारी काठमाडौंमा, राजकुमार आउँदै","काठमाडौं : बेलायतकी राजकुमारी सोफी काठमाडौं आइपुगेका छिन्। उनी केहीबेरअघि कतार एयरको उडान नम्बर क्यूआर ६५२ बाट काठमाडौं आइपुगेकी हुन्। उनका श्रीमान राजकुमार एडवार्ड एयर इण्डियाको जहाजबाट दिउँसो २ बजे काठमाडौं आउँदैछन्। उनीहरूसँग ११ जनाको टोली काठमाडौंमा हुनेछ। राजकुमारीसँग सातजनाको टोलि काठमाडौं आइपुगेको छ भने राजकुमारसँग थप चारजनाको टोलि आउनेछ। नेपाल बसाइका क्रममा उनीहरूले उच्चस्तरीय भेटघाट गर्ने जनाइएको छ। उनीहरूको नेपाल भ्रमण युवा सशक्तिकरण, स्वास्थ्य सेवा, महिला अधिकार र संरक्षणमा केन्द्रित हुनेछ।"
कृषि बिमाको अनलाइन प्रणालीबाट ८ हजार किसानले लिए लाभ,"काठमाडौं : कृषि तथा पशुपन्छी बिमा रियल टाइम सफ्टवेयर अनलाइन प्रणालीबाट सुरु गरेको २ महिनामा ८ हजार १ सय ८९ किसान लाभान्वित भएका छन्। उक्त संख्याका किसानहरूको बिमालेखबाट बिमा कम्पनीहरूले ८ करोड ३ लाख ६९ हजार रुपैयाँबराबरको कुल बिमाशुल्क आर्जन गरेका छन्। तर उक्त बिमा शुल्कमा किसानहरूले १ करोड ७६ लाख ५५ हजार रुपैयाँ बिमा शुल्कमात्रै बुझाउनु परेको छ भने बाँकी सबै सरकारले अनुदानबापत प्रदान गरेको छ। उक्त कुल बिमा शुल्कमा सरकारले अनुदानबापत ६ करोड २७ लाख १४ हजार रुपैयाँ बिमा कम्पनीहरूलाई भुक्तानी गर्नेछ। कृषि तथा पशुपन्छी विकास मन्त्रालयले गत कात्तिकमै अनलाइन प्रणाली सञ्चालन घोषणा गरे पनि नेपाल बिमा प्राधिकरणले गत मंसिर १६ गतेदेखि सुरुवात गरेको थियो। अनलाइन प्रणाली लागू भएदेखि माघ १८ गते सम्ममा किसानहरूबाट १० हजार ३ सय ७२ आवेदन परेको छ। आवेदनमध्ये ८ हजार १ सय ८९ किसानको बिमालेख जारी भइसकेको छ। हालसम्म कुल आवेदन दिनेमध्ये अधिक पशुधनमा छन् भने तरकारी बालीमा न्यून देखिन्छन्। कुलमध्ये पशुधनतर्फ १० हजार ३ सय ७० र तरकारी बालीतर्फ ५४ आवेदन परेको छ। जसमध्ये पशुधनमा मात्रै ८ हजार १ सय ५२ र तरकारी बालीमा ३९ बिमालेख जारी भएको छ। प्रदेशगत रूपमा सबैभन्दा बढी बागमती प्रदेशका किसानहरू बिमामा आबद्ध छन्। उक्त प्रदेशबाट ४ हजार ५ सय ६९ ले आवेदन दिएका छन् भने हालसम्म ३ हजार ९ सय ९ किसानहरूले बिमालेख खरिद गरिसकेका छन्। यस्तै, सञ्चालनमा रहेका १४ निर्जीवन बिमा कम्पनीहरूमध्ये सबैभन्दा धेरै बिमालेख जारी शिखर इन्स्योरेन्स कम्पनीले गरेको छ। उक्त कम्पनीले अनलाइन प्रणलीमा कुल बिमालेखमध्ये ३ हजार १ सय ४१ किसानलाई बिमालेख जारी गरेको छ। यो २ करोड ४८ लाख ९८ हजार रुपैयाँ बिमाशुल्कको हो। उक्त बिमाशुल्कमध्ये किसानहरूले ५३ लाख ९० हजार रुपैयाँमात्रै बुझाएका छन् भने बाँकी १ करोड ९५ लाख रुपैयाँबराबर सरकारले अनुदानबापत शिखर इन्स्योरेन्सलाई बुझाउँछ। बिमा प्राधिकरणले हालसम्म कृषि र पशुसँग सम्बन्धित २९ वटा उत्पादनमा बिमालेख जारी गररेको छ। यसमा पनि २ वटाको बिमालेखलाई मात्र अनलाइन प्रणालीबाट सञ्चालनमा ल्याएको छ। अहिले पाइलटिङको रूपमा सबैभन्दा धेरै जारी हुने पशुधन र तरकारी बालीको बिमालेख छनोट गरेर सुरुवात गरिएको बताउँछन् नेपाल बिमा प्राधिकरणका प्रवक्ता निर्मल अधिकारी। उनका अनुसार नेपालभर उक्त दुई उत्पादनको अनिवार्य अनलाइनबाट मात्रै बिमा गर्ने व्यवस्था भएकाले भौतिक रूपमा हुँदैन। उनी भन्छन्, यो प्रणाली परीक्षणकालमै भएकाले टिकाउ हुन्छ हुन्न भनेर कम्पनीहरूलाई पहिला गरेको बिमालाई ब्याकअपमा राख्न भनिएको छ। अब प्राधिकरणले यसको सफल परीक्षणपछि अब दुई महिनाभित्र अरु बिमालेखलाई पनि अनलाइन प्रणालीमार्फत सञ्चालन सुरु गर्न लागेको प्राधिकरणका प्रवक्ता अधिकारीले जानकारी दिए। सुरुमा अब जारी गर्ने बाँकी प्रडक्टको परीक्षण सबै कम्पनीहरूलाई प्राधिकरणमा बोलाएर गर्न लगाउँछौं। प्रत्येक बिमालेखको बिमांक निकाल्ने तरिका, तिनीहरूको प्राविधिक प्रोभिजन फरकफरक छ। यसैले कम्पनीलाई टेस्ट गर्न लगाएपछि कम्पनीहरूलाई सञ्चालन गर्न भन्ने छौं, उनले अन्नपूर्णसँग भने, उक्त दुई उत्पादनको बिमालेख बाह्रैमास गर्न सकिने भएकाले पनि अनलाइन प्रणालीमा सुरुमा यही उत्पादनबाट पाइलटिङको रूपमा सुरु गरेको हो। अन्य मौरीको, माछा, केरा, आँपजस्ता बिमालेख सिजनेवलमात्रै हो। हाल यस्तो बिमालेख १४ वटा निर्जीवन बिमा कम्पनीहरूबाट मात्रै हुने गरेको छ। अब बाँकी ४ वटा निर्जीवन लघु बिमा कम्पनीहरूमार्फत गराउने प्राधिकरणको योजना छ। यसैबीच अनलाइन प्रणाली किसानलाई झन्झटिलो भएको किसानको गुनासो छ। सुरुवात अवस्थामा झन्झटिलो भए पनि कृषि बिमालाई व्यवस्थित गर्न यो धेरै सहज हुने प्राधिकरणको भनाइ छ। हुन पनि सरकारले यसलाई अनलाइनमा ल्याउनुको मुख्य उद्देश्य कृषि बिमामा दिँदै आएको अनुदान पारदर्शी देखियोस् भन्नका लागि पनि हो। प्रवक्ता अधिकारी भन्छन, अब यो अनलाइन प्रणाली पूर्णरूपमा सञ्चालन हुन थालेपछि किसानले कहिले बिमा आवेदन दिए, प्राविधिकले कति दिनभित्र सिफारिस गरे र बिमा कम्पनीले कति दिनभित्र बिमालेख निष्कासन गयो भनेर प्रणालीबाटै बिमा प्राधिकरणले अनुगमन गर्न सक्ने भयो। दाबीको केसमा पनि यसैगरी समयमै भयो, भएन भनेर मोनिटरिङ गर्न सकिन्छ। कसलाई कति अनुदान ? गत असोज १४ गते गरेको मन्त्रिपरिषदको निर्णयअनुसार बाली तथा पशुधन बिमाको बिमा प्रिमियममा ३ सिलिङमा अनुदान प्रतिशत तोकेअनुसार कात्तिक १ गतेदेखि लागू भएको छ। जसअनुसार ५० लाख रुपैयाँसम्मको बिमांक रकममा ८० प्रतिशत ब्याज अनुदान प्राप्त गर्नेछन्। ५० लाखदेखि १ करोड रुपैयाँसम्मको बिमालेखमा ६५ प्रतिशतमात्रै अनुदान तोकिएको छ भने १ करोड रुपैयाँभन्दा बढी बिमांक रकममा ५० प्रतिशतसम्म मात्रै अनुदान पाउने व्यवस्था गरेको छ।"
"एचपीभी खोप अभियान सुरू, प्रधानमन्त्रीले गरे उद्घाटन",काठमाडौं : प्रधानमन्त्री केपी शर्मा ओलीले आजदेखि देशैभर सुरू हुने पाठेघरको मुखको क्यान्सरविरुद्धको एचपीभी खोप अभियानको शुभारम्भ गरेका छन्। बालुवाटरस्थित शिवपुरी उच्च माध्यामिक विद्यालयमा आयोजित एक कार्यक्रममा काठमाडौं महानगरपालिका३ का स्वस्थ्यकर्मीलाई खोपसामग्री प्रदान गरेर अभियानको शुभारम्भ गरेका हुन्। स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपीभी खोप अभियान सुरू गरेको हो। विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशभरि एकैपटक सञ्चालन गर्न लागिएको हो । नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गर्न लागिएको हो । स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको छ । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो ।
क्यान्सरको प्रारम्भिक पहिचान र उपचारमा ध्यान,"विश्वभर फेब्रुअरी ४ मा क्यान्सरविरुद्धको दिवस मनाइन्छ । नेपालमा पनि विभिन्न कार्यक्रम गरिन्छ । क्यान्सर, एक यस्तो गम्भीर रोग हो जसले हरेक वर्ष लाखौं मानिसको जीवन लिन्छ । प्रत्येक वर्ष नेपालमा १ लाख जनसंख्यामा एक सयदेखि १ सय २० जना नयाँ क्यान्सरका रोगी थपिन्छन् । देशमा अहिले क्यान्सरका लगभग ६० हजार रोगी छन् । क्यान्सरको प्रकोप अब केवल एक स्वास्थ्य चुनौतीमात्र होइन, सामाजिक र मानसिक दृष्टिकोणबाट पनि ठूलो समस्या हो । स्तन क्यान्सर, मुखको क्यान्सर, फोक्सोको क्यान्सर र ग्यास्ट्रिक, क्यान्सरजस्ता रोगहरू मुख्य गरी नेपालीका समस्या हुन् । क्यान्सरका कारण हाम्रो समाजका सबै वर्ग र उमेरका व्यक्तिहरू प्रभावित छन् । क्यान्सरको उपचारका लागि नेपालमा केही अस्पतालहरू त छन् तर सबैका लागि पहुँचयोग्य र नजिक छैनन् । काठमाडौं, चितवनलगायत सहरी क्षेत्रमा क्यान्सर उपचारका धेरै विकल्पहरू छन्, तर ग्रामीण क्षेत्रका मानिसहरूलाई अझै पनि समयमै उपचार प्राप्त गर्न कठिनाइ छ । क्यान्सरको उपचार महँगो छ । जसका कारण धेरैको घरबारससमेत उठेको छ । बिरामी निको पनि नहुने र खर्च गर्दा गर्दा जायजेथा सक्नुपर्ने बाध्यतामा धेरै नेपाली छन् । क्यान्सर कसलाई र कतिबेला लाग्छ भन्न पनि कठिन छ । तर चिकित्सा विज्ञानले रोकथाम र समयमै पहिचान गर्नका लागि जे जति उपाय निकालेको छ, त्यसबारे पनि धेरैलाई जानकारी छैन । तसर्थ रोकथामका लागि जनचेतना अभियान आवश्यक छ । कतिपय अवस्थामा मानिसको खानपान र जीवनशैली क्यान्सरको कारण बनेको हुन्छ । तसर्थ क्यान्सर नलाग्ने गरी खानपान गर्न र जीवनशैली अपनाउन सबैलाई प्रेरित गर्नु आवश्यक छ । क्यान्सर लागि हाले पनि बेलैमा उपचार सुरु गर्दा निको हुन्छ । तसर्थ ढिला नगरी उपचारतिर लाग्नुपर्छ भन्ने चेतना पनि सबैलाई दिनु आवश्यक छ । प्रत्येक व्यक्तिको स्वास्थ्यको पहिलो जिम्मेवारी उसैको हो, त्यसपछिमात्रै राज्यको । तसर्थ प्रत्येक व्यक्ति नै पहिला सजग र सतर्क रहन सके घातक क्यान्सरको पञ्जाबाट मुक्ति मिल्न सक्छ । विशेषगरी महिलाहरूको स्तन क्यान्सर र गर्भाशय क्यान्सरको रोकथाम र उपचारका लागि स्क्रिनिङ परीक्षणहरूको महŒव अत्यधिक छ । त्योचाहिँ राज्यको जिम्मेवारी हो । क्यान्सरको प्रारम्भिक पहिचान र उपचारमा ध्यान दिने अभियानलाई घनीभूत रूपमा सञ्चालन गरिनुपर्छ ।"
"सामाजिक सञ्जाल प्लेटफर्म दर्ता गर्न ताकेता, हालसम्म तीनवटा मात्रै दर्ता","काठमाडौं : सामाजिक सञ्जाल प्लेटफर्म दर्ता गर्न सरकारले ताकेता गरेको छ। सञ्चार तथा सूचना प्रविधि मन्त्रालयले सार्वजनिक सूचना जारी गरी सामाजिक सञ्जाल प्लेटफर्मलाई तुरुन्त दर्ता गर्न भनेको छ। मन्त्रालय प्रवक्ता एवं सहसचिव गजेन्द्रकुमार ठाकुरले नियमनका लागि दर्ता गर्न ताकेता गरिएको बताए। मिथ्या सूचना, अपराधिक क्रियाकलाप लगायतमा सामाजिक सञ्जालको व्यापक प्रयोग भइरहेकाले पनि दर्ताको आवश्यकता महसुस भएको उनले बताए। सामाजिक सञ्जालको प्रयोगलाई व्यवस्थित गर्ने निर्देशिका, २०८० को दफा ३ मा सामाजिक सञ्जाल सञ्चालन गर्न चाहने वा सञ्चालनमा रहेका व्यक्ति, कम्पनी वा संस्थाले सञ्चार तथा सूचना प्रविधि मन्त्रालयमा सूचीकरण गर्नुपर्ने व्यवस्था छ। त्यही व्यवस्थाको अनुसार नेपालभित्र सामाजिक सञ्जाल प्लेटफर्म सञ्चालन गर्न चाहने वा गरेका व्यक्ति, कम्पनी वा संस्थालाई सूचीकरण गर्न आग्रह गरिएको मन्त्रालयले जनाएको छ। त्यसको साथै व्यक्ति, कम्पनी वा संस्थाले नेपालभित्र सम्पर्क बिन्दु (पोइन्ट अफ कन्ट्याक्ट) को व्यवस्था गर्नुपर्ने उल्लेख छ। मन्त्रालयले नेपालभित्र सम्पर्क बिन्दु (पोइन्ट अफ कन्ट्याक्ट) को व्यवस्थासहित निर्देशिकाको प्रावधानहरूको पालनाको सुनिश्चितता गर्न सूचनामार्फत सम्बन्धित सबैमा जानकारी गराएको छ। सामाजिक सञ्जालको प्रयोगलाई व्यवस्थित गर्ने निर्देशिका बमोजिमको व्यवस्था पालना नभएमा सामाजिक सञ्जाल प्लेटफर्मलाई नेपालभित्र सञ्चालनमा रोक लगाउन सक्ने चेतावनी पनि मन्त्रालयले दिएको छ। गत वर्ष भदौ ६ गतेको मन्त्रिपरिषद्को बैठकले मुलुकभित्र सामाजिक सञ्जाल प्लेटफर्म सञ्चालनका निम्ति दर्ता हुनुपर्ने व्यवस्था गरेको थियो। सामाजिक सञ्जाल प्लेटफर्महरूले नेपालको पर्यटन प्रबर्धनमा सहयोग पुर्याउनेदेखि इन्टरनेट सुरक्षा र डिजिटल साक्षरता कार्यक्रम सञ्चालन गर्ने छ। त्यस्तै शिक्षण संस्थामा शैक्षिक गुणस्तर सुधार गर्न र नेपाली भाषा तथा अन्य राष्ट्र भाषाको स्रोत परिचालन गरी विषयवस्तु (कन्टेन्ट) फिल्टरिङ एवं मोडरेसनलाई प्रभावकारी बनाउने, सामाजिक सद्भाव बिगार्ने तथा अश्लीलता फैलाउने विषयवस्तु हटाउन सहयोग गर्ने र विद्युतीय अपराध नियन्त्रणमा सहयोग पुर्याउने गरी सामाजिक सञ्जाल प्लेटफर्मलाई थप जिम्मेवारी तोकिएको हुँदा सोहीबमोजिम गर्न गराउन सरकारले निर्देशन दिएको छ। हालै सरकारले संसद्मा दर्ता गराएको सामाजिक सञ्जाल विधेयकमा पनि सामाजिक सञ्जाल प्लेटफर्मलाई अनिवार्य दर्ता गर्नुपर्ने व्यवस्था प्रस्ताव गरेको छ। उक्त विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। प्लेटफर्म सञ्चालन गर्न चाहने फर्म, कम्पनी वा संस्थाले अनुमतिपत्र लिनुपर्ने अनिवार्य व्यवस्था प्रस्ताव गरिएको छ। अनुमति पत्रको अवधि दुई वर्षको हुने छ। नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क बिन्दुको स्थापना गर्नुपर्ने व्यवस्थाको प्रस्तावमा विधेयकमा छ। विधेयक दर्तासँग सरकारले यसको कार्यान्वयनको कामसमेत थालेको छ। हालसम्म तीनवटा प्लेटफर्म मात्रै दर्ता नेपालमा हालसम्म तीनवटा मात्रै सामाजिक सञ्जाल प्लेटफर्म दर्ता छन्। मन्त्रालय प्रवक्ता एवं सहसचिव गजेन्द्रकुमार ठाकुरका अनुसार भाइवर, विटक र टिकटक मात्रै दर्ता छन्। यी तीनवटा प्लेटफर्म मन्त्रिपरिषद्को निर्णयभन्दा पहिला नै दर्ता भएका हुन्। गत असोज ६ को मन्त्रिपरिषद्को निर्णयलाई अन्य सामाजिक सञ्जाल प्लेटफर्महरूले वेवास्ता गरिरहेका छन्। ट्युटर र मेटालाई पटकपटक दर्ताका लागि पत्राचार गर्दा पनि जवाफ नआएको प्रवक्ता ठाकुरले जानकारी दिए। उनले नियमवनका लागि दर्ता जरुरी भएको बताए। राजस्व संकलन भइरहे पनि अपराधिक गतिविधि र मिथ्या सूचनामा सामाजिक सञ्जालको प्रयोग भइरहेको पनि उनको भनाइ छ।"
"के हो ह्वाइट कलर क्राइम, किन बन्दै छ भयावह ?","काठमाडौं : रास्वपा सभापति रवि लामिछानेको थुनचेक बहस चल्दै थियो रूपन्देही जिल्ला अदालतमा। त्यही बेला कानुन व्यवसायीले उठाए ह्वाइट कलर क्राइम को विषय। लामिछानेले पद र पावरका आडमा गरिने अपराध गरेकाले ह्वाइट कलर क्राइमको मुद्दा लगाउनुपर्ने कानुन व्यवसायीको तर्क थियो। रविको मात्रै हैन, भ्रष्टाचारका विभिन्न मुद्दाका बहसमा ह्वाइट कलर क्राइमको विषय बेलाबेला उठ्ने गर्छ। आखिर बेलाबखत चर्चामा आउने यो क्राइम कस्तो हो ? नेपाल प्रहरीका प्रवक्ता दिनेशकुमार आचार्यका अनुसार कुनै पद र पावरमा बसेको व्यक्तिले पदको दुरुपयोग गरी गर्ने अपराध ह्वाइट कलर क्राइम हो। सामान्य भाषामा समाजमा सफा कपडा लगाउने मानिस अर्थात् पोजिसन होल्ड गरेको मानिसले गर्ने आर्थिक अपराध यसअन्तर्गत पर्छ। सबै प्रकारका भष्टाचारका मुद्दा ह्वाइट कलर क्राइमअन्तर्गत पर्छन्। पदको दुरुपयोग गरेर गरिने अपराधहरू। परम्परागत अपराधभन्दा भिन्न खालको आर्थिक अपराध। यस्ता अपराधका मुद्दा नेपालमा प्रायः अख्तियार दुरुपयोग अनुसन्धान आयोगले अनुसन्धान गर्ने गर्छ। प्रवक्ता आचार्य भन्छन्, हाई लेभलमा रहेको व्यक्तिले गर्ने वित्तीय अपराध नै ह्वाइट कलर क्राइम हो। उनीहरूले गरेको अन्य खालको अपराध भने अपराधको प्रकृतिअनुसार नै सजाय हुन्छ। यस्तो खालको अपराधको छुट्टै ऐन नभएको र यसअन्तर्गत भएका कसुरका आधारमा अन्य ऐनअनुसार अनुसन्धान अगाडि बढाइने प्रवक्ता आचार्यले जानकारी दिए। वरिष्ठ अधिवक्ता सुरेन्द्र भण्डारीका अनुसार ह्वाइट कलर क्राइममा सामान्य मानिस संलग्न हुनै सक्दैनन्। यो त सुटेड बुटेड र पावरफुल मानिसले गर्ने अपराधको प्रकार हो। यो सामान्य मानिस अनि रिसाएर आवेशमा गरिने खालको अपराध हुँदै हैन। यस्तो अपराधका लागि व्यक्ति सत्ताको वरिपरि हुनुपर्छ। आर्थिक रूपमा सम्पन्न, राजनीतिक रूपमा पावरमा भएको व्यक्ति हुनुपर्छ। वा आर्थिक र राजनीतिक दुवै तरिकाले सत्ताको नजिक भएको व्यक्तिले गर्ने वित्तीय अपराध नै ह्वाइट कलर क्राइम हो। पावरका संयन्त्र परिचालन गर्न सक्ने व्यक्ति नै यस्तो अपराधमा सांगठानिक रूपमा संलग्न भएको हो। यस्तो अपराध गर्ने व्यक्तिले सत्ता र शक्तिको पहँुचमा कानुन र प्रक्रियालाई तोडमोड गर्ने गर्छन्। प्रमाण लुकाउने तरिकाले काम गर्छन्। सिस्टम नै बिर्गाछन्। सफ्टवेयर नै भत्काउने गर्छन्। यस्ता किसिमका अपराधहरू मूलतः परम्परागत अपराधसँग सम्बन्ध राख्दैनन्। चोरी ठगी, अपहरण, लुटपाटभन्दा बिल्कुलै फरक खालको अपराध हो। जुन आर्थिक कारोबारसँग मात्रै सम्बन्ध राख्छ। आर्थिक स्क्यामसँग यस्तो अपराध संलग्न हुन्छ। वरिष्ठ अधिवक्ता भण्डारीका अनुसार, यस्तो अपराधअन्तर्गत भ्रष्टाचार, कर छली, सहकारी ठगी, सरकारी सिस्टम नै ह्याक गरी गरिने आर्थिक अपराध पर्छन्। कम्पनीहरू कर नलाग्ने देशमा दर्ता गराउने र कर नतिर्ने प्रवृत्ति बढ्दो छ, यो पनि एक प्रकारको ह्वाइट कलर क्राइम नै हो। नेपालमा पनि बेलाबखत यस्ता प्रकारको अपराध चर्चामा आउने गरेका छन्। विभिन्न व्यापारिक घरानाले व्यापार गर्दा कर छलेका घटना हुन् या एनसेलले कर छली गरेको घटना हुन् बेलाबखत ह्वाइट कलर क्राइम भन्दै चर्चामा आउने गर्छ। स्टक मार्केटमा स्टकको मूल्य अति नै घटाउने र अति नै बढाउने प्रचलन पनि बढ्दो छ। यस्तोमा कम्पनीका सञ्चालक र अडिटरहरू मिलेर सर्वसाधारणलाई झुक्यानमा पार्नका लागि यस्तो खालको अपराध गर्ने गर्छन्। एक्कासि नाफामा गएको भन्दै नाफामूलक देखाउने र नागरिकलाई ठगी गर्ने खालको अपराध। एउटा देशमा कालोधन्दा गरेर अर्को देशमा लगानी गर्ने खालको आर्थिक अपराध पनि ह्वाइट कलर क्राइमअन्तर्गत नै पर्छ। यस्तो अपराधमा संलग्न व्यक्तिले के कसरी पैसा कमायो र विदेश पुयायो कुनै रेकर्ड नै छाडेको हुन्न। यस्ता अपराध पत्ता लगाउन पनि गाह्रो पर्छ। कुनै प्रमाण नै नछाड्ने खालको अपराध। यस्तो अपराधका प्रमाण पाइँदैन तर फाइदा कोही न कसैलै लिएकै हुन्छ। फाइदा लिने पक्ष नै कही न कहीँ यस्ता अपराधमा संलग्न भएको भने पाइन्छ। अधिवक्ता भण्डारी भन्छन्, फाइदा लिनका लागि व्यक्तिहरू संगठित रूपमा काम गरेका हुन्छन्। आर्थिक अपराध र संगठित अपराध सँगसँगै देखिने गरेका छन्। फाइनान्सियल स्क्याम भने भर्खरैभर्खरै नेपालमा सुरु भइरहेको छ। यस्तो समूहले नियोजित रूपमा कुनै संस्था, कार्यालय र बैंक तथा वित्तीय संस्था डुबाउनका लागि नियोजित तरिकाले काम गरिन्छ। जुन गैरकानुनी हुन्छ। विभिन्न अपराधका रूपहरूमध्ये एक हो ह्वाइट कलर क्राइम। जुन १९ औं शताब्दीबाट नै अध्ययन भएको पाइन्छ। नेपाल प्रहरीको केन्द्रीय अनुसन्धान ब्युरो सीआईबी का प्रवक्ता सुधीरराज शाहीका अनुसार जिम्मेवारीमा बसेका व्यक्तिले जिम्मेवारीलाई दुरुपयोग गरेर गरिने अपराध नै ह्वाइट कलर अपराध हो। यसमा व्यक्तिले आफ्नो पद दुरुपयोग गरेर व्यक्तिगत फाइदाका लागि काम गर्छ। यस्तो खालको अपराध हेर्ने क्षेत्राधिकार अख्तियार दुरुपयोग अनुसन्धान आयोगले पाएको छ।"
क्यानडा र मेक्सिकोमाथि कर लगाउने निर्णयबाट पछि हटे ट्रम्प,"वासिङटन डिसी : अमेरिकी राष्ट्रपति डोनाल्ड ट्रम्पले मेक्सिको र क्यानडाको सामान आयातमा कर लगाउने निर्णय स्थागित गरेका छन्। उनले पहिला मेक्सिको र त्यसलगत्तै क्यानडामा २५ प्रतिशत कर लगाउने आफ्नो योजना स्थगित गर्ने घोषणा गरेका हुन्। उनले मंगलबारदेखि ३० दिनसम्मका लागि उक्त निर्णयमा रोक लगाउने जनाएका हुन्। क्यानडा र मेक्सिकोले सीमामा सुरक्षा सुधार गर्न र लागूपदार्थ तस्करी विरुद्ध कारबाही गर्ने वाचा गरेपछि अमेरिका यो निर्णयबाट पछि हटेको हो। अमेरिकाले सबैभन्दा बढी व्यापार गर्ने देशहरू क्यानडा र मेक्सिको हुन्। ट्रम्पले कर लगाउने घोषणा गरेपछि दुवै देशले आफूले पनि अमेरिकामाथि कर लगाउने भनेका थिए। क्यानडाले सीमापार फेन्टानिल लागूऔषधको तस्करी रोक्ने प्रयासहरूको निरीक्षण गर्न एक अधिकारी नियुक्त गर्ने बताएको छ। ट्रम्पसँग भएको सम्झौता अन्तर्गत मेक्सिको पनि आफ्ना १०,००० सैनिक सीमामा पठाउन सहमत भएको छ। डोनाल्ड ट्रम्पले क्यानडाका प्रधानमन्त्री जस्टिन ट्रुडोसँग फोनमा कुरा गरेका थिए। ट्रुडोले सीमा सुरक्षा सम्बन्धी कामका लागि १३ अर्ब क्यानेडियन डलर खर्च गर्ने वाचा गरेको ट्रम्पले बताएका छन्। त्यस्तै फेन्टानिल औषधिको बिक्रीमा प्रतिबन्ध लगाउने तथा त्यसको अनुगमन गर्न एक अधिकारी नियुक्त गर्ने जनाएका छन्। चीनमा लगाइएको करको विषयमा भने आज दुई देशका प्रतिनिधिबीच छलफल हुने जनाइएको छ। अमेरिकी राष्ट्रपति डोनाल्ड ट्रम्प र चिनियाँ राष्ट्रपतिबीच आगामी २४ घन्टामा उक्त विषयमा छलफल हुन सक्ने ह्वाइट हाउसकी प्रेस सेक्रेटरी केरोलाइन लेविटलले जनाएकी छन्। ट्रम्पले केही दिनअघि चीनलाई १० कर लगाउने निर्णय गरेका थिए। चीनले पनि उक्त निर्णयविरुद्ध कदम चाल्ने चेतावनी दिएको थियो। बीबीसी"
पाठेघरको मुखको क्यान्सर: दैनिक ४ महिलाको ज्यान लिँदै,"काठमाडौं : धेरैलाई आश्चर्य लाग्न सक्छ, पाठेघरको मुखको क्यान्सरबाट दैनिक चार जना नेपाली आमाहरूको ज्यान जान्छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, नेपालमा औसत दैनिक ६ जना महिलालाई पाठेघरको मुखको क्यान्सर हुन्छ भने चार जनाको मृत्यु हुने गरेको छ। स्वास्थ्य सेवा विभाग, परिवार कल्याण महाशाखाका निर्देशक डा विवेककुमार लालका अनुसार, विश्वमा चौथो मुख्य क्यान्सरको स्थानमा पाठेघरको मुखको क्यान्सर रहेको छ। त्यस्तै सन् २०२० को तथ्यांकअनुसार, न्यून र मध्यम आय भएका देशहरूमा ८८ प्रतिशत पाठेघरको मुखको क्यान्सरका बिरामीहरू तथा मृत्यु हुनेको संख्या देखिएको छ। के कारणले हुन्छ ? पाठेघरको मुखको क्यान्सरको मुख्य कारण ह्युमन प्यापिलोमा भाइरस (एचपीभी) को संक्रमण हुनु हो। जसलाई एचपीभी भाइरससमेत भनिन्छ। परिवार कल्याण महाशाखाका निर्देशक डा लालका अनुसार एचपीभी भाइरसका दुई सयभन्दा धेरै प्रजाति हुन्छन्। तर, मानव शरीरमा क्यान्सर गराउने प्रजातिहरू १२ प्रकारका हुन्छन्। तीमध्ये सबैभन्दा बढी जोखिम भएको प्रजातिहरू १६ र १८ हुन्। नेपालमा ८० प्रतिशत पाठेघरको मुखको क्यान्सर १६ र १८ प्रजातिहरूबाट भएको देखिन्छ। भक्तपुर क्यान्सर अस्पतालकी वरिष्ठ स्त्री क्यान्सर रोग विशेषज्ञ डा एलिजा श्रेष्ठका अनुसार, पाठेघरको मुखको क्यान्सरको मुख्य कारण नै एचपीभी भाइरसको संक्रमण हो। डा श्रेष्ठ भन्छिन्, प्रायः सबै यौनजन्य क्रियाकलापमा संलग्न व्यक्तिहरू कुनै न कुनै समयमा एचपीभी भाइरसबाट संक्रमित हुन पुग्छन्। अधिकांशमा लक्षण नदेखिन पनि सक्छ। के हो एचपीभी खोप ? एचपीभी खोप सुरक्षित र प्रभावकारी छ। प्रारम्भिक किशोरावस्थामा लगाएमा अझ बढी प्रभावकारी हुन्छ। डा एलिजा श्रेष्ठ, स्त्री क्यान्सर रोग विशेषज्ञ ह्युमन प्यापिलोमा भाइरसको संक्रमणबाट सुरक्षित हुन दिइने खोपलाई एचपीभी खोप हो। परिवार कल्याण महाशाखाका निर्देशक डा लालका अनुसार, यो खोप प्युरिफाइड भाइरल प्रोटिनबाट रिकम्बिनेसन प्रविधिद्वारा तयार गरिएको छ। डा लाल भन्छन्, यो खोपमा भाइरसको डीएनए हुँदैन। त्यसैले यो खोपबाट एचपीभी संक्रमण हुँदैन। एचपीभी प्रजाति १६ र १८ को कारणबाट संक्रमण हुने पाठेघरको मुखको क्यान्सर हुनबाट सुरक्षित गर्दछ। यो वर्ष सञ्चालन गरिने खोप अभियानमा सिकोलिन नामको एचपीभी खोप प्रदान गरिने स्वास्थ्य मन्त्रालयले जनाएको छ। यो खोप तयारी झोलको रूपमा एक मात्राको भायलमा उपलब्ध हुन्छ। यो खोपको एक मात्रा ० दशमलव ५ मिलि हो। यो खोप सुईंको माध्यमबाट बायाँ पाखुराको माथिल्लो बीच बाहिरी भागमा मासुभित्र दिनु पर्दछ। १६ हजार बढीलाई निःशुल्क खोप किशोरीहरूलाई एचपीभीविरुद्धको खोप दिइएको यो पहिलो पटक होइन। सरकारले यसअघि पनि किशोरीहरूलाई पाठेघरको मुखको क्यान्सरविरुद्धको खोप दिएको थियो। यस वर्ष भने १६ हजारभन्दा बढीलाई निःशुल्क खोप दिन लागेको हो। आर्थिक वर्ष २०७२०७३ र २०७३०७४ मा कास्की र चितवन जिल्लामा एचपीभी खोप डेमोन्स्ट्रेसन कार्यक्रमको रूपमा सञ्चालन गरिएको थियो। यसको लागि गाभीबाट सहयोग प्राप्त भएको थियो। सो कार्यक्रममा कक्षा ६ मा अध्ययन गर्ने छात्राहरू र विद्यालय नजाने १० वर्ष उमेरका किशोरीहरूलाई सर्भारिक्स नामक एचपीभी खोप ६६ महिनाको फरकमा दुई मात्रा दिइएको थियो । कार्यक्रम सम्पन्नपछि गरिएको सर्वेक्षण प्रतिवेदनअनुसार पहिलो मात्राको कभरेज शतप्रतिशत र दोस्रो मात्राको कभरेज ९६ दशमलव ५५ प्रतिशत हासिल भएको थियो। सरकारले आर्थिक वर्ष २०७६०७७ को नीति तथा कार्यक्रममा पाठेघरको मुखको क्यान्सरविरुद्धको खोप कार्यक्रम कार्यान्वयनमा ल्याउने भनी उल्लेख गरेको थियो। परिवार कल्याण महाशाखाका निर्देशक डा लाल भन्छन्, विश्व बजारमा पर्याप्त परिमाणमा एचपीभी खोप उपलब्ध नभएको र कोभिड१९ महामारीको कारणले त्यसबेला एचपीभी खोप सेवा विस्तार हुन सकेन। आव २०८००८१ मा सरकारी स्रोतबाटै २० हजार मात्रा एचपीभी खोप खरिद गरेर सातै प्रदेशका एकएकवटा अस्पतालबाट १४ वर्ष उमेरका किशोरीहरूलाई ६ महिनाको फरकमा दुई मात्रा यो खोप प्रदान गरिएको थियो। कोशी अस्पताल, विराटनगर, मधेस नारायणी अस्पताल, वीरगन्ज, परोपकार प्रसूति तथा स्त्रीरोग अस्पताल, काठमाडौं, पोखरा स्वास्थ्य विज्ञान प्रतिष्ठान, पोखरा, भेरी अस्पताल, नेपालगन्ज, प्रदेश अस्पताल, वीरेन्द्रनगर, सुर्खेत र डडेलधुरा अस्पताल, डडेलधुरामा खोप प्रदान गरिएको थियो। उक्त कार्यक्रमको प्रगति प्रतिवेदनअनुसार लक्षित उमेरसमूहका करिब १० हजार जना किशोरीहरूलाई ६६ महिनाको फरकमा पहिलो र दोस्रो मात्रा एचपीभी खोप लगाइएको थियो। गत वर्ष सञ्चालन गरिएको यो खोप अस्पतालमा आधारित खोप केन्द्रबाट प्रदान गरिएको थियो। तोकिएको उमेर समूहका किशोरीहरूले निर्धक्क भएर एचपीभी खोप लगाउन सक्छन्। यो खोप विश्व स्वास्थ्य संगठनबाट प्रमाणित र गुणस्तरीय छ। प्राडा रमेशकान्त अधिकारी, अध्यक्ष, राष्ट्रिय खोप सल्लाहकार समिति भ्रम फैलाउने एन्टी खोप समूहबाट सजग रहन अनुरोध गर्दछु, डा बुढाथोकी भन्छन्, सुईं लगाएको ठाउँमा दुख्ने, टाउको, पेट वा जिउ दुख्ने, सुन्निने, रातो हुने, ज्वरो आउने, टाउको दुख्ने, रिंगटा लाग्ने, चक्कर लाग्ने, वाकवाकी लाग्ने, बान्ता हुनेजस्ता सामान्य प्रभाव केहीमा देखिन सक्छ। तर केही दिनमा आफैं निको हुने भएकाले आत्तिनु पर्दैन। कति प्रभावकारी छ खोप ? गत कात्तिक ८ गते स्वास्थ्य मन्त्रालयले निःशुल्क खोप लगाउने निर्णय गरेको हो। यो खोप एक मात्रा लगाउने खोप तालिका निश्चित गरिएको हो। त्यसअघि गत असोज २३ गते विज्ञहरू सम्मिलित राष्ट्रिय खोप सल्लाहकार समितिले खोप लगाउन सकिने सिफारिस गरेको थियो। राष्ट्रिय खोप सल्लाहकार समितिका अध्यक्ष प्राडा रमेशकान्त अधिकारीका अनुसार, एचपीभी खोप लगाएमा पाठेघरको मुखको क्यान्सर हुनबाट सुरक्षित हुन सकिन्छ। तोकिएको उमेरसमूहका किशोरीहरूले निर्धक्क भएर खोप लगाउन सक्छन्, प्राडा अधिकारी भन्छन्, यो खोप विश्व स्वास्थ्य संगठनबाट प्रमाणित र गुणस्तरीय छ। संसारका धेरै मुलुकहरूमा यो खोप प्रयोग भइरहेको छ। प्रारम्भिक किशोरावस्थामा लगाएमा प्रभावकारी हुन्छ। यो खोप सुरक्षित र प्रभावकारी देखिएको स्वास्थ्य मन्त्रालयले जनाएको छ। क्यान्सर रोग विशेषज्ञहरूले पनि यो खोप किशोरावस्थामा लगाउँदा बढी प्रभावकारी हुने बताउँछन्। वरिष्ठ स्त्री क्यान्सर रोग विशेषज्ञ डा एलिजा श्रेष्ठका अनुसार, यो खोप किशोरीहरूलाई सुरुमै लगाउँदा बढी प्रभावकारी हुन्छ। डा श्रेष्ठ भन्छिन्, एचपीभी खोपले किशोरीहरूलाई भविष्यमा पाठेघरको मुखको क्यान्सर हुनबाट बचाउँछ। यो शतप्रतिशत सुरक्षित र प्रभावकारी छ। स्वास्थ्य मन्त्रालयका प्रवक्ता डा बुढाथोकी खोपले परिवार नियोजन गर्छ, बाझोपना ल्याउँछ भन्ने लगायतका कपोलकल्पित र भ्रमहरू प्रवाह गर्ने केही व्यक्तिहरूसँग सजग रहन अनुरोध गर्छन्। सरकारले पाठेघरको मुखको क्यान्सरलाई जनस्वास्थ्यको समस्या नरहने गरी यो रोग निवारण गर्ने लक्ष्य लिएको छ। यसका लागि हरेक ३० वर्ष उमेरका हरेक महिलाले नियमित रूपमा पाठेघरको मुखको परीक्षण गराउनुपर्छ। डा रोशन पोखरेल, सचिव, स्वास्थ्य तथा जनसंख्या मन्त्रालय। मन्त्रालयका प्रवक्ता डा बुढाथोकीका अनुसार, यो खोप विश्व स्वास्थ्य संगठन (डब्लूएचओ) ले प्रमाणित गरेको छ। सन् २००६ देखि नै यो खोप प्रयोगमा आएको हो। विश्वमा १४५ देशले प्रयोग गरिसकेका छन्। यस खोपलाई नेपालमा औषधि व्यवस्था विभागले स्वीकृति दिएको हो। गाभीको सहयोगमा सिकोलिन खोप १७ लाख ७० हजार २० मात्रा नेपाल आइसकेको छ। जस्मा एकतिहाइ खर्च नेपाल सरकारको छ भने बाकी गाभीले गर्ने स्वास्थ्य मन्त्रालयले जनाएको छ। खोप रजस्वला भएका बेलामा पनि लगाउन सकिने डा बुढाथोकीले जानकारी दिए। विगतमा एचपीभी खोप लगाइसकेका, विद्यालय नजाने १० वर्षमुनिका र १४ वर्ष माथिका किशोरी, गर्भवती, सक्रिय बिरामीज्वरो, पहिला कुनै खोप लगाउँदा एलर्जी भएकाले खोप लगाउन हुँदैन, डाबुढाथोकीले भने। स्वास्थ्य मन्त्रालयले राष्ट्रिय खोप कार्यक्रम तथा एचपीभी खोप अभियानका लागि चर्चित अभिनेत्री एवं समाजसेवी मनिषा कोइरालालाई दुई वर्षका लागि सद्भावना दूत घोषणासमेत गरेको छ। पाँच वर्षभित्र रोग निवारणको लक्ष्य स्वास्थ्य सचिव डा रोशन पोखरेलका अनुसार, सरकारले पाठेघरको मुखको क्यान्सर निवारण गर्ने लक्ष्य लिइएको छ। सन् २०३० सम्ममा पाठेघरको मुखको क्यान्सर निवारण गर्न लक्ष्य लिइएको छ। यो लक्ष्य पूरा गर्न ३० वर्ष उमेरसमूहका हरेक महिलाले तीनदेखि पाँच वर्षमा पाठेघरको मुखको परीक्षण गराउनुपर्छ। सुरुको अवस्थामा पाठेघरको मुखको क्यान्सर निदान गरी उपचार गरेमा निको हुन्छ। सरकारले पाठेघरको मुखको क्यान्सरलाई जनस्वास्थ्य समस्याबाट हटाउन ९०९०९० को लक्ष्य लिएर रणनीति एवं कार्यनीतिसमेत बनाएको छ। पहिलो ९० प्रतिशतका रूपमा १० देखि १४ वर्ष उमेरभित्रका किशोरीहरूलाई पाठेघरको मुखको क्यान्सरको खोप दिने रहेको छ। दोस्रो ९० प्रतिशतमा ३० देखि ४९ वर्ष उमेरसमूहका महिलाहरूको पाठेघरको मुखको क्यान्सर परीक्षण (स्क्रिनिङ) गर्ने रहेको छ। तेस्रो ९० प्रतिशत भन्नाले पाठेघरको मुखको क्यान्सर निदान भएका महिलाहरूको उपचार गर्ने रहेको स्वास्थ्य मन्त्रालयले जनाएको छ। स्वास्थ्य मन्त्रालयका प्रवक्ता डा बुढाथोकीका अनुसार, अहिलेको खोप अभियानपश्चात् नियमित रूपमा राष्ट्रिय खोप तालिकामा राखेर हरेक खोप केन्द्रबाट कक्षा ६ अर्थात् १० वर्षसम्मका किशोरीलाई खोप दिइनेछ। क्यान्सर विजेता भन्छन्, छोरीलाई खोप लगाऔं पाठेघरको क्यान्सर लाग्नेबित्तिकै डराइहाल्न पर्दैन। सयौं व्यक्तिले बेलैमा उपचार गरेर क्यान्सर निको पारेका छन्। तर, रोग लाग्नभन्दा लाग्नै नदिने कार्य उपयुक्त भएको विभिन्न किसिमका क्यान्सर रोग विजेताहरूको सुझाव छ। नेपाल क्यान्सर रोग सर्भाइभर सोसाइटीकी अध्यक्ष प्रमिता खनाल भन्छिन्, रोग लागिहाल्यो भने त्यसबाट तनाव, चिन्तामात्रै थपिन्छ। त्यसैले अहिले छोरीहरूलाई पाठेघरको मुखको क्यान्सरविरुद्धको खोप (एचपीभी भ्याक्सिन) लगाउनु बुद्धिमानी हुन्छ। संघीय सरकारले यही माघ २२ देखि फागुन ६ गतेसम्म मुलुकभरका १६ लाख ८८ हजार ७ सय ६८ जना किशोरीहरूलाई एचपीभी खोप लगाउने तयारी गर्दैछ। स्वास्थ्य तथा जनसंख्या मन्त्रालयका प्रवक्ता डा बुढाथोकीका अनुसार, परिचयपत्र तथा उमेर खुल्ने कागजातका आधारमा अर्थात् कक्षा ६ देखि १० मा अध्ययनरत छात्रालाई परिचयपत्र तथा १० देखि १४ वर्ष उमेरका किशोरीलाई उमेर खुल्ने कागजात हेरेर एचपीभी खोप लगाइँदै छ। विद्यालय केन्द्रित खोप भएकाले १८ हजार ९ सय विद्यालय र ८ हजार २ खोप केन्द्रबाट २७ हजार स्वास्थ्यकर्मी, सुपरिवेक्षक १५ हजार ६ सय ७५ र स्वयंसेवक ५४ हजार १ सय ६० बढी परिचालन हुँदै छन्। बेलैमा छोरीहरूलाई पाठेघरको मुखको क्यान्सरविरुद्धको खोप (एचपीभी भ्याक्सिन) लगाउनु बुद्धिमानी हुन्छ। प्रमिता खनाल, अध्यक्ष, नेपाल क्यान्सर रोग सर्भाइभर सोसाइटी स्वास्थ्य र शिक्षामन्त्रीको अनुरोध एचपीभी खोप लगाऔं स्वास्थ्य तथा जनसंख्यामन्त्री प्रदीप पौडेल र शिक्षा, विज्ञान तथा प्रविधिमन्त्री विद्या भट्टराईले पाठेघरको मुखको क्यान्सरविरुद्ध खोप लगाउन अनुरोध गरेका छन्। स्वास्थ्यमन्त्री पौडेलले नेपालमा पाठेघरको मुखको क्यान्सरको जोखिम बढ्दै तथ्य विभिन्न तथ्यांकहरूले देखाएको बताए। मन्त्री पौडेलले भने, किशोरावस्थामै एचपीभी खोप लगाएमा पाठेघरको मुखको क्यान्सर हुनबाट बच्न सकिन्छ। ६ देखि १० कक्षासम्मका छात्राहरू र विविध कारणले विद्यालयमा भर्ना हुन नपाएका १० वर्षदेखि १४ वर्षसम्मका सम्पूर्ण किशोरीहरूलाई खोप लगाउन उनले अनुरोध गरे। शिक्षामन्त्री भट्टराईले मुलुकको चौतर्फी विकासका लागि स्वस्थ जनशक्तिको जरुरी पर्ने बताइन्। नेपालमा महिलामा हुने क्यान्सरमध्ये पाठेघरको मुखमा हुने क्यान्सर दोस्रो स्थानमा रहेको र यस क्यान्सरबाट महिलाको मृत्यु हुनेमा पहिलो कारण भएको मन्त्री भट्टराईले जानकारी दिइन्। पाठेघरको मुखको क्यान्सरविरुद्धको खोप लगाएमा रोगबाट सुरक्षित हुन सकिन्छ। खोप लगाउनुपर्ने अधिकांश किशोरीहरू विद्यालयमा अध्ययन गर्ने भएकोले एचपीभी खोप सेवा सञ्चालन र कार्यान्वयनमा विद्यालयको महत्वपूर्ण भूमिका हुन्छ, मन्त्री भट्टराईले भनिन्, पाठेघरको मुखको क्यान्सर र एचपीभी खोपका बारेमा शिक्षक, शिक्षिका र विद्यार्थीहरूमार्फत घरपरिवारसम्म सन्देश प्रवाह गर्नसमेत अग्रणि भूमिका निर्वाह गर्ने विश्वास लिएकी छुँ। लक्षित किशोरीहरूले खोप लगाउन हार्दिक अनुरोध गर्दछु।"
जनचेतना र स्क्रिनिङको खाँचो,"नेपालमा प्रत्येक एक लाख जनसंख्यामा १ सयदेखि १ सय २० जना नया क्यान्सरका रोगीहरू प्रत्येक वर्ष थपिने अनुमान त। त्यस्तै करिब ६० हजार क्यान्सरका रोगी हरसमयमा नेपालमा भएको अनुमान छ। एकातिर यस्तो भयावह स्थिति छ भने अर्कोतिर क्यान्सर बनाउन सक्ने कारणहरू विगतका दशकमा बाह्र सय गुणाले उत्पादन तथा प्रचार प्रसारमा वृद्धि भएको तथ्यांकले देखाउँछ। विश्वमा हुने कुल मृत्युमध्ये १३ प्रतिशत कारक तत्व क्यान्सर हो। र, करिब ९० प्रतिशत क्यान्सर खानपिन, रहनसहन, वातावरण, जीवनशैली आदिको कारणले र १० प्रतिशत शरीरको आन्तरिक कारणले हुने गर्दछ। युनिभर्सिटी अफ क्विन्सल्यान्डका खोजकर्ताहरूले १ सय ८५ देशका ३६ प्रकारका क्यान्सरका बिरामी र मृत्यृदरको विश्लेषण गरेका छन्। खोजकर्ताहरूले सन २०५० को संयुक्त राष्ट्रसंघको जनसंख्या पूर्वानुमानमा यो दर लागू गरेर भविष्यका क्यान्सरका बिरामी र मृत्यृको प्रक्षेपण गरेका हन। सन् २०२२ मा २ करोड क्यान्सर भएकामा सन् २०५० मा ३ करोड ५३ लाख पुग्ने र मृत्यृु९७ लाखबाट १ करोड ८५ लाख पुग्ने आंकलन छ। मानव विकास सूचकांकमा कम भएका देशहरूमा सन् २०५० सम्ममा ३ गुणाले बढ्ने अनुमान छ। क्यान्सर के हो ? शरीरको अंग प्रत्यंगका कोषहरू वा कोषिकाहरू अनियन्त्रित र असामजस्य रूपमा अस्वाभाविक आकार र संख्यामा वृद्धि भएर शरीरलाई प्रतिकूल असर पार्ने, नसर्ने रोगहरूमध्येको सबैभन्दा डरलाग्दो र प्राणघातक रोग क्यान्सर हो। क्यान्सरले आफू नजिकका तन्तुहरूलाई असर पार्नुका साथै शरीरमा एक स्थानबाट अर्को स्थानमा तन्तुमा रगत, लिम्फ आदि बाट सर्न वा असर पार्न सक्दछ। तर एक व्यक्तिबाट अर्को व्यक्तिमा सर्दैन। अर्बुद रोग उपचार गर्न सकिन्छ। पुरुषमा प्रायःजसोको उपचार हुन्छ र महिलामा झन् सुरुमै पत्ता लगाउन सकिन्छ। अर्बुद रोग हुने सम्भावना निश्चितरूपले बढाउनेमा रसायनिक विकीरण, विषाणु, हर्मोन, दीर्घकालीन घर्षण, चोटपटक, धातु, प्लास्टिक पर्दछन्। सुर्ती तथा सुर्तीजन्य पदार्थ जस्तै : धूमपान, खैनी, बिडी, मादक पदार्थ, खानपिन तयारी खाना, बासी खाना र बढी चिल्लो भएको खाना, प्रदूषण विषालु रसायन, आर्सेनिक, निकेल, अस्वेस्टस, अल्कत्रा र तार, विकिरण एक्सरे, अल्ट्राभाइलेट किरण पर्छन्। त्यस्तै पोषणको कमी भिटामिन ए, ई र सी, खनिज तŒव फलाम, जस्ता, तामा र म्यागनिज, असुरक्षित यौन व्यवहार, हर्मोन र स्ट्रोजेन र टीएसएच तथा उमेर र वंश पनि जोखिम हुन। आधुनिक जीवनशैली, रेस्टुरेन्टको विकास तथा पाश्चात्य परम्पराको नक्कलले गर्दा विभिन्न किसिमका सेकुवा तथा मदिराको प्रयोगमा बढोत्तरी छ। पोलेको मासुमा नाइट्रोसमाइन रसायन हुने भएकोले मद्यपानसगै खादा मुख, खाद्य नलीको क्यान्सर हुन सक्छ। रक्सीको साथ चिनियाँ बदम खानेलाई कोलन (दिसा नली) र कलेजोको क्यान्सर हुन सक्छ। त्यसैगरी गाडीको टायर बाल्दा उत्पन्न हुने धुवाँमा डाइअक्सिन हुने भएकोले क्यान्सर हुन सक्छ। पुरुषको लिभमा जम्मा हुने सेतो पदार्थले क्यान्सर गराउन सक्ने भएकोले प्रत्येक पुरुष तथा महिलाले लिभ र योनी सधैं सफा राख्नु पर्दछ। क्यान्सर बालबालिकादेखि वृद्धसम्म सबैलाई लाग्न सक्छ। तर पनि जति उमेर बढ्दै गयो त्यति नै क्यान्सर लाग्ने सम्भावना बढ्दै जान्छ। तर क्यान्सरको प्रकृति र किसिममा भने भिन्नताहरू हुन्छन्। नेपालमा देखिएका क्यान्सरहरूमा पुरुषमा मुख तथा घाँटीको, फोक्सोको र ठूलो आन्द्राको सबैभन्दा बढी पर्दछ भने स्त्रीमा पाठेघरको मुखको, स्तन र फोक्सोको क्यान्सर तथा बालबालिकामा रगत र आँखासम्बन्धी क्यान्सर बढी देखिएको छ। सरकारी आँकडा हेर्दा पुरुषमा फोक्सोको, महिलामा स्तनको र बालबालिकामा रगतको क्यान्सर प्रमुख पाइन्छ। सुरुका आठ लक्षणहरू देखा परेमा पनि क्यान्सरको शंका गर्न सकिन्छ। बिनाकारण वजन घटेमा, अपच वा खाना निल्न गाह्रो भएमा, दिसा वा पिसाबको बानीमा फरक परेमा, असाधारण रक्तस्राव वा पिप आएमा, उपचारद्वारा निको नहुने पुरानो घाउ भएमा, हतपत निको नहुने खोकी वा घोक्रो स्वर भएमा, कोठीको रंग र आकारमा परिवर्तन देखा परेमा, स्तन वा शरीरका अन्य भागमा दुख्ने वा नदुख्ने गिर्खा आएमा क्यान्सरको शंका गर्नुपर्छ। अंगअनुसार लक्षणहरू फरक देखिन्छ। उपचार नगरे क्यान्सर लागिसकेपछि व्यक्ति दुब्लो, पातलो, कमजोर हुँदै जाने, भोक नलाग्ने, रक्तअल्पत्ता हुने र प्यारानियोब्लस्टिक सिन्ड्रोम हुँदै सिकिस्त हुन्छ र मृत्यु हुन्छ। निदान र उपचार बिरामीको इतिहास सविस्तार जाँच गरेर, रगत, दिसा, पिसाबको परीक्षण गरेर, सियोले गिर्खाबाट पानी झिकी परीक्षण गरेर (एफएनएसी) तन्तु वा कोषको बायोप्सी गरेर, साधारण तथा स्पेसल एक्सरे र इन्डोसकपिक जाँच गरेर क्यान्सरको निदान गर्न सकिन्छ। क्यान्सरको स्टेजअनुसार उपचार फरक पर्ने भएकोले क्यान्सरको स्टेजिङ पनि गर्ने गरिन्छ। कुनै पनि क्यान्सरको उपचार कति सफल रहन्छ भन्ने कुरा क्यान्सरको अवस्था, स्थान, प्रकार तथा किसिमले साथै बिरामीको स्वास्थ्य अवस्था र उमेरले पनि निर्धारण गर्दछ। वयस्कमा १०० क्यान्सरमध्ये ४० क्यान्सरको निको हुन्छ भने बच्चामा १०० मा ६०९० को निको हुन्छ। यदि सुरुकै अवस्थामा नै क्यान्सरको निदान हुन सक्यो र उपचार सुरु गरियो भने उमेर ढल्किसकेका र रोगको अवस्था जटिल तथा ढिलो भइसकेकोमा भन्दा सफल रहन्छ र क्यान्सर निको भई धनजनको क्षति न्यूनीकरण गर्न सकिन्छ। उपचारमा शल्यक्रिया, विकिरण, हर्मोनथेरापी, इम्युनोथेरापी र केमोथेरापीको प्रयोग गरिन्छ। निदानमा धेरै समय लाग्ने उपचारको क्रममा बारम्बार अस्पताल आउनुपर्ने, विभिन्न परीक्षणहरू बारम्बार गराउनुपर्ने, विकिरण तथा केमोथेरापीका कुप्रभाव, पाश्र्वे प्रभावले बिरामी तथा आफन्तमा नकारात्मक सोच ल्याउने भएकोले बिरामी स्वयं आफन्तहरू संलग्न चिकित्सकहरू र स्वास्थ्यकर्मीहरूमा धैर्यको आवश्यकता पर्दछ। स्वास्थ्यप्रति सजग रहने र नियमित स्वास्थ्य परीक्षण गर्ने जस्ता व्यक्तिगत एवं वातावरणीय सरसफाइ, उचित खानपान तथा स्वस्थ जीवनयापन गर्नाले क्यान्सर रोगबाट जोगिन सकिन्छ। त्यसैगरी सुरुकै अवस्थामा रोग पत्ता लगाई उपचार गरेमा धेरैजसो क्यान्सर पूर्णतया निको पार्न सकिन्छ र दीर्घायु तथा मानवोचित, जीवनयापनमा सहयोग पुग्दछ। हरेक व्यक्तिले आफ्नो आहारविहारमा परिवर्तन गरेमा ४० प्रतिशत क्यान्सर रोक्न सकिन्छ। अन्तमा क्यान्सर हुनुभन्दा पूर्वास्था अर्थात् लक्षण नदेखिँदैको सुरुआती चरणको अवस्थामा नै क्यान्सर रोग पत्ता लगाई शीघ्र उपचारमा सहयोग गर्ने नै स्क्रिनिङ हो। रोगमध्येकै घातक मानिने क्यान्सरको रोकथाम गर्न सरकार र संघसंस्थाहरूको मात्र आस गर्नुभन्दा स्वयं नागरिक नै सचेत हुन आजको आवश्यकता हो। (डा बुढाथोकी, संघीय स्वास्थ्य तथा जनसंख्या मन्त्रालयका प्रवक्ता हुन्।)"
तातोपानी कुण्डको संरक्षण आवश्यक : प्रचण्ड,"म्याग्दी : नेकपा माओवादी केन्द्रका अध्यक्ष पुष्पकमल दाहाल प्रचण्डले प्राकृतिक उपचार केन्द्रको रुपमा रहेको म्याग्दीको तातोपानी कुण्डको संरक्षण आवश्यक रहेको बताएका छन्। म्याग्दीको वेनी हरियालीचोकबाट तातोपानी कुण्डसम्म बिहानी पैदल यात्रा गरेका अध्यक्ष प्रचण्डले कुण्ड संरक्षणमा जोड दिएका हुन्। प्राकृतिक चिकित्सालयको रुपमा प्रसिद्ध तातोपानी कुण्डमा स्नान गर्दा छाला,नसा,ग्याष्ट्रिक,बाथ लगायत रोगका बिरामीलाई फाइदा पुग्ने विश्वास गरिन्छ । आफूले सरकारको नेतृत्व गर्दैगर्दा तातोपानी कुण्ड संरक्षणका लागि तटबन्धलाई प्राथमिकता दिएको र आवश्यक बजेट विनियोजन गरिएको जानकारी गराउँदै उनले यो योजना बहुवर्षीय टेण्डरमा गएकाले तटबन्ध निर्माण सुनिश्चितता भएको बताए। आफू केही वर्षअघि केही मन्त्रीहरूसहित तातोपानी कुण्डको निरीक्षणमा आएको र त्यतिबेला यसको निकै प्रचार पनि भएको उल्लेख गर्दै उनले यहाँको समस्याको बारेमा पनि प्रारम्भिक जानकारी आफूलाई भएको बताए । अहिले दोस्रोपटक आउँदा प्राविधिक संरचनामा केही सुधार आएको र तातोपानीका मुहानहरू अरु पनि भेटिएको जानकारी पाउँदा खुसी लागेको उल्लेख गर्दै अध्यक्ष प्रचण्डले यसको संरक्षणमा लाग्नुपर्ने बताएऽ बेनीढोरपाटन सडक निर्माण पनि आफूहरूको प्राथमिकतामा रहेको उल्लेख गर्दै अध्यक्ष प्रचण्डले यसको काम अघि बढिसकेको बताए । म्याग्दी जिल्लाको समग्र विकासमा हाम्रो ध्यान गएको छ, खोलाको सतह अझ गहिरिन नपाओस् भनेर स्थानीयवासीले राखेको चेकड्याम निर्माणको प्रस्तावप्रति हामी सम्बन्धित निकायको ध्यानाकर्षण गराउने छौं,'उनले भने । सो क्रममा उनले स्थानीयबासीसँग अन्तर्क्रिया पनि गरेका थिए।"
के चुरे बोर्ड खारेज हुँदैछ ?,"काठमाडौं : राष्ट्रपति चुरे तराईमधेस संरक्षण विकास समिति खारेज गरेर वन मन्त्रालयअन्तर्गत बनाउने तयारी अघि बढेको छ। मन्त्रालय उच्च स्रोतका अनुसार, वनमन्त्री ऐनबहादुर शाही उक्त प्रस्ताव मन्त्रिपरिषद्मा पेस गर्ने गृहकार्यमा छन्। चुरे बोर्डका कामकारबाहीलाई लिएर एक महिनाअघि वन मन्त्रालय प्रशासन महाशाखाका सहसचिव भूपाल बरालको संयोजकत्वमा अध्ययन समिति गठन गरिएको थियो। समितिले चुरे बोर्ड खारेज गर्न उचित हुने सिफारिस गरेको स्रोतले जनायो। त्यसैलाई कार्यान्वयन गर्ने पहल भइरहेको हो। वनसचिव दीपककुमार खरालले भने यसको इन्कार गरे। चुरे बोर्डको काम, कारबाही, संरचनाका विषयमा धेरै गुनासाहरू आए। त्यसको अध्ययन गर्न कार्यदल बनाएका थियौं। त्यसले चुरेको कामलाई अझै प्रभावकारी बनाउन पर्छ भनेर प्रतिवेदन दिएको छ, उनी भन्छन्, बरु बोर्डको पुनर्संरचना गर्न अध्ययन समितिले सिफारिस गरेको छ। स्रोतका अनुसार वनमन्त्रीलाई नयाँ बन्ने संरचनाको अध्यक्ष बनाउने प्रस्ताव गरिएको छ। सचिव खरालले बोर्डलाई संघीय संरचनाअनुसार स्थानीय तह र प्रदेशसँग जोडेर अघि बढाउन अध्ययन प्रतिवेदनले सिफारिस गरेको जानकारी दिए। उनले अरू ऐनसँग नबाझिने गरी चुरे संरक्षणका कानुन बनाउन जरुरी रहेको भने औंल्याए। यसअघि योग्यता नपुगेको ठहर गर्दै उच्च अदालत पाटनले चुरे बोर्डका दुई सदस्य डा भेषराज आचार्य र शशी शर्मालाई हटाएकोे थियो। तत्कालीन राष्ट्रपति डा रामवरण यादवको विशेष पहलमा दोहनले नष्ट हुँदै गएको चुरेलाई संरक्षण गर्न २०७१ मा चुरे बोर्ड गठन गरिएको थियो। यसलाई विघटन गर्ने जानकारी आफूसम्म पनि आएको उल्लेख गर्दै पूर्वराष्ट्रपति डा यादवले यसमा गहिरो चिन्ता जनाए। चुरे तराई मधेसको जीवन हो। पानी र अन्नको भण्डारको स्रोत पनि हो। यसको संरक्षणका लागि चुरे संरक्षण ऐन चाहिएको छ, उनले भने, चुरे संरक्षणमा काम गरिरहेको बोर्डलाई भुलेर पनि सरकारले विघटन र वन मन्त्रालयको शाखा बनाउन हुँदैन। बरु यसलाई अधिकारसम्पन्न प्राधिकरण बनाउनुपर्छ। चुरिया संवेदनशील कान्छो पहाड रहेको चुरेविज्ञ डा विजयकुमार सिंह बताउँछन्। उनी पनि यसको खारेजी गर्न नहुने धारणा राख्छन्। चुरे हाम्रो आमा हो। जसरी आमाले आफ्नो वक्षस्थलबाट सन्तानको भोक मेटाउँछिन्। त्यसैगरी चुरे आमाले आफ्नो भूगर्भबाट तराई मधेसका ६१ प्रतिशत नागरिकको खानेपानी उपलब्ध गराए प्यास मेटाउँछिन्, उनी भन्छन्, भोजनका लागि सिँचाइको प्रबन्ध मिलाउँछिन्। त्यसैले यसलाई संरक्षण गनुपर्छ। यसमाथि राजनीति गर्नु हुँदैन। चुरे संरक्षण क्षेत्र घोषणा गर्दै बोर्ड गठन भएपछि त्यहाँ डोजर र टिपरमा केही हदसम्म लगाम लागेको थियो। रुख कटान कम भएको थियो। नदीजन्य पदार्थका तस्करी घटेको थियो। सीमित स्वास्र्थ समूह र चुरे माफियाहरूलाई खुसी पार्न चुरे बोर्ड नियतवश खारेज गर्ने पहल भएको त्यहींका पदाधिकारीहरू बताउँछन्। चुरे पहाडबाट १ सय ६४ वटा खोनानदी तराईमा निस्किन्छन्। गृह मन्त्रालयको तथ्यांकअनुसार यहाँ एक हजारभन्दा बढी क्रसर छन्। अधिकांश मापदण्ड बाहिरै छन्। पूर्वराष्ट्रपति यादव तिनको प्रभावमा सरकार पर्न नहुने सुझाव दिन्छन्। चुरे बोर्डकै सदस्य कमला ओलीले वन मन्त्रालयका कर्मचारी प्रशासनले चुरे बोर्डमाथि निरन्तर हस्तक्षेप गर्दै आएको सुनाइन्। खासमा वन मन्त्रालयले बोर्डको हातखुट्टा बाँधेर लडाइदिएको छ। न एकमुष्ट बोर्डलाई कर्मचारी दिन्छ, न त चाहिएको कर्मचारी पठाउँछ। बाहिर चुरे बोर्डले काम गर्न नकसेको भनेर हल्ला उसैले फिजाउँछ, उनले भनिन्। पहिला वन मन्त्रालयभित्र भूसंरक्षण विभाग थियो। उसैले चुरे संरक्षणको काम गरेको थियो। काम सन्तोषजनक नभएर २०७१ सालमा चुरे बोर्ड गठन गरिएको थियो, उनले भनिन्, कर्मचारीले पहिला आफू अनुकूल बजेट चलाउथे। करारमा कर्मचारी नियुक्ति गर्थें। अहिले त्यही कमाइ खाने भाँडो बन्द भयो। त्यही भएर बोर्डलाई असफल बनाएर खारेज गर्ने तयारी भएको छ।"
क्यान्सर लाग्नै नदिउँ,"विश्व क्यान्सर दिवस हरेक वर्ष फेब्रुअरी ४ मा मनाइन्छ। यो दिवस सन् २००० मा फ्रान्सको पेरिसमा आयोजित नयाँ सहस्राब्दीका लागि क्यान्सरविरुद्धको विश्व सम्मेलनका अवसरमा पहिलो पटक मनाइएको थियो। यस दिनमा विशेषगरी क्यान्सरका विरुद्ध जनचेतना फैलाउने, यसबाट हुने समस्याका बारेमा छलफल गर्ने र समाधानका उपायहरू खोज्ने लक्ष्य राखिन्छ। नेपालमा पहिलो पटक विश्व क्यान्सर दिवस नेपाल अर्बुद रोग निवारण संस्थाको नेतृत्वमा सन् २००१ बाट औपचारिक रूपमा मनाउन थालिएको हो। यस संस्थाले क्यान्सर रोकथाम र नियन्त्रणका लागि विभिन्न सचेतनामूलक कार्यक्रम, उपचारात्मक र उपचारमा सहयोग, र सरकारसँग सहकार्य गर्दै आएको छ। नेपालमा क्यान्सरका बिरामीहरूको संख्या दिनदिनै बढिरहेको छ। स्वास्थ्य तथा जनसंख्या मन्त्रालयको तथ्यांकअनुसार, हरेक वर्ष करिब ३० हजार नयाँ क्यान्सरका बिरामी दर्ता हुने गरेका छन्। यसमध्ये धूम्रपान, मादक पदार्थ सेवन, जंगफुड, असन्तुलित खानपान र जीवनशैलीसँग सम्बन्धित कारणहरूले क्यान्सरको जोखिम बढाएको पाइन्छ। विशेषगरी महिलाहरूलाई स्तन क्यान्सर, पाठेघरको मुखको क्यान्सर र पुरुषहरूमा फोक्सो क्यान्सर, पेटको क्यान्सर र मुख गिजाको क्यान्सरका बिरामी बढी पाइएको छ। क्यान्सर उपचारको खर्च उच्च, महँगो भएकाले धेरै बिरामीहरूले समयमै उपचार गर्न सक्दैनन्। जसले गर्दा मृत्युदर पनि उच्च रहेको छ। एचपीभी खोप लगाऔँ यस वर्षको विश्व क्यान्सर दिवसको दिन सोही अवसरमा नेपाल सरकारले किशोरीहरूलाई मानव प्यापिलोमा भाइरस खोप दिन सुरु गरेको छ। यो खोपले पाठेघरको मुखको क्यान्सर रोक्न महत्वपूर्ण भूमिका खेल्छ। पाठेघरको मुखको क्यान्सर नेपालमा महिलामा हुने प्रमुख क्यान्सर हो, जसले हरेक वर्ष धेरैको ज्यान लिइरहेको छ। एचपीभी खोप मुख्यतः ९ देखि १४ वर्षका किशोरीहरूलाई दिइन्छ। यो खोपले शरीरलाई एचपीभी भाइरसबाट हुने संक्रमणबाट जोगाउँछ, जुन पाठेघरको क्यान्सरको मुख्य कारण हो। यो खोप निःशुल्क प्रदान गर्नु राज्यको ऐतिहासिक कदम हो। यसबाट भविष्यमा पाठेघरको मुखको क्यान्सरबाट ज्यान गुमाउनेको संख्या उल्लेखनीय रूपमा कम हुनेछ। क्यान्सर दिवसको महत्व यस वर्षको विश्व क्यान्सर दिवसको नारा पृथकतामा एकताबद्ध (युनाइटेड बाई युनिक)ले क्यान्सरविरुद्धको लडाइँमा विविधताको मह;वलाई उजागर गरेको छ। यो नाराले प्रत्येक व्यक्ति, समुदाय र देशका विशिष्ट विशेषताहरूलाई मान्यता दिँदै तिनै अद्वितीयताबाट एकताबद्ध भएर काम गर्न प्रेरित गर्दछ। पृथकतामा एकताबद्ध भन्ने यो सन्देशले सबैलाई क्यान्सरविरुद्ध एकजुट भएर कार्य गर्न प्रेरित गर्दै मानवताको भावनालाई अझ मजबुत बनाउँछ। नेपालजस्तो देशमा आर्थिक, सामाजिक, र भौगोलिक असमानताका कारण धेरै क्यान्सर बिरामीहरू उपचारको पहुँचबाहिर छन्। यस्तो अवस्थामा सरकारले एचपीभी खोप प्रदान गर्नु एक सकारात्मक उदाहरण हो। यो विश्व क्यान्सर दिवसले क्यान्सर रोकथाम र उपचारमा व्यक्तिगत, संस्थागत र सरकारी तहमा ठोस कदम चाल्न प्रेरित गर्दछ। क्यान्सर रोकथामका उपायहरू अपनाउनु सबैभन्दा ठूलो बुद्धिमानी हो। क्यान्सर हुनै नदिनको लागि स्वस्थ जीवनशैली अपनाउनु पर्छ। त्यस्तै, सन्तुलित भोजन र नियमित व्यायाम गर्ने, नियमित स्वास्थ्य परीक्षण गर्नुपर्छ। धूमपान र मादक पदार्थ सेवन गर्नु हुँदैन। एचपीभीको खोप र हेपाटाइटिस बीको खोप समयमै लगाउनु पर्छ। नेपालमा क्यान्सर रोगको बढ्दो चुनौतीलाई ध्यानमा राख्दै सरकारले पाठेघरको मुखको क्यान्सर रोक्न सुरु गरेको एचपीभी खोप अभियान अत्यन्तै सराह्रनीय छ। यस कदमले नेपाललाई क्यान्सरमुक्त समाज निर्माणतर्फ उन्मुख गराउने विश्वास गर्न सकिन्छ। हामी सबैले क्यान्सरको उपचारभन्दा रोकथाममा ध्यान दिनु आवश्यक छ। श्रेष्ठ, नेपाल अर्बुद रोग निवारण संस्थाका निवर्तमान अध्यक्ष हुन्।"
"फ्लाइओभर निर्माण अड्केको अड्कियै, आयोजना प्रमुख तर्केको तर्कियै","काठमाडौं : भौतिक पूर्वाधार तथा यातायात मन्त्रालय र सडक विभागका जिम्मेवार व्यक्तिहरूको हेलचेक्र्याइँले ललितपुरको ग्वार्कोमा निर्माणाधीन फ्लाइओभर तोकिएको समयमा सम्पन्न हुन नसक्दा सर्वसाधारणले सास्ती व्यहोर्दै आएका छन्। दुई वर्षभित्र निर्माण सम्पन्न गर्ने गरी निर्माण थालिएको फ्लाइओभरको काम अझै सकिएको छैन। दुई वर्षभित्र बनाइसक्ने गरी २०७८ सालमा सडक विभागको गुणस्तर अनुसन्धान तथा विकास केन्द्रले ईपीसी मोडेलमा टेन्डर गरेको थियो। टेन्डर प्रक्रियाबाट आशिषसमानान्तररेलिगेर जेभीसँग २०७८ फागुनमा ठेक्का सम्झौता भएको थियो। सम्झौता गर्ने बेलामा फ्लाइओभर आयोजना प्रमुखमा निर्देशक प्रभातकुमार झा थिए। तर, पछि उक्त आयोजना प्रमुखबाट झा हटे। त्यसपछि कैलाशकुमार श्रेष्ठ, नवीनमान श्रेष्ठ, अजय मूल, नरेशमान शाक्य उक्त आयोजनाको प्रमुख बने। तर आश्चर्यजनक कुरा त के छ भने अहिले फेरि उनै झा आयोजना प्रमुख छन्। पछिल्लोपटक झा आयोजना प्रमुख बनेर आएपछि भौतिक पूर्वाधार तथा यातायात मन्त्रालय र सडक विभागका कर्मचारीहरू आश्चर्यमा परेका छन्। कुनै न कुनै स्वार्थ भएपछि ठूलै कसरतमा झाजी त्यहाँ फेरि आयोजना प्रमुख बनेर जानुभयो, मन्त्रालयका एक अधिकारीले अन्नपूर्णलाई बताए। आयोजना प्रमुख फेरिरहने र स्वार्थ बोकेर आयोजना प्रमुख आउन थालेपछि फ्लाइओभर निर्माणमा ढिलाइ भइरहेको छ। सडक विभागका प्रवक्ता अर्जुनप्रसाद अर्यालले केही दिनदेखि फ्लाइओभर निर्माणको काम रोकिएको बताए। तर, उनले किन रोकिएको भन्नेबारे अनभिज्ञता प्रकट गरे। प्रवक्ता अर्यालले अन्नपूर्णसँग भने, मैले आयोजना प्रमुखलाई छलफलका लागि बोलाएको छु। उहाँसँग कुरा भएपछि मात्र निर्माण रोकिएको कारण भन्न सक्छु। निर्माण पक्षले आयोजना प्रमुख झाले विगतका आयोजना प्रमुखले गरेका कामलाई निरन्तरता नदिएको र झाकै कारण काममा ढिलासुस्ती भएको गुनासो गरेको छ। आफू नहुँदा भएका डिजाइन, ल्याब टेस्ट, गुणस्तर सुनिश्चितता योजनालगायतका कामलाई झाले निरन्तरता दिएका छैनन्। आयोजना प्रमुख झाले यसअघि बनिसकेका कतिपय प्राविधिक योजनालाई कार्यान्वयन नगर्दा फ्लाइओभर समयमा नबन्ने र त्यसको लागतसमेत बढेको छ। यसअघि भएको गुणस्तर सुनिश्चितता योजनालाई समेत झाले मान्यता नदिई पुनः परीक्षण गराउने र फेरि अर्को योजना बनाउन लगाएका छन्। जसले गर्दा फ्लाइओभरको निर्माणकार्य समयमा सम्पन्न गर्न नसकिने र लागतसमेत बढ्ने निर्माण पक्षले जनाएको छ। उक्त आयोजना जियोकम कम्पनीले तयार गरेको डिजाइन र विस्तृत लागतका आधारमा सडक विभागको गुणस्तर अनुसन्धान तथा विकास केन्ले टेन्डर गरेको हो। फेरि किन झा त्यही सरुवा भएर आएका हुन् ? भन्ने प्रश्नमा सडक विभागका एक उच्च अधिकारीले अन्नपूर्णसँग भने, उक्त आयोजनाको डिजाइन र विस्तृत लागत बनाउने जियोकम कम्पनी झाजीकै ज्वार्इं नाता पर्ने व्यक्तिको हो। त्यही स्वार्थअनुसार अधिकतम बल प्रयोग गरेर उहाँ फेरि आयोजना प्रमुख बनेर जानु भएको हो। २३ करोडदेखि २५ करोडसम्म लागत अनुमान गरिएको उक्त आयोजना ठेकेदार कम्पनीसँग १७ करोड ६ लाख ८८ हजार रुपैयाँमा सम्झौता भएको थियो। निर्माण कम्पनीले अहिलेसम्म ४४ करोड खर्च लागिसकेको र निर्माण सक्न अझै १५ करोड लाग्ने बताएको छ। झन्डै तेब्बर लागत बढ्नुले आयोजनाकै डिजाइन र इस्टिमेटमै त्रुटि रहेको सडक विभागका अधिकारीहरू बताउँछन्। ईपीजी मोडेलको ठेक्का भए पनि सबै काम सडक विभागकै निर्देशनअनुसार गर्नुपर्ने तर ढिलासुस्तीको जिम्मेवारी आफूहरूले मात्र लिनुपर्ने निर्माण कम्पनीको गुनासो छ। दोस्रो पटक झाले आयोजना प्रमुखको जिम्मेवारी सम्हालेपछि सबै काम उनले भनेजस्तो हुनुपर्ने र भनेबमोजिम नभए काम गर्ने स्वीकृत नदिने गरेका छन्। झाले उनीभन्दा अगाडिका आयोजना प्रमुखहरूले गरेका कामको निरन्तरतासमेत नदिएका कारण काममा ढिलासुस्ती भएको र सर्वसाधारणले थप सास्ती भोग्दै आएका हुन्। आयोजना प्रमुख झाले जियोटेक्निकल इन्जिनियरको सुझावविपरीत फाउन्डेसन कमजोर बनाउन सक्ने कमसल सामग्री हाल्न लगाएका छन्। जियोटेक्निकल इन्जिनियरका अनुसार, माटो भएको स्थानमा टेम्पोररी केसिङ हालिँदैन। केसिङ हाल्ने र निकाल्ने मेसिन ल्याउन मात्र तीन महिना लाग्यो जसको मूल्यसमेत तीन करोड रुपैयाँ लागेको थियो। जसले गर्दा समेत आयोजनाको लागत बढेको छ। टेम्पोररी केसिङ किन र कुन प्रयोजनका लागि खरिद गरियो भन्ने कुरा सडक विभागका कुनै कर्मचारीले जवाफ दिन चाहँदैनन्। झाले डिजाइन स्वीकृत गर्दासमेत अनावश्यक मापदण्ड राखेर निर्माण कम्पनीसँग व्यक्तिगत रिसइबी साँधेको मन्त्रालयका अधिकारीहरूले बताएका छन्। आयोजना प्रमुख झाले फ्लाइओभर निर्माणमा गरेको हेलचेक्र्याइकाबारे मन्त्रीसमेत जानकार रहेको र अख्तियार दुरुपयोग अनुसन्धान आयोगले समेत निगरानी गरिरहेको स्रोतले बताएको छ। निर्माणाधीन फास्ट ट्र्याकलगायत अन्य ठूला परियोजनामा समेत संलग्न कम्पनी टेरे आर्मीले निर्माण व्यवसायीका तर्फबाट ग्वार्को फ्लाइओभरको डिजाइन, सुपरभिजन तथा निर्माणमा लाग्ने सामग्री सप्लाई गर्दै आएको छ। सन् १९६८ मा स्थापित उक्त कम्पनीले विश्वका ठूला परियोजनाहरूमा काम गरिसकेको छ। तर उक्त कम्पनीलाई समेत झाले आफूले भने झै भएन भने कम्पनीनै धरापमा पारिदिने भन्दै धम्क्याउने गरेका छन्। सडक विभागले समेत आयोजनामा देखिएको त्रुटिको जिम्मेवारी ठेकेदार कम्पनीलाई नै देखाएको छ। आयोजना प्रमुख झाले दुई वर्षअघि बुझाएको गुणस्तर सुनिश्चितता योजना अस्वीकार गरेको, डिजाइनमा पुनरावलोकन गर्नुपर्ने, उनकै उपस्थितिमा गरिएको ल्याब टेस्ट पुनः गरिनुपर्नेजस्ता बखेडा झिकेर आयोजनालाई पछाडि धकेलिरहेका छन्। पहिला भइसकेका काममा बखेडा निकालेर झाले व्यक्तिगत स्वार्थका लागि निर्माण व्यवयासीहरूको मनोबलसमेत गिराउन थालेको सडक विभागका अधिकारीहरूले बताएका छन्। मन्त्रालयका एक अधिकारीका अनुसार आयोजना प्रमुख झाले यतिसम्म गरेका छन् कि निर्माण कम्पनीका विरुद्ध गतल प्रचारबाजी गर्ने तथा निर्माण कम्पनीको त्रुटिले आयोजना अघि बढन नसकेको भन्दै मन्त्रालयमा बिफ्रिङ गर्न थालेका छन्। निर्माण कम्पनी भने मन्त्रालय र विभागले आवश्यक सहयोग गरे आयोजना सम्पन्न गर्न तीन महिना पनि नलाग्ने बताउँछ। तर प्रमुख झा स्वयं अनेक बहानामा आयोजना बन्न नदिने मानसिकतामा रहेको स्रोतले बताएको छ। ०००"
पाठेघरको मुखको क्यान्सर र खोप सेवा,"नेपालमा महिलाहरूमा हुने विभिन्न क्यान्सरहरूमध्ये पाठेघरको मुखको क्यान्सर दोस्रो स्थानमा रहेको छ । महिलाहरूको क्यान्सरबाट मृत्यु हुनेमा भने यो पहिलो कारण रहेको छ। सन् २०२२ को तथ्यांक अनुसार हरेक दिन पाठेघरको मुखको क्यान्सरबाट सरदर चार जना महिलाहरूको मृत्यु हुन्छ भन्ने अनुमान छ। विश्वको अवस्था हेर्ने हो भने यो चौथो मुख्य क्यान्सरको स्थानमा रहेको छ। त्यस्तै सन् २०२० को तथ्यांकअनुसार, न्यून र मध्यम आय भएका देशहरूमा ८८ प्रतिशत पाठेघरको मुखको क्यान्सरका बिरामीहरू तथा मृत्यु हुनेको संख्या देखिएको छ। पाठेघरको मुखको क्यान्सरको मुख्य कारण ह्युमन प्यापिलोमा भाइरसको संक्रमण हुनु हो। जसलाई एचपीभी भाइरससमेत भनिन्छ। यो भाइरसका दुई सयभन्दा धेरै प्रजाति हुन्छन्। तर मानव शरीरमा क्यान्सर गराउने प्रजातिहरू १२ प्रकारका हुन्छन्। तीमध्ये सबैभन्दा बढी जोखिम भएको प्रजातिहरू १६ र १८ हुन्। नेपालमा ८० प्रतिशत पाठेघरको मुखको क्यान्सर १६ र १८ प्रजातिहरूबाट भएको देखिन्छ। विश्व स्वास्थ्य संगठन (डब्लूएचओ)ले सन् २०३० सम्म पाठेघरको मुखको क्यान्सरलाई जनस्वास्थ्य समस्याको रूपमा नरहने अवस्थामा पुयाउन तीनवटा स्वास्थ्य सेवाको गन्तव्य निर्धारण गरेको छ। जसमा १० देखि १४ वर्षसम्मका किशोरीहरूलाई यो रोगविरुद्धको एचपीभी खोप दिने, ३० वर्षभन्दा माथिको उमेरका महिलाहरूलाई पाठेघरको मुखको क्यान्सरको परीक्षण (स्क्रिनिङ) गर्ने र यो रोगको निदान भएका महिलाहरूलाई उपचार गर्ने पर्दछन्। तीमध्ये पाठेघरको मुखको परीक्षण गर्ने र यो रोगको निदान भएका महिलाको उपचार सेवा हाम्रो देशमा विगत केही समयदेखि उपलब्ध गराइँदै आइएको छ। यो रोगविरुद्धको एचपीभी खोप सेवा नेपालका केही स्थानमा करिब १० वर्षभन्दा पहिला सञ्चालन गरिएको थियो। तर देशव्यापी रूपमा एचपीभी खोप सेवाको सुरुवात यो वर्षदेखि गरिँदैछ र यो सेवालाई आगामी वर्षदेखि नियमित खोप कार्यक्रममा समावेश गरी निरन्तरता दिइनेछ। नेपालमा यी तिनै प्रकारका सेवाहरू देशभरि विस्तार गरेर यो रोग निवारण गर्ने लक्ष्य प्राप्तितर्फ उन्मुख हुनु हामी सबैको साझा कर्तव्य हो। के हो एचपीभी खोप ? ह्युमन प्यापिलोमा भाइरसको संक्रमणबाट सुरक्षित हुन दिइने खोपलाई एचपीभी खोप भनिन्छ। यो खोपमा भाइरसको डीएनए हुँदैन। त्यसैले यो खोपबाट एचपीभी संक्रमण हुँदैन। यो वर्ष सञ्चालन गरिने एचपीभी खोप अभियानमा सिकोलिन नामको एचपीभी खोप प्रदान गरिन्छ। यो खोपले एचपीभी प्रजाति १६ र १८ को कारणबाट संक्रमण हुने पाठेघरको मुखको क्यान्सर हुनबाट सुरक्षित गर्दछ। यो खोप ९८ देखि १०० प्रतिशतसम्म प्रभावकारी देखिएको छ। यो खोप तयारी झोलको रूपमा एक मात्राको भायलमा उपलब्ध हुन्छ। यो खोपको एक मात्रा ० दशमलव ५ मिलि हो। यो खोप सुईंको माध्यमबाट बायाँ पाखुराको माथिल्लो बीच बाहिरी भागमा मासुभित्र दिनुपर्दछ। यस वर्ष सञ्चालन गरिने एचपीभी खोप अभियानमा विद्यालयमा अध्ययन गर्ने कक्षा ६ देखि १० सम्मका छात्राहरू र विद्यालय नजाने १० वर्षदेखि १४ वर्षसम्म उमेरका किशोरीहरूलाई यो खोप एक मात्रा दिइन्छ। यो उमेरसमूहका अधिकांश किशोरीहरू विद्यालयमा अध्ययन गर्ने भएकाले यो खोप सेवा मुख्यतः विद्यालय केन्द्रित हुनेछ। यद्यपि अभियानको अन्तिम दिन स्वास्थ्य संस्थाबाट पनि यो खोप दिइन्छ। पछिल्लो अध्ययनअनुसार यो खोप एक मात्रा लगाएपछि यसको पूर्णमात्रा हुन्छ भन्ने आधार भएकोले राष्ट्रिय खोप सल्लाहकार समितिको २०८१ असोज २३ को सिफारिसअनुसार नेपाल सरकार, स्वास्थ्य तथा जनसंख्या मन्त्रालयको २०८१ कात्तिक ८ को निर्णयानुसार यो खोप एक मात्रा लगाउने खोप तालिका निश्चित गरिएको छ। त्यसैले विगतमा एक मात्रा एचपीभी खोप लिइसकेका किशोरीहरूले अर्को मात्रा लगाउन आवश्यक छैन। यो खोप लक्षित उमेर समूहबाहेक अन्य व्यक्तिहरू र गर्भवती महिलालाई दिनु हुँदैन। साथै पहिला कुनै खोप लगाउँदा विगतमा गम्भीर एलर्जी प्रतिक्रिया भएको व्यक्ति र यो खोपमा भएका कुनै तŒवबाट विगतमा गम्भीर एलर्जी प्रतिक्रिया भएको व्यक्तिलाई पनि दिनु हँुदैन। सरकारले आर्थिक वर्ष २०७६०७७ को नीति तथा कार्यक्रममा पाठेघरको मुखको क्यान्सरविरुद्धको खोप कार्यक्रम कार्यान्वयनमा ल्याउने भनी उल्लेख भएको थियो। त्यसपछिका वार्षिक नीति तथा कार्यक्रममा पनि यो खोप सेवा सञ्चालन गर्ने भनी उल्लेख हुँदै आएको छ। यसै क्रममा आव २०८००८१ मा नेपाल सरकारको स्रोतबाट २० हजार मात्रा एचपीभी खोप खरिद गरेर सातै प्रदेशका एकएक वटा अस्पतालबाट १४ वर्ष उमेरका किशोरीहरूलाई ६ महिनाको फरकमा दुई मात्रा यो खोप प्रदान गरिएको थियो। ती अस्पतालहरूमा कोशी अस्पताल, विराटनगर, मधेस नारायणी अस्पताल, वीरगन्ज, परोपकार प्रसूति तथा स्त्रीरोग अस्पताल, काठमाडौं, पोखरा स्वास्थ्य विज्ञान प्रतिष्ठान, पोखरा, भेरी अस्पताल, नेपालगन्ज, प्रदेश अस्पताल, वीरेन्द्रनगर, सुर्खेत र डडेलधुरा अस्पताल, डडेलधुरा थिए। उक्त कार्यक्रमको प्रगति प्रतिवेदनअनुसार लक्षित उमेरसमूहका करिब १० हजार जना किशोरीहरूलाई ६६ महिनाको फरकमा पहिलो र दोस्रो मात्रा एचपीभी खोप लगाइएको थियो। गत वर्ष सञ्चालन गरिएको यो खोप अस्पतालमा आधारित खोप केन्द्रबाट प्रदान गरिएको थियो। उक्त खोप कार्यक्रमको सिकाइअनुसार एचपीभी खोपको लक्षित उमेरसमूहका प्रायःजसो किशोरीहरू विद्यालयमा अध्ययन गर्ने भएकोले यो खोप सेवा विद्यालयमा आधारित खोप केन्द्र मार्फत प्रदान गर्नु बढी प्रभावकारी भएको देखिएको छ। देशभरि एचपीभी खोप सेवाको सुरुवात गर्दा पहिलो वर्ष विद्यालयमा अध्ययन गर्ने कक्षा ६ देखि १० सम्मका छात्राहरू र विद्यालय नजाने १० देखि १४ वर्षसम्म उमेरका किशोरीहरूलाई खोप अभियान मार्फत एचपीभी खोप प्रदान गर्ने र त्यसपछि हरेक वर्ष विद्यालयमा अध्ययन गर्ने कक्षा ६ का छात्राहरू र विद्यालय नजाने १० वर्ष उमेरका किशोरीहरूलाई नियमित खोपको रूपमा यो खोप प्रदान गर्ने नीति रहेको छ। एचपीभी खोप अभियान यो वर्ष सञ्चालन गरिने एचपीभी खोप अभियानको लक्षित समूहको रूपमा कक्षा ६ देखि १० सम्मका छात्राहरू र विद्यालय नजाने १० देखि १४ वर्षसम्म उमेरका किशोरीहरू निर्धारण गरिएको छ। राष्ट्रिय जनगणना २०७८ को प्रतिवेदन र शिक्षा तथा मानव विकास स्रोत केन्द्रबाट वार्षिक रूपमा प्रकाशन गरिने तथ्यांकको आधारमा यस अभियानको जम्मा लक्ष्य १६ लाख ८८ हजार ७ सय ६८ जना अनुमान गरिएको छ। यद्यपि स्थानीय स्वास्थ्य संस्थाबाट कक्षा ६ देखि १० सम्म अध्ययनअध्यापन हुने विद्यालयहरूमा समन्वय गरेर संकलन गरिएको लक्षित कक्षाका छात्राहरूको नामावली समायोजन गरेको तथ्यांक र विद्यालय नजाने उक्त उमेर समूहका किशोरीहरूको अनुमानित संख्या जोड्दा जम्मा लक्ष्य केही कम देखिएको छ। खोप अभियान सञ्चालन कार्यनीतिमा कक्षा ६ देखि १० सम्म अध्ययनअध्यापन हुने हरेक विद्यालयमा खोप केन्द्र सञ्चालन गरेर ती कक्षाका सबै छात्राहरूलाई एचपीभी खोप दिने रहेको छ। त्यस्तै विद्यालय नजाने १० देखि १४ वर्षसम्म उमेरका किशोरीहरू र छुट भएका कक्षा ६ देखि १० सम्मका छात्राहरूलाई अभियानको अन्तिम दिन स्वास्थ्य संस्थाबाट एचपीभी खोप दिने योजना छ। खोप सेसन सञ्चालन गर्ने मिति विद्यालयसँग समन्वय गरी निर्धारण गर्ने र एउटा स्थानीय तहमा बढीमा ७ दिनभित्र सञ्चालन गर्ने, तर महानगरपालिका र उपमहानगरपालिकामा बढीमा १० दिनभित्र सञ्चालन गर्ने योजना बनाइएको छ। घनाबस्ती भएको र धेरै स्थानीय तहहरू भएको जिल्लामा अभियान दुई चरणमा सञ्चालन गरिनेछ। एचपीभी खोप अभियान रजिस्टर अभिलेख राख्ने र एचपीभी खोप लिएका हरेक छात्राकिशोरीलाई अभियान खोप कार्ड भरेर सो खोप कार्ड दिइनेछ। आर्थिक वर्ष २०८२०८३ देखि सञ्चालन हुने नियमित एचपीभी खोप सेवा सञ्चालन कार्यनीतिमा लक्षित समूहका रूपमा कक्षा ६ का छात्राहरू र विद्यालय नजाने १० वर्ष उमेरका किशोरीहरू रहेका छन्। कक्षा ६ मा अध्ययनअध्यापन हुने हरेक विद्यालयमा खोप केन्द्र सञ्चालन गरेर ती कक्षाका सबै छात्राहरूलाई एचपीभी खोप दिइनेछ। विद्यालय नजाने १० वर्ष उमेरका किशोरीहरू र छुट भएका कक्षा ६ का छात्राहरूलाई यो खोप सेवा प्रदान गर्ने महिनामा नियमित खोप केन्द्रहरूबाट एचपीभी खोप दिइनेछ। नियमित खोप रजिस्टरमा अभिलेख राख्ने र एचपीभी खोप लगाएका हरेक छात्राकिशोरीलाई नियमित खोप सेवामा प्रयोग गरिने खोप कार्ड भरेर दिइनेछ। खोप अभियान सेवा सञ्चालन फागुन महिनालाई बनाइएको छ। हरेक वर्षको फाल्गुन महिनामा नियमित एचपीभी खोप सेवा प्रदान गर्ने नीति लिइएको छ। डा लाल, स्वास्थ्य तथा जनसंख्या मन्त्रालय, स्वास्थ्य सेवा विभाग, परिवार कल्याण महाशाखाका निर्देशक हुन्।"
क्यान्सरको प्रारम्भिक पहिचान र उपचारमा ध्यान,"विश्वभर फेब्रुअरी ४ मा क्यान्सरविरुद्धको दिवस मनाइन्छ । नेपालमा पनि विभिन्न कार्यक्रम गरिन्छ । क्यान्सर, एक यस्तो गम्भीर रोग हो जसले हरेक वर्ष लाखौं मानिसको जीवन लिन्छ । प्रत्येक वर्ष नेपालमा १ लाख जनसंख्यामा एक सयदेखि १ सय २० जना नयाँ क्यान्सरका रोगी थपिन्छन् । देशमा अहिले क्यान्सरका लगभग ६० हजार रोगी छन् । क्यान्सरको प्रकोप अब केवल एक स्वास्थ्य चुनौतीमात्र होइन, सामाजिक र मानसिक दृष्टिकोणबाट पनि ठूलो समस्या हो । स्तन क्यान्सर, मुखको क्यान्सर, फोक्सोको क्यान्सर र ग्यास्ट्रिक, क्यान्सरजस्ता रोगहरू मुख्य गरी नेपालीका समस्या हुन् । क्यान्सरका कारण हाम्रो समाजका सबै वर्ग र उमेरका व्यक्तिहरू प्रभावित छन् । क्यान्सरको उपचारका लागि नेपालमा केही अस्पतालहरू त छन् तर सबैका लागि पहुँचयोग्य र नजिक छैनन् । काठमाडौं, चितवनलगायत सहरी क्षेत्रमा क्यान्सर उपचारका धेरै विकल्पहरू छन्, तर ग्रामीण क्षेत्रका मानिसहरूलाई अझै पनि समयमै उपचार प्राप्त गर्न कठिनाइ छ । क्यान्सरको उपचार महँगो छ । जसका कारण धेरैको घरबारससमेत उठेको छ । बिरामी निको पनि नहुने र खर्च गर्दा गर्दा जायजेथा सक्नुपर्ने बाध्यतामा धेरै नेपाली छन् । क्यान्सर कसलाई र कतिबेला लाग्छ भन्न पनि कठिन छ । तर चिकित्सा विज्ञानले रोकथाम र समयमै पहिचान गर्नका लागि जे जति उपाय निकालेको छ, त्यसबारे पनि धेरैलाई जानकारी छैन । तसर्थ रोकथामका लागि जनचेतना अभियान आवश्यक छ । कतिपय अवस्थामा मानिसको खानपान र जीवनशैली क्यान्सरको कारण बनेको हुन्छ । तसर्थ क्यान्सर नलाग्ने गरी खानपान गर्न र जीवनशैली अपनाउन सबैलाई प्रेरित गर्नु आवश्यक छ । क्यान्सर लागि हाले पनि बेलैमा उपचार सुरु गर्दा निको हुन्छ । तसर्थ ढिला नगरी उपचारतिर लाग्नुपर्छ भन्ने चेतना पनि सबैलाई दिनु आवश्यक छ । प्रत्येक व्यक्तिको स्वास्थ्यको पहिलो जिम्मेवारी उसैको हो, त्यसपछिमात्रै राज्यको । तसर्थ प्रत्येक व्यक्ति नै पहिला सजग र सतर्क रहन सके घातक क्यान्सरको पञ्जाबाट मुक्ति मिल्न सक्छ । विशेषगरी महिलाहरूको स्तन क्यान्सर र गर्भाशय क्यान्सरको रोकथाम र उपचारका लागि स्क्रिनिङ परीक्षणहरूको महŒव अत्यधिक छ । त्योचाहिँ राज्यको जिम्मेवारी हो । क्यान्सरको प्रारम्भिक पहिचान र उपचारमा ध्यान दिने अभियानलाई घनीभूत रूपमा सञ्चालन गरिनुपर्छ ।"
"मध्यपहाडी लोकमार्ग : १० वर्षदेखि म्याद मात्र थपियो, काम अघि बढेन","गोरखा : ठेकेदारको चरम लापरबाहीले राष्ट्रिय गौरवको आयोजनाअन्तर्गत मध्यपहाडी लोकमार्गको गोरखा खण्ड विगत १० वर्षदेखि म्याद थप्ने काममात्र भइरहेको छ। पुष्पलाल मध्यपहाडी लोकमार्गअन्तर्गत ओख्लेघ्याम्पेशालनिवेल खण्ड र मसानेठाँटीपालुङटार खण्डको कामको प्रगति छैन म्याद मात्रै थपिएको हो। २०७२ माघमा ठेक्का सम्झौता भएर काम अघि बढेको ओख्लेघ्याम्पेसालनिवेल खण्डको हालसम्म ८८ प्रतिशत मात्र भौतिक प्रगति छ। १६ किलोमिटर सडक कालोपत्रे गर्ने ठेक्का सम्झौता भए पनि काम अघि बढेको छैन। मध्यपहाडी लोकमार्गको गोरखास्थित कार्यालयका अनुसार एमपीएफटीएफ, ईसीसी जेभी निर्माण कम्पनीले २०७५ भित्र काम सम्पन्न गर्ने गरी ठेक्का सम्झौता गरेको थियो। भ्याटसहित ३५ करोड रुपैयाँमा ठेक्का सम्झौता भएको उक्त योजनाको काम म्याद थपिने मात्रै भइरहेको मध्यपहाडी लोकमार्ग योजना कार्यालय पालुङटारका इन्जिनियर गोबिन्द श्रेष्ठले बताए। पछिल्लो म्याद थपको अवधि पनि यही पुस मसान्तमा समाप्त भइसक्यो तर काम भने सम्पन्न भएको छैन, श्रेष्ठले भने, हामीले ठेकेदारलाई छिटोभन्दा छिटो काम सम्पन्न गर्न निर्देशन दिएका छौं। अर्को खण्ड मसानेठाँटीदेखि पालुङटारसम्मको १५८ किलोमिटर सडक कालोपत्रे गर्न हिमजुङ प्यासेफिक जेभीले २०७७ असारमा ठेक्का सम्झौता भएको थियो। दुईवर्षभित्र सम्पन्न गर्नेगरी सम्झौता भएको सो योजनाको हालसम्मको भौतिक प्रगति ५० प्रतिशत मात्र छ। हिमजुङ प्यासेफिक जेभीसँग ५५ करोड रुपैयाँमा ठेक्का सम्झौता भएको योजनाको पछिल्लो पटकको थप भएको म्याद यही चैत मसान्तभित्र सकिँदै छ। तर कामले भने गति नलिएको कार्यालयले जनाएको छ। पटकपटक म्याद थप गर्दै काम अघि बढाउँदै गरेको छ, श्रेष्ठले भने, यसअघि यो खण्डमा जंगल क्षेत्र र रुखहरू पर्ने भएकाले वन कार्यालयले अवरोध गरेको थियो। अहिले अवरोध फुकिसकेको छ तर, काम अघि बढेको छैन। दुवै कम्पनीलाई पटकपटक पत्रचार गरेर छिटो योजना सम्पन्न गर्न निर्देशनसमेत दिइएको उनले जानकारी गराए। कार्यालयले यो दुवै ठेक्कालाई क्रोनिक ठेक्का को सूचीमा राखेको छ। लामो समयसम्म काम नहुँदा यी खण्डमा काम सम्पन्न भएका छैनन्। ठेकेदारको लापरवाही कारण समस्या भएको कार्यालयले जनाएको छ।"
कृषि बिमाको अनलाइन प्रणालीबाट ८ हजार किसानले लिए लाभ,"काठमाडौं : कृषि तथा पशुपन्छी बिमा रियल टाइम सफ्टवेयर अनलाइन प्रणालीबाट सुरु गरेको २ महिनामा ८ हजार १ सय ८९ किसान लाभान्वित भएका छन्। उक्त संख्याका किसानहरूको बिमालेखबाट बिमा कम्पनीहरूले ८ करोड ३ लाख ६९ हजार रुपैयाँबराबरको कुल बिमाशुल्क आर्जन गरेका छन्। तर उक्त बिमा शुल्कमा किसानहरूले १ करोड ७६ लाख ५५ हजार रुपैयाँ बिमा शुल्कमात्रै बुझाउनु परेको छ भने बाँकी सबै सरकारले अनुदानबापत प्रदान गरेको छ। उक्त कुल बिमा शुल्कमा सरकारले अनुदानबापत ६ करोड २७ लाख १४ हजार रुपैयाँ बिमा कम्पनीहरूलाई भुक्तानी गर्नेछ। कृषि तथा पशुपन्छी विकास मन्त्रालयले गत कात्तिकमै अनलाइन प्रणाली सञ्चालन घोषणा गरे पनि नेपाल बिमा प्राधिकरणले गत मंसिर १६ गतेदेखि सुरुवात गरेको थियो। अनलाइन प्रणाली लागू भएदेखि माघ १८ गते सम्ममा किसानहरूबाट १० हजार ३ सय ७२ आवेदन परेको छ। आवेदनमध्ये ८ हजार १ सय ८९ किसानको बिमालेख जारी भइसकेको छ। हालसम्म कुल आवेदन दिनेमध्ये अधिक पशुधनमा छन् भने तरकारी बालीमा न्यून देखिन्छन्। कुलमध्ये पशुधनतर्फ १० हजार ३ सय ७० र तरकारी बालीतर्फ ५४ आवेदन परेको छ। जसमध्ये पशुधनमा मात्रै ८ हजार १ सय ५२ र तरकारी बालीमा ३९ बिमालेख जारी भएको छ। प्रदेशगत रूपमा सबैभन्दा बढी बागमती प्रदेशका किसानहरू बिमामा आबद्ध छन्। उक्त प्रदेशबाट ४ हजार ५ सय ६९ ले आवेदन दिएका छन् भने हालसम्म ३ हजार ९ सय ९ किसानहरूले बिमालेख खरिद गरिसकेका छन्। यस्तै, सञ्चालनमा रहेका १४ निर्जीवन बिमा कम्पनीहरूमध्ये सबैभन्दा धेरै बिमालेख जारी शिखर इन्स्योरेन्स कम्पनीले गरेको छ। उक्त कम्पनीले अनलाइन प्रणलीमा कुल बिमालेखमध्ये ३ हजार १ सय ४१ किसानलाई बिमालेख जारी गरेको छ। यो २ करोड ४८ लाख ९८ हजार रुपैयाँ बिमाशुल्कको हो। उक्त बिमाशुल्कमध्ये किसानहरूले ५३ लाख ९० हजार रुपैयाँमात्रै बुझाएका छन् भने बाँकी १ करोड ९५ लाख रुपैयाँबराबर सरकारले अनुदानबापत शिखर इन्स्योरेन्सलाई बुझाउँछ। बिमा प्राधिकरणले हालसम्म कृषि र पशुसँग सम्बन्धित २९ वटा उत्पादनमा बिमालेख जारी गररेको छ। यसमा पनि २ वटाको बिमालेखलाई मात्र अनलाइन प्रणालीबाट सञ्चालनमा ल्याएको छ। अहिले पाइलटिङको रूपमा सबैभन्दा धेरै जारी हुने पशुधन र तरकारी बालीको बिमालेख छनोट गरेर सुरुवात गरिएको बताउँछन् नेपाल बिमा प्राधिकरणका प्रवक्ता निर्मल अधिकारी। उनका अनुसार नेपालभर उक्त दुई उत्पादनको अनिवार्य अनलाइनबाट मात्रै बिमा गर्ने व्यवस्था भएकाले भौतिक रूपमा हुँदैन। उनी भन्छन्, यो प्रणाली परीक्षणकालमै भएकाले टिकाउ हुन्छ हुन्न भनेर कम्पनीहरूलाई पहिला गरेको बिमालाई ब्याकअपमा राख्न भनिएको छ। अब प्राधिकरणले यसको सफल परीक्षणपछि अब दुई महिनाभित्र अरु बिमालेखलाई पनि अनलाइन प्रणालीमार्फत सञ्चालन सुरु गर्न लागेको प्राधिकरणका प्रवक्ता अधिकारीले जानकारी दिए। सुरुमा अब जारी गर्ने बाँकी प्रडक्टको परीक्षण सबै कम्पनीहरूलाई प्राधिकरणमा बोलाएर गर्न लगाउँछौं। प्रत्येक बिमालेखको बिमांक निकाल्ने तरिका, तिनीहरूको प्राविधिक प्रोभिजन फरकफरक छ। यसैले कम्पनीलाई टेस्ट गर्न लगाएपछि कम्पनीहरूलाई सञ्चालन गर्न भन्ने छौं, उनले अन्नपूर्णसँग भने, उक्त दुई उत्पादनको बिमालेख बाह्रैमास गर्न सकिने भएकाले पनि अनलाइन प्रणालीमा सुरुमा यही उत्पादनबाट पाइलटिङको रूपमा सुरु गरेको हो। अन्य मौरीको, माछा, केरा, आँपजस्ता बिमालेख सिजनेवलमात्रै हो। हाल यस्तो बिमालेख १४ वटा निर्जीवन बिमा कम्पनीहरूबाट मात्रै हुने गरेको छ। अब बाँकी ४ वटा निर्जीवन लघु बिमा कम्पनीहरूमार्फत गराउने प्राधिकरणको योजना छ। यसैबीच अनलाइन प्रणाली किसानलाई झन्झटिलो भएको किसानको गुनासो छ। सुरुवात अवस्थामा झन्झटिलो भए पनि कृषि बिमालाई व्यवस्थित गर्न यो धेरै सहज हुने प्राधिकरणको भनाइ छ। हुन पनि सरकारले यसलाई अनलाइनमा ल्याउनुको मुख्य उद्देश्य कृषि बिमामा दिँदै आएको अनुदान पारदर्शी देखियोस् भन्नका लागि पनि हो। प्रवक्ता अधिकारी भन्छन, अब यो अनलाइन प्रणाली पूर्णरूपमा सञ्चालन हुन थालेपछि किसानले कहिले बिमा आवेदन दिए, प्राविधिकले कति दिनभित्र सिफारिस गरे र बिमा कम्पनीले कति दिनभित्र बिमालेख निष्कासन गयो भनेर प्रणालीबाटै बिमा प्राधिकरणले अनुगमन गर्न सक्ने भयो। दाबीको केसमा पनि यसैगरी समयमै भयो, भएन भनेर मोनिटरिङ गर्न सकिन्छ। कसलाई कति अनुदान ? गत असोज १४ गते गरेको मन्त्रिपरिषदको निर्णयअनुसार बाली तथा पशुधन बिमाको बिमा प्रिमियममा ३ सिलिङमा अनुदान प्रतिशत तोकेअनुसार कात्तिक १ गतेदेखि लागू भएको छ। जसअनुसार ५० लाख रुपैयाँसम्मको बिमांक रकममा ८० प्रतिशत ब्याज अनुदान प्राप्त गर्नेछन्। ५० लाखदेखि १ करोड रुपैयाँसम्मको बिमालेखमा ६५ प्रतिशतमात्रै अनुदान तोकिएको छ भने १ करोड रुपैयाँभन्दा बढी बिमांक रकममा ५० प्रतिशतसम्म मात्रै अनुदान पाउने व्यवस्था गरेको छ।"
"के हो ह्वाइट कलर क्राइम, किन बन्दै छ भयावह ?","काठमाडौं : रास्वपा सभापति रवि लामिछानेको थुनचेक बहस चल्दै थियो रूपन्देही जिल्ला अदालतमा। त्यही बेला कानुन व्यवसायीले उठाए ह्वाइट कलर क्राइम को विषय। लामिछानेले पद र पावरका आडमा गरिने अपराध गरेकाले ह्वाइट कलर क्राइमको मुद्दा लगाउनुपर्ने कानुन व्यवसायीको तर्क थियो। रविको मात्रै हैन, भ्रष्टाचारका विभिन्न मुद्दाका बहसमा ह्वाइट कलर क्राइमको विषय बेलाबेला उठ्ने गर्छ। आखिर बेलाबखत चर्चामा आउने यो क्राइम कस्तो हो ? नेपाल प्रहरीका प्रवक्ता दिनेशकुमार आचार्यका अनुसार कुनै पद र पावरमा बसेको व्यक्तिले पदको दुरुपयोग गरी गर्ने अपराध ह्वाइट कलर क्राइम हो। सामान्य भाषामा समाजमा सफा कपडा लगाउने मानिस अर्थात् पोजिसन होल्ड गरेको मानिसले गर्ने आर्थिक अपराध यसअन्तर्गत पर्छ। सबै प्रकारका भष्टाचारका मुद्दा ह्वाइट कलर क्राइमअन्तर्गत पर्छन्। पदको दुरुपयोग गरेर गरिने अपराधहरू। परम्परागत अपराधभन्दा भिन्न खालको आर्थिक अपराध। यस्ता अपराधका मुद्दा नेपालमा प्रायः अख्तियार दुरुपयोग अनुसन्धान आयोगले अनुसन्धान गर्ने गर्छ। प्रवक्ता आचार्य भन्छन्, हाई लेभलमा रहेको व्यक्तिले गर्ने वित्तीय अपराध नै ह्वाइट कलर क्राइम हो। उनीहरूले गरेको अन्य खालको अपराध भने अपराधको प्रकृतिअनुसार नै सजाय हुन्छ। यस्तो खालको अपराधको छुट्टै ऐन नभएको र यसअन्तर्गत भएका कसुरका आधारमा अन्य ऐनअनुसार अनुसन्धान अगाडि बढाइने प्रवक्ता आचार्यले जानकारी दिए। वरिष्ठ अधिवक्ता सुरेन्द्र भण्डारीका अनुसार ह्वाइट कलर क्राइममा सामान्य मानिस संलग्न हुनै सक्दैनन्। यो त सुटेड बुटेड र पावरफुल मानिसले गर्ने अपराधको प्रकार हो। यो सामान्य मानिस अनि रिसाएर आवेशमा गरिने खालको अपराध हुँदै हैन। यस्तो अपराधका लागि व्यक्ति सत्ताको वरिपरि हुनुपर्छ। आर्थिक रूपमा सम्पन्न, राजनीतिक रूपमा पावरमा भएको व्यक्ति हुनुपर्छ। वा आर्थिक र राजनीतिक दुवै तरिकाले सत्ताको नजिक भएको व्यक्तिले गर्ने वित्तीय अपराध नै ह्वाइट कलर क्राइम हो। पावरका संयन्त्र परिचालन गर्न सक्ने व्यक्ति नै यस्तो अपराधमा सांगठानिक रूपमा संलग्न भएको हो। यस्तो अपराध गर्ने व्यक्तिले सत्ता र शक्तिको पहँुचमा कानुन र प्रक्रियालाई तोडमोड गर्ने गर्छन्। प्रमाण लुकाउने तरिकाले काम गर्छन्। सिस्टम नै बिर्गाछन्। सफ्टवेयर नै भत्काउने गर्छन्। यस्ता किसिमका अपराधहरू मूलतः परम्परागत अपराधसँग सम्बन्ध राख्दैनन्। चोरी ठगी, अपहरण, लुटपाटभन्दा बिल्कुलै फरक खालको अपराध हो। जुन आर्थिक कारोबारसँग मात्रै सम्बन्ध राख्छ। आर्थिक स्क्यामसँग यस्तो अपराध संलग्न हुन्छ। वरिष्ठ अधिवक्ता भण्डारीका अनुसार, यस्तो अपराधअन्तर्गत भ्रष्टाचार, कर छली, सहकारी ठगी, सरकारी सिस्टम नै ह्याक गरी गरिने आर्थिक अपराध पर्छन्। कम्पनीहरू कर नलाग्ने देशमा दर्ता गराउने र कर नतिर्ने प्रवृत्ति बढ्दो छ, यो पनि एक प्रकारको ह्वाइट कलर क्राइम नै हो। नेपालमा पनि बेलाबखत यस्ता प्रकारको अपराध चर्चामा आउने गरेका छन्। विभिन्न व्यापारिक घरानाले व्यापार गर्दा कर छलेका घटना हुन् या एनसेलले कर छली गरेको घटना हुन् बेलाबखत ह्वाइट कलर क्राइम भन्दै चर्चामा आउने गर्छ। स्टक मार्केटमा स्टकको मूल्य अति नै घटाउने र अति नै बढाउने प्रचलन पनि बढ्दो छ। यस्तोमा कम्पनीका सञ्चालक र अडिटरहरू मिलेर सर्वसाधारणलाई झुक्यानमा पार्नका लागि यस्तो खालको अपराध गर्ने गर्छन्। एक्कासि नाफामा गएको भन्दै नाफामूलक देखाउने र नागरिकलाई ठगी गर्ने खालको अपराध। एउटा देशमा कालोधन्दा गरेर अर्को देशमा लगानी गर्ने खालको आर्थिक अपराध पनि ह्वाइट कलर क्राइमअन्तर्गत नै पर्छ। यस्तो अपराधमा संलग्न व्यक्तिले के कसरी पैसा कमायो र विदेश पुयायो कुनै रेकर्ड नै छाडेको हुन्न। यस्ता अपराध पत्ता लगाउन पनि गाह्रो पर्छ। कुनै प्रमाण नै नछाड्ने खालको अपराध। यस्तो अपराधका प्रमाण पाइँदैन तर फाइदा कोही न कसैलै लिएकै हुन्छ। फाइदा लिने पक्ष नै कही न कहीँ यस्ता अपराधमा संलग्न भएको भने पाइन्छ। अधिवक्ता भण्डारी भन्छन्, फाइदा लिनका लागि व्यक्तिहरू संगठित रूपमा काम गरेका हुन्छन्। आर्थिक अपराध र संगठित अपराध सँगसँगै देखिने गरेका छन्। फाइनान्सियल स्क्याम भने भर्खरैभर्खरै नेपालमा सुरु भइरहेको छ। यस्तो समूहले नियोजित रूपमा कुनै संस्था, कार्यालय र बैंक तथा वित्तीय संस्था डुबाउनका लागि नियोजित तरिकाले काम गरिन्छ। जुन गैरकानुनी हुन्छ। विभिन्न अपराधका रूपहरूमध्ये एक हो ह्वाइट कलर क्राइम। जुन १९ औं शताब्दीबाट नै अध्ययन भएको पाइन्छ। नेपाल प्रहरीको केन्द्रीय अनुसन्धान ब्युरो सीआईबी का प्रवक्ता सुधीरराज शाहीका अनुसार जिम्मेवारीमा बसेका व्यक्तिले जिम्मेवारीलाई दुरुपयोग गरेर गरिने अपराध नै ह्वाइट कलर अपराध हो। यसमा व्यक्तिले आफ्नो पद दुरुपयोग गरेर व्यक्तिगत फाइदाका लागि काम गर्छ। यस्तो खालको अपराध हेर्ने क्षेत्राधिकार अख्तियार दुरुपयोग अनुसन्धान आयोगले पाएको छ।"
पाठेघरको मुखको क्यान्सर: दैनिक ४ महिलाको ज्यान लिँदै,"काठमाडौं : धेरैलाई आश्चर्य लाग्न सक्छ, पाठेघरको मुखको क्यान्सरबाट दैनिक चार जना नेपाली आमाहरूको ज्यान जान्छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, नेपालमा औसत दैनिक ६ जना महिलालाई पाठेघरको मुखको क्यान्सर हुन्छ भने चार जनाको मृत्यु हुने गरेको छ। स्वास्थ्य सेवा विभाग, परिवार कल्याण महाशाखाका निर्देशक डा विवेककुमार लालका अनुसार, विश्वमा चौथो मुख्य क्यान्सरको स्थानमा पाठेघरको मुखको क्यान्सर रहेको छ। त्यस्तै सन् २०२० को तथ्यांकअनुसार, न्यून र मध्यम आय भएका देशहरूमा ८८ प्रतिशत पाठेघरको मुखको क्यान्सरका बिरामीहरू तथा मृत्यु हुनेको संख्या देखिएको छ। के कारणले हुन्छ ? पाठेघरको मुखको क्यान्सरको मुख्य कारण ह्युमन प्यापिलोमा भाइरस (एचपीभी) को संक्रमण हुनु हो। जसलाई एचपीभी भाइरससमेत भनिन्छ। परिवार कल्याण महाशाखाका निर्देशक डा लालका अनुसार एचपीभी भाइरसका दुई सयभन्दा धेरै प्रजाति हुन्छन्। तर, मानव शरीरमा क्यान्सर गराउने प्रजातिहरू १२ प्रकारका हुन्छन्। तीमध्ये सबैभन्दा बढी जोखिम भएको प्रजातिहरू १६ र १८ हुन्। नेपालमा ८० प्रतिशत पाठेघरको मुखको क्यान्सर १६ र १८ प्रजातिहरूबाट भएको देखिन्छ। भक्तपुर क्यान्सर अस्पतालकी वरिष्ठ स्त्री क्यान्सर रोग विशेषज्ञ डा एलिजा श्रेष्ठका अनुसार, पाठेघरको मुखको क्यान्सरको मुख्य कारण नै एचपीभी भाइरसको संक्रमण हो। डा श्रेष्ठ भन्छिन्, प्रायः सबै यौनजन्य क्रियाकलापमा संलग्न व्यक्तिहरू कुनै न कुनै समयमा एचपीभी भाइरसबाट संक्रमित हुन पुग्छन्। अधिकांशमा लक्षण नदेखिन पनि सक्छ। के हो एचपीभी खोप ? एचपीभी खोप सुरक्षित र प्रभावकारी छ। प्रारम्भिक किशोरावस्थामा लगाएमा अझ बढी प्रभावकारी हुन्छ। डा एलिजा श्रेष्ठ, स्त्री क्यान्सर रोग विशेषज्ञ ह्युमन प्यापिलोमा भाइरसको संक्रमणबाट सुरक्षित हुन दिइने खोपलाई एचपीभी खोप हो। परिवार कल्याण महाशाखाका निर्देशक डा लालका अनुसार, यो खोप प्युरिफाइड भाइरल प्रोटिनबाट रिकम्बिनेसन प्रविधिद्वारा तयार गरिएको छ। डा लाल भन्छन्, यो खोपमा भाइरसको डीएनए हुँदैन। त्यसैले यो खोपबाट एचपीभी संक्रमण हुँदैन। एचपीभी प्रजाति १६ र १८ को कारणबाट संक्रमण हुने पाठेघरको मुखको क्यान्सर हुनबाट सुरक्षित गर्दछ। यो वर्ष सञ्चालन गरिने खोप अभियानमा सिकोलिन नामको एचपीभी खोप प्रदान गरिने स्वास्थ्य मन्त्रालयले जनाएको छ। यो खोप तयारी झोलको रूपमा एक मात्राको भायलमा उपलब्ध हुन्छ। यो खोपको एक मात्रा ० दशमलव ५ मिलि हो। यो खोप सुईंको माध्यमबाट बायाँ पाखुराको माथिल्लो बीच बाहिरी भागमा मासुभित्र दिनु पर्दछ। १६ हजार बढीलाई निःशुल्क खोप किशोरीहरूलाई एचपीभीविरुद्धको खोप दिइएको यो पहिलो पटक होइन। सरकारले यसअघि पनि किशोरीहरूलाई पाठेघरको मुखको क्यान्सरविरुद्धको खोप दिएको थियो। यस वर्ष भने १६ हजारभन्दा बढीलाई निःशुल्क खोप दिन लागेको हो। आर्थिक वर्ष २०७२०७३ र २०७३०७४ मा कास्की र चितवन जिल्लामा एचपीभी खोप डेमोन्स्ट्रेसन कार्यक्रमको रूपमा सञ्चालन गरिएको थियो। यसको लागि गाभीबाट सहयोग प्राप्त भएको थियो। सो कार्यक्रममा कक्षा ६ मा अध्ययन गर्ने छात्राहरू र विद्यालय नजाने १० वर्ष उमेरका किशोरीहरूलाई सर्भारिक्स नामक एचपीभी खोप ६६ महिनाको फरकमा दुई मात्रा दिइएको थियो । कार्यक्रम सम्पन्नपछि गरिएको सर्वेक्षण प्रतिवेदनअनुसार पहिलो मात्राको कभरेज शतप्रतिशत र दोस्रो मात्राको कभरेज ९६ दशमलव ५५ प्रतिशत हासिल भएको थियो। सरकारले आर्थिक वर्ष २०७६०७७ को नीति तथा कार्यक्रममा पाठेघरको मुखको क्यान्सरविरुद्धको खोप कार्यक्रम कार्यान्वयनमा ल्याउने भनी उल्लेख गरेको थियो। परिवार कल्याण महाशाखाका निर्देशक डा लाल भन्छन्, विश्व बजारमा पर्याप्त परिमाणमा एचपीभी खोप उपलब्ध नभएको र कोभिड१९ महामारीको कारणले त्यसबेला एचपीभी खोप सेवा विस्तार हुन सकेन। आव २०८००८१ मा सरकारी स्रोतबाटै २० हजार मात्रा एचपीभी खोप खरिद गरेर सातै प्रदेशका एकएकवटा अस्पतालबाट १४ वर्ष उमेरका किशोरीहरूलाई ६ महिनाको फरकमा दुई मात्रा यो खोप प्रदान गरिएको थियो। कोशी अस्पताल, विराटनगर, मधेस नारायणी अस्पताल, वीरगन्ज, परोपकार प्रसूति तथा स्त्रीरोग अस्पताल, काठमाडौं, पोखरा स्वास्थ्य विज्ञान प्रतिष्ठान, पोखरा, भेरी अस्पताल, नेपालगन्ज, प्रदेश अस्पताल, वीरेन्द्रनगर, सुर्खेत र डडेलधुरा अस्पताल, डडेलधुरामा खोप प्रदान गरिएको थियो। उक्त कार्यक्रमको प्रगति प्रतिवेदनअनुसार लक्षित उमेरसमूहका करिब १० हजार जना किशोरीहरूलाई ६६ महिनाको फरकमा पहिलो र दोस्रो मात्रा एचपीभी खोप लगाइएको थियो। गत वर्ष सञ्चालन गरिएको यो खोप अस्पतालमा आधारित खोप केन्द्रबाट प्रदान गरिएको थियो। तोकिएको उमेर समूहका किशोरीहरूले निर्धक्क भएर एचपीभी खोप लगाउन सक्छन्। यो खोप विश्व स्वास्थ्य संगठनबाट प्रमाणित र गुणस्तरीय छ। प्राडा रमेशकान्त अधिकारी, अध्यक्ष, राष्ट्रिय खोप सल्लाहकार समिति भ्रम फैलाउने एन्टी खोप समूहबाट सजग रहन अनुरोध गर्दछु, डा बुढाथोकी भन्छन्, सुईं लगाएको ठाउँमा दुख्ने, टाउको, पेट वा जिउ दुख्ने, सुन्निने, रातो हुने, ज्वरो आउने, टाउको दुख्ने, रिंगटा लाग्ने, चक्कर लाग्ने, वाकवाकी लाग्ने, बान्ता हुनेजस्ता सामान्य प्रभाव केहीमा देखिन सक्छ। तर केही दिनमा आफैं निको हुने भएकाले आत्तिनु पर्दैन। कति प्रभावकारी छ खोप ? गत कात्तिक ८ गते स्वास्थ्य मन्त्रालयले निःशुल्क खोप लगाउने निर्णय गरेको हो। यो खोप एक मात्रा लगाउने खोप तालिका निश्चित गरिएको हो। त्यसअघि गत असोज २३ गते विज्ञहरू सम्मिलित राष्ट्रिय खोप सल्लाहकार समितिले खोप लगाउन सकिने सिफारिस गरेको थियो। राष्ट्रिय खोप सल्लाहकार समितिका अध्यक्ष प्राडा रमेशकान्त अधिकारीका अनुसार, एचपीभी खोप लगाएमा पाठेघरको मुखको क्यान्सर हुनबाट सुरक्षित हुन सकिन्छ। तोकिएको उमेरसमूहका किशोरीहरूले निर्धक्क भएर खोप लगाउन सक्छन्, प्राडा अधिकारी भन्छन्, यो खोप विश्व स्वास्थ्य संगठनबाट प्रमाणित र गुणस्तरीय छ। संसारका धेरै मुलुकहरूमा यो खोप प्रयोग भइरहेको छ। प्रारम्भिक किशोरावस्थामा लगाएमा प्रभावकारी हुन्छ। यो खोप सुरक्षित र प्रभावकारी देखिएको स्वास्थ्य मन्त्रालयले जनाएको छ। क्यान्सर रोग विशेषज्ञहरूले पनि यो खोप किशोरावस्थामा लगाउँदा बढी प्रभावकारी हुने बताउँछन्। वरिष्ठ स्त्री क्यान्सर रोग विशेषज्ञ डा एलिजा श्रेष्ठका अनुसार, यो खोप किशोरीहरूलाई सुरुमै लगाउँदा बढी प्रभावकारी हुन्छ। डा श्रेष्ठ भन्छिन्, एचपीभी खोपले किशोरीहरूलाई भविष्यमा पाठेघरको मुखको क्यान्सर हुनबाट बचाउँछ। यो शतप्रतिशत सुरक्षित र प्रभावकारी छ। स्वास्थ्य मन्त्रालयका प्रवक्ता डा बुढाथोकी खोपले परिवार नियोजन गर्छ, बाझोपना ल्याउँछ भन्ने लगायतका कपोलकल्पित र भ्रमहरू प्रवाह गर्ने केही व्यक्तिहरूसँग सजग रहन अनुरोध गर्छन्। सरकारले पाठेघरको मुखको क्यान्सरलाई जनस्वास्थ्यको समस्या नरहने गरी यो रोग निवारण गर्ने लक्ष्य लिएको छ। यसका लागि हरेक ३० वर्ष उमेरका हरेक महिलाले नियमित रूपमा पाठेघरको मुखको परीक्षण गराउनुपर्छ। डा रोशन पोखरेल, सचिव, स्वास्थ्य तथा जनसंख्या मन्त्रालय। मन्त्रालयका प्रवक्ता डा बुढाथोकीका अनुसार, यो खोप विश्व स्वास्थ्य संगठन (डब्लूएचओ) ले प्रमाणित गरेको छ। सन् २००६ देखि नै यो खोप प्रयोगमा आएको हो। विश्वमा १४५ देशले प्रयोग गरिसकेका छन्। यस खोपलाई नेपालमा औषधि व्यवस्था विभागले स्वीकृति दिएको हो। गाभीको सहयोगमा सिकोलिन खोप १७ लाख ७० हजार २० मात्रा नेपाल आइसकेको छ। जस्मा एकतिहाइ खर्च नेपाल सरकारको छ भने बाकी गाभीले गर्ने स्वास्थ्य मन्त्रालयले जनाएको छ। खोप रजस्वला भएका बेलामा पनि लगाउन सकिने डा बुढाथोकीले जानकारी दिए। विगतमा एचपीभी खोप लगाइसकेका, विद्यालय नजाने १० वर्षमुनिका र १४ वर्ष माथिका किशोरी, गर्भवती, सक्रिय बिरामीज्वरो, पहिला कुनै खोप लगाउँदा एलर्जी भएकाले खोप लगाउन हुँदैन, डाबुढाथोकीले भने। स्वास्थ्य मन्त्रालयले राष्ट्रिय खोप कार्यक्रम तथा एचपीभी खोप अभियानका लागि चर्चित अभिनेत्री एवं समाजसेवी मनिषा कोइरालालाई दुई वर्षका लागि सद्भावना दूत घोषणासमेत गरेको छ। पाँच वर्षभित्र रोग निवारणको लक्ष्य स्वास्थ्य सचिव डा रोशन पोखरेलका अनुसार, सरकारले पाठेघरको मुखको क्यान्सर निवारण गर्ने लक्ष्य लिइएको छ। सन् २०३० सम्ममा पाठेघरको मुखको क्यान्सर निवारण गर्न लक्ष्य लिइएको छ। यो लक्ष्य पूरा गर्न ३० वर्ष उमेरसमूहका हरेक महिलाले तीनदेखि पाँच वर्षमा पाठेघरको मुखको परीक्षण गराउनुपर्छ। सुरुको अवस्थामा पाठेघरको मुखको क्यान्सर निदान गरी उपचार गरेमा निको हुन्छ। सरकारले पाठेघरको मुखको क्यान्सरलाई जनस्वास्थ्य समस्याबाट हटाउन ९०९०९० को लक्ष्य लिएर रणनीति एवं कार्यनीतिसमेत बनाएको छ। पहिलो ९० प्रतिशतका रूपमा १० देखि १४ वर्ष उमेरभित्रका किशोरीहरूलाई पाठेघरको मुखको क्यान्सरको खोप दिने रहेको छ। दोस्रो ९० प्रतिशतमा ३० देखि ४९ वर्ष उमेरसमूहका महिलाहरूको पाठेघरको मुखको क्यान्सर परीक्षण (स्क्रिनिङ) गर्ने रहेको छ। तेस्रो ९० प्रतिशत भन्नाले पाठेघरको मुखको क्यान्सर निदान भएका महिलाहरूको उपचार गर्ने रहेको स्वास्थ्य मन्त्रालयले जनाएको छ। स्वास्थ्य मन्त्रालयका प्रवक्ता डा बुढाथोकीका अनुसार, अहिलेको खोप अभियानपश्चात् नियमित रूपमा राष्ट्रिय खोप तालिकामा राखेर हरेक खोप केन्द्रबाट कक्षा ६ अर्थात् १० वर्षसम्मका किशोरीलाई खोप दिइनेछ। क्यान्सर विजेता भन्छन्, छोरीलाई खोप लगाऔं पाठेघरको क्यान्सर लाग्नेबित्तिकै डराइहाल्न पर्दैन। सयौं व्यक्तिले बेलैमा उपचार गरेर क्यान्सर निको पारेका छन्। तर, रोग लाग्नभन्दा लाग्नै नदिने कार्य उपयुक्त भएको विभिन्न किसिमका क्यान्सर रोग विजेताहरूको सुझाव छ। नेपाल क्यान्सर रोग सर्भाइभर सोसाइटीकी अध्यक्ष प्रमिता खनाल भन्छिन्, रोग लागिहाल्यो भने त्यसबाट तनाव, चिन्तामात्रै थपिन्छ। त्यसैले अहिले छोरीहरूलाई पाठेघरको मुखको क्यान्सरविरुद्धको खोप (एचपीभी भ्याक्सिन) लगाउनु बुद्धिमानी हुन्छ। संघीय सरकारले यही माघ २२ देखि फागुन ६ गतेसम्म मुलुकभरका १६ लाख ८८ हजार ७ सय ६८ जना किशोरीहरूलाई एचपीभी खोप लगाउने तयारी गर्दैछ। स्वास्थ्य तथा जनसंख्या मन्त्रालयका प्रवक्ता डा बुढाथोकीका अनुसार, परिचयपत्र तथा उमेर खुल्ने कागजातका आधारमा अर्थात् कक्षा ६ देखि १० मा अध्ययनरत छात्रालाई परिचयपत्र तथा १० देखि १४ वर्ष उमेरका किशोरीलाई उमेर खुल्ने कागजात हेरेर एचपीभी खोप लगाइँदै छ। विद्यालय केन्द्रित खोप भएकाले १८ हजार ९ सय विद्यालय र ८ हजार २ खोप केन्द्रबाट २७ हजार स्वास्थ्यकर्मी, सुपरिवेक्षक १५ हजार ६ सय ७५ र स्वयंसेवक ५४ हजार १ सय ६० बढी परिचालन हुँदै छन्। बेलैमा छोरीहरूलाई पाठेघरको मुखको क्यान्सरविरुद्धको खोप (एचपीभी भ्याक्सिन) लगाउनु बुद्धिमानी हुन्छ। प्रमिता खनाल, अध्यक्ष, नेपाल क्यान्सर रोग सर्भाइभर सोसाइटी स्वास्थ्य र शिक्षामन्त्रीको अनुरोध एचपीभी खोप लगाऔं स्वास्थ्य तथा जनसंख्यामन्त्री प्रदीप पौडेल र शिक्षा, विज्ञान तथा प्रविधिमन्त्री विद्या भट्टराईले पाठेघरको मुखको क्यान्सरविरुद्ध खोप लगाउन अनुरोध गरेका छन्। स्वास्थ्यमन्त्री पौडेलले नेपालमा पाठेघरको मुखको क्यान्सरको जोखिम बढ्दै तथ्य विभिन्न तथ्यांकहरूले देखाएको बताए। मन्त्री पौडेलले भने, किशोरावस्थामै एचपीभी खोप लगाएमा पाठेघरको मुखको क्यान्सर हुनबाट बच्न सकिन्छ। ६ देखि १० कक्षासम्मका छात्राहरू र विविध कारणले विद्यालयमा भर्ना हुन नपाएका १० वर्षदेखि १४ वर्षसम्मका सम्पूर्ण किशोरीहरूलाई खोप लगाउन उनले अनुरोध गरे। शिक्षामन्त्री भट्टराईले मुलुकको चौतर्फी विकासका लागि स्वस्थ जनशक्तिको जरुरी पर्ने बताइन्। नेपालमा महिलामा हुने क्यान्सरमध्ये पाठेघरको मुखमा हुने क्यान्सर दोस्रो स्थानमा रहेको र यस क्यान्सरबाट महिलाको मृत्यु हुनेमा पहिलो कारण भएको मन्त्री भट्टराईले जानकारी दिइन्। पाठेघरको मुखको क्यान्सरविरुद्धको खोप लगाएमा रोगबाट सुरक्षित हुन सकिन्छ। खोप लगाउनुपर्ने अधिकांश किशोरीहरू विद्यालयमा अध्ययन गर्ने भएकोले एचपीभी खोप सेवा सञ्चालन र कार्यान्वयनमा विद्यालयको महत्वपूर्ण भूमिका हुन्छ, मन्त्री भट्टराईले भनिन्, पाठेघरको मुखको क्यान्सर र एचपीभी खोपका बारेमा शिक्षक, शिक्षिका र विद्यार्थीहरूमार्फत घरपरिवारसम्म सन्देश प्रवाह गर्नसमेत अग्रणि भूमिका निर्वाह गर्ने विश्वास लिएकी छुँ। लक्षित किशोरीहरूले खोप लगाउन हार्दिक अनुरोध गर्दछु।"
जनचेतना र स्क्रिनिङको खाँचो,"नेपालमा प्रत्येक एक लाख जनसंख्यामा १ सयदेखि १ सय २० जना नया क्यान्सरका रोगीहरू प्रत्येक वर्ष थपिने अनुमान त। त्यस्तै करिब ६० हजार क्यान्सरका रोगी हरसमयमा नेपालमा भएको अनुमान छ। एकातिर यस्तो भयावह स्थिति छ भने अर्कोतिर क्यान्सर बनाउन सक्ने कारणहरू विगतका दशकमा बाह्र सय गुणाले उत्पादन तथा प्रचार प्रसारमा वृद्धि भएको तथ्यांकले देखाउँछ। विश्वमा हुने कुल मृत्युमध्ये १३ प्रतिशत कारक तत्व क्यान्सर हो। र, करिब ९० प्रतिशत क्यान्सर खानपिन, रहनसहन, वातावरण, जीवनशैली आदिको कारणले र १० प्रतिशत शरीरको आन्तरिक कारणले हुने गर्दछ। युनिभर्सिटी अफ क्विन्सल्यान्डका खोजकर्ताहरूले १ सय ८५ देशका ३६ प्रकारका क्यान्सरका बिरामी र मृत्यृदरको विश्लेषण गरेका छन्। खोजकर्ताहरूले सन २०५० को संयुक्त राष्ट्रसंघको जनसंख्या पूर्वानुमानमा यो दर लागू गरेर भविष्यका क्यान्सरका बिरामी र मृत्यृको प्रक्षेपण गरेका हन। सन् २०२२ मा २ करोड क्यान्सर भएकामा सन् २०५० मा ३ करोड ५३ लाख पुग्ने र मृत्यृु९७ लाखबाट १ करोड ८५ लाख पुग्ने आंकलन छ। मानव विकास सूचकांकमा कम भएका देशहरूमा सन् २०५० सम्ममा ३ गुणाले बढ्ने अनुमान छ। क्यान्सर के हो ? शरीरको अंग प्रत्यंगका कोषहरू वा कोषिकाहरू अनियन्त्रित र असामजस्य रूपमा अस्वाभाविक आकार र संख्यामा वृद्धि भएर शरीरलाई प्रतिकूल असर पार्ने, नसर्ने रोगहरूमध्येको सबैभन्दा डरलाग्दो र प्राणघातक रोग क्यान्सर हो। क्यान्सरले आफू नजिकका तन्तुहरूलाई असर पार्नुका साथै शरीरमा एक स्थानबाट अर्को स्थानमा तन्तुमा रगत, लिम्फ आदि बाट सर्न वा असर पार्न सक्दछ। तर एक व्यक्तिबाट अर्को व्यक्तिमा सर्दैन। अर्बुद रोग उपचार गर्न सकिन्छ। पुरुषमा प्रायःजसोको उपचार हुन्छ र महिलामा झन् सुरुमै पत्ता लगाउन सकिन्छ। अर्बुद रोग हुने सम्भावना निश्चितरूपले बढाउनेमा रसायनिक विकीरण, विषाणु, हर्मोन, दीर्घकालीन घर्षण, चोटपटक, धातु, प्लास्टिक पर्दछन्। सुर्ती तथा सुर्तीजन्य पदार्थ जस्तै : धूमपान, खैनी, बिडी, मादक पदार्थ, खानपिन तयारी खाना, बासी खाना र बढी चिल्लो भएको खाना, प्रदूषण विषालु रसायन, आर्सेनिक, निकेल, अस्वेस्टस, अल्कत्रा र तार, विकिरण एक्सरे, अल्ट्राभाइलेट किरण पर्छन्। त्यस्तै पोषणको कमी भिटामिन ए, ई र सी, खनिज तŒव फलाम, जस्ता, तामा र म्यागनिज, असुरक्षित यौन व्यवहार, हर्मोन र स्ट्रोजेन र टीएसएच तथा उमेर र वंश पनि जोखिम हुन। आधुनिक जीवनशैली, रेस्टुरेन्टको विकास तथा पाश्चात्य परम्पराको नक्कलले गर्दा विभिन्न किसिमका सेकुवा तथा मदिराको प्रयोगमा बढोत्तरी छ। पोलेको मासुमा नाइट्रोसमाइन रसायन हुने भएकोले मद्यपानसगै खादा मुख, खाद्य नलीको क्यान्सर हुन सक्छ। रक्सीको साथ चिनियाँ बदम खानेलाई कोलन (दिसा नली) र कलेजोको क्यान्सर हुन सक्छ। त्यसैगरी गाडीको टायर बाल्दा उत्पन्न हुने धुवाँमा डाइअक्सिन हुने भएकोले क्यान्सर हुन सक्छ। पुरुषको लिभमा जम्मा हुने सेतो पदार्थले क्यान्सर गराउन सक्ने भएकोले प्रत्येक पुरुष तथा महिलाले लिभ र योनी सधैं सफा राख्नु पर्दछ। क्यान्सर बालबालिकादेखि वृद्धसम्म सबैलाई लाग्न सक्छ। तर पनि जति उमेर बढ्दै गयो त्यति नै क्यान्सर लाग्ने सम्भावना बढ्दै जान्छ। तर क्यान्सरको प्रकृति र किसिममा भने भिन्नताहरू हुन्छन्। नेपालमा देखिएका क्यान्सरहरूमा पुरुषमा मुख तथा घाँटीको, फोक्सोको र ठूलो आन्द्राको सबैभन्दा बढी पर्दछ भने स्त्रीमा पाठेघरको मुखको, स्तन र फोक्सोको क्यान्सर तथा बालबालिकामा रगत र आँखासम्बन्धी क्यान्सर बढी देखिएको छ। सरकारी आँकडा हेर्दा पुरुषमा फोक्सोको, महिलामा स्तनको र बालबालिकामा रगतको क्यान्सर प्रमुख पाइन्छ। सुरुका आठ लक्षणहरू देखा परेमा पनि क्यान्सरको शंका गर्न सकिन्छ। बिनाकारण वजन घटेमा, अपच वा खाना निल्न गाह्रो भएमा, दिसा वा पिसाबको बानीमा फरक परेमा, असाधारण रक्तस्राव वा पिप आएमा, उपचारद्वारा निको नहुने पुरानो घाउ भएमा, हतपत निको नहुने खोकी वा घोक्रो स्वर भएमा, कोठीको रंग र आकारमा परिवर्तन देखा परेमा, स्तन वा शरीरका अन्य भागमा दुख्ने वा नदुख्ने गिर्खा आएमा क्यान्सरको शंका गर्नुपर्छ। अंगअनुसार लक्षणहरू फरक देखिन्छ। उपचार नगरे क्यान्सर लागिसकेपछि व्यक्ति दुब्लो, पातलो, कमजोर हुँदै जाने, भोक नलाग्ने, रक्तअल्पत्ता हुने र प्यारानियोब्लस्टिक सिन्ड्रोम हुँदै सिकिस्त हुन्छ र मृत्यु हुन्छ। निदान र उपचार बिरामीको इतिहास सविस्तार जाँच गरेर, रगत, दिसा, पिसाबको परीक्षण गरेर, सियोले गिर्खाबाट पानी झिकी परीक्षण गरेर (एफएनएसी) तन्तु वा कोषको बायोप्सी गरेर, साधारण तथा स्पेसल एक्सरे र इन्डोसकपिक जाँच गरेर क्यान्सरको निदान गर्न सकिन्छ। क्यान्सरको स्टेजअनुसार उपचार फरक पर्ने भएकोले क्यान्सरको स्टेजिङ पनि गर्ने गरिन्छ। कुनै पनि क्यान्सरको उपचार कति सफल रहन्छ भन्ने कुरा क्यान्सरको अवस्था, स्थान, प्रकार तथा किसिमले साथै बिरामीको स्वास्थ्य अवस्था र उमेरले पनि निर्धारण गर्दछ। वयस्कमा १०० क्यान्सरमध्ये ४० क्यान्सरको निको हुन्छ भने बच्चामा १०० मा ६०९० को निको हुन्छ। यदि सुरुकै अवस्थामा नै क्यान्सरको निदान हुन सक्यो र उपचार सुरु गरियो भने उमेर ढल्किसकेका र रोगको अवस्था जटिल तथा ढिलो भइसकेकोमा भन्दा सफल रहन्छ र क्यान्सर निको भई धनजनको क्षति न्यूनीकरण गर्न सकिन्छ। उपचारमा शल्यक्रिया, विकिरण, हर्मोनथेरापी, इम्युनोथेरापी र केमोथेरापीको प्रयोग गरिन्छ। निदानमा धेरै समय लाग्ने उपचारको क्रममा बारम्बार अस्पताल आउनुपर्ने, विभिन्न परीक्षणहरू बारम्बार गराउनुपर्ने, विकिरण तथा केमोथेरापीका कुप्रभाव, पाश्र्वे प्रभावले बिरामी तथा आफन्तमा नकारात्मक सोच ल्याउने भएकोले बिरामी स्वयं आफन्तहरू संलग्न चिकित्सकहरू र स्वास्थ्यकर्मीहरूमा धैर्यको आवश्यकता पर्दछ। स्वास्थ्यप्रति सजग रहने र नियमित स्वास्थ्य परीक्षण गर्ने जस्ता व्यक्तिगत एवं वातावरणीय सरसफाइ, उचित खानपान तथा स्वस्थ जीवनयापन गर्नाले क्यान्सर रोगबाट जोगिन सकिन्छ। त्यसैगरी सुरुकै अवस्थामा रोग पत्ता लगाई उपचार गरेमा धेरैजसो क्यान्सर पूर्णतया निको पार्न सकिन्छ र दीर्घायु तथा मानवोचित, जीवनयापनमा सहयोग पुग्दछ। हरेक व्यक्तिले आफ्नो आहारविहारमा परिवर्तन गरेमा ४० प्रतिशत क्यान्सर रोक्न सकिन्छ। अन्तमा क्यान्सर हुनुभन्दा पूर्वास्था अर्थात् लक्षण नदेखिँदैको सुरुआती चरणको अवस्थामा नै क्यान्सर रोग पत्ता लगाई शीघ्र उपचारमा सहयोग गर्ने नै स्क्रिनिङ हो। रोगमध्येकै घातक मानिने क्यान्सरको रोकथाम गर्न सरकार र संघसंस्थाहरूको मात्र आस गर्नुभन्दा स्वयं नागरिक नै सचेत हुन आजको आवश्यकता हो। (डा बुढाथोकी, संघीय स्वास्थ्य तथा जनसंख्या मन्त्रालयका प्रवक्ता हुन्।)"
के चुरे बोर्ड खारेज हुँदैछ ?,"काठमाडौं : राष्ट्रपति चुरे तराईमधेस संरक्षण विकास समिति खारेज गरेर वन मन्त्रालयअन्तर्गत बनाउने तयारी अघि बढेको छ। मन्त्रालय उच्च स्रोतका अनुसार, वनमन्त्री ऐनबहादुर शाही उक्त प्रस्ताव मन्त्रिपरिषद्मा पेस गर्ने गृहकार्यमा छन्। चुरे बोर्डका कामकारबाहीलाई लिएर एक महिनाअघि वन मन्त्रालय प्रशासन महाशाखाका सहसचिव भूपाल बरालको संयोजकत्वमा अध्ययन समिति गठन गरिएको थियो। समितिले चुरे बोर्ड खारेज गर्न उचित हुने सिफारिस गरेको स्रोतले जनायो। त्यसैलाई कार्यान्वयन गर्ने पहल भइरहेको हो। वनसचिव दीपककुमार खरालले भने यसको इन्कार गरे। चुरे बोर्डको काम, कारबाही, संरचनाका विषयमा धेरै गुनासाहरू आए। त्यसको अध्ययन गर्न कार्यदल बनाएका थियौं। त्यसले चुरेको कामलाई अझै प्रभावकारी बनाउन पर्छ भनेर प्रतिवेदन दिएको छ, उनी भन्छन्, बरु बोर्डको पुनर्संरचना गर्न अध्ययन समितिले सिफारिस गरेको छ। स्रोतका अनुसार वनमन्त्रीलाई नयाँ बन्ने संरचनाको अध्यक्ष बनाउने प्रस्ताव गरिएको छ। सचिव खरालले बोर्डलाई संघीय संरचनाअनुसार स्थानीय तह र प्रदेशसँग जोडेर अघि बढाउन अध्ययन प्रतिवेदनले सिफारिस गरेको जानकारी दिए। उनले अरू ऐनसँग नबाझिने गरी चुरे संरक्षणका कानुन बनाउन जरुरी रहेको भने औंल्याए। यसअघि योग्यता नपुगेको ठहर गर्दै उच्च अदालत पाटनले चुरे बोर्डका दुई सदस्य डा भेषराज आचार्य र शशी शर्मालाई हटाएकोे थियो। तत्कालीन राष्ट्रपति डा रामवरण यादवको विशेष पहलमा दोहनले नष्ट हुँदै गएको चुरेलाई संरक्षण गर्न २०७१ मा चुरे बोर्ड गठन गरिएको थियो। यसलाई विघटन गर्ने जानकारी आफूसम्म पनि आएको उल्लेख गर्दै पूर्वराष्ट्रपति डा यादवले यसमा गहिरो चिन्ता जनाए। चुरे तराई मधेसको जीवन हो। पानी र अन्नको भण्डारको स्रोत पनि हो। यसको संरक्षणका लागि चुरे संरक्षण ऐन चाहिएको छ, उनले भने, चुरे संरक्षणमा काम गरिरहेको बोर्डलाई भुलेर पनि सरकारले विघटन र वन मन्त्रालयको शाखा बनाउन हुँदैन। बरु यसलाई अधिकारसम्पन्न प्राधिकरण बनाउनुपर्छ। चुरिया संवेदनशील कान्छो पहाड रहेको चुरेविज्ञ डा विजयकुमार सिंह बताउँछन्। उनी पनि यसको खारेजी गर्न नहुने धारणा राख्छन्। चुरे हाम्रो आमा हो। जसरी आमाले आफ्नो वक्षस्थलबाट सन्तानको भोक मेटाउँछिन्। त्यसैगरी चुरे आमाले आफ्नो भूगर्भबाट तराई मधेसका ६१ प्रतिशत नागरिकको खानेपानी उपलब्ध गराए प्यास मेटाउँछिन्, उनी भन्छन्, भोजनका लागि सिँचाइको प्रबन्ध मिलाउँछिन्। त्यसैले यसलाई संरक्षण गनुपर्छ। यसमाथि राजनीति गर्नु हुँदैन। चुरे संरक्षण क्षेत्र घोषणा गर्दै बोर्ड गठन भएपछि त्यहाँ डोजर र टिपरमा केही हदसम्म लगाम लागेको थियो। रुख कटान कम भएको थियो। नदीजन्य पदार्थका तस्करी घटेको थियो। सीमित स्वास्र्थ समूह र चुरे माफियाहरूलाई खुसी पार्न चुरे बोर्ड नियतवश खारेज गर्ने पहल भएको त्यहींका पदाधिकारीहरू बताउँछन्। चुरे पहाडबाट १ सय ६४ वटा खोनानदी तराईमा निस्किन्छन्। गृह मन्त्रालयको तथ्यांकअनुसार यहाँ एक हजारभन्दा बढी क्रसर छन्। अधिकांश मापदण्ड बाहिरै छन्। पूर्वराष्ट्रपति यादव तिनको प्रभावमा सरकार पर्न नहुने सुझाव दिन्छन्। चुरे बोर्डकै सदस्य कमला ओलीले वन मन्त्रालयका कर्मचारी प्रशासनले चुरे बोर्डमाथि निरन्तर हस्तक्षेप गर्दै आएको सुनाइन्। खासमा वन मन्त्रालयले बोर्डको हातखुट्टा बाँधेर लडाइदिएको छ। न एकमुष्ट बोर्डलाई कर्मचारी दिन्छ, न त चाहिएको कर्मचारी पठाउँछ। बाहिर चुरे बोर्डले काम गर्न नकसेको भनेर हल्ला उसैले फिजाउँछ, उनले भनिन्। पहिला वन मन्त्रालयभित्र भूसंरक्षण विभाग थियो। उसैले चुरे संरक्षणको काम गरेको थियो। काम सन्तोषजनक नभएर २०७१ सालमा चुरे बोर्ड गठन गरिएको थियो, उनले भनिन्, कर्मचारीले पहिला आफू अनुकूल बजेट चलाउथे। करारमा कर्मचारी नियुक्ति गर्थें। अहिले त्यही कमाइ खाने भाँडो बन्द भयो। त्यही भएर बोर्डलाई असफल बनाएर खारेज गर्ने तयारी भएको छ।"
"सामाजिक सञ्जाल प्लेटफर्म दर्ता गर्न ताकेता, हालसम्म तीनवटा मात्रै दर्ता","काठमाडौं : सामाजिक सञ्जाल प्लेटफर्म दर्ता गर्न सरकारले ताकेता गरेको छ। सञ्चार तथा सूचना प्रविधि मन्त्रालयले सार्वजनिक सूचना जारी गरी सामाजिक सञ्जाल प्लेटफर्मलाई तुरुन्त दर्ता गर्न भनेको छ। मन्त्रालय प्रवक्ता एवं सहसचिव गजेन्द्रकुमार ठाकुरले नियमनका लागि दर्ता गर्न ताकेता गरिएको बताए। मिथ्या सूचना, अपराधिक क्रियाकलाप लगायतमा सामाजिक सञ्जालको व्यापक प्रयोग भइरहेकाले पनि दर्ताको आवश्यकता महसुस भएको उनले बताए। सामाजिक सञ्जालको प्रयोगलाई व्यवस्थित गर्ने निर्देशिका, २०८० को दफा ३ मा सामाजिक सञ्जाल सञ्चालन गर्न चाहने वा सञ्चालनमा रहेका व्यक्ति, कम्पनी वा संस्थाले सञ्चार तथा सूचना प्रविधि मन्त्रालयमा सूचीकरण गर्नुपर्ने व्यवस्था छ। त्यही व्यवस्थाको अनुसार नेपालभित्र सामाजिक सञ्जाल प्लेटफर्म सञ्चालन गर्न चाहने वा गरेका व्यक्ति, कम्पनी वा संस्थालाई सूचीकरण गर्न आग्रह गरिएको मन्त्रालयले जनाएको छ। त्यसको साथै व्यक्ति, कम्पनी वा संस्थाले नेपालभित्र सम्पर्क बिन्दु (पोइन्ट अफ कन्ट्याक्ट) को व्यवस्था गर्नुपर्ने उल्लेख छ। मन्त्रालयले नेपालभित्र सम्पर्क बिन्दु (पोइन्ट अफ कन्ट्याक्ट) को व्यवस्थासहित निर्देशिकाको प्रावधानहरूको पालनाको सुनिश्चितता गर्न सूचनामार्फत सम्बन्धित सबैमा जानकारी गराएको छ। सामाजिक सञ्जालको प्रयोगलाई व्यवस्थित गर्ने निर्देशिका बमोजिमको व्यवस्था पालना नभएमा सामाजिक सञ्जाल प्लेटफर्मलाई नेपालभित्र सञ्चालनमा रोक लगाउन सक्ने चेतावनी पनि मन्त्रालयले दिएको छ। गत वर्ष भदौ ६ गतेको मन्त्रिपरिषद्को बैठकले मुलुकभित्र सामाजिक सञ्जाल प्लेटफर्म सञ्चालनका निम्ति दर्ता हुनुपर्ने व्यवस्था गरेको थियो। सामाजिक सञ्जाल प्लेटफर्महरूले नेपालको पर्यटन प्रबर्धनमा सहयोग पुर्याउनेदेखि इन्टरनेट सुरक्षा र डिजिटल साक्षरता कार्यक्रम सञ्चालन गर्ने छ। त्यस्तै शिक्षण संस्थामा शैक्षिक गुणस्तर सुधार गर्न र नेपाली भाषा तथा अन्य राष्ट्र भाषाको स्रोत परिचालन गरी विषयवस्तु (कन्टेन्ट) फिल्टरिङ एवं मोडरेसनलाई प्रभावकारी बनाउने, सामाजिक सद्भाव बिगार्ने तथा अश्लीलता फैलाउने विषयवस्तु हटाउन सहयोग गर्ने र विद्युतीय अपराध नियन्त्रणमा सहयोग पुर्याउने गरी सामाजिक सञ्जाल प्लेटफर्मलाई थप जिम्मेवारी तोकिएको हुँदा सोहीबमोजिम गर्न गराउन सरकारले निर्देशन दिएको छ। हालै सरकारले संसद्मा दर्ता गराएको सामाजिक सञ्जाल विधेयकमा पनि सामाजिक सञ्जाल प्लेटफर्मलाई अनिवार्य दर्ता गर्नुपर्ने व्यवस्था प्रस्ताव गरेको छ। उक्त विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। प्लेटफर्म सञ्चालन गर्न चाहने फर्म, कम्पनी वा संस्थाले अनुमतिपत्र लिनुपर्ने अनिवार्य व्यवस्था प्रस्ताव गरिएको छ। अनुमति पत्रको अवधि दुई वर्षको हुने छ। नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क बिन्दुको स्थापना गर्नुपर्ने व्यवस्थाको प्रस्तावमा विधेयकमा छ। विधेयक दर्तासँग सरकारले यसको कार्यान्वयनको कामसमेत थालेको छ। हालसम्म तीनवटा प्लेटफर्म मात्रै दर्ता नेपालमा हालसम्म तीनवटा मात्रै सामाजिक सञ्जाल प्लेटफर्म दर्ता छन्। मन्त्रालय प्रवक्ता एवं सहसचिव गजेन्द्रकुमार ठाकुरका अनुसार भाइवर, विटक र टिकटक मात्रै दर्ता छन्। यी तीनवटा प्लेटफर्म मन्त्रिपरिषद्को निर्णयभन्दा पहिला नै दर्ता भएका हुन्। गत असोज ६ को मन्त्रिपरिषद्को निर्णयलाई अन्य सामाजिक सञ्जाल प्लेटफर्महरूले वेवास्ता गरिरहेका छन्। ट्युटर र मेटालाई पटकपटक दर्ताका लागि पत्राचार गर्दा पनि जवाफ नआएको प्रवक्ता ठाकुरले जानकारी दिए। उनले नियमवनका लागि दर्ता जरुरी भएको बताए। राजस्व संकलन भइरहे पनि अपराधिक गतिविधि र मिथ्या सूचनामा सामाजिक सञ्जालको प्रयोग भइरहेको पनि उनको भनाइ छ।"
"फ्लाइओभर निर्माण अड्केको अड्कियै, आयोजना प्रमुख तर्केको तर्कियै","काठमाडौं : भौतिक पूर्वाधार तथा यातायात मन्त्रालय र सडक विभागका जिम्मेवार व्यक्तिहरूको हेलचेक्र्याइँले ललितपुरको ग्वार्कोमा निर्माणाधीन फ्लाइओभर तोकिएको समयमा सम्पन्न हुन नसक्दा सर्वसाधारणले सास्ती व्यहोर्दै आएका छन्। दुई वर्षभित्र निर्माण सम्पन्न गर्ने गरी निर्माण थालिएको फ्लाइओभरको काम अझै सकिएको छैन। दुई वर्षभित्र बनाइसक्ने गरी २०७८ सालमा सडक विभागको गुणस्तर अनुसन्धान तथा विकास केन्द्रले ईपीसी मोडेलमा टेन्डर गरेको थियो। टेन्डर प्रक्रियाबाट आशिषसमानान्तररेलिगेर जेभीसँग २०७८ फागुनमा ठेक्का सम्झौता भएको थियो। सम्झौता गर्ने बेलामा फ्लाइओभर आयोजना प्रमुखमा निर्देशक प्रभातकुमार झा थिए। तर, पछि उक्त आयोजना प्रमुखबाट झा हटे। त्यसपछि कैलाशकुमार श्रेष्ठ, नवीनमान श्रेष्ठ, अजय मूल, नरेशमान शाक्य उक्त आयोजनाको प्रमुख बने। तर आश्चर्यजनक कुरा त के छ भने अहिले फेरि उनै झा आयोजना प्रमुख छन्। पछिल्लोपटक झा आयोजना प्रमुख बनेर आएपछि भौतिक पूर्वाधार तथा यातायात मन्त्रालय र सडक विभागका कर्मचारीहरू आश्चर्यमा परेका छन्। कुनै न कुनै स्वार्थ भएपछि ठूलै कसरतमा झाजी त्यहाँ फेरि आयोजना प्रमुख बनेर जानुभयो, मन्त्रालयका एक अधिकारीले अन्नपूर्णलाई बताए। आयोजना प्रमुख फेरिरहने र स्वार्थ बोकेर आयोजना प्रमुख आउन थालेपछि फ्लाइओभर निर्माणमा ढिलाइ भइरहेको छ। सडक विभागका प्रवक्ता अर्जुनप्रसाद अर्यालले केही दिनदेखि फ्लाइओभर निर्माणको काम रोकिएको बताए। तर, उनले किन रोकिएको भन्नेबारे अनभिज्ञता प्रकट गरे। प्रवक्ता अर्यालले अन्नपूर्णसँग भने, मैले आयोजना प्रमुखलाई छलफलका लागि बोलाएको छु। उहाँसँग कुरा भएपछि मात्र निर्माण रोकिएको कारण भन्न सक्छु। निर्माण पक्षले आयोजना प्रमुख झाले विगतका आयोजना प्रमुखले गरेका कामलाई निरन्तरता नदिएको र झाकै कारण काममा ढिलासुस्ती भएको गुनासो गरेको छ। आफू नहुँदा भएका डिजाइन, ल्याब टेस्ट, गुणस्तर सुनिश्चितता योजनालगायतका कामलाई झाले निरन्तरता दिएका छैनन्। आयोजना प्रमुख झाले यसअघि बनिसकेका कतिपय प्राविधिक योजनालाई कार्यान्वयन नगर्दा फ्लाइओभर समयमा नबन्ने र त्यसको लागतसमेत बढेको छ। यसअघि भएको गुणस्तर सुनिश्चितता योजनालाई समेत झाले मान्यता नदिई पुनः परीक्षण गराउने र फेरि अर्को योजना बनाउन लगाएका छन्। जसले गर्दा फ्लाइओभरको निर्माणकार्य समयमा सम्पन्न गर्न नसकिने र लागतसमेत बढ्ने निर्माण पक्षले जनाएको छ। उक्त आयोजना जियोकम कम्पनीले तयार गरेको डिजाइन र विस्तृत लागतका आधारमा सडक विभागको गुणस्तर अनुसन्धान तथा विकास केन्ले टेन्डर गरेको हो। फेरि किन झा त्यही सरुवा भएर आएका हुन् ? भन्ने प्रश्नमा सडक विभागका एक उच्च अधिकारीले अन्नपूर्णसँग भने, उक्त आयोजनाको डिजाइन र विस्तृत लागत बनाउने जियोकम कम्पनी झाजीकै ज्वार्इं नाता पर्ने व्यक्तिको हो। त्यही स्वार्थअनुसार अधिकतम बल प्रयोग गरेर उहाँ फेरि आयोजना प्रमुख बनेर जानु भएको हो। २३ करोडदेखि २५ करोडसम्म लागत अनुमान गरिएको उक्त आयोजना ठेकेदार कम्पनीसँग १७ करोड ६ लाख ८८ हजार रुपैयाँमा सम्झौता भएको थियो। निर्माण कम्पनीले अहिलेसम्म ४४ करोड खर्च लागिसकेको र निर्माण सक्न अझै १५ करोड लाग्ने बताएको छ। झन्डै तेब्बर लागत बढ्नुले आयोजनाकै डिजाइन र इस्टिमेटमै त्रुटि रहेको सडक विभागका अधिकारीहरू बताउँछन्। ईपीजी मोडेलको ठेक्का भए पनि सबै काम सडक विभागकै निर्देशनअनुसार गर्नुपर्ने तर ढिलासुस्तीको जिम्मेवारी आफूहरूले मात्र लिनुपर्ने निर्माण कम्पनीको गुनासो छ। दोस्रो पटक झाले आयोजना प्रमुखको जिम्मेवारी सम्हालेपछि सबै काम उनले भनेजस्तो हुनुपर्ने र भनेबमोजिम नभए काम गर्ने स्वीकृत नदिने गरेका छन्। झाले उनीभन्दा अगाडिका आयोजना प्रमुखहरूले गरेका कामको निरन्तरतासमेत नदिएका कारण काममा ढिलासुस्ती भएको र सर्वसाधारणले थप सास्ती भोग्दै आएका हुन्। आयोजना प्रमुख झाले जियोटेक्निकल इन्जिनियरको सुझावविपरीत फाउन्डेसन कमजोर बनाउन सक्ने कमसल सामग्री हाल्न लगाएका छन्। जियोटेक्निकल इन्जिनियरका अनुसार, माटो भएको स्थानमा टेम्पोररी केसिङ हालिँदैन। केसिङ हाल्ने र निकाल्ने मेसिन ल्याउन मात्र तीन महिना लाग्यो जसको मूल्यसमेत तीन करोड रुपैयाँ लागेको थियो। जसले गर्दा समेत आयोजनाको लागत बढेको छ। टेम्पोररी केसिङ किन र कुन प्रयोजनका लागि खरिद गरियो भन्ने कुरा सडक विभागका कुनै कर्मचारीले जवाफ दिन चाहँदैनन्। झाले डिजाइन स्वीकृत गर्दासमेत अनावश्यक मापदण्ड राखेर निर्माण कम्पनीसँग व्यक्तिगत रिसइबी साँधेको मन्त्रालयका अधिकारीहरूले बताएका छन्। आयोजना प्रमुख झाले फ्लाइओभर निर्माणमा गरेको हेलचेक्र्याइकाबारे मन्त्रीसमेत जानकार रहेको र अख्तियार दुरुपयोग अनुसन्धान आयोगले समेत निगरानी गरिरहेको स्रोतले बताएको छ। निर्माणाधीन फास्ट ट्र्याकलगायत अन्य ठूला परियोजनामा समेत संलग्न कम्पनी टेरे आर्मीले निर्माण व्यवसायीका तर्फबाट ग्वार्को फ्लाइओभरको डिजाइन, सुपरभिजन तथा निर्माणमा लाग्ने सामग्री सप्लाई गर्दै आएको छ। सन् १९६८ मा स्थापित उक्त कम्पनीले विश्वका ठूला परियोजनाहरूमा काम गरिसकेको छ। तर उक्त कम्पनीलाई समेत झाले आफूले भने झै भएन भने कम्पनीनै धरापमा पारिदिने भन्दै धम्क्याउने गरेका छन्। सडक विभागले समेत आयोजनामा देखिएको त्रुटिको जिम्मेवारी ठेकेदार कम्पनीलाई नै देखाएको छ। आयोजना प्रमुख झाले दुई वर्षअघि बुझाएको गुणस्तर सुनिश्चितता योजना अस्वीकार गरेको, डिजाइनमा पुनरावलोकन गर्नुपर्ने, उनकै उपस्थितिमा गरिएको ल्याब टेस्ट पुनः गरिनुपर्नेजस्ता बखेडा झिकेर आयोजनालाई पछाडि धकेलिरहेका छन्। पहिला भइसकेका काममा बखेडा निकालेर झाले व्यक्तिगत स्वार्थका लागि निर्माण व्यवयासीहरूको मनोबलसमेत गिराउन थालेको सडक विभागका अधिकारीहरूले बताएका छन्। मन्त्रालयका एक अधिकारीका अनुसार आयोजना प्रमुख झाले यतिसम्म गरेका छन् कि निर्माण कम्पनीका विरुद्ध गतल प्रचारबाजी गर्ने तथा निर्माण कम्पनीको त्रुटिले आयोजना अघि बढन नसकेको भन्दै मन्त्रालयमा बिफ्रिङ गर्न थालेका छन्। निर्माण कम्पनी भने मन्त्रालय र विभागले आवश्यक सहयोग गरे आयोजना सम्पन्न गर्न तीन महिना पनि नलाग्ने बताउँछ। तर प्रमुख झा स्वयं अनेक बहानामा आयोजना बन्न नदिने मानसिकतामा रहेको स्रोतले बताएको छ।०००"
तातोपानी कुण्डको संरक्षण आवश्यक : प्रचण्ड,"म्याग्दी : नेकपा माओवादी केन्द्रका अध्यक्ष पुष्पकमल दाहाल प्रचण्डले प्राकृतिक उपचार केन्द्रको रुपमा रहेको म्याग्दीको तातोपानी कुण्डको संरक्षण आवश्यक रहेको बताएका छन्। म्याग्दीको वेनी हरियालीचोकबाट तातोपानी कुण्डसम्म बिहानी पैदल यात्रा गरेका अध्यक्ष प्रचण्डले कुण्ड संरक्षणमा जोड दिएका हुन्। प्राकृतिक चिकित्सालयको रुपमा प्रसिद्ध तातोपानी कुण्डमा स्नान गर्दा छाला,नसा,ग्याष्ट्रिक,बाथ लगायत रोगका बिरामीलाई फाइदा पुग्ने विश्वास गरिन्छ । आफूले सरकारको नेतृत्व गर्दैगर्दा तातोपानी कुण्ड संरक्षणका लागि तटबन्धलाई प्राथमिकता दिएको र आवश्यक बजेट विनियोजन गरिएको जानकारी गराउँदै उनले यो योजना बहुवर्षीय टेण्डरमा गएकाले तटबन्ध निर्माण सुनिश्चितता भएको बताए। आफू केही वर्षअघि केही मन्त्रीहरूसहित तातोपानी कुण्डको निरीक्षणमा आएको र त्यतिबेला यसको निकै प्रचार पनि भएको उल्लेख गर्दै उनले यहाँको समस्याको बारेमा पनि प्रारम्भिक जानकारी आफूलाई भएको बताए । अहिले दोस्रोपटक आउँदा प्राविधिक संरचनामा केही सुधार आएको र तातोपानीका मुहानहरू अरु पनि भेटिएको जानकारी पाउँदा खुसी लागेको उल्लेख गर्दै अध्यक्ष प्रचण्डले यसको संरक्षणमा लाग्नुपर्ने बताएऽ बेनीढोरपाटन सडक निर्माण पनि आफूहरूको प्राथमिकतामा रहेको उल्लेख गर्दै अध्यक्ष प्रचण्डले यसको काम अघि बढिसकेको बताए । म्याग्दी जिल्लाको समग्र विकासमा हाम्रो ध्यान गएको छ, खोलाको सतह अझ गहिरिन नपाओस् भनेर स्थानीयवासीले राखेको चेकड्याम निर्माणको प्रस्तावप्रति हामी सम्बन्धित निकायको ध्यानाकर्षण गराउने छौं,'उनले भने । सो क्रममा उनले स्थानीयबासीसँग अन्तर्क्रिया पनि गरेका थिए।"
"हामीबाट गल्ती भएकै हो, पार्टी एकता कायम राख्न सकेनौं : प्रचण्ड","म्याग्दी : नेकपा माओवादी केन्द्रका अध्यक्ष पुष्पकमल दाहाल प्रचण्डले पार्टीलाई आफ्नै वर्ग र समुदायतर्फ फर्काएर जनताको सेवामा जुट्ने अभियान सुरु गरिएको बताएका छन्। माओवादी केन्द्र म्याग्दीले बेनीमा आयोजना गरेको खबरदारी सभालाई सम्बोधन गर्दै उनले नेपालको राजनीतिक परिवर्तनमार्फत जनतालाई अधिकार सम्पन्न बनाउन माओवादीले निर्णायक र ऐतिहासिक आन्दोलनको अगुवाई गरे पनि पछिल्लो समय पार्टीले केही त्रुटि गरेको स्वीकार गरे। हामीले पार्टी एकता कायम राख्न सकेनौं। हामी आफ्नो वर्ग र समुदायबाट केही टाढा हुन पुग्यौं। म अन्तरआत्माका साथ भन्न चाहन्छु, गल्ती भएकै हो। अब फेरि हामी आफ्नै वर्ग र समुदायमा फर्कने संकल्पका साथ अघि बढेका छौं, उनले भने। पार्टीले केके राम्रा काम गर्यो? कहाँ चुकियो र अब के गर्छ भनेर खुलस्तरूपमा जनताका बीचमा जाने अभियान सुरु गरिएको उल्लेख गर्दै उनले अब फेरि पनि जनताको तागतका साथ अघि बढ्ने बताए। हिजो क्रान्तिको बेलामा जंगलमा होइन जनताको काखमा थियौं। बरु पछि गएर हामी दलाल र बिचौलियाको घेरामा पर्दा जंगलमा फसेजस्तो भयो। फेरि अब हामीले त्यो घेरा तोडेका छौं, उनले भने, अब हामी जनतासँगै रहेर सुशासन, सामाजिक न्याय र समृद्धिको एजेण्डाका साथ अघि बढ्ने छौं। हामीमा अहिले प्राप्त भएको चेतना र जिम्मेवारीबोध अनि २०६४ को जनमतबीच तालमेल हुने हो भने देशलाई नयाँ ठाउँमा उठाइने छ। ८४ मा ६४ भन्दा राम्रो जनमत प्राप्त गर्ने हो भने देशबाट भ्रष्टाचारको जरोकिलो उखेलेर फालिने छ। म अहिले यही अपीलका साथ देशब्यापी अभियानमा हिंडेको छु। अब चाँडै सिंगो पार्टी पंक्ति देशव्यापी अभियानमा जुट्ने छ । आफूले तेस्रोपटक सरकारको नेतृत्व गर्दा भ्रष्टाचारविरुद्ध र सुशासनका पक्षमा ऐतिहासिक अभियानको सुरुवात गरेको उल्लेख गर्दै अध्यक्ष प्रचण्डले सेटिङमा देश चलाउनेहरूका विरुद्ध धावा बोलिएको बताए। आफूले सुशासन, सामाजिक न्याय र समृद्धिको पक्षमा थालेको अभियानका कारण जनतामा आशा र भरोसा बढेको पनि उनले स्पष्ट गरे। नेपालको असंलग्ल परराष्ट्र नीतिलाई थप मजबुत बनाउन आफूले छिमेकीदेखि अन्तर्राष्ट्रिय स्तरमा पहल थालेको उल्लेख गर्दै अध्यक्ष उनले भने, 'मैले भारत भ्रमण गर्दा पहिलोपटक भारतीय प्रधानमन्त्रीले आफ्नै मुखबाट सीमा समस्या समाधान गर्ने प्रतिबद्धता जनाउनुभयो। भारतलाई दश वर्षमा दश हजार मेगावाट विद्युत बिक्री गर्ने र भारत हुँदै बंगलादेशसम्म विद्युत् बिक्री ऐतिहासिक सम्झौता भयो, यी काम नेपालको इतिहासमा पहिलोपटक भएका हुन्। आफू चीन भ्रमणमा गएको बेलामा परम्परागत आठ वटा नाका खोल्ने समझदारीमा हस्ताक्षर गरिएको र यसले उत्तरी छिमेकीसँगको आवागमन थप सहज बन्ने प्रक्रियाको थालनी गरिएको उल्लेख गर्दै अध्यक्ष प्रचण्डले त्यसक्रममा आफूले चीनसँग पनि विद्युत् ब्यापारको बाटो खोल्ने समझदारीमा हस्ताक्षर गरेको स्मरण गराए। आफूले संयुक्त राष्ट्रसंघको महासभा, विश्व खाद्य सम्मेलन र जलवायु परिवर्तनसम्बन्धी अन्तर्राष्ट्रिय सम्मेलनमा नेपालको तर्फबाट स्पष्ट दृष्टिकोण राखेपछि यसले विश्वब्यापी प्रभाव छाडेको स्मरण गराए। उनले आफ्नो एउटा निमन्त्रणाको आधारमा संयुक्त राष्ट्रसंघका महासचिव नेपाल आएर विश्व समुदायलाई सम्बोधन गर्ने घटना नेपालका लागि ऐतिहासिक परिघटना भएको बताए।"
राष्ट्रपति पौडेल र बेलायती राजकुमारबीच भेटवार्ता,"काठमाडौं : राष्ट्रपति रामचन्द्र पौडेलसँग नेपाल भ्रमणमा रहेका बेलायतका राजकुमार डुयक अफ एडिनब्रा एडवार्डले शिष्टाचार भेटवार्ता गरेका छन्। राष्ट्रपति भवन शीतल निवासमा आज भएको शिष्टाचार भेटमा उनीहरूबीच द्विपक्षीय आपसी हितका विविध विषयमा छलफल भएको राष्ट्रपतिको कार्यालयले जनाएको छ। भेटमा राष्ट्रपति पौडेलले जलवायु परिवर्तन आजको विश्वको प्रमुख चिन्ताको विषय भएकाले यो समस्या समाधानका लागि सबै मिलेर काम गर्नुपर्ने बताए। 'जलवायु परिवर्तन आज विश्वको प्रमुख चिन्ताको विषय बनेको छ। यसको प्रत्यक्ष मारमा परेको नेपालले विभिन्न अन्तर्राष्ट्रिय मञ्चहरूमा हिमाल संरक्षणको विषयलाई प्रमुखताका साथ आवाज उठाउँदै आएको छ,' राष्ट्रपति पौडेलको भनाइ उद्धृत गर्दै उनका प्रेस सल्लाहकार किरण पोखरेलले जानकारी दिए। नेपालले सगरमाथा संवादको थालनी गर्न लागेको राष्ट्रपति पौडेलले जानकारी गराएका थिए। उक्त मञ्चको पहिलो संस्करण आगामी १६ देखि १८ मेसम्म काठमाडौंमा जलवायु परिवर्तन, हिमाल र मानवको भविष्य विषयमा आयोजना हुन गइरहेको उनको भनाइ थियो। राष्ट्रपति पौडेलले बेलायतका राजपरिवारका सदस्यहरूबाट विभिन्न समयमा हुँदै आएका नेपाल भ्रमणले दुई देशबीच रही आएको सुमधुर सम्बन्धलाई अझ मजबुत पार्न योगदान दिएको बताए। उनले महारानी एलिजाबेथ द्वितीय र राजकुमार फिलिपबाट सन् १९६० र १९८६ मा नेपालको राजकीय भ्रमण भएको स्मरण गरे। 'नेपाल र बेलायतबीच सदियौंदेखि घनिष्ट सम्बन्ध रही आएको छ। महत्त्वपूर्ण विकास साझेदारसमेत रहेको बेलायतले नेपालको चौतर्फी विकासमा सहयोग पुर्याउँदै आएकोमा धन्यवाद व्यक्त गर्दछु,' राष्ट्रपति पौडेलले भने। उनले नेपाली नागरिक र आफ्नातर्फबाट राजा चार्ल्सको व्यक्तिगत सुख एवं सुस्वास्थ्यको कामना व्यक्त गरे। नेपाल भ्रमणका लागि बेलायतका अधिराजकुमार एडवार्ड धर्मपत्नी सोफीसहित आजै काठमाडौं आइपुगेका हुन्। भेटमा बेलायतका अधिराजकुमारका धर्मपत्नी सोफी, नेपालका लागि बेलायती राजदूत रब फेन सहभागी थिए। त्यस अवसरमा अधिराजकुमार एडवार्डले नेपालमा जलवायु परिवर्तनले पारेको असर र त्यसको न्यूनीकरणमा नेपालले गरेका प्रयासबारे भ्रमणका क्रममा जानकारी हुने विश्वास व्यक्त गरे। उनले भ्रमणका क्रममा हिमालमा जलवायु परिवतर्नले पारेका असरबारे बुझ्न पाउने अपेक्षा व्यक्त गरे। बेलायतको राजपरिवारका सदस्यबाट नेपाल आउने प्रयास भइरहेको र नेपाल आउँदा आफूलाई अत्यन्त खुसी लागेको बताउँदै अधिराजकुमारले नेपाल बेलायतबीच भविष्यमा सहयोगको आदानप्रदान गर्दा युवा र महिला सशक्तीकरणको विषय थप सान्दर्भिक हुने धारणा व्यक्त गरे। उनले ब्रिटिस सेनामा नेपालले भर्तीको लागि दिएको स्वीकृतिका लागि आभार प्रकट गर्दै नेपाल बेलायतबीचको सुमधुर सम्बन्धमा ब्रिटिस गोर्खा सैनिकको सम्बन्ध कोसेढुङ्गा रहेको उल्लेख गरे। ब्रिटिसगोर्खा द्विपक्षीय सम्बन्धको महत्त्वपूर्ण कडीराष्ट्रपति पौडेलसमक्ष बेलायती सेनाको गोर्खाब्रिगेडका प्रमुख मेजरजनरल जेराल्ड स्ट्रिकल्याण्डले ब्रिगेड अफ गोर्खा को सन् २०२४ को वार्षिक प्रतिवेदन पेस गरे। राष्ट्रपति पौडेलले सो प्रतिवेदन प्रस्तुत गरेकामा बेलायत सरकारप्रति आभार प्रकट गर्दै ब्रिटिसगोर्खा द्विपक्षीय सम्बन्धको महत्त्वपूर्ण कडी भएको बताए। 'ब्रिटिसगोर्खा हाम्रो द्विपक्षीय सम्बन्धको महत्त्वपूर्ण कडी हो, जनस्तरको सम्बन्धलाई थप सुदृढ गर्न पनि यसले महत्त्वपूर्ण योगदान पुर्याएको छ,' राष्ट्रपति पौडेलले भने। उनले पूर्वब्रिटिस गोर्खाका केही जायज गुनासा सम्बोधन गर्न गठन भएको द्विपक्षीय संयन्त्र मा सकारात्मक छलफल भइरहेको विश्वास व्यक्त गरे।"
रविसहित १५ जनाविरूद्ध ठगी र संगठित अपराध कसूरमा मुद्दा दर्ता,"चितवन : चितवनको साहारा बहुउद्देश्य सहकारीको रकम अपचलन गरेको आरोपमा रवि लामिछानेसहित थप १५ विरुद्द मुद्दा दायर भएको छ । चितवन जिल्ला अदालतमा मंगलबार पूरक मुद्दा दर्ता गरिएको हो । साहाराको रकम अपचलन र संगठित अपराध कसुरमा कारबाही गर्न माग गर्दै राष्ट्रिय स्वतन्त्र पार्टीका सभापति एवं पूर्वगृहमन्त्री लामिछाने र तत्कालिन गोर्खा मिडिया नेटवर्क प्रालिका उपाध्यक्ष समेत रहेका पूर्व डीआईजी छविलाल बन्जाडे जोशीसहित १५ जना पुरक सहित मुद्दा दर्ता भएको जिल्ला अदालत चितवनका सूचना अधिकृत अमृत विश्वकर्माले जानकारी दिए। रवि लामिछाने,रामबहादुर खनाल ,रबिना रिमाल , बिशाल तामाङ ,नविन अछामी ,कबिता तामाङ , दिपक लामा ,असरफअलि सिद्दिकी ,भगवति बम्जन,लक्ष्मीप्रसाद पौडेल , विज्ञान राई ,नेत्रपाणी बास्तोला ,शिवबहादुर गुरुङ र प्रगति श्रेष्ठ मुद्दा दर्ता भएको छ । हाल पुरक अभियोगमा थप १५ सहित जम्मा ३२ जना प्रतिवादी उपर ठगी र सङ्गठित अपराधको मुद्दा दर्ता भएको छ । मुलुकी अपराध संहिता २०७४ को दफा २४९ को उपदफा १,२ तथा सङ्गठित अपराध निवारण ऐन २०७० को दफा ३ (१)(२) (३) र ५ बिपरितको कसुर कायम गरि अभियोग दर्ता भएको चितवन जिल्ला अदालतको सुचना अधिकारी शाखा अधिकृत अमृत बिश्वकर्माले बताए । उनका अनुसार सोहि ऐन बमोजिम र सङ्गठित अपराधमा दफा ९ ९ क ० र ९ ग० बमोजिम मागदाबी लिएको छ । यसअघि असोज ८ गते बचत कर्ताको ३७ करोड ६५ लाख ६४ हजार ५ सय ४६ रुपैयाँ हिनामिना गरेको ठहर गर्दै प्रहरीले सहारा सहकारी१७ जनाविरुद्ध मुद्दा चलाउन रायसहितको प्रतिवेदनको आधारमा सरकारी वकिलको कार्यालयले मुद्दा चलाएको थियो । अदालतमा पेस गरिएको १ सय ९ पृष्ठको पूरक अभियोगपत्रमा लामिछाने र जोशी लगायतलाई सहकारी ठगी र संगठित अपराधको कसुर अनुसारको कारबाही र बिगो माग गरिएको छ । अहिलेको १५ जना गरी ३२ जनाबाट ३८ करोड ९ लाख ८९ हजार १७७ रुपैयाँ बिगो दाबी गरिएको छ । कम्पनी तर्फ ६ वटा कम्पनी बाट ४४३ करोड ९४ लाख माग दाबी गरिएको छ । थप अनुसन्धानका क्रममा जोडिएका १५ जना विरुद्ध पुरक मुद्दा दर्ता गरिएको जिल्ला सरकारी वकिल कार्यालय चितवनका प्रमुख शान्तिराज लुईटेलले जानकारी दिए । यसअघि जिल्लाका प्रहरी कार्यालय चितवनले माघ ४ गते लामिछाने सहितका व्यक्तिलाई प्रतिवादी बनाउनुपर्ने रायसहितको अनुसन्धान प्रतिवेदन जिल्ला सरकारी वकिल कार्यालय चितवनमा बुझाएको थियो । जिल्ला सरकारी वकिलको कार्यालयले प्रहरीले बुझाएको अनुसन्धान प्रतिवेदन अध्ययन गरेर अभियोगपत्र तयार गरी अदालतमा पेस गरेको हो । जिल्ला सरकारी वकिलको कार्यालयले पेस गरिएको छ । सरकारी वकिलको कार्यालयले सहकारीको रकम गएको देखिएको गोर्खा मिडिया नेटवर्कको थप अनुन्धान गर्न निर्देशन दिएबमोजिम प्रहरीले पूरक अनुसन्धान गरी प्रतिवेदन बुझाएको हो। साथै आर्थिक लेनदेन देखिएका ६वटा कम्पनीलाई पनि मुद्दा चलाउन प्रहरीले सिफारिस गरेको थियो । प्रतिवादीका लागि उपस्थित हुन अदालतले म्याद जारी गरेपछि प्रहरीले हाजिर गराउछ्न । आरोपी आफै हाजिर भए त्यसैबेलाबाट बयान सुरु हुने चितवन जिल्ला अदालतका स्रेस्तेदार बिष्णुप्रसाद आचार्यले बताए । यसअघि असोज ८ मा १७ जनाविरुद्ध चितवन जिल्ला अदालतमा मुद्दा दायर भइसकेको छ । सरकारी वकिल कार्यालयले जिवि राई सहित कुमार रम्तेल, सागर केसी, बिर बहादुरर रानाभाट, हेमन्त अधिकारी, छत्रमणी भट्टराई, भपेन्द्र राई, अनन्त बाबु राई, आशिष आनन्द, देवेन्द्र बाबु राई, दिनेश रोका, दिपा न्यौपाने, शिवप्रसाद आचार्य, मनोज गुरुङ, तिर्थराज लामिछाने, शरण विश्वकर्मा, थमन भन्ने दानबहादुर बुढामगरलाई प्रतिवादी बनाएर मुद्दा दायर गरेको थियो । अघिल्लो पटक दर्ता भएका १७ जना को पनि बयान लिइएको छैन । मंसिर ५ मा साहारा चितवनका २४ बचतकर्ताले ठगी र संगठित अपराधमा अनुसन्धान गर्न भन्दै रवि लामिछानेसहित थप १० जनाविरुद्ध पूरक उजुरी दिएका थिए । लामिछानेलाई गोर्खा मिडियाको तत्कालीन सेयरधनीसञ्चालक र प्रबन्ध निर्देशकको हैसियतमा बचतकर्ताले उजुरी दिएका हुन्। उजुरीकर्ताले गोर्खा मिडियामा नियमविपरीत साहारा चितवन बहुउद्देश्यीय सहकारी संस्थाबाट १० करोड ८० लाख रुपैयाँ गएको दाबी गरेका छन् । सहकारीको रकम अपचलन मुद्दामा लामिछाने कास्की जिल्ला अदालत,रुपन्देही जिल्ला अदालत र काठमाडौं जिल्ला अदालतबाट धरौटीमा छुटेका छन्। कास्कीमा ६५ लाख ,काठमाडौंबाट ६० लाख र रुपन्देहीबा६ १ करोड धरौटी बुझाएर उनी रिहा भएका हुन्।"
यस्ता छन् मन्त्रिपरिषद् बैठकका निर्णयहरू,"काठमाडौं : सरकारले २०८२ साल जेठ पहिलो साता काठमाडौंमा सगरमाथा संबाद आयोजना गर्ने निर्णय गरेको छ। सोमबार बसेको मन्त्रिपरिषद बैठकको निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले २०८२ जेठ २, ३ र ४ गते काठमाडौंमा सगरमाथा संबाद आयोजना गर्ने निर्णय भएको जानकारी दिए। बैठकले काठमाडौं, भक्तपुर र ललितपुर जिल्लाभित्रका सम्बन्धित मुद्दाको कामकारबाही तथा किनारा गर्ने क्षेत्राधिकारसहित काठमाडौं उपत्यका मुकाम रहने गरी उपभोक्ता अदालत गठन गर्ने निर्णय भएको उनले जानकारी दिए। बैठकले बालसुधार गृह भक्तपुर, मोरङ र कास्की तथा बाँकेको सञ्चालन र व्यवस्थापनको लागि महिला बालबालिका मन्त्रालय र न्यूनतम सुविधाविहीन बालकालिकाका लागि शैक्षिक कार्यक्रमबीच भएको सम्झौताको अवधि २०८२ साल असार मसान्तसम्मका लागि थप गर्ने निर्णय गरेको छ भने शहरी विकास मन्त्रालयअन्तर्गत सञ्चालन हुने कार्यक्रमहरूका लागि चालू आर्थिक वर्षमा अधिकृत स्तरका थप १० अस्थायी दरबन्दी स्वीकृत गर्ने निर्णय भएको प्रवक्ता गुरुङले बताए। बैठकले विश्वविद्यालय अनुदान आयोग आर्थिक कार्यविधि नियमावली, २०८१ स्वीकृत गरेको छ भने आन्तरिक नियन्त्रण प्रणाली दिग्दर्शन, २०८१, विशेष आर्थिक क्षेत्र (दोस्रो संशोधन) नियमावली २०८१ स्वीकृत गरेको छ।"
क्यान्सर रोगको सचेतना फैलाउन युवाको भूमिका महत्त्वपूर्ण : तेजुलाल चौधरी,काठमाडौं : युवा तथा खेलकुद मन्त्री तेजुलाल चौधरीले क्यान्सर रोगबारे जनचेतना फैलाउन युवाहरूको भूमिका महत्त्वपूर्ण हुने बताएका छन्। नेपाल अर्बुद रोग निवारण संस्था (एनसीआरएस)ले आज काठमाडौंमा आयोजना गरेको जनचेतनामूलक र्यालीको उद्घाटन गर्दै उनले यस्तो बताएका हुन्। नेपालमा क्यान्सर रोगको रोकथामका लागि सरकारले आजबाट सुरु गरेको एचपीभी भ्याक्सीन अभियानलाई सफल बनाउन युवाहरूले भूमिका खेल्नुपर्ने मन्त्री चौधरीको भनाइ छ।
काठमाडौं आइपुगे बेलायतका राजकुमार एडवार्ड,"काठमाडौं :बेलायतका राजकुमार एडवार्ड काठमाडौं आइपुगेका छन्। उनी केहीबेरअघि एयर इण्डियाको जहाजबाट काठमाडौं आइपुगेका हुन्। यसअघि आजै बिहान राजकुमार एडवार्डकी पत्नी सोफी काठमाडौं आइपुगेकी थिइन्। उनी कतार एयरको उडान नम्बर क्यूआर ६५२ बाट काठमाडौं आइपुगेकी हुन्। उनीहरूसँग ११ जनाको टोली पनि काठमाडौं आइपुगेको हो। उनीहरू पहिलो पटक नेपाल भ्रमणमा आएका हुन्। नेपाल बसाइका क्रममा उनीहरूले उच्चस्तरीय भेटघाट गर्ने जनाइएको छ। उनीहरूको नेपाल भ्रमण युवा सशक्तिकरण, स्वास्थ्य सेवा, महिला अधिकार र संरक्षणमा केन्द्रित हुनेछ।"
"सरकारले जेठ २ गतेदेखि सगरमाथा संबाद आयोजना गर्ने, उपभोक्ता अदालत गठन","काठमाडौं : सरकारले २०८२ साल जेठ पहिलो साता काठमाडौंमा सगरमाथा संबाद आयोजना गर्ने निर्णय गरेको छ। सोमबार बसेको मन्त्रिपरिषद बैठकको निर्णय सार्वजनिक गर्दै सरकारका प्रवक्ता पृथ्वीसुव्वा गुरुङले २०८२ जेठ २, ३ र ४ गते काठमाडौंमा सगरमाथा संबाद आयोजना गर्ने निर्णय भएको जानकारी दिए। बैठकले काठमाडौं, भक्तपुर र ललितपुर जिल्लाभित्रका सम्बन्धित मुद्दाको कामकारबाही तथा किनारा गर्ने क्षेत्राधिकारसहित काठमाडौं उपत्यका मुकाम रहने गरी उपभोक्ता अदालत गठन गर्ने निर्णय भएको उनले जानकारी दिए।"
सामाजिक सञ्जाल विधेयकबारे विरोध हुनु स्वभाविक : सञ्चारमन्त्री,"काठमाडौं : सञ्चार एवं सूचना प्रविधिमन्त्री पृथ्वीसुब्बा गुरुङले सामाजिक सद्भाव विथोल्न खोज्ने प्रयास रोक्नका लागि सामाजिक सञ्जाल नियमनसम्बन्धी कानुन आवश्यक परेको बताएका छन्। मंगलबार काठमाडौंमा आयोजित एक कार्यक्रममा बोल्दै मन्त्री गुरुङले सामाजिक सञ्जालमार्फत एकअर्कालाई ठोस पुराउने क्रियाकलाप बढ्दै गएकाले सामाजिक सद्भाव विथोल्न खोज्ने प्रयास रोक्नका लागि सामाजिक सञ्जालको सञ्चालन, प्रयोग तथा नियमन गर्ने सम्बन्धमा व्यवस्था गर्न बनेको विधेयक ल्याइएको बताएका हुन्। विधेयकका बारेमा विरोध र छलफल हुनु लोकतन्त्रमा स्वभाविक रहेको उनको भनाइ छ। उनले राष्ट्रिय एकता खल्बलाउने काम देशद्रोह भन्ने आधारमा दण्ड र सजाय तोकिएको जिकिर गरे । देशका विरुद्ध मनपरी लेख्न पाउनुपर्ने कुरालाई प्रेस स्वतन्त्रता भन्न खोज्ने कुरामा राज्य सहमत नरहेको उनले बताए। मन्त्री गुरुङले सुसुचित हुने जनताको अधिकार नखोस्ने र जनताको वाक स्वतन्त्रको ग्यारेन्टी सरकारले गर्ने धारणा राखे । अराजकतालाई नियमन गरेर मात्रै लोकतन्त्र बलियो बनाउन सकिने उनको भनाइ छ । त्यस्तै सञ्चारमन्त्री गुरुङले सुशासन र आर्थिक समृद्धिका लागि सरकारले अध्यादेश ल्याएको र ४७ साल यताकै ठूलो सुधारको प्रयास भएको दावी गरे। सामाजिक सञ्चालनको दुरूपयोग रोक्न र प्लाटफर्मलाई नियमन गर्न भन्दै सरकारले तयार गरेको विधेयक २०८१ संसदमा दर्ता भएको छ। उक्त विधेयक दर्ता भएसँगै विवाद सुरू भएको छ।"
"बेलायतकी राजकुमारी काठमाडौंमा, राजकुमार आउँदै","काठमाडौं : बेलायतकी राजकुमारी सोफी काठमाडौं आइपुगेका छिन्। उनी केहीबेरअघि कतार एयरको उडान नम्बर क्यूआर ६५२ बाट काठमाडौं आइपुगेकी हुन्। उनका श्रीमान राजकुमार एडवार्ड एयर इण्डियाको जहाजबाट दिउँसो २ बजे काठमाडौं आउँदैछन्। उनीहरूसँग ११ जनाको टोली काठमाडौंमा हुनेछ। राजकुमारीसँग सातजनाको टोलि काठमाडौं आइपुगेको छ भने राजकुमारसँग थप चारजनाको टोलि आउनेछ। नेपाल बसाइका क्रममा उनीहरूले उच्चस्तरीय भेटघाट गर्ने जनाइएको छ। उनीहरूको नेपाल भ्रमण युवा सशक्तिकरण, स्वास्थ्य सेवा, महिला अधिकार र संरक्षणमा केन्द्रित हुनेछ।"
सन् २०३० सम्म एचपीभी खोप अभियानलाई पूर्णरुपमा सफल पार्छौं : प्रधानमन्त्री,"काठमाडौं : प्रधानमन्त्री केपी शर्मा ओलीले पाठेघरको मुखको क्यान्सरविरुद्धको खोप (एचपीभी) अभियानलाई सन् २०३० सम्म सफल पार्ने बताएका छन्। मंगलबार स्वास्थ्य तथा जनसंख्या मन्त्रालयले देशैभर सुरू गरेको पाठेघरको मुखको क्यान्सरविरुद्धको (एचपीभी) खोप अभियानको शुभारम्भ गर्दै प्रधानमन्त्रीले यो अभियानलाई सफल पारेर छोड्ने बताएका हुन्। 'सन् २०३० सम्ममा हामी यो अभियानलाई पूर्णरुपमा सफल पार्छौं। अर्को वर्ष छुटेकालाई पनि लगाउन सकिनेछ,'प्रधानमन्त्रीले भने,'तर,यो विषयमा सबै सजग हुनुपर्छ।' उनले पाठेघरको मुखको क्यान्सरको रोकथामका लागि जनस्वास्थ्यको समस्या नरहनेगरी खोप अभियान शुभारम्भ गरिएको बताए। विद्यालयमा खोपपछि विभिन्न स्वास्थ्य संस्थाबाट विभिन्न कारणले विद्यालय जान नसकेका किशोरीहरूलाई खोप दिइने प्रधानमन्त्रीको भनाइ छ। प्रधानमन्त्री ओलीले निरोगी नेपाल निर्माणमा एचपीभी खोप अभियानको ठूलो महत्व हुने बताए। प्रधानमन्त्री ओलीले निरोगी नेपाल बनाउन सबै नागरिक निरोगी हुनुपर्ने बताउँदै सन्तुलित आहारमा जोडदिनुपर्ने बताए। उनले भने,'हामीले निरोगी नेपालको नारा लिएका छौं। यसका लागि आहार, बिहार र आराम तीनवटा कुराको सन्तुलन मिलाउनुपर्छ।' प्रधानमन्त्री ओलीले यो खोप अभियानमा सहभागी हुन सबै किशोरीहरूलाई आग्रह गरेका छन्। स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपीभी खोपदिँदैछ । विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशैभर एकैपटक सञ्चालन गर्न लागिएको हो । नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गर्न लागिएको हो । स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको छ । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो ।"
भूमिहीन र सुकुम्वासीको समस्या समाधानमा आयोगलाई सहयोग गर्न आग्रह,"वीरगन्ज : भूमि समस्या समाधान आयोग पर्साका अध्यक्ष तबरेज अहमदले पर्सामा सबैभन्दा बढी दलित समुदाय भूमिहीन र सुकुम्वासी रहेको बताएका छन्। जिल्ला प्रशासन कार्यालय पर्सामा मंगलबार आयोगले दलित समुदायका अगुवा र दलित अधिकर्मीहरूसँग आयोजना गरेको अभिमूखीकरण कार्यक्रममा अध्यक्ष अहमदले अहिलेको आयोगले भूमिहीन दलितहरूलाई नै प्राथमिकतामा राखेर काम थालेको बताए। भूमिहीन दलित र सुकुम्वासीका लागि भनेर यसअघि १८ वटा आयोग गठन भएको तर समस्या समाधान हुन नसकेको भन्दै उनले अहिलेको आयोग नै अन्तिम आयोग बनोस् भन्ने सरकारको इच्छा रहेकाले यो आयोगले आफ्नो तीन वर्षे कार्यकालमै देशभरका भूमिहीन दलित र सुकुम्वासीको समस्या समाधान गर्ने लक्ष्य बनाएर काम थालेको बताए । पर्सामा मात्र नभई देशभर नै सबैभन्दा बढी भूमिहीन र सुकुम्बासी दलित समुदायका व्यक्तिहरू रहेको भन्दै उनले त्यसैकारण उनीहरूको वास्तविक समस्या बुझ्न दलित समुदायका अगुवा र अधिकारकर्मीलाई बोलाएर अन्तरक्रिया गरिएको बताए। भूमिहीन दलित र सुकुम्वासीका समस्या समाधानमा आयोगले थालेको काममा समन्वय, सहयोग र साथ दिन दलित समुदायका अगुवा र अधिकारकर्मीहरूसँग उनले आग्रहपनि गरे। कार्यक्रममा दलितहरूका तर्फबाट आएका गुनासा र सुझावहरू बारे आफूले केन्द्रको आयोग र विभागमा पुगेर ध्यानाकर्षण गराउने प्रतिबद्धता पनि उनले जनाए।"
दुई थान भरुवा बन्दुकसहित तीन जना पक्राउ,"धनगढी: प्रहरीले धनगढी उपमहानगरपालिका१८ एफगाउँबाट आज भरुवा बन्दुकसहित तीन जनालाई पक्राउ गरेको छ। पक्राउ पर्नेमा दुई भारतीय र एक नेपाली छन्। भारतको लखिमपुरखिरी नउसर बस्ने ३२ वर्षीय रियासत अली, सोही ठाउँका ४० वर्षीय देशराज राना र धनगढी उपमहानगरपालिका१९ का ३९ वर्षीय गुरूप्रसाद चौधरीलाई भरूवा बन्दुकसहित पक्राउ गरिएको जिल्ला प्रहरी कार्यालय कैलालीका प्रवक्ता कविन्द्रसिंह बोहराले बताए। उनीहरूको साथबाट दुई थान भरुवा बन्दुक र एक थान चक्कु बरामद गरिएको छ। विशेष सूचनाका आधारमा खटिएको प्रहरी टोलीले उनीहरूलाई पक्राउ गरेको हो। जिल्ला प्रहरी कार्यालय कैलालीको टोलीले धनगढी, टीकापुर र भजनी क्षेत्रबाट भन्सार छली गरेर ल्याउँदै गरिएको आठ लाख २३ हजार ३० रुपैयाँ मूल्य बराबरको मालसामान बेवारिसे अवस्थामा बरामद गरेको छ। सीमापारि भारतीय क्षेत्रबाट ल्याउँदै गरिएको अवस्थामा बरामद गरिएका सामानमा आइफोन र त्यसको कभर, डाटा केबल, राँगा, गोरू र डन्लप रहेको छ।"
दैलेखमा भूकम्पको धक्का,काठमाडौं : दैलेखको तोलीजैसी केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्रका अनुसार आज साँझ ५ बजेर २० मिनेटमा ४४ म्याग्निच्युडको भूकम्प गएको हो। नेपालमा पछिल्लो समय भूकम्प जाने क्रम जारी रहेको छ। नेपाल हिमालय क्षेत्र भएको कारणले भूकम्पको जोखिमको क्षेत्रका रूपमा लिने गरिन्छ ।
पर्सामा मुस्लिम समुदायका किशोरीलाई खोप लगाएर सुरू गरियो एचपीभी अभियान,"वीरगन्ज : महिलाको पाठेघरको मुखमा हुने क्यान्सरविरुद्धको एचपीभी खोप अभियान पर्सामा सुरू भएको छ। मंगलबार पर्साको वीरगन्ज महानगरपालिका१४ बहुअरीस्थित मदरसा तौहिदुल इस्लाम सलफिया माध्यमिक विद्यालयमा अध्यनरत मुस्लिम समुदायका बालिका र किशोरीहरूलाई एचपीभी खोप लगाएर खोप अभियानको शुभारम्भ गरिएको हो। स्वास्थ्य कार्यालय पर्साले मदरसामा आयोजना गरेको खोप अभियान शुभारम्भ कार्यक्रममा जिल्ला समन्वय समिति पर्साका प्रमुख अजय सर्राफ र पर्साका प्रमुख जिल्ला अधिकारी गणेश अर्यालले स्वास्थ्यकर्मीलाई खोप हस्तान्तरण गरेर खोप अभियान सुभारम्भ कार्यमक्रमको उद्घाटनपनि गरे। त्यस अवसरमा स्वास्थ्य कार्यालय पर्साका प्रमुख डा मुक्तिनारायण साह,वडाध्यक्ष महबुब इलाहीलगायतको उपस्थिति थियो। मंगलबारदेखि सुरु खोप अभियानअन्तर्गत पर्सा जिल्लामा ३८ हजार भन्दा बढी बालिका र किशोरीहरूलाई लगाउने लक्ष्य रहेको स्वास्थ्य कार्यालय पर्साका जनस्वास्थ्य अधिकृत जयमोद ठाकुरले बताए । उनका अनुसार,माघ २२ देखि सुरू भइ फागुन ६ गतेसम्म सञ्चालन हुने एचपीभी खोप अभियान२०८१ अन्तर्गत पर्सा जिल्लाका १४ वटै पालिकामा गरी ३८ हजार ५ सय ५७ जना बालिका र किशोरीलाई खोप लगाइनेछ । उक्त अभियानअन्तर्गत विद्यालयमा अध्ययनरत कक्षा ६ देखि कक्षा १० सम्ममा अध्ययनरत तथा विद्यालय नजाने १० देखि १४ वर्षसम्मका बालिका र किशोरीलाई एचपीभी खोप लगाइनेछ। पर्सामा एचपीभी खोप अभियान पर्सा दुई चरणमा सञ्चालन हुनेछ। ठाकुरका अनुसार अभियानअन्तर्गत पहिलो चरणमा माघ २२ गतेदेखि वीरगन्ज महानगरपालिकाको वडा नम्बर १ देखि वडा नम्बर १६ सम्ममा,पर्सागढी र पोखरिया नगरपालिका,पटेर्वा सुगौली ,जिराभवानी,सखुवा प्रसौनी र जगरनाथपुर गाँउपालिकामा बालिका र किशोरीहरुलाई खोप लगाउन सुरू गरिएको छ । पहिलो चरणको अभियान माघ २८ गतेसम्म चल्ने छ। यस्तै माघ ३० देखि फागुन ६ गतेसम्म सञ्चालन गरिने दोस्रो चरणको अभियानमा वीरगन्ज महानगरपालिकाको वडा नम्बर १७ देखि वडा नम्बर ३२ सम्म,बहुदरमाईनगरपालिका,पकाहा मैनपुर,कालिकामाई,धोबिनी,बिन्दवासिनी,छिपहरमाई र ठोरी गाउँपालिकामा लक्षित उमेर समूहका बालिका र किशोरीहरूलाई खोप लगाइने ठाकुरले जानकारी दिए । उनका अनुसार,जिल्लाका १४ पालिकामध्ये सबैभन्दा बढी वीरगन्ज महानगरपालिकामा १६ हजार ९ सय ४७ जना बालिका र किशोरीहरूलाई एचपीभी खोप लगाइनेछ । एचपीभी खोप अभियानअन्तर्गत जिल्लामा रहेका सबै सामुदायिक र संस्थागत विद्यालयमा खोप केन्द्र स्थापना गरिएको उनले बताए । अभियानको अन्तिम दिन फागुन ६ गते खोप लगाउन छुटेका बालिका र किशोरीहरूका लागि जिल्लाका हरेक वडामा रहेका स्वास्थ्य संस्थामा खोपकेन्द्र स्थापना गरेर एचपीभी खोप लगाइने ठाकुरले बताए । नेपालमा हरेक वर्ष पाठेघरको मुखको क्यान्सर औसतमा २ हजार १ सय ६९ जना महिलामा हुँदै आएकोमा तीमध्ये १ हजार ३ सय १३ जनाको मृत्यु हुने गरेको विश्व स्वास्थ्य संगठनका मधेस प्रदेश प्रतिनिधि डाक्टर सुरेश शुक्लाले बताए । पाठेघरको मुखको क्यान्सरबाट नेपालमा दैनिक औसतमा चार जना महिलाको मृत्यु हुने गरेको जानकारी पनि उनले गराए। शुक्लाका अनुसार,गत वर्ष वीरगन्जको नारायणी अस्पतालमा सञ्चालन गरिएको खोप केन्द्रबाट १ हजार ६ सय ८० जना बालिका र किशोरीहरुले एचपीभी खोप लगाएका थिए ।"
साइबर ब्यूरोको फेक इमेल बनाई ठगी गर्ने २ जना पक्राउ,"काठमाडौं : नेपाल प्रहरीका विशिष्ट व्यक्तिको नाम र दर्जा दुरुपयोग गरी साइबर ब्यूरोको फेक इमेल बनाई ठगी गरेको आरोपमा दुईजना पक्राउ परेका छन्। पक्राउ पर्नेमा सुनसरीको देवानगन्ज गाउँपालिका७ का २० वर्षीय मनिष कुमार मेहता र देवानगन्ज गाउँपालिका१ का २१ वर्षीय ईन्द्रजित यादव रहेका छन्। साइबर ब्यूरोका प्रहरी उपरीक्षक प्रवक्ता एवं सूचना अधिकारी दीपक राज अवस्थीका अनुसार उनीहरूले नेपाल प्रहरीका विशिष्ट व्यक्तिहरुको नाम, दर्जा तथा कार्यालयको लोगो समेत दुरुपयोग गरी झुट्टा पत्र तयार गरी यस ब्यूरोको फेक इमेल () बनाएका थिए। सोही इमेलमार्फत पीडितलाई डर त्रासमा पारी रकम माग गरी ठगी गरेको भन्दै पीडितले उजुरी दिएपछि प्रहरी अनुसन्धान सुरु गरेको थियो। उनीहरूलाई विद्युतीय माध्यम सम्बद्ध ठगी अन्तर्गतको कसुरमा जिल्ला प्रहरी कार्यालय सुनसरीको सहयोगमा पक्राउ गरिएको सूचना अधिकारी अवस्थीले बताए। दुवै जनालाई काठमाडौं जिल्ला अदालतबाट ७ दिन म्याद थप गरेर आवश्यक अनुसन्धान भइरहेको ब्यूरोले जनाएको छ।"
"झापामा गोली चल्यो, एक जना घाइते",झापा : झापामा लागुऔषध कारोबारीलाई पक्राउ गर्ने क्रममा प्रहरीले गोली चलाएको छ। प्रहरीको गोली लागेर एक भारतीय लागुऔषध कारोबारी घाइते भएका छन्। झापाको कन्काई नगरपालिका४ स्थित सुरुङ्गामा लागुऔषध कारोबारी पक्राउ गर्न खोज्दा प्रहरीमाथि आक्रमण गरेपछि प्रतिकारमा गोली चलाएको जिल्ला प्रहरी कार्यालय झापाका एसपी मिलन केसीले जानकारी दिए। प्रहरीले पाँच राउन्ड गोली चलाएको हो। कनकाईमा दुईजनाले लागूऔषध लुकाएर राखेको भन्ने खबर पाएपछि इलाका प्रहरी कार्यालय सुरुङ्गा र लागूऔषध नियन्त्रण ब्यूरो काँकडभिट्टाको संयुक्त टोलीले पक्राउ गर्न पुगेका थिए। त्यस क्रममा उनीहरू भागेपछि खेदाउने क्रममा प्रहरीले गोली चलाएको थियो। तर पनि भागेपछि दुई राउन्ड गोली हानेर लागू औषधसहित दुई भारतीय नागरिकलाई प्रहरीले पक्राउ गरेको हो। एक जनाको खुट्टामा दुई गोली लागेको छ। दुवै जनालाई पक्राउ गर्न प्रहरी सफल भएको छ। पक्राउ पर्नेहरूमा भारत डिघलबैंकका अन्जार आलम र उनका भाइ युसुफ आलम रहेका छन्। एक जनालाई नियन्त्रणमा लिएको र अर्का घाइतेलाई उपचारका लागि कन्काई नगर अस्पतालमा भर्ना गरिएको छ। उनीहरूको साथबाट ३५ ग्राम ब्राउन सुगर बरामद भएको जनाइएको छ। घटनाको बारेमा थप विवरण आउन बाँकी रहेको एसपी केसीको भनाइ छ।
बुधबार देशका यी स्थानमा हुने छ हिमपात,"काठमाडौं : बुधबार देशको पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार सुदूरपश्चिम प्रदेश, कर्णाली प्रदेश, गण्डकी प्रदेश र बागमती प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति देशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। सुदूरपश्चिम प्रदेश, कर्णाली प्रदेश, गण्डकी प्रदेश र कोशी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
गैंडा स्थानान्तरणको काम सकियो,चितवन : चितवन राष्ट्रिय निकुञ्जको पश्चिम सेक्टरबाट चार वटा गैंडा स्थानान्तरणसँगै यस वर्षका लागि गैंडा स्थानान्तरणको काम सकिएको छ। निकुञ्जले पश्चिम सेक्टरबाट पूर्वी सेक्टरमा तीनवटा पोथी र एउटा भाले गैंडा यस वर्ष स्थानान्तरण गरिएको हो। एउटा भाले गैंडा सोमबार नमूना मध्यवर्ती सामुदायिक वन पिठौली क्षेत्रबाट पूर्वी क्षेत्र स्थानान्तरण गरिएको हो। तीन वटा पोथी गैंडामध्ये एउटा नमूना मध्यवर्ती सामुदायिक वन पिठौलीबाट र दुईवटा पोथी गैंडा अमलटारी क्षेत्रबाट ल्याइएको निकुञ्जका सूचना अधिकारी अविनास थापामगरले जानकारी दिए। उनका अनुसार आज साँझ पोथी गैंडा स्थानान्तरणसँगै यस वर्षका लागि आन्तरिक स्थानान्तरणको काम सकिएको छ। स्थानान्तरण गरिएका गैंडालाई पूर्वी सेक्टरको खगेन्द्रमल्ली क्षेत्रमा छोडिएको छ। आज छोडिएको पोथी गैंडा अन्दाजी १३ वर्षको रहेको उनले जानकारी दिए। शनिबारदेखि गैंडा आन्तरिक स्थानान्तरणको काम गरिएको हो। आन्तरिक स्थानान्तरणका क्रममा शनिबार १५ वर्षको र आइतबार १६ वर्षको पोथी गैंडालाई एवं सोमबार अन्दाजी १८ वर्षको भाले गैंडालाई ल्याइएको थियो। विभागले गैंडाको स्थानान्तरणका लागि उपमहानिर्देशक बेदकुमार ढकालको नेतृत्वमा अध्ययन टोली गठन गरी अध्ययन गरेको थियो। सो समितिले पश्चिम सेक्टरमा ६० प्रतिशत र पूर्वी सेक्टरमा ४० प्रतिशत गैंडा रहेको अनुमान गरिएको छ। स्थानान्तरणसँगै पश्चिम र पूर्वका गैंडाको बीचमा संसर्ग भएर प्रजननमा समेत सहयोग पुग्ने अपेक्षा गरिएको छ। पछिल्लो गणनाअनुसार नेपालमा सात सय ५२ वटा गैंडा रहेका छन्। जसमध्ये बर्दियामा ३८ र शुक्लाफाँटामा १७ वटा गैंडा रहेका छन्। चितवन राष्ट्रिय निकुञ्जमा छ सय ९४ गैंडा छन्। पर्सा राष्ट्रिय निकुञ्जमा तीन वटा गैंडा छन्। निकुञ्जले गत वर्ष छ वटा गैंडा स्थानान्तरण गरेको थियो।
"सामाजिक सञ्जाल प्लेटफर्म दर्ता गर्न ताकेता, हालसम्म तीनवटा मात्रै दर्ता","काठमाडौं : सामाजिक सञ्जाल प्लेटफर्म दर्ता गर्न सरकारले ताकेता गरेको छ। सञ्चार तथा सूचना प्रविधि मन्त्रालयले सार्वजनिक सूचना जारी गरी सामाजिक सञ्जाल प्लेटफर्मलाई तुरुन्त दर्ता गर्न भनेको छ। मन्त्रालय प्रवक्ता एवं सहसचिव गजेन्द्रकुमार ठाकुरले नियमनका लागि दर्ता गर्न ताकेता गरिएको बताए। मिथ्या सूचना, अपराधिक क्रियाकलाप लगायतमा सामाजिक सञ्जालको व्यापक प्रयोग भइरहेकाले पनि दर्ताको आवश्यकता महसुस भएको उनले बताए। सामाजिक सञ्जालको प्रयोगलाई व्यवस्थित गर्ने निर्देशिका, २०८० को दफा ३ मा सामाजिक सञ्जाल सञ्चालन गर्न चाहने वा सञ्चालनमा रहेका व्यक्ति, कम्पनी वा संस्थाले सञ्चार तथा सूचना प्रविधि मन्त्रालयमा सूचीकरण गर्नुपर्ने व्यवस्था छ। त्यही व्यवस्थाको अनुसार नेपालभित्र सामाजिक सञ्जाल प्लेटफर्म सञ्चालन गर्न चाहने वा गरेका व्यक्ति, कम्पनी वा संस्थालाई सूचीकरण गर्न आग्रह गरिएको मन्त्रालयले जनाएको छ। त्यसको साथै व्यक्ति, कम्पनी वा संस्थाले नेपालभित्र सम्पर्क बिन्दु (पोइन्ट अफ कन्ट्याक्ट) को व्यवस्था गर्नुपर्ने उल्लेख छ। मन्त्रालयले नेपालभित्र सम्पर्क बिन्दु (पोइन्ट अफ कन्ट्याक्ट) को व्यवस्थासहित निर्देशिकाको प्रावधानहरूको पालनाको सुनिश्चितता गर्न सूचनामार्फत सम्बन्धित सबैमा जानकारी गराएको छ। सामाजिक सञ्जालको प्रयोगलाई व्यवस्थित गर्ने निर्देशिका बमोजिमको व्यवस्था पालना नभएमा सामाजिक सञ्जाल प्लेटफर्मलाई नेपालभित्र सञ्चालनमा रोक लगाउन सक्ने चेतावनी पनि मन्त्रालयले दिएको छ। गत वर्ष भदौ ६ गतेको मन्त्रिपरिषद्को बैठकले मुलुकभित्र सामाजिक सञ्जाल प्लेटफर्म सञ्चालनका निम्ति दर्ता हुनुपर्ने व्यवस्था गरेको थियो। सामाजिक सञ्जाल प्लेटफर्महरूले नेपालको पर्यटन प्रबर्धनमा सहयोग पुर्याउनेदेखि इन्टरनेट सुरक्षा र डिजिटल साक्षरता कार्यक्रम सञ्चालन गर्ने छ। त्यस्तै शिक्षण संस्थामा शैक्षिक गुणस्तर सुधार गर्न र नेपाली भाषा तथा अन्य राष्ट्र भाषाको स्रोत परिचालन गरी विषयवस्तु (कन्टेन्ट) फिल्टरिङ एवं मोडरेसनलाई प्रभावकारी बनाउने, सामाजिक सद्भाव बिगार्ने तथा अश्लीलता फैलाउने विषयवस्तु हटाउन सहयोग गर्ने र विद्युतीय अपराध नियन्त्रणमा सहयोग पुर्याउने गरी सामाजिक सञ्जाल प्लेटफर्मलाई थप जिम्मेवारी तोकिएको हुँदा सोहीबमोजिम गर्न गराउन सरकारले निर्देशन दिएको छ। हालै सरकारले संसद्मा दर्ता गराएको सामाजिक सञ्जाल विधेयकमा पनि सामाजिक सञ्जाल प्लेटफर्मलाई अनिवार्य दर्ता गर्नुपर्ने व्यवस्था प्रस्ताव गरेको छ। उक्त विधेयकमा अनुमतिपत्र नलिई सामाजिक सञ्जाल प्लेटफर्म सञ्चालन गर्न नपाइने व्यवस्था छ। प्लेटफर्म सञ्चालन गर्न चाहने फर्म, कम्पनी वा संस्थाले अनुमतिपत्र लिनुपर्ने अनिवार्य व्यवस्था प्रस्ताव गरिएको छ। अनुमति पत्रको अवधि दुई वर्षको हुने छ। नेपाल बाहिरबाट सञ्चालित अनुमतिपत्र प्राप्त व्यक्तिले सामाजिक सञ्जाल प्रयोगको सम्बन्धमा आएका गुनासो सम्बोधन तथा सम्पर्क गर्ने प्रयोजनका लागि नेपालभित्र सम्पर्क बिन्दुको स्थापना गर्नुपर्ने व्यवस्थाको प्रस्तावमा विधेयकमा छ। विधेयक दर्तासँग सरकारले यसको कार्यान्वयनको कामसमेत थालेको छ। हालसम्म तीनवटा प्लेटफर्म मात्रै दर्ता नेपालमा हालसम्म तीनवटा मात्रै सामाजिक सञ्जाल प्लेटफर्म दर्ता छन्। मन्त्रालय प्रवक्ता एवं सहसचिव गजेन्द्रकुमार ठाकुरका अनुसार भाइवर, विटक र टिकटक मात्रै दर्ता छन्। यी तीनवटा प्लेटफर्म मन्त्रिपरिषद्को निर्णयभन्दा पहिला नै दर्ता भएका हुन्। गत असोज ६ को मन्त्रिपरिषद्को निर्णयलाई अन्य सामाजिक सञ्जाल प्लेटफर्महरूले वेवास्ता गरिरहेका छन्। ट्युटर र मेटालाई पटकपटक दर्ताका लागि पत्राचार गर्दा पनि जवाफ नआएको प्रवक्ता ठाकुरले जानकारी दिए। उनले नियमवनका लागि दर्ता जरुरी भएको बताए। राजस्व संकलन भइरहे पनि अपराधिक गतिविधि र मिथ्या सूचनामा सामाजिक सञ्जालको प्रयोग भइरहेको पनि उनको भनाइ छ।"
"के हो ह्वाइट कलर क्राइम, किन बन्दै छ भयावह ?","काठमाडौं : रास्वपा सभापति रवि लामिछानेको थुनचेक बहस चल्दै थियो रूपन्देही जिल्ला अदालतमा। त्यही बेला कानुन व्यवसायीले उठाए ह्वाइट कलर क्राइम को विषय। लामिछानेले पद र पावरका आडमा गरिने अपराध गरेकाले ह्वाइट कलर क्राइमको मुद्दा लगाउनुपर्ने कानुन व्यवसायीको तर्क थियो। रविको मात्रै हैन, भ्रष्टाचारका विभिन्न मुद्दाका बहसमा ह्वाइट कलर क्राइमको विषय बेलाबेला उठ्ने गर्छ। आखिर बेलाबखत चर्चामा आउने यो क्राइम कस्तो हो ? नेपाल प्रहरीका प्रवक्ता दिनेशकुमार आचार्यका अनुसार कुनै पद र पावरमा बसेको व्यक्तिले पदको दुरुपयोग गरी गर्ने अपराध ह्वाइट कलर क्राइम हो। सामान्य भाषामा समाजमा सफा कपडा लगाउने मानिस अर्थात् पोजिसन होल्ड गरेको मानिसले गर्ने आर्थिक अपराध यसअन्तर्गत पर्छ। सबै प्रकारका भष्टाचारका मुद्दा ह्वाइट कलर क्राइमअन्तर्गत पर्छन्। पदको दुरुपयोग गरेर गरिने अपराधहरू। परम्परागत अपराधभन्दा भिन्न खालको आर्थिक अपराध। यस्ता अपराधका मुद्दा नेपालमा प्रायः अख्तियार दुरुपयोग अनुसन्धान आयोगले अनुसन्धान गर्ने गर्छ। प्रवक्ता आचार्य भन्छन्, हाई लेभलमा रहेको व्यक्तिले गर्ने वित्तीय अपराध नै ह्वाइट कलर क्राइम हो। उनीहरूले गरेको अन्य खालको अपराध भने अपराधको प्रकृतिअनुसार नै सजाय हुन्छ। यस्तो खालको अपराधको छुट्टै ऐन नभएको र यसअन्तर्गत भएका कसुरका आधारमा अन्य ऐनअनुसार अनुसन्धान अगाडि बढाइने प्रवक्ता आचार्यले जानकारी दिए। वरिष्ठ अधिवक्ता सुरेन्द्र भण्डारीका अनुसार ह्वाइट कलर क्राइममा सामान्य मानिस संलग्न हुनै सक्दैनन्। यो त सुटेड बुटेड र पावरफुल मानिसले गर्ने अपराधको प्रकार हो। यो सामान्य मानिस अनि रिसाएर आवेशमा गरिने खालको अपराध हुँदै हैन। यस्तो अपराधका लागि व्यक्ति सत्ताको वरिपरि हुनुपर्छ। आर्थिक रूपमा सम्पन्न, राजनीतिक रूपमा पावरमा भएको व्यक्ति हुनुपर्छ। वा आर्थिक र राजनीतिक दुवै तरिकाले सत्ताको नजिक भएको व्यक्तिले गर्ने वित्तीय अपराध नै ह्वाइट कलर क्राइम हो। पावरका संयन्त्र परिचालन गर्न सक्ने व्यक्ति नै यस्तो अपराधमा सांगठानिक रूपमा संलग्न भएको हो। यस्तो अपराध गर्ने व्यक्तिले सत्ता र शक्तिको पहँुचमा कानुन र प्रक्रियालाई तोडमोड गर्ने गर्छन्। प्रमाण लुकाउने तरिकाले काम गर्छन्। सिस्टम नै बिर्गाछन्। सफ्टवेयर नै भत्काउने गर्छन्। यस्ता किसिमका अपराधहरू मूलतः परम्परागत अपराधसँग सम्बन्ध राख्दैनन्। चोरी ठगी, अपहरण, लुटपाटभन्दा बिल्कुलै फरक खालको अपराध हो। जुन आर्थिक कारोबारसँग मात्रै सम्बन्ध राख्छ। आर्थिक स्क्यामसँग यस्तो अपराध संलग्न हुन्छ। वरिष्ठ अधिवक्ता भण्डारीका अनुसार, यस्तो अपराधअन्तर्गत भ्रष्टाचार, कर छली, सहकारी ठगी, सरकारी सिस्टम नै ह्याक गरी गरिने आर्थिक अपराध पर्छन्। कम्पनीहरू कर नलाग्ने देशमा दर्ता गराउने र कर नतिर्ने प्रवृत्ति बढ्दो छ, यो पनि एक प्रकारको ह्वाइट कलर क्राइम नै हो। नेपालमा पनि बेलाबखत यस्ता प्रकारको अपराध चर्चामा आउने गरेका छन्। विभिन्न व्यापारिक घरानाले व्यापार गर्दा कर छलेका घटना हुन् या एनसेलले कर छली गरेको घटना हुन् बेलाबखत ह्वाइट कलर क्राइम भन्दै चर्चामा आउने गर्छ। स्टक मार्केटमा स्टकको मूल्य अति नै घटाउने र अति नै बढाउने प्रचलन पनि बढ्दो छ। यस्तोमा कम्पनीका सञ्चालक र अडिटरहरू मिलेर सर्वसाधारणलाई झुक्यानमा पार्नका लागि यस्तो खालको अपराध गर्ने गर्छन्। एक्कासि नाफामा गएको भन्दै नाफामूलक देखाउने र नागरिकलाई ठगी गर्ने खालको अपराध। एउटा देशमा कालोधन्दा गरेर अर्को देशमा लगानी गर्ने खालको आर्थिक अपराध पनि ह्वाइट कलर क्राइमअन्तर्गत नै पर्छ। यस्तो अपराधमा संलग्न व्यक्तिले के कसरी पैसा कमायो र विदेश पुयायो कुनै रेकर्ड नै छाडेको हुन्न। यस्ता अपराध पत्ता लगाउन पनि गाह्रो पर्छ। कुनै प्रमाण नै नछाड्ने खालको अपराध। यस्तो अपराधका प्रमाण पाइँदैन तर फाइदा कोही न कसैलै लिएकै हुन्छ। फाइदा लिने पक्ष नै कही न कहीँ यस्ता अपराधमा संलग्न भएको भने पाइन्छ। अधिवक्ता भण्डारी भन्छन्, फाइदा लिनका लागि व्यक्तिहरू संगठित रूपमा काम गरेका हुन्छन्। आर्थिक अपराध र संगठित अपराध सँगसँगै देखिने गरेका छन्। फाइनान्सियल स्क्याम भने भर्खरैभर्खरै नेपालमा सुरु भइरहेको छ। यस्तो समूहले नियोजित रूपमा कुनै संस्था, कार्यालय र बैंक तथा वित्तीय संस्था डुबाउनका लागि नियोजित तरिकाले काम गरिन्छ। जुन गैरकानुनी हुन्छ। विभिन्न अपराधका रूपहरूमध्ये एक हो ह्वाइट कलर क्राइम। जुन १९ औं शताब्दीबाट नै अध्ययन भएको पाइन्छ। नेपाल प्रहरीको केन्द्रीय अनुसन्धान ब्युरो सीआईबी का प्रवक्ता सुधीरराज शाहीका अनुसार जिम्मेवारीमा बसेका व्यक्तिले जिम्मेवारीलाई दुरुपयोग गरेर गरिने अपराध नै ह्वाइट कलर अपराध हो। यसमा व्यक्तिले आफ्नो पद दुरुपयोग गरेर व्यक्तिगत फाइदाका लागि काम गर्छ। यस्तो खालको अपराध हेर्ने क्षेत्राधिकार अख्तियार दुरुपयोग अनुसन्धान आयोगले पाएको छ।"
आजदेखि किशोरीहरूलाई नि:शुल्क एचपीभी खोप,काठमाडौं : आज फेबु्रअरी ४ अर्थात् विश्व क्यान्सर दिवस । यही दिवसको अवसर पारेर स्वास्थ्य तथा जनसङ्ख्या मन्त्रालयले आजदेखि देशभर पाठेघरको मुखको क्यान्सरविरुद्धको निःशुल्क एचपिभी खोप दिँदैछ । विद्यालय केन्द्रित यो खोप अभियान माघ २२ गतेदेखि फागुन ६ गतेसम्म देशभरि एकैपटक सञ्चालन गर्न लागिएको हो । नेपालमा महिलाहरूमा हुने क्यान्सरमध्ये पहिलो स्थानमा रहेको पाठेघरको मुखको क्यान्सरको जोखिमबाट जोगाउने उद्देश्यले मुलुकभर एपीभी खोप अभियान सञ्चालन गर्न लागिएको हो । स्वास्थ्य तथा जनसङ्ख्या मन्त्रालयका अनुसार देशभर करिब १७ लाख किशोरीलाई खोप दिन लागिएको हो । यस अभियानमा १६ लाख ८८ हजार सात सय ६८ जना किशोरीलाई खोप दिइने लक्ष्य सरकारले राखेको छ । विद्यालयमा अध्ययन गर्ने कक्षा ६ देखि १० सम्मका छात्रा र विद्यालय बाहिर रहेका १० देखि १४ वर्ष उमेरका किशोरीलाई खोप दिन लागिएको हो । मन्त्रालयका प्रवक्ता डा प्रकाश बुढाथोकीले देशभरि तोकिएको उमेर समूहका किशोरीलाई पाठेघरको मुखको क्यान्सरविरुद्ध ह्युमन प्यापिलोमा भाइरस (एचपिभी) खोप दिन लागिएको बताउँदै सबैजना आआफ्नोतर्फबाट अभियानमा जोडिन आग्रह गरेका छन्। स्वास्थ्य सेवा विभागअन्तर्गतको परिवार कल्याण महाशाखाको बाल स्वास्थ्य तथा खोप शाखा प्रमुख डा अभियान गौतमले खोप अभियानमा १८ हजार नौ सय विद्यालयका खोप केन्द्र र आठ हजार दुई सय अन्य खोप केन्द्र रहने र २७ हजार ८० स्वास्थ्यकर्मी परिचालन हुने जानकारी दिए। त्यसैगरी ५४ हजार एक सय ६० स्वयंसेवक खटाइनेछन् भने १५ हजार छ सय ७४ जना सुपरिवेक्षकहरू संलग्न हुनेछन् ।
के चुरे बोर्ड खारेज हुँदैछ ?,"काठमाडौं : राष्ट्रपति चुरे तराईमधेस संरक्षण विकास समिति खारेज गरेर वन मन्त्रालयअन्तर्गत बनाउने तयारी अघि बढेको छ। मन्त्रालय उच्च स्रोतका अनुसार, वनमन्त्री ऐनबहादुर शाही उक्त प्रस्ताव मन्त्रिपरिषद्मा पेस गर्ने गृहकार्यमा छन्। चुरे बोर्डका कामकारबाहीलाई लिएर एक महिनाअघि वन मन्त्रालय प्रशासन महाशाखाका सहसचिव भूपाल बरालको संयोजकत्वमा अध्ययन समिति गठन गरिएको थियो। समितिले चुरे बोर्ड खारेज गर्न उचित हुने सिफारिस गरेको स्रोतले जनायो। त्यसैलाई कार्यान्वयन गर्ने पहल भइरहेको हो। वनसचिव दीपककुमार खरालले भने यसको इन्कार गरे। चुरे बोर्डको काम, कारबाही, संरचनाका विषयमा धेरै गुनासाहरू आए। त्यसको अध्ययन गर्न कार्यदल बनाएका थियौं। त्यसले चुरेको कामलाई अझै प्रभावकारी बनाउन पर्छ भनेर प्रतिवेदन दिएको छ, उनी भन्छन्, बरु बोर्डको पुनर्संरचना गर्न अध्ययन समितिले सिफारिस गरेको छ। स्रोतका अनुसार वनमन्त्रीलाई नयाँ बन्ने संरचनाको अध्यक्ष बनाउने प्रस्ताव गरिएको छ। सचिव खरालले बोर्डलाई संघीय संरचनाअनुसार स्थानीय तह र प्रदेशसँग जोडेर अघि बढाउन अध्ययन प्रतिवेदनले सिफारिस गरेको जानकारी दिए। उनले अरू ऐनसँग नबाझिने गरी चुरे संरक्षणका कानुन बनाउन जरुरी रहेको भने औंल्याए। यसअघि योग्यता नपुगेको ठहर गर्दै उच्च अदालत पाटनले चुरे बोर्डका दुई सदस्य डा भेषराज आचार्य र शशी शर्मालाई हटाएकोे थियो। तत्कालीन राष्ट्रपति डा रामवरण यादवको विशेष पहलमा दोहनले नष्ट हुँदै गएको चुरेलाई संरक्षण गर्न २०७१ मा चुरे बोर्ड गठन गरिएको थियो। यसलाई विघटन गर्ने जानकारी आफूसम्म पनि आएको उल्लेख गर्दै पूर्वराष्ट्रपति डा यादवले यसमा गहिरो चिन्ता जनाए। चुरे तराई मधेसको जीवन हो। पानी र अन्नको भण्डारको स्रोत पनि हो। यसको संरक्षणका लागि चुरे संरक्षण ऐन चाहिएको छ, उनले भने, चुरे संरक्षणमा काम गरिरहेको बोर्डलाई भुलेर पनि सरकारले विघटन र वन मन्त्रालयको शाखा बनाउन हुँदैन। बरु यसलाई अधिकारसम्पन्न प्राधिकरण बनाउनुपर्छ। चुरिया संवेदनशील कान्छो पहाड रहेको चुरेविज्ञ डा विजयकुमार सिंह बताउँछन्। उनी पनि यसको खारेजी गर्न नहुने धारणा राख्छन्। चुरे हाम्रो आमा हो। जसरी आमाले आफ्नो वक्षस्थलबाट सन्तानको भोक मेटाउँछिन्। त्यसैगरी चुरे आमाले आफ्नो भूगर्भबाट तराई मधेसका ६१ प्रतिशत नागरिकको खानेपानी उपलब्ध गराए प्यास मेटाउँछिन्, उनी भन्छन्, भोजनका लागि सिँचाइको प्रबन्ध मिलाउँछिन्। त्यसैले यसलाई संरक्षण गनुपर्छ। यसमाथि राजनीति गर्नु हुँदैन। चुरे संरक्षण क्षेत्र घोषणा गर्दै बोर्ड गठन भएपछि त्यहाँ डोजर र टिपरमा केही हदसम्म लगाम लागेको थियो। रुख कटान कम भएको थियो। नदीजन्य पदार्थका तस्करी घटेको थियो। सीमित स्वास्र्थ समूह र चुरे माफियाहरूलाई खुसी पार्न चुरे बोर्ड नियतवश खारेज गर्ने पहल भएको त्यहींका पदाधिकारीहरू बताउँछन्। चुरे पहाडबाट १ सय ६४ वटा खोनानदी तराईमा निस्किन्छन्। गृह मन्त्रालयको तथ्यांकअनुसार यहाँ एक हजारभन्दा बढी क्रसर छन्। अधिकांश मापदण्ड बाहिरै छन्। पूर्वराष्ट्रपति यादव तिनको प्रभावमा सरकार पर्न नहुने सुझाव दिन्छन्। चुरे बोर्डकै सदस्य कमला ओलीले वन मन्त्रालयका कर्मचारी प्रशासनले चुरे बोर्डमाथि निरन्तर हस्तक्षेप गर्दै आएको सुनाइन्। खासमा वन मन्त्रालयले बोर्डको हातखुट्टा बाँधेर लडाइदिएको छ। न एकमुष्ट बोर्डलाई कर्मचारी दिन्छ, न त चाहिएको कर्मचारी पठाउँछ। बाहिर चुरे बोर्डले काम गर्न नकसेको भनेर हल्ला उसैले फिजाउँछ, उनले भनिन्। पहिला वन मन्त्रालयभित्र भूसंरक्षण विभाग थियो। उसैले चुरे संरक्षणको काम गरेको थियो। काम सन्तोषजनक नभएर २०७१ सालमा चुरे बोर्ड गठन गरिएको थियो, उनले भनिन्, कर्मचारीले पहिला आफू अनुकूल बजेट चलाउथे। करारमा कर्मचारी नियुक्ति गर्थें। अहिले त्यही कमाइ खाने भाँडो बन्द भयो। त्यही भएर बोर्डलाई असफल बनाएर खारेज गर्ने तयारी भएको छ।"
स्याङ्जामा एचपीभी खोप लगाउन सुरु,स्याङ्जा : स्याङ्जामा मंगलबारदेखि पाठेघरको मुखको क्यान्सर विरुद्धको एचपीभी खोप लगाउन सुरु गरिएको छ। पुतलीबजार नगर प्रमुख तुलसीराम रेग्मीले स्वास्थ्यकर्मीलाई खोप बक्स हस्तान्तरण गर्दै खोप अभियान सुरु गरिएको हो। स्याङ्जाका ११ पालिकाका ९ हजार ३१९ जना किशोरीलाई पाठेघरको मुखको क्यान्सर विरुद्ध प्रयोग गरिने ह्युमन प्यापिलोमा भाइरस (एचपीभी) खोप लगाइने छ। १० देखि १४ वर्ष उमेर समूहका किशोरीलाई एचपीभी खोप लगाइने भएको छ। यहाँका ५ नगरपालिकासहित ६ गाउँपालिकामा अध्ययनरत कक्षा ६ देखि १० कक्षाका ९ हजार २८८ जना छात्रा र विद्यालय नजाने ३१ जना किशोरीलाई खोप लगाइने छ। लक्षित उमेर समूहका सबैलाई खोप लगाउन आग्रह गर्दै पाठेघरको मुखको क्यान्सरबाट हुन सक्ने संक्रमणबाट सुरक्षित रहन नगर प्रमुख रेग्मीले सुझाव दिए।
स्कटल्यान्डका तीन शहरमा लन्डन दूतावासको घुम्ती सेवा,"लन्डन : स्कटल्यान्डका विभिन्न तीन शहरमा लन्डनस्थित नेपाली दूतावासले घुम्ती सेवा प्रदान गरेको छ। एबरडिन, एडिनबरा र ग्लास्गोमा एकएक दिन गरी जम्मा तीन दिन चलाइएको घुम्ती डेस्कबाट करिब २ सय नेपालीले लाभ लिएका छन्। एनआरएनए स्कटल्यान्डको समन्वय र स्थानीय नेपाली संघसंस्थासमेतको सहयोगमा फेब्रुअरी १ तारिखमा एबरडिन, २ तारिखमा एडिनबरा र ३ तारिखमा ग्लास्गोमा सेवा दिइएको थियो। एबरडिनमा ३५, एडिनबरामा ८० र ग्लास्गोमा ७७ जना स्थानीय नेपालीले सेवा लिएको एनआरएनए स्कटल्यान्ड अध्यक्ष दिवाकर पाण्डेले जानकारी दिए। घुम्ती डेस्कबाट अधिकांशले पासपोर्ट नवीकरणको आवेदन भरेका छन्। अन्यले वारेसनामा, एनआरएनए कार्ड, नयाँ पासपोर्ट, भिसालगायतका सेवा पनि लिएका छन्। संकलित आवेदनमध्ये दूतावासबाटै पूरा हुने कागजातहरू केही दिनभित्रै हुलाकमार्फत सेवाग्राहीलाई पठाइनेछ। नेपाल पठाउनुपर्ने पासपोर्टसहितका आवेदनहरू पनि केही सातामा काम सकिएपछि स्कटल्यान्डसम्मै पुर्याइने दूतावासले जनाएको छ। घुम्ती डेस्क लिएर उपनियोग प्रमुख विपिन दुवाडी नेतृत्वको दूतावासको टोली स्कटल्यान्ड पुगेको थियो। दूतावासको सेवा लिन कम्तीमा २ दिन बिदा मिलाएर आठ दश घण्टाको यात्रा गरी लन्डन जानुपर्ने बाध्यता छ। हवाई मार्ग पनि झन्झटिलो र खर्चिलो छ, एनआरएनए स्कटल्यान्डका अध्यक्ष दिवाकर पान्डेले सुनाए, घरदैलोमै आएर दूतावासले सेवा दिँदा निकै सहज भएको छ। दूतावासका उपनियोग प्रमुख दुवाडीले तीन दिने घुम्ती सेवामा सेवाग्राहीको उत्साहजनक सहभागिता रहेकोमा खुसी व्यक्त गरे। भौगोलिक हिसाबले निकै टाढा र उल्लेख्य संख्यामा रहेको नेपालीको बसोबासलाई ध्यानमा राखेर स्कटल्यान्डमा घुम्ती सेवा दिइएको उनले बताए। आवश्यकताका आधारमा बेलायतका अन्य क्षेत्रमा पनि घुम्ती डेस्कहरू सञ्चालन गर्दै जाने योजना रहेको उपनियोग प्रमुख दुवाडीले जनाए।"
